[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nاوضاع سياسى ، اجتماعى و فرهنگى\r\nشيعه در غيبت صغرى\r\nحسن حسين زاده شانه چى\r\nپژوهشگاه علوم و فرهنگ اسلامى\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nاوضاع سياسى ، اجتماعى و فرهنگى\r\nشيعه در غيبت صغرى\r\nحسن حسين زاده شانه چى\r\nناشر : پژوهشگاه علوم و فرهنگ اسلامى\r\nمعاونت پژوهشى دفتر تبليغات اسلامى حوزه علميه قم\r\nتهيه : پژوهشكده تاريخ و سيره اهل بيت عليهم السلام\r\nويراستار : دكتر سيدعليرضا واسعى\r\nليتوگرافى و چاپ : باقرى\r\nچاپ اول : بهار 1386\r\nشمارگان : 1400\r\nقيمت : 3200 تومان\r\nهمهء حقوق براى ناشر محفوظ است\r\nنشانى : قم ، ميدان شهداء ، پژوهشگاه علوم و فرهنگ اسلامى\r\nتلفن : 7832833 ، دورنگار : 7832834\r\nص . پ : 3858 / 37185\r\nوبت سايت :\r\nپست الكترونيك :\r\nحسين زاده شانه چى ، حسن ، 1352 -\r\nاوضاع سياسى ، اجتماعى و فرهنگى شيعه در غيبت صغرى / تأليف حسن حسين زاده شانه چى ، [ براى 
  ] پژوهشگاه علوم و فرهنگ اسلامى ، پژوهشكده تاريخ و سيره اهل بيت عليهم السلام - قم : دفتر تبليغات اسلامى ، پژوهشگاه علوم و فرهنگ اسلامى ، 1386 .\r\n384 ص .\r\n32000 ريال :\r\nISBN : 978 - 964 - 2636 - 25 - 9\r\nفهرستنويسى بر اساس اطلاعات فيپا .\r\nكتابنامه : [ 347 
  ] - 351 ؛ همچنين به صورت زيرنويس .\r\nنمايه .\r\n1 . شيعه . 2 . محمد بن حسن ( عجج ) ، امام دوازدهم ، 255 ق . - غيبت صغرى . 3 . اسلام - تاريخ ، 132 - 656 ق . الف . پژوهشگاه علوم و فرهنگ اسلامى ، پژوهشكده تاريخ و سيره اهل بيت عليهم السلام . ب . عنوان .\r\n9 الف 5 ح / 2 / 239 BP\r\n532 / 297\r\n1386\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n\r\n\r\nسخنى با خواننده\r\nشناخت ادوار زندگى امامان عليه السّلام و نيز اقتضائات حاكم بر آن‌ها به منظور دريافت صحيح نقش‌آفرينى آنان و هم‌چنين درك تفاوت رفتارى و گوناگونى مواجهات آنان با قضاياى پيش‌آمده امرى ضرورى است . آنان كه بدون پرداختن به تاريخ و بستر حياتى پيشوايان مذهبى به اظهارنظر پرداخته‌اند از فهم بسيارى از رموز و پيچيدگىهاى موجود در تعاملات آنان ناتوان مىمانند . تاريخ امامت و در مفهوم كلّىتر تاريخ تشيع ، تلاشى براى شناخت و شناسايى چنين بستر و بسترهايى است تا به درستى روشن گردد كه پيشوايان شيعى از چه شخصيت مؤثر و كارآيى برخوردار بوده‌اند و چه نقشى در حيات معقول آدميان ايفا كرده‌اند و پيامد فعاليت‌هاى آنان چه بوده است ؟\r\nنگاه شيعه به تاريخ اسلام ، از اين منظر فضاهاى جديدى را فراروى پژوهشگر مىگشايد و به دو اجازه مىدهد تا تاريخ را ، با همهء اهميتى كه در ميان ديگر مسلمانان دارد ، به صورتى ژرف‌تر و دقيق‌تر بنگرد ؛ چراكه در باور شيعه ، شناخت و شناسايى دقيق تاريخ و كشف حقايق آن ، راستىهايى را به آدمى مىنمايد كه در نهايت به تأييد و استوارى انديشهء اعتقادى شيعه مىانجامد . اينان در همين راستا ،\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nتاريخى مبتنى بر مبادى ديگر درافكنده‌اند و به جاى آن‌چه ديگران بر محور زيست سياسى خلفا و حكومتگران طراحى كرده‌اند ، خود طرحى ديگر پيش نهاده‌اند كه نقش‌آفرينان اصلى آن پيشوايان دين و كاركردهاى آنان است ؛ از اين رو ، تاريخ امامت به جاى تاريخ خلفا ، روى داده‌هاى فرهنگى و معنوى به جاى وقايع نظامى و فتوحات ، و بيش از همه تأكيد بر عنصر ارزش‌هاى متعالى به جاى پافشارى بر مقوله‌هاى رفتارى قدرتمندان ، قرار گرفته است . رويكرد متفاوت شيعه به تاريخ از آغاز ، ابداعى در فرايند نگارش تاريخى ايجاد كرده و زوايا و نهانگاه‌هايى را روشن ساخته است كه على القاعده در نگره‌هاى عمومى تاريخنگارى ، توجهى درخور و شايسته به آن‌ها نمىشد .\r\nپژوهشكدهء تاريخ و سيرهء اهل بيت عليهم السّلام كه با مأموريت معرفى تاريخ ائمه عليهم السّلام ، شيعه ، و ادوار مرتبط با آن ، به حوزهء پژوهش‌هاى روشمند روى دارد ، مسألهء « اوضاع سياسى ، اجتماعى و فرهنگى عصر غيبت صغرى » را به‌عنوان يكى از موضوعات قابل پىگيرى در دستور كار خويش قرار داده تا يكى از مقاطع حساس تاريخ شيعه را ، كه در سير تفكر اعتقادى و سياسى به شدت تأثيرگذار است ، معرفى نمايد . عصرى كه در باور شيعه ، آخرين امام منصوص الهى ، تابع عوامل و قضايايى ، از چشم آدميان مستور شد و به روشى ديگر درپى برقرارى ارتباط با پيروانش برآمد و بىترديد مبدأ دغدغه‌ها و ابهام‌ها ، پرسش‌ها و حتى شبهاتى گرديد .\r\nاين دورهء نزديك به يك صدساله كه با غيبت امام دوازدهم در سال 260 ق آغاز و با درگذشت آخرين نائب خاص آن حضرت ، به سال 329 ق ختم مىگردد ، گذشته از جهات بيان شده ، از آن‌رو كه زمينه‌ساز عصرى دراز و با محدوده‌اى نامعلوم ، با عنوان غيبت كبرى است ، خود شايستهء تأمل خاص است . به راستى در\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nاين دوره وضعيت سياسى جهان اسلام چگونه بود و شيعه در اين ميان چه مىكرده است ؟ از نظر فكرى ، اجتماعى و به‌ويژه علمى و فرهنگى مسلمانان چه اوضاعى داشته‌اند و مهم‌تر از آن ، وضعيت فرهنگى و علمى جهان شيعه است كه خود اقتضائات ديگرى دارد ؛ پراكندگى جمعيت ، شهرهاى شيعه‌نشين ، مراكز علمى ، دانشمندان ، علوم و مباحث ديگر در اين حوزه قابل جستجو و امعان‌نظر مىباشد .\r\nبر همين اساس ، پژوهشكده ورود به اين مقوله را از پژوهش‌هاى ضرورى شمرده تا در پرتو آن بسيارى از مسايل ابهام‌آلود پاسخ بيابند . بىگمان انجام چنين كارى تنها با پشتوانهء فكرى و طراحى انديشمندانه دست‌يافتنى است . در اين‌جا شايسته است از پژوهشگر ارجمند آقاى دكتر غلام حسن حسين‌زاده شانه‌چى كه با اشتياق و پشتكارى ، و همت بلند به انجام آن دست يازيد ، تقدير گردد و نيز از ديگر پژوهشگران پژوهشكده كه به نحوى در شكل‌گيرى اين كتاب ارزشمند نقش آفريدند ، به‌ويژه اعضاى محترم شوراى پژوهشى ، مدير پيشين گروه فرهنگ و تمدن اسلامى آقاى دكتر نعمت اللّه صفرى ، مدير كنونى گروه ، آقاى مهران اسماعيلى ، مدير دفتر پژوهش حجة الاسلام آقاى شالباف ، اعضاى محترم شوراى علمى گروه و هم‌چنين حجة الاسلام و المسلمين آقاى محمد تقى سبحانى رياست محترم پژوهشگاه ، و حجة الاسلام و المسلمين آقاى محمد حسن نجفى قائم مقام محترم پژوهشگاه تشكر و قدردانى شود .\r\nدكتر سيد عليرضا واسعى\r\nمدير پژوهشكدهء تاريخ و سيره اهل بيت عليهم السّلام\r\n\r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n\r\n\r\nمقدمه\r\nتشيع در طول تاريخ خود ، ادوار پرفراز و فرودى را پشت‌سر نهاده است كه هريك از آن‌ها ، بخشى از روند تكامل تاريخى جامعهء شيعه را تشكيل مىدهند و در هر دوره بسته به شرايط و موقعيت‌هاى سياسى و اجتماعى حاكم بر جهان اسلام ، بعد يا ابعادى از فرهنگ و تاريخ شيعه ، رشد و تعالى يافته است . در يك تقسيم‌بندى كلى تاريخ تشيع را به سه دوره مىتوان تقسيم نمود ، هرچند به لحاظ زمانى ميان آن‌ها تناسبى به چشم نمىخورد ؛ برخى كوتاهند و زودگذر و بعضى طولانى و بلندمدت ، و نيز به لحاظ اهميت و تأثيرگذارىشان بر روند تكامل نسبى فرهنگ شيعه نيز متفاوتند . نخستين دورهء تاريخى ، دورهء حضور ائمه عليهم السّلام است كه حدود دويست و پنجاه سال به طول انجاميد و بىشك اين دوره در شكل‌گيرى فرهنگ شيعه بيشترين تأثير را به خود اختصاص داده است و در واقع دستاوردهاى فرهنگى اين دوره ، كه حاصل تلاش‌ها و تعليمات امامان عليهم السّلام بوده ، بن‌مايهء فعاليت‌هاى فرهنگى شيعيان در ادوار بعدى ، و سرمايهء تشيع اصيل گرديد .\r\nدورهء دوم ، عصر آغاز غيبت امام دوازدهم و دورهء نائبان خاص است كه به مدت شصت و نه سال به درازا كشيد و از آن به عصر غيبت صغرى ياد مىشود . در اين\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nزمان جامعهء شيعه شاهد بروز تحولات فرهنگى و سياسى و اجتماعى بسيارى بود .\r\nعصر غيبت كبرى كه دورهء سوم تاريخ تشيع تلقى مىشود ، با مدت زمان بسيار طولانىتر نسبت به ادوار پيشين ، ظرفى براى تجربه‌ها و دستاوردهاى گوناگون در جامعهء شيعه بوده است .\r\nهريك از اين دوره‌ها به سبب دارا بودن ويژگىهاى خاص ، كه آن‌ها را از دوره‌اى ديگر متمايز مىسازد ، حائز اهميتند . در اين ميان به نظر مىرسد كه دورهء غيبت صغرى اهميت ويژه‌اى داشته باشد ؛ هم از آن‌رو كه دورهء ميانى عصر حضور ائمه و دوره غيبت كبرى ، و ظرف زمانى براى انتقال از يك موقعيت اجتماعى به موقعيتى جديد به شمار مىرود و هم به اين لحاظ كه در اين دورهء علىرغم كوتاهى زمانش ، تحولات بسيارى در اوضاع سياسى ، اجتماعى و فرهنگى جامعهء شيعى پديد آمد و دستاوردهاى شگرفى عايد شيعيان شد كه زمينه‌ساز فعاليت‌هاى گستردهء آنان در عصر غيبت كبرى گرديد ، از اين جهت بررسى تاريخى اين دوره ، علاوه بر آشنايى با اين تحولات ، فعاليت‌ها و دستاوردها و چگونگى توسعه و تكامل نسبى جامعه و فرهنگ تشيع ، مىتواند در جهت پاسخ‌گويى به سؤالات و شبهاتى كه در خصوص تاريخ و فرهنگ شيعه قابل طرح است و نيز بهره‌گيرى از تجربيات جامعهء شيعه در اين دوره و به كارگيرى آن‌ها ، ما را يارى كند .\r\nدر نوشتار حاضر سعى شده است تا براساس اطلاعات تاريخى قابل اعتماد و معتبر ، اوضاع سياسى ، اجتماعى و فرهنگى اين دوره معرفى گردد و بدين منظور ساختار كتاب به‌گونه‌اى ترتيب يافته است كه تمامى مباحث ضرورى را در خود جاى مىدهد . در دو فصل نخست با طرح مباحثى مقدماتى ، سعى شده تا زمينهء ورود به اصل بحث فراهم گردد ، از اين‌رو فصل اول به بحث‌هايى دربارهء مسألهء غيبت و مشكلات آن ، و تلاش‌هاى امامان عليهم السّلام جهت زمينه‌سازى در جامعه شيعه\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nبراى مواجهه با اين پديده اختصاص يافته است و فصل دوم فضاى كلى و عمومى جهان اسلام در عصر غيبت صغرى را به تصوير كشيده است تا خواننده درك بهترى از موقعيت جامعهء شيعه در عصر موردنظر ، در جهان پهناور اسلام داشته باشد . فصول بعدى به مباحث سياسى ، اجتماعى و فرهنگى جامعهء شيعه پرداخته است و در هر بخش شاخصه‌هايى كه نشان‌دهندهء وضعيت شيعيان در زمينه‌هاى مذكور است مورد توجه قرار گرفته است ، چنان‌كه مبحث در اوضاع سياسى ، از فعاليت‌هاى سياسى دولت‌ها ، احزاب و شخصيت‌هاى شيعى بحث و گفتگو شده و در بخش وضعيت فرهنگى ، از مراكز علمى ، دانشمندان و انديشمندان و دستاوردهاى فرهنگى و علمى سخن به ميان آمده است . بىشك ذكر مطالب مذكور ، كه به لحاظ موضوعى متنوع مىباشند ، در راستاى به تصوير كشيدن چهرهء جامعهء شيعى در عصر غيبت صغرى از ابعاد فوق الذكر بوده است .\r\n\r\nشناخت مآخذ\r\nدر اين نوشتار از منابع متنوع و متعددى بهره گرفته شده است كه به‌طور كلى مىتوان آن‌ها را به منابع كهن و پژوهش‌هاى جديد تقسيم كرد :\r\n\r\nالف ) منابع كهن\r\nمقصود از منابع كهن ، تأليفات و تصنيفاتى هستند كه در عصر غيبت صغرى يا زمانى نزديك به آن به رشتهء تحرير درآمده است ، البته به‌طور معمول ، منابع تاريخى اسلامى تا سده‌هاى دوازدهم و سيزدهم هجرى ، جزو منابع كهن تلقى مىگردند . منابع كهن در بحث غيبت صغرى از تنوع موضوعى و گوناگونى بسيار برخوردارند و مىتوان آن‌ها را در دو دستهء آثار شيعى و غيرشيعى گروه‌بندى كرد .\r\n\r\n","description":"","footnote":"","page_name":" 15 ","page_number":15},
  {"content":"\r\n\r\n\r\n1 . آثار شيعى\r\nآثار شيعى نيز به نوبهء خود باتوجه به تنوع موضوعاتشان قابل تفكيك به دو گروه هستند ؛ تأليفات اختصاصى و تأليفات غيراختصاصى .\r\n\r\n1 . 1 . تأليفات اختصاصى\r\nدر اين طرح آثارى را تأليفات اختصاصى مىناميم كه به‌طور خاص دربارهء امام دوازدهم عليه السّلام و يا در موضوع غيبت صغرى و مسايل مربوط به آن به نگارش درآمده‌اند . از اين قبيل كتاب‌ها مىتوان به موارد چندى اشاره كرد كه برخى در عصر غيبت و شمارى هم پس از آن و در فاصلهء زمانى اندك پديد آمده‌اند .\r\nاز نخستين تأليفات اختصاصى به لحاظ زمانى ، بايد از كتاب الامامه و التبصرة من الحيره نوشتهء ابن بابويه رازى ( م 339 ق ) نام برد كه كتابش ، را چنان‌كه خود در مقدمه ذكر كرده است ، به منظور ايجاد آگاهى لازم در باب امامت و مهدويت و رفع شبهات و مشكلات جامعهء شيعى در اين مسأله ، به رشتهء تحرير درآورده است .\r\nنويسنده كه خود از دانشمندان بنام اين عصر است ، مجموعه‌اى از روايات مربوط به بحث امامت و مهدويت را گردآورده كه مبيّن موضع اعتقادى شيعهء اماميه در مسألهء امامت مىباشد . علىرغم اين‌كه بخش مهمى از كتاب ، يعنى فصل مربوط به امام دوازدهم از ميان رفته ؛ ولى قسمت‌هاى باقىماندهء آن ارزش قابل‌ملاحظه‌اى دارد و نيز گفته‌هاى مؤلف ، در درك موقعيت شيعيان در عصر غيبت به ما كمك مىنمايد .\r\nاز مهم‌ترين تأليفات اختصاصى ، كه اندكى پس از غيبت صغرى پديد آمد ، كتاب كمال الدين و تمام النعمه ، نوشتهء شيخ صدوق ، محمد بن على بن بابويه ( م 381 ق ) است كه از منابع اصلى اطلاعاتى در اين باب به شمار مىرود و مرجعى براى نويسندگان بعدى بوده كه در اين زمينه دست به قلم برده‌اند . شيخ صدوق كه محدثى پركار بوده و روايات خود را از مشايخ و راويان بسيار فراگرفته ، اغلب\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nاطلاعات كتابش را از روايات مستندى كه خود شنيده ، فراهم ساخته است ، گرچه در اين كتاب گاه روايات مرسل و راويان ضعيف نيز به چشم مىخورند ؛ ولى به جهت وجود روايات ، اين كتاب در تأليفات هم عصر وى و يا پس از او ، و نيز به جهت شخصيت ممتاز علمى مؤلّف ، كه وى به‌عنوان يكى از بزرگ‌ترين محدثان عصر خويش است ، نمىتوان آن را مورد قدح و طعن قرار داد . شيخ صدوق در كتاب خود كمابيش شيوهء پدرش در تأليف كتاب الامامه و التبصرة من الحيره را به كار برده است و پس از ذكر رواياتى دربارهء امامت و حيات ائمهء اثنى عشر و رفع شبهات فرقه‌هايى چون زيديه و واقفيه ، به موضوع مهدويت پرداخته و در آن به‌طور مفصل رواياتى دربارهء ولادت و امامت مهدى ( عج ) ، مسألهء غيبت ، نائبان و وكيلان امام و مسايل مربوط به غيبت ذكر كرده است و در اين مباحث ، از روايات پدرش نيز بهره برده است . اين كتاب از جهت اطلاعاتى كه دربارهء وكيلان امام ، وضعيت عمومى شيعيان و ارتباط متقابل آنان و امام ( عج ) در عصر غيبت صغرى ارائه داده ، حائز اهميت است .\r\nتقريبا هم‌زمان با كمال الدين و تمام النعمه و شايد اندكى پيش از آن ، ابو عبد اللّه محمد بن ابراهيم بن جعفر كاتب ، معروف به ابن ابى زينب نعمانى ( م 360 ق ) كتاب الغيبه خود را به رشتهء تحرير درآورد . نعمانى در طى سفرهاى مكرر ، روايات خود را از مشايخ مختلفى فراگرفت كه در بين ايشان شخصيت‌هاى ممتاز شيعه ، مانند كلينى ، راويان زيدى چون ابن عقده و نويسندگان واقفى مذهب مثل احمد بن نصر بن هوذهء باهلى به چشم مىخورند . در عين حال نجاشى وى را از مشايخ اماميه و عظيم القدر ، و داراى عقيده‌اى درست دانسته است . « 1 » كتاب الغيبهء او كه آن را در زمان حياتش در شهر حلب روايت مىكرد و بعد از مرگش نيز از كتاب‌هايى بود كه\r\n\r\n\r\n","description":"","footnote":"\r\n( 1 ) . نجاشى ، رجال ، ص 383 .\r\n","page_name":" 17 ","page_number":17},
  {"content":"\r\n\r\nبحث و تدريس مىشد ، « 1 » از منابع روايى مهم در موضوع خود به شمار مىرود ، چنان‌كه شيخ مفيد به هنگام برشمردن كتاب‌هاى مربوط به موضوع مهدويت از آن ياد مىكند . « 2 » تأليف اين كتاب كه گويا به سال 342 ق به پايان رسيده ، چنان‌كه مؤلف در مقدمه اشاره نموده در ابواب متعددى تنظيم يافته است ؛ فصول اوليهء آن به مباحث عمومى امامت ، يعنى ضرورت وجود امام معصوم اختصاص يافته و سپس به مبحث امامت حضرت مهدى ( عج ) ، غيبت ، وضعيت شيعيان و وظيفهء آنان در اين دوران ، و ظهور و علائم آن پرداخته شده است . نعمانى دربارهء وضعيت شيعيان ، در غيبت صغرى مطلب زيادى نياورده و تنها به ذكر روايات امامان عليهم السّلام اكتفا كرده است . با اين حال گفته‌هاى شكواگونهء وى در لابه‌لاى روايات كتاب و در مقدمه ، فضاى كلى عصر غيبت را متذكر مىشود . نعمانى در كتاب خود از برخى نويسندگان زيدى و واقفىمذهب و كتاب‌هايشان بهره برده ، چنان‌كه در برخى موارد خود به آن متذكر مىشود . « 3 » و باتوجه به مطالبى كه دربارهء اهميت اين روايت و احاديث در مقدمهء كتابش آورده ، مىتوان دريافت كه وى به سنجش و ارزيابى رواياتش اهميت مىداده است ، هم‌چنين ترتيب روايات او به‌طور عمده مسند هستند و نام منابع اطلاعاتى نويسنده در آن‌ها ذكر شده است .\r\nنزديك به صد سال بعد از نعمانى ، كتاب ديگرى با نام الغيبه ، به قلم دانشمند بزرگ شيعى ، محمد بن حسن طوسى ( م 460 ق ) تأليف گرديد كه به لحاظ شكلى ، شباهت زيادى با كتاب كمال الدين شيخ صدوق دارد . گرچه به لحاظ محتوايى با آن متفاوت است . با اين حال طوسى شمار زيادى از روايات شيخ صدوق و پدر او ابن بابويه را در كتاب خود آورده ؛ اما از روايات الغيبه نعمانى كمتر بهره برده است ،\r\n\r\n\r\n","description":"","footnote":"\r\n( 1 ) . همان .\r\n( 2 ) . مفيد ، الارشاد ، ج 2 ، ص 250 .\r\n( 3 ) . ر . ك : نعمانى ، الغيبه ، ص 32 .\r\n","page_name":" 18 ","page_number":18},
  {"content":"\r\n\r\nهرچند كه از نظر مضمون و محتوا همانند هستند . وى افزون بر نقل از ديگر كتب روايى شيعه ، رواياتى را كه خود شنيده بود ، نيز ذكر كرده است . كتاب با فصلى دربارهء ماهيت و امكان غيبت امام شروع مىشود و سپس به ردّ عقايد فرقه‌هاى شيعى قائل به غيبت ، مانند كيسانيه ، ناووسيه و واقفيه مىپردازد و در فصول بعدى ، نويسنده به ذكر تاريخ امام مهدى ( عج ) و غيبت صغرى وارد مىشود . اين قسمت كتاب ، به لحاظ تاريخى از اهميت خاصى برخوردار است ، زيرا اطلاعات بسيار و مفيدى دربارهء نائبان و وكيلان امام دوازدهم در غيبت صغرى و وقايع عصر آنان و نيز دربارهء مدعيان دروغين نيابت و وكالت به دست مىدهد كه مهم‌ترين منبع اطلاعاتى در اين موضوع به شمار مىرود و اطلاعات آن ، در ديگر تأليفات باقى مانده از اين دوران كمتر به چشم مىخورد .\r\nكتاب منتخب الانوار المضيئه نوشتهء على بن عبد الكريم نيل نجفى ، از نويسندگان قرن هشتم هجرى را نيز بايد در رديف منابع اختصاصى ياد كرد . اين كتاب كه بيشتر اطلاعاتش را از كمال الدين شيخ صدوق گرفته ، پس از ذكر مطالبى دربارهء ولادت امام مهدى ( عج ) ، به مسألهء غيبت و بيان حوادث اين دوران ، به‌ويژه ذكر وكيلان و نائبان امام دوازدهم پرداخته است .\r\nلازم به ذكر است كه كتاب‌هاى متعددى ، پس از غيبت صغرى ، دربارهء امام مهدى ( عج ) نوشته شدند كه بسيارى از آن‌ها مشتمل بر مباحث كلامى ، و بدور از اطلاعات تاريخىاند . از اين قبيل مىتوان به كتاب الفصول العشره نوشتهء شيخ مفيد ( م 411 ق ) اشاره كرد كه مجموعه‌اى از پرسش و پاسخ‌ها دربارهء مهدى ( عج ) و غيبت اوست . شمار ديگرى از اين كتاب‌ها نيز ، كه احتمالا اطلاعات مفيدى دربارهء تاريخ غيبت صغرى دربر داشتند ، از ميان رفته‌اند و فقط نامى از آن‌ها در كتب رجالى و فهرست‌ها باقى است .\r\n\r\n","description":"","footnote":"","page_name":" 19 ","page_number":19},
  {"content":"\r\n\r\n\r\n2 . 1 . منابع غيراختصاصى\r\nمنابع غيراختصاصى ، كه در موضوعات مختلف نوشته شده‌اند و به‌طور خاص به بحث مهدويت و غيبت نپرداخته‌اند ، مكمل اطلاعات منابع اختصاصى هستند .\r\nاين تأليفات شامل كتاب‌هاى سيره ، مناقب ، رجال و فهرست‌ها و مجموعه‌هاى روايى مىباشند . از كتب سيره‌اى مىتوان چند مورد شاخص را نام برد كه الارشاد مفيد از جمله آن‌ها است ؛ اگرچه اطلاعات مربوط به امام مهدى ( عج ) و رويدادهاى عصر غيبت در اين كتاب چندان زياد نيست ، با اين حال نبايد آن‌ها را از نظر دور داشت ، چنان‌كه همين مطالب ، مورد استفاده و توجه نويسندگان بعدى قرار گرفت ، از جمله فضل بن حسن طبرسى ( م 548 ق ) در كتاب اعلام الورى خود ، كه با فاصلهء نسبتا زيادى از الارشاد نوشته شده است . در فصلى جداگانه به ذكر ارتباطات شيعيان با امام عليه السّلام و بالعكس پرداخته است كه بيشتر مطالب آن منقول از شيخ صدوق و كلينى مىباشد . از ديگر كتب سيره‌اى ، كشف الغمهء على بن عيسى اربلى ( م 693 ق ) را بايد نام برد كه اگرچه با فاصله زمانى زيادى از غيبت صغرى نوشته شده ؛ اما از منابع معتبر سيره‌اى به شمار مىرود و اطلاعات آن در باب مهدويت قابل‌توجه و برگرفته از منابع پيشين است .\r\nدر ميان كتب مناقب نيز آثار قابل توجهى در اين خصوص وجود دارند كه كتاب كفاية الاثر نوشتهء على بن محمد خزاز قمى ، نويسندهء قرن چهارم هجرى ، از اولين اين آثار به شمار مىرود كه باقى مانده است . نويسنده پس از ذكر فضايل و سيرهء يازده امام ، رواياتى دربارهء حضرت مهدى ( عج ) مىآورد كه اطلاعات زيادى دربارهء وقايع عصر غيبت به دست مىدهد . در اين زمينه كتاب المناقب ابن شهر آشوب مازندرانى مطالب بيشترى دارد ؛ اما بيشتر از همه ، كتاب الخرائج و الجرائح قطب الدين راوندى ( م 573 ق ) اطلاعاتى را دربارهء اوضاع شيعيان در\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nغيبت صغرى و ارتباطات متقابل شيعيان با امام دوازدهم و نيز نقش و فعاليت وكيلان به دست مىدهد كه البته اغلب آن‌ها از كتاب شيخ صدوق گرفته شده است . يكى از منابع اطلاعاتى خوب در موضوعات فوق الذكر كتاب احتجاج احمد بن على طبرسى ( درگذشته قرن هشتم ه ) است كه البته در زمرهء كتب مناقب جاى نمىگيرد ؛ بلكه مىتوان آن را از كتب كلامى به شمار آورد . طبرسى شمارى از توقيعات امام دوازدهم و نامه‌هاى شيعيان به آن حضرت را همراه جواب‌هايشان و نيز مطالبى چشمگير دربارهء وكيلان و نائبان و مدعيان دروغين نيابت ذكر كرده است كه در شناخت وضع اجتماعى و فرهنگى شيعيان در عصر غيبت حائز اهميت مىباشند ، اگرچه بسيارى از روايات طبرسى مرسل و بدون ذكر سند مىباشند ؛ ولى اين روايات را مىتوان در منابع ديگر يافت .\r\nدستهء ديگر از منابع غيراختصاصى ، كتب رجالى هستند كه اهميت آن‌ها بيشتر در ارائهء مطالب قابل توجهى دربارهء وضعيت علمى و دستاوردهاى فرهنگى عصر موردنظر مىباشد . در اين حوزه رساله ابى غالب زرارى ، رجال‌كشى ، رجال طوسى و اختيار معرفة الرجال او و بيش از همه رجال نجاشى حائز اهميت‌اند . كتاب‌هاى فهرست مانند فهرست طوسى و فهرست منتخب الدين نيز اطلاعات مشابه قابل توجهى دارند ، به‌ويژه فهرست طوسى به خوبى دستاوردهاى علمى و فرهنگى اين دوران را به تصوير كشيده است .\r\nگذشته از منابع فوق الذكر ، جوامع روايى ، حاوى مجموعه‌اى از اطلاعات متنوع هستند كه در موضوعات مختلف مىتوان از آن‌ها بهره برد . از اين دسته كتاب الكافى محمد بن يعقوب كلينى ( م 329 ق ) به لحاظ اين‌كه در دورهء تاريخى موردنظر نگارش يافته اهميت ويژه‌اى دارد ، اگرچه اطلاعات آن در باب مهدويت و تاريخ غيبت چندان زياد نيست ؛ ولى اعتبار و وثاقت آن موجب شده تا رواياتش\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nدر اغلب تأليفات بعدى مشاهده شود . از نمونه‌هاى متأخرتر اين قبيل آثار ، مجموعهء بحار الانوار است كه بخش مفصلى از آن به تاريخ امام دوازدهم اختصاص يافته و اطلاعات متنوعى از منابع مختلف را گرد آورده است .\r\nدر اين‌جا بايد به كتاب‌هاى فرق و مذاهب نيز اشاره نمود ؛ مانند فرق الشيعهء نوبختى و المقالات و الفرق اشعرى كه مطالب قابل توجهى در خصوص تحولات مذهبى در اين عصر دارا مىباشند . علاوه بر منابع مذكور ، كليهء تأليفاتى كه در عصر موردنظر يا نزديك به آن در هر زمينه‌اى ( فقهى ، كلامى ، تاريخى و . . . ) فراهم آمده‌اند مىتوانند اطلاعاتى هرچند مختصر ، دربارهء اوضاع شيعيان و غيبت صغرى ارائه نمايند .\r\n\r\n2 . آثار غيرشيعى\r\nتأليفات غيرشيعى كه در طرح مورد بحث ، قابل استفاده هستند از تنوع موضوعى وسيعى برخوردارند . كتاب‌هاى تواريخ عمومى همانند تاريخ طبرى و ذيل‌ها و تكمله‌هايش ، تجارب الامم مسكويهء رازى ، الكامل ابن اثير و آثار مشابه اين‌ها ، اغلب اطلاعاتى دربارهء وضع سياسى اين عصر ، دربر دارند و تواريخ محلى و دودمانى مكمل اطلاعات آن‌ها مىباشند . كتاب‌هاى جغرافيايى نيز دسته‌اى ديگر از منابع‌اند كه اطلاعات قابل توجهى دربارهء اوضاع اجتماعى ارائه مىدهند .\r\nدر اين زمينه به‌ويژه بايد از احسن التقاسيم مقدسى ياد كرد كه يك دايرة المعارف مردم‌شناسى به شمار مىآيد . منابع رجالى چون تاريخ بغداد و وفيات الاعيان و آثار مشابه ديگر به همراه كتب فهرست ، تكميل‌كنندهء مباحث مربوط به اوضاع فرهنگى مىباشند . دستهء ديگرى از منابع كه مىتوان در ميان انبوه اطلاعاتشان نكات قابل توجهى يافت ، جنگ‌ها و مجموعه‌هاى ادبى هستند كه از آن جمله مىتوان ، نشوار المحاضره ابو الحسن تنوخى و نهاية الارب نويرى را نام برد .\r\n\r\n","description":"","footnote":"","page_name":" 22 ","page_number":22},
  {"content":"\r\n\r\n\r\nب ) پژوهش‌هاى جديد\r\nدر پژوهش‌هاى معاصر ، آثار ارزنده‌اى پديد آمده‌اند كه هركدام به يكى از مباحث موردنظر توجه داشته‌اند . كتاب تاريخ سياسى غيبت امام دوازدهم نوشتهء جاسم حسين ، كه از اولين و بهترين پژوهش‌هاى جديد در اين موضوع است ، بيشتر بر مسايل سياسى اين دوران متمركز شده است ، اگرچه توجه مؤلف به تاريخ نواب اربعه و اشاره به فرقه‌گرايى در اين عصر قابل‌توجه است . كتاب تاريخ غيبت صغرى نوشتهء محمد صدر نيز همين‌گونه است كه در باب مسايل اجتماعى و فرهنگى اين عصر مطالبى عرضه نكرده است ، هرچند در اين كتاب ، علىرغم حجم كم آن ، سعى شده تا محدوده بحث از كتاب فوق الذكر بازتر شود با اين حال همانند آن توجه زيادى به مسايل اجتماعى و فرهنگى نشده است . هم‌چنين كتاب تاريخ عصر غيبت نگاهى تحليلى به عصر غيبت امام دوازدهم نوشته پور سيد آقايى و ديگران را نيز بايد از جمله اين آثار برشمرد .\r\nاز پژوهش‌هاى ارزنده در موضوع تاريخ غيبت صغرى كه اطلاعات ارزشمندى دربر دارد ، كتاب سازمان وكالت از محمد رضا جبارى است كه به‌طور مفصل به بحث دربارهء وكيلان و نائبان امام دوازدهم در غيبت صغرى و نقش آنان در جوامع شيعى پرداخته است و مطالب آن در اين باب بسيار سودمند مىباشد .\r\nچنان‌كه ملاحظه مىشود در آثار مذكور به‌طور عمده ، جاى مباحث اجتماعى و فرهنگى جامعهء شيعه خالى است ؛ اما در تحقيقات ديگرى كه به‌طور كلى به تاريخ تشيع عنايت داشته‌اند و يا در باب دولت‌هاى شيعى ، مناطق شيعه‌نشين و يا شخصيت‌هاى شيعه مذهب نوشته شده‌اند ، به‌طور پراكنده به اين مباحث پرداخته شده است در اين زمينه هم‌چنين مىتوان از منابع جديد و رجالى ، چون اعيان الشيعه ، فهرست‌ها ، چون الذريعه الى تصانيف الشيعه ، كتب كلامى - تاريخى ، مانند الغدير و نيز دايرة المعارف‌ها بهره برد .\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nافزون بر كتب مذكور برخى مقالات منتشره در خصوص تاريخ و فرهنگ تشيع نيز اطلاعاتى دربارهء اوضاع فرهنگى و اجتماعى شيعه در اين دوره به دست مىدهند . از اين قبيل بايد از مقالهء « نگاهى به مكاتب حديثى شيعه در سده‌هاى اوليه » فصلنامه تخصصى شيعه‌شناسى ، شماره 3 و 4 و برخى مقالات مجلهء انتظار ياد كرد .\r\nدر نوشتار حاضر سعى شده است تا براساس منابع موجود ، تصويرى از اوضاع سياسى ، اجتماعى و فرهنگى شيعه در عصر غيبت صغرى ارائه شود .\r\nبديهى است آن‌چه عرضه گرديده باتوجه به اطلاعات قابل دسترس ، و در حدّ توان نگارنده مىباشد و همواره زمينه براى ارائهء طرح‌هاى كامل‌تر باز است . در پايان لازم است از مدير محترم پژوهشكده جناب آقاى دكتر سيد عليرضا واسعى ، كه با اشراف و پيگيرى در سامان‌يابى و به ثمر نشستن اين اثر تلاش كردند ؛ و مدير محترم وقت گروه فرهنگ و تمدن اسلامى جناب آقاى دكتر نعمت الله صفرى ، كه زمينهء انجام چنين كارى را برايم فراهم ساخته و در اصلاح و بهبود آن مجدّانه كوشيدند ، و هم‌چنين از جناب آقاى دكتر جبارى كه نظارت پروژه را برعهده گرفتند و ديگر عزيزانى كه با ارائهء نظرات خود در شكل‌گيرى بهتر كار نقش آفريدند ، و نيز از كليهء كسانى كه در پژوهشكدهء تاريخ و سيرهء اهل بيت عليهم السّلام پژوهشگاه علوم و فرهنگ اسلامى و ديگر مراكز در انجام اين طرح به نگارنده يارى رسانيده‌اند و نيز از همسرم كه در اين مهم كمك‌كارم بود ، تشكر و قدردانى به عمل آيد .\r\nحسن حسين‌زاده شانه‌چى\r\n\r\n","description":"","footnote":"","page_name":" 24 ","page_number":24},
  {"content":"\r\n\r\n\r\nفصل اول كليات\r\nپيش از ورود به مباحث اصلى كتاب لازم است مطالبى جهت آمادگى ذهن خواننده با موضوع مورد بحث و شرايط زمانى و مكانى آن به لحاظ تاريخى ، ارائه گردد . و در ادامه نگاهى كلى به مسألهء غيبت و موقعيت جامعهء شيعه در آستانهء وقوع آن افكنده شود .\r\n\r\nالف ) درآمدى بر مسألهء غيبت\r\nدربارهء مسأله غيبت جاى صحبت بسيار است كه پرداختن به همهء جوانب آن از عهدهء اين نوشتار خارج مىباشد ، مطالبى دربارهء امكان وقوع غيبت ، علل و عوامل آن و توجيهات منطقى و مذهبىاش ، بيشتر جنبهء كلامى دارند ، اما آن‌چه بعد تاريخى مىيابد سابقه وجود انديشهء غيبت در فرهنگ اسلامى است كه سعى مىشود در ادامه ، مطالبى در اين باب آورده شود .\r\n\r\n1 . الف ) غيبت در احاديث و روايات\r\nغيبت امام دوازدهم شيعيان كه در سال 260 ق ، پس از شهادت امام حسن عسكرى عليه السّلام آغاز شد تحولى جديد در جامعهء شيعه بود كه آن را با وضعيتى جديد و نه چندان بسامان روبرو ساخت ، به‌طورى كه تا مدتى دست‌كم بخش عمده‌اى\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nاز جامعه شيعه را دچار حيرت « 1 » و سردرگمى كرد . بىشك مسأله غيبت امام عليه السّلام شيعيان را ، كه همواره بر لزوم وجود امامى زنده و حاضر در هر عصرى ، به‌عنوان يك اصل اساسى در دين تأكيد داشتند و با اين عقيده به مقابله با مذاهب و فرق مخالف ، و انديشه‌ها و آراء منحرف مىپرداختند ، با مشكل بزرگى روبرو نمود .\r\nآنان در طى دو قرن با تمسك به حضور امامان معصوم ، انديشه‌هاى منحرفانهء فرقه‌هايى را كه به وجود امام غايبى براى خود عقيده داشتند ردّ و انكار مىكردند و اينك اظهار همين عقيده از طرف خودشان مسأله دشوارى بود كه مىبايست حل گردد . براى درك وضعيت دشوار پيش‌آمده در ابتداى غيبت تنها توجه به اين نكته كافى است كه پس از شهادت امام عسكرى عليه السّلام و آغاز غيبت امام دوازدهم ، شيعهء اماميه به‌طور بىسابقه‌اى دچار انشعابات فرقه‌اى گرديد ، به‌گونه‌اى كه بنا به نقل‌هاى گوناگون به دوازده تا بيست فرقه تقسيم شدند كه هريك در موضوع امامت و جانشينى حضرت عسكرى عليه السّلام عقيدهء خاصى را ابراز مىكردند ، « 2 » اگرچه پيدايش فرقه‌هاى انحرافى در شيعه پيش از اين هم وجود داشت ؛ ولى آن‌چه بىسابقه مىنمود شمار زياد اين فرقه‌ها بود كه در اين برهه ، همزمان پديد آمدند و اين امر به خوبى گوياى وضعيت دشوارى است كه در آغاز غيبت صغرى پيش‌آمده بود .\r\nدر واقع مسأله غيبت امام دوازدهم ، همزمان با گسترش رسالت الهى پيامبر اكرم صلّى اللّه عليه و إله در جامعه اسلامى مطرح شد و اولين سخنان دربارهء غيبت مهدى عليه السّلام از زبان آن حضرت صادر گرديد . رسول خدا صلّى اللّه عليه و إله در موارد متعدد و روايات بسيارى كه از ايشان نقل شده و در آن‌ها به ذكر مسأله امامت پس از خود و\r\n\r\n\r\n","description":"","footnote":"\r\n( 1 ) . در برخى از روايات امامان عليهم السّلام درباره غيبت امام دوازدهم از زمان غيبت به دوران حيرت تعبير شده است توجه به وضعيت پيش‌آمده در جامعه شيعه پس از رحلت امام عسكرى نيز گوياى همين مطلب مىباشد . در اين‌باره در جاى خود صحبت خواهد شد .\r\n( 2 ) . ر . ك : همين كتاب ، فصل چهارم ، بخش پيشوايى جامعه شيعه .\r\n","page_name":" 26 ","page_number":26},
  {"content":"\r\n\r\nوجود دوازده امام پرداخته است ، به اين نكته نيز اشاره فرموده كه دوازدهمين امام ، همان مهدى عليه السّلام است كه خداوند به دست او عدل و داد را بر جهان مستولى خواهد گرداند و ظلم و جور را كه تمام جهان را فراگرفته باشد از ميان برخواهد داشت .\r\nدر اغلب اين روايات به مسأله غيبت حضرت مهدى نيز اشاره شده است . « 1 » اهميت مسألهء غيبت ، در كنار لزوم آگاهى دادن به ظهور مهدى عليه السّلام ، رسول خدا صلّى اللّه عليه و إله را بر آن مىداشت تا از همان ابتدا به تبيين اين دو مسأله اساسى براى مسلمانان راسخ و با ايمان بپردازد . « 2 » برهمين اساس امامان عليهم السّلام نيز در هر زمان به فراخور حال و وضعيت جامعه ، موضوع غيبت امام دوازدهم را به شيعيان گوشزد مىكردند .\r\nرواياتى از اين دست و گاه با تفصيل بيشتر به فراوانى از امامان نقل شده‌اند . انبوه رواياتى كه تا زمان امام صادق عليه السّلام براى شيعيان نقل شده بود ، مسأله غيبت را براى بسيارى از ايشان به باورى مسلّم تبديل كرده بود كه در وقوع آن شك نداشتند ، بلكه از امام عليه السّلام درباره چگونگى آن پرسش مىكردند . روايتى را كه حميرى نقل كرده حاكى از اين است كه روايات تذكردهنده به غيبت مهدى عليه السّلام تا چه حد رواج داشت « 3 » . با نزديك شدن زمان غيبت ، گفتار امامان عليهم السّلام در اين باب از تصريح بيشترى برخوردار مىشد . رواياتى كه از امام جواد و امام هادى و\r\n\r\n\r\n","description":"","footnote":"\r\n( 1 ) . صدوق ، كمال الدين و تمام النعمه ، ص 286 .\r\n( 2 ) . سخنان و بشارت‌هاى رسول خدا درباره ظهور مهدى عليه السّلام فقط در كتاب‌ها و آثار شيعيان نقل نشده ، بلكه در كتاب‌هاى روايى قديمى اهل سنت نيز بسيارى از اين روايات ذكر شده‌اند از جمله در مسند احمد بن حنبل ، صحيح محمد بن اسماعيل بخارى ، صحيح مسلم بن حجاج قشيرى ، سنن ترمذى و شمار ديگرى از مسانيد روايى . بر همين اساس شمارى از نويسندگان و عالمان اهل سنت كتاب‌هايى در اين موضوع نوشته‌اند ، مانند : اخبار المهدى ، حسن بن احمد همدانى ؛ البرهان فى علامات مهدى آخر الزمان ، على بن حسام الدين متقى هندى ؛ البيان فى اخبار صاحب الزمان ، محمد بن يوسف كنجى شافعى ؛ علامات المهدى ، جلال الدين سيوطى ، علامات المهدى المنتظر ، ابن حجر هيثمى شافعى .\r\n( 3 ) . صدوق ، همان ، ص 342 .\r\n","page_name":" 27 ","page_number":27},
  {"content":"\r\n\r\nامام عسكرى عليهم السّلام نقل شده در خصوص زمان غيبت و اين‌كه براى كدام يك از امامان واقع خواهد شد تصريح بيشترى دارد . زمانىكه يكى از شيعيان از امام جواد عليه السّلام دربارهء جانشين وى مىپرسد ، امام اظهار مىدارد كه نخست پسرش على الهادى و سپس پسر او امام خواهند بود و از آن پس دوران حيرت ( غيبت ) خواهد بود . « 1 » در رواياتى كه در اين دوره نقل شده ، تصريح شده كه امام غايب ، نوادهء امام هادى و فرزند امام حسن عسكرى عليهم السّلام است كه غيبتى طولانى خواهد داشت و شيعيان در آن زمان بايد در انتظار ظهورش باشند . « 2 » عملكرد امام حسن عسكرى عليه السّلام در اين زمينه بسيار حساس بود . امام از يك سو مىبايست جانشين و امام پس از خود را به شيعيان معرفى مىكرد ، كه البته اين امر باتوجه به جوّ خفقان شديدى كه از جانب حكومت عباسى نسبت به امام و شيعيان ايجاد شده بود و امام را ناگزير به رعايت شديد تقيه مىنمود ، تنها نسبت به برخى از خواص شيعيان و اصحاب آن حضرت عملى بود و از سوى ديگر بايستى مسألهء غيبت وى را به ايشان گوشزد مىكرد . بدين ترتيب امام عسكرى عليه السّلام در ديدارها و گفت‌وگوهاى خود با ايشان ، بر اين نكته تأكيد مىنمود كه آن حضرت فرزندى دارد كه جانشين و امام پس از وى است و او همان مهدى موعودى است كه غائب خواهد شد و از غيبت او خبر داده شده است . « 3 » باتوجه به حجم رواياتى كه در اين باب از امام عسكرى عليه السّلام نقل شده و اين‌كه شمار آن‌ها نسبت به احاديث ديگر امامان كمتر است ، پيداست كه آن حضرت اين مسأله را به سبب جوّ خفقان حاكم و تهديدات موجود از جانب عباسيان با شمار اندكى از افراد مورد اعتماد خويش در ميان مىگذاشت . با اين حال باتوجه به اهميت مسألهء غيبت و لزوم آگاه ساختن عموم\r\n\r\n\r\n","description":"","footnote":"\r\n( 1 ) . نعمانى ، الغيبه ، ص 191 . روايت ديگرى به همين مضمون از امام جواد عليه السّلام نقل كرده است .\r\n( 2 ) . صدوق ، همان ، ص 377 .\r\n( 3 ) . ر . ك : صدوق ، همان ، ص 409 و طبرسى ، اعلام الورى ، ص 415 .\r\n","page_name":" 28 ","page_number":28},
  {"content":"\r\n\r\nشيعيان از امر امامت ، آن را به برخى وكيلان « 1 » خود كه در ديگر شهرها با شيعيان در تماس بودند گوشزد مىنمود . « 2 »\r\nآگاهى دادن و هشدار به وكيلان امام ، كه در شهرهاى دور و نزديك رابط مردم با امام بودند ، اقدامى مدبّرانه در جهت ايجاد زمينه مناسب براى اين امر بود ، زيرا افزون بر اين‌كه ايشان به‌عنوان عوامل اجرايى امام در شهرها نسبت به وظيفه و موضع‌گيرى خود پس از امام يازدهم و آغاز غيبت آگاه مىشدند ، درمىيافتند كه در اين دوران چگونه بايد پاسخ‌گوى مردم باشند و چگونه در راستاى ايجاد آگاهى عمومى نسبت به مسألهء غيبت در جامعه شيعه عمل كنند و اين همان هدف نهايى و اساسى بود كه امامان عليهم السّلام از طرح و بيان مسأله غيبت در نظر داشتند و به‌طور عملى نيز اقداماتى در اين جهت صورت مىدادند .\r\nدر سخنان امامان عليهم السّلام مسألهء غيبت ، اساسا به‌عنوان يك سنت الهى مطرح شده كه در امت‌هاى پيشين و انبياى گذشته و اوصياى ايشان معمول بوده است . در اين بيانات بر اين نكته تأكيد شده كه پيامبران الهى نيز در برهه‌هايى از دوران نبوّتشان ، بنا به عللى از انظار مردم و از ميان جامعه غايب مىشدند . از جمله پيامبرانى كه در اين روايات به غيبت آن‌ها اشاره شده حضرت صالح است . بنا به اين روايات ، وى در سن پيرى از ميان قومش غايب شد و غيبتش به طول انجاميد ، به‌طورى كه چون به ميان قومش بازگشت او را نمىشناختند . « 3 » موسى عليه السّلام نيز\r\n\r\n\r\n","description":"","footnote":"\r\n( 1 ) . با توسعه مرزهاى اسلام و گسترش تشيع در شهرها و بلاد مختلف از اواسط قرن دوم هجرى امامان در شهرها و نواحى مختلف از ميان شيعيان مورد اعتماد ، كسانى را به‌عنوان وكيل خويش تعيين مىنمودند كه وظيفه آنان برقرارى ارتباط ميان امامان با شيعيانى بود كه در نواحى دور ، امكان دسترسى به امام و حضور نزد ايشان را نداشتند . آنان نامه‌ها ، اموال اهدايى و وجوهات شرعى شيعيان را به نزد امامان آورده و پاسخ سؤالات و مشكلات دينىشان را از ائمه گرفته و به آنان مىرسانيدند . براى اطلاع بيشتر ر . ك : جبارى ، محمد رضا ، سازمان وكالت .\r\n( 2 ) . ر . ك : صدوق ، همان ، ص 384 .\r\n( 3 ) . همان ، ص 136 .\r\n","page_name":" 29 ","page_number":29},
  {"content":"\r\n\r\nمدتى از ميان قومش غايب شد و در اين مدت بنى اسرائيل در حيرت و سرگردانى و رنج بسيار بسر مىبردند . « 1 » چنين غيبت‌هايى براى حضرت يونس ، يوسف و برخى ديگر از پيامبران نيز ذكر شده است . « 2 » اين روايات درصدد بيان اين هستند كه غيبت ، يكى از سنت‌هاى الهى در ميان انبياء و اوصياى ايشان به‌عنوان عملكردى تنبيهى و هشداردهنده براى امت‌ها و اقوام ايشان بوده تا از غفلت درآيند ، و در اغلب امت‌هاى گذشته محقق شده است و وقوع آن در امت خاتم الانبياء نيز نبايد دور از انتظار و امرى نوظهور تلقى شود . نقل اين گونه روايات ، بابى را در احاديث امامان : پديد آورده كه در آن غيبت مهدى عليه السّلام به غيبت اين پيامبران تشبيه و در راستاى همان سنت‌هاى الهى برشمرده شده است . « 3 »\r\nبدين‌گونه امامان عليهم السّلام با سخنان و بيانات فراوان خود درباره مسألهء غيبت تلاش مىكردند تا زمينهء فكرى مناسبى در اين موضوع براى شيعيان فراهم سازند و با آگاهى دادن به شيعيان و اصحاب خاص خود در كنار سيرهء عملى كه در اين زمينه داشتند ، آنان را براى درك دوران غيبت آماده كرده و با راهنمايىها و ارشادات خودآگاهى لازم و راهكارهاى مفيدى را در اختيار ايشان قرار دهند تا آنان را براى جلوگيرى و مقابله با پيامدها و مشكلاتى كه بالطبع غيبت امام به همراه داشت ، آماده سازند .\r\n\r\n2 . الف ) انديشهء غيبت در فرقه‌هاى شيعى و اسلامى\r\nفراوانى رواياتى كه از رسول خدا صلّى اللّه عليه و إله درباره غيبت مهدى عليه السّلام نقل شده بود و آگاهىهايى كه از طرف امامان صورت گرفته بود ، به زودى مسألهء غيبت را در نزد\r\n\r\n\r\n","description":"","footnote":"\r\n( 1 ) . همان ، ص 340 .\r\n( 2 ) . همان ، ص 327 .\r\n( 3 ) . ر . ك : همان ، ص 384 و 152 .\r\n","page_name":" 30 ","page_number":30},
  {"content":"\r\n\r\nبسيارى از مسلمانان ، به صورت يك باور عمومى و واقعه‌اى مسلّم و حتمى در آورده بود كه به وقوع آن ايمان داشتند . اين امر را مىتوان از بهره‌بردارىهاى منفى برخى از فرقه‌هاى منشعب از تشيع دريافت كه براى جلب توجه عمومى و جذب پيروانشان به مسأله غيبت تمسك جسته و بدان استناد مىكردند . از آغاز اولين انشعابات فرقه‌اى در تشيع ، گروه‌هايى ظهور مىكردند كه به‌گونه‌اى به غيبت امام معصومى كه درگذشته بود و يا كسانى كه خود امامشان مىپنداشتند ، قائل مىشدند تا از اين طريق بتوانند آراء و انديشه‌هاى خود را محقق سازند و هواداران و پيروانى براى خود فراهم كنند و البته چه بسا برخى از مدعيان غيبت از صميم دل و ايمان قلبى و اعتقاد ناشى از برداشت‌هاى نادرست و درك ناصحيح از روايات منقول در باب غيبت چنين عقيده‌اى را ابراز مىكردند . به نقل كتب فرقه‌شناسى ، نخستين فرقه‌اى كه اظهار نمودند كه امامشان غايب گرديده است سبائيه ، پيروان عبد الله بن سبأ بودند كه دربارهء امام على عليه السّلام ، انديشه‌هاى افراطى و غلوآميزى داشتند و حتى انكار امام نيز در باور آنان تأثيرى نبخشيد و در نهايت آن حضرت گروهى از ايشان را مجازات كرد . « 1 » آنان با شهادت امير المؤمنين عليه السّلام اعلام نمودند كه على عليه السّلام از دنيا نرفته ، بلكه غايب شده و پيش از روز قيامت باز خواهد گشت و زمين را از عدل و داد پر خواهد كرد و در حقيقت به غيبت و رجعت آن حضرت معتقد شدند . « 2 » كيسانيه دومين فرقه منشعب از تشيع ، و قائل به امامت\r\n\r\n\r\n","description":"","footnote":"\r\n( 1 ) . اشعرى ، المقالات و الفرق ، ص 200 درباره حقيقت وجود عبد اللّه بن سبأ و پيروانش ر . ك :\r\nعسكرى ، عبد الله بن سبأ .\r\n( 2 ) . اشعرى ، مقالات الاسلاميين ، ج 1 ، ص 85 ، وى مىگويد : وقتى خبر شهادت امام على عليه السّلام به عبد اللّه بن سبأ در مدائن رسيد بانگ برداشت : اى دشمن خدا دروغ مىگويى ، به خدا قسم اگر مغز سرش را در كاسه‌اى بياورى و هفتاد نفر عادل بر مرگ او گواهى دهند ، سخنت را نمىپذيريم و يقين داريم كه او نمرده و كشته نشده و نمىميرد تا بر تمام زمين مسلط شود . . . .\r\nشعرى ، المقالات و الفرق ، ص 200 و نوبختى ، فرق الشيعه ، ص 22 .\r\n","page_name":" 31 ","page_number":31},
  {"content":"\r\n\r\nمحمد بن حنفيه بودند « 1 » و زمانىكه او در سال 81 ق در شهر مدينه از دنيا رفت ، گروهى از آنان كسى را به‌عنوان جانشين و وصى او نپذيرفتند و اعلام نمودند كه او همان مهدى موعود است و لذا نمرده و بلكه غايب گرديده است . از ميان زيديه نيز گروه‌هايى عقيده به غيبت زيد بن على و ديگر رهبران خود را ابراز نمودند ؛ « 2 » از آن جمله گروهى از ايشان به مهدويت و غيبت محمد بن عبد الله حسنى معروف به نفس زكيّه عقيده داشتند . « 3 » از ديگر فرقه‌هاى شيعى كه عقيده به غيبت را اظهار كردند گروهى بودند كه به مهدويت امام باقر عليه السّلام قائل شدند « 4 » و نيز فرقهء اسماعيليه كه اسماعيل پسر امام صادق عليه السّلام را وصى و جانشين وى مىدانستند و گروهى از ايشان درباره او عقيده به غيبت و رجعت داشتند . « 5 » بدين ترتيب شمار زيادى از فرقه‌هاى جدا شده از شيعه چنين عقيده‌اى را اظهار مىداشتند . اين امر تا آغاز غيبت امام دوازدهم\r\n\r\n\r\n","description":"","footnote":"\r\n( 1 ) . كيسانيه منسوب به كيسان ، گروهى از پيروان مختار ثقفى بودند كه عقيده داشتند پس از على عليه السّلام محمد بن حنفيه امام است و او به مختار مأموريت داد تا به خون‌خواهى امام حسين عليه السّلام قيام كند . برخى كيسان را لقب مختار دانسته‌اند به سبب كياستى كه داشت و برخى نام يكى از افراد او مىدانند كه رهبرى اين طايفه را به دست گرفت . كيسانيه بعدها به فرقه‌هاى متعددى منشعب شده و عقايد افراطى يافتند . گروهى از آنان نيز به مهدويت و غيبت ابو هاشم ، فرزند محمد بن حنفيه و ديگر رهبرانشان قائل شدند . ر . ك : نوبختى ، همان ، ص 26 - 34 ؛ اشعرى ، همان ، ص 26 - 27 .\r\n( 2 ) . نوبختى ، همان ، ص 48 .\r\n( 3 ) . همان ، ص 61 . محمد بن عبد اللّه بن حسن بن حسن بن على عليه السّلام ، در سال 145 ق رهبرى زيديان را به عهده گرفته و در مدينه عليه منصور خليفه عباسى قيام كرد و در نبردى با سپاه عباسى كشته شد .\r\n( 4 ) . بغدادى ، الفرق بين الفرق ، ص 59 و شهرستانى ، الملل و النحل ، ص 147 .\r\n( 5 ) . نوبختى ، همان ، ص 78 . وى مىنويسد : عقيده به غيبت فقط در ميان شيعيان بروز نكرد ، بلكه طوايفى از غير شيعيان نيز چنين عقيده‌اى را ابراز مىكردند از آن جمله فرقه ابو مسلميه بودند اينان گروهى از هواداران بنى عباس و قائل به امامت ابو مسلم خراسانى بودند و پس از به قتل رسيدن او اظهار داشتند او زنده و غايب است . ابو مسلميه توسط منصور عباسى سركوب و نابود شدند . ر . ك : نوبختى ، همان ، ص 47 - 53 ؛ اشعرى ، همان ، ص 64 - 70 .\r\n","page_name":" 32 ","page_number":32},
  {"content":"\r\n\r\nادامه داشت ، به‌طورى كه پس رحلت امام حسن عسكرى عليه السّلام گروه‌هايى از شيعيان كه در مسألهء امامت دچار مشكل شده بودند ، به غيبت آن حضرت عليه السّلام معتقد شدند . « 1 »\r\nاين نكته كه سران فرقه‌ها و طوايف مذكور در اثبات عقايد خود به مسألهء غيبت استناد مىكردند ، حاكى از شيوع اخبار و روايات منقول در خصوص وقوع غيبت از همان ادوار نخستين تاريخ اسلام مىباشد ، چراكه در غير اين صورت دليلى وجود نداشت كه اينان به مسأله غيبت تمسك كنند و چه بسا طرح چنين ادعايى اساسا با مخالفت همگانى مسلمانان و شيعيان روبرو مىشد ؛ اما چنين باور عمومى نسبت به مسألهء غيبت و وجوه انبوه روايات در اين باب كه در بين شيعيان متداول بود ، آنان را وامىداشت كه در اثبات عقايد خود بر آن تأكيد كنند .\r\nدر اين ميان واقفيه « 2 » ، بيش از همه بر مسألهء غيبت تأكيد مىكردند ؛ آنان كه از پذيرش امامت حضرت رضا عليه السّلام سرباز زده بودند به جهت اين‌كه براى توقف خويش بر امامت امام كاظم عليه السّلام دليل موجهى بياورند ، به ناچار مسأله غيبت آن حضرت را مطرح و سرسختانه از آن دفاع نمودند . آنان روايات باب غيبت را نقل و آن‌ها را دربارهء امام كاظم عليه السّلام و عقايد خود تأويل مىكردند . « 3 »\r\n\r\n\r\n","description":"","footnote":"\r\n( 1 ) . ر . ك : همين كتاب ، فصل چهارم ، بخش پيشوايى جامعهء شيعه .\r\n( 2 ) . واقفيه اصطلاح خاصى است براى گروهى از اصحاب امام هفتم ، موسى بن جعفر عليه السّلام كه پس از رحلت ايشان به‌طور عمده تحت‌تأثير انگيزه‌هاى مادى و جاه‌طلبى ، امامت حضرت رضا عليه السّلام را نپذيرفتند . اين افراد كه از وكيلان دوران امام كاظم عليه السّلام بودند به سبب فريفته شدن به اموالى كه از شيعيان در نزدشان گردآمده بود و مىبايست به امام تحويل دهند اظهار داشتند موسى بن جعفر عليه السّلام زنده ولى غايب است . شيخ طوسى در اين‌باره مىگويد : منابع مورد اعتماد خبر داده‌اند كه اولين كسانىكه اين عقيده را آشكار ساختند على بن ابى حمزه بطائنى و زياد بن مروان قندى و عثمان بن عيسى رواسى بودند كه در مال دنيا طمع كردند و به حطام دنيا رغبت يافتند و مردم را به خود جلب كردند و از آن اموالى كه در آن‌ها خيانت كرده بودند به ايشان نيز دادند . . . . طوسى ، الغيبه ، ص 42 ؛ هم‌چنين ر . ك : نوبختى ، همان ، ص 118 .\r\n( 3 ) . نوبختى ، همان ، ص 118 .\r\n","page_name":" 33 ","page_number":33},
  {"content":"\r\n\r\n\r\n3 . الف ) تأليفات در موضوع غيبت تا پيش از غيبت\r\nانگيزه‌هاى مذهبى به همراه وجود روايات مربوط به غيبت در بين شيعيان ، گروهى از نويسندگان شيعى را بر آن داشت تا كتاب‌هايى در موضوع غيبت تدوين كنند كه همانند اغلب كتاب‌هاى اين دوران مجموعه‌اى از احاديث پيامبر و ائمه عليهم السّلام را دربر داشتند . تدوين اين كتاب‌ها به نوبهء خود به شيوع انديشهء غيبت در بين شيعيان كمك مىكرد ، هرچند كه شمارى از اين آثار از سوى پيروان فرقه‌هاى منحرف شيعه عرضه مىگرديد . در واقع اولين نمونهء اين كتاب‌ها به وسيلهء برخى سران واقفيه و به منظور اثبات مدعاى خود دربارهء غايب شدن امام هفتم عليه السّلام نوشته و در آن ضمن بيان روايات منقول از امامان ، به طرح مسأله غيبت پرداختند .\r\nعلى بن حسن طائى معروف به طاطرى از اصحاب امام هفتم عليه السّلام بود كه بعدها از سران واقفيه گرديد . وى در عقيدهء خود استوار بود و اصول مذهب واقفيه را به شاگردش حسن بن سماعه آموخت . طاطرى داراى تأليفات بسيارى بود كه شيخ طوسى آن‌ها را بيش از سى كتاب دانسته است . « 1 » از آن جمله كتابى در موضوع غيبت بود كه احتمال دارد بعدها اساس كار ديگر نويسندگان واقفى قرار گرفته باشد ؛ ولى شاگرد او ابن سماعه ، به گفتهء نجاشى ، از او روايت نكرده است . « 2 » ابن سماعه ( م 263 ق ) ، خود يكى از سران مشهور واقفيه بود كه اصول مذهب خود را از على بن حسن طاطرى فراگرفت . او نيز تأليفات بسيارى داشت كه شيخ طوسى شمار آن‌ها را هم سى كتاب دانسته است . وى هم‌چنين كتابى در باب غيبت نوشته بود « 3 » و گويا به جهت وثاقت و تبحرش در فقه و تصنيفات خوبى كه داشت « 4 » علماى\r\n\r\n\r\n","description":"","footnote":"\r\n( 1 ) . ر . ك : نجاشى ، الرجال ، ص 254 ؛ طوسى ، الفهرست ، ص 272 .\r\n( 2 ) . نجاشى ، ص 255 .\r\n( 3 ) . نجاشى ، همان ، ص 41 ؛ طوسى ، همان ، ص 133 . او تعصب شديدى در مذهب خود و عناد\r\n","page_name":" 34 ","page_number":34},
  {"content":"\r\n\r\nاماميه برخى روايات وى را كه مبتنى بر اصول مذهب واقفيه و مخالف با مبانى اماميه نبود ، در كتاب‌هاى خود ذكر كرده‌اند ، از جمله برخى روايات او در باب مهدويت و غيبت در كتاب‌هايى كه بعدها توسط علماى اماميه نوشته شدند ، نقل گرديده است . « 5 » اين كتاب‌ها در فاصله پنجاه سال پيش از آغاز غيبت امام دوازدهم نوشته شدند . همزمان با اين تأليفات كه واقفيان به اقتضاى مذهب خويش و براى اثبات مدعايشان به نوشتن آن‌ها و گردآورى روايات مربوط به اين موضوع دست زدند ، عالمان اماميه نيز براساس معيارهاى صحيح و گزينش روايات درست ، كتاب‌هايى را در همين موضوع و در راستاى تبيين عقايد صحيح تشيع و مقابله و جلوگيرى از انحرافات به رشتهء تحرير درآوردند و البته تأليف چنين كتاب‌هايى ، آن‌هم پيش از دوران غيبت و حتى ولادت امام دوازدهم عليه السّلام ، حاكى از گستردگى روايات و اطلاعاتى است كه در اين موضوع در اختيار عالمان و محدثان شيعه قرار داشتند . از ميان علماى اماميه در همين زمان چند تن به تأليف كتاب‌هايى در باب غيبت دست زدند . ابراهيم بن صالح انماطى كوفى ، يكى از رجال موثق شيعه بود كه در زمانى نزديك به غيبت صغرى مىزيست و\r\n\r\n\r\n","description":"","footnote":"\r\nبسيارى با اماميه داشت . نجاشى يك مورد از تعصب او در مواجهه با اماميه و امام حسن عسكرى عليه السّلام را نقل كرده است .\r\n. نجاشى او را توثيق كرده و شيخ طوسى تصنيفات او را عالى و فقاهتش را پاكيزه دانسته است . ر . ك : همان‌ها .\r\n( 5 ) . نعمانى در كتاب الغيبه برخى روايات او را در باب مهدويت و غيبت به نقل از حميد بن زياد كوفى ( م 310 ق ) ذكر كرده است ، اما به يقين نمىتوان گفت كه حميد بن زياد ، كتاب الغيبهء ابن سماعه را در اختيار داشته و يا از آن نقل كرده باشد . ر . ك : نعمانى ، الغيبه ، ص 30 و 156 و 211 و 250 و 308 و 342 و 346 . حميد بن زياد نيز از چهره‌هاى شاخص واقفيه و داراى كتاب‌هاى بسيارى بود . ر . ك : نجاشى ، همان ، ص 132 . و چنان‌كه از روايات نعمانى برمىآيد ، او كتابى داشته كه در آن رواياتى را در موضوع مهدويت و غيبت آورده بود و ابن عقده ( در گذشته 333 ق ) از اين كتاب وى روايت كرده است . - ر . ك : نعمانى ، همان ، ص 100 و 184 .\r\n","page_name":" 35 ","page_number":35},
  {"content":"\r\n\r\nكتاب‌هايى داشت كه از بين رفته ، ولى از كتاب الغيبهء او نام برده شده است . « 1 »\r\nعلى بن مهزيار اهوازى نيز ، كه از وكيلان امام نهم عليه السّلام و امام دهم عليه السّلام بود ، دو كتاب به نام‌هاى الملاحم و القائم داشت . « 2 » اين كتاب‌ها ، چنان‌چه از نامشان پيداست ، بايد حاوى مطالبى در موضوع مهدويت و غيبت بوده باشند ؛ ولى از كتاب‌هاى او اثرى در دست نيست . « 3 » حسن بن محبوب سرّاد ( م 224 ق ) در اثر خود ، المشيخه ، كه در موضوع غيبت است ؛ رواياتى در اين زمينه آورده بود . برخى عالمان شيعه روايات او را در اين باب ، نقل كرده‌اند . « 4 » اما كتاب فضل بن شاذان نيشابورى « 5 » ( م 260 ق ) را كه وفاتش همزمان با آغاز غيبت امام عليه السّلام بود ، مىتوان آخرين و شايد برترين اثرى تلقى كرد كه تا اين زمان توسط علماى اماميه در اين موضوع به نگارش درآمد . كتاب او با عنوان اثبات الرجعه به دست نيامده « 6 » ؛ ولى نسخه‌اى از گزيدهء آن ، كه در سده‌هاى متأخرتر ، از روى نسخهء\r\n\r\n\r\n","description":"","footnote":"\r\n( 1 ) . جاسم حسين به اشتباه وى را واقفى مذهب دانسته است جاسم ، حسين ، ر . ك : تاريخ سياسى غيبت امام دوازدهم ، ص 29 . درحالىكه ابراهيم بن صالح واقفى مذهب ، شخص ديگرى مىباشد كه نجاشى او را از بنى اسد و از اصحاب امام هفتم و طوسى از اصحاب امام باقر عليه السّلام برشمرده است و او غير از ابراهيم بن صالح صاحب كتاب الغيبه است . تفرشى نيز بر اين نكته تأكيد كرده است و ر . ك : نجاشى ، رجال ، ص 15 و 24 ؛ طوسى ، رجال ، ص 124 و 414 و تفرشى ، نقد الرجال ، ج 2 ، ص 32 .\r\n( 2 ) . نجاشى ، همان ، ص 253 و طوسى ، همان ، ص 265 .\r\n( 3 ) . نعمانى در باب مربوط به علامات قيام مهدى عليه السّلام برخى روايات او را به نقل از ابن عقده ذكر كرده است . ر . ك : الغيبه ، ص 266 و 277 .\r\n( 4 ) . طوسى ، همان ، ص 122 ؛ تفرشى ، همان ، ج 2 ، ص 56 . او از اصحاب امام كاظم عليه السّلام و امام رضا عليه السّلام بود و در عصر خود از اركان اربعه به شمار مىرفت . برخى روايات او را نعمانى ذكر كرده است . ر . ك : نعمانى ، الغيبه ، ص 219 و 239 و 279 و 288 .\r\n( 5 ) . فضل بن شاذان نيشابورى از فقيهان و متكلمان بزرگ شيعه در عصر خود بود و برخى وى را از اصحاب امام هادى و امام عسكرى عليهما السّلام دانسته‌اند . طوسى ، رجال ، ص 390 و 401 و نجاشى ، همان ، ص 306 .\r\n( 6 ) . ر . ك : نجاشى ، همان ، ص 307 و طوسى ، همان ، ص 361 ، نجاشى از كتاب ديگرى از او با نام الرجعه هم نام برده است .\r\n","page_name":" 36 ","page_number":36},
  {"content":"\r\n\r\nاصلى نوشته شده هم‌اكنون موجود است كه شامل بيست حديث در اين موضوع مىباشد . او تأليفات ديگرى مرتبط با مسأله غيبت با نام‌هاى كتاب القائم عليه السّلام و كتاب الملاحم داشته كه بىترديد در آن‌ها رواياتى در اين موضوع نقل كرده بود . « 1 »\r\n\r\n4 . الف ) زمينه‌هاى آمادگى جامعهء شيعه در مواجهه با غيبت\r\nباتوجه به شواهد مذكور مىتوان گفت كه شيعيان با مسألهء غيبت ناآشنا نبودند و بلكه گروه‌هايى از خواص شيعه و عالمانشان آن را باور داشته و در انتظار وقوعش بودند و اين‌همه در اثر اقداماتى پديد آمده بود كه امامان عليهم السّلام در جهت زمينه‌سازى در جامعهء شيعه و ايجاد آگاهى لازم در شيعيان براى درك دوران غيبت ، با تحمل كمترين صدمات و برخورد با مشكلات كمتر صورت داده بودند .\r\nاين امر افزون بر تذكر و هشدار زبانى به شيعيان در خصوص وقوع چنين رويدادى ، و بازگو كردن اوضاع و مشكلات آن دوران و چگونگى برخورد و مقابله با آن‌ها ، تحت شرايط و موقعيت‌هايى كه به‌طور ناخواسته در اوضاع سياسى و اجتماعى جامعه پديد مىآمد ، جنبهء عملى نيز پيدا مىكرد و امامان عليهم السّلام با اقدامات اجرايى و رفتارهاى متناسب با وضعيت پيش‌آمده ، عملا به فراهم ساختن بسترهاى لازم و آمادگى كافى در شيعيان ، چه در بعد فكرى و چه در بعد عملى ، براى روبرو شدن با دوران جديدى كه در آن از حضور مستقيم امام معصوم محروم بودند ، دست مىزدند . بديهى است كه شرايط لازم براى ورود جامعه شيعه به اين مرحله جديد از حيات خود ، دوران غيبت ، بدون مواجه شدن با مشكلات و پيامدهاى دشوارى كه غيبت امام به دنبال داشت ، چيزى نبود كه به يك‌باره فراهم آيد ، بلكه نيازمند گذر از مرحلهء حد واسطى بود كه اين شرايط و آمادگى لازم را پديد آورد و اين مرحله ميانى به‌گونه‌اى ناخواسته در موضع‌گيرىهاى خصمانه و\r\n\r\n\r\n","description":"","footnote":"\r\n( 1 ) . نجاشى ، همان ، ص 307 .\r\n","page_name":" 37 ","page_number":37},
  {"content":"\r\n\r\nسياست‌گذارىهاى سخت‌گيرانهء عباسيان عليه امامان عليهم السّلام و جامعهء شيعه و اعمال فشارهاى دوچندان بر ايشان ، به‌وجود آمده بود . در واقع اين وضعيت از زمانى آغاز شد كه حاكمان عباسى از اواخر قرن دوم هجرى ، اقدامات فوق العاده‌اى را براى محدود ساختن امامان عليهم السّلام و به انزوا كشيدن شيعيان به كار بستند و روند تدريجى آن با حركتى رو به تزايد تا نيمهء قرن سوم ، كه منتهى به غيبت امام دوازدهم گرديد ، ادامه يافت ؛ از همان زمان كه هارون الرشيد خليفهء عباسى شرايط سختى را بر امام هفتم ، موسى بن جعفر عليه السّلام تحميل كرد و به سبب هراسى كه از حضور آن حضرت در جامعه داشت سال‌ها ايشان را زندانى نموده و تحت‌نظر داشت ، تا در نهايت در يكى از زندان‌هاى او به شهادت رسيد . « 1 » اگرچه در دوران امامت حضرت رضا عليه السّلام ، تا زمانىكه هارون زنده بود اعمال فشارها بر آن حضرت به حداقل رسيد « 2 » و ليكن با روى كار آمدن مأمون ، همين سياست با احضار امام عليه السّلام از مدينه به مرو ادامه يافت . او اگرچه به ظاهر چنين نشان مىداد كه قصد دارد خلافت را به امام عليه السّلام بسپارد ؛ ولى هدف اساسى او در پس اين ظاهرسازى دور ساختن امام عليه السّلام از مدينه و جامعهء شيعه و تحت‌نظر داشتن وى در مقرّ حكومتش ، در مرو ، بود . « 3 » با شهادت امام رضا عليه السّلام ، مأمون كه از گرايش اكثريت شيعيان به امام\r\n\r\n\r\n","description":"","footnote":"\r\n( 1 ) . ر . ك : اصفهانى ، مقاتل الطالبيين ، ص 336 ؛ كشى ، رجال ، ص 3 - 5 و مفيد ، الارشاد ، ص 583 - 586 .\r\nدرباره زندانى شدن امام اخبار متعدد و مختلفى نقل شده است كه از مجموع آن‌ها معلوم مىشود امام دوبار در زمان هارون زندانى شد ؛ بار اول مدت و زمانش مشخص نيست ؛ ولى بار دوم به مدت چهار سال ، از 179 تا 183 ق بود كه به شهادت آن حضرت انجاميد . ر ك :\r\nجعفريان ، حيات فكرى و سياسى امامان شيعه ، ص 393 .\r\n( 2 ) . امام عليه السّلام خطاب به برخى اصحاب كه از جانب هارون نسبت به او اظهار نگرانى مىكردند ، مىفرمود : او هر كارى بكند نمىتواند گزندى به من برساند . مفيد ، همان ، ص 213 .\r\n( 3 ) . مأمون با اين كار خود اهداف چندگانه‌اى را دنبال مىكرد كه مهم‌ترين آن‌ها همان محدود ساختن امام عليه السّلام بود و در كنار آن جلب توجه شيعيان و علويان مهم‌ترين دشمنان عباسيان بود در شرايطى كه به سبب برادركشى مورد خشم و نفرت خاندان خود - بنى عباس - واقع شده بود . ر ك : عاملى ، تاريخ سياسى زندگانى امام رضا عليه السّلام .\r\n","page_name":" 38 ","page_number":38},
  {"content":"\r\n\r\nجواد عليه السّلام و پذيرفتن امامت وى آگاهى يافته بود ، سياست جديدى براى كنترل و تحت‌نظر داشتن ايشان به كار بست و بدين منظور دختر خود را علىرغم سن كم آن حضرت و مخالفت‌هاى اطرافيانش به ازدواج او درآورد ؛ چون از اين طريق مىتوانست به راحتى از اعمال و رفتار امام عليه السّلام و ارتباط و تماس شيعيان با ايشان آگاه شود . با اين حال چنان‌كه از برخى روايات برمىآيد ، مأمون پس از آن‌كه مقرّ حكومتش را به بغداد منتقل كرد امام جواد عليه السّلام را نيز از مدينه به بغداد فراخواند . « 1 » امام عليه السّلام در اواخر عمر مأمون به مدينه بازگشته بود ؛ ولى چون پس از مرگ مأمون معتصم ( خلافت 218 - 227 ق ) به حكومت رسيد ، در همان اوايل حكمرانيش ، يعنى در سال 220 ق ، امام عليه السّلام را به بغداد احضار كرد و در همين سال امام در 25 سالگى در آن‌جا رحلت كرد « 2 » و اين تقارن مىتواند شاهدى بر توطئه حكومت در شهادت آن حضرت باشد .\r\nاين وضعيت با شدت بيشترى در زمان حكومت متوكل ( 332 - 347 ق ) ، نسبت به امام دهم و يازدهم تكرار شد . متوكل كه از وجود ايشان در شهر مدينه بيمناك بود ، در همان سال نخست حكومتش ، امام هادى عليه السّلام و فرزندش را كه هنوز يك سال از عمرش نگذشته بود به پايتخت جديد عباسيان ، سامرا ، فراخواند « 3 » و از اين پس شهر سامرا تبعيدگاه اين دو امام گرديد كه حدود 27 سال تا زمان شهادت امام يازدهم ، زير نظر شديد عمال حكومتى به سر بردند . در چنين موقعيت‌ها ، و با سخت‌گيرىها و محدوديت‌هايى كه بر امامان و شيعيان اعمال مىشد ، به‌طور طبيعى ارتباطها و تماس‌هاى مستقيم شيعيان با امامان عليه السّلام بسيار محدود مىگرديد و امكان دسترسى و ديدار امام عليه السّلام به سختى براى ايشان ميسر\r\n\r\n\r\n","description":"","footnote":"\r\n( 1 ) . نك : جعفريان ، حيات فكرى و سياسى امامان شيعه ، ص 479 - 480 .\r\n( 2 ) . مفيد ، همان ، ص 634 و ابن صباغ ، الفصول المهمه ، ص 275 .\r\n( 3 ) . ر . ك : كلينى ، الكافى ، ج 1 ، ص 501 و جعفريان ، همان ، ص 503 .\r\n","page_name":" 39 ","page_number":39},
  {"content":"\r\n\r\nمىشد . و امامان عليهم السّلام نيز به منظور حفظ جان شيعيان و جامعهء شيعه و استمرار فعاليت‌هاى ارشادى و تربيتى خود ناچار به رعايت شديد تقيه بودند و در همين راستا تلاش مىكردند تا ارتباط مستقيم خود با شيعيانشان را كاهش دهند و در مقابل ، مراودات خود را به‌طور غيرمستقيم و از طريق وكيلان و سفيران خود ، و يا از راه مكاتبه و نامه‌نگارى انجام مىدادند و بدين طريق ، تدبير و راهكار جديدى براى شرايط دشوار پيش‌آمده مىانديشيدند . اين وضعيت كه در طى مدتى نزديك به يك قرن ، كم‌وبيش بر جامعهء شيعه حكمفرما بود ، در حقيقت حالتى مشابه و نزديك به وضعيت دوران غيبت را پديد مىآورد ، به‌ويژه در دوران امام دهم و يازدهم كه سختگيرىها شدت بيشترى يافته و دست‌رسى به امام را با مشكلات همراه كرده بود ، به تدريج و به‌طور غيرمستقيم اين آمادگى را در مردم پديد مىآورد كه در زمان عدم حضور امام يا عدم امكان دسترسى مستقيم به وى ، چه بايد بكنند ؟ و امامان عليهم السّلام نيز در طى اين مدت به ارائهء راهكارهاى مناسب ، چه در سخن و يا در عمل و تعيين ملاك‌هاى راهيابى و مصادر مراجعهء شيعيان در چنين موقعيت‌هايى دست زدند .\r\nعلىرغم تلاش‌هايى كه طى ساليان متمادى براى مقابله با پيامدهاى غيبت امام عليه السّلام صورت گرفت جامعهء شيعه در آغاز غيبت صغرى ؛ به سبب جوّ سياسى حاكم ، دچار وضعيت دشوار و بحرانى گرديد كه تنها در سايهء تدابير و عملكردهاى آگاهانهء امامان و عالمان شيعهء پيش از غيبت بود كه توانست از اين اوضاع نابسامان رهايى يابد . اين وضعيت همچنان‌كه در زبان روايت از آن به حيرت تعبير شده « 1 » و در كتاب‌ها و آثار دانشمندان شيعه در همين زمان بر آن تأكيد\r\n\r\n\r\n","description":"","footnote":"\r\n( 1 ) . در برخى روايات از دوران غيبت به دورهء حيرت تعبير شده است . ر ك : طبرسى ، اعلام الورى ، ص 399 ؛ اربلى ، كشف الغمه ، ج 3 ، ص 311 ؛ حائرى يزدى ، الزام الناصب ، ج 55 ، ص 81 و مجلسى ، بحار الانوار ، ج 51 ، ص 300 .\r\n","page_name":" 40 ","page_number":40},
  {"content":"\r\n\r\nگرديده « 1 » ؛ بخش قابل توجهى از جامعهء شيعه را تا مدتى گرفتار تحيّر و سرگردانى كرده بود . اين امر را به خوبى مىتوان در تشعّبات فرقه‌اى پس از شهادت امام عسكرى عليه السّلام و ظهور مدعيان متعدد دريافت .\r\n\r\nب ) در آستانهء غيبت صغرى\r\nاز آن‌جايى كه غيبت امام دوازدهم معلول شرايط و موقعيتى بود كه در طى سال‌ها پديد آمده بود براى شناختى كامل‌تر از اين دوران ، ناگزير بايد نگاهى ولو اجمالى به وضعيت سال‌هاى پيش از غيبت ، و حوادث و وقايع اين سال‌ها كه بىترديد ارتباط مستقيم با مسألهء غيبت داشتند ، افكند ؛ بدين منظور دوران زندگانى و امامت امام يازدهم و نخستين سال‌هاى زندگانى امام دوازدهم را به اختصار بررسى كرده و نگاهى كلى به اوضاع جامعهء شيعه در همين دوران خواهيم داشت .\r\n\r\n1 . ب ) گذرى در زندگانى امام يازدهم عليه السّلام\r\nحسن بن على العسكرى عليه السّلام امام يازدهم شيعيان در سال 231 يا 232 ق در شهر مدينه ديده به جهان گشود و هنوز اندكى از زندگانى وى نگذشته بود كه در سال 233 ق ، پدرش امام هادى عليه السّلام كه از سال 220 ق پس از شهادت حضرت جواد عليه السّلام ، امامت شيعيان را برعهده داشت از سوى خليفه عباسى متوكل « 2 » ( خلافت 232 - 247 ق ) به مركز حكومت سامرا « 3 » فراخوانده شد . امام هادى عليه السّلام\r\n\r\n\r\n","description":"","footnote":"\r\n( 1 ) . برخى دانشمندان شيعه در تأليفات خود بر اين حيرت و سرگردانى تأكيد داشتند .\r\nابن بابويه ( م 329 ق ) كتاب خود را كه در موضوع اثبات امامت امام دوازدهم نوشته بود ، الامامه و التبصرة من الحيره ناميد . نعمانى نيز در كتاب الغيبه خود بارها به گرفتار شدن مردم به حيرت و سرگردانى در مسألهء امامت اشاره مىكند . نك : نعمانى ، همان ، ص 28 و 192 .\r\n( 2 ) . المتوكل على الله ، جعفر پسر معتصم است كه جانشين برادرش الواثق شد .\r\n( 3 ) . سامرا شهرى نظامى بود كه معتصم عباسى آن را به سال 220 ق ، كمى دور تر از شهر بغداد\r\n","page_name":" 41 ","page_number":41},
  {"content":"\r\n\r\nدر دوران خلفاى پيشين ، معتصم « 1 » ( خلافت 218 - 227 ق ) و الواثق « 2 » ( خلافت 227 - 232 ق ) در شهر مدينه مىزيست و دوران آرامى را در حكومت آنان سپرى ساخت . اما با به حكومت رسيدن متوكل وضعيت دگرگون شد . متوكل دشمنى شديدى نسبت به علويان و شيعيان داشت و بر آنان سخت مىگرفت و او بود كه دستور داد قبر امام حسين عليه السّلام را در كربلا ويران سازند « 3 » و تحت‌تأثير همين دشمنىها و سعايت برخى دشمنان ، در سال 233 ق دستور داد امام هادى عليه السّلام از مدينه به شهر سامرا منتقل شود و از اين زمان سخت‌گيرىها بر امام هادى عليه السّلام شدت يافت . « 4 » دربارهء اين‌كه به هنگام انتقال امام هادى عليه السّلام به سامرا ، فرزند ايشان يعنى امام حسن عليه السّلام نيز همراهشان بود ، ذكرى در منابع نيامده است ، ولى طبيعى مىنمايد كه امام خانواده خويش را نيز به همراه برده باشد . از طرفى چنين بر مىآيد كه اقامت امام عسكرى عليه السّلام در سامرا از همان سنين كودكى و آن‌قدر\r\n\r\n\r\n","description":"","footnote":"\r\nبنياد نهاد . او از زمانى كه پس از مرگ مأمون به خلافت رسيد ، شمار بسيارى از بردگان ترك نژادى را كه از نواحى ماوراء النهر و تركستان به اسارت و بردگى آورده مىشدند به‌عنوان سرباز و سپاهى به كار گمارد و به بغداد مركز حكومتش راه داد . خصلت بدوى اين تركان صحرانشين موجب بروز مشكلاتى در شهر بغداد و اعتراضات مردم گرديد و معتصم براى دور ساختن سربازان ترك از شهر بغداد اقدام به ساختن شهر جديدى كرد و آن را سرّ من رأى ناميد كه بعدها سامرا خوانده شد شهر سامرا از اين زمان ، به مدت بيش از نيم‌قرن مقرّ حكومت عباسيان گرديد . يعقوبى ، تاريخ يعقوبى ، ج 2 ، ص 212 و مسعودى ، مروج الذهب ، ج 3 ، ص 466 .\r\n( 1 ) . المعتصم بالله ، محمد پسر هارون ، هشتمين خليفه عباسى است كه جانشين برادرش مأمون ( خلافت 198 - 218 ق ) شد .\r\n( 2 ) . الواثق بالله ، هارون پسر معتصم ، نهمين خليفه عباسى و جانشين پدرش است .\r\n( 3 ) . طبرى ، تاريخ ، ج 7 ، ص 365 ؛ ابن اثير ، الكامل ، ج 7 ، ص 20 و ابن جوزى ، تذكرة الخواص ، ص 359 .\r\n( 4 ) . كلينى ، همان ، ج 1 ، ص 501 و مفيد ، همان ، ص 446 . وى احضار امام را در سال 243 ق دانسته كه درست نيست و اين تاريخى است كه در آن از روى نامه متوكل به امام نسخه بردارى شده بود . ر . ك : جعفريان ، همان ، ص 503 .\r\n","page_name":" 42 ","page_number":42},
  {"content":"\r\n\r\nطولانى بود كه ايشان به لقب عسكرى مشهور گرديد . اين اقدام متوكل در احضار امام هادى عليه السّلام به سامرا ، همانند سياست مأمون در انتقال امام رضا عليه السّلام به مرو در خراسان بود تا بدين طريق در دورانى كه قيام‌هاى متعددى توسط علويان در نقاط مختلف بلاد اسلامى رهبرى مىشد ، او كنترل و نظارت شديدى بر امام عليه السّلام و روابط وى با شيعيان و بنى هاشم داشته باشد . و افزون بر اين‌ها سعى داشت از شكوه و عظمت امام در نظر مردم و جايگاه اجتماعى ايشان بكاهد و به گفتهء طبرسى ، و سخت در تلاش بود تا شخصيت امام را نزد مردم پايين بياورد . « 1 » مسعودى دو نمونه از برخوردهاى متوكل را با امام هادى عليه السّلام كه به همين منظور بود ، ذكر كرده است . « 2 » اما متوكل در اين كارها توفيقى نيافت و از اين‌رو تصميم به قتل امام عليه السّلام گرفت و بدين منظور دستور داد تا او را زندانى كنند ؛ ولى سه روز پس از آن به قتل رسيد . « 3 » امام عسكرى عليه السّلام دوران نونهالى و رشد خود را در اين سال‌ها گذرانيد و به‌طور طبيعى شاهد سخت‌گيرىهاى متوكل نسبت به پدرش و شيعيان بود . با مرگ متوكل ، پسر او المنتصر به مدت چند ماه « 4 » و سپس يكى از فرزندان معتصم با لقب المستعين ( خلافت 247 - 252 ق ) « 5 » و بدنبال او المعتز ( خلافت 252 - 255 ق ) قدرت را به دست گرفتند . « 6 » اگرچه در اين دوران خليفگان عباسى اسير\r\n\r\n\r\n","description":"","footnote":"\r\n( 1 ) . طبرسى ، اعلام الورى ، ص 438 .\r\n( 2 ) . مسعودى ، همان ، ج 4 ، ص 10 - 11 .\r\n( 3 ) . اربلى ، كشف الغمه ، ج 2 ، ص 394 . او در سال 247 ق با توطئهء پسرش محمد المنتصر و با همدستى گروهى از سرداران ترك به قتل رسيد . ر . ك : يعقوبى ، همان ، ج 3 ، ص 230 و مسعودى ، همان ، ص 34 .\r\n( 4 ) . مسعودى ، ج 4 ، ص 50 .\r\n( 5 ) . المستعين بالله ، احمد از نوادگان معتصم بود . يعقوبى ، همان ، ص 235 و مسعودى ، همان ، ص 77 .\r\n( 6 ) . المعتز بالله ، ابو عبد الله زبير پسر متوكل بود . تركان او را بر كنار كردند و دو روز بعد مرد .\r\nيعقوبى ، همان ، ص 237 و مسعودى ، همان ، ص 92 .\r\n","page_name":" 43 ","page_number":43},
  {"content":"\r\n\r\nدست سرداران ترك‌نژاد بودند ؛ ولى اين امر در بهبود وضعيت امام عليه السّلام مؤثر نبود و در نهايت به سال 254 ق ، با توطئه درباريان به شهادت رسيد . « 1 »\r\nامام هادى عليه السّلام در طى دوران امامتش باتوجه به مشكلاتى كه به خصوص از دوران متوكل به بعد با آن‌ها روبرو بود ، تدابيرى خاص براى ادارهء جامعهء رشد يافته و رو به گسترش شيعه به كار بست كه مهم‌ترين آن‌ها بهره‌گيرى و تقويت بيش از پيش نظام وكالت بود . شيعيان در شهرهاى دور و نزديك به سر مىبردند و ادارهء آنان نيازمند ارتباط و تماس امام با آن‌ها و بالعكس بود و اين تعامل به‌ويژه با شيعيانى كه در نواحى عراق ، ايران ، يمن ، مصر و ديگر بلاد مىزيستند ، جز با يك نظام گستردهء وكالتى امكان‌پذير نبود . كسانىكه از طرف امام رضا عليه السّلام و امام جواد عليه السّلام به‌عنوان وكيلان ايشان معرفى شده بودند اينك در زمان امام هادى عليه السّلام به كار خود ادامه مىدادند . آن حضرت افزون بر ايشان كسان ديگرى را نيز به وكالت تعيين مىكرد . كه وظيفهء برقرارى ارتباط ميان امام و شيعيان را به عهده داشتند و سؤالات و مشكلات آنان را به امام عليه السّلام رسانيده ، جواب و راه‌حل‌هايشان را برايشان مىبردند و در كنار آن به جمع‌آورى خمس و ارسال آن براى امام مىپرداختند . اينان در مسائل كلامى و فقهى نيز نقش‌آفرين بوده‌اند و در معرفى و تبيين امامت امام بعدى در منطقهء خود موقعيت محورى داشتند . گاهى برخى از اين وكلا دچار انحراف مىشدند كه از طرف امام تكذيب و گاه كسان ديگرى جايگزين آنان مىشدند . نام شمارى از وكيلان امام دهم عليه السّلام در منابع ذكر شده است كه بسيارى از آنان ، به جهت حسن عملكرد ، مورد اطمينان و اعتماد واقع شده و در دوران امام عسكرى عليه السّلام نيز در مقام وكالت باقى ماندند « 2 » .\r\n\r\n\r\n","description":"","footnote":"\r\n( 1 ) . مسعودى ، همان ، ج 4 ، ص 84 ؛ ابن جوزى ، تذكرة الخواص ، ص 362 و ابن صباغ مالكى ، الفصول المهمه ، ج 13 ، ص 2 .\r\n( 2 ) . در اين‌باره نگاه كنيد به : جبارى ، همان .\r\n","page_name":" 44 ","page_number":44},
  {"content":"\r\n\r\nپس از امام هادى عليه السّلام ، امام حسن عليه السّلام به‌عنوان امام و جانشين او از جانب همهء شيعيان ، جز گروه اندكى كه قائل به امامت جعفر ، فرزند ديگر امام هادى عليه السّلام شدند و يا بر امامت آن حضرت توقف كردند پذيرفته شد . « 1 » دوران كوتاه شش ساله امامت او با حكومت سه خليفهء عباسى ، المعتز ( خلافت 252 - 255 ق ) ، المهتدى ( خلافت 255 - 256 ق ) و المعتمد ( 256 - 279 ق ) همزمان بود كه به شدت بر زندگانى و روابط اجتماعى آن حضرت نظارت و مراقبت داشتند ، چنان‌كه امام عليه السّلام مىبايست حضور خويش را در شهر به‌طور مداوم به اطلاع حكومت مىرسانيد و به‌طورى كه يكى از خدمتكاران ايشان نقل كرده مىبايست روزهاى دوشنبه و پنج‌شنبه در كاخ حكومتى حضور مىيافت . « 2 » در عين حال اين كنترل شديد مانع از اعمال فشارهاى بيشتر بر امام عليه السّلام نبود و به نظر مىرسد كه سخت‌گيرىها بر امام عليه السّلام ، نسبت به دوران پدرش افزايش يافته بود ، به‌طورى كه حضرت عسكرى عليه السّلام در طى اين مدت بارها به دستور عباسيان گرفتار و زندانى شد . اولين بازداشت امام عليه السّلام در دوران حكومت معتز بود « 3 » كه حتى در داخل زندان نيز كنترل شديدى بر كارهاى او اعمال مىشد « 4 » . باتوجه به شواهد تاريخى چنين برمىآيد كه زمان اين زندان بايد در سال‌هاى 254 تا 255 ق بوده باشد . بار ديگر ، آن حضرت در زمان خلافت مهتدى زندانى شد . مهتدى تظاهر به حق و ديندارى\r\n\r\n\r\n","description":"","footnote":"\r\n( 1 ) . بارها اتفاق افتاده بود كه پس از درگذشت يكى از امامان ، گروهى ظهور مىكردند كه بنا به عوامل و انگيزه‌هاى مختلف اظهار مىداشتند كه امام بر حق ديگرى را نمىشناسند و امام قبلى همان مهدى موعود است و او از دنيا نرفته و روزى قيام خواهد كرد . اينان به‌طور عام واقفيه خوانده مىشوند و مشهورترين آن‌ها واقفيه موسى بن جعفر عليه السّلام بودند كه اين عنوان به‌طور مطلق بر ايشان اطلاق مىگردد .\r\n( 2 ) . طوسى ، الغيبه ، ص 129 .\r\n( 3 ) . ر . ك : همان ، ص 136 و شوشترى ، قاموس الرجال ، ج 4 ، ص 59 .\r\n( 4 ) . ر . ك : اربلى ، كشف الغمه ، ج 2 ، ص 43 و جعفريان ، همان ، ص 544 .\r\n","page_name":" 45 ","page_number":45},
  {"content":"\r\n\r\nمىكرد ، « 1 » ليكن تظاهر او به ديندارى مانع از اين نبود كه سخت‌گيرىها و اعمال فشارهايى را بر امام روا ندارد . « 2 »\r\nآخرين بار امام عليه السّلام در سال 259 ق ، به دستور معتمد عباسى به زندان برده شد ؛ ولى به زودى آزاد گرديد . « 3 » به نظر مىرسد كه امام در همين سال دوبار زندانى گرديد و يا اين‌كه در دو زندان محبوس شد . « 4 » در دوران زندان فشارهاى فوق العاده‌اى بر امام اعمال مىشد و غالبا كسانى به مراقبت و زندانبانى امام گمارده مىشدند كه در سخت‌گيرى و دشمنى با اهل بيت معروف بودند ، با اين حال نحوه رفتار و سلوك امام به‌گونه‌اى بود كه آنان را تحت‌تأثير قرار داده و متحول مىساخت . « 5 » عباسيان با همه اين‌ها ، بارها براى از ميان بردن امام توطئه‌هايى طرح مىكردند ، چنان‌كه معتز به حاجب خود ، سعيد دستور داده بود تا امام را به كوفه ببرد ؛ اما در بين راه و به دور از چشم مردم وى را به شهادت برساند كه البته بر كنارى معتز از خلافت ، و مرگ او ، كه به نقلى ، امام از آن خبر داده بود ، « 6 » مانع از تحقق اين امر شد . « 7 » مهتدى ، خليفه متنسك عباسى نيز قصد كشتن امام را داشت ،\r\n\r\n\r\n","description":"","footnote":"\r\n( 1 ) . مسعودى ، همان ، ج 4 ، ص 103 . او محمد پسر واثق بود و سرداران و غلامان ترك او را از خلافت بر كنار و زندانى كرده تا در زندان از دنيا رفت . ر . ك : يعقوبى ، همان ، ص 243 .\r\n( 2 ) . طوسى ، الغيبه ، ص 123 .\r\n( 3 ) . كلينى ، الكافى ، ج 1 ، ص 508 و مفيد ، الارشاد ، ص 342 .\r\n( 4 ) . ر . ك : جعفريان ، همان ، ص 544 - 545 .\r\n( 5 ) . امام عسكرى عليه السّلام يك بار نزد مردى به نام على بن اوتامش زندانى بود كه به دشمنى با علويان معروف بود و مأمور بود تا حدّ ممكن نسبت به امام سخت‌گيرى كند ؛ اما با تمام شدن دوران زندان امام ، او در حالى از ايشان جدا شد كه بيش از ديگران عظمت الهى آن حضرت را مىشناخت و وى را ستايش مىكرد . نك : كلينى ، همان ، ج 1 ، ص 508 ؛ مفيد ، همان ، ص 334 و اربلى ، همان ، ص 414 .\r\n( 6 ) . اربلى ، همان ، ص 416 و ابن شهر آشوب ، المناقب ، ج 3 ، ص 563 .\r\n( 7 ) . او در سال 355 ه توسط درباريان ترك‌نژاد از خلافت خلع گرديد و دو روز بعد درگذشت .\r\nيعقوبى ، همان ، ص 237 و مسعودى ، همان ، ص 92 .\r\n","page_name":" 46 ","page_number":46},
  {"content":"\r\n\r\nچنان‌كه ابو هاشم جعفرى كه همراه امام زندانى شده بود به آن اشاره مىكند و مىگويد :\r\nبا كشته شدن مهتدى ، خدا جان وى ( امام ) را از مرگ رهانيد . « 1 »\r\nامام ، خود نيز ، به روايت صيمرى ، پس از رهايى از زندان در نامه‌اى به آن اشاره مىكند :\r\nمىخواستند نور الهى را با دهانهايشان خاموش كنند و ليكن خداوند نورش را كامل مىگرداند گرچه مشركان ناپسند دارند . « 2 »\r\nامام در جاى ديگر نيز به اين دسيسه اشاره كرده و علت و انگيزه آن‌ها را منقطع ساختن نسل آن حضرت و قطع سلسله امامت بيان مىكند . موسى بن جعفر بغدادى از نامه‌اى از امام عليه السّلام ياد مىكند كه در آن چنين فرموده بود :\r\nآن‌ها گمان كردند كه مىتوانند مرا بكشند و اين نسل را قطع كنند ولى خداى عز و جل انديشه آن‌ها را تكذيب كرد و بر اين امر خدا را سپاسگزارم . « 3 »\r\nاقدامات كنترلى شديد دستگاه حكومتى نسبت به شيعيان نيز عملا امكان و ارتباط آنان را با امام با مشكل مواجه مىساخت ، از اين‌رو شيعيان با نامه و از طريق وكيلان با آن حضرت ارتباط مىيافتند . امام عليه السّلام ، چنان‌كه بيان گرديد ، با تقويت و توسعهء نظام وكالت ، علاوه بر به كارگيرى بسيارى از وكيلان پدرش ، وكيلان امين و مورد اعتماد جديدى را نيز معرفى نمود كه به‌طور عمده از كسانى بودند كه سال‌ها نزد امامان رفت‌وآمد داشته و چهره شناخته شده‌اى بودند و يا از اصحاب خاص به شمار مىرفتند و حتى ممكن بود كه از ميان خدمتكاران گزينش گردند ، چنان‌كه ابو الاديان از اين دسته بود كه به وكالت برگزيده شد . « 4 »\r\n\r\n\r\n","description":"","footnote":"\r\n( 1 ) . طوسى ، همان ، ص 123 .\r\n( 2 ) .  يُرِيدُونَ لِيُطْفِؤُا نُورَ اللَّهِ بِأَفْواهِهِمْ وَ اللَّهُ مُتِمُّ نُورِهِ وَ لَوْ كَرِهَ الْكافِرُونَ  ، صف / 8 . ر . ك :\r\nجعفريان ، همان ، ص 545 ، به نقل از بحار الانوار ، ج 50 ، ص 314 .\r\n( 3 ) . صدوق ، كمال الدين ، ص 407 .\r\n( 4 ) . همان ، ص 475 .\r\n","page_name":" 47 ","page_number":47},
  {"content":"\r\n\r\nبدين ترتيب امام عليه السّلام باتوجه به موقعيت خاص زمان خود و آگاهى از نزديك بودن دوران غيبت ، تقويت و گسترش بيش از پيش نظام وكالت و نهادينه‌سازى آن را به‌عنوان بهترين راهكار براى عصر غيبت ، كه ارتباط مستقيم شيعيان با امام ميسر نبود ، طراحى كرد . « 1 » امام عليه السّلام حتى در شهر سامرا ، كه محل سكونت وى بود ، وكيلانى را تعيين كرده بود تا به جهت رعايت تقيه و شرايط سخت موجود از ارتباط مستقيم با شيعيان ، كه از ديگر شهرها به سامرا مىآمدند ، پرهيز نمايد .\r\nمهم‌ترين وكيل امام ، عثمان بن سعيد عمرى مشهور به سمّان ( روغن‌فروش ) بود « 2 » كه در زمان حيات امام هادى عليه السّلام نيز از نزديكان و وكيلان ايشان بود و حتى امام عسكرى عليه السّلام او را پيش از رحلتش به‌عنوان وكيل امام دوازدهم به شيعيان معرفى نمود . « 3 » عمرى به شغل روغن‌فروشى اشتغال داشت و تحت پوشش اين كار به فعاليت‌هاى خود در امر وكالت امام عليه السّلام مىپرداخت و به همين نام به خانه امام رفت و آمد مىكرد و اموالى را كه از شيعيان به دستش مىرسيد در ظرف‌هاى روغن جا داده و پنهانى به نزد آن حضرت مىبرد . « 4 » او وكيل امام در شهر سامرا بود و در مواردى كه امام موقعيت را براى ديدار با شيعيانى كه از شهرهاى ديگر آمده بودند مساعد نمىديد ، او را براى ملاقات با آنان مأمور مىساخت ، از جمله زمانى كه شمارى از شيعيان يمن براى ديدار آن حضرت و پرداخت وجوهات شرعى خود به سامرا آمده بودند امام او را مأمور كرد تا اموالى را كه آنان آورده بودند ، تحويل بگيرد . « 5 » اين اقدامات علاوه بر اهداف اساسى كه در جهت ايجاد امنيت و مصونيت براى امام و شيعيان و مهيا ساختن بستر مساعد براى تداوم برنامه‌هاى\r\n\r\n\r\n","description":"","footnote":"\r\n( 1 ) . نجاشى ، رجال ، ص 91 و طوسى ، الفهرست ، ص 63 .\r\n( 2 ) . تفرشى ، نقد الرجال ، ج 3 ، ص 193 و طوسى ، رجال ، ص 40 .\r\n( 3 ) . ر . ك : همين كتاب فصل چهارم .\r\n( 4 ) . طوسى ، الغيبه ، ص 215 .\r\n( 5 ) . همان .\r\n","page_name":" 48 ","page_number":48},
  {"content":"\r\n\r\nتربيتى و تعليمى ائمه عليهم السّلام دربر داشتند ، در راستاى زمينه‌سازى در جامعه شيعه براى ورود به دوران غيبت بودند كه در دو بعد كلى صورت مىگرفت : نخست ، ايجاد شرايط و آمادگى لازم براى دوران غيبت ، باتوجه به اين امر كه وكيلان ، طريق ارتباط با امام و يكى از مراجع مورد اعتماد هستند ، محقق مىگرديد و ديگر مسأله ، كه چه بسا اهميت بيشتر داشت ، تبيين امر امامت و جانشينى فرزند امام عسكرى عليه السّلام و در عين حال تذكر به اين نكته بود كه او همان امام غايب خواهد بود . امام عليه السّلام باتوجه به نزديك بودن زمان غيبت و آگاهى از اين‌كه به زودى به شهادت خواهد رسيد و اين امر باتوجه به اقدامات عباسيان به منظور از بين بردن امام عليه السّلام كه به برخى از آن‌ها اشاره شد ، به‌طور دقيق قابل پيش‌بينى بود ، تأكيد زيادى بر اين داشت كه داراى فرزندى است كه جانشين او امام خواهد بود و سلسله امامت از طريق وى ادامه خواهد يافت . احمد بن اسحاق قمى مىگويد كه از امام عسكرى عليه السّلام چنين شنيده بود :\r\nخدا را شكر مىكنم كه مرا از دنيا نبرد تا اين جانشين پس از خودم را به من نماياند . او در خلق و خوى و شمايل شبيه‌ترين مردم به رسول خدا است . . . . « 1 »\r\nاو هم‌چنين نقل مىكند كه روزى ديگر كه نزد امام رفته بود ، پس از گفتگوى بسيار ، درباره امام و جانشين بعد از ايشان پرسيده بود . امام عليه السّلام برخاست و به داخل اتاقى رفت و درحالىكه پسرى حدود سه‌ساله را بر دوش داشت ، بيرون آمد و فرمود :\r\nاى احمد ! اگر بزرگى تو نزد خدا و حجت‌هاى الهى نبود ، اين پسرم را به تو نشان نمىدادم . او همنام و هم‌كنيهء رسول خدا است و زمين را از عدل و داد پر خواهد كرد همان‌طور كه از ظلم و ستم پر شده باشد . . . . « 2 »\r\n\r\n\r\n","description":"","footnote":"\r\n( 1 ) . صدوق ، همان ، ص 409 . بنا به روايتى كه على بن ابراهيم نقل مىكند حتى امام پيش از تولد فرزندش ، خبر اين ولادت را به برخى شيعيان نويد مىداد .\r\n( 2 ) . همان ، ص 384 .\r\n","page_name":" 49 ","page_number":49},
  {"content":"\r\n\r\nبه همين ترتيب و باتوجه به لزوم ايجاد آگاهى عمومى در شيعيان نسبت به مسأله امامت ، امام عليه السّلام وجود فرزند خويش را كه جانشين او خواهد بود ، به وكيلان خود خبر مىداد . احمد بن اسحاق كه به نام او اشاره شد يكى از همين وكيلان بود .\r\nبه همين‌گونه امام در مجلسى كه محمد بن عثمان عمرى وكيل خاص ايشان در سامرا ، كه بعدها به‌عنوان نائب خاص امام دوازدهم معرفى شد ، حضور داشت در پاسخ گروهى از شيعيان به امامت فرزند خويش تصريح كرد . « 1 » همچنين محمد بن على بن بلال « 2 » گفته است كه دو سال پيش از رحلت امام عسكرى عليه السّلام و بار ديگر سه روز پيش از رحلت ، نامه‌اى از جانب آن حضرت به دستش رسيد كه از جانشين ايشان خبر مىداد . « 3 » چنان‌كه از اين روايات و مجموع سخنان امام عسكرى در اين مسأله پيداست ، آن حضرت علىرغم تأكيد بر وجود فرزندى براى خويش ، از علنى و عمومى ساختن آن در سطح جامعه پرهيز مىكرد و فقط اين خبر را به اصحاب نزديك و مورد اعتماد و برخى وكيلان خود اطلاع مىداد .\r\nعواملى كه موجب اتخاذ چنين شيوه‌اى از جانب امام گرديده بود همان عواملى بودند كه غيبت امام دوازدهم را توجيه مىكردند . عملكرد امام به وضوح بيانگر اين است كه عباسيان درصدد آن بودند تا از ظهور جانشين براى آن حضرت جلوگيرى كنند و ايشان را ، پيش از آن‌كه داراى فرزندى شود به شهادت برسانند و بدين طريق سلسلهء امامت اهل بيت را منقطع سازند ، چنان‌كه بارها براى به شهادت رساندن امام عسكرى عليه السّلام تصميم گرفته و وارد عمل شده بودند . چنين\r\n\r\n\r\n","description":"","footnote":"\r\n( 1 ) . همان ، ص 435 .\r\n( 2 ) . او يكى از اصحاب امام عسكرى عليه السّلام و چنان‌كه از اين روايت او برمىآيد ، از وكيلان ايشان و در زمان غيبت نيز از وكيلان امام مهدى عليه السّلام بود كه در زمان نيابت نائب دوم ، محمد بن عثمان عمرى به انحراف عقيدتى دچار شد و از جانب امام عليه السّلام مورد مذمت و نكوهش قرار گرفت . ر . ك : همين كتاب فصل چهارم .\r\n( 3 ) . مفيد ، الارشاد ، ص 196 و صافى ، منتخب الاثر ، ص 289 .\r\n","page_name":" 50 ","page_number":50},
  {"content":"\r\n\r\nواكنشى از جانب حكام عباسى ، باتوجه به شيوع روايات فراوان دربارهء ظهور مهدى و اين‌كه وى به اعتقاد شيعيان ، دوازدهمين امام از امامان اهل بيت است و اوست كه قيام خواهد كرد و بساط ظلم و ستم را برخواهد چيد و حكومتى برپايه عدل و داد برپا خواهد ساخت ، طبيعى مىنمود . هم‌چنان‌كه نگاه داشتن امام يازدهم به صورت تحت الحفظ در شهر نظامى سامرا و كنترل شديد اوضاع داخلى منزل امام گوياى اين است كه عباسيان بر آن بودند تا از ولادت امام دوازدهم جلوگيرى كنند . امام ضمن اشاره به اين خواستهء عباسيان ، اظهار خشنودى مىكرد كه در اين توطئه خود موفق نشدند و خداوند آرزوى آنان را بر باد داد . « 1 »\r\nكلينى روايت ديگرى نقل مىكند كه وقتى يكى از دشمنان امام عسكرى عليه السّلام به نام زبيرى درگذشت ، امام عليه السّلام به يكى از اصحاب خويش فرمود :\r\nجزاى كسى كه به اولياى خدا دروغ ببندد همين است . او گمان مىكرد مرا خواهد كشت و نسلى براى من نخواهد بود اما قدرت خدا را چه ديده است . « 2 »\r\nبدين ترتيب امام عليه السّلام به منظور حفظ جان فرزند و جانشين خود ، ناچار بود تا ولادت وى را ، به جز از شيعيان مورد اعتماد و خواص خود ، پنهان نگه دارد . به طورى كه هنگامى كه امام عليه السّلام از دنيا رفت ، بسيارى بر اين باور بودند كه آن حضرت هيچ فرزندى نداشت .\r\nاما در كنار اين‌ها ، مسألهء اساسى ديگرى كه مىبايست امام عسكرى عليه السّلام به آن توجه مىداد و بر آن تأكيد مىكرد اين بود كه فرزند و جانشين آن حضرت ، همان مهدى موعود است كه غايب خواهد شد . از اين‌رو مشاهده مىشود كه هرجا امام به معرفى فرزند خويش ، به‌عنوان جانشين و امام بعد از خود پرداخته به اين مسأله هم اشاره داشته است . احمد بن اسحاق در بيان گفت‌وگوى مفصل خويش در\r\n\r\n\r\n","description":"","footnote":"\r\n( 1 ) . صدوق ، همان ، ص 407 .\r\n( 2 ) . كلينى ، الكافى ، ج 2 ، ص 449 .\r\n","page_name":" 51 ","page_number":51},
  {"content":"\r\n\r\nهمين موضوع با امام ، مىگويد كه امام فرمود :\r\nبه خدا سوگند او چنان غيبتى خواهد داشت كه در آن از هلاكت نجات نيابد مگر كسى كه خدا او را بر امامتش ثابت قدم نگاه داشته و در دعا براى گشايش كار او موفق گردانيده باشد . « 1 »\r\nهمچنين در ديدارى كه يعقوب بن منقوش با امام عليه السّلام داشت ، آن حضرت پس از معرفى فرزند خويش ، دربارهء غيبت وى مطالبى را به او گوشزد كرد . براى موسى بن جعفر بغدادى نيز قضيه‌اى مشابه اين پيش آمد . « 2 »\r\nبدين ترتيب امام عليه السّلام با در نظر گرفتن جوانب مختلف و رعايت احتياط لازم ، زمينه را براى امامت فرزند خويش و آمادگى جامعهء شيعه براى غيبت حضرت مهدى ( عج ) فراهم نمود . با درگذشت « 3 » امام عسكرى عليه السّلام در سال 260 ق در سن 27 يا 29 سالگى ، دوران امامت و غيبت امام دوازدهم آغاز شد . درحالىكه دسته‌اى از شيعيان بر اين باور بودند كه حضرت عسكرى عليه السّلام فرزندى نداشت .\r\n\r\n2 . ب ) مهدى عليه السّلام از ولادت تا غيبت\r\nامام مهدى عليه السّلام فرزند حضرت عسكرى عليه السّلام و دوازدهمين امام شيعيان ، بنا به قول مشهور در سال 255 ق ديده به جهان گشود و چنان‌كه از مجموع روايات در اين باب به دست مىآيد ، اين ولادت تا مدتى به‌طور كامل مخفى نگاه داشته شده ؛ اما به تدريج امام عسكرى عليه السّلام آن را براى برخى نزديكان و اصحاب خاص ، و سپس شيعيان مورد اعتماد آشكار ساخت . علل پنهان داشتن خبر ولادت حضرت مهدى عليه السّلام ، چنان‌كه پيشتر اشاره شد ، تلاش و تصميم عباسيان براى از\r\n\r\n\r\n","description":"","footnote":"\r\n( 1 ) . صدوق ، همان ، ص 384 .\r\n( 2 ) . همان ، ص 407 و 409 . پيشتر هم به مواردى از اين قبيل اشاره شد .\r\n( 3 ) . در منابع تصريح نشده كه امام يازدهم را به شهادت رساندند ، ولى باتوجه به شواهد و قرائن و به‌خصوص اين‌كه حكام عباسى بارها قصد جان آن حضرت را داشتند ، اين امر محتمل و بلكه قطعى است .\r\n","page_name":" 52 ","page_number":52},
  {"content":"\r\n\r\nبين بردن آن حضرت و حتى جلوگيرى از ولادت وى بود كه امام عسكرى عليه السّلام در موارد چندى از آن خبر داده و اظهار داشته بود كه عباسيان درپى آن بودند تا پيش از به دنيا آمدن فرزندى براى آن حضرت ، وى را به شهادت برسانند و سلسلهء امامت را منقطع سازند . اين امر به خوبى در اقدامات عباسيان ، در كنترل و نظارت بر زندگانى و احوالات داخل خانهء امام عسكرى عليه السّلام هم دانسته مىشود . شيخ مفيد در اين خصوص در شرح زندگانى امام دوازدهم عليه السّلام مىنويسد :\r\nبه دليل مشكلات آن دوران و جستجوى شديد سلطان وقت و كوشش بىامان براى يافتن آخرين حجت خدا ، ولادت وى بر همگان پنهان ماند . « 1 »\r\nدر چنين شرايطى پنهان داشتن ولادت مهدى عليه السّلام كاملا توجيه‌پذير بود .\r\nاهميت اين امر به‌گونه‌اى بود كه از سال‌ها پيش ، امامان معصوم عليهم السّلام به آن اشاره داشته و در بيانات خود ضمن تذكر به مخفى بودن ولادت امام دوازدهم ، علل آن را بازگو مىكردند . در اين خصوص روايات متعددى نقل شده‌اند « 2 » و از اين جهت مهدى عليه السّلام به حضرت موسى و حضرت ابراهيم عليهم السّلام تشبيه شده است كه ولادت آنان نيز پنهانى بود . « 3 » در اين روايات علت مخفى بودن ولادت مهدى عليه السّلام چنين بيان شده :\r\nتا بيعتى از طاغوتيان بر گردن او نباشد . « 4 »\r\nو از كشته شدن به دست دشمنان در امان بماند . « 5 » توجه دادن به اين امر ، در حقيقت در راستاى همان اهدافى بود كه امامان عليهم السّلام از طرح و بيان مسألهء غيبت و وقوع آن ، از سال‌ها پيش از ولادت امام دوازدهم در نظر داشتند ؛ يعنى زمينه\r\n\r\n\r\n","description":"","footnote":"\r\n( 1 ) . مفيد ، الارشاد ، ص 345 .\r\n( 2 ) . ر . ك : نعمانى ، الغيبه ، ص 172 ؛ صدوق ، كمال الدين ، ص 354 ؛ اربلى ، كشف الغمه ، ج 3 ، ص 314 و حائرى يزدى ، الزام الناصب ، ص 82 .\r\n( 3 ) . صدوق ، همان ، ص 332 و 340 .\r\n( 4 ) . همان ، ص 303 .\r\n( 5 ) . نعمانى ، همان ، ص 172 - 173 .\r\n","page_name":" 53 ","page_number":53},
  {"content":"\r\n\r\nسازى براى دوران غيبت و ايجاد آگاهى در بين شيعيان . بىترديد آگاهى قبلى از اين‌كه ولادت امام مهدى عليه السّلام پنهانى خواهد بود مىتوانست در مسأله جانشينى امام يازدهم و امامت پس از ايشان ، نوعى يقين و اطمينان خاطر براى شيعيان پديد آورد .\r\nدر عين حال همان اهدافى كه پوشيده داشتن ولادت حضرت مهدى عليه السّلام را توجيه مىكرد ؛ يعنى استمرار و بقاى امامت ، شناخت و آگاهى مردم را از وجود دوازدهمين حجت خدا ضرورت مىبخشيد . از اين‌رو مشاهده مىكنيم كه از زبان امامان بشارت‌هاى زيادى در خصوص ولادت و ظهور مهدى عليه السّلام داده شده است . « 1 » نخستين كسانى كه از تولد فرزند امام عسكرى عليه السّلام آگاه شده و يا او را ديدند ، چند تن از اعضاى خانوادهء ايشان و تنى چند از خدمتكاران آن حضرت بودند . « 2 » شيخ صدوق به نام اشخاصى كه مهدى عليه السّلام را پس از ولادتش ديده بودند ، اشاره كرده است « 3 » و شيخ مفيد ، علاوه بر خادمان امام عسكرى ، شمارى از شيعيان و اصحاب نزديك امام يازدهم را نام برده و از آنان كه موفق به ديدار فرزند او شده بودند ، سخنانى نقل كرده است . « 4 » باتوجه به اين‌كه ولادت حضرت مهدى عليه السّلام پنهانى بود اين شبهه در ذهن بسيارى از شيعيان وجود داشت كه امام عسكرى عليه السّلام فرزندى ندارد و حتى تا زمان رحلت آن حضرت بسيارى بر اين باور بودند . امام در راستاى تبيين مسألهء امامت و زدودن اين شك و ترديدها از اذهان شيعيان ، ولادت فرزند خويش را به اصحاب و شيعيان مورد اعتماد و وكيلان خويش\r\n\r\n\r\n","description":"","footnote":"\r\n( 1 ) . على بن ابراهيم روايتى نقل كرده از يكى از شيعيان ، كه وقتى در زندان بود امام عسكرى عليه السّلام را هم به آن زندان آوردند و امام براى او كه فرزندى نداشت دعا نمود و وقتى او درباره فرزند امام پرسش كرد حضرت فرمود كه به زودى فرزندى خواهد داشت كه زمين را از عدل و داد پر سازد . ر . ك : صافى ، منتخب الاثر ، ص 289 ، به نقل از راوندى ، الخرائج و الجرائح .\r\n( 2 ) . صدوق ، كمال الدين ، ص 430 .\r\n( 3 ) . همان ، ص 435 - 482 .\r\n( 4 ) . مفيد ، همان ، ص 350 - 351 .\r\n","page_name":" 54 ","page_number":54},
  {"content":"\r\n\r\nاطلاع مىداد و او را به آنان معرفى مىكرد . كلينى در روايتى از مردى ايرانى حكايت مىكند كه به سامرا رفته بود تا در خانهء امام عسكرى عليه السّلام خدمت كند و امام او را به‌عنوان مسئول خريد خانه پذيرفت . او اظهار داشته :\r\nروزى حضرت فرزند خود را به من نشان داد و فرمود اين صاحب شماست .\r\nبه گفتهء او زمانى كه فرزند امام عسكرى را ديده بوده حدود دو سال داشت . « 1 » به همين ترتيب در ديدارهايى كه شيعيان گاهى اوقات و در شرايط مساعدتر در خانه امام يازدهم داشتند با امام مهدى عليه السّلام هم ملاقات مىكردند و امام يازدهم فرزند خويش را به آنان معرفى مىنمود . مهم‌ترين ديدار شيعيان با فرزند امام عسكرى عليه السّلام در زمان حيات آن حضرت و در زمانى بود كه چهل نفر از شيعيان ، به همراهى محمد بن عثمان عمرى وكيل امام عليه السّلام ، در خانه ايشان حضور يافتند و امام فرزند خويش را به آنان معرفى كرده و فرمود :\r\nپس از من اين امام و خليفه شماست . از او اطاعت كنيد و پس از من در امر دينتان پراكنده نشويد كه به هلاكت مىافتيد و بدانيد كه از امروز به بعد او را نمىبينيد . « 2 »\r\nاين ديدار چند روز پيش از رحلت امام عليه السّلام صورت گرفت . شيخ طوسى ضمن ذكر اين واقعه ، نام تعداد ديگرى از حاضران در اين جلسه را ذكر كرده است . « 3 » بدين ترتيب شمارى از شيعيان خاص و اصحاب نزديك امام يازدهم از ولادت مهدى عليه السّلام باخبر مىشدند ؛ ولى در همين حال به دليل ضرورت پنهان ماندن اين امر از دشمنان و حكام عباسى مىبايست از انتشار اين خبر در سطح عمومى جامعه پرهيز شود ، از اين‌رو امام عسكرى عليه السّلام به برخى شيعيان كه از اين امر آگاه شده بودند تأكيد مىنمود تا آن را از ديگران پنهان دارند . احمد بن حسين قمى مىگويد :\r\n\r\n\r\n","description":"","footnote":"\r\n( 1 ) . كلينى ، الكافى ، ج 1 ، ص 504 .\r\n( 2 ) . صدوق ، همان ، ص 384 و 408 و 409 .\r\n( 3 ) . همان ، ص 435 و طوسى ، الغيبه ، ص 217 .\r\n","page_name":" 55 ","page_number":55},
  {"content":"\r\n\r\nوقتى كه خلف صالح به دنيا آمد از امام ابو محمد حسن بن على نامه‌اى براى جدم احمد بن اسحاق رسيد كه در آن به خط خود امام ، كه نامه‌هاى ايشان با آن خط بود ، نوشته شده بود : فرزندى براى ما زاده شده ، اين امر نزد تو پوشيده و از همه مردم پنهان بماند و ما فقط آن را براى نزديكان و مواليان ، به سبب نزديكى و ولايتشان آشكار ساختيم و دوست داشتيم تو را باخبر كنيم تا خداوند تو را نيز همانند ما خوشحال نمايد . « 1 »\r\nضرورت پنهان داشتن اين مسأله به‌گونه‌اى بود كه شيعيان آن را به يكديگر تذكر مىدادند . حسن بن منذر حكايت مىكند كه روزى حمزة بن ابى الفتح به او گفت :\r\nمژده بده كه امروز صبح فرزندى براى ابو محمد ( امام عسكرى ) زاده شد و او فرموده كه اين امر پنهان بماند . . . . « 2 »\r\nو در جاى ديگر امام يازدهم عليه السّلام پس از آن‌كه فرزند خويش را به يكى از اصحاب خاص و نزديك خويش نشان مىدهد به دو مىفرمايد :\r\nآن‌چه امروز از ما ديدى و شنيدى پنهان بدار ، مگر از كسى كه شايستگى آن را داشته است . . . . « 3 »\r\nدر همين راستا حتى تأكيد مىشد كسانىكه از اين امر آگاه و باخبر شده‌اند از بردن نام مهدى عليه السّلام در محافل و مجامع خوددارى كنند . اين نكته در روايات امامان قبلى نيز تصريح شده است كه بردن نام او بر كسانى كه از ولادتش باخبرند روا نيست ، از جمله در روايتى كه عبد العظيم حسنى از امام هادى عليه السّلام نقل كرده نيز آمده است . « 4 » همچنان‌كه خود امام عسكرى عليه السّلام در جواب سؤال يكى از شيعيان درباره امام و حجت خدا ، پس از معرفى فرزند خويش و اين‌كه پس از غيبتش قيام\r\n\r\n\r\n","description":"","footnote":"\r\n( 1 ) . صدوق ، همان ، ص 434 .\r\n( 2 ) . همان ، ص 432 .\r\n( 3 ) . اربلى ، كشف الغمه ، ج 3 ، ص 316 .\r\n( 4 ) . صدوق ، همان ، ص 380 و نعمانى ، همان ، ص 299 .\r\n","page_name":" 56 ","page_number":56},
  {"content":"\r\n\r\nخواهد كرد ، فرمود :\r\n. . . و بر كسى روا نيست كه پيش از خروجش او را به نام يا كنيه‌اش بنامد . « 1 »\r\nو از آنان مىخواست كه از آن حضرت فقط با عنوان « الحجة من آل محمد » نام ببرند . « 2 » اين عملكرد امام ، براى پنهان نگاه داشتن ولادت مهدى عليه السّلام از دشمنان و حكام عباسى كاملا موفقيت‌آميز بود و تا زمان حيات امام عسكرى عليه السّلام دستگاه حكومت عباسى از وجود فرزندى براى ايشان آگاهى نيافت . اين نكته را از سخنان عثمان بن سعيد عمرى ، اولين نائب حضرت مهدى عليه السّلام مىتوان دريافت .\r\nاو يك بار در گفتگويى با يكى از شيعيان چنين گفت :\r\nاز اين‌كه به جستجوى اين امر [ نام و نشان فرزند امام عسكرى عليه السّلام 
  ] برآيى پرهيز كن زيرا به نظر اين قوم [ عباسيان 
  ] اين نسل منقطع شده است « 3 »\r\nو در جاى ديگر چنين گفته بود :\r\nعقيده سلطان در اين‌باره اين است كه ابو محمد ( امام عسكرى عليه السّلام ) در گذشت و فرزندى از خود به جاى نگذاشت و لذا ميراث او را تقسيم كردند و البته كسى كه حقى در آن نداشت آن را تصاحب كرد و بر اين امر بايد صبر كرد . « 4 »\r\nدر همين حال عباسيان تلاش بىوقفه‌اى براى يافتن فرزند امام يازدهم به كار بسته بودند تا به هر صورت ممكن او را از ميان ببرند . امام عسكرى عليه السّلام در گفتارى مفصل به اين امر تصريح كرده و فرموده بود :\r\nبنى اميه و بنى عباس شمشيرهايشان را در ميان ما نهادند زيرا مىدانستند حقى در خلافت ندارند و مىترسيدند كه خلافت در جايگاه خود قرار گيرد ، و تلاش كردند اهل بيت رسول خدا را بكشند و ذريهء او را نابود سازند\r\n\r\n\r\n","description":"","footnote":"\r\n( 1 ) . صافى ، همان ، ص 428 .\r\n( 2 ) . اربلى ، همان ، ج 2 ، ص 449 .\r\n( 3 ) . صدوق ، همان ، ص 442 و طوسى ، الغيبه ، ص 147 .\r\n( 4 ) . طوسى ، همان‌جا .\r\n","page_name":" 57 ","page_number":57},
  {"content":"\r\n\r\nبه طمع اين‌كه مانع تولد قائم شوند يا به قتل او دست يابند ؛ اما خداوند از آشكار شدن امر او بر آن‌ها خوددارى نمود . . . . « 1 »\r\nدر آخرين روزهاى حيات امام عسكرى عليه السّلام كه در بستر بيمارى به سر مىبرد مأموران عباسى خانهء آن حضرت و آمدوشدها را به آن‌جا به شدت تحت مراقبت گرفتند تا از كوچك‌ترين اتفاقاتى كه در آن خانه روى مىدهد با اطلاع باشند .\r\nاحمد بن عبيد الله بن خاقان ، كه رسيدگى به امور خراج شهر قم را برعهده داشت ، در اين‌باره خبر مىدهد و مىگويد :\r\nوقتى خبر بيمارى امام عسكرى شايع شد خليفه به دنبال پدرم فرستاد و او به دار الخلافه رفته و سپس همراه پنج تن از افراد مورد اعتماد خليفه بازگشت . پدرم به آن‌ها دستور داد تا خانهء امام را كنترل كنند و لحظه به لحظه از اخبار و احوال وى اطلاع داشته باشند و سپس عده‌اى از طبيبان را مأمور كرد كه شبانه روز بر بالين امام حضور داشته باشند . پس از دو يا سه روز به او اطلاع دادند كه امام ضعيف‌تر شده است و او دستور داد طبيبان بر مراقبت‌هاى خود بيافزايند . آن‌گاه پيش قاضى القضات رفت و از او خواست تا ده نفر از معتمدان خود را كه كاملا به آن اطمينان دارد به منزل امام بفرستد و شبانه روز در آن‌جا باشند . اين وضعيت تا وفات امام ادامه داشت . پس از وفات امام به دستور خليفه ، خانه به‌طور دقيق بررسى شد و همه‌چيز ثبت و ضبط گرديد و پس از آن تلاش‌هاى پيگيرانه‌اى براى يافتن فرزندى از آن حضرت آغاز شد ، حتى كنيزان امام نيز تحت‌نظر قرار گرفتند تا معلوم شود كدام‌يك از آنان باردار است . يكى از آن‌ها كه احتمال بارداريش مىرفت در اتاقى تحت مراقبت قرار گرفت تا معلوم شد كه باردار نبوده است . « 2 »\r\n\r\n\r\n","description":"","footnote":"\r\n( 1 ) . خاتون‌آبادى ، كشف الحق ، ص 84 .\r\n( 2 ) . كلينى ، همان ، ص 505 ؛ صدوق ، همان ، ص 41 و 42 و طوسى ، همان ، ص 131 .\r\n","page_name":" 58 ","page_number":58},
  {"content":"\r\n\r\nعباسيان ، با آن‌كه اطلاعى از ولادت مهدى عليه السّلام نداشتند ، مصرّانه درپى يافتن اثرى از وى بودند و چنان‌كه در اين خبر آمده است ، در روزهاى آخر حيات امام عسكرى عليه السّلام كليهء اعمال و احوال و ارتباطات ايشان را كنترل مىكردند تا اگر وصيتى از جانب ايشان صورت مىگيرد ، دانسته شود كه به چه كسى است و وصى آن حضرت را شناسايى كنند ، و ليكن شيوهء تقيهء شديد امام عليه السّلام مانع از اين شد كه حكومت عباسى به حقيقت آگاه شوند . با اين حال عباسيان از تلاش خود دست نكشيدند ؛ زيرا اخبار و روايات شيعى و سنى ، كه به‌طور قطع آنان نيز از آن‌ها آگاهى داشتند « 1 » ، بر اين‌كه امامان اهل بيت دوازده نفر خواهند بود و دوازدهمين آن‌ها مهدى و قيام‌كنندهء به حق و عدل است ، تصريح داشتند . از اين‌رو آنان كه موقعيت حكومت خويش را در خطر مىديدند درپى اين بودند كه به هر طريقى از ظهور و بروز چنين شخصى جلوگيرى كنند . پس از رحلت امام عسكرى عليه السّلام مدتى خانه و خانوادهء آن حضرت تحت مراقبت بودند تا اطمينان كامل حاصل شود كه امام وصى نداشته و به كسى وصيت نكرده است و چون چنين اطمينانى براى آنان حاصل شد ، اموال آن حضرت را به جعفر برادر ايشان داده و خانوادهء آن حضرت را رها كردند ؛ اما پس از چندى بار ديگر معتمد ، خليفهء عباسى به تحريك جعفر دستور داد تا خانهء امام و خانه‌هاى همسايگان ايشان بازرسى شوند . اين‌بار كنيزى به نام صقيل يا ثقيل ادعا كرد كه باردار است . پس وى را دستگير كردند و\r\n\r\n\r\n","description":"","footnote":"\r\n( 1 ) . باتوجه به همين آگاهىها و از طرفى مقابله با انديشه‌هاى شيعى در باب مهدويت ، كه در قيامهاى شيعيان و علويان با نام مهدى تجلى مىيافت ، عباسيان نيز از همان ابتداى دست يافتن به قدرت و حكومت ، القابى را بر خود مىنهادند كه در روايات از صفات و القاب مهدى عليه السّلام شمرده شده بود ، مانند سفاح لقب خليفه اول و منصور لقب دومين خليفه عباسى .\r\nاين امر در زمان سومين حاكم عباسى به اوج رسيد ؛ پدرش المنصور او را محمد ناميده بود كه در روايات نام حضرت مهدى عليه السّلام دانسته شده است و او لقب مهدى بر خود نهاد . القاب ديگر خليفگان مانند هادى ، رشيد ، امين و مأمون نيز از همين دست بودند .\r\n","page_name":" 59 ","page_number":59},
  {"content":"\r\n\r\nمدت دو سال تحت‌نظر بود تا معلوم شد كه باردار نبوده و سپس رهايش كردند . « 1 »\r\nاين اقدامات حكومت از دو جنبه براى آنان حائز اهميت بود ؛ نخست اين‌كه اطمينان پيدا مىكردند امام يازدهم فرزندى از خود به جاى نگذاشته است و ديگر اين‌كه با احضار افراد قابل اعتماد و مشهور ، و سپس اظهار اين‌كه فرزندى از امام باقى نمانده اذهان شيعيان را منحرف مىكردند و بدين ترتيب آنان را گرفتار سرگردانى و حيرت مىنمودند و اعتقاد آنان در باب امامت را متزلزل مىساختند .\r\nاما عملكرد مدبّرانه امام عسكرى عليه السّلام در آگاهى دادن به شيعيان و فراهم ساختن زمينه‌هاى لازم ، اين اقدامات عباسيان را ناكام مىگذاشت . بدين ترتيب امام مهدى عليه السّلام پنج سال نخست زندگانيش را در زمان حيات پدرش به‌طور پنهانى به سر برد و در طى اين مدت شمارى از شيعيان و وكيلان ، چنان‌كه اشاره شد ، با آن حضرت ديدار داشته و از نزديك با وى آشنا شدند . با رحلت امام عسكرى عليه السّلام غيبت حضرت مهدى عليه السّلام رسما آغاز شد و از آن پس به جز نائبان خاص كه از جانب امام عسكرى عليه السّلام و حضرت مهدى عليه السّلام به شيعيان معرفى مىشدند ، كسى موفق به ديدار آن حضرت نمىشد مگر بنا به مصالحى ، امام عليه السّلام چنين ديدارى را ضرورى مىدانست . آخرين بارى كه امام عليه السّلام در جمعى عمومى حضور يافت ، زمانى بود كه جعفر ، برادر امام عسكرى عليه السّلام خواست تا بر جنازهء برادر نماز بخواند ؛ اما امام مهدى عليه السّلام پيش آمده و او را از اين كار بازداشت . ابو الاديان خدمتكار امام عسكرى عليه السّلام ، كه نامه‌هاى ايشان را به شهرهاى ديگر مىبرد ، در اين‌باره چنين مىگويد :\r\nبه خانه كه وارد شدم بدن امام عسكرى عليه السّلام كفن شده در داخل اتاق بود .\r\nجعفر جلو آمد تا بر برادرش نماز بخواند ؛ اما همين‌كه خواست تكبير\r\n\r\n\r\n","description":"","footnote":"\r\n( 1 ) . صدوق ، همان ، ص 473 - 474 .\r\n","page_name":" 60 ","page_number":60},
  {"content":"\r\n\r\nبگويد ، كودكى زيبارو درآمد و رداى جعفر را كشيد و گفت : عمو ! كنار بايست كه من به نماز خواندن بر پدرم سزاوارترم . جعفر كه رنگ از صورتش پريده بود كنار ايستاد و آن كودك پيش رفت و نماز خواند و امام در كنار قبر پدرش به خاك سپرده شد .\r\nابو الاديان مىگويد كه سپس امام مهدى عليه السّلام نامه‌هايى را كه او از مدائن آورده بود از وى خواست و به آن‌ها جواب داد . « 1 » از آن پس امام عليه السّلام در جمع عمومى حاضر نشد و كسى وى را نديد ؛ اما در جمع اعضاى خانواده چند بار ديگر حضور يافت و آن زمانى بود كه جعفر براى به دست آوردن موقعيت اجتماعى امام عسكرى عليه السّلام تلاش مىكرد . يك بار وقتى كه او بر سر تقسيم ميراث امام يازدهم با خانوادهء ايشان نزاع داشت ، امام مهدى عليه السّلام از مكانى نامعلوم در خانه حاضر گرديد و خطاب به جعفر گفت :\r\nجعفر ! چه حقى دارى كه به اموال و حقوق من دست‌اندازى مىكنى ؟ !\r\nو سپس به ميان خانه رفت و غايب گرديد . جعفر كه از اين واقعه بهت‌زده شده بود ، براى يافتن او به جستجو پرداخت ؛ اما اثرى نيافت . « 2 » واقعهء ديگر زمانى بود كه مادر امام عسكرى عليه السّلام وفات يافت . او وصيت كرده بود كه در خانه امام عليه السّلام دفن شود ؛ ولى جعفر با اين كار مخالف بود و ادعا مىكرد اين خانه از آن اوست و نبايد كسى در آن دفن شود . اين‌بار نيز آن حضرت با حضور در جمع خانواده ، جعفر را نسبت به اين ادعايش مورد مؤاخذه قرار داده و سپس از انظار غايب گشت . « 3 »\r\nبا اين احوال چنان‌كه گفته شد ، هرگاه امام عليه السّلام ديدار با شيعيان را بنا به دلايلى ضرورى مىدانست خود ، زمينهء چنين ديدارهايى را فراهم مىساخت ، از اين‌رو\r\n\r\n\r\n","description":"","footnote":"\r\n( 1 ) . همان ، ص 475 .\r\n( 2 ) . همان ، ص 442 .\r\n( 3 ) . همان ، ص 442 .\r\n","page_name":" 61 ","page_number":61},
  {"content":"\r\n\r\nدر دوران غيبت صغرى بارها اتفاق افتاد كه برخى يا گروهى از شيعيان به حضور آن حضرت رسيدند . اين ديدارها گاه به‌طور ناشناس و اغلب با هماهنگى وكيلان و فرستادگان امام انجام مىشد . « 1 » بدين ترتيب با آغاز دوران غيبت ، وكيلان خاص و نائبان امام عليه السّلام باتوجه به رهنمودهاى آن حضرت به امور شيعيان رسيدگى مىكردند و اين وضعيت تا سال 329 ق ، كه آخرين نائب امام درگذشت ، ادامه يافت . اين دوران 69 ساله به نام غيبت كوتاه يا غيبت صغرى معروف شد و پس از آن ، مرحلهء ديگرى از غيبت ، كه به غيبت كبرى مشهور است ، آغاز گرديد . تمايز و تفاوت اين دو مرحلهء غيبت ، چنان‌كه در روايات تذكر داده شده ، در اين بوده است كه در غيبت صغرى برخى از شيعيان خالص و وكيلان خاص ، يا نائبان از جا و مكان امام آگاهى داشتند ولى در غيبت كبرى كسى از اين امر آگاه نيست ، مگر معدودى از مواليان خاص دينى آن حضرت .\r\nدر روايات متعددى به وجود دو غيبت و وجه تمايز آن‌ها تصريح شده ، از آن جمله روايت اسحاق بن عمار صيرفى از امام صادق عليه السّلام است كه به ويژگى فوق الذكر اشاره دارد « 2 » ؛ اما تفاوت بارز اين دو مرحلهء غيبت آن است كه در غيبت صغرى ، وكيلان خاصى ( نائبانى « 3 » ) از طرف امام عليه السّلام تعيين و معرفى مىشدند تا شيعيان در حل مسائل و مشكلاتشان ، كه نياز به ارتباط با امام عليه السّلام داشت و نيز تحويل امانات و وجوه شرعيشان به آنان مراجعه نمايند ، ولى در غيبت كبرى ، كسانى به‌عنوان وكيلان خاص ( نائب ) از طرف امام معرفى نشدند و شيعيان در اين\r\n\r\n\r\n","description":"","footnote":"\r\n( 1 ) . در اين‌باره نگاه كنيد به همين كتاب : فصل چهارم ، بخش سوم ، پيشوايى شيعيان .\r\n( 2 ) . كلينى ، همان ، ص 340 و نعمانى ، الغيبه ، ص 175 و بعد از آن .\r\n( 3 ) . توجه به اين نكته لازم است كه در منابع كهن تاريخى و روايى هيچ‌گاه از ايشان با عنوان نائب نام برده نشده است ، بلكه با همان عنوان كلى وكيل و در برخى موارد با نام سفير ياد شده‌اند . به نظر مىرسد كه عنوان نائب در سده‌هاى متأخرتر بر ايشان اطلاق گرديده تا از وكيلان عام امام عليه السّلام در غيبت صغرى ، كه تحت‌نظر اينان بودند ، متمايز گردند .\r\n","page_name":" 62 ","page_number":62},
  {"content":"\r\n\r\nامور به فقيهان و حاملان علوم اهل بيت ، ارجاع داده شدند . در واقع پس از درگذشت چهارمين نائب امام عليه السّلام ، كسى به نيابت تعيين نشد و همين ، سرآغاز مرحله جديد غيبت يعنى غيبت كبرى در نظر گرفته شد .\r\nدوران غيبت صغرى ، به سبب شرايط خاص پديدآمده در جامعهء شيعه و پيامدهايى كه غيبت امام عليه السّلام به همراه داشت ، دوران حساس و حائز اهميتى بود .\r\nغيبت امام دوازدهم كه به سبب پنهانى بودن ولادت و نخستين سال‌هاى زندگانيش ، تنها اندكى از شيعيان خاص از وجود وى مطلع بودند ، بلافاصله پس از رحلت امام عسكرى عليه السّلام ، مسأله‌اى بود كه شيعيان را به حيرت واداشت . اقدامات طولانى امامان در زمينه‌سازى امر غيبت و ايجاد آگاهىهاى لازم نسبت به اين واقعه در جامعهء شيعه و عملكرد مدبّرانهء امام عسكرى عليه السّلام به منظور كاهش همين پيامدهاى ناخوشايند صورت گرفته بود با اين حال حضور شيعيان در نواحى مختلف جهان پهناور اسلام و عدم امكانات اطلاع‌رسانى سريع از يك سو و محدوديت‌هاى اعمال‌شده بر شيعيان ، كه نائبان و وكيلان امام را به رعايت شديد تقيه و پنهان كردن حقايق وامىداشت از سوى ديگر ، مانع مقابلهء سريع و زود هنگام با مشكلات و مسائل پيش‌آمده در آغاز غيبت مىگرديدند . همين‌طور بايد عواملى چون تبليغات منفى دستگاه حكومتى و ديگر فرقه‌هاى شيعى مخالف با اماميه ، مانند واقفيان و اسماعيليان و زيديان ، و همين‌طور پيدايش انشعابات فرقه‌اى جديد و ظهور مدعيان دروغين را نيز به علل فوق الذكر افزود .\r\n\r\n","description":"","footnote":"","page_name":" 63 ","page_number":63},
  {"content":"\r\n . \r\n","description":"","footnote":"","page_name":" 64 ","page_number":64},
  {"content":"\r\n\r\n\r\nفصل دوم جهان اسلام در عصر غيبت صغرى\r\nدوران غيبت صغرى ، اگرچه مقطع تاريخىاى است كه ماهيتا در بحث از تاريخ تشيع قابل طرح است ؛ ولى به سبب اين‌كه در طى اين دوران يا اندكى پيش از آن در اوضاع سياسى و علمى و فرهنگى جهان اسلام تحولاتى روى داد كه نقاط عطفى در تاريخ اسلام به شمار مىروند ، اين دوره مىتواند در تاريخ جهان اسلام هم به‌عنوان يك مقطع تاريخى و يا جزئى از آن تلقى شود . بىشك تحولاتى كه در عرصهء سياسى و فرهنگى جهان اسلام در اين دوره به وقوع پيوست بر جامعهء شيعه و موقعيت آن به‌عنوان بخشى از دنياى اسلام بىتأثير نبود و بلكه در پاره‌اى موارد مىتوان تأثيرات مثبت و منفى اين تحولات را به‌طور مستقيم بر جامعه شيعه مشاهده كرد ، از اين‌رو براى شناخت دقيق‌تر و بهتر وضعيت تشيع و شيعيان در عصر غيبت صغرى ناگزير بايستى نگاهى ولو اجمالى به وضعيت جهان اسلام بيافكنيم .\r\n\r\nالف ) وضعيت سياسى\r\nوضعيت سياسى جهان اسلام در دوران غيبت صغرى تحت‌تأثير تحولات پديد آمده در دستگاه حكومتى ، بسيار آشفته و نابسامان بود . خلافت عباسى دوره‌اى\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nاز ادوار ضعف و ركود خود را مىگذرانيد كه نتيجهء تسلط و سيطرهء تركان بر آن بود ؛ آنان‌كه به تدريج مناصب ادارى و نظامى را به دست گرفته و نفوذ شديدى بر خليفه و ادارهء حكومت يافته بودند . اين تركان از زمانى به دستگاه حكومتى راه پيدا كردند كه معتصم ( خلافت 218 - 227 ق ) قدرت را به دست گرفت . او شمار زيادى از آنان را كه به‌طور معمول به‌عنوان اسير و برده از نواحى ماوراء النهر به مركز خلافت فرستاده مىشدند ، به سبب شجاعت و جنگاورى در سپاه به كار گرفت . برخى از اين سپاهيان ترك در اثر ابراز لياقت‌ها و خدمات درخشان ، به مناصب بالاتر نظامى و سردارى سپاه دست يافتند و به تدريج در امور حكومتى نيز وارد شدند و به قدرت رسيدند و اين سيطره بر دستگاه حكومت به حدى رسيد كه تعدادى از خلفاى عباسى به دست آنان عزل شده و يا به قتل رسيدند .\r\nتصميم‌گيرى در بسيارى از امور كشورى و دولتى با آنان بود و خليفه فقط حضورى تشريفاتى داشت . علاوه بر امراى ترك‌نژاد ، در مواردى ضعف خليفه و عدم توانايى او در رسيدگى به امور ، موجب دخالت زنان دربار نيز در كارهاى دولتى شد ، تا جايى كه حتى برخى از آن‌ها در امور قضايى و مظالم نيز دخالت مىكردند . « 1 » در همين شرايط ، درگيرىهاى داخلى ميان افراد خاندان عباسى براى تصاحب قدرت و دست يافتن به منصب خلافت امرى عادى بود كه وزيران و ساير مقامات دربارى نيز از اين امور بر كنار نبودند و براى دست‌يابى به وزارت و يا مناصب بالاتر با يكديگر رقابت مىكردند . « 2 »\r\nضعف و آشفتگى دستگاه خلافت ، ادارهء جامعهء بزرگ اسلامى را دچار مشكل ساخته و وضعيت مذكور فرصت خوبى براى مخالفان حكومت عباسى پديد آورده بود . شورش‌ها و قيام‌هاى محلى كه در گوشه و كنار سرزمين‌هاى اسلامى\r\n\r\n\r\n","description":"","footnote":"\r\n( 1 ) . ر ك : سيوطى ، تاريخ الخلفاء ، ص 381 و حسن ابراهيم حسن ، تاريخ الاسلام ، ج 2 ، ص 22 .\r\n( 2 ) . ر ك : سيوطى ، همان ، ص 370 و 382 .\r\n","page_name":" 66 ","page_number":66},
  {"content":"\r\n\r\nبرپا مىشد ، حاكى از همين امر بود . اين وضعيت زمينه را براى برخى از اميران محلى ، كه داعيهء استقلال داشتند ، مساعد مىساخت تا از اطاعت عباسيان سر بر تافته و حكومتى مستقل برپا سازند و بدين‌گونه در همين زمان در گوشه و كنار سرزمين‌هاى اسلامى امارت‌ها و حكومت‌هاى خودمختارى شكل گرفتند كه خليفهء عباسى را اسما قبول داشته و يا اساسا به رسميت نمىشناختند .\r\n\r\nخلافت عباسى\r\nدر دوران غيبت صغرى شش تن از عباسيان حكومت كردند كه نخستين آن‌ها احمد المعتمد ( خلافت 256 - 279 ق ) پسر متوكل عباسى بود كه امراى ترك‌نژاد دربارى پس از بر كنار كردن المهتدى ( خلافت 255 - 256 ق ) . او را به خلافت گماردند . مقرّ حكومت عباسيان تا پايان خلافت المعتمد ، هم‌چنان در شهر سامرا بود . او در طى مدت خلافتش دخالت چندانى در امور حكومتى نداشت ، بلكه اين اطرافيان او بودند كه با نفوذ و سلطهء خود به ادارهء حكومت مىپرداختند . المعتمد ، در ابتداى خلافتش كارهاى حكومتى را ميان پسرش المفوض ، كه ولىعهد او نيز بود و برادرش احمد الموفق ، تقسيم كرد و ادارهء نواحى غربى را به المفوض و سرزمين‌هاى شرقى را به الموفق سپرد ؛ اما به زودى احمد الموفق بر امور غلبه يافته و به تنهايى كارها را به دست گرفت ، به‌طورى كه حتى صدور فرمان‌هاى عزل و نصب وزيران و اميران و ديگر امور حكومتى و نظامى در اختيار او قرار گرفتند . « 1 » با اين حال امراى ترك‌نژاد دربارى هنوز نفوذ خود را در سپاه حفظ كرده بودند .\r\nدر دوران نسبتا طولانى خلافت المعتمد ، حوادث مهمى روى داد ؛ در سال چهارم حكومت او ( 260 ق ) بود كه امام حسن عسكرى عليه السّلام از دنيا رفت و زمان غيبت آغاز گرديد . از ديگر وقايع دوران وى ، شورش سياه‌پوستان در جنوب\r\n\r\n\r\n","description":"","footnote":"\r\n( 1 ) . ر . ك : طبرى ، تاريخ طبرى ، ج 7 ، ص 524 .\r\n","page_name":" 67 ","page_number":67},
  {"content":"\r\n\r\nعراق و نواحى خوزستان بود رهبرى اين شورش را كه آغاز آن از پيش از خلافت المعتمد ، و در حدود 254 ق بود ، مردى به نام على بن محمد به دست داشت كه ادعا مىكرد از علويان و از فرزندان امام سجاد عليه السّلام است ؛ ولى تمايلى به تشيع نداشت . او كه گاه نسب خود را به عباس فرزند امام على عليه السّلام مىرسانيد ، « 1 » در ابتدا گروهى از مردم بحرين به او متمايل شدند ، ولى با بالا گرفتن ادعاهاى گزاف او ، از جمله ادعاى نزول وحى بر وى و داشتن علم غيب و روبرو شدن با نيروهاى حكومتى ، از گرد او پراكنده شدند . از اين پس او به دعوت و گردآوردن بردگان سياه‌پوست ، كه شمارشان در نواحى جنوب عراق زياد بود ، دست زد ، او باتوجه به نارضايى عمومى بردگان سياه توانست با دادن وعده‌هايى مبنى بر آزاد كردن آن‌ها و برقرارى عدالت ، شمار زيادى از آنان را كه بالغ بر پانزده هزار نفر مىشدند گرد خود جمع كند « 2 » و به همين سبب به صاحب الزنج ( رئيس سياهان ) مشهور شد . او با شكست دادن نيروهاى حكومتى بر بخشى از جنوب عراق و قسمتى از خوزستان سيطره يافت و به صورت تهديدى جدى براى حكومت عباسيان درآمد . « 3 » شورش وى به مدت 15 سال ادامه يافت و خسارات و تلفات بسيارى به جاى گذاشت و عباسيان از سركوب آن ناتوان شده بودند تا در نهايت در سال ( 270 ق ) احمد الموفق ، پس از بارها جنگ و ستيز توانست بر شورشيان پيروز شود و رهبر آنان را به قتل برساند . « 4 » شورش زنگيان و طولانى شدن آن حاكى از ضعف و نابسامانى حكومت المعتمد در آغاز خلافتش مىباشد .\r\nمشكل ديگر در حكومت المعتمد ، پيدايش حاكمان خودمختارى بود كه سر از\r\n\r\n\r\n","description":"","footnote":"\r\n( 1 ) . همان ، ص 543 .\r\n( 2 ) . ر . ك : همان ، ص 543 - 545 .\r\n( 3 ) . همان ، ج 8 ، ص 36 .\r\n( 4 ) . همان ، ص 140 - 141 و مسعودى ، مروج الذهب ، ج 2 ، ص 606 .\r\n","page_name":" 68 ","page_number":68},
  {"content":"\r\n\r\nاطاعت او برتافته و حتى گاه درصدد براندازى حكومت عباسيان برمىآمدند ؛ احمد بن طولون در همان سال‌هاى نخستين حكومت المعتمد ، امارت مصر را از پيكره دولت عباسى جدا كرد و به زودى اعلام استقلال نمود و تلاش‌هاى عباسيان و به‌ويژه الموفق ، براى مطيع ساختن او بىفايده ماند . با اين حال جدا شدن حكومت مصر ، خطر مهمى براى حكومت المعتمد نبود ، بلكه تهديدى جدى از ناحيهء امارت نوپاى يعقوب بن ليث صفار بود كه در سيستان و سپس نواحى خراسان و كرمان حكومت را به دست گرفته بود و انديشهء تسلط بر تمام سرزمين‌هاى اسلامى و براندازى خلافت عباسى را در سر داشت و به اين منظور در سال 262 ق ، با لشكرى عظيم به سوى عراق حركت كرد . المعتمد با اين‌كه هنوز نتوانسته بود شورش زنگيان را سركوب كند ، ناچار شد به مقابلهء يعقوب بشتابد . اگرچه سپاه يعقوب در اثر به كارگيرى حيلهء جنگى عباسيان از هم پاشيد و او ناگزير به سيستان بازگشت ؛ ولى فقط خبر مرگ يعقوب در سه سال بعد ( 265 ق ) عباسيان را آسوده خاطر نمود . در سال‌هاى آخر حكومت المعتمد ، كارهاى حكومتى در دست الموفق بود و شايد از اين طريق قصد داشت زمينه را براى خلافت خويش هموار سازد ؛ ولى مرگ او يك سال پيش از درگذشت المعتمد مانع تحقق اين امر شد . با مرگ الموفق ، سرداران سپاه و درباريان با پسر او ، ابو العباس به‌عنوان جانشين المفوض و خليفهء بعد از او بيعت كردند . « 1 »\r\nدر همين ايام آشوب ديگرى در عراق آغاز شد كه تا مدت‌ها عباسيان را با مشكلات بسيارى روبرو ساخت و آن ظهور قرمطيان ، يكى از فرقه‌هاى اسماعيليه در عراق بود . حمدان قرمط پيشواى آنان ، كه اين فرقه به او منسوب است ، در كوفه ظهور كرد و توانست كسانى را به سوى خود جلب كند . قرمطيان همانند ديگر اسماعيليان ،\r\n\r\n\r\n","description":"","footnote":"\r\n( 1 ) . طبرى ، همان ، ج 8 ، ص 158 .\r\n","page_name":" 69 ","page_number":69},
  {"content":"\r\n\r\nمبلغانى - داعيانى - داشتند كه مردم را به پذيرش مذهب خود فرامىخواندند و در اين زمان كار داعيان قرمطى در عراق بالا گرفته بود . مركز اصلى قرمطيان در عراق شهر واسط و كوفه بود و اولين حركت رسمى و علنى آنان در سال 277 ق صورت گرفت .\r\nالمعتمد عباسى در سال 279 ق درگذشت . طبرى علت مرگ او را زياده‌روى در ميگسارى ذكر كرده است . « 1 » اندكى پيش از مرگ او درباريان پسرش جعفر المفوض را از ولىعهدى عزل كرده و ابو العباس ، پسر الموفق را به ولىعهدى برگزيده بودند و اينك با او به‌عنوان خلافت و با لقب المعتضد بيعت كردند .\r\nدوران حكومت المعتضد ( 279 - 289 ق ) سختىها و مشكلات دوران معتمد را نداشت با اين حال در ايام او نيز شورش‌ها و جنگ‌هاى چندى صورت گرفت .\r\nدر اولين سال حكومت معتضد ، رافع بن ليث در رى طغيان كرد كه توسط سپاهيان عباسى سركوب شد « 2 » و اندكى بعد يكى از همراهان صاحب الزنج به نام محمد بن سهل دستگير شد كه براى يكى از علويان بيعت مىگرفت و چون از همكارى با معتضد امتناع كرد او را به طرز فجيعى به قتل رساندند . « 3 » شورشى نيز توسط خوارج و به رهبرى هارون خارجى در موصل به سال 283 ق برپا شد كه سركوب گرديد . « 4 » اما از وقايع مهم اين دوران ، بالا گرفتن كار قرمطيان بود ؛ يكى از داعيان قرمطى به نام ابو سعيد جنابى كه در بحرين فعاليت مىكرد و توانسته بود پيروان زيادى بيابد ، در سال 286 ق در بحرين دست به شورش زد و بر اين ناحيه تسلط يافت و تا قطيف در ميانهء راه بحرين و بصره پيش آمد « 5 » و معتضد سال‌هاى آخر عمرش را در درگيرىهاى مداوم با آن‌ها گذرانيد . « 6 » شورش قرمطيان از آن\r\n\r\n\r\n","description":"","footnote":"\r\n( 1 ) . همان ، ص 164 .\r\n( 2 ) . همان ، ص 165 و مسعودى ، همان ، ج 4 ، ص 243 .\r\n( 3 ) . طبرى ، همان ، ص 166 و مسعودى ، همان ، ص 244 .\r\n( 4 ) . طبرى ، همان ، ص 173 و مسعودى ، همان ، ص 265 .\r\n( 5 ) . طبرى ، همان ، ص 196 و مسعودى ، همان ، ص 265 .\r\n( 6 ) . ر . ك : طبرى ، همان ، ص 199 و 206 .\r\n","page_name":" 70 ","page_number":70},
  {"content":"\r\n\r\nجهت كه فرقه‌اى منتسب به تشيع بودند تأثير مستقيم بر وضعيت جامعهء شيعه و شيعيان مىگذاشت ، اگرچه ارتباطى ميان شيعيان و قرمطيان از جنبه عقيدتى و سياسى وجود نداشت ؛ ولى مشكلات و دشوارىهايى از ناحيهء آنان براى شيعيان پديد مىآمد به‌طورى كه گاه برخى چهره‌هاى متنفذ شيعه به اتهام همكارى با قرمطيان زندانىشده يا به قتل مىرسيدند . با اين حال چنين به نظر مىرسد كه معتضد سياست نسبتا دوستانه‌ترى با شيعيان و به‌خصوص علويان در پيش گرفته بود و چنان‌كه نقل شده سخت‌گيرى كمترى بر آنان روامىداشت و از كمك‌هاى مالى ، كه از نواحى ديگر براى علويان بغداد و عراق مىرسيد ، جلوگيرى نمىنمود . « 1 »\r\nمعتضد باتوجه به وضعيت آشفتهء داخلى و مشكلات موجود در عراق ، روابط مسالمت‌آميزى با حكومت‌هاى مستقل نوپاى اسلامى برقرار ساخته بود . او هم‌چنين با ازدواج با دختر امير طولونى مصر ، سعى داشت تا روابط مصر را با مركز خلافت نزديك‌تر و محكم‌تر گرداند و دشمنىهاى دوران المعتمد را به فراموشى بسپارد « 2 » و در مقابل صفاريان ، كه هنوز خطر جدى براى خلافت عباسى به شمار مىرفتند به ناچار رفتار دوستانه‌ترى در پيش گرفت و حكومت نواحى مختلف ايران را به امير صفارى سپرد و حتى در قبال زياده‌خواهىهاى عمرو بن ليث ، نواحى بيشترى را به او واگذار كرد . « 3 » پيداست كه معتضد در برابر امير صفارى درمانده شده بود ، به‌طورى كه وقتى خبر اسارت عمرو بن ليث و نابودى سپاهش توسط حاكم ماوراء النهر به او رسيد به بدگويى از عمرو و ستايش امير سامانى ماوراء النهر پرداخت . « 4 »\r\nالمعتضد در سال 289 ق درگذشت و به قولى مسموم گرديد . « 5 » او را در عين\r\n\r\n\r\n","description":"","footnote":"\r\n( 1 ) . طبرى ، همان ، ص 172 و مسعودى ، همان ، ص 271 .\r\n( 2 ) . طبرى ، همان ، ص 164 .\r\n( 3 ) . همان ، ص 190 .\r\n( 4 ) . همان ، ص 201 .\r\n( 5 ) . همان ، ص 207 و مسعودى ، همان ، ص 278 .\r\n","page_name":" 71 ","page_number":71},
  {"content":"\r\n\r\nحال مردى خشن و سخت‌گير ذكر كرده‌اند كه مخالفانش را به سختى مجازات مىكرد . « 1 » با مرگ وى پسرش المكتفى باللّه ( خلافت 289 - 295 ق ) بر مسند خلافت نشست . حكومت كوتاه‌مدت او در درگيرىهاى مداوم با قرمطيان گذشت . قرمطيان عراق پس از آن‌كه در زمان المعتضد به شدت سركوب شدند ، به سركردگى يكى از داعيان خود به نام زكرويه ، به شام رفته و فعاليت خود را در آن‌جا گسترش دادند و سپاهيان المكتفى را در جنگ‌هاى مكرر دچار شكست كردند « 2 » ، بدين ترتيب عباسيان از دو طرف با تهديدات قرمطيان روبرو بودند ؛ با قرامطهء شام و قرامطه بحرين . پس از المكتفى ، با جعفر پسر ديگر المعتضد كه نوجوانى سيزده ساله بود ، بيعت كردند و او را المقتدر لقب دادند . المقتدر ( خلافت 295 - 320 ق ) حكومت خود را در شرايط دشوارى آغاز كرد و چون سيزده سال بيشتر نداشت ، كارهاى دربار در اختيار عباس بن حسن وزير « 3 » و ديگر درباريان بود . عباس وزير كه ارتباط نزديكى با عبد اللّه پسر المعتز داشت درصدد بود تا المقتدر را بر كنار كند و عبد اللّه را به خلافت بگمارد ؛ ولى گروهى از طرفداران المقتدر توانستند اين توطئه را سركوب كرده و او را بار ديگر به خلافت بازگردانند و اين‌بار او ، ابو الحسن بن فرات « 4 » را به وزارت برگزيد و به سركوب و\r\n\r\n\r\n","description":"","footnote":"\r\n( 1 ) . ر . ك : مسعودى ، همان ، ج 2 ، ص 628 - 638 .\r\n( 2 ) . طبرى ، همان ، ص 220 - 250 .\r\n( 3 ) . عباس بن حسن جرجرايى از سال 291 ق وزير المكتفى بود و پس از به خلافت رسيدن مقتدر ، در مقام خود باقى ماند تا در توطئه عليه او از وزارت بر كنار شد و به قتل رسيد . او را مردى زيرك ، ولى با سيره‌اى ناپسند توصيف كرده‌اند كه همواره درپى خوشگذرانى بود و كارهاى حكومتى را به زير دستانش محول مىكرد و اين امر موجب آشفتگى كارهاى حكومتى شده بود . ر . ك : ابن طقطقى ، الفخرى ، ص 253 .\r\n( 4 ) . بنى فرات از خاندان‌هاى مشهور و با فضيلت عراق بودند و در بين ايشان ابو الحسن على بن فرات سرآمد ديگران بود . او در ايام مقتدر سه بار به وزارت منصوب شد و دوران وزارت او گشايشى براى مردم بود . ابو الحسن بن فرات از چهره‌هاى سياسى شيعه در عصر غيبت صغرى\r\n","page_name":" 72 ","page_number":72},
  {"content":"\r\n\r\nكشتار مخالفان دست زد . « 1 »\r\nاين وضعيت نابسامان تا پايان خلافت المقتدر ادامه يافت و دوران حكومت او دورانى پر آشوب و آشفته بود و به گفتهء ابن طقطقى ، به سبب كم بودن سن المقتدر و تسلط مادرش ، و زنان دربار و حتى خدمتكاران بر امور حكومتى ، و اشتغال او به خوشگذرانى ؛ مملكت رو به ويرانى نهاد ؛ خزانه بيت المال خالى شد و اختلافات بالا گرفت . « 2 » در چنين شرايطى وزيران و درباريان بر سر تصاحب قدرت تلاش مىكردند تا رقيبان خود را از صحنه خارج كنند و خود را به مقامات بالاترى برسانند ، از اين‌رو هر وزيرى كه منصوب مىشد پس از مدتى كوتاه با دسيسه‌ها و سخن‌چينىهاى اطرافيان بر كنار و وزيرى جديد به جاى او گمارده مىشد . بدين‌گونه تا پايان خلافت المقتدر ، مسند وزارت 15 بار عوض گرديد و سيزده نفر به وزارت منصوب و از آن بر كنار گشتند كه برخى براى بار دوم و سوم به اين منصب گمارده مىشدند . « 3 »\r\nبىكفايتى وزيران و عزل و نصب‌هاى پىدرپى آن‌ها و نيز عدم توانايى المقتدر در ادارهء امور ، زمينه را براى مداخلهء زنان دربارى در امور دولتى و حكومتى باز كرده بود . مادر المقتدر كه سيده ناميده مىشد ، به زودى ادارهء امور را به دست گرفت و در عزل و نصب وزيران و امور قضايى و رسيدگى به نظام دخالت مىنمود . « 4 » ضعف المقتدر در ادارهء حكومت به جايى رسيد كه برخى از درباريان عليه او توطئه كرده و قصد بركنارى او را داشتند . او يك بار توانست با كمك هوادارانش بر مخالفان پيروز شود ؛ اما پس از چندى در نبردى با مخالفانش به قتل\r\n\r\n\r\n","description":"","footnote":"\r\nبود كه به اتهام همكارى با قرمطيان به قتل رسيد . ر . ك : ابن طقطقى ، همان ، ص 259 و زامباور ، نسب‌نامه خلفاء و شهرياران ، ص 8 .\r\n( 1 ) . ابن اثير ، الكامل ، ج 6 ، ص 462 .\r\n( 2 ) . ابن طقطقى ، الفخرى ، ص 256 .\r\n( 3 ) . مسعودى ، همان ، ج 2 ، ص 690 .\r\n( 4 ) . قرطبى ، صلة تاريخ الطبرى ، ص 50 .\r\n","page_name":" 73 ","page_number":73},
  {"content":"\r\n\r\nرسيد « 1 » و بدين ترتيب دوران حكومت او كه سراسر ضعف و آشفتگى بود به پايان آمد .\r\nضعف و انحطاط مستولى بر دستگاه خلافت ، زمينه را براى فعاليت بيشتر مخالفان ، آشوبگران و مدعيان حكومت هموار مىساخت كه از مهم‌ترين آن‌ها فتنهء قرمطيان بود و شكست‌هاى مكرر عباسيان از قرامطه و گسترش نفوذ آن‌ها « 2 » ، ترس و وحشت زيادى از آنان پديد آورده بود .\r\nخطر ديگر از جانب امراى محلى و مدعيان حكومت احساس مىشد ؛ حمدانيان كه به تازگى در دستگاه حكومتى نفوذ يافته بودند باتوجه به اوضاع آشفتهء سياسى ، در نواحى شمال عراق و بخشى از شام براى خود امارتى فراهم كردند . در همين حال اميران محلى در ايران در جنگ قدرتى شديد با يكديگر به سر مىبردند و هريك درصدد توسعهء قلمرو حكومت خود ، و برخى همانند زياريان ، به دنبال براندازى خلافت عباسى و احياى دولتى ايرانى بودند . در اين ميان بيشترين خطرى كه خلافت عباسى را تهديد مىكرد از جانب دولت نوپاى فاطميان اسماعيلى مذهب در شمال آفريقا بود كه عقيده داشتند خلافت از آن ايشان است و عباسيان آن را غصب كرده‌اند ، از اين‌رو از همان آغاز شكل‌گيرى دولتشان در سرزمين مغرب ، تلاش خود را براى تسلط بر شرق اسلامى و بر اندازى حكومت عباسى شروع نمودند .\r\nحملات فاطميان به نواحى شرقى در مصر و شام از سال 302 ق آغاز گرديد و در دوران حكومت المقتدر ، نيروهاى نظامى آن‌ها بارها در سواحل مصر و شام با نيروهاى عباسى درگير شدند « 3 » و اين از خوش‌اقبالى عباسيان بود كه حملات فاطميان به سبب مشكلات و درگيرىهاى داخلى متوقف گرديد و در غير اين\r\n\r\n\r\n","description":"","footnote":"\r\n( 1 ) . همان ، ص 120 - 123 .\r\n( 2 ) . همان ، ص 76 ، 93 ، 94 ، 95 و 96 .\r\n( 3 ) . ر . ك : قرطبى ، همان ، ص 33 و بعد از آن .\r\n","page_name":" 74 ","page_number":74},
  {"content":"\r\n\r\nصورت ، با اوضاع پريشان حكومت مقتدر ، تسلط زود هنگام فاطميان بر سرزمين‌هاى شرقى ، بسيار محتمل بود .\r\nاگرچه كشته شدن المقتدر ، طومار زندگى يكى از ضعيف‌ترين حاكمان عباسى را درهم پيچيد ؛ ولى اوضاع خلافت را سامان نبخشيد . تا اين زمان ، خلافت عباسى قدرت و نفوذ خود را در بيشتر سرزمين‌هاى اسلامى از دست داده بود و سيطرهء آن‌ها تنها به بخش‌هايى از عراق و حجاز ، شام و مصر محدود مىشد و مىرفت تا در يك دههء آينده ، همين نواحى نيز از تحت نفوذ آنان خارج شود .\r\nپس از كشته شدن المقتدر ، مخالفان او با برادرش محمد القاهر بيعت كردند .\r\nحكومت او يك سال و شش ماه بيشتر نبود . او به خشونت و بىرحمى معروف بود « 1 » و به زودى خشونت و سخت‌گيرىهاى وى موجب طغيان اطرافيانش گرديد ، به‌طورى كه در سال 322 ق بر او شوريده ، از خلافت بركنارش كردند و چشمانش را كور ساختند « 2 » و سپس ابو العباس احمد ، پسر المقتدر را ، كه توسط القاهر زندانى شده بود آزاد كرده و با او به لقب الراضى بالله بيعت كردند .\r\nبزرگ‌ترين مشكل دوران حكومت الراضى ( خلافت 322 - 329 ق ) نزاع و رقابت شديد درباريان بر سر منصب وزارت و به دنبال آن عزل و نصب‌هاى مكرر در منصب وزارت بود و به‌طورى كه در مدت هفت سال حكومت الراضى ، نه بار اين منصب عوض شد و شش نفر و برخى براى بار دوم و سوم ، وزارت را به دست گرفتند ؛ ولى هيچ‌يك از آنان نتوانستند وضعيت آشفتهء حكومت را سامان دهند .\r\nاز سوى ديگر نفوذ درباريان و وزيران به‌گونه‌اى بود كه هر نوع ابتكار عمل را از خليفه سلب كرده بود ، از اين‌رو الراضى باللّه درصدد برآمد تا با ايجاد منصب\r\n\r\n\r\n","description":"","footnote":"\r\n( 1 ) . ابن اثير ، همان ، ج 7 ، ص 85 .\r\n( 2 ) . همان ، ص 96 .\r\n","page_name":" 75 ","page_number":75},
  {"content":"\r\n\r\nجديد امير الامرايى ، نفوذ اين افراد را در امور حكومتى كاهش داده و اوضاع دربار و خلافت را بهبود بخشد . امير الامرا اختياراتى فراتر از همهء درباريان و سرداران داشت و همهء امور حكومتى در اختيار او قرار مىگرفت و به اين ترتيب از نفوذ و قدرت درباريان كاسته مىشد ؛ اما همين منصب جديد به زودى موجب بروز فتنه‌اى بزرگ‌تر گرديد ؛ نخست به اين علت كه خليفه با سپردن كليهء اختيارات به امير الامرا ، عملا از خود سلب اختيار كرده و خود را بازيچهء دست او قرار داده بود و ديگر اين‌كه خيلى زود نزاع و كشمكش براى دست‌يابى به منصب جديد آغاز شد و اين شروع فتنه‌اى بود كه پس از گذشت يك دهه به فروپاشيدن كامل قدرت و نفوذ خليفه و تبديل آن به يك مقام تشريفاتى انجاميد كه تنها اسمى از آن بر زبان‌ها باقى ماند . علاوه بر مدعيانى كه در مركز خلافت براى رسيدن به امير الامرايى تلاش مىكردند برخى امراى محلى نيز براى رسيدن به اين مقام در تلاش بودند . بدين ترتيب خليفه الراضى در ميان مدعيان متعدد امارت ، گرفتار شده بود و هربار براى نجات ؛ از يكى به ديگرى پناه مىبرد .\r\n\r\nدولت‌هاى اسلامى\r\nچنان‌كه پيشتر اشاره شد ضعف و ناتوانى دولت عباسى در ادارهء سرزمين‌هاى پهناور اسلامى در كنار عوامل سياسى ديگر ، موجب گرديد تا حدود يك سده پس از استقرار خلافت عباسى ، دولت‌هاى مستقلى در نواحى مختلف تشكيل شوند و خود را از تحت فرمانبردارى خلفاى عباسى خارج سازند . اين دولت‌ها اغلب ، خلافت عباسى را به رسميت نمىشناختند و يا فقط رهبرى و زعامت دينى و تشريفاتى خليفه را پذيرا بودند و در كشوردارى و حكومت كاملا مستقل عمل مىكردند .\r\nتجزيهء دولت اسلامى در نخستين سال‌هاى حكومت عباسيان با جدا شدن حكومت اندلس از پيكرهء خلافت آغاز شد و به تدريج باتوجه به شرايط سياسى\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nحكمفرما بر جهان اسلام ، با روندى رو به تزايد ادامه پيدا كرد ، به‌طورى كه تا نيمهء قرن سوم ق و آغاز غيبت صغرى بخش‌هاى قابل توجهى از بلاد اسلامى در شرق و غرب از سيطرهء عباسيان خارج شدند . همين وضعيت در مدتى كمتر از يك قرن ، در عصر غيبت صغرى با شتاب بيشترى ادامه يافت به‌طورى كه مىتوان باتوجه به شمار چشمگير دولت‌هايى كه در اين دوران شكل گرفتند و حركت‌هاى استقلال‌خواهانه و تجزيه‌طلبانه كه در طى اين مدت پديد آمدند ، دورهء غيبت صغرى را دوران تجزيهء قلمرو و دولت اسلامى نام نهاد ، چنان‌كه تا پايان اين دوره با روى كار آمدن بيش از ده دولت و امارت مستقل در جهان اسلام ، حوزهء نفوذ و سلطهء خلفاى عباسى ، تنها به شهر بغداد و نواحى اندكى از اطراف آن محدود مىگرديد و پس از آن با تسلط اميران آل بويه بر مركز خلافت ، بغداد آخرين پايگاه و حوزهء عمل خليفه نيز از او گرفته شد و تنها نامى از او باقى ماند .\r\nدر ادامه نگاهى گذرا بر دولت‌هاى اسلامى غيرشيعى موجود در عصر غيبت صغرى ، و وضعيت و چگونگى شكل‌گيرى آن‌ها لازم مىنمايد و در خصوص دولت‌هاى شيعى در جاى ديگر سخن به ميان خواهد آمد .\r\n\r\nامويان در اندلس ( 138 - 422 ق )\r\nشبه جزيره ايبرى ، شامل كشور اسپانيا و پرتغال كنونى ، در جنوب غربى اروپا ، به سال 92 ق و در روزگار حكومت امويان به دست سرداران مسلمان فتح شد و از آن پس اين سرزمين را اندلس خواندند . در سال 138 ق يعنى شش سال پس از فروپاشى حكومت اموى و استقرار عباسيان بر مسند قدرت ، مردى از خاندان اموى به نام عبد الرحمن ، كه او را از نوادگان خليفه هشام بن عبد الملك ( خلافت 105 - 125 ق ) دانسته‌اند ، با فرار به شمال آفريقا خود را به اندلس رسانده ، با كمك اعراب و هواداران امويان ، عليه حاكم وقت كه از طرف خليفهء عباسى\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nحكومت مىكرد قيام نموده ، قدرت را به دست گرفت و به زودى بر تمامى اندلس سيطره يافت و پايتخت خود را در شهر قرطبه قرار داد و حاكمان و كارگزاران عباسى را بيرون راند . پس از مرگ عبد الرحمن ( 170 ق ) و تا نيمهء قرن سوم هجرى ، چهار تن از اميران اموى بر اين سرزمين حكمرانى كردند . آخرين آنان محمد اول ( حكومت 238 - 273 ق ) فرزند عبد الرحمن دوم ( حكومت 206 - 238 ق ) بود كه دوران طولانى حكمرانى او با آغاز آشوب‌ها و شورش‌هاى داخلى همراه بود ، به‌گونه‌اى كه دولت اموى را به ضعف شديدى كشانيد . اين وضعيت ادامه يافت تا آنكه با به قدرت رسيدن عبد الرحمن سوم ( خلافت 300 - 350 ق ) ، نواده امير عبد اللّه وضعيت دگرگون شد . مرگ ناگهانى رهبر شورشيان در سال‌هاى نخست حكومت عبد الرحمن به او فرصت داد تا اين فتنه ديرينه را فرو بنشاند و به اوضاع آشفتهء كشور سامان دهد ، نيم‌قرن حكومت عبد الرحمن سوم ، دوران عظمت ، شكوه و آبادانى اندلس اسلامى بود . او آخرين حاكم اموى اندلس در دورهء غيبت صغرى است و در دوران حكومت او اقدامات فرهنگى و علمى چشمگيرى در اندلس صورت گرفت . « 1 »\r\n\r\nاغلبيان در تونس ( 184 - 296 ق )\r\nمسلمانان پس از فتح سرزمين مصر در سال ( 20 ق ) مسير خود را در شمال آفريقا به سمت غرب ، ناحيه‌اى كه آن را افريقيه و مغرب مىخواندند ادامه دادند و تا حدود سال ( 92 ق ) بر تمام اين نواحى استيلا يافتند . شهر قيروان ، در كشور تونس امروزى ، به دست يكى از سرداران مسلمان ، عقبة بن نافع ، ساخته شد و از آن پس مركز سياسى و ادارى افريقيه و مغرب گرديد و از اواخر حكومت امويان و اوايل خلافت عباسى حركت‌هاى تجزيه طلبانه‌اى در افريقيه آغاز گرديد ؛ بدين\r\n\r\n\r\n","description":"","footnote":"\r\n( 1 ) . ر ك : ابن خلدون ، العبر ، ج 4 ، ص 80 - 90 .\r\n","page_name":" 78 ","page_number":78},
  {"content":"\r\n\r\nترتيب موقعيت سياسى مغرب مىرفت تا به‌طور كامل از اختيار عباسيان خارج شود ، از اين‌رو هارون خليفهء وقت در سال 170 ق ، ابراهيم بن اغلب را به امارت قيروان گمارد تا به اوضاع منطقه سامان دهد و از گسترش نفوذ و قدرت معارضان دولت عباسى جلوگيرى كند و در سال 184 ق ، حكومت تمامى افريقيه به او سپرده شد . ابراهيم بن اغلب پس از چندى با بسط قدرت خود اعلام استقلال كرد و دولت جديدى در شمال آفريقا تشكيل داد و با اين حال روابط دوستانه‌اى با خليفه داشت . اين روابط دوستانه را اميران اغلبى تا پايان حكومت خويش كم‌وبيش حفظ كردند . به زودى اغلبيان به صورت نيروى برتر در شمال آفريقا درآمدند .\r\nآن‌ها با چند دولت خارجى مذهب ، كه در نواحى جنوب‌تر امارت داشتند ، و با دولت شيعى - زيدى ادريسيان در مغرب اقصى ( مراكش كنونى ) هم‌جوار بودند و بر سر تصاحب قدرت مطلق در ناحيه ، با آن‌ها به‌ويژه با ادريسيان نزاع و درگيرى دائمى داشتند . اغلبيان در نيمهء نخست حكومتشان ، فعاليت بسيارى در جهت جلوگيرى از نفوذ و بسط قدرت شيعيان به خصوص زيديان ، در منطقه داشتند و از نيمهء قرن سوم به بعد ، يعنى در دورهء غيبت صغرى دولت اغلبيان ، دوران افول خود را سپرى مىكرد . در اين زمان فعاليت اسماعيليان در افريقيه شدت يافت و در نهايت در سال 296 ق با قيام داعيان اسماعيلى و تشكيل دولت فاطميان ، حكومت اغلبيان برچيده شد . « 1 »\r\n\r\nطولونيان در مصر ( 254 - 292 ق )\r\nطولونيان ، خاندان ترك‌نژادى بودند كه اولين دولت مستقل اسلامى را در مصر تأسيس كردند . احمد بن طولون اولين حاكم اين دولت چندى به‌عنوان نائب الحكومه و سپس حاكم مصر معين گرديد ( حدود 260 ق ) . او در همين زمان با\r\n\r\n\r\n","description":"","footnote":"\r\n( 1 ) . ر ك : همان ، ج 6 ، ص 184\r\n","page_name":" 79 ","page_number":79},
  {"content":"\r\n\r\nتوجه به اوضاع پريشان حكومت المعتمد خليفهء عباسى ، حكومت مصر را از تابعيت خلافت بغداد خارج ساخت و در سال 264 ق شام را نيز به قلمرو حكومت خود اضافه كرد . اين اقدام او با واكنش شديدى از جانب عباسيان روبرو شد .\r\nالموفق برادر خليفه كه در حقيقت ادارهء حكومت را در اختيار داشت ، تلاش زيادى براى مطيع ساختن احمد بن طولون به كار بست ؛ اما توفيقى نيافت . با مرگ احمد در سال 270 ق ، پسر او ، خمارويه به حكومت نشست ( حكومت 270 - 282 ق ) . او تلاش كرد تا به روابط خود با دولت عباسى بهبود بخشد و بدين ترتيب حكومت طولونيان بر مصر ، از سوى خليفهء عباسى رسميت يافت . پس از مرگ او در سال 282 ق ، سه نفر از اين خاندان بر مصر و شام حكومت كردند و انحطاط دولت طولونيان از همين زمان آغاز شد . در سال 292 ق عباسيان با استفاده از اوضاع آشفتهء مصر ، با اعزام سپاهى به آن‌جا و برچيدن بساط دولت طولونى ، بار ديگر اين ناحيه را تحت حكمرانى خويش درآوردند . « 1 »\r\n\r\nصفاريان ( 254 - 296 ق )\r\nيعقوب بن ليث صفار ، مؤسس دولت صفارى ، مردى از سيستان بود كه پس از رها كردن حرفهء خود ؛ رويگرى به عيارى پرداخت . به زودى عياران بر سيستان استيلا يافتند و يعقوب با گرفتن جاى رئيس عياران بر ناحيهء سيستان امارت يافت و كارگزاران عباسيان و طاهريان ( حاكمان خراسان ) را از آن‌جا بيرون راند و سپس بر نواحى جنوب و شرق خراسان تاخت آورده و در نهايت در سال 259 ق با كوتاه كردن دست طاهريان از خراسان و برچيدن امارت آنان ، بر تمام نواحى شرق اسلامى حكمرانى يافت و از آن پس به معارضه با علويان در طبرستان و اميران ماوراء النهر پرداخت . بدين ترتيب يعقوب ، حكومتى مستقل و پهناور را\r\n\r\n\r\n","description":"","footnote":"\r\n( 1 ) . ر ك : همان ، ص 94 و حسن ابراهيم حسن ، تاريخ الاسلام ، ج 3 ، ص 133 .\r\n","page_name":" 80 ","page_number":80},
  {"content":"\r\n\r\nپديد آورد كه حاكميت خليفهء عباسى را پذيرا نبود و خطرى جدّى براى خلافت عباسى به‌شمار مىرفت . صفاريان اقدامات چندى براى تسلط بر عراق و براندازى خليفهء عباسى ترتيب دادند كه با موفقيتى همراه نبود . « 1 » عمرو بن ليث ( حكومت 265 - 287 ق ) كه به جاى برادر حكومت را به دست گرفت ، به امتيازاتى كه خليفه در نواحى شرقى به وى داده بود ، بسنده نكرد و خواستار حكومت بر نواحى بيشترى بود .\r\nعمرو در سال 287 ق در نبردى براى تصرف ماوراء النهر ، به اسارت امير سامانى درآمد و به بغداد فرستاده شد . امير صفارى اندكى بعد از دنيا رفت و قدرت صفاريان به يك‌باره فرو پاشيد و جانشينان او نتوانستند قدرت و نفوذ پيشين را تجديد كنند . قلمرو حكومت صفاريان با گسترش نفوذ اميران سامانى به تدريج محدودتر و به نواحيى از سيستان منحصر گرديد . اميران صفارى تا قرن ششم هجرى در سيستان امارت داشتند و به تدريج توسط دولت‌هاى قدرتمند مجاور از ميان رفتند . « 2 »\r\n\r\nسامانيان ( 261 - 389 ق )\r\nاميران سامانى از خاندان‌هاى قديمى بودند كه در سمرقند و بخارا امارت يافتند . آنان نخست تحت فرمان طاهريان ( حكام خراسان ) و در تابعيت خليفهء عباسى بودند تا با قدرت يافتن يعقوب صفارى و برچيده شدن دولت طاهريان از خراسان ، اميران سامانى نيز به نوعى خودمختارى دست يافتند . در آغاز غيبت صغرى امير نصر سامانى ( حكومت 250 - 279 ق ) از جانب خليفهء عباسى بر تمام ماوراء النهر حاكميت يافته بود . جانشين او ، اسماعيل سامانى ( حكومت 279 - 295 ق ) توانست در نبردى ، صفاريان را شكست داده و از همين زمان ( 287 ق ) صفاريان با بسط قدرت خويش در نواحى شرقى ، بيش از پيش از تابعيت عباسيان\r\n\r\n\r\n","description":"","footnote":"\r\n( 1 ) . ابن اثير ، الكامل ، ج 6 ، ص 232 و 260 و 283 .\r\n( 2 ) . ر . ك : ابن اثير ، همان ، ص 401 و ر . ن . فراى ، تاريخ ايران ، ج 4 ، ص 100 - 108 .\r\n","page_name":" 81 ","page_number":81},
  {"content":"\r\n\r\nخارج شدند . سامانيان در طى حكومت خويش با دولت‌هاى همجوار خود ، تركان ماوراء النهر ، صفاريان در سيستان ، علويان طبرستان ، زياريان كه به تازگى در مركز ايران قدرت يافته بود و اميران و حكام محلى درگيرىهاى بسيارى داشتند . امارت نصر بن احمد ( حكومت 301 - 331 ق ) فصل نهايى اوج اقتدار سامانيان بود و از آن پس به سبب بروز اختلافات داخلى ، دولت آنان رو به ضعف نهاد تا در نهايت به سال 389 ق ، به دست تركان غزنوى منقرض گرديدند .\r\nسامانيان علاوه بر اقدامات عمرانى كه در قلمرو حكومت خود صورت دادند در امور فرهنگى نيز پيشگام بودند . قلمرو سامانيان در ماوراء النهر و خراسان شمارى از مراكز مهم علمى و كانون‌هاى فعال تشيع در عصر غيبت صغرى را دربر داشت ، كه شاهد فعاليت برخى دانشمندان بزرگ شيعه در اين عصر بود . « 1 »\r\n\r\nزياريان ( 318 - 434 ق )\r\nحكومت آل زيار ، از حكومت‌هايى است كه در اواخر دورهء غيبت صغرى ، در نيمهء شمالى ايران شكل گرفت . مرداويج پسر زيار از مردمان گيلان ، در اوايل قرن چهارم هجرى يكى از افسران اسفار بن شيرويه حاكم طبرستان و گرگان بود ، اما در سال 318 ق با شورش عليه او نواحى مركزى و شمالى ايران را تحت اختيار خود درآورد و دست واليان خليفه را از نواحى مذكور كوتاه ساخت و از اين زمان بود كه نزاع ميان او و امراى سامانى در خراسان آغاز شد . « 2 » مرداويج در انديشهء فتح بغداد و براندازى حكومت عباسيان بود ؛ اما از اقبال خوش عباسيان ، او در سال 323 ق كه هنوز چندى از به قدرت رسيدنش نمىگذشت ، بىآن‌كه بتواند به انديشه خود تحقق بخشد ، به دست چند تن از غلامانش كشته شد . « 3 » در زمان\r\n\r\n\r\n","description":"","footnote":"\r\n( 1 ) . ر ك : فراى ، همان ، ج 4 ، ص 120 - 128 .\r\n( 2 ) . ابن اثير ، همان ، ج 7 ، ص 47 و 67 .\r\n( 3 ) . همان ، ص 108 .\r\n","page_name":" 82 ","page_number":82},
  {"content":"\r\n\r\nوشمگير ، برادر و جانشين مرداويج ، كه ماجراجوئى برادرش را نداشت ، امراى سامانى و سرداران بويهى ، متملكات زياريان را از دست آنان خارج ساخته ، به قلمرو خويش افزودند و حوزهء قدرت آنان و وشمگير را به طبرستان محدود ساختند . « 1 »\r\nاستيلاى طولانى مدت زياريان بر نواحى شيعه‌نشين طبرستان و تسلط كوتاه ايشان بر برخى از مهم‌ترين مراكز فعاليت شيعيان مثل قم ، كاشان و رى در اواخر غيبت صغرى شايان توجه است . نزاع آنان با علويان زيدى مذهب فقط يك خصومت سياسى بود و ظاهرا مشغوليت‌هاى سياسى زياريان فرصتى براى پرداختن به مقولات فرهنگى و دينى باقى نمىگذاشت .\r\n\r\nاخشيديان ( 324 - 358 ق )\r\nمحمد الاخشيد يكى از سرداران ترك‌نژاد دربار عباسيان بود كه پدر و جدّ او از جمله اسيرانى بودند كه از ماوراء النهر به مركز خلافت فرستاده شده بودند و عنوان اخشيد را ، كه لقب حاكمان ترك فرغانه در ماوراء النهر بود ، خليفه بعدها به او داد . محمد پس از مدتى كه در مركز خلافت بود به مناصب لشكرى دست يافت .\r\nاو در سال 318 ق به‌عنوان والى شام منصوب گرديد و در سال 321 ق حكومت مصر نيز به او سپرده شد . اخشيد باتوجه به اوضاع آشفتهء دستگاه خلافت ، در سال 324 ق اعلام استقلال كرد . او به زودى شام را تصرف كرد و در سال 331 ق مكّه و مدينه را نيز ضميمهء قلمرو خويش ساخت ؛ اما سه سال بعد ( 334 ق ) درگذشت « 2 » .\r\nوى در طى دوران حكومتش با خلفاى عباسى روابط دوستانه‌اى داشت و بارها براى حمايت از آنان از جمله المقتدر ، در برابر مخالفانشان اقدام نمود . در قلمرو حاكميت اخشيد ، به خصوص در شام نواحى شيعه‌نشينى وجود داشت و شيعيانى\r\n\r\n\r\n","description":"","footnote":"\r\n( 1 ) . ر ك : فراى ، همان ، ص 186 - 188 .\r\n( 2 ) . ابن اثير ، همان ، ص 211 .\r\n","page_name":" 83 ","page_number":83},
  {"content":"\r\n\r\nمىزيستند ؛ اما به جهت پايبندى اخشيد به مذهب تسنن و خلافت عباسى ، زمينهء فعاليت براى شيعيان فراهم نمىشد . اخشيد چندى هم با حمدانيان شيعه مذهب ، كه به تازگى در شمال عراق و برخى نواحى شام سلطه يافته بودند منازعاتى بر سر قدرت داشت كه توفيق چندانى نيافت . « 1 » عظمت دولت اخشيديان تا زمان حيات محمد الاخشيد تداوم داشت ؛ اما با مرگ او ، جانشينان خردسالش توانايى ادارهء حكومت نداشته و قدرت به دست نائب الحكومه افتاد . اخشيديان تا سال 358 ق ، كه مصر به تصرف فاطميان اسماعيلى مذهب درآمد ، در آن‌جا امارت داشتند .\r\nدولت اخشيدى سى و چندسال بيش‌تر دوام نياورد كه سال‌هاى نخستين آن با اواخر غيبت صغرى هم‌زمان بود .\r\n\r\nب ) وضعيت دينى و علمى\r\nشناخت اوضاع علمى و دينى جهان اسلام در عصر غيبت ، مىتواند به بررسى تحولات جامعهء شيعه و تعاملات تشيع و شيعيان با ديگر مذاهب و فرق در جوامع اسلامى در دورهء موردنظر كمك بسزايى بنمايد . در اين زمينه ، به‌ويژه بررسى گرايشات مذهبى جوامع مختلف مسلمان ، فعاليت‌ها و تحولات علمى ، فرقه‌ها و مذاهب موجود و يا پديدآمده در همين عصر و دستاوردهاى علمى - دينى ، بايستى موردتوجه قرار گيرند .\r\n\r\nمذاهب اسلامى و حوزهء انتشار آن‌ها\r\n\r\n1 . مذاهب فقهى\r\nسدهء دوم هجرى تا اوايل سدهء سوم دوران پيدايى و شكل‌گيرى مذاهب فقهى اهل سنت بود . پيشتر ، اهل سنت در يك تقسيم‌بندى ساده به سنت‌گرايان اهل\r\n\r\n\r\n","description":"","footnote":"\r\n( 1 ) . ر . ك : ابن اثير ، همان ، ج 3 ، ص 60 - 120\r\n","page_name":" 84 ","page_number":84},
  {"content":"\r\n\r\nحديث و كلاميون عقل‌گرا تقسيم مىشدند . از اوايل قرن دوم بود كه با ظهور فقيهان مشهور اهل سنت ، مذاهب فقهى شكل گرفتند . از قديمىترين مكاتب فقهى بايستى به مكتب اوزاعى اشاره كنيم كه به زودى در شام ، طرفداران زيادى يافت ؛ اما با ظهور صاحبان مذاهب فقهى جديد ، مكتب اوزاعى اعتبار و اهميت خود را از دست داد . ابو حنيفه نعمان بن ثابت ( 80 - 150 ق ) كه در كوفه ظهور كرد و در بغداد به‌عنوان فقيه بزرگ مردم عراق شهرت يافت ، شيوه‌اى متفاوت با اهل حديث در پيش گرفت و در استنباط احكام فقهى از كاربرد رأى و قياس بهره برد ، در حالى كه مالك بن انس ( 93 - 179 ق ) فقيه معاصر او در حجاز ، بر خلاف او بر همان شيوهء اهل حديث تأكيد داشت . بدين ترتيب دو مذهب فقهى متفاوت پديد آمدند :\r\nمذهب فقهى مبتنى بر احاديث در مدينه به زعامت مالك بن انس ، و مذهب مبتنى بر رأى و قياس ابو حنفيه در عراق . اين دو مذهب به زودى در زادگاهشان پيروان بسيارى يافتند ، به‌طورى كه مردم عراق به پيروى از ابو حنيفه و حجازىها به تبعيت از مالك مشهور شدند . در اواخر همين قرن دو عالم ديگر اهل سنت ظهور كردند كه آراى فقهى آنان نيز به زودى همانند مذاهب حنفى و مالكى با استقبال قابل توجهى روبرو شد . محمد بن ادريس شافعى ( متوفى 204 ق ) تلاش كرد تا بين مكاتب نقلى و عقلى مالكى و حنفى پيوند دهد . كتاب‌هايى كه او در فقه نوشت ، در گسترش و انتشار مذهب فقهى او بىتأثير نبود . احمد بن حنبل ( 164 - 241 ق ) را شاگرد شافعى دانسته‌اند ، با اين حال رويكرد حديثى او قوىتر بود و يكى از چهره‌هاى شاخص اهل حديث به شمار مىرود . از اين‌رو برخى ، جنبهء فقاهتى او را مورد ترديد قرار مىدادند ؛ طبرى به همين سبب مورد خشم و آزار هواداران ابن حنبل واقع شد . ولى مذهب او در همان زمان حياتش و اندكى پس از آن در بغداد و نواحى عراق پيروان زيادى يافت ، به‌گونه‌اى كه جمعيت حنبليان در\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nشهر بغداد را ، كه عمدتا به آشوب‌هاى مذهبى دامن مىزدند قابل‌توجه بود . « 1 » در كنار اينان عالمان و فقيهان ديگرى ظهور كردند « 2 » كه بنا به دلايل گوناگون ، مكاتب فقهى آنان تحت الشعاع خط فكرى اين چهار نفر واقع شد . مكاتب چهارگانهء فقهى مذكور به زودى در جهان اسلام انتشار يافته و جايگاه خود را باز كردند و تا نيمهء قرن سوم هجرى كم‌وبيش مرزبندى مشخصى بين حوزهء انتشار اين مذاهب پديد آمده بود . مردم عراق به‌طور عمده حنفى مذهب بودند و مذهب حنفى در اثر مجاورت با ايران ، در اين حوزه نيز انتشار يافت و به تدريج به صورت مذهب عمدهء مردم در نواحى شرقى جهان اسلام درآمد . اما مذهب مالك كه در حجاز شكل گرفته بود راه خود را به سوى شام باز كرد و جاى مكتب اوزاعى را در آن ديار گرفت و از همين طريق به مصر و شمال آفريقا راه يافت و سرزمين اندلس را نيز دربر گرفت ؛ بدين ترتيب در سرزمين‌هاى غربى اسلامى اكثر مسلمانان بر مذهب مالكى بودند . در همين حال مسافرت شافعى به مصر ، در اواخر عمرش و اقامت در آن‌جا موجب شد تا انديشهء فقهى او در اين سرزمين بيش از نواحى ديگر انتشار يابد . حنبليان همچنان به‌طور عمده در بغداد و نواحى عراق حضور داشتند .\r\nاز نيمهء قرن سوم هجرى تا نيمهء قرن چهارم ، فقيهان ديگرى ظهور كردند كه مكاتب فقهى جديدى عرضه داشتند . از آن جمله ابو سليمان ، داوود بن على كاشانى ( م 270 ق ) را مىتوان نام برد كه مبانى فقه را از شاگردان شافعى آموخته بود ؛ اما شيوه‌اى خاص در استنباط فقهى داشت كه بر عمل به ظاهر آيات قرآنى و سنت و ردّ هرگونه تأويل و قياس استوار بود . « 3 » او نخستين كسى بود كه چنين\r\n\r\n\r\n","description":"","footnote":"\r\n( 1 ) . مقدسى ، احسن التقاسيم ، ص 54 .\r\n( 2 ) . از آن جمله مىتوان از قاضى ابو يوسف ( 114 - 182 ه ) از شاگردان ابو حنيفه نام برد كه در دوران مهدى و هادى عباسى منصب قضاوت داشت و در روزگار هارون به‌عنوان قاضى القضات معروف شد .\r\n( 3 ) . النديم ، الفهرست ، ص 303 .\r\n","page_name":" 86 ","page_number":86},
  {"content":"\r\n\r\nنظريه‌اى را در فقه مطرح كرد و ازاين‌رو پيروانش را ظاهريه ناميدند ؛ يعنى كسانى كه تنها عمل به ظاهر آيات و روايات را معتبر مىشمرند . داوود بن على تأليفات متعددى داشت و مكتب او با استقبال نسبى روبرو شد و در نواحى مختلف پيروانى يافت . از مهم‌ترين مراكز حضور ظاهريه بايد به خراسان « 1 » اشاره كرد . آنان همچنين در فاس حضور چشمگيرى داشتند و در اندلس نيز انتشار قابل ملاحظه‌اى يافتند « 2 » . فقه ظاهرى نخست به وسيلهء عبد الله بن محمد بن قاسم ( متوفى 272 ق ) به اندلس راه يافت و در زمان حكومت امويان گسترش وسيعى پيدا كرد « 3 » و حدود يك قرن بعد دانشمند بزرگ اين طايفه ، على بن احمد معروف به ابن حزم اندلسى ( 384 - 454 ق ) در اين سرزمين ظهور كرد . او داراى تأليفات بسيارى بود كه برخى شمار آن‌ها را بالغ بر سى و پنج كتاب دانسته‌اند و مهم‌ترين آن‌ها كتاب المحلى در فقه است . « 4 »\r\nاز فقيهان بنام ديگر در اين دوره ، ابو جعفر محمد بن جرير طبرى ( 224 - 310 ق ) بود كه فقه شافعى را آموخت ؛ ولى چون خود صاحب انديشهء فقهى جديدى بود در اين زمينه از ديگران پيروى نمىكرد . با اين حال مكتب فقهى او را جداى از فقه شافعى ندانسته‌اند . « 5 » طبرى داراى دانشى وسيع و تأليفات متنوعى بود . او كتاب‌هايى در فقه ، از جمله كتاب اختلاف الفقهاء را نوشت . كتاب تفسير او هم از معروف‌ترين تفاسير است و كتاب تاريخش از معتبرترين منابع تاريخى تلقى مىشود . او هم‌چنين داراى مكتب فقهى ويژه‌اى گرديد كه به ، جريريه شناخته شده است ؛\r\n\r\n\r\n","description":"","footnote":"\r\n( 1 ) . مقدسى ، همان ، ص 87 .\r\n( 2 ) . آل على ، اسلام در غرب ، ص 278 .\r\n( 3 ) . مقدسى ، همان ، ص 121 .\r\n( 4 ) . ر . ك : ابن حزم اندلسى ، جمهرة انساب العرب .\r\n( 5 ) . ابن خلكان ، وفيات الاعيان ، ج 1 ، ص 456 و حسن ابراهيم حسن ، تاريخ اسلام ، ج 3 ، ص 349 .\r\n","page_name":" 87 ","page_number":87},
  {"content":"\r\n\r\nهرچند اين مذهب چندان موردتوجه قرار نگرفت و با مرگ او به فراموشى سپرده شد .\r\nدر همين زمان فقيهان بزرگى از مذاهب چهارگانه به‌ويژه در فقه مالكى و به‌طور عمده در اندلس ، كه اينك از مراكز مهم اين مذهب بود ، ظهور كردند كه از آن جمله نام‌هاى ابو الوليد باجى ، ابو الوليد بن رشد ، ابن عاصم و منذر بن سعد شايسته ياد كردند . « 1 »\r\n\r\n2 . فرقه‌هاى كلامى و فلسفى\r\nدر كنار مذاهب فقهى كه بايد آن‌ها را مكاتب نقلى دانست مكاتب عقل‌گرا ، كلام و فلسفه ، در حوزه‌هاى مختلف ممالك اسلامى فعاليت داشتند . كلام در بين اهل سنت با ظهور معتزليان پديد آمد كه ايشان را پيروان و اصل بن عطا ، يكى از شاگردان قديم حسن بصرى دانسته‌اند و عنوان معتزله ، گرفته شده از مصدر اعتزال به سبب روىگردانى او از حضور در درس استادش ، به اين طايفه داده شد .\r\nمعتزليان ، جبههء مقابل سنت‌گرايان اهل حديث بودند و عقيده داشتند در شناخت دين و اصول آن علاوه بر نقل آيات و روايات از عنصر عقل و خرد نيز بايستى بهره گرفت . معتزليان تأثير بسزايى در تكوين و تكّون علم كلام داشتند و مبدع نظرياتى بودند كه با انديشه‌هاى اهل حديث تعارض داشت . از مشهورترين متكلمان معتزلى ، ابو الهذيل علاف ( م 235 ق ) بود كه نظريات مشهورى در كلام داشته ، پيروانش به هذيله شناخته مىشدند . از شاگردان برجستهء او ، ابو عمرو جاحظ ( م 255 ق ) بود كه طايفه‌اى نيز به او منتسب هستند . اما از چهره‌هاى شاخص كلامى در نيمهء دوم قرن سوم بايد از ابو الحسين ، عبد الرحيم خياط نام برد كه در اوايل قرن چهارم درگذشت و طايفهء خياطيه به دو منسوبند . او در يكى از كتاب‌هايش به رد آراى ابن راوندى ، متكلم مشهور برآمد . اين كتاب حاكى از دانش گسترده و دقت ژرف او در مباحث كلامى است . يكى از شاگردان او به نام\r\n\r\n\r\n","description":"","footnote":"\r\n( 1 ) . المقرى ، نفح الطيب ، ج 2 ، ص 69 و 103 و 140\r\n","page_name":" 88 ","page_number":88},
  {"content":"\r\n\r\nابو القاسم ، عبد اللّه بن احمد بلخى ( 273 - 319 ق ) از متكلمان برجستهء همين دوره است كه كتابى دربارهء رجال معتزله نوشت و مجادلاتى نيز در مبحث امامت ، با متكلم مبرّز شيعى اين زمان ، ابن قبه رازى داشت . او صاحب آراء و نظرات منحصر به فردى در كلام بود و پيروانى يافته بود كه كعبيه ناميده مىشدند . از كتاب‌هاى او مقالات الاسلاميين مىباشد در شهر بلخ درگذشت . « 1 » اما شايد نام‌آورترين معتزليان در اين عصر ، ابو على محمد بن عبد الوهاب جبّايى ( 235 - 303 ق ) باشد كه در بصره شهرت يافت و كتاب‌هايى از جمله تفسيرى بر قرآن نوشت . « 2 » او با ابو الحسن اشعرى ( 260 - 322 ق ) عالم مشهور اهل سنت هم‌زمان و در ارتباط نزديكى با وى بود . او نيز مناظراتى با برخى عالمان و متكلمان شيعى داشت . پس از او ، پسرش ابو هاشم جانشين او شد و به تربيت شاگردان پدرش پرداخت . ابو هاشم تأثير ديرپايى بر آراى معتزليان گذاشت و مبادى نظرى او در كلام تا قرن پنجم موردتوجه بود . پيروان او به بهشميه معروف شدند .\r\nمتكلمان معتزلى به‌طور عمده در عراق بودند . در قرن دوم هجرى شهر بصره ، كه گرايشات شديد عثمانى در آن بروز داشت ، از مراكز مهم معتزليان بود و در مقابل آن ، شهر كوفه با تمايلات شيعى پايگاه متكلمان شيعه به شمار مىرفت . با تأسيس شهر بغداد و مركزيت يافتن علمى آن به‌عنوان مركز خلافت اسلامى ، جايگاه اصلى معتزليان به اين شهر انتقال يافت . برخورد ميان معتزليان بغداد و بصره با متكلمان شيعه ، كه از اين پس در بغداد نيز حضور داشتند ، امرى عادى بود .\r\nعلاوه بر عراق ، ايالت پهناور خراسان نيز شمارى از معتزليان را در خود جاى داده بود ؛ شهرهاى نيشابور ، بلخ و سمرقند از مهم‌ترين مراكز فعاليت آن‌ها بود . از ميان\r\n\r\n\r\n","description":"","footnote":"\r\n( 1 ) . ابن خلكان ، همان ، ص 252 ؛ بغدادى ، تاريخ بغداد ، ج 9 ، ص 384 و زركلى ، الاعلام ، ج 4 ، ص 66 .\r\n( 2 ) . ابن خلكان ، همان ، ص 480 و زركلى ، همان ، ص 256 .\r\n","page_name":" 89 ","page_number":89},
  {"content":"\r\n\r\nآنان مىتوان به ابو القاسم بلخى اشاره كرد كه مدت‌ها در شهر بلخ سكونت داشت .\r\nشهر رى ، در استان جبال نيز از حوزه‌هاى فعاليت متكلمان معتزلى به شمار مىرفت . متكلمان هم‌چنين در ساير بلاد اسلامى به‌ويژه در نواحى شرقى پراكنده بودند و اين متأثر از مذهب فقهى غالب در اين نواحى ، يعنى فقه ابو حنيفه بود كه مخالفتى با به كارگيرى عناصرى غير از نقل در استنباطهاى دينى نداشت . ولى در نواحى غرب اسلامى كه فقه مالكى و شافعى پرچم‌داران سنت‌گرايى بودند ، انديشه‌هاى اعتزالى و كلامى با استقبال چندانى روبرو نشد و بلكه در مواردى با مخالفت‌ها و دشمنىهايى مواجه مىگرديد .\r\nفلسفه به‌عنوان مباحث صرف عقلى و نمودى از عقل‌گرايى محض ، ديرتر از كلام در بين مسلمانان رواج يافت و توسعهء آن را بايد با ترجمهء آثار انديشمندان يونانى و رومى ، و احتمالا ايرانى به عربى همزمان دانست . نخستين چهرهء شاخص فلاسفهء مسلمان ، يعقوب بن اسحاق كندى ( م 258 ق ) است كه سخت متأثر از فلسفهء ارسطويى بود و به رياضيات و ماوراء الطبيعه علاقه‌مند بود و به ترجمهء آثار يونانيان به عربى شهره گرديد . در نيمهء قرن سوم هجرى دو تن از شاگردان او شهرت يافتند ؛ احمد بن محمد سرخسى ( م 286 ق ) معلم خاص المعتضد بود كه در كيميا و تاريخ و جغرافيا تبحر داشت ، و ديگرى ابو معشر بلخى ( م 272 ق ) ، ستاره شناس و رياضىدان بنام همين عصر بود . ابو بشر متى بن يونس ، حكيمى بزرگ در بغداد بود كه چند دهه بعد مىزيست و در ايام خلافت الراضى ( خلافت 322 - 329 ق ) درگذشت و در تدريس و شرح آثار ارسطو تبحر داشت . هم‌زمان با او ، مشهورترين فيلسوف اين عصر ، ابو نصر محمد فارابى ( م 339 ق ) زندگى مىكرد كه گويا از انديشه‌هاى او نيز بهره گرفته بود . فارابى كه به معلم ثانى « 1 » شهرت يافته\r\n\r\n\r\n","description":"","footnote":"\r\n( 1 ) . معلم اول به ارسطو اطلاق مىشود .\r\n","page_name":" 90 ","page_number":90},
  {"content":"\r\n\r\nبود ؛ نمونهء شاخص فيلسوفان ارسطويى مسلمان است ، چنان‌كه آثار متعدد او حاكى از همين امر است . با اين حال او در برخى آثار خود تلاش كرده بين آراى ارسطو و استادش افلاطون پيوند دهد . كتاب آراء اهل المدينة الفاضله او ، بيانگر انديشه‌هاى سياسى وى و نشانگر تأثيرپذيريش از انديشه‌هاى افلاطون است .\r\nانديشه‌هاى او در ماوراء الطبيعه و الهيات نيز بعدها موردتوجه فلاسفه مشاء مسلمان قرار گرفت . انديشه‌هاى فلسفى ، به جهت محدوديت‌هاى خاص آن ، هيچ گاه انتشار وسيعى در بين دانشمندان مسلمان نيافت . مخالفت‌هاى عالمان دينى و عدم مقبوليت عامه از مهم‌ترين عوامل ايجاد اين محدوديت‌ها بودند و از اين‌رو گرايشات فلسفى تنها در بين معدودى از انديشمندان از طبقات خاص راه يافت .\r\nاولين طبقات فلاسفه مسلمان در نواحى شرق اسلامى و به‌طور عمده در مركز خلافت ، يعنى بغداد ، ظهور كردند كه مركز اصلى ترجمه و انتقال آثار فلاسفه قديم بود . تا اوايل قرن پنجم هجرى ، شرق همچنان طلايه‌دار انديشه‌هاى فلسفى بود و از آن پس با ظهور فيلسوفان بزرگى در غرب اسلامى به‌ويژه در اندلس اين مركزيت تغيير كرده و به نواحى غربى انتقال يافت .\r\n\r\n3 . فرقه‌هاى مذهبى\r\nعلاوه بر مذاهب و مكاتب فوق الذكر ، فرقه‌هاى مختلف مسلمان ، با پراكندگى جمعيتى متفاوت در سرزمين‌هاى اسلامى مىزيستند . مقدسى ، شمار فرقه‌هايى را كه در زمان او وجود داشتند ، بيست و هشت مذهب برشمرده و سپس با دسته بندى آن‌ها به لحاظ عقايد و انديشه‌هايشان ، از آن‌ها نام برده است . « 1 » از مهم‌ترين فرقه‌هاى اهل سنت ، كه او نام برده ، كرّاميّه منسوب به محمد بن كرّام ( م 255 ق ) بودند كه انديشه‌هايشان به اهل حديث و ظاهريه نزديك‌تر بود و تمايل زيادى به\r\n\r\n\r\n","description":"","footnote":"\r\n( 1 ) . مقدسى ، احسن التقاسيم ، ص 37 .\r\n","page_name":" 91 ","page_number":91},
  {"content":"\r\n\r\nزهد و تقوا نشان مىدادند . « 1 » شمار زيادى از كرّاميان در خراسان به سر مىبردند و جمعيت آنان در نيشابور چشمگير بود « 2 » و در هرات ، سمرقند و فرغانه ( در ماوراء النهر ) نيز حضور داشتند . « 3 » آنان هم‌چنين در گرگان ، طبرستان ، برخى شهرهاى شام و مصر يافت مىشدند . « 4 » از ديگر فرق اهل سنت ، شفعويه « 5 » بودند كه اينان نيز در شهرهاى مختلف خراسان ، شام و طبرستان به سر مىبردند . « 6 » هم‌چنين فرقهء نجاريه « 7 » در نيشابور و رى « 8 » و برخى از پيروان سفيان ثورى در خوزستان بودند . « 9 » از مهم‌ترين طوايفى كه بايد از آن‌ها نام برد خوارج هستند . پيدايش و زادگاه خوارج در عراق بود ؛ اما پس از آن‌كه به دست عمّال امويان در عراق به شدت سركوب و كشتار شدند به شرق و غرب جهان اسلام و نواحى دوردست پناه بردند . سيستان و شرق خراسان از مهم‌ترين جايگاه‌هاى خوارج در اين عصر بود . « 10 » اباضيه ، يكى از فرق خوارج ، در نواحى جنوب شبه جزيره عرب فعاليت داشتند « 11 » ، اما مهم‌ترين مركز خوارج در اين عصر را بايد شمال آفريقا دانست كه اصطخرى جغرافىنويس به آن اشاره دارد . « 12 » تشكيل و حضور دولت‌هاى خوارج\r\n\r\n\r\n","description":"","footnote":"\r\n( 1 ) . مشكور ، فرهنگ فرق اسلامى ، ص 364 .\r\n( 2 ) . مقدسى ، همان ، ص 323 .\r\n( 3 ) . همان ، ص 395 .\r\n( 4 ) . همان ، ص 365 و 179 و 203 .\r\n( 5 ) . احتمالا فرقه‌اى بودند كه به شفاعت ائمه اعتقاد داشتند و يا گروهى از اهل حديث بودند .\r\nر . ك : مشكور ، همان ، ص 257 .\r\n( 6 ) . همان ، ص 322 ، 365 و 180 .\r\n( 7 ) . پيروان حسين بن نجار عقايدى ميانه اهل حديث و معتزله داشتند . ر . ك : مشكور ، همان ، ص 438 .\r\n( 8 ) . مقدسى ، همان ، ص 323 و 395 .\r\n( 9 ) . همان ، ص 395 .\r\n( 10 ) . همان ، ص 323 و ابن رسته ، صورة الارض ، ص 203 .\r\n( 11 ) . اصطخرى ، المسالك و الممالك ، ص 28 .\r\n( 12 ) . همان ، ص 45 .\r\n","page_name":" 92 ","page_number":92},
  {"content":"\r\n\r\nاز فرقه‌هاى صفريه و اباضيه در همين دوره اين امر را كاملا تأييد مىكند .\r\nاز ميان فرقه‌هاى شيعى ، زيديان ، اسماعيليان و شيعيان دوازده امامى ( اماميه ) انتشار وسيعى در سرزمين‌هاى اسلامى داشتند . درباره جغرافياى انسانى شيعه امامى به تفصيل سخن خواهيم گفت ؛ اما زيديان به‌طور عمده در طبرستان ، يمن و شمال آفريقا بودند . بىشك تشكيل دولت‌هاى زيدى مذهب در اين مناطق ، با انتشار زيديان در نواحى مذكور بىارتباط نبود ؛ اما اين بدان معنا نيست كه زيديان در ديگر سرزمين‌هاى اسلامى يافت نمىشدند . فرقهء اسماعيليه باتوجه به ماهيت تبليغى و دعوتى خود از گستردگى جمعيتى زيادى برخوردار بودند و در بيشتر سرزمين‌هاى اسلامى به چشم مىخوردند ؛ اما مراكز تجمع آن‌ها به‌طور عمده جنوب و شرق خراسان و ايالت سند ، يمن و نواحى جنوبى شبه جزيرهء عرب ، نواحى غربى شام و در نهايت شمال آفريقا بود .\r\n\r\nج ) حوزه‌هاى فعال علمى\r\nمهم‌ترين مركز علمى و فرهنگى در اين عصر ، شهر بغداد بود . بغداد مركز خلافت عباسى بود كه در نيمهء قرن دوم هجرى احداث شد و با عملكرد و تدابير دولتمردان عباسى به زودى به صورت مهم‌ترين حوزهء علمى جهان اسلام درآمد « 1 » و شمار زيادى از فقيهان ، عالمان و انديشمندان مسلمان در اين شهر گرد آمدند .\r\nابو حنيفه ، فقيه بزرگ عراق ، آخرين سال‌هاى عمرش را در اين شهر گذرانيد و شاگردانش مانند قاضى ابو يوسف در انتشار مذهب او در اين شهر تأثير بسزايى داشتند . شافعى و احمد بن حنبل دو تن ديگر از فقيهان نامدار كه هريك مدتى از\r\n\r\n\r\n","description":"","footnote":"\r\n( 1 ) . بر خلاف شهر دمشق ، مركز حكومت امويان ، كه در طى يك قرن حكومت آنان در اين شهر جايگاه خاصى در علم و فرهنگ نيافت و علت آن را بايد در ماهيت دولت اموى ، كه اساسا دولتى فاقد گرايش‌هاى علمى بود ، جست .\r\n","page_name":" 93 ","page_number":93},
  {"content":"\r\n\r\nعمر خويش را در اين شهر گذرانيدند . « 1 » مكتب كلامى اعتزال ، در اين شهر به رشد و تكوين رسيد و تأسيس نخستين مراكز رسمى علمى و پژوهشى در اين شهر چهره‌اى كاملا علمى بدان داد . بيت الحكمهء مأمون عباسى در بغداد ، مهم‌ترين مركز فعاليت‌هاى علمى غيردينى در سراسر جهان اسلام آن روزگار به‌شمار مىرفت و در همين نهاد و در همين شهر بود كه شمار زيادى از كتاب‌هاى دانشمندان قديم يونان و ايران به زبان عربى ترجمه شدند . مساجد اين شهر ، به ويژه مسجد جامع منصورى را ، كه مكان برگزارى مجالس درسى بود ، مىتوان دانشگاه‌هاى اسلامى اين دوره تلقى كرد . به‌زودى با رونق گرفتن كار ترجمه و تأليف ، و نيز توسعهء صنعت كاغذسازى ( در خود شهر بغداد كارخانه كاغذسازى وجود داشت ) ، بغداد به صورت بازار پررونق كتاب درآمد و كتاب‌فروشىها و كاغذفروشىهاى متعددى در اين شهر پديد آمدند كه كارشان علاوه‌بر فروش كاغذ و كتاب ، نسخه‌بردارى و تكثير كتاب‌هاى موردنياز اهل علم نيز بود . بدين ترتيب با گرد آمدن همه عناصر مؤثر در وضعيت علمى و فرهنگى يك جامعه در بغداد ، اين شهر به بزرگ‌ترين مراكز علمى جهان اسلام مبدل شد .\r\nپيش از احداث شهر بغداد ، دو شهر اسلامى عراق ، كوفه و بصره ، حوزه‌هاى علمى فعال در عراق بودند كه ، اگرچه در كنار عظمت و شكوه بغداد از اهميت آن‌ها كاسته شد ، ليكن در اين عصر هنوز به‌عنوان دو مركز علمى كه همواره داراى گرايش‌ها و انديشه‌هاى متعارض بودند ، شناخته مىشدند . گذشته از گرايش‌هاى حزبى و سياسى ، كوفه با گرايش شديد شيعى و خارجىگرى و بصره با تمايلات عثمانى و اموى ، مشرب‌هاى كلامى ( البته متأثر از همان گرايش‌هاى حزبى و سياسى ) و مكتب‌هاى ادبى اين دو شهر نيز پيوسته در جدال و منازعه با يكديگر\r\n\r\n\r\n","description":"","footnote":"\r\n( 1 ) . ر . ك : ابن خلكان . وفيات الاعيان ، ج 1 ، ص 17 ذيل شرح احوال احمد بن حنبل .\r\n","page_name":" 94 ","page_number":94},
  {"content":"\r\n\r\nبودند . حضور دانشمندانى از مكاتب مختلف علمى در اين شهرها ، اهميت علمى آن‌ها را دوچندان مىنمود ؛ از آن‌ميان مىتوان ابو على جبايى ( م 303 ق ) متكلم مشهور عراق ، على بن حمزه كسايى ( م 189 ق ) و ابو زكرياء فراء ( م 287 ق ) ، شاگرد او را از دانشمندان نحوى كوفه نام برد .\r\nدر نواحى ايران ، اصفهان يكى از مراكز علمى بود ، ولى شهر رى فعاليت‌هاى علمى چشمگيرترى داشت . شمار زيادى از دانشمندان اسلامى در رشته‌هاى مختلف علوم از اين شهر برآمده ، و يا در آن مىزيستند . در خراسان مراكز علمى بيشترى وجود داشت ؛ از مهم‌ترين آن‌ها شهر نيشابور بود كه مذاهب و مكاتب مختلف در آن فعاليت داشتند . گذشته از آن بايد از شهرهاى بخارا ، بلخ و سمرقند ياد كرد كه تنى چند از عالمان اين عصر به هريك از آن‌ها منسوب بودند و ارتباط و مناظرات دانشمندان اين شهرها با عالمان ديگر از آن‌ها منسوب بودند و ارتباط و مناظرات دانشمندان اين شهرها با عالمان ديگر بلاد اسلامى حاكى از پويايى و فعاليت اين حوزه‌ها است . در سرزمين شام شهرى كه بتواند در زمينهء فعاليت‌هاى علمى با نواحى مذكور رقابت و يا حتى برابرى كند ، در اين دوران وجود نداشت ؛ اگرچه شهرهايى چون دمشق و حلب به‌سبب مركزيت سياسىشان بر ديگر شهرهاى شام برترى داشتند . در مصر عمده فعاليت‌هاى علمى در فسطاط « 1 » ، مركز حكومت صورت مىگرفت ، به‌ويژه در دورهء حكومت طولونيان ، كه به اعتلاى فرهنگى دولت نوپاى خود علاقه‌مند بودند . مسجد جامع شهر كه در سال 265 ق به دستور ابن طولون ساخته شد و جاى مسجد جامع قبلى را گرفته بود ، مركز اصلى آموزشى در اين شهر به‌شمار مىرفت . به فرمان او شمارى از فقيهان و طلاب علوم دينى و قاريان قرآن به اين مكان انتقال داده شدند . برخى از شاگردان\r\n\r\n\r\n","description":"","footnote":"\r\n( 1 ) . شهر قسطاط ، شهرى بود كه مسلمانان در محل خيمه‌گاه لشكر اسلام و در نزديكى پايتخت باستانى مصر ، بابليون ، ساختند و از آن پس مركز حكومتى مسلمانان گرديد و تا تصرف مصر توسط فاطميان ، و احداث شهر قاهره اهميت خود را دارا بود .\r\n","page_name":" 95 ","page_number":95},
  {"content":"\r\n\r\nشافعى ، استادان اين مركز آموزشى بوده و در آن تدريس داشتند . اين مسجد موقعيت علمى خود را تا ورود فاطميان به مصر حفظ كرد . « 1 »\r\nدر شمال آفريقا ، شهر قيروان تا مدت‌ها تنها مركز علمى بود و با احداث شهر فاس و توسعهء علمى آن از اين يگانگى درآمد . قيروان از زمان فتح افريقيه ، مركز سياسى و ادارى اين منطقه بود و به‌طور طبيعى تحت‌تأثير همين موقعيت از توسعهء فرهنگى بيشترى نيز برخوردار بود . مسجد جامع قيروان ، كه در تمام دورهء حكومت اغلبيان ، تنها مركز مهم فرهنگى شمال آفريقا به شمار مىرفت در سال 50 ق به دست عقبة بن نافع ، فاتح اين نواحى ساخته‌شده بود . در كنار توسعهء مراكز علمى و فرهنگى در شمال آفريقا ، اين مسجد ، موقعيت خود را دارا بود . « 2 » شهر فاس ، كه مركز حكومت ادريسيان بود و در ايام حكومت ادريس دوم ( م 179 ق ) ، دومين امير ادريسى بنا نهاده شد ، در قرن سوم هجرى توسعه علمى و فرهنگى چشمگيرى يافت و پس از قيروان ، دومين مركز مهم علمى در اين زمان به شمار مىرفت . مسجد جامع آن‌كه در سال 245 ق بنا نهاده شد ، به زودى به مركز علمى عمده‌اى در مغرب اقصى بدل گرديد . « 3 » توسعهء علمى و فرهنگى در اندلس ، به مراتب بيش از آن چيزى بود كه در شمال آفريقا روى داده بود . تشكيل يك دولت فراگير و مقتدر ، دولت امويان ، در اين سرزمين كه آرامش و امنيت نسبى را به همراه داشت ، زمينهء لازم براى اين توسعهء فرهنگى را هموار مىساخت و تمايل و علاقهء حاكمان به علم و دانش ، به حركت آن سرعت مىبخشيد . بدين‌گونه از اواخر قرن دوم هجرى با حضور شمارى از دانشمندان مسلمان ، به‌ويژه فقيهان و عالمان دينى ، علوم دينى رو به پيشرفت نهاد و در كنار آن نهادهايى علمى و\r\n\r\n\r\n","description":"","footnote":"\r\n( 1 ) . ر ك : غنيمه ، تاريخ دانشگاههاى بزرگ اسلامى ، ص 77 .\r\n( 2 ) . همان ، ص 71 .\r\n( 3 ) . همان ، ص 3 - 72 .\r\n","page_name":" 96 ","page_number":96},
  {"content":"\r\n\r\nآموزشى ، و ابزارهاى علم و دانش گسترش يافتند ، به‌گونه‌اى كه در اواخر قرن چهارم هجرى شهر قرطبه ، مركز اندلس با بسيارى از مراكز علمى و فرهنگى شرق برابرى مىكرد و چند دهه بعد با شهر بغداد ، مركز اصلى فعاليت‌هاى علمى شرق ، كوس رقابت و همسنگى مىزد . وجود مساجد متعدد قرطبه كه همپاى مسجد جامع آن ، شمار زيادى از طالبان علم را در خود جاى مىدادند ، در كنار مكتب خانه‌هاى بسيار كه عهده‌دار آموزش كودكان بودند ، حاكى از توسعهء آموزش اين شهر بود و وجود كتاب‌فروشىهاى متعددى كه هركس مىتوانست انبوهى از تأليفات نويسندگان و عالمان اندلسى و غير اندلسى را در آن‌ها بيابد . نشان‌دهندهء گسترش فعاليت‌هاى علمى و پژوهشى بوده ، شهر قرطبه را به بازار پر رونقى براى عرضه كتاب تبديل كرده بود . « 1 » قرطبه تنها مركز علمى اندلس نبود ؛ شهرهاى اشبيليه ، بلنسيه ، دانيه و بسيارى شهرهاى ديگر از اين نظر حائز اهميت بودند .\r\nشهرهاى ذكرشده ، مهم‌ترين مراكز علمى و فرهنگى در اين عصر بودند . بديهى است كه در ديگر شهرهاى اسلامى نيز به‌طور نسبى فعاليت‌هاى علمى و فرهنگى صورت مىگرفت .\r\n\r\nد ) فعاليت‌ها و دستاوردهاى علمى\r\nدانشمندان علوم دينى فعاليت‌هايشان را در دو زمينه آموزشى و پژوهشى دنبال مىكردند و در كنار تعليم شاگردان ، به تأليف كتاب‌هايى در زمينه‌هاى مختلف دست مىزدند . يكى از شاخه‌هاى اصلى فعاليت دانشمندان مسلمان ، تفسير قرآن بود . قرآن به‌عنوان منبع اصلى و اوليه براى فهم اصول دين و شناخت احكام شريعت ، نيازمند تفسير و توضيح بود تا درك حقايق آن ميسر شود . از همان ابتدا ، دوگونه كتاب‌هاى تفسيرى نوشته مىشدند : تفاسير روايى يا مأثور ، كه توسط\r\n\r\n\r\n","description":"","footnote":"\r\n( 1 ) . ر ك : آل على ، اسلام در غرب ، ص 317 و صفحات ديگر .\r\n","page_name":" 97 ","page_number":97},
  {"content":"\r\n\r\nعالمان اهل حديث و محدثان به رشته تحرير درمىآمدند و تفاسير رأيى ، يا تفسير به رأى ، كه به‌طور عمده ، توسط پيروان مكاتب فكرى چون معتزله و باطنيه نوشته مىشدند . در دهه‌هاى نخستين قرن چهارم هجرى دو نمونهء شاخص از اين تفاسير به وسيله دو دانشمند بنام اين دوره نوشته شدند ؛ تفسير محمد بن جرير طبرى ( م 310 ق ) با نام الجامع البيان ، از نمونه‌هاى شاخص تفاسير دسته اول است . طبرى ، خود از محدثان مشهور اين عصر بود و تفسير خود را به شيوهء محدثان تنظيم كرد .\r\nاين اثر ، عظيم‌ترين و جامع‌ترين تفسيرى بود كه تا آن زمان نوشته شده بود و بعدها از اعتبار و اهميت بسيارى برخوردار گرديد و مورد استفاده دانشمندان و دين پژوهان قرار گرفت . طبرى ، علاوه بر كتاب تفسيرش ، اثر ديگرى در علم قرائات دارد كه مشتمل بر هجده جلد و حاوى رواياتى در اين باب و نقد و تحليل آن‌هاست . « 1 » اما از تفاسير دستهء دوم ، يعنى آن‌هايى كه مبتنى بر انديشه‌هاى معتزلى و كلامى بودند بايد به تفسير محمد بن بحر اصفهانى ( م 322 ق ) اشاره كنيم كه مشتمل بر چهارده جلد بود . « 2 »\r\nاز آثار تفسيرى ديگرى كه در همين دوران نوشته شد ، تفسير غريب القرآن ابن قتيبه ( 213 - 276 ق ) است كه مؤلف در آن به توضيح الفاظ دشوار و معانى كلمات و عبارات پرداخته است . اين كتاب در حقيقت يك تفسير لغوى محض مىباشد . « 3 » كتاب تفسير ديگرى كه به‌گونه‌اى متفاوت‌تر به نگارش درآمد ، اثر ابو عبد الله حسين بن حكم حبرى ( م 286 ق ) است ، كه به نام خود او ، تفسير حبرى خوانده مىشود . او كه زيدى مذهب و ساكن كوفه بود ، كتاب خود را به شيوهء روايى موضوعى تدوين كرد ؛ بدين ترتيب كه در موضوعات خاص و ذيل آياتى كه در\r\n\r\n\r\n","description":"","footnote":"\r\n( 1 ) . ر ك : طالقانى ، تاريخ تفسير ، ص 165 .\r\n( 2 ) . همان ، ص 170 .\r\n( 3 ) . همان ، ص 183 .\r\n","page_name":" 98 ","page_number":98},
  {"content":"\r\n\r\nهمان موضوع نازل شده‌اند ، روايات مرتبط و احاديث صادره در تفسير آيات مذكور را نقل مىكند . « 1 »\r\nفعاليت‌هاى دانشمندان اهل سنت ، در حوزهء حديث نيز در اين دوره چشمگير است . معتبرترين كتاب‌هاى حديثى اهل سنت ، كه آن‌ها را شش كتاب مىدانند و صحاح سته ( كتاب‌هاى صحيح شش‌گانه ) مىخوانند ، در قرن سوم هجرى تدوين يافتند . دو كتاب صحيح مسلم و صحيح بخارى ، كه در بين اين شش كتاب اهميت بيشترى يافته‌اند ، در دهه‌هاى نخستين اين سده ، و پيش از ديگر كتاب‌ها نوشته شدند ، اما نويسندگان چهار كتاب ديگر تا اواخر سدهء سوم مىزيستند . محمد بن يزيد قزوينى ( م 273 ق ) معروف به ابن ماجه ، كتاب خود را به ذكر بيش از چهار هزار حديث اختصاص داد . ابو داوود سليمان بن اشعث سجستانى ( م 275 ق ) نيز ، كتاب سنن خود را در همين دوران نوشت . كتاب الجامع الصحيح محمد بن عيسى ترمذى ( م 273 ق ) ، كه به سنن ترمذى شناخته مىشود نيز ، حاوى 5000 حديث است و احمد بن شعيب نسايى ( م 303 ق ) كه گويا كتابش ، السنن الكبرى ، را ديرتر از ديگران نگاشت ، بيش از 5700 حديث را نقل كرد . « 2 » گذشته از كتاب‌هاى حديثى مذكور ، كه تحت عنوان صحيح يا سنن نوشته مىشد ، و نويسندگان آن‌ها با هدف گردآورى معتبرترين احاديث به تدوين آن‌ها دست مىزدند ، گونهء ديگرى از كتاب‌هاى حديثى در همين دوران به رشته تحرير درمىآمد كه مسند ناميده مىشد . مسند ، به رواياتى گفته مىشود كه داراى سلسله سند كامل باشند و در اصطلاح علوم حديث به كتابى مسند اطلاق مىگردد كه روايات آن به ترتيب راويان نخستين آن‌ها تنظيم و تدوين شده باشند و روايات هر راوى در يك بخش\r\n\r\n\r\n","description":"","footnote":"\r\n( 1 ) . ر ك : همان ، ص 190 .\r\n( 2 ) . معارف ، تاريخ عمومى حديث ، ص 85 - 86 .\r\n","page_name":" 99 ","page_number":99},
  {"content":"\r\n\r\nذكر گردد . « 1 » از ديگر مسندهاى اين دوره كتابى است كه يعقوب بن اسحاق اسفراينى ( م 316 ق ) تدوين كرده و به نام خود او مسند اسفراينى خوانده مىشود . « 2 »\r\nدر زمينهء فقه ، كلام و فلسفه ، و ديگر علوم اسلامى ، كه دستاوردهاى علمى اين دوره‌اند ، به تفصيل سخن رانده شد و پيش از اين به نام چند تن از متكلمان و معتزليان اين دوره نيز اشاره شد . آثار كلامى كه در اين زمان به نگارش درمىآمدند به‌طور عمده در ردّ عقايد ديگر فرقه‌ها ، و يا در جواب كتاب‌هاى نوشته شده به وسيله متكلمان طوايف ديگر بودند ؛ مانند كتاب المسترشد كه ابو القاسم بلخى ( م 319 ق ) ، متكلم معتزلى خراسان ، در موضوع امامت ، و در ردّ عقايد شيعيان نوشت و متكلم شيعى ، ابن قبه رازى ، در نقض و ردّ كتاب ، و در جواب او ، كتاب المستثبت را به رشتهء تحرير درآورد . « 3 » درباره مناسبات علمى معتزليان و متكلمان شيعه در جاى خود به تفصيل سخن به ميان خواهد آمد .\r\n\r\n\r\n","description":"","footnote":"\r\n( 1 ) . طباطبايى ، مسندنويسى در تاريخ حديث ، ص 87 .\r\n( 2 ) . معارف ، همان ، ص 140 .\r\n( 3 ) . طوسى ، الفهرست ، ص 389 .\r\n","page_name":" 100 ","page_number":100},
  {"content":"\r\n\r\n\r\nفصل سوم موقعيت سياسى شيعيان\r\n\r\n1 . رويكرد سياسى شيعى\r\nموضع‌گيرى سياسى شيعه در عصر غيبت صغرى ، كه خطمشى كلّى آن از طرف امام عليه السّلام مشخص و توسط نائبان او اعمال مىشد ، مبنى بر دورى گزيدن از هرگونه حركت و فعاليت سياسىاى بود كه مىتوانست موقعيت اجتماعى شيعيان را به خطر اندازد . اين شيوه‌اى بود كه پيشوايان دين از سال‌ها پيش ، و بلكه پس از واقعهء خونين كربلا بدان روى كرده بودند ؛ سياست كلى آنان اجتناب از شركت در جريان‌هاى سياسى ، برپايى قيام و نهضت‌هاى ضدحكومتى و حتى تأييد و حمايت صريح از حركت‌هاى انقلابى كه توسط علويان و ديگر فرق شيعه رهبرى مىشدند و نيز برحذر داشتن ياران و شيعيانشان از مبادرت به چنين امورى بود .\r\nاتخاذ اين سياست بدان سبب بود كه امامان عليهم السّلام باتوجه به شرايط خاص اجتماعى و سياسى زمان خود ، مىدانستند كه اين حركت‌هاى سياسى به آن نتيجه مطلوبى كه موردنظر آنان است ، نخواهد رسيد و افزون بر آن ، تأثيرات نامطلوبى بر فعاليت‌هاى فرهنگى و تربيتى ايشان ، كه بالطبع در اولويت قرار داشت ، خواهد گذاشت و پيامدهاى ناگوارى براى جامعه پديد آورده و موجب ركود و يا\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nمحدوديت فعاليت آنان خواهد شد ، از اين‌رو با دورى گزيدن از فعاليت‌هاى سياسى ، همت خويش را در جهت رشد علمى و فرهنگى جامعهء شيعه به كار مىبستند . اين سياست تا عصر غيبت ادامه يافت و در اين دوران نيز باتوجه به شرايط سياسى و اجتماعى و موقعيت پديدآمده از غيبت امام دوازدهم عليه السّلام دنبال شد . البته ناگفته نماند كه پاره‌اى از فعاليت سياسى ، كه مىتوانست در كاهش مشكلات شيعيان و تعديل وضعيت دشوار امامان و جامعه شيعه مؤثر افتد ، از جانب پيشوايان دينى تأييد و تشويق مىشد ؛ از آن جمله مىتوان به ورود شيعيان در عرصه‌هاى سياسى و حكومتى دولت عباسى و نفوذ در دربار و تشكيلات ادارى ايشان اشاره كرد كه به‌طور جدّى از زمان حضرت موسى بن جعفر عليه السّلام ( امامت 148 - 183 ق ) ، با راهيابى افرادى از خاندان يقطين به دربار هارون الرشيد آغاز شد و در عصر غيبت صغرى ، باتوجه به موقعيت آشفته دولت عباسى ، البته در يك مقطع زمانى ، به اوج خود رسيد . بديهى است حضور برخى از شيعيان در سازمان ادارى دولت عباسى مىتوانست در تسهيل امور شيعيان كارساز باشد .\r\nدر عصر غيبت صغرى ، چنان‌كه پيشتر گفته شد ، به سبب شرايط سخت تحميل شده از جانب حكومت عباسى بر جامعهء شيعه ، كه با هدف دستيابى به امام دوازدهم عليه السّلام صورت مىگرفت ، موقعيت سياسى شيعيان دشوارتر گرديد و همان سياست پرهيز از فعاليت‌هاى سياسى تنش‌زا ، به شدت رعايت مىشد . نائبان و وكيلان امام ناچار بودند تقيه و اقدامات محتاطانهء شديدى را در پيش گيرند و به هر طريقى خبر وجود فرزند امام عسكرى را از عباسيان پنهان داشته ، آنان را بر اين باور ، كه امام يازدهم بدون داشتن فرزندى از دنيا رفته ، نگاه دارند . اين رويه ، در سيرهء عملى دو نائب اول امام دوازدهم به خوبى آشكار است و خود بدان\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nتصريح مىكردند . « 1 » آنان همچنين مىبايست وجود نظام نيابت و وكالت را ، كه هدف آن هدايت و رهبرى جامعهء شيعه از طريق برقرارى ارتباط ميان آن و امام غايب بود ، مخفى نگاه دارند تا از هرگونه سوءظن حكومت نسبت به شيعيان جلوگيرى به عمل آورند . اين امر با هدايت‌ها و راهنمايىهاى به موقع امام عليه السّلام محقق مىشد . بديهى است كه در چنين موقعيتى ، هر حركت سياسى مخالف با سياست عباسيان ، مىتوانست براى حفظ و ثبات جامعهء شيعه خطرآفرين باشد و اين امرى بود كه پيشوايان دين از آن پرهيز مىكردند . اين وضعيت دست كم تا نيمهء عصر غيبت صغرى ، يعنى پايان قرن سوم هجرى كه همزمان با درگذشت نائب دوم بود ، ادامه يافت . در اين زمان به سبب اوضاع حاكم بر دولت عباسى و آشفتگى مستولى بر آن ، دگرگونى در فعاليت‌هاى سياسى شيعيان به‌وجود آمد . اين دگرگونى ، به‌طور بارز در حضور فعال و چشمگير شمارى از شخصيت‌هاى متنفذ شيعه در عرصه‌هاى ادارى و حكومتى دولت عباسى ، و به دست گرفتن مناصب حساس و مشاغل دولتى جلوه كرد و حتى در ميان اينان ، شخصيتى چون نائب سوم امام دوازدهم به چشم مىخورد . اين امر ، اگرچه ثمرات مفيد و سودمندى براى جامعهء شيعه دربر داشت ؛ اما گاه مشكلات و پيامدهاى ناگوارى نيز به همراه مىآورد . از همين زمان‌ها است كه اولين تحركات جدى شيعيان امامى ، براى دست‌يابى به قدرت بيشتر و برتر ، و در نهايت برپايى حكومتى مستقل از دولت عباسى آغاز مىشود . هرچند در خصوص اين اقدامات سياسى ، نمىتوان هيچ مدركى مبنى بر ارتباط رهبران آن‌ها با امام دوازدهم ، و يا نائبان آن حضرت كه دليلى بر تأييد اين فعاليت‌هاى آنان باشد ، يافت .\r\nجدا از جامعهء شيعهء امامى ، كه در عصر غيبت صغرى داراى فعاليت‌هاى\r\n\r\n\r\n","description":"","footnote":"\r\n( 1 ) . در اين‌باره نگاه كنيد به : همين كتاب ، فصل اول ، مهدى از ولادت تا غيبت .\r\n","page_name":" 103 ","page_number":103},
  {"content":"\r\n\r\nسياسى محدودى بودند ، ديگر فرقه‌هاى شيعى ، به‌خصوص زيديه و اسماعيليه ، در عرصه‌هاى سياسى ، فعاليت‌هاى گسترده‌اى داشتند كه وجود دولت‌هاى مستقل در نقاط مختلف بلاد اسلامى و نهضت‌ها ، و تحركات متعدد سياسى در اطراف و اكناف قلمرو عباسيان مهم‌ترين جلوه‌هاى آن‌ها بود . امارت‌هاى خودمختار زيدى ، از اولين دولت‌هاى مستقلى بودند كه در جهان اسلام شكل گرفتند و در عصر غيبت صغرى نيز شاهد برپايى چند دولت و امارت زيدى هستيم . تأسيس اولين دولت مستقل اسماعيلى مذهب را بايد بزرگ‌ترين رويداد سياسى جهان اسلام در اين عصر تلقى كرد كه با جدا ساختن بخش وسيعى از قلمرو حكومت عباسى ، كيان دولت بنى عباسى را مورد تهديد قرار داد . اگرچه بحث از تاريخ ديگر طوايف شيعى ، خارج از موضوع اين مقال است ، ليكن به جهت تأثيرات بسيار و مهمى كه فعاليت‌هاى سياسى صاحبان اين فرق بر جامعهء شيعهء امامى و تحولات درونى و برونى آن گذاشته‌اند ، در اين فصل به اختصار به گوشه‌اى از وضعيت سياسى آن‌ها ، يعنى زيديه و اسماعيليه و دولت‌هايشان ، در كنار بررسى وضعيت سياسى شيعيان امامى اشاره مىشود .\r\n\r\nدولت‌هاى مستقل شيعى\r\nدر عصر غيبت صغرى ، دولت‌هاى شيعه مذهب كوچك و بزرگ در بلاد مختلف اسلامى وجود داشتند . شمارى از اين دولت‌ها پيش از غيبت پديد آمده بودند و تا اين دوران به حيات خود ادامه دادند . برخى در همين دوران روبه افول نهاده جاى خود را به قدرت‌هاى برتر جديد دادند و برخى تا دهه‌هاى نخست غيبت كبرى نيز حكمرانى داشتند . شمار چندى از اين دولت‌ها نيز در همين عصر پاگرفته و تكوين يافتند و نخستين مراحل پيدايش خود را در اين سال‌ها طى كردند . وجود حكومت‌هاى مذكور در نواحى مختلف جهان اسلام سبب گسترش تشيع و نشر فرهنگ و آموزه‌هاى آن مىگرديد و مردمان اين نواحى را هرچه\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nبيشتر با مذهب تشيع آشنا مىساخت . اين تأثيرات فرهنگى ، گاه چنان عميق و پايدار بود كه در منطقهء تحت حاكميت دولت‌هاى شيعه مذهب ، تحولات قابل ملاحظه‌اى را پديد مىآورد و آن‌ها را به قطب‌هاى فرهنگى شيعه تبديل مىكرد ، چنان‌كه در خصوص حوزه‌هاى فعاليت علويان طبرستان و حمدانيان شام شاهد آن هستيم . در ادامه به شرح مختصرى درباره هريك از اين دولت‌ها پرداخته مىشود .\r\n\r\nادريسيان ( 172 - 375 ق )\r\nدولت ادريسيان يكى از اولين دولت‌هاى مستقل اسلامى و نخستين حكومت شيعه مذهب بود كه در شمال غرب آفريقا ، در ناحيه‌اى كه مغرب اقصى خوانده مىشد و امروزه كشور مغرب - يا مراكش ، نام گرفته ، برپا شد . بنيان‌گذار اين حكومت ، يكى از نوادگان امام حسن عليه السّلام و با انديشه‌هاى زيديه ، به نام ادريس ، پسر عبد اللّه محض و برادر محمد نفس زكّيه ، كه در سال 145 ق عليه منصور خليفهء عباسى قيام كرد ، بود . او در قيام زيديان ، كه در سال 169 ق ، به رهبرى پسر عمويش حسين بن على ، از ديگر نوادگان امام حسن عليه السّلام ، در ايام حكومت هادى عباسى ( خلافت 169 - 170 ق ) برپا شد ، شركت داشت و پس از شكست اين قيام توانست خود را از اين مهلكه برهاند و از طريق مصر به شمال آفريقا برساند . « 1 » ادريس پس از ورود به ناحيهء مغرب اقصى ، با بهره‌گيرى از موقعيت اجتماعى خود به‌عنوان فردى از خاندان نبوى ، و نارضايتى مردم منطقه از عاملان عباسى ، برخى قبايل محلى ساكن در منطقه را با خود همراه ساخت « 2 » و به نشر اسلام در نواحى غيرمسلمان پرداخت و پس از فراهم شدن نيروى كافى ، متعرض نواحىاى شد كه تحت فرمان عاملان عباسيان بود « 3 » ، اما فعاليت‌هاى ادريس ديرى نپاييد و او به\r\n\r\n\r\n","description":"","footnote":"\r\n( 1 ) . ابن اثير ، الكامل ، ج 6 ، ص 78 .\r\n( 2 ) . طبرى ، تاريخ طبرى ، ج 8 ، ص 200 و ابن تغرى بردى ، النجوم الزاهره ، ج 2 ، ص 59 .\r\n( 3 ) . ابن خلدون ، العبر ، ج 4 ، ص 24 .\r\n","page_name":" 105 ","page_number":105},
  {"content":"\r\n\r\nدست جاسوسان هارون الرشيد خليفهء عباسى ( خلافت 17 - 193 ق ) ، در سال 173 ق مسموم شد و به قتل رسيد . « 1 » زمانىكه ادريس بن عبد الله درگذشت ، پيروانش نوزاد او را ادريس ناميده ، جانشين پدرش ساختند . ادريس دوم به‌طور رسمى ، از سال 192 ق حكومت را به دست گرفت . « 2 » او كه مؤسس واقعى دولت ادريسيان به شمار مىرود ، بسيارى از قبايل بزرگ منطقه را با خود همراه ساخته و بر نواحى وسيعى در مغرب اقصى استيلا يافت . « 3 » او علاوه بر خوارج منطقه ، با اغلبيان در تونس نيز درگيرىهاى بسيارى داشت ، تا آن‌جا كه ابراهيم بن اغلب نتوانست ادريس را براند . « 4 » ادريس دوم پس از بيست و يك سال حكومت ، در سال 213 يا 214 ق ، درگذشت . جانشينان او ، كه تا سال 375 ق در ناحيه‌هايى از مغرب حكومت داشتند ، يازده تن بودند كه در واقع چهار امير آخرى حكومت مستقلى نداشتند و تنها دست‌نشاندگان دولت‌هاى مقتدر مجاور بودند . دورهء اقتدار و شكوه ادريسيان در مغرب اقصى ، تا آستانهء غيبت صغرى ادامه يافت ، هرچند از سال 252 ق ، قدرتشان رو به زوال نهاد . « 5 » گذشته از نزاع‌هاى داخلى ، كه عامل ضعف دولت بودند ، عوامل بيرونىاى وجود داشتند كه ضربات سختى بر پيكرهء حكومت ادريسيان وارد ساختند ؛ دو نيروى مقتدر مجاور ادريسيان ، فاطميان در تونس و امويان در اندلس ، كه هريك قصد استيلا بر قلمرو ادريسيان را داشتند و ديرى نپاييد كه قلمرو ادريسيان ميان اين نيروهاى مهاجم تقسيم شد .\r\nاگرچه تا پس از نيمهء قرن چهارم هجرى برخى از اعضاى اين خاندان ، يا تحت\r\n\r\n\r\n","description":"","footnote":"\r\n( 1 ) . ابن اثير ، همان ، ص 91 و طبرى ، همان ، ص 198 .\r\n( 2 ) . ابن اثير ، همان ، ص 91 .\r\n( 3 ) . همان ، ص 415 .\r\n( 4 ) . ابن خلدون ، همان ، ج 4 ، ص 27 .\r\n( 5 ) . ر . ك : همان ، ص 27 - 30 .\r\n","page_name":" 106 ","page_number":106},
  {"content":"\r\n\r\nحمايت دولت‌هاى مذكور و يا با قيام‌هايى عليه آنان ، مدتى بر بعضى نواحى حكومت كردند ؛ ولى در حقيقت دولت ادريسى از ميان رفته بود . « 1 » دولت ادريسيان تأثيرات چندى بر ناحيهء مغرب گذارد ، كه مهم‌ترين آن‌ها توسعهء اسلام و نشر فرهنگ اسلامى در منطقه و آشنايى مردم آن با انديشه‌هاى شيعى بود . حدود نيم قرن پس از انقراض ادريسيان ، برخى از بازماندگان اين خاندان در اندلس قدرتى به هم رسانيده ، براى مدتى كوتاه بر بعضى نواحى حكم راندند . « 2 »\r\n\r\nعلويان طبرستان ( 250 - 316 ق )\r\nدولت علويان ، يكى از نخستين امارت‌هاى شيعه مذهب بود كه در نواحى طبرستان ، كه تقريبا با حدود گرگان و مازندران فعلى منطبق است ، تشكيل شد و شمارى از سادات علوى زيدى مذهب ، در مدت بيش از نيم‌قرن ، بر اين نواحى يا بخشى از آن حكومت كردند . حكومت طبرستان تا اوايل قرن سوم هجرى در دست واليان عباسى بود و از اين تاريخ ، با قدرت يافتن طاهريان در خراسان ، طبرستان نيز تحت نفوذ ايشان درآمد . « 3 » طبرستان از همين زمان شاهد حضور برخى سادات علوى بود ، كه براى فرار از عمّال عباسيان به اين ناحيه ، كه به جهت ويژگىهاى جغرافيايى و اجتماعى مأمن خوبى بود ، پناه مىبردند . حضور اين افراد ، كه در كنار انتساب به خاندان پيامبر ، به پارسايى و تقوا و عدالت‌خواهى شهره بودند ، مردم اين ناحيه را مجذوب خويش ساخته و سبب مىشد تا در امور اجتماعى بدان‌ها روى آورند . عامل ديگر گرايش مردم طبرستان به علويان ، دشمنى مشترك آنان با عباسيان بود ؛ علويان حكومت عباسى را غاصبانه و\r\n\r\n\r\n","description":"","footnote":"\r\n( 1 ) . همان ، ص 32 - 33 .\r\n( 2 ) . دولت بنى حمود يا حموديان در قرطبه ( 407 - 413 ق ) ، در مالقه ( 407 - 449 ق ) و در جزيرة الخضراء ( 431 - 450 ق ) حكومت كردند .\r\n( 3 ) . طبرى ، همان ، ج 7 ، ص 198 .\r\n","page_name":" 107 ","page_number":107},
  {"content":"\r\n\r\nظالمانه مىدانستند و مردم طبرستان ، خواستار استقلال و رهايى از ستم كارگزاران عباسى بودند و همين عامل ، زمينه‌ساز برپايى دولت علويان گرديد .\r\nمردم اين ناحيه ، كه از ظلم و تعدّى عاملان حكومتى به تنگ آمده بودند ، به رهبرى حسن بن زيد ، از نوادگان امام حسن عليه السّلام در سال 251 ق ، كارگزاران طاهريان را از طبرستان بيرون رانده و ادارهء منطقه را به دست گرفته و اساس حكومتى مستقل را پايه گذاردند . حسن بن زيد ( م 270 ق ) معروف به داعى كبير ، « 1 » با اميران محلى ايرانىنژاد ، در طبرستان و دولت‌هاى همجوار ، طاهريان و صفاريان ، درگيرىهاى بسيارى داشت و قلمرو امارتش را گسترش داد . « 2 » جانشينان او با قدرت فزايندهء سامانيان در خراسان روبرو شدند و جنگ‌هاى مكرر با صفاريان و سامانيان ، نيروهاى آنان را فرسوده كرد و همين امر در اواخر قرن سوم ، به استيلا سامانيان بر بخش عمدهء قلمرو آنان انجاميد ؛ ولى در سال 301 ق حسن بن على ملقب به اطروش و الناصر ( م 304 ق ) قدرت علويان را تجديد كرد و با عقب راندن عاملان سامانيان ، بار ديگر قدرت را در منطقه به دست گرفت . « 3 » جانشينان حسن الاطروش ، تا دهه‌هاى نخست قرن چهارم ، در طبرستان قدرت داشتند و پيوسته با دولت‌هاى همجوار خود ، زياريان و پس از آن آل بويه ، درگير بودند و آخرين اميران علوى طبرستان ، كه نام و مدت حكومتشان به درستى دانسته نيست ، گاه دست‌نشاندهء همين دولت‌هاى مقتدر بودند . آخرين امير علوى مستقل طبرستان ، ابو القاسم زيد بن حسن بود كه چهاردهمين حاكم علوى اين خطّه به‌شمار مىرود . « 4 »\r\n\r\n\r\n","description":"","footnote":"\r\n( 1 ) . همان ، ص 203 ، 248 و 268 و . . . .\r\n( 2 ) . همان ، ص 61 .\r\n( 3 ) . همان ، ص 81 .\r\n( 4 ) . ر . ك : حكيميان ، علويان طبرستان ، ص 115 .\r\n","page_name":" 108 ","page_number":108},
  {"content":"\r\n\r\nدولت علويان در طبرستان ثمرات پربارى براى اين منطقه به همراه داشت ؛ مهم‌ترين آن‌ها ، انتشار و توسعهء اسلام در نواحى جنوب درياى خزر بود كه تا سده‌هاى پايانى قرن دوم هجرى ، به زحمت پاى مسلمانان بدان نواحى رسيده بود و اينك با حضور شمارى از سادات علوى ، و بالتبع ، عده‌اى از هواداران و هم‌كيشان ايشان در اين سرزمين ، نشر و توسعه اسلام در بين مردم سرعت بيشترى يافت . حاكمان علوى به‌طور عمده به پارسايى ، تقوا و عدالت مشهور بودند ، هر چند به برخى از ايشان اقدامات و اعمال خشونت‌بارى نيز نسبت داده شده است .\r\nو اين امر بىشك در گرايش مردم طبرستان به ايشان بىتأثير نبود . هم‌چنين اغلب اميران علوى ، صاحبان فضل و دانش بودند و گاه از فقيهان و امامان زيديه به شمار مىرفتند ، مانند حسن بن زيد داعى اول ، حسن بن على الاطروش و حسن بن قاسم داعى صغير ، كه علاوه بر نشر مبانى اسلام ، داراى تأليفات متعددى در اصول دين و موضوعات فقهى بودند « 1 » و در كنار رسيدگى به امور سياسى و اجتماعى ، مجالس درس و تعليم نيز داشتند ، چنان‌كه دربارهء مجالس درس حسن الاطروش گزارش‌هايى در دست مىباشد . « 2 » از اقدامات ارزندهء ديگر ايشان ، گسترش مراكز علمى و آموزشى و فرهنگى بود مانند تأسيس مساجد ، آموزشگاه‌ها و خانقاه‌ها در نواحى طبرستان كه به برخى از اميران ايشان مانند داعى صغير ، حسن بن قاسم و ديگران نسبت داده شده است . « 3 » علويان طبرستان با ديگر سادات علوى و زيديان ، در ساير بلاد اسلامى در ارتباط بودند . اندكى پس از ظهور داعى اول در طبرستان ، يحيى بن حسين رسى ، كه بعدها دولت زيديه يمن را برپا كرد ، به اين\r\n\r\n\r\n","description":"","footnote":"\r\n( 1 ) . ر . ك : النديم ، الفهرست ، ص 274 و 295 ؛ نجاشى ، رجال ، ص 57 و هارونى علوى ، الافادة فى تاريخ الائمة الساده ، ص 89 .\r\n( 2 ) . ر . ك : به كوشش مادلونگ ، اخبار الائمة الزيديه ، ص 94 .\r\n( 3 ) . ر . ك : ابن اسفنديار ، تاريخ طبرستان ، ص 32 و حكيميان ، همان ، ص 103 و 109 .\r\n","page_name":" 109 ","page_number":109},
  {"content":"\r\n\r\nخطّه آمده تا رهبرى زيديان را به دست گيرد . پس از آن در زمان استقرار حكومت او در يمن نيز ارتباطى ميان اين دو خاندان علوى وجود داشت . « 1 » آنان همچنين با سادات علوى عراق در ارتباط بودند . مشهور است كه محمد بن زيد ، داعى كبير ، هر سال مبلغ زيادى به نزد يكى از معتمدان شيعه در بغداد مىفرستاد تا در بين علويان انفاق كند . معتضد ، خليفهء عباسى ( خلافت 279 - 289 ق ) نيز ، كه نسبت به علويان نرمش داشت ، چون از اين امر آگاه شد ، از آن ممانعت نكرد . « 2 »\r\nيكى از نكات قابل بررسى دربارهء علويان طبرستان ، مسألهء مذهب آنان است كه آيا زيدى مذهب بودند يا شيعهء امامى ؟ بنا به نقل مشهور ، علويان زيدى بوده و اغلب از امامان زيديه به شمار مىرفتند ؛ ولى برخى تلاش كرده‌اند ، با ارائهء دلايلى ، ايشان را پيروان تشيع امامى معرفى كنند ، هرچند دلايل ارائه شده كافى به نظر نمىرسند « 3 » و وجود گرايش‌هاى امامى در بين برخى از آنان و يا حتى امامى بودن يك يا دو تن از ايشان ، اگر با دلايل متقن ثابت گردد ، نمىتواند موجب چنين حكم كلى دربارهء همهء اعضاى اين سلسله شود و با تأمل بيشتر در سيره و زندگانى آنان ، تا حدى اطمينان حاصل مىشود ، همگى ، دست كم در بيشتر عمر خود ، زيدى مذهب بودند . « 4 » بىشك موقعيت علويان طبرستان و اقدامات آنان در وضعيت جامعه شيعه و نگرش حكومت به آن بىتأثير نبود .\r\n\r\nبنى رسى ( 280 - حدود 700 ق )\r\nسرزمين يمن به جهت دور بودن از مركز خلافت و نيز تمايل مردمانش به\r\n\r\n\r\n","description":"","footnote":"\r\n( 1 ) . ر . ك : حسن خضيرى احمد ، دولت زيديه در يمن ، ص 124 .\r\n( 2 ) . مسعودى ، مروج الذهب ، ج 4 ، ص 270 .\r\n( 3 ) . ر . ك : قهرمانىنژاد ، علويان طبرستان .\r\n( 4 ) . در اين‌باره نگاه كنيد به كتاب : اخبار الائمة الزيديه فى طبرستان و ديلمان و جيلان كه گردآورنده آن ، ويلفرد مادلونگ ، قطعاتى را دربارهء زندگانى چند تن از چهره‌هاى شاخص علويان طبرستان ، از كتاب‌هاى نويسندگان كهن زيديه فراهم آورده است .\r\n","page_name":" 110 ","page_number":110},
  {"content":"\r\n\r\nاهل بيت عليهم السّلام ، پناهگاهى براى علويان و شيعيان بود . فعاليت علويان و مبلّغان شيعى ( زيدى و اسماعيلى ) در اين ناحيه به نيمهء قرن سوم هجرى مىرسد .\r\nتبليغات گستردهء داعيان اسماعيلى بدان‌سو مىرفت كه يمن را مركز اولين دولت اسماعيلى سازد ؛ اما اختلافات داخلى آنان از يك سو و ظهور شخصيت برجستهء علوى در اين ناحيه از سوى ديگر ، زمام امور را از دست اسماعيليان خارج ساخت . يحيى بن حسين ، نوادهء قاسم الرّسى ، كه بعدها به الهادى الى الحق معروف گرديد ، از شخصيت‌هاى ممتاز زيديه بود كه نسبش به امام حسن عليه السّلام مىرسيد .\r\nپيشتر جدّ او قاسم الرسى ، از ائمهء زيديه و متكلمان متبحّر ، تلاش زيادى كرده بود تا در يمن قدرتى به هم رساند ، اما توفيق نيافت « 1 » . اما اينك يحيى بن حسين با بهره‌گيرى از اوضاع آشفتهء يمن توانست دعوت خود را گسترش دهد و در سال 280 ق با كمك يارانش ، بر شهر صعده تسلط يابد و آن را از دست امراى محلى بنى يعفر خارج سازد . با پيوستن ديگر زيديان يمن به او و پذيرفتن امامتش ، قدرت يحيى بالا گرفت و به زودى بر شهر صنعاء كه از بزرگ‌ترين شهرهاى منطقه بود استيلا يافت و حكومت مستقل خود را اعلام نمود و به نام خود سكه زد . « 2 » يحيى در مدت هجده سال حكومتش ، بر بخش عمده‌اى از سرزمين يمن سيطره داشت . او مردى فقيه و دانشمند بود و آثار مكتوبى از جمله رساله‌اى در باب اثبات امامت امير المؤمنين عليه السّلام « 3 » از او باقى مانده است . يحيى در سال 298 ق درگذشت . پس از او پسرش محمد ، ملقب به مرتضى به حكومت نشست . او در سال 301 ق از حكومت كناره گرفت و در سال 310 ق درگذشت . تا سال 330 ق چهار تن ديگر از امامان بنى رسى حكومت كردند . اسامى فرمانروايان و امامان\r\n\r\n\r\n","description":"","footnote":"\r\n( 1 ) . ر . ك : هارونى علوى ، همان ، ص 158 .\r\n( 2 ) . علوى ، سيرة الهادى الى الحق ، ص 110 و بعد از آن و حسن خضيرى احمد ، همان ، ص 40 - 45 .\r\n( 3 ) . ر . ك : النديم ، همان ، ص 274 و يحيى بن الحسين ، تثبيت الامامه .\r\n","page_name":" 111 ","page_number":111},
  {"content":"\r\n\r\nاين خاندان ، از اين پس چندان دقيق نيست و تاريخ حكومت آنان تقريبى است و اخبار دقيقى از آن‌ها به دست نيامده است . آنان با حاكمان محلى دست‌نشاندهء عباسيان و يا دولت‌هاى كوچك اسماعيلى تحت الحمايه فاطميان مصر ، پيوسته در نزاع بودند . امامان بنى رسى تا سال 700 ق ، در نواحى يمن نفوذ داشتند و بر نواحى محدودى حكمرانى كردند . « 1 » بازماندگان اين خاندان ، دولت زيديه را در صنعاء پديد آوردند .\r\n\r\nدولت فاطميان ( 296 - 567 ق )\r\nفاطميان شاخه‌اى از اسماعيليه « 2 » بودند كه در اواخر قرن سوم هجرى در شمال آفريقا قدرت را به دست گرفتند و در مدت كمتر از نيم‌قرن ، با استيلا بر مصر ، شامات و حجاز ، كيان دولت عباسى را به خطر انداختند . در دهه‌هاى آخر قرن سوم هجرى يكى از مبلّغان اسماعيلى ، به نام ابو عبد الله شيعى ، كه از يمن روانه شمال آفريقا شده بود ، به دعوت براى امام اسماعيليان به نام عبيد اللّه ، كه بعدها لقب المهدى گرفت ، پرداخت « 3 » و پس از فراهم شدن زمينهء مساعد براى آشكار ساختن قيام ، عبيد اللّه المهدى ، امام اسماعيليان ، كه در شهر سلميه در شام مخفيانه مىزيست ، خود را به شمال آفريقا رسانيده « 4 » به‌زودى به كمك پيروان خود بر ناحيهء تونس ، كه تحت امارت اغلبيان بود ، استيلا يافت و سپس با شكست\r\n\r\n\r\n","description":"","footnote":"\r\n( 1 ) . ر . ك : لين پول ، تاريخ دولت‌هاى اسلامى و خاندان‌هاى حكومتگر ، ص 108 و حسن ابراهيم حسن ، تاريخ الاسلام ، ج 4 ، ص 218 .\r\n( 2 ) . پس از شهادت امام صادق عليه السّلام گروهى از شيعيان بنا به دلايلى به امامت اسماعيل فرزند بزرگ امام صادق عليه السّلام كه در زمان حيات آن حضرت رحلت كرده بود ، معتقد شدند . اينان كه اسماعيليه ناميده شدند خود به چند گروه منشعب گرديدند ، از آن جمله گروهى قائل به استمرار امامت در نسل اسماعيل شدند و به تبليغ براى امامان پنهانى خود پرداختند .\r\n( 3 ) . ابن اثير ، الكامل ، ج 8 ، ص 31 .\r\n( 4 ) . همان ، ص 31 .\r\n","page_name":" 112 ","page_number":112},
  {"content":"\r\n\r\nدادن حكام محلى ، كه به‌طور عمده خارجى مذهب بودند ، بر ناحيهء وسيعى در شمال آفريقا مستولى شد . « 1 » دولت جديد ، كه به جهت انتساب به فاطمه زهرا عليها السّلام به فاطميان مشهور گرديد ، به‌زودى به قدرت برتر در ناحيه شمال آفريقا تبديل شد و بازماندگان ادريسيان در مغرب اقصى ( مراكش ) را نيز تحت فرمان خود درآورد .\r\nعبيد اللّه المهدى ، مدعى خلافت بر جهان اسلام بود و درصدد توسعهء نفوذ خود به سمت مشرق و كوتاه ساختن دست عباسيان از حكومت برآمد . پيشروى فاطميان به سوى مركز خلافت عباسى با حمله به سرزمين مصر ، كه اينك تحت فرمان عمال عباسيان بود ، از راه درياى مديترانه آغاز شد . « 2 » جانشينان عبيد اللّه المهدى ( م 322 ق ) ، محمد القائم ( حكومت 322 - 334 ق ) و اسماعيل المنصور ( حكومت 334 - 341 ق ) نيز تلاش‌هايى براى دستيابى بر مصر ، در زمان حكومت اخشيديان بر اين سرزمين ، به كار بستند كه توفيقى به همراه نداشت « 3 » و تنها به سال 358 ق ، در زمان حكومت ابو تميم المعز لدين اللّه ( حكومت 341 - 362 ق ) ، فاطميان توانستند بر مصر و سپس شام و پس از آن بر حجاز دست يابند و از اين پس تا حدود دو قرن بر بخش بزرگى از جهان اسلام حكمرانى داشتند . اوج عظمت و شكوه فاطميان در مصر ، آن‌گاه بود كه اقدامات عمرانى و فرهنگى بسيارى در آن‌جا ترتيب دادند ؛ احداث شهر قاهره ، بناى مسجد الازهر و تأسيس كتابخانه ( دار العلم ) بزرگ شهر قاهره از آن جمله‌اند . در اين زمان ، مصر مركز تبليغات اسماعيلى بود و داعيان اسماعيلى از اين ناحيه به سراسر جهان اسلام فرستاده مىشدند .\r\nدولت فاطميان به مدت بيش از دو قرن ، خطر جدى براى خلافت عباسى به\r\n\r\n\r\n","description":"","footnote":"\r\n( 1 ) . ابن اثير ، همان ، ص 31\r\n( 2 ) . همان ، ص 84 و 113 .\r\n( 3 ) . همان ، ص 32 .\r\n","page_name":" 113 ","page_number":113},
  {"content":"\r\n\r\nشمار مىرفت تا در نهايت قدرتشان به دست ايوبيان سنى مذهب برچيده شد .\r\nتأثيرات سياسى و فرهنگى فاطميان بر جهان اسلام و جامعه شيعه ، بسيار زياد و ديرپا بود . ظهور فاطميان قدرتمند در شمال آفريقا ، كه با فعاليت قرمطيان ، شاخه افراطى ديگرى از اسماعيليه در نواحى عراق و بحرين همراه بود ، حكومت عباسى را به اعمال اقدامات سخت‌گيرانه‌اى عليه شيعيان واداشت ، چنان‌كه در تحولات سياسى اين دوران شاهد اين رويه هستيم . بركنارى و اعدام وزير شيعى المقتدر و پسرش ، و نيز گرفتارى و زندانى شدن نائب سوم امام دوازدهم ، از اين جمله اقدامات است .\r\n\r\nحمدانيان ( 317 - 369 ق )\r\nدر دههء دوم قرن چهارم هجرى ، يعنى اواخر دوران غيبت صغرى در نواحى شمال عراق ، دولت شيعه مذهبى به قدرت رسيد كه مدت نزديك به نيم‌قرن بر اين منطقه حكمرانى داشت . حمدانيان از اعراب يمنى و از قبيلهء بنى تغلب و جدّ آنان ، حمدان بن حمدون بن حارث نام داشت كه پسران او اغلب داراى مناصب نظامى و ادارى در دستگاه عباسيان بودند . از آن‌ميان ابو الهيجاء عبد اللّه و ابو على حسين ، به سبب نقش تاريخى برجسته‌اى كه در حوادث دهه‌هاى آخر قرن سوم هجرى داشتند ، مشهورند . حضور حسين بن حمدان در عرصهء فعاليت‌هاى سياسى ، به زمان خلافت معتضد ( م 289 ق ) مىرسد . او مدتى عليه عباسيان فعاليت مىكرد « 1 » و مدتى نيز در زمرهء سرداران خليفه درآمد « 2 » . برادران حسين بن حمدان در ديار ربيعه ، نهاوند و موصل امارت يافتند و خود وى مدتى امارت قم و كاشان را داشت . « 3 » ابو الهيجاء عبد اللّه بن حمدان نيز از سال 292 ق ، امارت شهر موصل را\r\n\r\n\r\n","description":"","footnote":"\r\n( 1 ) . ابن اثير ، همان ، ج 7 ، ص 406 .\r\n( 2 ) . ر . ك : ابن اثير ، همان ، ص 511 و 523 و . . . .\r\n( 3 ) . ابن اثير ، همان ، ج 8 ، ص 54 .\r\n","page_name":" 114 ","page_number":114},
  {"content":"\r\n\r\nداشت و در سال 317 ق در توطئه‌اى كه عليه خليفه المقتدر برپا شده بود شركت كرد و به قتل رسيد . « 1 »\r\nپس از كشته شدن عبد اللّه بن حمدان ، پسر او به نام حسن ، امارت موصل را به دست گرفت و خليفه المقتدر نيز ، امارت حسن بن عبد اللّه را به رسميت پذيرفت . « 2 » حسن بن عبد اللّه ، كه بعدها به ناصر الدوله ملقب گشت و تأسيس دولت حمدانى به او منسوب است ، از اين زمان نقش بارزى در حوادث سياسى عراق ايفا مىنمود .\r\nاو براى دستيابى به قدرت سياسى بيشتر ، در مركز خلافت تلاش مىكرد و روابط تيره‌اى با خليفه المقتدر ( م 320 ق ) و الراضى ( خلافت 322 - 329 ق ) داشت و درگيرىهاى مكرر او با نيروهاى عباسى موجب شد تا در سال 325 ق بر تمام نواحى شمالى عراق تسلط يابد . او در سال 330 ق ، از جانب خليفه المتقى ، به منصب امير الامرايى ، بالاترين مقام سياسى پس از خليفه ، گمارده و به او لقب ناصر الدوله و به برادرش على ، لقب سيف الدوله داده شد . ولى امارت او در منصب جديد بيش از يك سال به طول نينجاميد . حكومت ناصر الدوله بر نواحى شمال عراق ، تا سال 358 ق ، كه توسط پسرش ابو تغلب از حكومت بر كنار شد ، ادامه يافت . از سال 330 ق ، شاخهء ديگرى از حمدانيان ، به رياست على سيف الدوله ، برادر ناصر الدوله ، در نواحى حلب در شام ، حكومت مستقلى برپا كردند .\r\nحمدانيان موصل و حلب ، درگيرىهاى بسيارى با دولت‌هاى مقتدر همجوار خود ، آل بويه ، فاطميان ، اخشيديان و روم داشتند . حمدانيان موصل در سال 369 ق به دست آل بويه برچيده شدند و قلمرو آنان ضميمهء دولت بويهيان گرديد « 3 » و حمدانيان حلب ، در زمان جانشينان سيف الدوله ، به تدريج قدرت خود را از\r\n\r\n\r\n","description":"","footnote":"\r\n( 1 ) . ر . ك : قرطبى ، صلة تاريخ الطبرى ، ص 925 و سامرا ، دولت حمدانيان ، ص 116 .\r\n( 2 ) . سامر ، همان ، ص 100 .\r\n( 3 ) . ابن اثير ، همان ، ص 699 .\r\n","page_name":" 115 ","page_number":115},
  {"content":"\r\n\r\nدست داده ، تحت فرمان دولت فاطميان درآمدند . دولت حمدانيان كه در اواخر غيبت صغرى شكل گرفت ، تنها دولت مستقل در اين دوران بود كه مذهب تشيع امامى داشت . حضور نزديك به نيم‌قرن اين دولت شيعى سهم بسزايى در نشر و گسترش تشيع در سرزمين شام ايفا كرد ، به‌ويژه دولت حمدانيان حلب كه دربار آنان ، جايگاه عالمان و دانشمندان و اديبان و شاعران شيعى بود . تأثير دولت حمدانيان را در گسترش تشيع در شام ، به وضوح در ظهور شمار زيادى از عالمان شيعه از اين نواحى ، در دهه‌هاى نخستين قرن پنجم هجرى مشاهده مىكنيم .\r\n\r\nآل بويه ( 320 - 448 ق )\r\nدر اواخر دوران غيبت صغرى ، دولت شيعى جديدى تأسيس شد كه به زودى اقتدار زيادى در نواحى شرقى اسلامى يافت ، چنان‌كه مدت بيش از يك قرن بر مركز خلافت عباسى ، بغداد ، و خليفگان آن سيطره داشت . آل بويه ، خاندانى ايرانى و از مردمان ديلمان بودند . بنيانگذاران اين دولت ، كه سه برادر به نام‌هاى على ، حسن و احمد بودند ، نخست در سپاه مرداويج زيارى ( امارت 316 - 323 ق ) خدمت مىكردند ، ولى پس از چندى در اثر بروز اختلافاتى ، از فرمان او خارج شدند . على بن بويه ( امارت 320 - 338 ق ) ، كه بعدها لقب عماد الدوله گرفت ، از سال 320 ق بر فارس سلطه يافت و با دفع مدعيان و رقيبان خود امارتى را برپا ساخت كه سنگ بناى دولت آل بويه گرديد . پس از چندى برادر كوچك‌تر ، احمد معز الدوله ( امارت 320 - 356 ق ) ، بر كرمان و اهواز و سپس بر بغداد ( 334 ق ) استيلا پيدا كرد و بدين ترتيب دو برادر امارت مستقلى را پديد آوردند كه بر مركز خلافت نيز حكمرانى داشت . اندكى بعد برادر ديگر ، حسن ركن الدوله ( امارت 320 - 366 ق ) ، با سلطه يافتن بر اصفهان و رى و ديگر نواحى مركزى ايران ، دولت تازه تأسيس را به تكامل رسانيد . اين سه برادر تا مدتى بر\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nنواحى تحت سلطه خويش حكومت كردند . دههء آخر عصر غيبت صغرى ، دورهء شكل‌گيرى قدرت آل بويه بود و در طى آن پايه‌هاى اقتدارشان را محكم ساختند ، به‌گونه‌اى كه اندكى پس از غيبت صغرى ، يكى از مقتدرترين دولت‌هاى اسلامى و بزرگترين دولت‌هاى شيعى را برپا كردند . « 1 » دربارهء مذهب بويهيان اختلاف است .\r\nبرخى آنان را شيعه امامى ، و دسته‌اى زيدى مىدانند ؛ ولى شواهد و قرائن ، بيشتر به زيدى بودن ايشان گرايش دارد . ارتباط نزديك سران آل بويه ، به‌خصوص ركن الدوله با برخى امامان زيدى ، و نيز سخنان آنان ، كه نشان‌دهندهء اعتقادشان به ايشان مىباشد ، « 2 » اين احتمال را بيشتر تقويت مىكند . با اين حال ، شواهدى نيز در دست است كه امامى بودن برخى از آنان را تداعى مىنمايد « 3 » اما آن‌چه به نظر مىرسد اين است كه گويا ، باتوجه به قلمرو گسترده حكومتى آل بويهء ايران ، ايشان حقيقت مذهب خود را آشكار نمىساختند . سياست تسامح آنان و حمايت‌هايشان از شيعيان و علويان در توسعهء علمى و فرهنگى و سياسى تشيع ، پس از غيبت صغرى تأثير بسيارى داشت ، ولى به جهت شكل‌گيرى اوليهء اين دولت در عصر غيبت صغرى ، در اين‌جا از آن ياد شد .\r\n\r\nامارت‌هاى ديگر\r\nگذشته از دولت‌هاى بزرگ يادشده ، در برخى مناطق ديگر ، خاندان‌هايى از علويان كه به‌طور عمده زيدى مذهب بودند ، امارت‌هايى داشتند ، از جمله در نواحى حجاز و يمامه ، كه مهم‌ترين آن‌ها بنى اخيضر از سادات حسنى بودند و از سال 251 تا 305 ق بر مكّه و يمامه امارت كردند . مؤسس اين امارت ، اسماعيل بن يوسف بود كه در سال 251 ق ، در طى يك شورش ، مدينه را تصرف نمود و پس\r\n\r\n\r\n","description":"","footnote":"\r\n( 1 ) . ر . ك : زرين‌كوب ، تاريخ ايران ، ج 1 ، ص 115 . ابن اثير ، همان ، ج 3 ، ص 130 و بعد از آن .\r\n( 2 ) . ر . ك : به كوشش مادلونگ ، اخبار الائمة الزيديه ، ص 103 و بعد از آن و نيز ص 248 .\r\n( 3 ) . صدوق ، عيون اخبار الرضا ، ج 2 ، ص 279 .\r\n","page_name":" 117 ","page_number":117},
  {"content":"\r\n\r\nاز آن بر تمام حجاز استيلا يافت . از اين خاندان هفت نفر تا سال 305 ق امارت داشتند . « 1 » خاندان ديگرى از سادات ، به نام سليمانيان از سال 301 ق ، در ايام خلافت المقتدر عباسى ( خلافت 295 - 320 ق ) در مكّه حكومت كردند . اينان از نسل سليمان بن داوود ، از نوادگان امام حسن عليه السّلام بودند . سليمانيان خطبهء عباسيان را قطع كرده ، به نام خود خطبه مىخواندند . « 2 » چندى نيز خاندان بريدى ، از خاندان‌هاى متنفذ سياسى در اين عصر ، بر نواحى اهواز و جنوب عراق امارت داشتند كه سلطه و قدرت آنان ، ثبات و دوام چندانى نداشت و با آمدن آل بويه به اين نواحى ، سيطره خود را از دست دادند . در همين ايام قرمطيان ، شاخه‌اى از فرقه اسماعيليه ، بر نواحى بحرين و احساء و جنوب عراق سلطه داشتند ؛ ولى نمىتوان از آنان به‌عنوان يك دولت ياد كرد ؛ بلكه جنبش آن‌ها بيشتر يك حركت سياسى - نظامى بود كه مدت مديدى دوام يافت . اقدامات قرمطيان اثرات نامطلوب زيادى بر وضعيت جامعهء شيعه داشت و موجب اعمال فشارهاى فوق العاده‌اى از سوى هيئت حاكمه بر شيعيان مىشد ، چنان‌كه در اثر گسترش اقدامات قرمطيان ، همانطور كه قبلا اشاره شد ، ابن فرات ، وزير شيعى دربار عباسى ، به اتهام همكارى با آنان بر كنار و اعدام گرديد « 3 » و نيز حسين بن روح ، سومين نائب امام دوازدهم ، مدت‌ها زندانى و گرفتار شد . « 4 » از اين‌رو باتوجه به اهميت قرمطيان ، در تحولات سياسى اين دوران ، به فعاليت و عملكرد آنان اشاره‌اى مىكنيم .\r\nقرمطيان پيروان حمدان قرمط بودند و از اين‌رو بدين نام خوانده شدند و عقيده داشتند بعد از امام صادق عليه السّلام نوادهء او محمد بن اسماعيل ، امام بر حق است « 5 » .\r\n\r\n\r\n","description":"","footnote":"\r\n( 1 ) . ابن خلدون ، العبر ، ج 4 ، ص 127 .\r\n( 2 ) . همان ، ص 127 .\r\n( 3 ) . ر . ك : همين كتاب ، فصل چهارم و قرطبى ، صلة تاريخ الطبرى ، ص 82 .\r\n( 4 ) . نوبختى ، فرق الشيعه ، ص 72 .\r\n( 5 ) . همان ، ص 105 و ص 107 .\r\n","page_name":" 118 ","page_number":118},
  {"content":"\r\n\r\nحمدان قرمط و دوست او عبدان در قرن دوم هجرى اولين فعاليت‌هاى خود را در عراق شروع كردند و به تدريج فعاليت‌هاى پيروانشان افزايش يافت . در قرن سوم هجرى ، پيروان حمدان قرمط ، در دو منطقه فعاليت خود را متمركز كردند : يكى در شام ، به رهبرى زكرويه و ديگرى در بحرين به رياست ابو سعيد جنابى كه با توسعهء قدرت خود به زودى بر نواحىاى در جنوب عراق و شرق شبه جزيرهء عرب سيطره يافت .\r\nقرمطيان در بحرين « 1 » به حدود سال 281 ق ، با فعاليت شخصى به نام يحيى بن المهدى در ناحيهء بحرين ظهور كردند كه خود را فرستادهء مهدى موعود معرفى مىكرد . با گسترش فعاليت‌هاى او در ناحيه بحرين ، ابو سعيد حسن بن بهرام جنابى ، از مردم ناحيهء هجر ، همكارى جدى خود را با يحيى بن المهدى آغاز كرد و پس از چندى جماعتى از اعراب و قرمطيان گرد او را گرفتند . « 2 » با افزايش قدرت ابو سعيد در منطقه و سيطره بر آبادىهاى اطراف ، او قطيف را بگرفت و به قصد تصرف بصره بارها به آن‌جا يورش برد و نبردهاى سختى با سپاهيان المعتضد ( خلافت 279 - 289 ق ) « 3 » داشت ؛ اما موفق به تصرف آن نشد ، هرچند نواحى هجر ، احساء ، قطيف و طائف را به استيلا خود درآورد . ابو سعيد در سال 301 ق ، به دست غلامانش كشته شد ابو طاهر سليمان كه جاى پدر را گرفت ، « 4 » در سال 312 ق به بصره و كوفه يورش برد و آن‌جا را چپاول نمود « 5 » و پيروان او در جنوب عراق به غارت نواحى و كاروان‌ها دست مىزدند و راه كاروان‌هاى حج را\r\n\r\n\r\n","description":"","footnote":"\r\n( 1 ) . بحرين ناحيه‌اى در شرق جزيره عرب و در حاشيه خليج فارس بود و شامل سرزمين‌هاى واقع بين بصره و عمان مىگرديد . برخى ناحيه يمامه را نيز جزو بحرين مىدانستند كه مركز آن هجر بود و از شهرهاى آن مىتوان قطيف و احساء را نام برد . ر . ك : ياقوت حموى ، معجم البلدان ، ج 1 ، ص 347 - بحرين امروزى جزئى از سرزمين بحرين قديم است .\r\n( 2 ) . ابن اثير ، الكامل ، ج 7 ، ص 493 - 494 .\r\n( 3 ) . همان ، ص 499 و ص 510 .\r\n( 4 ) . همان ، ج 8 ، ص 83 - 84 .\r\n( 5 ) . همان ، ص 155 - 156 .\r\n","page_name":" 119 ","page_number":119},
  {"content":"\r\n\r\nبسته ، آن‌ها را چپاول مىكردند . « 1 » آنان بارها تا نواحى كوفه پيش آمدند و اين شهر را مورد حملات خود قرار دادند بدين‌گونه وجود قرمطيان در منطقه ، خطرى جدى براى حكومت عباسى به‌شمار مىرفت و مدت‌ها دولتمردان عباسى را به خود مشغول ساخته بود . طى سال‌هاى 315 تا 317 ق ، فعاليت ابو طاهر جنابى شدت بيشترى يافت . وى دامنهء اقدامات خود را به نواحى مركزى و غربى شبه جزيرهء عرب نيز گسترش داد و در سال 317 ق سپاهيان وى به مكّه يورش آوردند و پس از غارت و كشتار بسيار ، حجر الاسود را از كعبه جدا ساخته ، به مركز حكومت ، در هجر ، بردند « 2 » و تنها پس از ارسال نامه‌اى از جانب عبيد اللّه المهدى ، اولين خليفهء فاطمى در مغرب ، ابو طاهر به بازگرداندن حجر الاسود و اموال كعبه اقدام كرد . « 3 » قرمطيان همچنان به فعاليت‌هاى قبلى خود ادامه مىدادند و پس از مرگ ابو طاهر جنابى در سال 332 ق برادرش ابو منصور احمد ، رهبرى قرمطيان را به دست گرفت و تا سال 366 ق ، سه نفر ديگر در بحرين امارت داشتند . از آن پس ادارهء حكومت به دست شوراى بزرگان بود تا به سال 470 ق ، كه اساس امارت قرمطيان به دست سلجوقيان برچيده شد .\r\nدر همان زمانىكه ابو سعيد جنابى در بحرين قدرت را به دست داشت ، گروه‌هاى ديگرى از قرمطيان ، در نواحى مركزى عراق و گروهى در نواحى شام ، دست به فعاليت‌هاى مشابهى زدند . قرمطيان عراق از اتباع ابو سعيد جنابى بودند ؛ ولى قرمطيان شام را شخصى به نام زكرويه بن مهرويه ، كه از داعيان اين مذهب بود ، رهبرى مىكرد . ابتداى كار او در عراق بود و سپس فعاليت‌هاى خود را به شام منتقل كرد . در سال 289 ق ، بعضى قبايل عرب شمال عراق با پسرش يحيى بيعت\r\n\r\n\r\n","description":"","footnote":"\r\n( 1 ) . ر . ك : همان ، ص 156 و 160 .\r\n( 2 ) . همان ، ص 207 .\r\n( 3 ) . همان ، ص 208 .\r\n","page_name":" 120 ","page_number":120},
  {"content":"\r\n\r\nكردند و از اين پس ، او رهبرى قرمطيان را در شام به عهده گرفت . يحيى در سال 290 ق ، در حمله به دمشق و نبرد با يكى از سرداران خليفه كشته شد و برادرش حسين ، كه به سبب داشتن خال بر صورتش ، صاحب الشامه لقب داشت ، جاى او را گرفت . « 1 » صاحب الشامه براى توسعهء نفوذ خود در منطقه ، نبردهاى مكررى با سرداران خليفه داشت ؛ اما رياست او نيز چندان دوام نياورد و در نبردى سخت با نيروهاى خليفه در سال 291 ق ، به اسارت درآمده و به قتل رسيد . « 2 » زكرويه كه تا اين زمان پنهان مىزيست ، بار ديگر شخصا رهبرى قرمطيان را به دست گرفت و در نبردى سخت ، سپاهيان خليفه را به هزيمت راند ؛ « 3 » اما در سال 294 ق و در نبردى ديگر به اسارت درآمده و به قتل رسيد . « 4 » با مرگ او فعاليت قرمطيان شام نيز كاهش يافت . با اين حال آنان تا حدود نيم‌قرن ديگر ، در نواحى شمال عراق و در شام ، در جولان بودند .\r\nظهور قرمطيان در جهان اسلام ، و اعمالى خشونت‌بار و غيراصولى كه نسبت به ديگر مسلمانان داشتند ، پيامدهايى ناگوار براى جامعهء شيعى درپى داشت و به لحاظ اوضاع سياسى و اجتماعى ، آن را در موقعيت دشوارى قرار مىداد و مشكلاتى را براى شيعيان پديد مىآورد كه به بعضى از آن‌ها اشاره شد .\r\n\r\n2 . حضور شيعيان در دربار عباسيان\r\nچنان‌كه پيشتر اشاره شد ، حضور شخصيت‌هاى متنفذ شيعى در دستگاه خلافت عباسى سابقه‌اى ديرين داشت . در عصر غيبت صغرى نيز برخى شخصيت‌هاى با نفوذ شيعه ، در دربار عباسيان و امور ادارى و حكومتى حضور فعال داشتند ، كه بر\r\n\r\n\r\n","description":"","footnote":"\r\n( 1 ) . نك : ابن اثير ، همان ، ص 511 و ص 523 .\r\n( 2 ) . همان ، ص 531 .\r\n( 3 ) . همان ، ص 544 - 546 .\r\n( 4 ) . همان ، ص 550 .\r\n","page_name":" 121 ","page_number":121},
  {"content":"\r\n\r\nوضعيت سياسى و اجتماعى شيعيان مؤثر بودند . اينان در عرصه‌هاى مختلف سياسى و حكومتى فعاليت مىكردند كه از بالاترين مناصب دولتى يعنى وزارت و امير الامرايى آغاز مىشد تا مشاغل ديوانى و فرماندارى و يا قضاوت . در ادامه به نقش و فعاليت اينان در عرصه‌هاى سياسى و حكومتى اين عصر مىپردازيم .\r\n\r\nالف ) در مقام وزارت\r\nوزارت پس از منصب خلافت عالىترين مقام دولتى در حكومت عباسيان بود . اين مقام دولتى ، هم‌زمان با تشكيل حكومت عباسى ، در تشكيلات دولتى اسلامى پديدار شد . در دورهء خلفاى نخستين و در دولت امويان ، وجود افرادى در كنار خلفا و حكام ، كه كارشان مشاوره و تبادل‌نظر با ايشان ، و يا رسيدگى به فرامين و اوامر آنان بود ، محرز و قطعى است ، ليكن نامگذارى اين افراد با عنوان وزير و نهادينه شدن اين مقام به‌عنوان يك منصب رسمى دولتى ، به آغاز حكومت عباسيان برمىگردد . « 1 » از اين پس مقام وزارت ، بالاترين منصب دولتى در حكومت‌هاى اسلامى بود و وزيران در ادوار مختلف تاريخ حكومت‌ها ، از موقعيت‌ها و اختيارات متفاوتى برخوردار بودند . اگرچه وزيران از جانب خلفا يا حكام تعيين مىشدند ، ولى گاه قدرت و نفوذ آنان به قدرى فزونى مىيافت كه بر كليهء امور كشورى و حكومتى اشراف داشته و تدبير امور ، يكسره به دست ايشان مىافتاد و در پاره‌اى موارد حتى خلفا و حكام نيز بازيچهء دست اين وزيران مقتدر قرار مىگرفتند به‌گونه‌اى كه عزل و نصب ايشان نيز به دست وزيران صورت مىگرفت . « 2 » بدين‌گونه بود كه منصب وزارت ، ميدان تاخت‌وتاز قدرت‌طلبان و\r\n\r\n\r\n","description":"","footnote":"\r\n( 1 ) . ر . ك : زيدان ، تاريخ تمدن اسلامى ، ص 116 .\r\n( 2 ) . از اين قبيل ، موارد بسيارى را مىتوان در تاريخ حكومت‌هاى اسلامى ذكر كرد كه به جهت ضعف و ناتوانى حكام ، به دلايل مختلف از جمله كم سن و سال بودن يا بىتجربگى ، وزيران بر آنان مسلط مىشدند . در حكومت عباسى اين وضعيت به خصوص از نيمه قرن سوم به بعد ، به طور متناوب ، تا انقراض اين دولت وجود داشت .\r\n","page_name":" 122 ","page_number":122},
  {"content":"\r\n\r\nجاه‌طلبانى شد كه مىكوشيدند از طريق رسيدن به مقامات بالا و به دست گرفتن قدرت مطلق در حكومت ، به جلب كليه منافع براى خود دست بزنند .\r\nاز اوايل قرن چهارم هجرى ، يعنى نيمهء دوم غيبت صغرى ، باتوجه به وضعيت داخلى خلافت عباسى ، برخى شخصيت‌هاى متنفذ سياسى شيعه كه از قبل در دستگاه حكومت عباسيان حضور داشتند ، توانستند خود را به مقام وزارت خليفه برسانند و در طى همين مدت كوتاه تا پايان غيبت صغرى چند تن از ايشان در اين منصب به فعاليت پرداختند كه برخى براى مدتى كوتاه و بعضى براى چند دوره وزارت را برعهده داشتند .\r\nاولين شخصيت شيعى كه در اين عصر به وزارت رسيد ، ابو الحسن على بن فرات ( 231 - 312 ق ) بود ، كه از مشهورترين چهره‌هاى سياسى اين دوران است .\r\nابو الحسن على ، فرزند محمد بن موسى و از خاندان بنى فرات ، از خاندان‌هاى پر آوازهء شيعه در سده‌هاى سوم و چهارم هجرى بود . تنى چند از اين خاندان در مناصب ديوانى و حكومتى در عراق و مصر اشتغال داشتند و تأثير بسزايى در وقايع سياسى اين دوران به جا گذاشتند . علىرغم شهرت و نقش سياسى اعضاى اين خاندان ، اصل و نسب خانوادگى ايشان به درستى دانسته نشده است . چند تن از اين خاندان شناخته شده هستند ، از آن جمله ابو جعفر محمد بن موسى ، كه فرزندان او در مناصب مختلف دولتى اشتغال داشتند و پسر دوم وى ، ابو الحسن على مدت‌ها وزير عباسيان بود . على بن فرات از زمان رياست برادرش ابو العباس بر ديوان خراج ، كار در مناصب دولتى و حكومتى را شروع كرد و زير نظر وى مشغول به كار گرديد و پس از مرگ برادرش به رياست اين منصب گمارده شد . « 1 » او به زودى موقعيت ويژه‌اى در دربار عباسى يافت و پس از مرگ خليفه المكتفى به سال 295 ق ، سهم زيادى در به خلافت رسيدن المقتدر داشت . اقدامات ابن\r\n\r\n\r\n","description":"","footnote":"\r\n( 1 ) . صابى ، الوزراء ، ص 28 .\r\n","page_name":" 123 ","page_number":123},
  {"content":"\r\n\r\nفرات ، در به حكومت رساندن المقتدر ، سبب شد تا به محض استقرار او بر مسند خلافت ، على بن فرات را به وزارت خود تعيين كند . ابن فرات ، در دوران خلافت المقتدر ، سه بار به وزارت منصوب شد كه نخستين بار آن از سال 296 تا 299 ق بود . او تلاش كرد به هر نحوى رقيبان و مخالفانش را با خود همراه ، و يا از صحنه خارج سازد و تا حد زيادى موفق شد . در سال 299 ق ، شورش قرمطيان در عراق بالا گرفت . آنان با لشكركشى به جنوب عراق ، قصد تصرف بصره را داشتند كه با اقدامات ابن فرات ناكام ماندند ؛ « 1 » اما اوضاع آشفتهء دربار عباسى به زودى موجبات عزل ابن فرات را فراهم كرد . او در سال 299 ق با تحريك رقيبان دربارى و به فرمان خليفه عزل شد . وى را به همكارى با اعراب باديه‌نشين « 2 » كه آشوب‌هايى را برپا مىكردند متهم نمودند . اختلافات مالى او و خليفه نيز ، وسيله‌اى براى تحريك خليفه عليه وى شده بود . « 3 » ابن فرات زندانى و اموال زيادى از وى مصادره گرديد ؛ « 4 » اما پس از يك سال با وساطت برخى هوادارانش از زندان آزاد شد و حتى خليفه به جهت بىكفايتى وزيرش خواست تا او را به وزارت گمارد ؛ ولى مخالفت‌هاى اطرافيانش مانع گرديد . ابن فرات تا سال 304 ق ، پنهانى مىزيست تا با حمايت و وساطت دوستانش در نزد خليفه ، بار ديگر در اين سال به وزارت منصوب شد . « 5 » دوره دوم وزارت او ( 304 - 306 ق ) طولى نكشيد . او در اين مدت اقدامات گسترده‌اى در سركوب مخالفان و رقيبانش ، و مدعيان حكومت ، مانند بنى ساج كه در حدود آذربايجان و جبال ادعاى\r\n\r\n\r\n","description":"","footnote":"\r\n( 1 ) . همان ، ص 143 و مسكويه ، همان ، ج 1 ، ص 33 - 34 .\r\n( 2 ) . قرطبى ، صلة تاريخ الطبرى ، ص 34 .\r\n( 3 ) . طبرى ، تاريخ طبرى ، ج 20 ، ص 145 و مسكويه ، تجارب الامم ، ج 1 ، ص 13 .\r\n( 4 ) . قرطبى ، همان و صابى ، الوزراء ، ص 35 - 36 .\r\n( 5 ) . همان .\r\n","page_name":" 124 ","page_number":124},
  {"content":"\r\n\r\nحكمرانى داشتند ، ترتيب داد ؛ اما اين‌بار علاوه بر تحريكات درباريان ، شورش لشكريان نيز كه خواهان پرداخت مقررى به تأخير افتادهء خويش بودند ، موجبات عزل او را فراهم كرد و بار ديگر او را روانهء زندان ساخت . « 1 » كشاكش ميان خاندان فرات و رقيبانشان ، و به‌طور عمده خاندان جراح ، براى بار سوم ، در سال 311 ق ، منجر به دست يافتن ابن فرات به وزارت شد ؛ ولى تلاش‌هاى او ، براى تحكيم موقعيت خود سودى نبخشيد و آشوب‌هاى قرمطيان در جنوب عراق بهانهء جديدى به دست مخالفانش داده بود . هنوز يك سال از آغاز وزارت او نگذشته بود كه ابو طاهر جنابى قرمطى به كاروان حاجيان تاخته ، بسيارى را كشت و به اسارت برد . تحريكات مخالفان و رقيبان ابن فرات عليه او ، به‌گونه‌اى مؤثر افتاد كه مردم بغداد ، اين گرفتارىها را از وى مىديدند و او را همدست قرمطيان مىپنداشتند . همين تحريكات ، خليفه را واداشت تا فرمان عزل او را صادر كند .\r\nعلى بن فرات ، سپس زندانى گرديد و پس از تحمل سختىهاى بسيار در زندان ، همراه پسرش محسّن اعدام شد . « 2 »\r\nعلى بن فرات ، وزيرى كاردان و به‌ويژه در امور مالى بسيار ماهر بود . اوضاع آشفته و بحرانى دربار عباسيان در اين دوره ، وى را با دشمنىها و رقابت‌هاى شديدى روبرو ساخت كه بىشك تشيع او و گرايشش به استفاده از عناصر شيعى در امور سياسى ، در بروز اين دشمنىها بىتأثير نبود و همين دشمنىها و گرفتارىهاى او ، به‌ويژه ، مقابله و سركوب دشمنانش ، موجب شد تا خصلت‌هاى پسنديده و ستوده‌اش را از دست بدهد . از ابن فرات در دورهء نخست وزارتش همه جا به نيكى ياد شده است و دربارهء بخشش‌ها و كرامت او داستان‌ها آورده‌اند و او\r\n\r\n\r\n","description":"","footnote":"\r\n( 1 ) . ر . ك : قرطبى ، همان ، ص 76 .\r\n( 2 ) . ر . ك : قرطبى ، همان ، ص 83 .\r\n","page_name":" 125 ","page_number":125},
  {"content":"\r\n\r\nرا هم‌پايهء برمكيان برشمرده‌اند . « 1 » از ويژگىهاى اخلاقى او رسيدگى به اوضاع و احوال نزديكان و اطرافيانش بود . ابن مقله ، كه بعدها به مقام وزارت رسيد ، گويا در ابتدا پيشكار ابن فرات بود و به او خدمت مىكرد . وى نقل مىكند كه در همان روزگار ، وضعيت مالى او بسيار نابسامان بود و على بن فرات وزير ، كه از اين امر آگاهى داشت ، اموال زيادى به او بخشيد و همين امر ، عاملى براى پيشرفت و ترقى ابن مقله گرديد ، به‌گونه‌اى كه تا مقام وزارت پيش رفت . « 2 »\r\nعلى بن فرات به عالمان و طالبان علم ، عنايت و توجه خاصّى داشت و براى آنان مقررىهايى تعيين مىكرد . « 3 » او هم‌چنين به وضعيت عمومى مردم رسيدگى مىنمود . گفته شده است كه در خانه‌اش به نيازمندان اطعام مىكرد و حاجات مردم را برآورده مىساخت . « 4 » به قولى پنج هزار تن را تحت حمايت مالى خود داشت و به ايشان مستمرى مىپرداخت . « 5 » او هم‌چنين به امور عام المنفعه ، كه براى سامان دادن به وضعيت عمومى جامعه ضرورى بود ، توجه داشت ؛ به‌طور مثال در سال 311 ق ، در بغداد بيمارستانى ساخت و از اموال خود ، بودجهء ماهيانه‌اى به مبلغ دويست دينار براى آن مقرر كرد . « 6 » ابن فرات توجه خاصى به علويان داشت و اموالى را به ايشان اختصاص داده بود « 7 » و از آنان حمايت مىكرد . گفته شده است كه او حتى به يكى از سرداران لشكر ، كه از سركوب علويان مصر بازمىگشت . اجازهء ورود به بغداد نداد تا اين‌كه همهء اموالش را مصادره نمود و به‌گونه‌اى عمل كرد كه\r\n\r\n\r\n","description":"","footnote":"\r\n( 1 ) . ر . ك : تنوخى ، نشوار المحاضره ، ج 2 ، ص 33 و ابن اثير ، اللباب ، ج 2 ، ص 199 .\r\n( 2 ) . همان ، ج 2 ، ص 120 .\r\n( 3 ) . ابن خلكان ، وفيات الاعيان ، ج 3 ، ص 423 .\r\n( 4 ) - ذهبى ، سير اعلام النبلاء ، ج 14 ، ص 476 .\r\n( 5 ) . همان ، ص 476 .\r\n( 6 ) . ابن جوزى ، المنتظم ، ج 13 ، ص 220 .\r\n( 7 ) . ابن اثير ، الكامل ، ج 8 ، ص 19 .\r\n","page_name":" 126 ","page_number":126},
  {"content":"\r\n\r\nاز لطف و عنايت خليفه محروم گردد . « 1 » اين اقدامات او سبب افزايش شمار اماميان در بغداد مىشد . « 2 » ابن فرات هم‌چنين با حسين بن روح ، نائب امام دوازدهم در ارتباط بود و كمك‌هاى مالى به او مىرسانيد . در دوران وزارت او كسى نمىتوانست به ابن روح آزارى برساند . « 3 » ابن فرات مىكوشيد تا توصيه‌هاى وى را دربارهء شيعيان به كار بندد و در همين راستا مناصب و مشاغلى در دربار و امور دولتى به آنان مىسپرد . « 4 »\r\nاو علاوه بر پسران خود ، كسان ديگرى از خاندان نوبختى و ديگر شيعيان را به مشاغل دولتى و حكومتى مىگمارد و بدين ترتيب ، در دوران وزارت او وضعيت نسبتا مناسبى براى شيعيان فراهم شده بود كه مىتوانستند از آن ، در جهت نشر و احياى تشيع بهره ببرند ؛ ولى دوره‌هاى كوتاه‌مدت و منقطع وزارت او ، اين فرصت مناسب را از بين مىبرد به‌خصوص كه او در دوره‌هاى دوم و سوم وزارتش به شدت گرفتار درگيرىهاى داخلى و رقابت ميان اميران دربارى شده بود .\r\nاز ديگر شخصيت‌هاى شيعى در اين عصر ، كه مدتى مقام وزارت را به دست داشت ، ابو الفتح فضل بن جعفر ، برادرزادهء على بن فرات وزير بود . فضل بن جعفر از شخصيت‌هاى برجسته سياسى در اين دوران ، و دومين چهرهء نام‌آور خاندان فرات است كه به ابن فرات دوم شهرت يافت . به‌نظر مىرسد ، آغاز فعاليت‌هاى وى در مشاغل حكومتى ، پس از مرگ پدرش ابو الخطاب جعفر بود ، كه رياست ديوان خراج مشرق و مغرب را به عهده داشت و او از جانب ابن فرات وزير ، به\r\n\r\n\r\n","description":"","footnote":"\r\n( 1 ) . قرطبى ، صلة تاريخ الطبرى ، ص 68 .\r\n( 2 ) . اقبال ، خاندان نوبختى ، ص 97 - 98 .\r\n( 3 ) . همان .\r\n( 4 ) . جاسم حسين ، تاريخ سياسى غيبت امام دوازدهم ، ص 198 .\r\n","page_name":" 127 ","page_number":127},
  {"content":"\r\n\r\nجاى پدرش به همان منصب گمارده شد . « 1 » فضل بن جعفر در دوره‌هاى مختلف وزارت على بن فرات ، در مشاغل مختلف دولتى حضور داشت . از سال 315 ق ، كه پس از يك دوره دورى از كارهاى سياسى و حكومتى ، بار ديگر كارهاى حكومتى خويش را آغاز كرد ، فعاليت‌هاى سياسى وى پررنگ‌تر گرديد تا حدى كه به‌عنوان يكى از نامزدهاى مقام وزارت به شمار مىآمد ؛ اما شهرت تشيع بنى فرات و سابقهء سياسى خاندان او در كنار تمايل به قرمطيان ، خليفه را از اعطاى اين منصب به او بازداشت . « 2 » با اين حال خليفه المقتدر ، در آخرين سال حكومتش در 320 ق ، او را به وزارت خود منصوب كرد . وزارت فضل بن فرات ، كه در دوره‌اى پرآشوب اين منصب را به دست گرفته بود ، چندان دوام نيافت و با كشته شدن خليفه به دست شورشيان داخلى ، در همين سال ، پايان يافت . « 3 »\r\nدر زمان خليفهء جديد القاهر ( خلافت 320 - 322 ق ) ، او نخست به رياست برخى ديوان‌ها گمارده شد و خليفه قصد داشت وزارت را به او دهد اما فضل بن فرات ، كه از گرفتار شدن به سرنوشت وزيران پيشين بيمناك بود ، آن را نپذيرفت . « 4 » پس از آن بود كه با سعايت بعضى از دشمنانش دستگير و زندانى گرديد ؛ ولى به زودى القاهر از خلافت بر كنار شد و الراضى باللّه به مسند خلافت نشست و فضل بن فرات را به مشاغل حكومتى منصوب كرد . « 5 » خليفه الراضى ، كه به شدت از جانب وزيران و امير دربارى و به‌ويژه امير الامراء ، ابن رائق ، تحت فشار بود ، اميدوار بود كه با كمك فضل بن فرات از اين وضعيت رهايى يابد ؛ لذا در سال 325\r\n\r\n\r\n","description":"","footnote":"\r\n( 1 ) . قرطبى ، همان ، ص 44 .\r\n( 2 ) . صابى ، الوزراء ، ص 341 .\r\n( 3 ) . قرطبى ، همان ، ص 74 .\r\n( 4 ) . مسكويه ، تجارب الامم ، ج 1 ، ص 272 .\r\n( 5 ) . ابن اثير ، الكامل ، ج 8 ، ص 283 .\r\n","page_name":" 128 ","page_number":128},
  {"content":"\r\n\r\nق او را به وزارت گمارد . « 1 » فضل بن فرات در دورهء وزارتش با مشكلات بسيارى روبرو بود . وضعيت آشفتهء دستگاه حكومتى بغداد و جنگ و نزاع شديد و دائمى امرا براى به دست گرفتن قدرت مطلق ، زمينهء هرگونه فعاليت سازنده‌اى را از بين برده بود . دسيسه‌ها و نيرنگ‌هاى دولتمردان كه امرى عادى در اين دوره محسوب مىشد و موجب بدبختى و هلاكت افراد زيادى گرديد ، مانع سامان بخشيدن به اين وضعيت پريشان بود و همين امر ، در نهايت به بركنارى فضل بن فرات از وزارت در سال 326 ق منجر شد . او اندكى بعد درگذشت ، درحالىكه خليفهء عباسى قصد داشت او را دوباره به منصب وزارت بازگرداند . « 2 » فضل بن فرات را به دانش و پاكدامنى و ديندارى ستوده و از بزرگان بنى فرات خوانده‌اند و حتى رقيبانش به كاردانى و كفايت او در امور ديوانى اقرار داشتند . « 3 » او مباحثات علمى ميان دانشمندان و انديشمندان ترتيب مىداد كه از برخى از آن‌ها ياد شده است . « 4 » او در آخرين سال‌هاى زندگانى حسين بن روح ، نائب سوم امام دوازدهم ، و آغاز نيابت على بن محمد سمرى وزارت كرد . او در عرصهء سياسى با همان گرفتارىهاى ابن فرات اول روبرو بود و گذشته از درگيرىهايى كه با رقيبان و مخالفان دربارى خود داشت ، آوازه و شهرت تشيع وى و خاندانش پيوسته براى او مشكلاتى بوجود مىآورد ، چنان‌كه به آن اشاره‌اى شد . اگرچه نفوذ و قدرت فضل بن فرات همانند ابن فرات اول نبود ، با اين حال نبايستى تأثير و موقعيت سياسى وى را بر جامعهء شيعه ناديده گرفت . حضور سياسى بنى فرات در حكومت عباسيان ، در واقع با مرگ فضل بن فرات ، آخرين وزير منتخب از اين خاندان به آخر رسيد .\r\n\r\n\r\n","description":"","footnote":"\r\n( 1 ) . ابن اثير ، همان ، ص 328 و مسكويه ، همان ، ص 367 .\r\n( 2 ) - مسكويه ، همان ، ج 1 ، ص 409 .\r\n( 3 ) . ر . ك : همان ، ص 244 و قرطبى ، همان ، ص 173 و ابن اثير ، همان ، ص 184 .\r\n( 4 ) . ابو حيان توحيدى ، الامتاع و المؤانسه ، ص 107 - 128 .\r\n","page_name":" 129 ","page_number":129},
  {"content":"\r\n\r\nاز ديگر شخصيت‌هاى شيعى كه در اين دوران فعاليت‌هاى سياسى گسترده‌اى داشته و به مقام وزارت دست يافت ، ابو عبد اللّه احمد بن حسن بريدى ( م 332 ق ) بود . خانوادهء او از خاندان‌هاى متنفذ سياسى در اين دوران به شمار مىرفت و پدرش از كارمندان دولتى در بصره بود . بريديان مدت‌ها در جنوب عراق و خوزستان ، در كارهاى حكومتى اشتغال داشتند و در دوران وزارت على بن مقله ( 316 - 318 ق ) كارشان بالا گرفت و قدرت سياسى زيادى يافتند و پيشرفت زيادى نمودند تا به تدريج به مقام وزارت دست پيدا كردند . در سال 327 ق ، ابو عبد اللّه بريدى از جانب خليفه الراضى باللّه ( م 329 ق ) به وزارت گمارده شد ؛ اما در اين منصب دوامى نيافت و يك سال بعد بر كنار گرديد . « 1 » اين زمان دوران پرآشوب و فتنه‌اى بود كه همهء اميران دربارى ، باتوجه به ضعف خليفهء عباسى ، در ادارهء امور بر سر دست يافتن به قدرت بيشتر تلاش مىكردند و باهم رقابت مىنمودند ، از اين‌رو ابو عبد اللّه بريدى نيز ، طى مدت كوتاه وزارتش ، پيوسته به نزاع با رقيبان سياسى خود بر سر دستيابى به مقام امير الامرايى مشغول بود . « 2 » ابو عبد اللّه بريدى پس از بركنارى از وزارت نيز فعاليت‌هاى سياسى خود را دنبال كرد . او كه درپى كسب مقام قبلى خود بود . با سپاهى به بغداد يورش آورده ، آن را تصرف كرد ؛ ولى به سبب شورش سپاهيانش ناچار به ترك شهر گرديد « 3 » . اين وضعيت تا سال 329 ق ادامه داشت تا اينكه او در اين سال با حمايت محمد بن رائق ، امير الامراء ، بار ديگر وزارت خليفه الراضى را به دست گرفت ، ولى اين وزارت او نيز ديرى نپاييد ؛ « 4 » زيرا اينك او با رقيبان سياسى جديدى يعنى\r\n\r\n\r\n","description":"","footnote":"\r\n( 1 ) . ابن اثير ، همان ، ص 354 .\r\n( 2 ) . ر . ك : همان .\r\n( 3 ) . ابن اثير ، همان ، ص 371 .\r\n( 4 ) . همان ، ص 390 .\r\n","page_name":" 130 ","page_number":130},
  {"content":"\r\n\r\nحمدانيان مواجه گرديد كه همانند او مدعى مقام امير الامرايى بودند .\r\nنزاع بريديان با خليفه و امير الامراء از يك سو و با حمدانيان از سوى ديگر قدرت آنان را به تحليل برد و اختلافات داخلى ميان آنان را برانگيخت . ابو عبد اللّه بريدى در سال 332 ق ، پس از درگيرىهاى سخت با برادرانش درگذشت . « 1 » حضور او در عرصهء وزارت ، تأثير مثبت و سازنده‌اى بر وضعيت شيعيان و جامعهء شيعه نداشت . وضعيت سياسى آشفتهء اين دوران و درگيرى و نزاع‌هاى مستمر ميان اميران دربارى ، زمينهء هرگونه فعاليت مفيد و سازنده را از وى سلب كرده بود .\r\nاز سوى ديگر دليل و مدركى دال بر ارتباط وى و ساير خاندان بريدى با نائبان و وكيلان امام دوازدهم ، يا عالمان و بزرگان شيعه در دست نيست و اين امر ، اين نكته را تقويت مىكند كه عملكرد سياسى وى و خاندانش تأثيرى در بهبود اوضاع سياسى و اجتماعى شيعيان نداشت .\r\n\r\nب ) در منصب امير الامرايى\r\nامير الامرايى بالاترين منصب دولتى و حكومتى در دستگاه خلافت عباسى بود كه بر كار همهء مقامات و نهادهاى دولتى ، اشراف و نظارت داشت . تأسيس اين منصب به دوران خلافت الراضى باللّه ( خلافت 322 - 329 ق ) مىرسد . او در سال 324 ق ، محمد بن رائق را به اين منصب گمارد و ادارهء تمامى امور مالى و ادارى و نظامى كشور و تعيين عاملان و ديوانيان را در حوزهء اختيارات وى قرار داد و از آن پس نام ابن رائق ، در كنار نام خليفه در خطبه‌ها ذكر مىشد . « 2 » بدين ترتيب امير الامراء همهء امور را به دست گرفت و تا حد زيادى مقام وزارت را تحت الشعاع قرار داد و از وزارت جز نامى باقى نماند . « 3 » تأسيس اين منصب جديد ، به منظور\r\n\r\n\r\n","description":"","footnote":"\r\n( 1 ) . مسكويه ، همان ، ج 2 ، ص 8 و ابن اثير ، همان ، ص 409 .\r\n( 2 ) . مسكويه ، همان ، ج 1 ، ص 351 .\r\n( 3 ) . ابن طقطقى ، الفخرى ، ص 383 و ابن خلدون ، العبر ، ج 3 ، ص 839 .\r\n","page_name":" 131 ","page_number":131},
  {"content":"\r\n\r\nرفع مشكلات موجود در وضعيت داخلى دربار عباسى و كاستن از دخالت درباريان در ادارهء حكومت بود ، اما اين اقدام هم در سامان بخشيدن به وضعيت آشفتهء اين دوره كمكى نكرده ، بلكه به آن شدت داد ، به‌گونه‌اى كه خليفهء عباسى به صورت بازيچه‌اى در دست امير الامراء درآمد و منصب جديد نيز عرصهء نزاع درباريان ، براى كسب اين موقعيت جديد گرديد .\r\nحضور و فعاليت سياسى شيعيان ، در دستگاه خلافت عباسى ، زمينه را براى رسيدن آنان به منصب امير الامرايى هم فراهم ساخته بود . از آن‌ميان ابو عبد اللّه بريدى تلاش زيادى كرد تا به اين منصب دست يابد و بدين منظور جنگ و نزاع‌هاى بسيارى با درباريان داشت ؛ ولى موفق نشد . رقيب او ناصر الدوله ، حسن بن عبد اللّه حمدانى ( م 352 ق ) ، كه عنوان حكومت موصل و جزيره را در دست داشت ، در اين امر توفيق بيشترى داشت . وى كه نقش زيادى در تحولات سياسى اواخر عصر غيبت صغرى بازى كرد ، درگيرىهايى با ابو عبد اللّه بريدى ، بر سر وزارت و امير الامرايى داشت . او در سال 330 ق ، از جانب خليفهء جديد ، المتقى ( خلافت 329 - 333 ق ) « 1 » ، ناصر الدوله لقب گرفت و به امير الامرايى گمارده شد و مقر حكومتش را از موصل به بغداد منتقل نمود . او مدت يك سال در منصب امير الامرايى باقى بود و در اين مدت پيوسته با نابسامانىهاى داخلى دولت و مشكلات خارجى درگيرى داشت . در داخل ، وجود رقيبان و مدعيان امير الامرايى ، عرصه را براى تدبير و ادارهء امور تنگ كرده بود و بيرون از دربار ، ظهور قدرت‌هاى سياسى جديد ، چون آل زيار و آل بويه ، وضعيت سياسى را دشوارتر مىساخت . از ميان مدعيان امير الامرايى ، دو تن رقيبان سرسخت ناصر الدوله بودند . يكى ابو عبد اللّه بريدى بود كه به جهت اختلافات خانوادگى و\r\n\r\n\r\n","description":"","footnote":"\r\n( 1 ) . ابن اثير ، همان ، ص 382 .\r\n","page_name":" 132 ","page_number":132},
  {"content":"\r\n\r\nدرگيرىهاى فرسايشى طولانى ، قدرت خود را از دست داده بود و ديگرى ، يكى از اميران ترك‌نژاد دربار ، به نام توزون بود ، كه به سختى با ناصر الدوله بر سر اين منصب نزاع داشت و در نهايت وى به سال 331 ق ، با شكست نيروهاى حمدانيان وارد بغداد شد و از جانب خليفه المتقى ، كه هيچ اختيارى در اداره امور نداشت ، به جاى ناصر الدوله به امير الامرايى منصوب گرديد « 1 » و دوران كوتاه امارت ناصر الدوله حمدانى به سرآمد . وى از اين پس به موصل بازگشته ، در تحكيم پايه‌هاى حكومت مستقل خود بر جزيره تلاش كرد و منصب امير الامرايى ، يك چند در دست امراى ترك‌نژاد دربارى ، توزون و پس از او ابن شيرزاد ، بود تا با بر آمدن آل بويه و استيلا آنان بر بغداد در سال 334 ق ، اين منصب از آن امير شيعى مذهب اين خاندان ، احمد معز الدوله ( م 356 ق ) گرديد . به هر تقدير اگرچه اميران شيعه مذهب نتوانستند مدت قابل توجهى بر اين مسند باقى بمانند و عملكرد چشمگيرى داشته باشند ، حضور آنان در اين عرصه نشان‌دهندهء پيشرفت و توسعهء سياسى شيعيان در اين عصر مىباشد كه تا حد دستيابى به بالاترين مقامات حكومتى پيش رفتند .\r\n\r\nج ) در مناصب ادارى و حكومتى\r\nدر عصر غيبت صغرى باتوجه به موقعيت سياسىاى كه براى شيعيان فراهم شده بود ، به‌ويژه از نيمه دوم اين عصر ، كه به سبب اوضاع داخلى حكومت عباسى ، اين موقعيت سياسى توسعهء بيشترى يافت ، شمارى از شخصيت‌هاى شيعه مذهب ، در مناصب ادارى و حكومتى عباسيان نفوذ كرده و تصدى برخى امور را به دست گرفتند . اين امر در تغيير وضعيت عمومى شيعيان بىتأثير نبود ، به‌خصوص كه در بين اين شخصيت‌هاى متنفذ سياسى ، افرادى چون نائب خاص امام دوازدهم\r\n\r\n\r\n","description":"","footnote":"\r\n( 1 ) . ابن اثير ، همان ، ص 399 .\r\n","page_name":" 133 ","page_number":133},
  {"content":"\r\n\r\nو يا برخى چهره‌هاى علمى و ممتاز تشيع در اين دوران به چشم مىخورند . به طور معمول بسيارى از كسانى كه به مناصب ادارى و حكومتى راه يافتند از افرادى بودند كه با مقامات بالاى حكومت وابستگى داشتند ، مانند اعضاى خاندان فرات ، نوبختى و بريدى .\r\n\r\nآل فرات\r\nبنى فرات از خاندان‌هاى مشهور شيعه مذهب در عصر غيبت بودند و دو تن از وزيران اين دوران كه نقش زيادى در تحولات سياسى اين چند دهه بازى كردند ، از همين خاندان برآمدند . پيشتر ، در گفتگو از وزارت على بن فرات ، دربارهء اين خاندان ، و اصل و نسب و سابقهء تشيع ايشان نكاتى گفته شد . بزرگ اين خاندان ، در قرن سوم هجرى ، ابو جعفر محمد بن موسى بن حسن بن فرات بود كه تاريخ زندگانى او به درستى دانسته نيست و اولين‌بار نوبختى در شرح فرقهء نصيريه « 1 » از وى به‌عنوان يار و پشتيبان نزديك ابن نصير ، بنيانگذار اين فرقه ياد كرده است . « 2 » ظاهرا از همين زمان ، يعنى پيش از غيبت صغرى ، فعاليت‌هاى او در عرصهء سياسى و امور دولتى آغاز شد . او با وزير خليفه المعتمد حسن بن مخلد بن جراح ( م 263 ق ) دوستى داشت و از اين طريق در دستگاه دولتى مشاغلى يافت « 3 » و نيز مدتى كارگزار دولتى در ماسبذان و نهاوند بود . « 4 » تاريخ وفاتش به درستى معلوم نيست و گويا در فاصله درگذشت امام عسكرى عليه السّلام ( م 260 ق ) و محمد بن نصير\r\n\r\n\r\n","description":"","footnote":"\r\n( 1 ) . نصيريه يكى از فرقه‌هاى شيعه بودند كه عقايد غلوآميزى داشتند . بنيان‌گذار اين فرقه ، محمد بن نصير نميرى بود كه به الوهيت امام دهم عليه السّلام قائل شد و خود را رسول او ناميد و پس از شهادت امام عسكرى عليه السّلام مدعى مقام بابيّت گرديد . نوبختى ، فرق الشيعه ، ص 87 و طوسى ، الغيبه ، ص 224 .\r\n( 2 ) . نوبختى ، فرق الشيعه ، ص 87 .\r\n( 3 ) . همدانى ، تكملة تاريخ الطبرى ، ص 46 و مسكويه ، همان ، ص 15 .\r\n( 4 ) . بجنوردى ، دايرة المعارف بزرگ اسلامى ، ج 4 ، ص 383 .\r\n","page_name":" 134 ","page_number":134},
  {"content":"\r\n\r\n( م 270 ق ) ، از دنيا رفته است . « 1 » چند تن از فرزندانش به رياست ديوان‌ها و مقام وزارت دست يافتند .\r\nاولين شخصيت برجستهء سياسى اين خاندان در عصر غيبت صغرى ، ابو العباس احمد ( 236 - 291 ق ) ، فرزند بزرگ محمد بن محمد بن موسى بن فرات ، و از ياران امام حسن عسكرى عليه السّلام بود كه رواياتى از ايشان نقل كرده و داراى تأليفاتى نيز مىباشد . « 2 » برخى معتقد بودند كه محمد بن نصير ، به هنگام مرگ او را به جانشينى برگزيد . زندگى سياسى ابو العباس احمد ، از زمان پدرش آغاز شد و گويا با وساطت او ، كه با حسن بن مخلد وزير ، دوستى داشت به امور ديوانى راه يافت و تا سال‌ها بعد از مرگ پدرش در اين منصب باقى بود ؛ اما در سال 278 ق ، به دنبال گرفتار شدن وزير ، او نيز از منصب خود بر كنار شده ، همراه برادرش ابو الحسن على زندانى گرديد . « 3 » اندكى بعد ، در سال 279 ق ، با روى كار آمدن المعتضد عباسى ( خلافت 279 - 289 ق ) ، اين دو برادر درپى جريانات سياسى داخلى و با وساطت بعضى دوستانشان در نزد وزير ، آزاد شدند . ابو العباس پس از رهايى از زندان ، به زودى به وضعيت مالى دولت سامان بخشيد و به پاداش اين خدمت ، رياست ديوان خراج و ضياع را دريافت كرد . « 4 » ديوان جديدى را به نام ديوان الدار پديد آورد كه حاصل ادغام ديوان عالى ولايتى مشرق و مغرب و ديوان سواد بود و خود رياست آن را به عهده گرفت و برادرش ابو الحسن على را به نيابت خود گمارد . « 5 »\r\n\r\n\r\n","description":"","footnote":"\r\n( 1 ) . همان .\r\n( 2 ) . اشعرى ، المقالات و الفرق ، ص 101 .\r\n( 3 ) . ر . ك : طبرى ، تاريخ ، ج 10 ، ص 22 .\r\n( 4 ) . صابى ، الوزراء ، ص 13 و 14 و 87 .\r\n( 5 ) . همان ، ص 148 .\r\n","page_name":" 135 ","page_number":135},
  {"content":"\r\n\r\nدر همين زمان دو تن از خاندان بنى جراح ، كه اعضاى اين خاندان ، پيوسته با بنى فرات در نزاع و ستيز بودند ، به نام‌هاى محمد بن داوود و على بن عيسى ( وى چندين‌بار مقام وزارت را به دست آورد و جاى بنى فرات را گرفت ) ، در اين ديوان زير نظر وى كار مىكردند . ابو العباس در دوران رياست ديوان خراج ، به سبب دقت در محاسبهء درآمد شهرها و كشف برخى سوءاستفاده‌هاى كارگزاران دولتى ، و مهارت خاصش در امور مالى ، دشمنان بسيارى بر ضد خود برانگيخت . « 1 » وثاقت و اطمينان خليفه المعتضد به وى در امور مالى به حدى رسيد كه حتى امور مالى مربوط به وزير را نيز زير نظر وى قرار داد « 2 » و پس از مرگ عبيد اللّه بن سليمان وزير ، در سال 288 ق ، قصد داشت منصب وزارت را به او دهد ؛ اما مخالفت برخى از درباريان ، وى را از اين كار منصرف ساخت . « 3 » چه‌بسا علت اين مخالفت‌ها تشيع وى بود . در همين زمان برخى ديگر از رقيبان دربارى وى با سعايت نزد خليفه ، در صدد بودند تا وى را از منصب مهم خود بر كنار و زندانى كنند كه در اين امر توفيقى نيافتند . ابن فرات ، علىرغم اتهاماتى كه درباره سوءاستفاده‌هاى مالى به وى نسبت مىدادند ، همچنان در كار محاسبات مالى دقيق و سخت‌گير بود و از امضا سند اقطاعات بىجايى كه خليفه ، وزير و امراء به اطرافيان خود مىدادند ، خوددارى مىكرد و همواره بيمناك بود كه اين بخشش‌ها سبب كاهش درآمد دولت و تأخير در پرداخت مقررى سپاه و بروز آشوب شود . او حتى از امضاى سند زمينى كه خليفه به يكى از كنيزان خود بخشيده بود سرباز زد . « 4 » در ايام او درآمد دولت فزونى يافت و كاردانى و جديت او و سخت‌گيرى در امور مالى\r\n\r\n\r\n","description":"","footnote":"\r\n( 1 ) . همان ، ص 191 - 193 .\r\n( 2 ) . همان ، ص 207 .\r\n( 3 ) . ابن كثير ، البداية و النهايه ، ج 11 ، ص 91 .\r\n( 4 ) . صابى ، همان ، ص 199 - 202 .\r\n","page_name":" 136 ","page_number":136},
  {"content":"\r\n\r\nموجب شد تا كسان بسيارى زبان به ستايش او بگشايند . « 1 »\r\nاحمد بن فرات مردى فقيه بود برخى او را داناترين مردم به فقه مذاهب اسلامى دانسته‌اند . وى در ادبيات و شعر نيز دست داشت و خود شعر مىسرود و خصلت‌هاى پسنديده‌اش موجب شده بود تا شاعران ممتاز اين دوره مانند ابن معتز و بحترى او را ستايش كنند . « 2 » او در سال 291 ق درگذشت و برخى برآنند كه با توطئهء قاسم بن عبيد اللّه وزير ، مسموم گرديد . « 3 » از پسران احمد ، فقط دربارهء ابو الخطاب عباس ( 258 - 338 ق ) اطلاعات اندكى در دست است كه چندان در كارهاى سياسى دخالت نداشت . گويا يك‌بار كه منصب وزارت به وى پيشنهاد شده بود از پذيرفتن آن خوددارى كرد ، « 4 » هرچند در زمان وزارت عموى خود ابو الحسن على بن فرات ، ظاهرا در ارتباط نزديكى با او بود و او را از شايعاتى كه به سبب تحريكات دشمنانش در ميان مردم رواج داشت ، آگاه مىكرد . « 5 »\r\nمشهورترين چهرهء سياسى اين خاندان و شخصيت سياسى شيعه در اين زمان ، ابو الحسن على بن محمد بن موسى بن فرات وزير ( 241 - 312 ق ) ، فرزند ديگر محمد بن موسى بن فرات بود كه پيشتر دربارهء فعاليت‌هاى سياسى او در مناصب مختلف ديوانى و ادارى ، تا تصدى مقام وزارت صحبت شد . حضور وى در دستگاه حكومت ، زمينه را براى ورود شيعيان به عرصه‌هاى سياسى و حكومتى فراهم ساخته بود . ابو الحسن با استفاده از نفوذ و قدرت سياسى خود ، افرادى را در مشاغل ادارى و مناصب دولتى به كار مىگمارد . او سه پسر خود حسين ، فضل و محسّن را به كارهاى ديوانى وارد ساخت و مشاغل دولتى داد . در اين ميان محسّن\r\n\r\n\r\n","description":"","footnote":"\r\n( 1 ) . ر . ك : همان ، ص 205 - 208 .\r\n( 2 ) . ر . ك : همان ، ص 86 و 87 و . . . ، و ديوان بحترى ، قصيده 240 .\r\n( 3 ) . همان ، ص 152 و تنوخى ، نشوار المحاضره ، ج 3 ، ص 271 .\r\n( 4 ) . خطيب بغدادى ، تاريخ بغداد ، ج 12 ، ص 159 .\r\n( 5 ) . مسكويه ، تجارب الامم ، ج 1 ، ص 52 .\r\n","page_name":" 137 ","page_number":137},
  {"content":"\r\n\r\nموقعيت برترى نسبت به برادرانش داشت . و در سال 297 ق ، از جانب پدرش ، رياست ديوان مغرب را يافت كه پيشتر عموى او ، جعفر بن محمد بر آن رياست مىكرد . « 1 » گويا در دورهء دوم وزارت پدرش هم ، همين منصب را عهده‌دار بود ؛ زيرا اندكى پس از عزل على بن فرات از وزارت ، وى را كه رياست ديوان مغرب را داشت و گريخته بود ، گرفتار ساختند . در سومين دورهء وزارت ابن فرات ، او بر همهء امور مربوط به پدر سالخورده‌اش اشراف داشت و بر كليه ديوان‌ها رياست مىنمود ؛ اما خشونت و اخلاق ناپسند او ، نارضايتى ديوانيان و مردم را برمىانگيخت . « 2 » اين كردارها ، شايد واكنشى در برابر آزارهايى بود كه وى و پدرش به هنگام بركنارى از مقامات خود و زندانى شدن ديده بودند . « 3 » به‌هرحال او بر دشمنان پدرش و رقيبان خود سخت مىگرفت ، اموال برخى را مصادره مىكرد و برخى را هلاك مىساخت . به نظر مىرسد پرداختن به امور سياسى ، محسّن بن فرات را از بينش اعتقادى صحيح منحرف ساخته بود ، به‌طورى كه با برخى چهره‌هاى منفى و منحرف شيعه ارتباط داشت . محمد بن على شلمغانى ، معروف به ابن ابى عزاقر ، مؤسس فرقهء عزاقريه ، كه از مدعيان بابيّت بود و انحراف بزرگى را در اين عصر پديد آورد ، با وى در ارتباط بود . محسّن او را در دستگاه وزارت وارد كرده ، از وجود او براى از ميان بردن رقيبانش بهره مىگرفت « 4 » و در مقابل ، شلمغانى تحت حمايت‌هاى محسّن ، به فعاليت خود توسعه مىداد ؛ اما قدرت محسّن دوام چندانى نداشت . با عزل پدرش از وزارت ، وى نيز گرفتار و زندانى شد و پس از آزار و شكنجهء فراوان ، كه به منظور دست يافتن بر اموال و دارايىهاى\r\n\r\n\r\n","description":"","footnote":"\r\n( 1 ) . صابى ، همان ، ص 292 .\r\n( 2 ) . مسكويه ، تجارب الامم ، ج 1 ، ص 125 .\r\n( 3 ) . ر . ك : تنوخى ، نشوار المحاضره ، ص 229 .\r\n( 4 ) . مسكويه ، همان ، ص 123 و ابن اثير ، الكامل ، ج 8 ، ص 290 .\r\n","page_name":" 138 ","page_number":138},
  {"content":"\r\n\r\nپنهان او صورت گرفت ، به قتل رسيد . « 1 » محسّن بن فرات ، بر خلاف پدرش كه چهره‌اى مورد احترام و ستودنى بود ، نزد مردم و درباريان شخصيتى منفور داشت . او در زمان وزارت خويش ، به جز فرزندانش ، به كسان ديگرى نيز مشاغل دولتى داد ؛ از آن جمله محمد بن على بزوفرى بود كه او را به حكومت برخى نواحى واسط منصوب كرد . « 2 »\r\nاز شخصيت‌هاى ديگر اين خاندان ، كه در دستگاه حكومت عباسيان نفوذ داشت ، ابو الخطاب جعفر برادر على بن فرات وزير است . او در روزگار المعتضد عباسى ، از جانب وزير ، عامل خراج برخى شهرها بود و زمانىكه على بن فرات در سال 296 ق به وزارت رسيد ، رياست ديوان خراج مشرق و مغرب را به او سپرد . ابو الخطاب مدت يك سال تصدى رياست اين ديوان را داشت و در سال 297 ق درگذشت . محسّن پسر ابن فرات وزير ، داماد همين جعفر بن فرات بود كه منصب او را هم پس از وى تصدى كرد . « 3 » برخى نام وى را در زمره دانشمندان ذكر كرده‌اند « 4 » و نيز گفته شده يك‌بار او را براى تصدى منصب وزارت فراخواندند ؛ ولى نپذيرفت . « 5 » ابو الخطاب پسرى به نام ابو الفتح فضل داشت ، كه از چهره‌هاى سياسى برجستهء اين عصر است . او ظاهرا فعاليت‌هاى سياسى خود را ، پس از مرگ پدرش ، و از زمان وزارت على بن فرات آغاز كرد و در دوران وزارت‌هاى سه‌گانهء وى ، رياست ديوان الدار ، ديوان مشرق و مغرب ، را عهده‌دار بود « 6 » و حتى پس از قتل ابو الحسن ، پس از يك دوره ، دورى از كارهاى حكومتى ، در سال 315 ق بار\r\n\r\n\r\n","description":"","footnote":"\r\n( 1 ) . همان .\r\n( 2 ) . اقبال ، خاندان نوبختى ، ص 13 و جاسم حسين ، تاريخ سياسى غيبت ، ص 198 به نقل از تجارب الامم ، ج 1 ، ص 123 .\r\n( 3 ) . قرطبى ، صلة تاريخ الطبرى ، ص 29 و 34 .\r\n( 4 ) . ذهبى ، سير اعلام النبلاء ، ج 14 ، ص 109 .\r\n( 5 ) . ابن خلكان ، وفيات الاعيان ، ج 3 ، ص 424 .\r\n( 6 ) . قرطبى ، همان ، ص 34 .\r\n","page_name":" 139 ","page_number":139},
  {"content":"\r\n\r\nديگر به همين منصب گمارده شد . « 1 » از اين پس بود كه حضور او در عرصه‌هاى سياسى بيشتر گرديد ، به‌طورى كه در دهه سوم اين قرن به وزارت رسيد و به ابن فرات دوم شهرت يافت . پيشتر درباره دوران وزارت او سخن گفتيم . او دومين چهرهء برجسته سياسى خاندان فرات است كه در طى اين چند دهه حضور و فعاليت سياسى گسترده‌اى داشتند .\r\n\r\nآل نوبخت\r\nاز شخصيت‌هاى ديگر شيعى در عرصهء سياست و امور دولتى و حكومتى ، شمارى از اعضاى خاندان نوبختى هستند كه ارتباط نزديكى با خاندان فرات داشتند و به‌خصوص در ايام وزارت على بن فرات ، تنى چند از اين خاندان در مناصب حكومتى و دولتى فعاليت مىكردند .\r\nنوبختيان از خاندان‌هاى قديمى ايرانىنژاد و شيعه مذهب بودند كه از سال‌ها پيش ، در امور سياسى و دربار عباسيان حضور داشتند . جد اين خاندان در روزگار اولين خلفاى عباسى به اسلام گرويد و از همان آغاز به دربار راه يافت و از آن پس اعضاى اين خاندان پيوسته در دربار عباسيان داراى مناصبى بودند . « 2 »\r\n\r\n\r\n","description":"","footnote":"\r\n( 1 ) . مسكويه ، همان ، ص 150 .\r\n( 2 ) . جد آن‌ها نوبخت زرتشتى در زمان منصور عباسى ( 158 ق ) اسلام آورد و منجم دربار منصور گرديد . پسر او ابو سهل نيز همين منصب را داشت . از نوادگان او يعقوب بن اسحاق ، نديم مأمون عباسى بود و اسحاق بن ابى سهل ، مدير بيت الحكمه‌اى بود كه مأمون در بغداد تأسيس كرده بود . ر . ك : اقبال ، خاندان نوبختى دربارهء زمان گرايش اين خاندان به تشيع اطلاع دقيقى در دست نيست . ابن نديم گفته است كه ايشان به داشتن ولايت على عليه السّلام مشهور بودند .\r\nالنديم ، الفهرست ، ص 177 . روايتى نيز نقل شده است حاكى بر ارتباط هارون بن سهل ، پسر نوبخت ، با امام صادق عليه السّلام و استفتاى وى از آن حضرت دربارهء مشروعيت علم نجوم ر . ك :\r\nمجلسى ، بحار الانوار ، ج 14 ، ص 132 ؛ اما ارتباط هارون بن سهل و امام صادق عليه السّلام به لحاظ تاريخى امكان ندارد و شايد او با يكى ديگر از ائمه مكاتبه كرده باشد . به هر روى اين روايت حاكى از ارتباط اعضاى اين خاندان با امامان شيعه است .\r\n","page_name":" 140 ","page_number":140},
  {"content":"\r\n\r\nمهم‌ترين فرد اين خاندان در عصر غيبت صغرى ، ابو سهل اسماعيل بن على ( 237 - 311 ق ) است كه در زمان خود از بزرگان و رؤساى شيعه ، و از مشاهير متكلمان اماميه و از شاعران و نويسندگان بنام بود و علاوه بر رياست جامعهء شيعه در بغداد ، و اشتغال به فعاليت‌هاى علمى ، برخى مناصب ادارى را نيز برعهده داشت . به‌نظر مىرسد اشتغال او در اين مناصب هم زمان با وزارت ابن فرات اول بوده است . حضور ابو سهل در اهواز ، طى سال‌هاى نخستين وزارت ابن فرات ، حدود 300 تا 303 ق ، مىتواند شاهدى بر تصدى او در امور ادارى و ديوانى خارج از بغداد باشد . « 1 » با اين حال اطلاعات دقيقى دربارهء مشاغل ادارى وى در اين تاريخ و پيش از آن در دست نداريم ؛ اما تأكيد برخى رجال‌نويسان در خصوص موقعيت ادارى حائز اهميت او و اين‌كه جايگاه او در ميان كاتبان و ديوانيان ، تالى تلو مقام وزيران بوده « 2 » بيانگر اين است كه وى در سال‌هاى نخست خلافت المقتدر ، و وزارت‌هاى ابن فرات ، نفوذ قابل توجهى در دربار داشته است . حدود سال 311 ق ، و در سومين دورهء وزارت على بن فرات ، او باتوجه به مشاغل ديوانىاش ، از جانب وزير ، مأمور رسيدگى به حساب‌هاى مالى وزير بر كنار شده ، گرديد و ظاهرا در همين زمان بود كه ابن فرات امارت قريه مبارك ، احتمالا از توابع واسط ، را به وى سپرد . « 3 »\r\nابو جعفر محمد برادر ابو سهل نوبختى ، از فرهيختگان شعر و ادب ، نيز داراى مشاغل ديوانى بود . او با ابن الرومى ، شاعر بزرگ اين عصر و با تمايلات شيعى ، روابط نزديك و مكاتبات شعرى داشت . از يكى از مدايح اين شاعر درباره\r\n\r\n\r\n","description":"","footnote":"\r\n( 1 ) . او در اهواز در طى سال‌هاى قبل از 301 و 303 ق مباحثات و مناظراتى با منصور حلاج و ابو على جبائى ، رئيس متكلمين معتزله داشت كه حاكى از حضور وى در اهواز طى اين سال‌ها مىباشد . ر . ك : طوسى ، الفهرست ، ص 58 و نجاشى ، رجال ، ص 23 .\r\n( 2 ) . قرطبى ، صلة تاريخ طبرى ، ص 39 .\r\n( 3 ) . ر . ك : جاسم حسين ، همان ، ص 198 .\r\n","page_name":" 141 ","page_number":141},
  {"content":"\r\n\r\nابو جعفر نوبختى چنين برمىآيد كه وى مدتى حاكم قرية النعمان بود . « 1 »\r\nاز چهره‌هاى شاخص نوبختيان كه در اين دوره از نفوذ سياسى قابل‌توجهى برخوردار بود ، حسين بن روح نوبختى است ، كه پس از درگذشت محمد بن عثمان عمرى ، به‌عنوان نائب سوم امام دوازدهم معرفى گرديد . ابن روح علاوه بر جايگاه اجتماعى والايش به سبب موقعيت خانوادگى خود ، از موقعيت سياسى خوبى نيز بهره‌مند بود و در دوران خلافت المقتدر و وزارت ابن فرات اول ، در دربار عباسيان احترام فوق العاده و حضور فعالى داشت . به گفتهء جهشيارى ، وى مدتى مسئول املاك خاصه خليفه بود . « 2 » موقعيت سياسى و جايگاه اجتماعى او سبب شده بود تا مورد توجه درباريان قرار گيرد ، به‌طورى كه پس از بركنارى ابن فرات از وزارت و در طى تصدى اين مقام توسط حامد بن عباس ( وزارت 306 - 311 ق ) ، منزل ابن روح محل ملاقات‌هاى غيررسمى دبيران ، اشراف و وزيران بر كنار شده ، به‌ويژه اعضاى خاندان فرات بود . « 3 » طبيعى بود كه ابن روح از موقعيت سياسى خود ، در جهت رفع مشكلات شيعيان و رسيدگى به امور آنان بهره گيرد . احتمالا او از نفوذ خود براى شيعيانى كه در دستگاه خلافت بودند استفاده مىكرد و آنان را تشويق مىنمود تا هم‌كيشان خود را در دستگاه حكومتى به كار گيرند و به نيازمندان شيعه كمك كنند . پيشتر دربارهء روابط نزديك ابن روح و على بن فرات وزير ، سخن گفتيم ، بنا به اظهارات برخى منابع ، رهنمودهاى ابن روح به وسيلهء وزير به اجرا درمىآمد . « 4 »\r\nبا اين حال ابن روح و ساير شيعيان در مناصب دولتى ، ناگزير بودند مذهب خود را پنهان دارند و در اين خصوص تقيه كنند ، تا جايى كه به‌عنوان نمونه ، او\r\n\r\n\r\n","description":"","footnote":"\r\n( 1 ) . ر . ك : اقبال ، همان ، ص 124 .\r\n( 2 ) . جهشيارى ، الوزراء و الكتّاب ، ص 300 .\r\n( 3 ) . اقبال ، همان ، ص 217 .\r\n( 4 ) . جاسم حسين ، همان ، ص 198 .\r\n","page_name":" 142 ","page_number":142},
  {"content":"\r\n\r\nخادم خود را كه با صراحت تشيع خود را ابراز مىداشت و بر معاويه لعنت مىفرستاد ، اخراج كرد . « 1 » اين بدان جهت بود كه رقيبان سياسى و مذهبى ايشان ، كه پيوسته درصدد از ميان بردن آنان و حذف ايشان از صحنهء سياسى بودند ، بهانه و انگيزه‌اى براى اقدام عليه آنان نداشته باشند . با اين وجود مىبينيم كه در سال 311 ق ، حسين بن روح به اتهام تشيع و همكارى با قرمطيان دستگير و زندانى مىشود و ابو الحسن وزير نيز به همين اتهام از وزارت خلع و همراه پسرش اعدام مىگردد . « 2 » ابن روح پس از اين واقعه و آزادى از زندان ، موقعيت سياسى و اجتماعى خويش را بازيافت . در همين زمان افراد ديگرى از خاندان نوبختى در حكومت عباسيان مشاغل ديوانى و ادارى داشتند ؛ از آن جمله از اسحاق بن اسماعيل ( م 322 ق ) و پسرش يعقوب نام برده شده است . « 3 » و نيز از على بن عباس ( م 325 ق ) ، كه مدتى دبير امير الامراء ، محمد بن رائق بود و پسرش حسين نيز در كارهاى ديوانى اشتغال داشت . « 4 » بىشك حسين بن روح از وجود اين شيعيان در دستگاه حكومتى ، براى پيشبرد اهداف خويش و نشر تشيع و حمايت از شيعيان بهره مىگرفت . او در دوران خليفه الراضى ( خلافت 322 - 329 ق ) در بغداد موقعيت عالى داشت و بزرگان و رجال دربارى همواره با وى در ارتباط بودند و بعضى از ايشان در پيشبرد كارهاى سياسى خويش از نفوذ او كمك مىگرفتند چنان كه مثلا در سال 325 ق ابو على ابن مقله ، كه اندكى بعد به وزارت رسيد ، براى حل مشكلاتش در دربار به او پناه آورد و ابن روح از طريق حسين بن على نوبختى اين مشكل را رفع كرد . « 5 » شخصيت متنفذ ابن روح حتى توجه خليفه را جلب كرده بود و به گفتهء صولى ،\r\n\r\n\r\n","description":"","footnote":"\r\n( 1 ) . طوسى ، الغيبه ، ص 386 .\r\n( 2 ) . قرطبى ، صلة تاريخ الطبرى ، ص 82 .\r\n( 3 ) . اقبال ، همان ، ص 181 به بعد .\r\n( 4 ) . همان ، ص 139 به بعد .\r\n( 5 ) . صولى ، كتاب الاوراق ، ص 87 .\r\n","page_name":" 143 ","page_number":143},
  {"content":"\r\n\r\nتاريخ‌نگار اين عصر ، خليفه الراضى پيوسته از نفوذ وى در بغداد سخن مىگفت . « 1 »\r\n\r\nبريديان\r\nيكى ديگر از خاندان‌هاى سياسى متنفذ در غيبت صغرى ، بريديان هستند كه در تحولات سياسى اواخر عصر غيبت صغرى سهم زيادى داشتند و برخى از اعضاى اين خاندان تا مرز وزارت و امير الامرايى پيش رفتند .\r\nبريديان خاندانى ايرانى بودند كه در قرن چهارم هجرى در خوزستان به سر مىبردند . نام اين خاندان برگرفته از شغل پدر آنان ، ابو عبد اللّه حسن بن عبد اللّه بريدى است كه رياست سازمان بريد بصره را داشت . « 2 » پسران وى ابو عبد اللّه احمد ( م 332 ق ) ، ابو الحسين عبد اللّه ( م 333 ق ) و ابو يوسف يعقوب ( م 332 ق ) نيز در مناصب ادارى و حكومتى اشتغال داشتند . پيشتر درباره وزارت ابو عبد اللّه احمد بريدى و تلاشهاى او براى دستيابى به منصب امير الامرايى صحبت شد . وى پيش از وزارت نيز سال‌ها عهده‌دار مناصب دربارى و ادارى بود . در سال 315 ق ، او كه بزرگ خاندان به شمار مىرفت ، عهده‌دار املاك خاصهء خليفه در اهواز و رامهرمز گرديد « 3 » و با حمايت او بود كه در سال 316 ق ابن مقله به وزارت دست يافت « 4 » و وزير در قبال اين خدمت او و با دريافت مبلغى گزاف ، تمام امور اهواز ، جز شوش و جندىشاپور را به وى واگذار كرد . « 5 » با بركنارى ابن مقله از وزارت ، ابو عبد اللّه بريدى نيز مناصب خود را از دست داد و زندانى شد ، اما پس از چندى از زندان رهايى يافته و موقعيت سابق خويش را در اهواز بازيافت . « 6 » از اين زمان قدرت وى\r\n\r\n\r\n","description":"","footnote":"\r\n( 1 ) . همان ، ص 154 .\r\n( 2 ) . سمعانى ، الانساب ، ج 1 ، ص 334 .\r\n( 3 ) . مسكويه ، تجارب الامم ، ج 1 ، ص 152 .\r\n( 4 ) . همان ، ص 185 و ابن اثير ، الكامل ، ج 8 ، ص 184 .\r\n( 5 ) . مسكويه ، همان ، ص 158 و ابن اثير ، همان ، ص 185 .\r\n( 6 ) . ابن اثير ، همان ، ص 238 و 246 .\r\n","page_name":" 144 ","page_number":144},
  {"content":"\r\n\r\nدر خوزستان افزايش يافت . او تلاش مىكرد با جلب حمايت جناح‌هاى سياسى مختلف ، از آن‌ها در مقابله با رقيبان خود و كسب امتيازات سياسى بيشتر سود ببرد ، از اين‌رو گاه با امراى آل بويه در فارس عليه عمال خليفه هم‌دست مىشد و گاه با امير الامراء براى دفع رقيبان خود در منطقه هم‌پيمان مىگرديد . تلاش‌هاى او براى رسيدن به وزارت ثمر بخشيد ؛ ولى منصب امير الامرايى مدعيان پرقدرت‌ترى داشت كه اجازهء ورود او را به اين عرصه نمىدادند . نزاع‌هاى مستمر وى با جناح‌هاى مختلف سياسى ، قدرت وى را به تحليل برد و اختلافات داخلى بين او و برادرانش را برانگيخت . او در سال 322 ق ، برادرش ابو يوسف را كه قصد توطئه عليه او داشت به قتل رسانيد . « 1 » خود او نيز عمر زيادى نكرد و چندى بعد در همين سال از دنيا رفت .\r\nبرادران ديگر ابو عبد اللّه بريدى اهميت و نقش سياسى وى را نداشتند ؛ ولى از عوامل مهم تحولات سياسى اين دوران بودند كه در مواضع بسيار در كنار برادر خود فعاليت مىكردند . در همان زمانىكه ابو عبد اللّه عهده‌دار املاك خليفه در خوزستان بود ( سال 315 ق ) ، ابو يوسف بريدى مأمور گردآورى ماليات برخى روستاهاى اهواز بود « 2 » و در زمان وزارت ابن مقله اداره املاك خاصه خليفه در اهواز ، يعنى منصب برادرش به وى واگذار گرديد . « 3 » وى در آغاز سال 320 ق عهده‌دار بصره و توابع آن شد . « 4 » در دوران گرفتارى برادرش ابو عبد اللّه ، وى و برادر ديگرش ابو الحسين نيز زندانى شدند . از اين پس او همه‌جا در كنار برادرش ابو عبد اللّه فعاليت مىكرد و براى دست يافتن به مناصب و موقعيت‌هاى برتر تلاش مىنمود ؛ اما اين وضعيت ادامه نيافت و با ضعف تدريجى ابو عبد اللّه بريدى ، ابو يوسف وجاهت بيشترى در بين هواداران بريديان پيدا كرد ، به‌گونه‌اى كه حتى\r\n\r\n\r\n","description":"","footnote":"\r\n( 1 ) . مسكويه ، همان ، ج 2 ، ص 58 و ابن اثير ، همان ، ص 409 .\r\n( 2 ) . مسكويه ، همان ، ج 1 ، ص 152 و ابن اثير ، همان ، ص 185 .\r\n( 3 ) . ابن اثير ، همان ، ص 185 .\r\n( 4 ) . همان ، ص 238 .\r\n","page_name":" 145 ","page_number":145},
  {"content":"\r\n\r\nسپاه ابو عبد اللّه به او متمايل گشتند و اين در حالى بود كه ابو عبد اللّه ناچار شده بود براى حفظ سپاهيان خود از وى درخواست كمك مالى كند . به نظر مىرسد كه او در همين زمان ( سال 332 ق ) ، قصد داشت با توطئه‌اى عليه برادرش رياست سپاه را به دست بگيرد ، اما ابو عبد اللّه از اين امر آگاه گشته و او را به قتل رسانيد . « 1 » برادر ديگر اين خاندان ، ابو الحسين بريدى نيز فعاليت‌هاى سياسى مختلفى در كنار ساير اعضاى خانواده داشت . او در حدود سال 316 ق از جانب ابن مقله وزير ، امارت فراتيه را عهده‌دار بود « 2 » و از آن پس مدت‌ها در خدمت برادرش ابو عبد اللّه به سر برد . او به هنگام حمله ابو عبد اللّه به بغداد و تصرف آن وى را همراهى كرد و فرماندهى لشكر را به عهده داشت . « 3 » با مرگ ابو عبد اللّه ، ابو الحسين جاى او را در بصره گرفت ، اما چون با سپاه بدرفتارى مىنمود ، سپاهيان شورش كردند و ابو القاسم پسر ابو عبد اللّه را به فرماندهى گماردند . ابو الحسين به هجر ، نزد قرمطيان گريخت و از آنان يارى خواست ، ليكن ميان او و ابو القاسم صلح افتاد و ابو الحسين به بغداد نزد امير الامراء ، توزون ، رفت . « 4 » ابو الحسين در دربار تلاش مىكرد جاى منشى توزون را بگيرد ؛ اما منشى توزون ، ابو جعفر ابن شيرزاد ، فتوايى از فقيهان در باب قتل ابو الحسين به دست آورد و با طرح آن به قتل وى اقدام كرد و در سال 333 ق وى را به قتل رساندند . « 5 »\r\nبا مرگ اين سه برادر در فاصله‌اى بسيار نزديك ، سه دهه فعاليت‌هاى سياسى آنان پايان يافت . ابو القاسم پسر ابو عبد اللّه مدتى پس از اين به فعاليت‌هاى خود ادامه داد و تا سال 349 ق بر بصره حكومت داشت .\r\n\r\n\r\n","description":"","footnote":"\r\n( 1 ) . مسكويه ، همان ، ج 2 ، ص 58 و ابن اثير ، همان ، ص 409 .\r\n( 2 ) . مسكويه ، همان ، ج 1 ، ص 158 .\r\n( 3 ) . همان ، ج 2 ، ص 22 .\r\n( 4 ) . مسكويه ، همان ، ص 58 - 62 و ابن اثير ، همان ، ص 410 .\r\n( 5 ) . مسكويه ، همان ، ص 78 .\r\n","page_name":" 146 ","page_number":146},
  {"content":"\r\n\r\n\r\nفصل چهارم اوضاع اجتماعى شيعيان\r\n\r\n1 . جغرافياى انسانى شيعه\r\nدر عصر غيبت صغرى شيعيان در شهرهاى مختلف بلاد اسلامى مىزيستند و با توجه به موقعيت‌هاى متفاوت سياسى و اجتماعى ، تراكم جمعيتى آنان در اين شهرها ناهمگون بود . در برخى شهرها اين تراكم به حدى مىرسيد كه اكثريت جمعيت شهر را شامل مىگرديد و به سبب كثرت جمعيت شيعيان و برترى نسبى تشيع ، شهر مذكور به‌عنوان شهرى شيعه‌نشين و شيعه مذهب شناخته مىشد .\r\nگذشته از اين موارد كه بسيار معدود بودند ، شيعيان در بسيارى از شهرهاى ديگر هم با جمعيتى قابل‌توجه مىزيستند . در گزارشات تاريخى پراكنده كه به دست رسيده ، به وجود شيعيان در شهرها و بلاد دور و نزديك اشاره شده است . توجه به اين نكته لازم است كه پراكنش جغرافيايى شيعيان بايد جدا از بحث دولت‌ها و حكومت‌هاى شيعه مذهب مورد بررسى قرار گيرد و بايد در نظر داشت كه تمام قلمرو دولت‌هاى شيعى ، لزوما داراى جمعيت همگون شيعه مذهب نبودند ، بلكه در بسيارى موارد بخش عمده‌اى از متملكات اين دولت‌ها جمعيتى غيرشيعى و يا حداكثر با گرايش‌هاى شيعى را در خود جاى داده بودند . از اين‌رو وجود دولت يا\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nحكومتى شيعه مذهب در يك نقطه را نمىتوان دليل قطعى بر تشيع مردمان آن سامان دانست . با اين حال نبايستى اثرات وضعى دولت‌هاى شيعى را در گسترش تشيع و انتشار انديشه‌هاى شيعى ، در محدودهء تحت حكومتشان ناديده گرفت .\r\nمهم‌ترين مراكز تجمع شيعيان در اين عصر ، عراق و نواحى مختلف ايران بودند و گذشته از اين‌ها ، شيعيان به‌طور پراكنده در برخى مناطق شبه جزيرهء عرب ، شام ، مصر و شمال آفريقا نيز مىزيستند .\r\n\r\nايالت عراق « 1 »\r\nديار عراق از ديرباز از مهم‌ترين مركز تشيع به شمار مىرفت و شمار زيادى از شيعيان را در خود جاى مىداد . اگرچه تشيع از حجاز و قلب دنياى اسلام يعنى شهر مدينه برآمد ؛ ولى به نظر مىرسد نخستين مراحل تكامل خود را در عراق سپرى كرد . مردم عراق با گرايش‌هاى شيعى گاه افراطى ، در جبهه مقابل حجاز با تمايلات سنى و شام با گرايش‌هاى اموى قرار داشتند . اين جناح‌بندى مذهبى - سياسى به حدّى روشن و قابل تمايز بود كه آنان كه دستى در امور سياسى داشتند در برنامه‌ريزىهاى سياسى خود به اين امر توجه زيادى نشان مىدادند . شهرهاى مهم شيعه‌نشين در عراق به شرح زير بودند .\r\nكوفه : شهر كوفه از قديم به سبب وجود شمار زيادى از شيعيان در آن معروف بود . كوفه نخستين شهر اسلامى است كه مسلمانان پس از فتح نواحى عراق آن را بنا نهادند . « 2 » سابقهء تشيع در اين شهر به دوران خلافت امام على عليه السّلام مىرسد ؛ اگرچه شواهدى در دست است كه وجود گرايش‌هاى شيعى در اين شهر ، به‌ويژه در ميان\r\n\r\n\r\n","description":"","footnote":"\r\n( 1 ) . در اين‌جا مقصود كشور عراق كنونى با مرزبندىهاى سياسى فعلى نيست ، بلكه مراد استان عراق بر مبناى تقسيمات جغرافىنويسان مسلمان است كه مشتمل بر نواحى جنوبى بين النهرين بود و شهرهاى مهم آن ، كوفه ، بصره ، بغداد ، مدائن و حيره بود .\r\n( 2 ) . ياقوت حموى ، معجم البلدان ، ج 4 ، ص 558 .\r\n","page_name":" 148 ","page_number":148},
  {"content":"\r\n\r\nقبايل يمنى ساكن در آن را ، پيش از آمدن امام عليه السّلام به كوفه تداعى مىكند . بىشك حضور تنى چند از اصحاب و ياران ديرين آن حضرت در اين شهر ، مانند عمار بن ياسر « 1 » ، حذيفة بن يمان « 2 » و عثمان بن حنيف « 3 » در رواج انديشه‌هاى شيعى بىتأثير نبود .\r\nدر زمان خلافت عثمان چهرهء شاخص شيعيان در كوفه مالك اشتر نخعى بود كه در دوران فتوحات مسلمانان در نواحى عراق ، در اين شهر حضور داشت و در اين زمان سردستهء حاميان و طرفداران امام على عليه السّلام در كوفه بودند « 4 » و نقش\r\n\r\n\r\n","description":"","footnote":"\r\n( 1 ) . وى از اولين مسلمانان در شهر مكه بود و در اين راه سختىهاى زيادى كشيد و پس از هجرت به مدينه در همهء غزوات پيامبر صلّى اللّه عليه و إله در كنار وى بود . با رحلت رسول خدا و شكل‌گيرى جريان سقيفه ، يكى از كسانى بود كه به حمايت از امام على عليه السّلام و مخالفت با اين جريان انحرافى برآمد . او را چهارمين نفر از شيعيان نخستين و حاميان على عليه السّلام دانسته‌اند . سه نفر ديگر مقداد بن عمرو كندى ، ابوذر غفارى و سلمان فارسى بودند . عمار در جنگ صفين در سپاه امام على عليه السّلام حضور داشت و به شهادت رسيد ، او در زمان خلافت عمر مدتى حاكم شهر كوفه بود . دينورى ، اخبار الطوال ، ص 164 ؛ ابن سعد ، الطبقات الكبرى ، ج 6 ، ص 7 و ابن اثير ، الكامل ، ج 2 ، ص 20 .\r\n( 2 ) . حذيفه از انصار ، و يكى از ممتازترين ياران پيامبر صلّى اللّه عليه و إله و در بين ياران آن حضرت به منافق‌شناسى معروف بود زيرا رسول خدا صلّى اللّه عليه و إله نام‌هاى منافقان را به وى گفته بود . وى از راويان حديث بوده و در تمامى غزوات شركت جست . او در زمان پيامبر صلّى اللّه عليه و إله از طرفداران على عليه السلام بود و پس از رحلت پيامبر صلّى اللّه عليه و إله با جمع ديگرى از شيعيان به حمايت از آن حضرت و اعتراض عليه جريان سقيفه پرداخت . وفات او در سال 35 ق در مدائن بود ، وى در زمان عمر به همراه عثمان بن حنيف براى مساحى زمين‌هاى عراق مأمور گرديد . يعقوبى ، تاريخ ، ج 2 ، ص 74 و 105 .\r\n( 3 ) . وى از انصار و اصحاب رسول خدا صلّى اللّه عليه و إله بود كه پس از رحلت آن حضرت ، با ديگر حاميان امام على عليه السّلام همراه گرديد . امام على عليه السّلام در ابتداى خلافت خود ، او را به امارت بصره گمارد و در همين شهر مورد هجوم سپاه جمل ، به سردارى طلحه و زبير و عايشه قرار گرفت و مورد آزار و اذيت واقع شد . وفات او در روزگار معاويه بود .\r\n( 4 ) . مالك بن حارث نخعى ( م 38 ق ) در فتوحات مسلمانان در عراق و ايران شركت داشت و به سبب زخمى كه بر يكى از چشمانش وارد گرديده بود ، به اشتر معروف شده بود . او در كوفه سكونت داشت و از معترضان به حكومت عثمان و از نخستين بيعت‌كنندگان با امام على عليه السّلام بود . او در سال 38 ق ، درحالىكه فرمان حكومت مصر را از جانب امام عليه السّلام دريافت كرده بود و راهى اين سرزمين بود ، با توطئه معاويه مسموم و به شهادت رسيد . امام على عليه السّلام در توصيف وى فرمود : « خدا مالك را رحمت كند . او براى من همان‌گونه بود كه من براى رسول خدا بودم » .\r\n","page_name":" 149 ","page_number":149},
  {"content":"\r\n\r\nبسزايى در متمايل ساختن كوفيان به امام عليه السّلام داشت . دوران چند سالهء اقامت امام على عليه السّلام در كوفه ، موجب تحكيم و تثبيت تشيع در اين شهر شد و گرايش‌هاى شيعى قبايل يمنى با حضور امام عليه السّلام شدت بيشترى گرفت ، به‌طورى كه طوايف حمير ، ربيعه ، مذحج و همدان به تشيع معروف و مشهور بودند . « 1 » حركت‌هايى كه در اين شهر عليه امويان به وسيله بزرگان شيعه ترتيب داده مىشد ، مانند قيام حجر بن عدى « 2 » و قيام توابين « 3 » ، حاكى از استقرار سريع و ريشه‌دار تشيع در اين شهر بود .\r\nبدين ترتيب تا پايان قرن نخست هجرى ، كوفه شهرى شيعه‌نشين تلقى مىگرديد و اين امر از ديد مردانى كه دستى در سياست داشتند از جمله بنى عباس پنهان نبود به طورى كه در آغاز قرن دوم هجرى رهبر نهضت عباسيان عليه حكومت اموى در تشريح نحوهء فعاليت‌هاى تبليغى براى داعيان عباسى تأكيد داشت كه كوفه و اطراف آن شيعيان على عليه السّلام هستند . « 4 » سال‌ها بعد نيز منصور ، دومين خليفهء عباسى ( خلافت 136 - 158 ق ) زمانىكه سپاهى را براى سركوب قيام علويان در بصره ، به رهبرى ابراهيم بن عبد اللّه حسنى روانه كرد به فرمانده سپاه تأكيد كرد كه بر مردم كوفه سخت بگيرد ؛ زيرا آنان شيعيان اهل بيت عليهم السّلام هستند . « 5 »\r\n\r\n\r\n","description":"","footnote":"\r\n( 1 ) . ر . ك : جعفرى ، تشيع در مسير تاريخ ، ص 129 .\r\n( 2 ) . او از اصحاب رسول خدا صلّى اللّه عليه و إله و از ياران امام على و امام حسن عليهما السّلام بود كه همراه ايشان در نبرد با معاويه حضور داشت و پس از شهادت امام حسن عليه السّلام ، او كه تحمل ناسزاگويىهاى عمال معاويه را به امام على عليه السّلام نداشت در كوفه با گروهى از شيعيان به قيامى دست زد ؛ ولى همراه تنى چند از شيعيان ، توسط زياد بن ابيه ، حاكم كوفه دستگير شد و در بين راه كوفه به دمشق ، همراه چند نفر ديگر به شهادت رسيد . ر . ك : مسعودى ، مروج الذهب ، ج 3 ، ص 12 .\r\n( 3 ) . گروهى از شيعيان كوفه به رهبرى سليمان بن صرد خزاعى ، از اصحاب رسول خدا صلّى اللّه عليه و إله ، بودند كه در سال 65 ق به انگيزه توبه از كوتاهى خود در يارى امام حسين عليه السّلام در كوفه دست به قيام زدند و در مواجهه با سپاه اموى شمار زيادى از آنان به شهادت رسيدند . ر . ك : مسعودى ، همان ، ص 107 .\r\n( 4 ) . مقدسى ، احسن التقاسيم ، ص 293 .\r\n( 5 ) . حسن ابراهيم حسن ، تاريخ الاسلام ، ج 3 ، ص 132 .\r\n","page_name":" 150 ","page_number":150},
  {"content":"\r\n\r\nارتباط گسترده شيعيان كوفه با امامان عليهم السّلام نشان‌دهنده فعاليت و نشاط جامعهء شيعه در اين شهر است . در سدهء دوم هجرى شمارى از اصحاب ائمه عليهم السّلام در كوفه مىزيستند و پيوسته با امامان ارتباط داشتند . برآورد شمار شيعيان در كوفه دشوار است ؛ اما مىدانيم در دوران غيبت صغرى اكثريت مردم كوفه شيعه بودند و شمارى از خاندان‌هاى قديمى و معروف شيعه در اين شهر مىزيستند كه زعامت و رهبرى شيعيان امامى را برعهده داشتند و از آن جمله مىتوان به خاندان اعين ، خاندان نهيك و . . . اشاره كرد . « 1 » مقدسى جغرافىنويس قرن چهارم تأكيد كرده است كه برترى جمعيتى در كوفه با شيعيان بوده به جز محلّه كنّاسه كه مردمش مذهب تسنن داشتند . « 2 » با اين حال تشيع كوفه داراى انسجام و يكپارچگى ، آن‌گونه كه در قم وجود داشت ، نبود و علت اصلى آن حضور فرقه‌هاى مختلفى بود كه از تشيع منشعب شده بودند مانند زيديه ، فطحيه ، واقفيه و . . . و با ارائهء آراء و انديشه‌هاى مختلف سياسى و مذهبى موجب گسستگى و تفرقه در جامعهء شيعه مىشدند .\r\nبغداد : پس از كوفه مهم‌ترين شهر عراق كه جمعيت شيعى قابل‌توجهى داشت ، بغداد بود ؛ شهرى نوپا بود كه منصور ، دومين خليفه عباسى آن را در سال 148 ق بنا كرد و مركز حكومتش را در آن‌جا نهاد و از آن پس اين شهر تا انقراض عباسيان در سال 656 ق ، به جز چند دهه‌اى كه مركز حكومت به شهر سامرا برده شد ، پايتخت دولت عباسى بود . بغداد به جهت مركزيت سياسى و علمىاش ، به زودى فرقه‌ها و نحله‌هاى مختلف را در خود جاى داد . مجاورت بغداد با شهر كوفه كه مركز اصلى تشيع در عراق بود سبب شد تا گرايش‌هاى شيعى خيلى زود در اين شهر رواج يابد ، به‌طورى كه پس از چندى بغداد همان اهميت و جايگاهى را در\r\n\r\n\r\n","description":"","footnote":"\r\n( 1 ) . در اين‌باره به كتاب رساله ابى غالب زرارى كه شرح‌حال خاندان اعين را نوشته ، و به بخش « خاندان‌هاى شيعى » از همين فصل مراجعه كنيد .\r\n( 2 ) . مقدسى ، همان ، ص 120 .\r\n","page_name":" 151 ","page_number":151},
  {"content":"\r\n\r\nجامعه شيعه يافت كه شهر كوفه دارا بود و به تدريج موقعيت ممتاز شيعيان در بغداد ، از اهميت شهر كوفه كاست . به يقين حضور چند تن از امامان عليهم السّلام در عراق در توسعه تشيع و انتشار شيعيان در اين شهر بىتأثير نبود . امام نهم عليه السّلام مدتى از سال‌هاى آخر عمر خويش را در بغداد سپرى كرد و بعدها امام هادى و امام عسكرى عليهما السّلام ، به دستور متوكل عباسى به عراق انتقال يافتند و مدتى بيش از بيست و پنج سال در آن‌جا زندگى نمودند . مىتوان تصور كرد كه شمارى از شيعيان كه به منظور بهره‌مندى بيشتر از وجود اين امامان به عراق مهاجرت كردند ، به جهت شرايط بهتر زندگى ، در بغداد سكونت گزيده باشند . بدين ترتيب در عصر غيبت صغرى شمار زياد و قابل‌ملاحظه‌اى از مردم بغداد ، شيعه بودند چنان كه مقدسى در اين‌باره مىگويد :\r\n« برترى جمعيتى در شهر بغداد با شيعيان و حنبليان است » . « 1 »\r\nسابقهء حضور شيعيان در اين ناحيه را پيش از بناى شهر بغداد دانسته‌اند و برخى محلات شيعه‌نشين بغداد سابقه‌اى پيش از بناى اين شهر داشتند . « 2 » پس از احداث شهر ، همين محلات مراكز تجمع شيعيان گرديد . دربارهء محلات شيعه‌نشين بغداد در جاى خود صحبت خواهد شد . « 3 » بغداد محل زندگى بسيارى از عالمان و بزرگان شيعه بود . به‌جز شمار زيادى از دانشمندان و محدثان ، وكيلان ائمه عليهم السّلام نيز در بغداد حضور داشتند . در عصر غيبت صغرى نائبان خاص امام دوازدهم هم در اين شهر زندگى مىكردند . بدين ترتيب در شهر بغداد نوعى مركزيت علمى و اجتماعى براى جامعهء شيعه پديد آمد . در چنين شرايطى طبيعى بود كه شمارى از شيعيان ، دانشمندان و بزرگان ايشان به منظور دسترسى بيشتر به\r\n\r\n\r\n","description":"","footnote":"\r\n( 1 ) . همان‌جا .\r\n( 2 ) . ر . ك : موسوى ، سيد حسن ، زندگى سياسى و فرهنگى شيعيان بغداد ، ص 49 و 50 .\r\n( 3 ) . ر . ك : همين فصل ، بخش موقعيت اجتماعى .\r\n","page_name":" 152 ","page_number":152},
  {"content":"\r\n\r\nنائبان امام عليه السّلام به بغداد مهاجرت كنند .\r\nمدائن : در شهر مدائن « 1 » نيز شمارى از شيعيان زندگى مىكردند . در منابع مختلف از حضور شيعيان در اين شهر سخن به ميان آمده است . حضور شيعيان در مدائن به دهه‌هاى نخستين تاريخ اسلام بازمىگردد . حضور برخى از شيعيان ممتاز صدر اسلام در اين شهر ، احتمالا در توسعهء تشيع در آن بىتأثير نبود . سلمان فارسى ( م 35 يا 36 ق ) ، كه از شيعيان طبقهء اوّل است و در فتح عراق شركت داشت از طرف سعد بن ابى وقاص به حكومت آن‌جا گمارده شد كه بعدها انتصاب وى مورد پذيرش عمر قرار گرفت . برخى منابع نيز بدون اين‌كه به‌طور مشخص از زمان و دورهء حكومت سلمان در مدائن سخن بگويند ، از وى به‌عنوان امير مدائن نام برده‌اند . « 2 » به‌هرحال وى مدت‌ها ، احتمالا تا زمان وفاتش ، بر اين شهر امارت داشت و حضور او در اين شهر با ويژگىهاى اخلاقى و فضايلى كه دارا بود مردم را به تشيع متمايل مىساخت . شواهد تاريخى ديگرى نيز حاكى از وجود شيعيان در اين شهر در همان روزگار است . از آن جمله مىتوان به سفر امام حسن عليه السّلام به اين شهر به منظور گردآورى سپاه براى نبرد با معاويه اشاره كرد . امام عليه السّلام در اين سفر در خانهء مسعود ثقفى ، عموى مختار ثقفى ، سكونت گزيد . « 3 » احتمالا انتخاب خانهء او به اين سبب بود كه وى از چهره‌هاى ممتاز شيعه در مدائن به شمار مىرفت .\r\nجداى از اين ، نفس حركت امام به سوى مدائن براى جمع‌آورى نيرو مىتواند دليل بر وجود شيعيان در اين شهر باشد . در دو دههء بعد ، حضور پررنگ‌ترى از شيعيان مدائن را در قيام توابين مىبينيم كه گروهى از ايشان به رهبرى سعد ، پسر حذيفة\r\n\r\n\r\n","description":"","footnote":"\r\n( 1 ) . مدائن پايتخت ساسانيان بود كه در سال 16 ق به دست مسلمانان ، فتح شد . ر . ك : طبرى ، تاريخ طبرى ، ج 3 ، ص 116 .\r\n( 2 ) . مسعودى ، مروج الذهب ، ج 1 ، ص 663 .\r\n( 3 ) . طبرى ، همان ، ج 4 ، ص 345 .\r\n","page_name":" 153 ","page_number":153},
  {"content":"\r\n\r\nبن يمان ، قصد شركت در اين قيام و پيوستن به كوفيان را داشتند كه موفق نشدند . « 1 » ارتباط شيعيان مدائن با امامان نيز تأييد ديگرى بر وجود چشمگير آنان در اين شهر است . به نظر مىرسد اين ارتباط ، در دوران حضور ائمه عليهم السّلام در عراق بيشتر بود . ابو الاديان ، خادم امام عسكرى عليه السّلام در آخرين روزهاى حيات ايشان مأمور رسانيدن نامه‌هايى به شيعيان اين شهر شده بود . « 2 »\r\nسامرا : حضور شيعيان در سامرا تقريبا هم‌زمان با احداث اين شهر تازه تأسيس بود . يك دهه پس از بناى اين شهر بود كه امام دهم عليه السّلام به دستور متوكل عباسى ( خلافت 232 - 247 ق ) ، به اين شهر آورده شد و از آن پس مدت بيست و پنج سال دو تن از امامان شيعه در اين شهر زندگى كردند . بىشك اين امر در گسترش تشيع در سامرا مؤثر بود ، چنان‌كه برخى از شيعيان به اين شهر مهاجرت نمودند . شواهد تاريخى متعددى دال بر حضور شمار زيادى از شيعيان در سامرا در دست است و از آن جمله مىتوان به حضور و فعاليت گسترده وكيلان ائمه عليهم السّلام در اين شهر اشاره كرد . نام شمارى از اين وكيلان در منابع ذكر شده‌اند كه از آن جمله عثمان بن سعيد و محمد بن عثمان عمرى ، وكيلان امام يازدهم و دوازدهم عليهما السّلام هستند كه پيش از آغاز غيبت در اين شهر زندگى مىكردند .\r\nگزارش‌هاى زيادى نيز حاكى از ارتباط شيعيان اين شهر با امامان عليهم السّلام ، به‌ويژه امام يازدهم ، در دست است . حتى برخى از شيعيان براى ديدار امام عسكرى عليه السّلام در مسير آمد و شد آن حضرت و يا بر در دار الاماره ، كه امام مىبايست روزانه خود را به آن‌جا معرفى مىكرد ، مىايستادند . « 3 »\r\nبصره : در شهر بصره علىرغم گرايش‌هاى شديد عثمانى و اموى ، گروه‌هايى\r\n\r\n\r\n","description":"","footnote":"\r\n( 1 ) . طبرى ، همان ، ص 558 و جعفرى ، همان ، ص 267 .\r\n( 2 ) . صدوق ، كمال الدين ، ص 475 .\r\n( 3 ) . ر . ك : طبرى ، همان ، ج 2 ، ص 558 و جعفرى ، تشيع در مسير تاريخ ، ص 268 .\r\n","page_name":" 154 ","page_number":154},
  {"content":"\r\n\r\nاز شيعيان زندگى مىكردند . مشاركت آنان در قيام‌هاى شيعى دوره اموى و عباسى گوياى همين امر است . به‌طور مثال ، در قيام توابين گروه‌هايى از شيعيان بصره قصد همراهى با ايشان را داشتند . « 1 » بعدها در زمان حاكميت عباسيان گروه‌هايى از شيعيان بصره با حمايت از ابراهيم بن عبد اللّه ، معروف به قتيل باخمرا ، برادر محمد نفس زكيه ، قيامى را عليه منصور عباسى ترتيب دادند و اين شهر يكى از مراكز قيام‌هاى شيعى گرديد . « 2 » در اين شهر خاندان‌هاى شيعه مذهب بزرگى زندگى مىنمودند كه از ميانشان شخصيت‌هاى علمى و ادبى ممتازى ظهور كردند . « 3 »\r\nمقدسى هم‌چنين از وجود شيعيان در نواحى مختلف عراق در سده چهارم و پنجم ، اخبارى به دست داده است . بنا به گزارش او ، شهر جبله در شمال عراق نيز شيعه‌نشين بود . « 4 »\r\n\r\nايالت مصر و شام\r\nدر شام ، مردم طبريه ، نابلس و قدس و اكثر مردم امّان بر مذهب تشيع بودند . « 5 » هم‌چنين ارتباط مردم جبل عامل و طرابلس با علماى شيعه در همين زمان ، حاكى از وجود شيعيان در اين نواحى است . شهر حمص نيز با تشكيل دولت حمدانى در شام ، به تشيع روى آورد . « 6 » در مصر گويا شيعيان در دو شهر صندفا و اسكندريه تجمع داشتند . « 7 » از وجود شيعيان در ساير شهرهاى مصر اخبار زيادى در دست نيست ، ولى حضور وكيلان امام دوازدهم ( عج ) در اين سرزمين حاكى از وجود شيعيان مىباشد . « 8 » در يك روايت نيز حكايت مفصل يكى از شيعيان مصر بازگو\r\n\r\n\r\n","description":"","footnote":"\r\n( 1 ) . ر . ك : طبرى ، همان ، ج 3 ، ص 124 .\r\n( 2 ) . ر . ك : همان ، ج 3 ، ص 245 .\r\n( 3 ) . ر . ك : نجاشى ، رجال ، ص 218 و ص 346 .\r\n( 4 ) . مقدسى ، احسن التقاسيم ، ص 142 .\r\n( 5 ) . همان ، ص 179 .\r\n( 6 ) . جعفريان ، جغرافياى انسانى شيعه ، ص 27 .\r\n( 7 ) . مقدسى ، همان ، ص 200 .\r\n( 8 ) . طوسى ، الغيبه ، ص 43 .\r\n","page_name":" 155 ","page_number":155},
  {"content":"\r\n\r\nشده است كه پس از رحلت امام يازدهم عليه السّلام به قصد رساندن اموالى به ايشان به مكه ، احتمالا در موسم حج ، آمده بود و باخبر درگذشت آن حضرت مواجه شد و براى يافتن جانشين آن حضرت قضاياى زيادى را پشت سر گذاشت . « 1 »\r\n\r\nايالت شبه جزيره عرب\r\nدر نواحى مختلف شبه جزيره عرب ، شيعيان مىزيستند . بىشك در مدينه كه تشيع در آن شكل گرفت ، شيعيانى وجود داشتند و اولين شخصيت‌هاى شيعى در دهه‌هاى نخستين اسلامى در اين شهر زندگى مىكردند . شهر مدينه به مدت دو قرن محل سكونت امامان شيعه بود و بسيارى از اصحاب ايشان و بزرگان شيعه در اين شهر زندگى مىكردند . قيام‌هاى شيعى كه در اين شهر به رهبرى علويان ، زيدى مذهب ، برپا مىشد و با استقبال خوبى از سوى مردم شهر روبرو مىگرديد ، از وجود جمعيت شيعى قابل‌توجه اين شهر حكايت دارد . « 2 » با اين حال اكثريت جمعيت مدينه غيرشيعى بودند ، چنان‌كه اين شهر و نيز شهر مكّه به داشتن گرايش‌هاى شديد تسنن شهرت داشتند . « 3 »\r\nبه جز حجاز در ديگر مناطق داخلى شبه جزيره به‌ندرت شيعيان زندگى مىكردند . مقدسى ، مردم هجر ، از نواحى بحرين در حاشيهء خليج فارس و عمان\r\n\r\n\r\n","description":"","footnote":"\r\n( 1 ) . مفيد ، الارشاد ، ص 355 .\r\n( 2 ) . مهم‌ترين اين قيام‌ها ، نهضت محمد بن عبد الله حسنى معروف به نفس زكيّه است كه در سال 145 ق عليه منصور عباسى برپا شد . نفس زكيّه از نوادگان امام حسن عليه السّلام و از رهبران زيديه بود . قيام او با حمايت شمار زيادى از مردم مدينه همراه بود كه البته همگى شيعه نبودند . اين قيام به دست عباسيان سركوب و نفس زكيّه به شهادت رسيد . دومين قيام مهم در مدينه قيام حسين بن على معروف به شهيد فخ بود كه در سال 169 ق ، در زمان حكومت خليفه الهادى عباسى برپا شد . حسين بن على نيز كه از نوادگان امام حسن عليه السّلام بود پس از تسلط بر مدينه به سوى مكه حركت كرد ؛ ولى در محلى به نام فخ ، در نبرد با عباسيان به شهادت رسيد .\r\n( 3 ) . اين نكته را محمد بن على ، رهبر نهضت عباسيان به داعيان و مبلغان عباسى متذكر شده بود .\r\nر . ك : مقدسى ، همان ، ص 293 .\r\n","page_name":" 156 ","page_number":156},
  {"content":"\r\n\r\nرا ، كه تحت نفوذ قرمطيان بودند ، را شيعه دانسته است « 1 » ؛ اما در جنوب شبه جزيره ، شيعيان بيشترى مىزيستند . تشيع در يمن نسبت به نواحى ديگر گسترش بيشترى يافته بود و تمايلات شيعى از ديرباز در اين ناحيه وجود داشت . شايد بتوان اين تمايلات را با آمدن امام على عليه السّلام به يمن در آخرين سال حيات رسول خدا صلّى اللّه عليه و إله ، كه به منظور جمع‌آورى زكات و پاسخ به مسائل دينى نو مسلمانان صورت گرفت ، مرتبط دانست . به‌هرحال وجود تمايلات شيعى در بسيارى از قبايل يمنى ، چه آن‌هايى كه در يمن بودند و چه آنانى كه به عراق مهاجرت كرده بودند ، مشهور بود .\r\nاين امر در كنار دور بودن اين سرزمين نسبت به مركز خلافت سبب شده بود داعيان و مبلّغان فرقه‌هاى مختلف شيعى در اين ناحيه فعاليت داشته باشند . از مدت‌ها پيش از غيبت ، مبلّغان زيدى و داعيان اسماعيلى ، به دعوت مخفيانه در يمن پرداخته بودند . در اوايل غيبت صغرى زيديان موفق شدند با تلاش يحيى بن حسين ، امام زيديان ، دولت زيدى را در يمن برپا كنند كه بر شهرهاى بزرگ عدن و صنعا حاكميت داشت . « 2 » گذشته از زيديان و اسماعيليان ، شيعيان و دوازده امامى نيز در يمن زندگى مىكردند و گزارش‌هايى حاكى از وجود آن‌ها در دست است كه نشان مىدهد با امامان عليهم السّلام و وكيلان ايشان در ارتباط بودند . در خبرى نقل شده كه گروهى از شيعيان يمن براى ديدار امام عسكرى عليه السّلام به سامرا آمدند . « 3 » همين‌طور از حضور وكيلان امام دوازدهم ( عج ) در يمن سخن به ميان آمده و از برخى از ايشان و شيعيان يمنى كه موفق به ديدار امام شده بودند ؛ مانند فضل بن يزيد ، حسن بن فضل ، جعفرى و شمشاطى نيز نام برده شده است . « 4 »\r\n\r\n\r\n","description":"","footnote":"\r\n( 1 ) . مقدسى ، همان ، ص 296 .\r\n( 2 ) . در اين‌باره به فصل سوم ، بخش دولت‌هاى شيعه نگاه كنيد .\r\n( 3 ) . طوسى ، الغيبه ، ص 356 .\r\n( 4 ) . صدوق ، كمال الدين ، ص 442 و طبرسى ، اعلام الورى ، ج 2 ، ص 275 .\r\n","page_name":" 157 ","page_number":157},
  {"content":"\r\n\r\n\r\nايالت جبال\r\nايالت جبال « 1 » كه در مجاورت عراق و مراكز اصلى و اوليه تشيع قرار داشت ، از نواحىاى بود كه جمعيت زيادى از شيعيان را در شهرهاى مختلف خود جاى داده بود . تشيع براى نخستين‌بار از كوفه به اين ناحيه و از آن‌جا به ديگر سرزمين‌هاى شرق اسلامى راه يافت .\r\nقم : قم « 2 » مهم‌ترين شهر شيعيان و پايگاه تشيع در نواحى شرق به شمار مىرفت . ياقوت ، دربارهء مذهب مردم قم گفته است كه آن‌ها همگى شيعهء امامى هستند ، به‌طورى كه هيچ سنى مذهبى در ميانشان يافت نمىشود و سپس قضيه‌اى را به‌عنوان شاهد بر اين امر نقل مىكند . « 3 » سابقه تشيع در قم به زمان هجرت گروهى از طايفهء اشعرىهاى كوفه به اين شهر مىرسد . در اواخر قرن اول هجرى ، گروهى از طايفهء اشعريان كه در كوفه مىزيستند و از ديرباز داراى تمايلات شيعى بودند به شهر قم كوچ كردند . با آمدن آنان اولين بارقه‌هاى تشيع در اين شهر درخشيدن گرفت « 4 » و به زودى در اين شهر انتشار وسيعى يافت و تقريبا همگانى شد . تشيع قم از چنان شهرتى برخوردار بود كه در تمامى آثار جغرافيانويسان قرن چهارم و پس از آن بدان اشاره شده است . بلخى ، در المسالك و الممالك نوشته است كه اهل قم همه مذهب تشيع دارند و اكثريت آن‌ها عرب‌نژادند . « 5 » مقدسى ، در اين‌باره\r\n\r\n\r\n","description":"","footnote":"\r\n( 1 ) . ايالت جبال كه شامل نواحى مركزى و غربى ايران مىشد ، از شرق به خراسان و از غرب به عراق و از جنوب به فارس و خوزستان و از شمال به گيلان و آذربايجان محدود مىگرديد و شهرهاى مهم آن رى ، قم ، اصفهان ، همدان و كرمانشاه بود .\r\n( 2 ) . دربارهء زمان بناى اين شهر اختلاف است و برخى آن را به سال 83 و به حجاج بن يوسف ثقفى نسبت مىدهند . ياقوت حموى ، معجم البلدان ، ج 7 ، ص 88 .\r\n( 3 ) . همان .\r\n( 4 ) . ر . ك : جعفريان ، تاريخ تشيع در ايران ، ج 1 ، ص 186 .\r\n( 5 ) . بلخى ، المسالك و الممالك ، ص 35 .\r\n","page_name":" 158 ","page_number":158},
  {"content":"\r\n\r\nگفته است كه مردم قم شيعيان غالى هستند « 1 » و اصطخرى نيز در كتاب خود اظهار داشته است كه اكثريت مردم آن شيعه مذهبند . « 2 » بر همين اساس در تحقيقات جديد نيز از شهر قم به‌عنوان يكى از شهرهاى مهم شيعى در اين قرن ، قرن چهارم ، ياد شده است . « 3 » روابط گستردهء شيعيان قم با امامان عليهم السّلام حكايت از اين دارد كه از نيمه قرن دوم هجرى ، اين شهر مهم‌ترين مركز تشيع در نواحى شرقى بوده است .\r\nروايات متعددى از ائمه عليهم السّلام از جمله امام صادق عليه السّلام در فضيلت قم و اهل آن بيان شده كه نشان‌دهنده اهميت اين شهر و جايگاه مردمش در جامعهء شيعه مىباشد .\r\nدر روايتى امام صادق عليه السّلام چنين فرموده است : قم سرزمين ما و شيعيان ماست . « 4 » همين‌طور نقل شده است كه امام عسكرى عليه السّلام براى مردم قم و آبه ( آوه ) نامه نوشت و براى آنان آرزوى هدايت الهى كرد . « 5 » گروه‌هايى از شيعيان قم و يا نمايندگانى از ايشان براى ديدار با امام عليه السّلام و دريافت پاسخ سؤالاتشان به سامرا مىآمدند . « 6 » در آخرين سال‌هاى حيات امام عسكرى عليه السّلام بود كه گروهى از معتمدين قم ، كه برخى از اصحاب نزديك امام نيز به شمار مىرفتند و براى ملاقات با آن حضرت به سامرا آمده بودند ، موفق شدند با فرزند ايشان ، امام دوازدهم ( عج ) نيز ديدارى داشته باشند و امام عسكرى عليه السّلام در اين ديدار حضرت مهدى ( عج ) را به آنان معرفى نمود . « 7 »\r\nتشيع يكپارچهء مردم قم ، در تمام ممالك اسلامى شناخته شده بود و دليل\r\n\r\n\r\n","description":"","footnote":"\r\n( 1 ) . مقدسى ، احسن التقاسيم ، ص 395 .\r\n( 2 ) . اصطخرى ، المسالك و الممالك ، ص 209 .\r\n( 3 ) . ر . ك : آدام متز ، تمدن اسلامى در قرن چهارم هجرى ، ج 1 ، ص 77 .\r\n( 4 ) . قمى ، سفينة البحار ، ج 2 ، ص 447 .\r\n( 5 ) . همان .\r\n( 6 ) . صدوق ، همان ، ص 476 .\r\n( 7 ) . همان ، ص 384 و ص 407 .\r\n","page_name":" 159 ","page_number":159},
  {"content":"\r\n\r\nعمده‌اش اين بود كه هيچ شهرى در آن زمان وجود نداشت كه مردمش اين‌چنين به‌طور كامل شيعهء دوازده امامى باشند ، از اين‌رو شهر قم ، پناهگاه علويانى بود كه از ظلم و ستم حكام و امراى عباسى گريزان بودند و به اين شهر پناه مىآوردند .\r\nوجود مدفن شمارى از علويان در اين شهر شاهد خوبى بر اين امر است كه از آن جمله مىتوان به موسى مبرقع ، فرزند امام جواد اشاره كرد كه در سال 256 ق به قم آمد و در همان‌جا مدفون است . پس از او چند تن از خواهران و برادران وى نيز به قم آمده در اين شهر سكونت كردند . « 1 » پيش از وى ، زمانىكه فاطمه معصومه دختر امام كاظم عليه السّلام در سال 201 ق به ايران آمد با استقبال و اصرار مردم قم به اين شهر وارد گشت و پس از درگذشت زود هنگامش ، در همين شهر به خاك سپرده شد . « 2 » در كتاب تاريخ قم دربارهء ساداتى كه به قم عزيمت كردند و خاندان‌هايى را در اين شهر به‌وجود آوردند ، شرح مفصلى آمده است . از گفتار مؤلف چنين برمىآيد كه سادات و علويان ، شهر قم را حتى بر نواحى طبرستان و رى ترجيح مىدادند . « 3 » بدين ترتيب در عصر غيبت صغرى ، شهر قم به‌عنوان يك شهر كاملا شيعى شناخته مىشد و خاندان‌هاى شيعى و مشهورى در آن مىزيستند كه بر امور اجتماعى و علمى شهر نظارت و اشراف داشتند .\r\nرى : رى از شهرهاى بزرگ ايالت جبال و از نظر موقعيت سياسى حائز اهميت بود و تمايلات شيعى قوى در آن وجود داشت . تشيع به‌طور گسترده از آغاز قرن سوم هجرى در اين شهر نمودار شد و با امارت يافتن يك حاكم شيعى دوازده امامى به نام مادرايى ، تشيع در دهه‌هاى ميانى اين قرن بروز و ظهور آشكارى يافت . وجود محدثان و راويان و عالمان برجسته‌اى كه در عصر غيبت در اين شهر\r\n\r\n\r\n","description":"","footnote":"\r\n( 1 ) . قمى ، تاريخ قم ، ص 215 .\r\n( 2 ) . همان ، ص 213 .\r\n( 3 ) . نك ، جعفريان ، همان ، ص 186 و قمى ، تاريخ قم ، ص 208 و ص 209 .\r\n","page_name":" 160 ","page_number":160},
  {"content":"\r\n\r\nمىزيستند حاكى از جوّ شيعى اين شهر است كه نمونه بارز اين افراد را مىتوان در شخصيت محمد بن يعقوب كلينى نويسندهء كتاب الكافى يافت . وجود وكيلان امام دوازدهم ( عج ) در رى نيز ارتباط نزديك شيعيان اين شهر را با امام عليه السّلام نشان مىدهد . يكى از اين وكيلان محمد بن جعفر اسدى ( م 312 ق ) بود كه به عدالت و وثاقت شهرت داشت و امام عليه السّلام مردم را براى حل مشكلات دينى و مسائل مذهبى به وى ارجاع مىداد . « 1 » اسدى شمارى از شيعيان را نام مىبرد كه به نزد امام عليه السّلام رسيده با آن حضرت ديدار داشتند . « 2 » از ديگر وكيلان امام عليه السّلام در رى شخصى به نام بسطامى بود كه اسدى از وى نيز ياد كرده است . « 3 »\r\nآوه : از شهرهاى شيعه‌نشين ديگر در ايالت جبال ، شهر آوه يا آبه مىباشد كه در مسير قم به ساوه واقع بوده است . به‌نظر مىرسد كه تشيع از قم به اين شهر راه يافت و احتمالا در عصر غيبت صغرى جمعيت شيعهء قابل‌ملاحظه‌اى داشته كه به تدريج همهء شهر را فرامىگيرد ، به‌طورى كه بعدها قزوينى ، نويسنده كتاب آثار البلاد به اين مطلب اشاره كرده است . او ضمن توصيف شهر آبه تنها عيب آن را اين مىداند كه مردمش شيعهء رافضى هستند . « 4 » ياقوت حموى نيز با تأكيد بر اين امر ، همان گفته‌هاى قزوينى را بازگو مىنمايد . « 5 » عبد الجليل قزوينى ، عالم و نويسندهء شيعى قرن ششم هجرى در توصيف آوه اشاره مىكند كه مراسم عيد غدير و عزاى عاشورا هم در اين شهر برگزار مىشد . « 6 » در روايات قديمىتر شيعى نيز از شيعيان آوه سخن به ميان آمده است . نقل شده مردى از اين شهر اموالى را براى امام\r\n\r\n\r\n","description":"","footnote":"\r\n( 1 ) . طوسى ، الغيبه ، ص 415 و 416 .\r\n( 2 ) . صدوق ، كمال الدين ، ص 442 .\r\n( 3 ) . همان .\r\n( 4 ) . قزوينى ، آثار البلاد و اخبار العباد ، ص 342 .\r\n( 5 ) . ياقوت حموى ، معجم البلدان ، ج 1 ، ص 50 .\r\n( 6 ) . قزوينى ، النقض ، ص 199 - 200 .\r\n","page_name":" 161 ","page_number":161},
  {"content":"\r\n\r\nغائب عليه السّلام فرستاد ؛ بعدها نامه‌اى از ناحيهء امام به دست او رسيد كه ضمن تأييد وصول اموال به نكاتى اشاره داشت . « 1 » ظاهرا شيعيان آوه ، كه جمعيت قابل‌توجهى بودند و بعدها اكثريت مردم شهر را شامل مىشدند با مردم سنى مذهب شهر ساوه ، پيوسته نزاع و درگيرى داشتند . « 2 » مهاجرت سادات علوى به شهر آوه نيز ، همانند شهر قم حاكى از رواج چشمگير مذهب تشيع در اين شهر است . « 3 »\r\nقزوين : قزوين از شهرهاى بزرگ و با اهميت ايالت جبال به شمار مىرفت و براى مدت‌ها طى قرن‌هاى اول و دوم هجرى ، مركز اعزام نيروهاى مجاهد مسلمان به مرزهاى شمالى براى جهاد با غير مسلمانان ، در ناحيهء گيلان و خزر ، بود . در بين رجال شيعه قرن دوم و سوم هجرى به نام شمارى از اهل قزوين برمىخوريم كه برخى مانند داوود بن سليمان قزوينى ، از اصحاب امامان عليهم السّلام بودند . « 4 » وى در عصر امام رضا عليه السّلام زندگى مىكرد . به گفتهء رافعى امام در مسير راه خود به سمت خراسان در قزوين در خانه وى اقامت كرد . « 5 » برخى از اينان نيز در عصر غيبت صغرى مىزيستند ، مانند على بن محمد قزوينى كه در سال 356 ق در بغداد درگذشت و داراى كتاب‌هايى بود . « 6 » شيعيان قزوين با ائمه عليهم السّلام ، و در دوران غيبت با وكيلان امام عليه السّلام در ارتباط بودند و اموال و نامه‌هايى را براى ايشان مىفرستادند . « 7 » آنان هم‌چنين با عالمان شيعه ، در مراكز مهم علمى شيعيان ، در ارتباط بودند ؛ چنان‌كه در آثار شيخ صدوق از رساله‌هاى نام برده شده كه در آن به\r\n\r\n\r\n","description":"","footnote":"\r\n( 1 ) . مفيد ، الارشاد ، ص 355 و مجلسى ، بحار الانوار ، ج 51 ، ص 299 .\r\n( 2 ) . قزوينى ، آثار البلاد ، ص 342 ؛ ياقوت ، همان‌جا و جلالى ، آوه دومين كانون تشيع در ايران ، ص 215 .\r\n( 3 ) . ر . ك : جلالى ، آوه ، ص 230 و بعد از آن .\r\n( 4 ) . نجاشى ، رجال ، ص 263 و جعفريان ، تاريخ تشيع در قزوين ، ص 14 .\r\n( 5 ) . رافعى ، التدوين ، ج 2 ، ص 272 .\r\n( 6 ) . نجاشى ، همان ، ص 267 .\r\n( 7 ) . ر . ك : طبرسى ، احتجاج ، ج 2 ، ص 277 .\r\n","page_name":" 162 ","page_number":162},
  {"content":"\r\n\r\nمسائل رسيده از مردم قزوين پاسخ داده شده است . « 1 »\r\nدينور : دينور از شهرهاى قديمى ناحيهء جبال بود كه شيعيان در آن مىزيستند .\r\nاخبارى نقل شده كه حاكى از ارتباط شيعيان دينور با وكيلان امام دوازدهم ( عج ) ؛ و ارسال اموالى براى آن حضرت مىباشد . ابو العباس احمد بن ابى روح دينورى ، كه ظاهرا از وكيلان امام عليه السّلام در دينور بوده است ، نقل مىكند كه زنى از شيعيان دينور اموالى را به دو سپرد تا به امام عليه السّلام برساند . احمد قضيهء مفصل ديدارش با وكيلان امام عليه السّلام در بغداد را بيان كرده است . « 2 » او در جاى ديگر حكايت شيعيان دينور را نقل مىكند كه به هنگام بازگشت او از اردبيل ، به نزد او آمده ، اموال بسيارى را به او سپردند تا به بغداد ببرد . « 3 » حضور وكيلان امام در اين شهر ، از جمله همين ابو العباس دينورى ، شاهد ديگرى بر وجود شيعيان مىباشد .\r\nدر ساير شهرهاى ايالت جبال هم ، شيعيان مىزيستند . اطلاعاتى دربارهء وجود شيعيان در همدان در دست است . شيخ صدوق از قول مشايخ خود ، از گروهى از شيعيان كه در حوالى همدان ، احتمالا اسدآباد مىزيستند ، خبر مىدهد . « 4 » تشيع در ميان مردم كرمانشاه ( قرميسين ) كه از دورترين شهرهاى ايالت جبال به شمار مىرفت هم ، راه يافته بود . در ميان راويان احاديث ائمه عليهم السّلام نام‌هاى برخى از منسوبين به اين شهر به چشم مىخورد . « 5 » روايتى از ابو العباس دينورى ، از وكيلان امام دوازدهم ( عج ) در استان جبال در دست است كه از شيعيان كرمانشاه سخن مىگويد . او حكايت مىكند وقتى كه در مسير خود از دينور به بغداد ، از\r\n\r\n\r\n","description":"","footnote":"\r\n( 1 ) . نجاشى ، همان ، ص 392 .\r\n( 2 ) . مجلسى ، بحار الانوار ، ج 51 ، ص 295 به نقل از الخرائج و الجرائح .\r\n( 3 ) . همان ، ص 300 .\r\n( 4 ) . صدوق ، كمال الدين ، ج 2 ، ص 129 .\r\n( 5 ) . ر . ك : سلطانى ، تاريخ تشيع در كرمانشاه ، ص 26 - 27 .\r\n","page_name":" 163 ","page_number":163},
  {"content":"\r\n\r\nكرمانشاه مىگذشت ، يكى از شيعيان به نزد او آمده و اموالى را به او سپرد . « 1 » به وجود شيعيان در شهرهاى شهر زور و حلوان هم اشاره شده است . « 2 » دربارهء كاشان كه در نزديك قم واقع مىباشد نيز گفته شده شيعيان بسيارى در آن مىزيستند . « 3 »\r\n\r\nايالت آذربايجان\r\nدر شمال ايالت جبال ، يعنى آذربايجان نيز شيعيانى زندگى مىكردند . حضور وكيلان امام عليه السّلام مؤيد اين مطلب مىباشد كه نام برخى از ايشان در اخبار متعدد ذكر شده است . ابو العباس دينورى ، از وكيلان ناحيهء جبال ، كه با شهرهاى مختلف در ارتباط بود به اردبيل نيز آمدوشد داشت و در حكايتى كه نقل مىكند به اين امر اشاره دارد . « 4 » از جمله وكيلان اين ناحيه قاسم بن علاء بود كه با امام دوازدهم ارتباط داشت و توقيعاتى برايش مىرسيد . « 5 » وى از شخصيت‌هاى ممتاز شيعه در منطقه و از افراد مورد اعتماد امامان و پيشتر وكيل امام يازدهم بود . به گفتهء خودش او مكاتباتى با امام غايب داشت . « 6 »\r\n\r\nايالت خوزستان\r\nجمعيت شيعيان در خوزستان قابل‌ملاحظه بود . نيمى از ساكنان اهواز ، بزرگ‌ترين شهر خوزستان را شيعيان تشكيل مىدادند . شيعيان اهواز ، كه مروشيين ناميده مىشدند ، همواره با سنيان شهر كه به فضليين شهرت داشتند ، در نزاع بودند . « 7 » چهره‌هاى شاخصى از شيعيان و اصحاب امامان عليهم السّلام در اهواز مىزيستند ، از آن جمله على بن مهزيار اهوازى است كه از اصحاب امام دهم و\r\n\r\n\r\n","description":"","footnote":"\r\n( 1 ) . مجلسى ، بحار الانوار ، ج 51 ، ص 300 به نقل از كتاب النجوم .\r\n( 2 ) . همان .\r\n( 3 ) . ر . ك : جعفريان ، جغرافياى انسانى شيعه ، ص 98 .\r\n( 4 ) . مجلسى ، همان ، ص 300 .\r\n( 5 ) . طوسى ، همان ، ص 276 .\r\n( 6 ) . مفيد ، همان ، ص 352 .\r\n( 7 ) . مقدسى ، احسن التقاسيم ، ص 415 و ص 417 .\r\n","page_name":" 164 ","page_number":164},
  {"content":"\r\n\r\nيازدهم عليهما السّلام بود و بيش از سى كتاب داشت . « 1 » هم‌چنين نام‌هاى عده‌اى از وكيلان امام مهدى ( عج ) در اهواز و خوزستان ذكر شده است از جمله محمد بن ابراهيم بن مهزيار و شخصى به نام حصينى كه موفق به ديدار امام عليه السّلام شده بود . « 2 » اين امور نشان‌گر كثرت جمعيت شيعه و اهميت آن در شهر اهواز است . يكى از خاندان‌هاى بزرگ شيعى در خوزستان بريديان بودند . اعضاى اين خاندان گويا در ديوان بريد خدمت مىكردند و از اين‌رو به اين نام شهرت يافتند . « 3 »\r\n\r\nايالت فارس و كرمان\r\nدر ايالت فارس ، شيعيان بيشتر در نواحى ساحلى مىزيستند . به گزارش مقدسى ، رسم آنان بر اين بود كه پس از اداى هر نماز واجب ، علما در جمع نمازگزاران مىنشستند و براى آنان صحبت مىكردند تا وقت نماز ديگر فرارسد .\r\nهم‌چنين در مناسبت‌هاى مذهبى ، مردم در نواحى مختلف براى برپايى مراسم اجتماع مىكردند . « 4 » بنا به گفتهء اصطخرى ، در شهر حرّه از ايالت فارس نيز اغلب مردم شيعه مذهب بودند . « 5 »\r\nاو هم‌چنين ساكنان كوهستان ابى غانم ، بلوص ، منوكان و رودبار را در استان كرمان شيعه دانسته است « 6 » و اظهار داشته شيعيان در ناحيهء قهستان ( قوهستان ) « 7 » نيز زندگى مىكردند . « 8 »\r\n\r\n\r\n","description":"","footnote":"\r\n( 1 ) . طوسى ، الفهرست ، ص 265 .\r\n( 2 ) . ر . ك : همان ، ص 88 و همو ، الغيبه ، 211 و صدوق ، همان ، ص 442 .\r\n( 3 ) . ابن اثير ، الكامل ، ج 7 ، ص 340 . فعاليت‌هاى سياسى اين خاندان در فصل سوم از نظر گذشت .\r\n( 4 ) . مقدسى ، همان ، ص 439 .\r\n( 5 ) . اصطخرى ، المسالك و الممالك ، ص 127 .\r\n( 6 ) . همان ، ص 167 .\r\n( 7 ) . قهستان كه احتمالا عربى شدهء كوهستان است ناحيه‌اى در جنوب خراسان بود كه گاه بخشى از ايالت خراسان به‌شمار مىرفت و شهرهاى مهم آن قاين ، طبس ، گناباد و بيرجند بود .\r\n( 8 ) . اصطخرى ، همان ، ص 287 .\r\n","page_name":" 165 ","page_number":165},
  {"content":"\r\n\r\n\r\nايالت خراسان\r\nخراسان ناحيه‌اى بود كه جمعيت زيادى از شيعيان را در خود جاى داده بود و گرايش‌هاى شيعى از قديم در نواحى خراسان وجود داشت . حضور چشمگير خراسانيان در نهضت عباسيان و قيام ابو مسلم خراسانى ، كارگزار عباسيان در خراسان كه به نام آل محمد برپا شده بود ، حاكى از وجود اين گرايش‌ها در منطقه است . « 1 » هم‌چنين در ميان اصحاب ائمه عليهم السّلام و راويان احاديث ايشان ، به نام بسيارى از مردم خراسان برمىخوريم كه در كتاب‌هاى رجال ، در شرح‌حال راويان حديث به نامشان اشاره شده است . « 2 »\r\nاز ميان شهرهاى خراسان ، نيشابور به داشتن جمعيت شيعى بيشتر ممتاز بود .\r\nچند تن از اصحاب بزرگ امامان عليهم السّلام و مؤلفان برجستهء شيعه در نيمهء اول قرن سوم ، و آستانهء غيبت صغرى از اين شهر برخاستند . خاندان فضل بن شاذان از معاريف شيعيان شهر بودند . فضل ، خود از چهره‌هاى ممتاز شيعيان و از اصحاب امام هادى عليه السّلام بود كه كتاب‌هاى ارزشمندى نوشت . « 3 » وجود وكيلان امام دوازدهم ( عج ) در اين شهر حاكى از جمعيت چشمگير شيعيان و اهميت آنان در نيشابور است . از جمله وكيلانى كه نامشان ذكر شده ، محمد بن شاذان نيشابورى مىباشد . « 4 »\r\n\r\n\r\n","description":"","footnote":"\r\n( 1 ) . ايرانيان به سبب اين‌كه از تبعيضات نژادى و طبقاتى امويان - كه عرب‌ها را بر ديگران برترى مىدادند - در رنج بودند از حركت‌هاى عدالت‌خواهانه حمايت مىكردند و از آن جايى كه اهل بيت عليهم السّلام و شيعيان به عدالت‌خواهى مشهور بودند - به‌ويژه اين‌كه ايرانيان سيره امام على عليه السّلام و حكومت مبتنى بر عدالت وى را از نزديك ديده بودند - گرايش به تشيع در بين ايرانيان قوى بود ؛ به‌طورى كه مشاهده مىكنيم در قيام شيعى مختار ثقفى كه پس از واقعه عاشورا برپا شد بخش عمده ياران و سپاهيان مختار را ايرانيان تشكيل مىدادند .\r\n( 2 ) . ر . ك : طوسى ، رجال ، صص 200 و 216 و 218 و 342 و 376 و 386 و . . . .\r\n( 3 ) . كشى ، رجال ، ص 539 .\r\n( 4 ) . ر . ك : طبرسى ، اعلام الورى ، ص 499 .\r\n","page_name":" 166 ","page_number":166},
  {"content":"\r\n\r\nمقدسى نيز كه در اواخر اين عصر مىزيسته تصريح كرده كه در نيشابور برترى جمعيتى با شيعيان بود . « 1 »\r\nولايت بيهق در خراسان نيز ، كه بزرگ‌ترين شهر آن سبزوار بود ، جمعيت قابل ملاحظه‌اى از شيعيان داشت كه برخى ادعا كرده‌اند كه مذهب اغلب مردم اين شهر ، تشيع افراطى بود و حتى برخى از دانشمندان اهل سنت آن ، به شيعه‌گرى متهم شده بودند . « 2 » تشيع سبزوار در واقع تحت‌تأثير نيشابور و مهاجرت علويان از طبرستان به اين شهر بود . مقدسى هم‌چنين از شهرى به نام رقّه در خراسان نام برده كه مردم آن شيعه بودند . « 3 »\r\nدربارهء وجود شيعيان در مرو نيز اطلاعاتى در دست است . مرو از شهرهاى بزرگ و با اهميت خراسان و يكى از كرسىهاى حكومتى اين ايالت پهناور محسوب مىشد كه چند سال مقرّ خلافت مأمون عباسى ، و پس از استقرار طاهريان در خراسان مدتى مركز حكومت آنان بود . مرو علاوه بر موقعيت خاص سياسى ، از مراكز علمى و ادبى مهم به شمار مىرفت . به نظر مىرسد شيعيان مرو ارتباط زيادى با امام عسكرى عليه السّلام داشتند . شيخ صدوق نام چند تن از شيعيان مرو را كه موفق به ديدار مهدى ( عج ) شدند ، ذكر كرده است . « 4 » نصر بن صباح بلخى ، از يكى از شيعيان مرو خبر داده كه اموال بسيارى نزد او جمع شده بود و بايد به امام عليه السّلام مىرسانيد . نصر او را راهنمايى كرد تا اين اموال را به يكى از وكيلان امام عليه السّلام تحويل دهد . بدين ترتيب شيعيان مرو ارتباط خود را با امام عليه السّلام در دوران غيبت حفظ مىنمودند .\r\n\r\n\r\n","description":"","footnote":"\r\n( 1 ) . مقدسى ، همان ، ص 323 .\r\n( 2 ) . جعفريان ، تاريخ تشيع در ايران ، ج 1 ، ص 134 .\r\n( 3 ) . مقدسى ، همان ، ص 323 .\r\n( 4 ) . صدوق ، كمال الدين ، ص 445 .\r\n","page_name":" 167 ","page_number":167},
  {"content":"\r\n\r\nشهر بلخ نيز از شهرهاى بزرگ خراسان بود كه شيعيانى در آن زندگى مىكردند . برخى از شيعيان در عصر غيبت با نائبان خاص امام پيوسته در ارتباط بودند ، از جملهء آن‌ها محمد بن على صيرفى است كه چند نوبت با حسين بن روح و على بن محمد سمرى ديدار داشت . « 1 » نصر بن صباح بلخى هم ، كه از او ياد شد ، از چهره‌هاى شاخص شيعيان در اين شهر بود و شيعيان را با وكيلان امام در خراسان آشنا كرده ، به نزد آن‌ها راهنمايى مىنمود . « 2 » او هم‌چنين از برخى شيعيان بلخ خبر داده كه اموالى را براى امام عليه السّلام مىفرستادند . به گفتهء او يكى از اين شيعيان ، اموال فراوانى را همراه با يك نامه به سامرا فرستاد و به فرستاده‌اش سفارش كرد كه اين اموال را به كسى بدهد كه محتواى اين نامه را براى او بازگو كند . « 3 » چنين اقداماتى كه برآمده از عقايد تشيع در امامت بود ، عمدتا از طرف شيعيان براى شناخت امامان عليهم السّلام و وكيلان و نائبان راستين ايشان صورت مىگرفت و اين حاكى از آشنايى شيعيان با معيارها و ملاك‌هايى است كه از جانب امامان عليهم السّلام براى شناخت امام بر حق تعيين شده بودند . « 4 » نمونهء ديگر از اين قبيل ، نامه‌اى بود كه يكى\r\n\r\n\r\n","description":"","footnote":"\r\n( 1 ) . همان ، ص 516 .\r\n( 2 ) . همان ، ص 488 .\r\n( 3 ) . همان‌جا .\r\n( 4 ) . امامان عليهم السّلام ملاك‌ها و معيارهايى را براى شناخت امام معصوم بيان مىفرمودند تا در شرايط سخت سياسى و اجتماعى ، كه ناچار به رعايت تقيه بودند ، شيعيان در شناخت امام برحق دچار اشتباه نشوند . مهم‌ترين نشانهء امامت در زمان ائمه عليهم السّلام ، وصيت و نص امام پيشين دانسته شده است كه در بسيارى موارد به سبب موقعيت مذكور اين امر بر بسيارى از شيعيان پنهان مىماند ، از اين‌رو امامان باتوجه به شرايط مخاطبان خود نشانه‌هاى ديگرى را هم بيان مىفرمودند كه در اين ميان بر دو معيار بيش از همه تأكيد شده است : علم و اعجاز كه از آن به بيّنه يا حجت ظاهر تعبير شده است . اين دو در كنار صفت عصمت ، مهم‌ترين معيارهاى شيعيان براى شناخت امامان بودند . اين ملاك‌ها در روايات بسيارى ذكر شده‌اند ؛ به‌عنوان نمونه به اين موارد مىتوان مراجعه كرد : مجلسى ، همان ، ج 25 ، ص 140 به نقل از خصال صدوق و كتاب الغيبه نعمانى ، ص 128 و 129 و صدوق ، معانى الاخبار ، ص 101 و . . . .\r\n","page_name":" 168 ","page_number":168},
  {"content":"\r\n\r\nاز شيعيان بلخ براى امام عليه السّلام فرستاد و به همين منظور نام خود را در نامه تغيير داد ؛ اما نامه‌اى كه در جواب او به دستش رسيد به نام و نسب خود وى نوشته شده بود . « 1 »\r\nعلاوه بر اين‌ها ، حضور چشمگير وكيلان امام عليه السّلام در خراسان از جمعيت قابل‌توجه شيعيان در اين ناحيه حكايت مىكند و در طى دوران غيبت ، وكيلان متعددى از جانب امام عليه السّلام در خراسان فعاليت داشتند كه به نام شمارى از آن‌ها اشاره شده است . « 2 »\r\n\r\nماوراء النهر « 3 »\r\nدر ماوراء النهر شيعيان ، بيشتر در شهرهاى سمرقند و كش و بخارا مىزيستند .\r\nاين سه شهر از بزرگترين شهرهاى ماوراء النهر به شمار مىرفتند و سمرقند و بخارا مدت‌ها مقرّ حكمرانى اميران سامانى بود . تشيع امامى در اواخر قرن سوم ، يعنى آغاز غيبت صغرى در اين ناحيه گسترش يافت . عامل اساسى در اين امر وجود برخى عالمان بزرگ شيعى در اين ناحيه بود . حسين بن اشكيب ، يكى از اصحاب امام عسكرى عليه السّلام ، در شهر سمرقند مىزيست . او اهل مرو بود ، ولى در سمرقند سكنى گزيد و علاوه بر فقه در كلام نيز تبحر داشت و كتاب‌هايى در ردّ آراء و نظرات زيديه و ديگر مخالفان نوشته بود . « 4 » موقعيت علمى او به‌گونه‌اى بود كه حتى اهل سنت نيز در حلّ مشكلات بزرگ علمى و عقيدتى به او مراجعه مىكردند ، از جمله در مناظره با گروهى از مردم كشمير كه به بلخ آمده بودند تا دربارهء اسلام\r\n\r\n\r\n","description":"","footnote":"\r\n( 1 ) . صدوق ، كمال الدين ، ص 488 .\r\n( 2 ) . ر . ك : همان ، ص 504 و كشى ، رجال ، ص 542 و مامقانى ، تنقيح المقال ، ج 2 ، ص 647 .\r\n( 3 ) . ماوراء النهر دورترين ايالت اسلامى در نواحى شرقى بود كه در شمال خراسان بزرگ قرار داشت . اين سرزمين در ميان دو رودخانه سيحون و جيحون واقع بود كه اولى مرز آن با تركستان ، سرزمين غيرمسلمانان ، و دومى مرز آن با خراسان بود . مهم‌ترين شهرهاى آن سمرقند ، بخارا ، كش و چاچ بودند .\r\n( 4 ) . نجاشى ، رجال ، ص 32 .\r\n","page_name":" 169 ","page_number":169},
  {"content":"\r\n\r\nتحقيق كنند . « 1 » درگذشت ابن اشكيب در اوايل غيبت صغرى بوده است .\r\nاز ديگر چهره‌هاى شاخص تشيع در اين ناحيه ، محمد بن مسعود عياشى ، از عالمان بزرگ شهر سمرقند بود كه در اين شهر ، مجلس رسمى تدريس و تعليم داشت و خانهء او مركز علمى و آموزشى شيعيان محسوب مىشد و همواره شمارى از علم‌آموزان و دانش‌پژوهان در خانه وى به تعليم و تعلم ، و يا تحقيق و نسخه بردارى از متون علمى مشغول بودند . وى تأليفات بسيارى داشت و شاگردان زيادى تربيت كرد « 2 » كه در عصر غيبت صغرى مكتب تشيع را در ماوراء النهر توسعه دادند . دربارهء حضور شيعيان در ماوراء النهر و ارتباط آنان با نائبان امام دوازدهم اخبارى ذكر شده است . ابو على بغدادى درباره شيعيان بخارا مطالبى نقل كرده و اظهار داشته است كه با ايشان ديدار كرده و يكى از آنان اموالى را به او سپرده بود كه در بغداد به حسين بن روح ، نائب امام دوازدهم برساند . « 3 » با اين حال از وكيلان امام عليه السّلام در ماوراء النهر نام برده نشده است . شايد شيعيان ماوراء النهر نيز از طريق وكيلان خراسانى با امام و نائبان خاص در ارتباط بودند .\r\nبه‌هرحال به نظر مىرسد كه در عصر غيبت صغرى ، تشيع در ماوراء النهر رشد و توسعهء بيشترى يافت . اين امر باتوجه به فعاليت‌هاى علمى گستردهء محمد بن مسعود عياشى در سمرقند ، كه در ابتداى غيبت صغرى درگذشت ، بسيار محتمل مىنمايد ، به‌طورى كه شيخ صدوق چند دهه بعد از غيبت صغرى در سفرى كه به ماوراء النهر داشته ، از ديدار خود با شيعيان آن‌جا سخن گفته است و همين ديدار در نهايت به تأليف كتاب معروف فقهى وى ، من لا يحضره الفقيه ، كه يكى از چهار كتاب اصلى و معتبر شيعيان مىباشد ، انجاميد . « 4 » اخبار مشابهى هم دربارهء شيعيان شهر\r\n\r\n\r\n","description":"","footnote":"\r\n( 1 ) . صدوق ، كمال الدين ، ص 438 .\r\n( 2 ) . نجاشى ، همان ، ص 372 .\r\n( 3 ) . صدوق ، همان ، ص 518 .\r\n( 4 ) . ر . ك : صدوق ، من لا يحضره الفقيه ، مقدمه مؤلف .\r\n","page_name":" 170 ","page_number":170},
  {"content":"\r\n\r\nچاچ ، از شهرهاى بزرگ ماوراء النهر ، به دست رسيده است . گويا برخى از شخصيت‌هاى برجستهء شهر با امام دوازدهم ( عج ) و وكيلان ايشان مكاتباتى داشتند . « 1 » هم‌چنين از حضور شيعيان در شهر ايلاق سخن به ميان آمده است .\r\n\r\nطبرستان\r\nدر نواحى گرگان و طبرستان ( مازندران كنونى ) نيز شيعيان بسيارى زندگى مىكردند . مقدسى تأكيد كرده است كه شيعيان در گرگان و طبرستان داراى عظمت و شكوهى هستند . « 2 » به‌طور قطع تشكيل دولت علويان در طبرستان ، كه از سال 250 ق بر اين نواحى استيلا داشتند ، در گسترش تشيع بىتأثير نبود . گزارش‌هاى ديگرى نيز حاكى از وجود شيعيان دوازده امامى در گرگان مىباشند . جعفر بن شريف گرگانى نقل كرده است كه اموالى را از طرف شيعيان گرگان به سامرا برد و به امام عسكرى عليه السّلام تحويل داد و پيام شيعيان هموطنش را به امام عليه السّلام رسانيد . « 3 » هم‌چنين در كتاب‌هاى رجال ، نام شمارى از راويان احاديث و مؤلفان ممتاز گرگانى در اين عصر ذكر شده است ؛ مانند ابو يحيى احمد بن داوود گرگانى كه داراى تأليفات متعددى بود . « 4 »\r\n\r\nسيستان و سند\r\nمنطقه سيستان گرچه پناهگاه خوارج بود ؛ ولى شواهدى وجود دارد كه نشان مىدهد شيعيان در اين منطقه نيز مىزيستند . چنان‌كه در ميان اصحاب ائمه عليهم السّلام نيز مردمانى از اين ديار بودند . وجود برخى عالمان شيعى در سيستان هم شاهدى بر حضور شيعيان در اين منطقه است ؛ از آن جمله شيخ طوسى از محمد بن بحر\r\n\r\n\r\n","description":"","footnote":"\r\n( 1 ) . مجلسى ، بحار الانوار ، ج 51 ، ص 297 به نقل از كافى و الخرائج و الجرائح .\r\n( 2 ) . مقدسى ، احسن التقاسيم ، ص 365 .\r\n( 3 ) . جعفريان ، تاريخ تشيع در ايران ، ج 1 ، ص 295 .\r\n( 4 ) . نك ، طوسى ، الفهرست ، ص 33 و 193 و نجاشى ، همان ، ص 454 و ص 381 .\r\n","page_name":" 171 ","page_number":171},
  {"content":"\r\n\r\nدهنى ، دانشمند بزرگ شيعى و از مردمان سيستان ، نام برده كه بيش از 500 اثر مكتوب داشته است . « 1 » همين‌طور درباره وكيلان امام دوازدهم در سيستان مطالبى نقل شده است . « 2 »\r\nتشيع در نواحى سند نيز كمابيش انتشار يافته بود . داعيان اسماعيلى در سال 270 ق ، در اين ناحيه فعاليت داشتند و بعدها با قدرت يافتن دولت فاطمى در شهر ملتان ، به نام خليفهء فاطمى خطبه خوانده و اذان و اقامه به ترتيب مذهب شيعيان گفته مىشد . « 3 »\r\n\r\n2 . موقعيت اجتماعى\r\n\r\nالف ) زندگى شهرى\r\nباتوجه به اطلاعات اندكى كه دربارهء وضعيت سكونت شيعيان در شهرهاى مختلف وجود دارد چنين به نظر مىرسد كه شيعيان از اين لحاظ در شهرهاى مختلف ، موقعيت‌هاى متفاوتى داشتند . در شهرى مانند قم كه اكثريت قريب به اتفاق ساكنين شهر ، شيعه مذهب بودند نحوهء سكونت آنان با هيچ مشكل خاصى مواجه نبود و ويژگى معينى نداشت و مردم به راحتى در همهء نقاط شهر زندگى مىكردند ؛ اما اين وضعيت در شهرهاى ديگر ، كه نسبت جمعيتى شيعه و سنى برابر بوده يا غير شيعيان برترى جمعيتى داشته‌اند به‌گونه‌اى ديگر بوده است . به‌طور معمول در اين شهرها شيعيان در محله‌هاى خاص خودشان ، در داخل شهر سكونت داشتند كه كاملا از محله‌هاى سنىنشين جدا بودند . اين وضعيت به خصوص در شهرهاى بزرگى چون كوفه و بغداد به چشم مىخورد .\r\n\r\n\r\n","description":"","footnote":"\r\n( 1 ) . طوسى ، همان ، ص 132\r\n( 2 ) . ر . ك : جاسم حسين ، تاريخ سياسى غيبت امام دوازدهم ، ص 78 .\r\n( 3 ) . مقدسى ، همان ، ص 481 .\r\n","page_name":" 172 ","page_number":172},
  {"content":"\r\n\r\nشهر كوفه كه قديمىترين شهر شيعه‌نشين بود و نسبت جمعيت شيعيان به غير شيعيان چشمگير بود ، چنين ساختارى داشت . خاندان‌ها و قبايل شيعه مذهب كوفه به‌طور معمول در محلات خاصى زندگى مىكردند كه آن محله‌ها به نام ايشان معروف گرديده بود . اين امر خود از ساختار اجتماعى شهر نشأت مىگرفت كه زيرساختى قبيله‌اى و عشيره‌اى داشت ؛ به اين معنا كه اعضاى هر عشيره و خاندانى در يك محل و در كنار هم مىزيستند ، به‌عنوان مثال يك محلهء شهر اختصاص به قبيله ازد داشت و محله‌اى ديگر ، از آن قبيله نخع بود . اين ساختار اجتماعى خود موجب تفكيك ناخواستهء مذهبى محلات شهر نيز مىشد ؛ چون همان‌گونه كه ساختار عشيره‌اى شهر بر كيفيت سكونت ساكنين آن تأثير داشت ، به همان نحو بر امور فرهنگى و مذهبى آنان نيز تأثيرگذار بود ؛ يعنى در برخى قبايل و تيره‌ها كه تمايلات شيعى داشتند ، همهء اعضاى قبيله يا عشيره پاىبند به آن آيين قبيله بودند ، از اين‌رو تا حدودى مىتوان محلات شيعه‌نشين در شهر كوفه را شناسائى كرد ؛ چراكه قبايل شيعه مذهب يا متمايل بدان ، در كوفه و محل سكونت آن‌ها تقريبا شناخته شده است .\r\nشمارى از قبايل ساكن در كوفه ، از ديرباز به تشيع معروف بودند . از مهم‌ترين آن‌ها قبايل همدان ، نخع ، ازد ، تيره‌هايى از حمير و نيز انصار مدينه را مىتوان نام برد كه به تمايل به اهل بيت عليهم السّلام شهرت داشتند . « 1 » هريك از اينان در منطقه‌اى خاص از شهر سكونت كرده بودند ؛ به‌طور مثال قبيلهء نخع از تيرهء مذحج در ضلع جنوبى شهر زندگى مىكردند و انصار در ضلع شرقى اسكان داشتند « 2 » و قبيلهء همدان ، كه به تشيع معروف بودند در يك خيابان زندگى مىنمودند . « 3 » اين ساختار\r\n\r\n\r\n","description":"","footnote":"\r\n( 1 ) . ر . ك : جعفرى ، تشيع در مسير تاريخ ، ص 129 .\r\n( 2 ) . هشام جعيط ، كوفه پيدايش شهر اسلامى ، ص 145 .\r\n( 3 ) . طبرى ، تاريخ ، ج 3 ، ص 149 .\r\n","page_name":" 173 ","page_number":173},
  {"content":"\r\n\r\nهمچنان در شهر كوفه حفظ شد و خاندان‌ها و عشيره‌هايى كه بعدها نيز وارد كوفه شدند و در آن سكنى گزيدند از آن پيروى كردند ؛ چنان‌كه مثلا خاندان اعين ، كه از خانواده‌هاى شيعه مذهب معروف كوفه بوده و در اوايل قرن سوم هجرى به آن‌جا آمده بودند ، در محله‌اى اختصاصى در شهر مىزيستند و خانه‌هاى آنان در آن محله بود . ابو غالب زرارى در بيان شرح احوال خاندانش ، به محله بنى اعين در كوفه اشاره كرده و محدودهء آن و خيابان‌هايش را مشخص نموده است . يك خيابان در محلهء بنى اسعد به بنى اعين اختصاص يافته بود كه در آن كسى جز اين خاندان منزل نداشت . « 1 » آنان هم‌چنين محلهء ديگرى نيز در همسايگى محلهء بنى عباد ، در بازار پوست‌فروش‌ها داشتند كه بدانان اختصاص داشت « 2 » و ظاهرا ، بعدها كه شمار اين خاندان زياد شدند ، محله و خانه‌هاى بنى شيبان را هم در اختيار خود گرفتند . در اين محله مسجدى هم وجود داشت كه از اين پس به بنى اعين اختصاص يافت و نمازهايشان را در آن برگزار مىنمودند . ابو غالب اظهار كرده است كه امام صادق عليه السّلام در سفر خود به كوفه ، به اين مسجد آمده و در آن نماز خوانده بود . « 3 » ديگر خاندان‌هاى شيعى شهر كوفه به همين‌گونه هريك در محله‌اى خاص خود زندگى مىكردند .\r\nدر بغداد نيز شيعيان ، مشابه كوفه ، در محله‌هاى معينى مىزيستند ؛ اما به نظر مىرسد كه عوامل دخيل در اين وضعيت با آن‌چه در كوفه بود ، تفاوت داشت ؛ ساختار قبيله‌اى با آن شدتى كه در كوفه مشاهده مىشد در بغداد نبود و محلات مختلف شهر ، كه آن‌ها را قطيعه مىناميدند ، به قبايل و خاندان‌هاى معينى اختصاص نداشت ؛ اگرچه اين محلات ، به‌طور عمده به نام افراد و اشخاصى\r\n\r\n\r\n","description":"","footnote":"\r\n( 1 ) . ابو غالب زرارى ، رساله ابى غالب ، ص 116 .\r\n( 2 ) . همان ، ص 125 .\r\n( 3 ) . همان ، ص 127 .\r\n","page_name":" 174 ","page_number":174},
  {"content":"\r\n\r\nمنسوب بودند كه علت آن به زمان احداث شهر بازمىگردد . منصور عباسى بانى شهر بغداد ، و پس از او ديگر جانشينانش ، محلات بغداد را به سرداران و نزديكان خود واگذار مىكردند و از اين‌رو محله‌هاى شهر به نام ايشان شهرت مىيافت « 1 » و اين امر حكايت از آن نداشت كه خانواده يا عشيرهء اين افراد در آن محله سكونت داشتند ، بلكه اعضاى خاندان‌ها و قبايل مختلف به‌طور پراكنده در محلات گوناگون مىزيستند . در عين حال اين بدان معنا هم نيست كه هيچ‌گاه افراد يك خاندان همگى در يك محله سكونت نداشتند ، چنان‌كه در تاريخ بغداد به مواردى از اين قبيل اشاره شده است . « 2 » به هر تقدير ساختار قبيله‌اى ، در تفكيك محلات شيعه‌نشين و سنىنشين شهر بغداد ، آن‌چنان‌كه در كوفه مؤثر بود ، تأثير نداشت ، بلكه عامل مؤثر در اين جدايى همان اختلافات مذهبى بود كه پيروان هريك از اين‌دو مذهب را به سكونت در كنار هم و در محلاتى جدا از مخالفان خود وا مىداشت ، به‌ويژه اگر بروز تنش‌ها و درگيرىهاى ميان آنان را ، كه گاه به كشتار و قتل و غارت مىانجاميد « 3 » در نظر آوريم ، اين اقدام پيروان مذاهب مختلف توجيه بيشترى مىيابد ، از اين‌رو مشاهده مىكنيم كه پيروان اين مذاهب به‌ويژه شيعيان در بغداد ، دست كم از قرن سوم به بعد ، محلاتى خاص خود در اين شهر داشتند . « 4 »\r\n\r\n\r\n","description":"","footnote":"\r\n( 1 ) . ر . ك : بغدادى ، تاريخ بغداد ، ج 1 ، ص 90 - 91 .\r\n( 2 ) . ر . ك : همان ، ص 89 و 90 . محله مردم انبار و محلّه بنى نهيك .\r\n( 3 ) . مواردى از اين حوادث را ابن الجوزى ( م 597 ف ) در كتاب خود المنتظم فى تاريخ الملوك و الامم ، در ذيل حوادث سال‌هاى 320 ق به بعد آورده است .\r\n( 4 ) . اين امر اختصاص به شيعيان نداشت چنان‌كه مثلا حنبليان ، كه از قرن چهارم هجرى تحت زعامت فردى به نام حسن بن على بربهارى ( م 329 ق ) ، در بغداد قدرتى به هم رسانيده بودند ، محله‌اى خاص خود داشتند كه مركز حملات سازماندهى شده عليه شيعيان و محلات شيعه‌نشين بود ، مثل محلهء باب البصره ، به گفتهء تنوخى ، آنان مسجدى هم براى خودشان ساخته بودند كه به مسجد ضرار معروف شد . ر . ك : تنوخى ، نشوار المحاضره ، ج 2 ، ص 233 و ابن جوزى ، المنتظم ، ج 13 ، در جاهاى متعدد و موسوى ، زندگى سياسى و فرهنگى شيعيان بغداد ، س 36 .\r\n","page_name":" 175 ","page_number":175},
  {"content":"\r\n\r\nمحلهء كرخ ، معروف‌ترين محلّهء شيعه‌نشين بغداد مركز و پايگاه اصلى آنان به شمار مىرفت و تعداد زيادى از شيعيان در آن سكونت داشتند و كرخ كه محله‌اى قديمى و پيش از احداث شهر نيز ناحيه‌اى مسكونى محسوب مىشد « 1 » ، در سمت غربى دجله واقع و از محله‌هاى ديگر آبادتر و محل سكناى بازرگانان و ثروتمندان بود . « 2 » در آغاز غيبت صغرى و پس از رحلت امام عسكرى عليه السّلام ، عثمان بن سعيد عمرى وكيل آن حضرت و نائب خاص امام دوازدهم ( عج ) ، پس از مهاجرت به بغداد در اين محله سكونت گزيد . « 3 » محله كرخ در قرن چهارم هجرى مركز اصلى شيعيان براى اجراى مراسم دينى ، مثل عيد غدير يا عزادارى عاشورا ، و محل زد و خوردهاى آنان با سنيان بود . افزون بر كرخ ، محلات ديگرى هم به شيعيان اختصاص داشت ؛ محلهء باب الطاق ، يكى از همين محله‌هاى مشهور است . « 4 » باتوجه به توضيحاتى كه ابن جوزى دربارهء درگيرىهاى شيعيان و سنيان در بغداد ارائه داده ، مىتوان برخى محلات ديگر شيعه‌نشين را هم نام برد . از جمله در همان غرب بغداد ، محلهء نهر الطابق ، و در شرق بغداد محله‌هاى سوق السلاح ، سوق يحيى ، قلايين ، ثلاثاء ، الساكفه و درب سليمان است . « 5 »\r\nاز ديگر محلات شيعه‌نشين ، براثا ، قريه‌اى معروف از پيش از اسلام بود و پس از بناى شهر ، ضميمه آن شد . شهرت عمدهء آن ، به دليل وجود مسجدى است كه گفته شده حضرت على عليه السّلام در نزديكى آن بقعه‌اى ساخت يا در آن محل نماز خواند ؛ « 6 » از اين‌رو محلهء براثا مورد توجه و محل سكونت شيعيان گرديد . ابو الفرج\r\n\r\n\r\n","description":"","footnote":"\r\n( 1 ) . ر . ك : بغدادى ، همان ، ص 79 .\r\n( 2 ) . اصطخرى ، المسالك و الممالك ، ص 83 و ابن حوقل ، صورة الارض ، ص 216 .\r\n( 3 ) . ر . ك : جاسم حسين ، همان ، ص 149 .\r\n( 4 ) . جعفريان ، جغرافياى انسانى شيعه ، ص 54 .\r\n( 5 ) . ابن جوزى ، همان ، ج 13 ، ص 56 ، 65 و . . . و موسوى ، همان ، ص 35 .\r\n( 6 ) . بغدادى ، همان ، ص 90 و ياقوت حموى ، معجم البلدان ، ج 1 ، ص 532 .\r\n","page_name":" 176 ","page_number":176},
  {"content":"\r\n\r\nاصفهانى نيز به يكى از محلات اشاره مىكند كه به ترتيب شيعيان در آن اذان گفته مىشد و عبارات عجيبى را در آن بازگو مىكردند كه موجب شگفتىاش شده بود ، به‌گونه‌اى كه از شنيدن آن‌ها استغفار كرده است . « 1 »\r\nدربارهء وجود چنين محله‌هاى شيعه‌نشين ، در ديگر شهرها اخبارى در دست نيست ؛ ولى باتوجه به شرايط اجتماعى آن دوران و براساس پاره‌اى شواهد مىتوان گفت كه در اين شهرها نيز شيعيان در محله‌هايى معين و جداگانه زندگى مىكردند ، شواهدى مثل دسته‌بندىهاى شيعيان و غير شيعيان ، كه به‌عنوان مثال در فارس به دو دسته مروشىها و فضلىها تقسيم مىشدند .\r\n\r\nب ) جايگاه اجتماعى\r\nاختلافات مذهبى موجود در جوامع اسلامى ، همواره موجب پيدايش تضادهاى اجتماعى بين اقشار مردمى موجود در يك جامعه مىشد كه گاه در ابعاد مختلف زندگى آنان بروز مىكرد . اين امر به‌خصوص دربارهء اقشارى كه در اقليّت قرار داشتند ، شدت بيشترى مىيافت و اغلب اين طبقات ، به سبب دخالت قشر اكثريت ، از بسيارى از مزايا و امتيازات اجتماعى محروم مىشدند . وضعيت اجتماعى شيعيان در اين عصر ، در بسيارى از شهرهاى اسلامى اين‌گونه بود و آنان تحت فشارها و تهديدهاى مخالفان مذهبى خود اغلب در شرايط دشوارى به سر مىبردند و از بسيارى از حقوق اجتماعى محروم بودند ؛ از جمله در انجام مراسم مذهبى خود چون برپايى عزادارى براى سيد الشهداء عليه السّلام آزاد نبودند ، مگر آن‌كه از حاكم شهر اجازه مىگرفتند و يا به ناچار به صورت مخفيانه انجام مىدادند و اين در حالى بود كه در اين مراسم تنها به ذكر مرثيه‌ها و مصيبت‌هاى امام حسين عليه السّلام و اهل بيت عليهم السّلام بسنده مىشد و در آن‌ها هيچ تعرض و بدگويى به خلفا و\r\n\r\n\r\n","description":"","footnote":"\r\n( 1 ) . تنوخى ، نشوار المحاضره ، ج 2 ، ص 68 .\r\n","page_name":" 177 ","page_number":177},
  {"content":"\r\n\r\nگذشتگان نبود . « 1 » اين وضعيت در بغداد شدت بيشترى داشت ؛ زيرا حنبلى مذهبان ، كه گروهى افراطى از اهل سنت بودند ، تحت زعامت حسن بن على بربهارى ، به شدت با شيعيان و برپايى مراسم مذهبى آنان برخورد مىنمودند ، چنان‌كه در خصوص زنى نوحه‌گر كه در مجالس عزاى امام حسين عليه السّلام مرثيه‌خوانى مىكرد به دستور رئيس حنبليان بربهارى ، به قتل رسيد . « 2 »\r\nشيعيان تنها در برگزارى مراسم عزاى حسينى با مشكل مواجه نبودند ، بلكه براى انجام زيارت مرقد سيد الشهداء عليه السّلام نيز با سختىهاى زيادى روبرو مىشدند ، چنان‌كه در همين ايام ، كه اوج فعاليت حنبليان در بغداد و عراق بود ، رفتن به زيارت آن‌قدر دشوار بود كه زائران از ترس پيروان بربهارى ، پنهانى به زيارت مىرفتند و حتى گاه اتفاق مىافتاد كه دو نفر در بخشى از مسير همسفر بودند ؛ اما جرأت اظهار آن را نداشتند . « 3 » بديهى بود كه در چنين فضايى ابراز عقايد آسان نبود و حكومت يا مخالفان از آن آگاهى مىيافتند به شدت واكنش نشان داد و حتى گاه به دستگيرى و آزار شيعيان و تخريب اماكن و مساجد آنان مبادرت مىكردند ، همان‌گونه كه در سال 313 ق وقتى خبر يافت كه شيعيان در مسجد براثاى بغداد ، اجتماع و از خلفا و بدگويى اظهار برائت مىنمايند ، بىدرنگ كسانى را به آن‌جا روانه كرد تا اجتماع‌كنندگان را ، كه حدود سى نفر بودند ، دستگير و مسجد را به اين بهانه كه مركز كفر و ضرار و فتنه‌انگيزى است ، ويران سازند . بعدها مشخص شد كه اين اقدامات توسط يكى از اسماعيليان رهبرى مىشد . « 4 »\r\nمحدوديت‌هاى اجتماعى كه براى شيعيان پديد آمده بود فقط به امور مذهبى\r\n\r\n\r\n","description":"","footnote":"\r\n( 1 ) . ر . ك : همان ، ص 233 .\r\n( 2 ) . همان‌جا .\r\n( 3 ) . همان ، ص 44 و ص 232 .\r\n( 4 ) . ابن جوزى ، همان ، ص 247 .\r\n","page_name":" 178 ","page_number":178},
  {"content":"\r\n\r\nمنحصر نمىشد ، بلكه به مسائل ديگرى چون امور قضايى نيز تسرّى مىيافت ، به طورى كه گاه آنان در مسائل مربوط به قضاوت و شهادت در محاكم اهل سنت مشكل داشتند شهادت و گواهى ايشان مورد قبول واقع نمىشد ، چنان‌كه پيشتر ، محمد بن عبد الرحمن معروف به ابن ابى ليلى ، قاضى كوفه در قرن دوم هجرى اعلام كرده بود كه گواهى شيعيان [ در محاكم قضايى 
  ] روا نيست « 1 » و قاضى ديگرى از همين شهر ، به نام محارب بن دثار ، كسانى را كه به‌عنوان شاهد نزد او مىآمدند ، مىآزمود و عقيدهء آنان را دربارهء ابو بكر و عمر مىپرسيد ؛ اگر خلافت و دوستى آن دو را پذيرفته بودند شهادتشان را قبول مىكرد و گرنه نمىپذيرفت . « 2 » اين نگرش گاه چنان افراطى مىشد كه شيعيان را از زمرهء مسلمانان خارج مىساختند ، چنان‌كه نقل شده است محارب بن دثار مذكور ، غيبت شيعيان را جائز مىدانست و بدين امر حكم مىنمود . « 3 » اين ديدگاه افراطى زمانىكه با نسبت‌هاى ناروايى همراه مىشد ، شدت بيشترى مىيافت مثلا برخى قاضيان اهل سنت به اين بهانه كه شيعيان به قواعد و احكام طلاق پاىبند نيستند ، ازدواج اهل سنت با آنان را روا نمىدانستند و از آن نهى مىكردند . حكايت شده است كه زنى نزد قاضى شهر كوفه ، حفص بن غياث نخعى رفت و دربارهء ازدواج با پسر عموى خود از او نظر خواست ؛ قاضى در جواب او اظهار داشت كه اگر پسر عمويش ميگسار يا شيعه نيست با او ازدواج كند و براى اين فتواى خود اين‌گونه دليل آورد كه شيعيان از طلاق دادن باكى ندارند . « 4 » همين قاضى ، در جاى ديگر ، براى عدم جواز ازدواج با مردان شيعه ، اين‌گونه دليل مىآورد كه آنان پس از سه بار طلاق دادن\r\n\r\n\r\n","description":"","footnote":"\r\n( 1 ) . وكيع ، اخبار القضاة ، ج 3 ، ص 133 .\r\n( 2 ) . همان ، ص 28 .\r\n( 3 ) . همان ، ص 29 .\r\n( 4 ) . همان ، ص 188 .\r\n","page_name":" 179 ","page_number":179},
  {"content":"\r\n\r\nهمسرانشان ، باز هم به آن‌ها رجوع مىكنند . « 1 »\r\nالقا اين‌گونه انديشه‌ها به مردم از سوى بزرگان اهل سنت ، موجب مىشد كه شيعيان در جوامع شهرى با مشكلاتى بيش از پيش مواجه شوند . اين مشكلات به تدريج حالت جدىترى به خود گرفته ، به نزاع‌ها و درگيرىهايى تبديل مىشد . مواردى از اين درگيرىها در قرن چهارم در بغداد وجود دارد كه گاه بسيار خونين و تأسف‌بار و همراه با ويرانىهايى بوده است . بارها محلات شيعه‌نشين مورد هجوم مردمان متعصب قرار گرفته و خانه‌ها و بازارها و حتى مساجدشان به آتش و ويرانى كشيده شد . « 2 » چنين اقداماتى كما بيش در ديگر شهرها نيز صورت مىگرفت ، چنان‌كه مسجد شيعيان شهر نيشابور در قرن چهارم ، با مداخلهء واعظ سنى مذهب شهر ، كه از مذاهب كراميّه بود ، ويران گرديد . « 3 » بدين ترتيب شيعيان در اين دوره ، همانند بسيارى از ادوار ديگر ، در موقعيت اجتماعى سختى به سر مىبردند و با مشكلات اجتماعى زيادى مواجه بودند .\r\n\r\nج ) خاندان‌هاى شيعى\r\nتوسعهء جغرافيايى ، اجتماعى و فرهنگى تشيع تا حد زيادى مرهون خاندان‌هاى شيعى بود ، چون به‌طور معمول وقتى يكى از اعضاى برجسته خاندانى به تشيع مىگرويد ، موجب مىشد تا ديگر اعضاى خاندان به اين مذهب روى كنند . در تاريخ تشيع ، چنين خاندان‌هايى كه زعامت شيعيان را در ادوار مختلف به عهده داشتند و برخى نيز در حوزه‌هاى مختلف سياسى ، اجتماعى و فرهنگى حضور داشتند ، شايستهء توجه ويژه‌اند .\r\n\r\n\r\n","description":"","footnote":"\r\n( 1 ) . وكيع ، همان ، ص 185 .\r\n( 2 ) . ر . ك : ابن جوزى ، همان و ابن اثير ، الكامل ، ج 8 ، در جاهاى متعدد .\r\n( 3 ) . ر . ك : فارسى ، عبد الغافر بن اسماعيل ، تاريخ نيسابور المنتخب من السياق ، ص 13 .\r\n","page_name":" 180 ","page_number":180},
  {"content":"\r\n\r\n\r\nخاندان اشعرى :\r\nاز قديمىترين خاندان‌هاى شيعى كه مدت بيش از يك قرن زعامت دينى و علمى شيعيان را در شهر قم به عهده داشتند ، اشعريان بودند . اينان از قبايل مشهور عرب در كوفه بودند كه در قرن اول ، پس از گروش بعضى از اعضاى اين خاندان به مذهب تشيع ، تحت شرايط اجتماعى و سياسى ، به قم مهاجرت كردند . تشيع و ساختار علمى اين شهر ، مرهون حضور اين خاندان بود .\r\nاشعريان قم همواره با ائمه عليهم السّلام در ارتباط بودند . در آستانهء غيبت صغرى احمد بن محمد بن عيسى ، بزرگ اين خاندان ، زعامت دينى و علمى شهر را به عهده داشت و پس از وى شمارى از بزرگان ايشان فعاليت‌هاى علمى شهر را هدايت مىكردند كه به نام برخى از آن‌ها و شرح احوالشان اشاره خواهد شد . « 1 »\r\n\r\nآل اعين :\r\nاز ديگر خاندان‌هاى قديمى شيعى ، آل اعين بودند كه در شهر كوفه مىزيستند .\r\nاين سلسله از اوايل عصر امام سجاد عليه السّلام ، حدود سال 61 ق تا اواخر غيبت صغرى ، فعاليت‌هاى علمى شهر كوفه را هدايت مىكردند . اينان‌كه اصالتا ايرانى و منسوب به اعين ، فرزند سنسن هستند ، از همان قرن اول هجرى به تشيع گرويده و با شاگردى ائمه عليهم السّلام ، خاندان بزرگ علمى را در كوفه پديد آوردند . در عصر غيبت صغرى - طبق گفته‌هاى ابو غالب زرارى ، اعضاى اين خاندان در كوفه حضور داشتند ؛ « 2 » گرچه فعاليت‌هاى علمى آنان تحت الشعاع ديگر مراكز و خاندان‌هاى علمى شيعه واقع شده بود .\r\n\r\n\r\n","description":"","footnote":"\r\n( 1 ) . ر . ك : فصل پنجم ، بخش دانشمندان و انديشمندان .\r\n( 2 ) . ر . ك : همان ، ابو غالب زرارى ، در جاهاى مختلف .\r\n","page_name":" 181 ","page_number":181},
  {"content":"\r\n\r\n\r\nنوبختيان :\r\nاز خاندان‌هاى كهن ايرانى بودند كه به علم و دانش شهرت داشتند و در آغاز حكومت عباسيان به اسلام درآمدند . سابقهء تشيع اين خاندان به درستى دانسته نيست ، ولى از همان قديم الايام به گرايش‌هاى شيعى مشهور بودند . « 1 » و اخبارى دربارهء ارتباط اولين اعضاى اين خاندان با ائمه عليهم السّلام نقل شده است . « 2 » برخى بزرگان اين خاندان در قرن سوم ، شاگردان ائمه عليهم السّلام بودند و در عصر غيبت صغرى برخى از ايشان از متكلمان و انديشمندان بزرگ شيعه به شمار مىرفتند « 3 » و سومين نائب خاص امام غايب عليه السّلام ، حسين بن روح نوبختى ، نيز نسب در همين خاندان دارد .\r\nبعضى از اعضاى اين خاندان در عصر غيبت از چهره‌هاى فعال سياسى بودند .\r\n\r\nآل نهيك :\r\nاز خاندان‌هاى بزرگ شيعى در كوفه و بصره و از ذريه نهيك كوفى بودند و در قرن‌هاى دوم و سوم هجرى در كوفه و مراكز علمى آن شأن و شكوهى داشتند . در عصر غيبت نيز برخى از رجال علمى اين خاندان به چشم مىخورند كه از زمرهء راويان و محدثان و مؤلفان بودند . « 4 »\r\n\r\nآل مهزم :\r\nاز خاندان‌هاى بزرگ علمى شيعه در بصره بودند كه شاخه‌اى از قبيله عبد القيس به شمار مىرفتند . گرايش آنان به تشيع ، به زمان امام على عليه السّلام و حضور وى در عراق مىرسد و از اين خاندان شخصيت‌هاى ممتازى از جمله در حوزهء ادبيات و شعر ظهور كردند . « 5 »\r\n\r\n\r\n","description":"","footnote":"\r\n( 1 ) . النديم ، الفهرست ، ص 179 .\r\n( 2 ) . ر . ك : اقبال ، خاندان نوبختى ، ص 19 به نقل از مجلسى ، بحار الانوار ، ج 14 ، ص 132 .\r\n( 3 ) . درباره شرح احوال اينان به فصل ششم مراجعه كنيد\r\n( 4 ) . هم‌چنين : نجاشى ، رجال ، ص 158 و 160 و 232 و طوسى ، الفهرست ، ص 257 .\r\n( 5 ) . ر . ك : همان ، ص 218 و قفطى ، انباء الرواة على ابناء النحاة ، ج 3 ، ص 81 .\r\n","page_name":" 182 ","page_number":182},
  {"content":"\r\n\r\n\r\nآل شاذان :\r\nاز خاندان‌هاى ايرانىنژاد در شهر نيشابور بودند . اعضاى اين خاندان در قرن سوم و در آستانه غيبت صغرى ، شخصيت‌هاى بنام و چهره‌هاى علمى تشيع در اين شهر را شامل مىشدند كه با ائمه عليهم السّلام ارتباط داشتند . چهرهء معروف اين خاندان ، فضل بن شاذان ، از دانشمندان بزرگ شهر و از افراد مورد اعتماد امام عسكرى عليه السّلام بود .\r\n\r\nآل ابى سمّال :\r\nخاندان بزرگى در كوفه بودند كه از ديرباز به تشيع شهرت داشتند . رجال اين خاندان از بزرگان محدثان و مورخان و اصحاب ائمه عليهم السّلام محسوب مىشدند . در عصر غيبت نيز برخى از شخصيت‌هاى ممتاز اين خاندان مىزيستند . « 1 »\r\nبه جز اينها خاندان‌هاى بسيار ديگرى نيز در شهرهاى اسلامى بودند مانند آل ابى شعبه در كوفه ، بنى غلاب در بصره ، خاندان بويه در قم ، خاندان كلينى در رى و . . . . هم‌چنين به نام شمارى از خاندان‌هاى سياسى شيعه در فصل سوم اشاره شد .\r\n\r\nد ) وضعيت معيشتى :\r\nافراد هر جامعه‌اى به‌طور معمول حرفه ، شغل و پيشه‌اى دارند كه از طريق آن گذران زندگى مىكنند و شغل و حرفهء افراد مبيّن موقعيت و جايگاه اجتماعى آنان مىباشد . شيعيان همانند ساير اقشار جامعه برخى در مشاغل آزاد ، گروهى در كارهاى خدماتى و امور فرهنگى و برخى در مناصب دولتى و ادارى به كار مىپرداختند . بديهى است كه باتوجه به محدوديت‌هاى سياسى و اجتماعى كه شيعيان داشتند ورود به بعضى مشاغل ، مثل كارهاى دولتى براى آنان دشوارتر بود . در يك تقسيم‌بندى ساده فعاليت‌هاى شغلى شيعيان را مىتوان در چند شاخه برشمرد :\r\n\r\n\r\n","description":"","footnote":"\r\n( 1 ) . ر . ك : امين ، اعيان الشيعه ، ج 2 ، ص 109 و ج 3 ، ص 59 و 311 .\r\n","page_name":" 183 ","page_number":183},
  {"content":"\r\n\r\n\r\nتوليدى :\r\nبخشى از جامعهء شيعى در مشاغل توليدى فعاليت داشتند . منظور از مشاغل توليدى ، اعم‌از توليدات كشاورزى و صنعتى است . برخى از خاندان‌هاى شيعى داراى زمين‌ها و املاك كشاورزى بودند كه از همين طريق امرارمعاش مىكردند ، مانند خاندان اعين كه در اطراف كوفه ، روستاها ، بوستان‌ها ، زمين‌هاى كشاورزى و قنات‌هايى داشتند ؛ آنان در خراسان و اطراف نيشابور نيز املاكى داشتند كه عوايدش به دستشان مىرسيد . « 1 » در بخش صنايع نيز گروهى فعاليت داشتند ؛ مشاغلى چون آهنگرى ، رويگرى ، مس‌گرى و صنايع چوبى از جمله صنايع متداول بود كه برخى شيعيان به آن‌ها مىپرداختند . « 2 »\r\n\r\nخدماتى :\r\nمقصود از مشاغل خدماتى كارهايى است كه در زمينهء تأمين احتياجات روزمره و متداول مردم مىباشد . مهم‌ترين بخش مشاغل خدماتى كه شيعيان در آن فعاليت زيادى داشتند ، فروشندگى اعم‌از فروش پوشاك ، خوراك ، لوازم منزل و . . . بود . در بازارهاى مسلمين شمار زيادى از شيعيان در بخش لباس و پوشاك اشتغال داشتند . « 3 » گروهى نيز در بخش مواد غذايى كار مىكردند . « 4 » به‌هرحال مشاغل خدماتى حوزهء گسترده‌اى بود كه كسان بسيارى به آن مىپرداختند .\r\n\r\nتجارى :\r\nتجارت يكى از مشاغل با اهميت و اغلب پر سود بود كه نقش زيادى هم در انتقال مظاهر فرهنگى و تمدنى به نقاط مختلف داشت . كسانىكه به تجارت\r\n\r\n\r\n","description":"","footnote":"\r\n( 1 ) . ابو غالب ، رسالة ابى غالب ، ص 121 - 125 .\r\n( 2 ) . نك : نجاشى ، رجال ، ص 48 و 353 .\r\n( 3 ) . ر . ك : نجاشى ، ص 254 و 287 و 430 .\r\n( 4 ) . همان ، ص 278 و 565 و 575 و 782 .\r\n","page_name":" 184 ","page_number":184},
  {"content":"\r\n\r\nاشتغال داشتند اغلب به يك كالاى خاص بسنده نمىكردند ، با اين حال برخى به دادوستد اجناس معينى شهرت مىيافتند ، مانند تجارت پوست ، « 1 » كه به‌طور عمده از نواحى سردسير شمالى آورده مىشد ، يا پوشاك « 2 » ، كه در نواحى مختلف ، مثل مصر يا نواحى شرق توليد مىگرديد ، يا حتى برده ، كه از نواحى مختلف آورده مىشد ؛ برده‌هاى سفيد پوست « 3 » از ماوراء النهر و قفقاز ، و بردگان رنگين پوست « 4 » از آفريقا و هندوستان ، و يا كالاهايى چون ظروف ، جواهرات و . . . .\r\n\r\nامور فرهنگى :\r\nمقصود از امور فرهنگى ، كارهايى است كه به نحوى با فعاليت‌هاى علمى ، آموزشى در ارتباط بود . شيعيان در اين زمينه‌ها نيز فعاليت‌ها داشتند ؛ برخى به كار آموزش اشتغال داشتند و معلم ، مؤدب « 5 » يا مكتب‌دار بودند . « 6 » برخى نيز در مشاغل ديگرى فعاليت مىكردند كه با امور علمى در ارتباط بود ، مانند كتابت ، نسخه‌بردارى ، كتابفروشى ، صحّافى و كارهايى از اين قبيل كه مىتوان آن را جزو خدمات فرهنگى به‌شمار آورد . « 7 »\r\n\r\nمشاغل حكومتى :\r\nمشاغل حكومتى داراى مراتب مختلفى بود و از سطوح پايين ، مانند كارهاى\r\n\r\n\r\n","description":"","footnote":"\r\n( 1 ) . همان ، ص 287 و 465 .\r\n( 2 ) . همان ، ص 448 .\r\n( 3 ) . همان ، ص 182 .\r\n( 4 ) . همان ، ص 368 .\r\n( 5 ) . مؤدب ، اصطلاحا به آموزگاران خصوصى اطلاق مىگرديد كه آموزش و تعليم بزرگ‌زادگان به آنان سپرده مىشد . كار مؤدب فراتر از كار معلم بود و علاوه بر آموزش كودك ، تربيت و پرورش روحى و اخلاقى وى را نيز برعهده داشت ؛ لذا نام ايشان از ماده أدب گرفته شده است .\r\n( 6 ) . ر . ك : همان ، ص 199 و 372 و 407 و راوندى ، قصص الانبياء ، ص 210 . او از احمد بن يحيى كه مكتب‌دار ( مكتّب ) بود روايت‌هايى نقل كرده است .\r\n( 7 ) . ر . ك : همان ، ص 65 و 165 و 237 و 280 .\r\n","page_name":" 185 ","page_number":185},
  {"content":"\r\n\r\nادارى چون كاتبى و ديواندارى ، تا مناصب دولتى مثل وزارت و امارت را شامل مىگرديد . پيشتر دربارهء فعاليت‌هاى شيعيان در مناصب دربارى و حكومتى سخن گفته و اشاره شد كه برخى شيعيان كه با خاندان‌هاى بزرگ و برجسته اين عصر وابستگى داشتند ، در تشكيلات دولتى عباسيان مناصب و مشاغل مهمى چون امارت ، وزارت ، فرماندارى ، رياست ديوان‌ها و . . . را به عهده مىگرفتند .\r\nبايد اضافه كنيم كه علاوه بر موارد مذكور بعضى نيز در كارهاى قضايى اشتغال داشتند و در برخى شهرها قاضى بودند ، « 1 » و عده‌اى در دربار حكام محلى ، به مشاغل ديوانى مىپرداختند . « 2 »\r\n\r\nپيشوايى جامعه شيعه\r\nدوران غيبت تحول جديدى در امر مرجعيت و پيشوايى شيعيان پديد آورد . پيش از غيبت امام دوازدهم ، تنها مرجع مطمئن و مورد اعتماد شيعيان در امور دينى ، و حتى غيردينى ، امامان عليهم السّلام بودند و اگر منابع و مراجع ديگرى نيز مورد توجه شيعيان بود ، وثاقت و قابل اعتماد بودن خود را با تأييد و تقرير از ائمه عليهم السّلام يافته بودند . غيبت امام دوازدهم ( عج ) گرچه به‌معناى فقدان امام نبوده و نيست ليكن شيعيان به مرجع ذى صلاحى در امور دينى خود نياز داشتند كه در حل مشكلات و مسايلشان به او مراجعه كنند . اين مشكل با تعيين سفيران و نائبان ، از طرف امام عليه السّلام بر طرف شده بود ؛ اما عوامل مختلفى ، كه مهم‌ترين آن‌ها را مىتوان ناآگاهى و عدم پيوند با عالمان و ياران نزديك امام عسكرى عليه السّلام دانست ، سبب شد تا عده‌اى از شيعيان در امر امامت و پيشوايى دينى ، دچار سردرگمى شوند . اين وضعيت كه در روايات معصومين و نيز در سخنان عالمان اين عصر ، از آن به « حيرت » تعبير و\r\n\r\n\r\n","description":"","footnote":"\r\n( 1 ) . همان ، ص 267 .\r\n( 2 ) . همان ، ص 80 .\r\n","page_name":" 186 ","page_number":186},
  {"content":"\r\n\r\nدر كتاب‌هايى كه در اين دوره نوشته شد ، به وجود و وقوع آن تصريح شده حتى كتاب‌هايى تحت همين نام و يا با اشاره به مسألهء حيرت و وقوع آن ، نگارش يافته است ، مشكلاتى را پديد آورد كه در وهلهء اول ، انشعاب و تفرقه در مسألهء جانشينى امام يازدهم عليه السّلام بود كه منجر به پيدايش فرقه‌هاى جديد شد و پس از آن در زمان نائبان خاص به ظهور مدعيان دروغين نيابت و بابيت منتهى گرديد . كتاب الامامه و التبصرة من الحيره نوشتهء ابن بابويه رازى است ، عبد اللّه بن جعفر حميرى نيز كتاب الفتره و الحيرة را به رشتهء تحرير درآورد « 1 » و يكى ديگر از عالمان عصر ، كتاب الغيبه و كشف الحيره را نوشت « 2 » . علاوه بر اين‌ها عالمانى چون كلينى ، نعمانى و ابن بابويه و بعدها شيخ صدوق ، در ابتداى برخى كتاب‌هايشان به اين مسأله تصريح كرده‌اند . « 3 » دراين‌جا به‌طور اختصار به پيدايش انشعابات فرقه‌اى پس از شهادت امام عسكرى عليه السّلام و عملكرد نائبان خاص در هدايت و رهبرى جامعهء شيعه مىپردازيم .\r\n\r\nالف ) مسألهء امامت و پيدايش انشعابات فرقه‌اى\r\nپس از شهادت امام عسكرى عليه السّلام و آغاز دوره غيبت ، مهم‌ترين مسأله براى شيعيان ، شناخت امام و جانشين حضرت عسكرى عليه السّلام بود . مشكل تعيين و تشخيص امام معصوم در ادوار پيشين تاريخ شيعه و در زمان ديگر ائمه عليهم السّلام نيز روى داده بود ، ولى شرايط خاص پيش‌آمده در اين زمان ، اين وضعيت را دشوارتر مىساخت . امام عسكرى عليه السّلام شش سال دورهء امامتش را در تقيه و خفاى شديد گذرانيده بود كه طى آن مدت فقط تعداد اندكى از شيعيان امكان دسترسى مستقيم\r\n\r\n\r\n","description":"","footnote":"\r\n( 1 ) . طوسى ، الفهرست ، ص 294 .\r\n( 2 ) . سلامة بن محمد ارزنى ( م 339 ق ) اين كتاب را نوشت . نجاشى ، ش 512 . پس از او محمد بن احمد صفوانى ، كه در 346 ق زنده بود ، نيز كتابى به همين نام نگاشت ر . ك : آقا بزرگ تهرانى ، الذريعه ، ج 16 ، ص 84 .\r\n( 3 ) . در اين‌باره نگاه كنيد به : مقدمهء كتاب الكافى ، كتاب الغيبه نعمانى در جاهاى مختلف و مقدمهء كتاب كمال الدين و تمام النعمه .\r\n","page_name":" 187 ","page_number":187},
  {"content":"\r\n\r\nبه آن حضرت را داشتند و بخش عمدهء روابط شيعيان با ايشان از طريق وكيلان امام صورت مىگرفت . از سوى ديگر امام يازدهم عليه السّلام به سبب جوّ اختناق‌آميزى كه از طرف عباسيان ايجاد شده بود و خطرى كه جان امام دوازدهم ( عج ) را تهديد مىكرد ، نسبت به اعلام امامت ايشان به‌طور علنى و عمومى ، جوانب احتياط را رعايت كرده و اين امر را ، جز از برخى افراد ، پنهان مىداشت . بديهى است كه در اين شرايط ، تشخيص جانشين امام يازدهم عليه السّلام امرى دشوار و پيچيده بود . علاوه براين ، اقدامات حكومت عباسى براى دست‌يابى فرزند امام يازدهم و يا يافتن اثر و نشانه‌اى از وجود فرزندى براى آن حضرت ، شمار اندكى از شيعيان را كه از ولادت و امامت حضرت مهدى ( عج ) آگاه بودند ناگزير به در پيش گرفتن تقيه مىساخت . اين مسائل دست به دست هم داده تا در كنار امورى چون جهالت ، جاه‌طلبى و كسب شهرت ، زمينه را براى ظهور مدعيان دروغين و طرح ادعاهاى بىاساس در مسأله امامت و در نتيجه پيدايش فرقه‌هاى جديد فراهم مىكرد .\r\nاين در حالى بود كه امام عسكرى عليه السّلام علىرغم رعايت تقيهء شديد ، در مسألهء امامت و جانشينى بعد از خود ، شمارى از اصحاب خاص و وكيلانش را از اين امر آگاه نموده بود . پيشتر دربارهء عملكرد امام عليه السّلام در اين زمينه سخن گفتيم . باتوجه به اين امور و شرايط خاص زمانى ، اين پيش‌بينى از سوى ديگر امامان عليهم السّلام نيز صورت گرفته بود و لذا نسبت به معرفى مهدى ( عج ) و تأكيد بر وجود ايشان و بازگو كردن نشانه‌ها و صفات آن حضرت اقدام كرده بودند ، به‌طورى كه در روايات بسيارى كه از ايشان نقل شده و در كتاب‌هايى كه در همان زمان ، در اين موضوع ، به رشته تحرير درآمده ، تأكيد شده بود كه امام دوازدهم ( عج ) فرزند امام حسن عسكرى عليه السّلام است و حتى نام و لقب و صفات او ذكر گرديده و از وقوع غيبت آن حضرت خبر داده شده بود . باتوجه به اين اطلاعاتى كه از پيش توسط امامان\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nارائه گرديده ، تشخيص امام و جانشين حضرت عسكرى عليه السّلام براى كسانىكه به آن‌ها آگاهى داشتند كار دشوار و ناممكنى نبود و البته اين نكته را نيز بايد اضافه كرد كه ائمه عليهم السّلام ملاك‌هاى تعيين و تشخيص امام را بيان كرده و در اختيار شيعيان قرار داده بودند تا اگر در چنين شرايطى ، در اين امر دچار مشكل شدند ، به اين ملاك‌ها و معيارهاى تشخيص تمسك جويند و از سرگردانى و گمراهى درآيند .\r\nاين ملاك‌ها گذشته از پاره‌اى صفات عمومى چون زهد و تقوى و صيانت و دين و ايمان ، بيشتر در دو امر اساسى تجلى و ظهور داشت و ائمه عليهم السّلام نيز بر آن‌دو به عنوان نشانه‌هاى اساسى شناخت امام تأكيد مىكردند . اين‌دو امر عبارت بودند از علم جامع و كامل ، و بروز معجزات و كرامات ، كه در گفتار امامان عليهم السّلام از آن به بيّنه تعبير شده است و غالبا به صورت خبر دادن از غيب و بازگو كردن اسرار درونى افراد جلوه مىنمود . اين‌دو نشانه از ديرباز ملاك اساسى براى شيعيان در تشخيص امام بر حق بود .\r\nاختلاف در شناخت امام بر حق امر تازه‌اى نبود كه شيعيان در آغاز غيبت بدان مبتلا شده باشند ، بلكه پيش از اين به واسطهء جوّ اختناق و وحشتى كه عليه ائمه اطهار عليهم السّلام و شيعيان پديد آمده بود ، جامعهء شيعه به آن دچار شده بود . به‌عنوان مثال مىتوان به وضعيت پديد آمده پس از شهادت امام صادق عليه السّلام اشاره كرد . آن حضرت براى مصون نگاه داشتن سلسلهء امامت و حفظ جان وصى و جانشين خويش از خطراتى كه از جانب منصور عباسى وى را تهديد مىكرد ، در وصيت نامهء خويش به پنج نفر ، از جمله منصور ، خليفهء عباسى وصيت كرده بود . در ميان اين پنج تن به جز امام موسى كاظم عليه السّلام ، مادر آن حضرت و يكى ديگر از پسران امام صادق عليه السّلام نيز ديده مىشدند « 1 » . حتى برخى فرزندان ديگر آن حضرت نيز\r\n\r\n\r\n","description":"","footnote":"\r\n( 1 ) . ر . ك : قرشى ، حياة الامام موسى بن جعفر ، ج 1 ، ص 415 به نقل از الكافى .\r\n","page_name":" 189 ","page_number":189},
  {"content":"\r\n\r\nداعيهء علم و پيشوايى داشتند . در چنين موقعيتى افراد آگاه و با بصيرتى كه به اين دو ملاك تعيين‌شده از جانب ائمه عليهم السّلام توجه مىكردند ، در راهيابى به سوى امام بر حق كامياب و موفق بودند . در اخبار متعددى ذكر شده است كه شيعيان به نزد كسانىكه احتمال امامت آن‌ها مىرفت آمده و آن‌ها را نسبت به دارا بودن اين نشانه‌ها مىآزمودند و چنان‌كه به برخوردارى وى از اين‌دو امر يقين نمىيافتند ، او را رها كرده به سراغ ديگرى مىرفتند تا در نهايت به حقيقت دست يافته و امام برحق را مىشناختند .\r\nبا در دست داشتن چنين معيارى ، على القاعده كسى از شيعيان نمىبايست در تشخيص جانشين امام يازدهم عليه السّلام دچار انحراف و كج‌روى شود ، كما اين‌كه بسيارى از شيعيان ، كه پس از رحلت امام عسكرى عليه السّلام به سامرا مىآمدند و در آن‌جا از اين امر اطلاع مىيافتند ، براى يافتن مرجع اصلى و حقيقى جهت حل و فصل امور دينىشان ، به همين ملاك‌ها تمسك مىجستند و به هدف خود مىرسيدند . كلينى از محمد بن ابراهيم بن مهزيار در همين زمينه خبرى را بدين گونه نقل مىكند :\r\nبا درگذشت امام حسن عليه السّلام ، در مسألهء امامت دچار ترديد شدم . نزد پدرم اموال زيادى جمع شده بود ، آن‌ها را گردآورده ، بار كشتى كرد و من نيز همراه او حركت كردم . در راه دچار بيمارى شديدى شد و به من گفت :\r\nپسرم ! مرا برگردان كه اين علامت مرگ من است و سپس گفت : در اين اموال تقوا پيشه كن و بعد وصيت كرد و درگذشت . من با خود گفتم : پدرم هيچ‌گاه به كار نادرستى وصيت نمىكرد . آن مال را به عراق مىبرم و خانه‌اى در كنار رودخانه مىگيرم و به كسى در اين‌باره چيزى نمىگويم .\r\nپس اگر مسألهء امامت ، همانند دوران امام حسن عليه السّلام براى من واضح شد ، آن را به صاحبش مىدهم و گرنه آن را انفاق مىكنم . به عراق رسيدم و\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nخانه‌اى در كنار رودخانه گرفتم و مدتى ماندم . روزى مردى همراه با نامه‌اى نزد من آمد كه در آن نامه نوشته شده بود : اى محمد ! همراه تو چنين و چنان است و از كليهء اموالى كه با من بود خبر داد ، حتى به چيزهايى كه خود به آن آگاه نبودم ؛ لذا آن‌ها را به آن مرد دادم . . . . « 1 »\r\nدر خبر ديگرى نقل شده است كه عده‌اى از شيعيان قم ، پس از شهادت امام عسكرى عليه السّلام و بدون آگاهى از اين امر براى ديدن آن حضرت به سامرا آمدند .\r\nآن‌ها كه در شناخت امام و جانشين حضرت عسكرى عليه السّلام دچار مشكل شده بودند و از سويى ، با ادعاهاى جعفر برادر امام عسكرى عليه السّلام كه مدعى اين مقام و منصب بود ، روبرو گرديدند ، از همين شيوه استفاده كردند . وقتى آن‌ها به سامرا وارد شدند و از شهادت امام عسكرى عليه السّلام باخبر گرديدند از مردم دربارهء وارث آن حضرت پرسيدند و عده‌اى جعفر بن على ، برادر امام را معرفى كردند ؛ اما وقتى سراغ او را گرفتند ، گفتند كه براى گردش و تفريح از شهر خارج شده و سوار قايقى بر روى دجله همراه خوانندگان و نوازندگان مشغول خوشگذرانى است . شيعيان قمى يقين كردند كه او صفات امام را ندارد . با اين حال براى روشن‌تر شدن موضوع پس از بازگشت جعفر به نزد او رفتند و اظهار داشتند : اموالى را از قم و ناحيهء جبال براى امام عليه السّلام آورده‌اند ؛ اما وقتى جعفر اموال را از آن‌ها طلب كرد ، از او خواستند تا مقدار اموال و صاحبان آن‌ها را تك‌تك مشخص كند ، همان‌گونه كه امام عسكرى عليه السّلام انجام مىداد و چون جعفر اظهار كرد كه اين علم غيبى است كه فقط خداوند مىداند گفتند :\r\nاموال را جز با ارائهء علامت و نشانه‌هايى كه از مولايمان حسن بن على مىشناسيم ، تحويل نمىدهيم و اگر تو امام هستى ، نشانه و علامتى براى ما آشكار كن و گرنه اموال را به صاحبانشان بازمىگردانيم تا به نظر خود تصميم بگيرند !\r\n\r\n\r\n","description":"","footnote":"\r\n( 1 ) . كلينى ، الكافى ، ج 1 ، ص 543 و طبرسى ، اعلام الورى ، ج 2 ، ص 261 .\r\n","page_name":" 191 ","page_number":191},
  {"content":"\r\n\r\nآن‌گاه از نزد جعفر بيرون آمدند . و به‌طور مخفيانه‌اى كه با امام دوازدهم ( عج ) ، كه توسط خادم آن حضرت راهنمايى شدند ، ديدار كردند و پس از شنيدن نشانه‌ها و علامات اموال و كيفيت و كميت آن‌ها ، اموال را به آن حضرت تحويل دادند . « 1 »\r\nابو الاديان كه مدتى خادم امام يازدهم عليه السّلام و مسئول رسانيدن نامه‌ها و جواب نامه‌هاى آن حضرت به شهرهاى ديگر بود ، چنين ماجرايى را دربارهء نامه‌هاى شيعيان ، كه پس از وفات امام عسكرى عليه السّلام از مدائن به سامرا آورده بود ، نقل كرده است . « 2 » كلينى نيز ماجرايى مشابه را براى يكى از شيعيان مصر كه به عراق آمده بود ، ذكر مىنمايد . « 3 » اين شيوه‌اى معمول و شناخته شده نزد شيعيان محسوب مىشد كه بدين طريق مىتوانستند به حقيقت امر در مسألهء امامت پى ببرند . با اين حال هم‌چنان گاه اين مسأله بر دسته‌اى پوشيده مىماند و موجب پيدايش فرقه‌هاى انحرافى ، كه البته امرى بىسابقه در تاريخ شيعه نبود ، مىشد .\r\nپيدايش فرقه‌هاى جديد شيعى از زمان امام سجاد عليه السّلام آغاز شده بود ؛ پس از شهادت امام صادق عليه السّلام ، فرقه‌هاى متعددى پديد آمدند كه اسماعيليه و فطحيه مهم‌ترين آن‌ها بودند و واقفيه نيز پس از شهادت امام كاظم عليه السّلام ظهور كردند ، هم‌چنين فرقه‌هاى ديگرى در طول زمان و در حيات ائمه عليهم السّلام شكل گرفتند ، كه البته حضور ائمه عليهم السّلام در متن جامعه ، مانع از گسترش اين انحرافات مىشد و به‌زودى آن‌ها را خنثى مىساخت ؛ ولى شرايط خاص پيش‌آمده در زمان شهادت امام عسكرى عليه السّلام و عدم حضور آشكار امام عليه السّلام در جامعه ، زمينه را براى بروز انحرافات فرقه‌اى مساعدتر مىنمود ؛ به‌طورى كه در آغاز غيبت صغرى اختلافاتى دربارهء مسألهء امامت پديد آمد كه منجر به پيدايش فرقه‌هاى جديدى\r\n\r\n\r\n","description":"","footnote":"\r\n( 1 ) . صدوق ، كمال الدين ، ص 478 .\r\n( 2 ) . همان ، ص 477 .\r\n( 3 ) . كلينى ، همان ، ج 2 ، ص 462 .\r\n","page_name":" 192 ","page_number":192},
  {"content":"\r\n\r\nشد و هريك دربارهء امام دوازدهم ( عج ) و شناخت او و تعيين اين‌كه او كيست ، عقايد خاص خود را داشتند . سعد بن عبد الله قمى ، كه در همان عصر مىزيسته ، به پانزده طايفه اشاره مىكند ، در حالىكه نوبختى و شيخ مفيد ، بر وجود چهارده فرقه اتفاق‌نظر دارند . در همين حال مسعودى به وجود بيست فرقه اشاره مىكند ؛ اما شهرستانى ، فقط يازده گروه را نام مىبرد . « 1 » با بررسى عقايد كلى همهء اين فرقه‌ها مىتوان آن‌ها را در پنج دسته عمده تقسيم كرد .\r\nمهم‌ترين و اصلىترين اين طوايف كه بعدها نيز باقى مانده و اكثريت جامعهء شيعى را تشكيل مىدادند همان اماميه اثنى عشريه بودند كه در آن‌زمان بنام قطعيه شهرت يافتند ؛ زيرا بر امامت فرزند حضرت عسكرى عليه السّلام به‌عنوان امام زنده و دوازدهمين پيشواى شيعيان يقين داشتند . آن‌ها معتقد بودند كه امام عسكرى عليه السّلام رحلت كرده و پسرى را به جانشينى خود باقى گذاشته كه همان مهدى موعود است به حق قيام خواهد كرد و جهان را از عدل و داد پر خواهد نمود . اكثريت اين طايفه ، ولادت و زنده بودن امام و وصايت حضرت عسكرى به ايشان را پذيرفته و معتقد بودند كه اين دوران همان دوران غيبتى است كه در روايات پيش‌بينى شده است . در واقع اينان كسانى بودند كه با تمسك به اخبار و روايات وارده از ناحيه ائمه معصومين عليهم السّلام و راهنمايى وكلا و نائبان خاص امام عليه السّلام ، به وجود امام دوازدهم ( عج ) با چنين صفاتى ، بدون اين‌كه آن حضرت را ديده باشند ، يقين پيدا كرده و باتوجه به معيارهاى شناختى كه ذكر شد ، از ابتلا به انحرافات عقيدتى در مسأله امامت مصون مانده بودند . در عين حال ، در ميان قطعيه نيز ، در پاره‌اى امور از جمله زمان ولادت امام مهدى ( عج ) ، نام وى و اين‌كه آيا او همان مهدى است يا خير ، اختلافاتى وجود داشت . دربارهء زمان ولادت آن حضرت سال‌هاى 255 ،\r\n\r\n\r\n","description":"","footnote":"\r\n( 1 ) . ر . ك : نوبختى ، فرق الشيعه ، ص 79 و مفيد ، الفصول المختاره ، ص 60 - 258 و مسعودى ، مروج الذهب ، ج 2 ، ص 599 و شهرستانى ، الملل و النحل ، 131 - 130 .\r\n","page_name":" 193 ","page_number":193},
  {"content":"\r\n\r\n256 و 257 ق را ذكر كرده‌اند و برخى آن را پس از رحلت امام عسكرى عليه السّلام و از هشت ماه تا دو سال گفته‌اند كه البته عدم صحت قول اخير كاملا آشكار است .\r\nگروهى در نام وى اختلاف داشتند و او را على مىناميدند و گروه ديگر معتقد بودند كه فرزند امام عسكرى عليه السّلام دوازدهمين امام و همان مهدى موعود مىباشد ، اما از دنيا رفته است و رجعت خواهد كرد و عالم را از عدل و داد پر خواهد نمود . « 1 » اين اختلافات جزئى كه در بين اماميه قطعيه پديد آمد ، به‌زودى حل شد و پيروان آن‌ها از عقيده خود دست كشيده ، تنها اماميه اثنىعشريه باقى ماندند .\r\nفرقه‌هاى ديگر كه در قالب كلى چهار فرقه قابل بحث هستند به شرح زيرند :\r\n\r\n1 . واقفيه : « 2 »\r\nپيروان اين فرقه معتقد بودند كه امام يازدهم همان مهدى قائم است ؛ زيرا به گمان آن‌ها وى امامى را بعد از خود معين نكرد و به كسى وصيت ننمود . پيروان اين نظريه در چگونگى توقف خود و مهدويت امام يازدهم متفاوت بودند . گروهى از ايشان مىپنداشتند كه امام عسكرى عليه السّلام از دنيا نرفته است ، بلكه در پردهء غيبت به سر مىبرد . فرض آن‌ها بر اين مطلب استوار بود كه هيچ امامى تا پسر خود را به جانشينى معرفى نكند از دنيا نمىرود و چون امام عسكرى عليه السّلام به كسى وصيت نكرده ، پس او همان مهدى مىباشد كه داراى دو غيبت است و اينك زمان غيبت اوّل اوست . « 3 » گروه ديگر از واقفيه بر آن بودند كه امام عسكرى عليه السّلام از دنيا رفته است ، ولى بار ديگر رجعت مىكند و او همان مهدى قائم خواهد بود . آن‌ها يقين\r\n\r\n\r\n","description":"","footnote":"\r\n( 1 ) . ر ك : نوبختى ، همان ، ص 99 .\r\n( 2 ) . واقفيه عنوان كلى است كه بر همه فرقه‌هاى شيعه ، كه بر امامت يكى از امامان توقف كردند اطلاق مىشود . اغلب بعد از درگذشت هريك از امامان ، گروهى از واقفيه پديد مىآمدند اما واقفيه‌اى كه پس از شهادت امام هفتم عليه السّلام ظهور كردند به جهت اهميت خاصى كه داشتند شناخته شده‌تر ، و معروف‌ترند لذا نبايد درباره تشابه نام اين فرقه‌ها توهمى ايجاد شود .\r\n( 3 ) . ر . ك : اشعرى ، الفرق و المقالات ، ص 106 و نوبختى ، همان ، ص 78 - 80 و شهرستانى ، همان ، ص 129 .\r\n","page_name":" 194 ","page_number":194},
  {"content":"\r\n\r\nداشتند كه امام عسكرى عليه السّلام بدون وصيت به كسى درگذشته است ، بنابراين ترديدى نيست كه او مهدى موعود و همان كسى است كه قيام خواهد كرد تا زمين را پر از عدل و داد كند . « 1 » گروه ديگر ، واقفيهء لا ادريه بودند و تصور مىكردند كه امام يازدهم عليه السّلام رحلت كرده و از دنيا رفته است ؛ ولى باتوجه به اين‌كه زمين نمىتواند از حجت خدا خالى باشد ، بايد جانشينى داشته باشد ، هرچند مطمئن نبودند كه جانشين او كيست . بنابراين در امامت آن حضرت توقف كردند و مصمم شدند تا زمان روشن نشدن اين امر تصميمى نگيرند . « 2 »\r\n\r\n2 . جعفريه :\r\nاين گروه عقيده داشتند كه پس از امام عسكرى عليه السّلام برادرش جعفر ، كه از وى جوان‌تر بود ، به امامت رسيد . « 3 » با اين حال پيروان اين عقيده ، كه همانند واقفيه از وصايت امام عسكرى عليه السّلام به فرزندش بىاطلاع بودند ، در چگونگى انتقال امامت به جعفر اختلاف داشتند و به چهار دسته تقسيم شدند .\r\nگروهى از اينان معتقد بودند كه امام عسكرى عليه السّلام پسرى نداشت تا امامت به او برسد ، لذا برادرش جعفر پس از او امام است . آن‌ها در اين باب ، به همان اقوال فطحيه دربارهء امامت عبد اللّه افطح ، فرزند امام صادق عليه السّلام تمسك مىجستند و حتى خود نيز به امامت عبد اللّه افطح قائل و معتقد به سيزده امام بودند كه جعفر سيزدهمين آن‌ها محسوب مىشد . « 4 » گروه ديگر عقيده داشتند كه امام دهم ، جعفر را براساس اصل بدا به جانشينى معرفى كرده است امرى كه معتقد بودند دربارهء اسماعيل پسر ارشد امام صادق عليه السّلام نيز واقع شد . آن‌ها باور داشتند كه ارادهء الهى به\r\n\r\n\r\n","description":"","footnote":"\r\n( 1 ) . ر ك : همان ، ص 107 و نوبختى ، همان ، ص 80 - 81 .\r\n( 2 ) . ر ك : همان ، ص 107 .\r\n( 3 ) . نوبختى ، همان ، ص 89 - 90 .\r\n( 4 ) . همان ، ص 39 و اشعرى ، همان ، ص 111 و مفيد ، همان ، ص 295 .\r\n","page_name":" 195 ","page_number":195},
  {"content":"\r\n\r\nاين امر تعلق گرفت كه امامت نبايد به امام حسن عسكرى عليه السّلام برسد ، لذا پس از امام دهم اين امر به جعفر رسيد . پيروان اين عقيده سرسختانه به اقوال فطحيه استدلال مىكردند ، حتى در ميان اهل كلام آن‌ها ، افراد سرشناسى از فطحيه وجود داشتند . « 1 » سومين گروه از جعفريه مدعى بودند كه امام دهم به امامت فرزندش جعفر وصيت كرده بود ، آنان امامت امام عسكرى عليه السّلام را به اين جهت كه امام بعد از خود را تعيين نكرده و دربارهء كسى وصيت ننموده بود فاقد اعتبار مىدانستند و معتقد بودند كه امامت جعفر با تعيين از جانب پدرش حتمى و مسلّم است . « 2 » گروه چهارم به نفيسيه معروف شدند آنان عقيده داشتند كه امام هادى عليه السّلام پسر بزرگش محمد را به امامت تعيين كرده بود ، اما ارادهء الهى بر اين قرار گرفت كه او در زمان حيات پدر از دنيا برود . اما محمد به توصيه پدرش امام هادى ، برادر خود جعفر را وصى و امام قرار داد و در واقع امامت را به غلامش نفيس سپرد تا در زمان مناسب آن را به جعفر واگذار كند و او چنين كرد . اعضاى اين فرقه امامت حضرت عسكرى عليه السّلام را از آن‌رو كه امام هادى عليه السّلام وى را به‌عنوان وصى و امام تعيين نكرده است ، نمىپذيرند . « 3 »\r\n\r\n3 . محمديه :\r\nاين فرقه معتقد بودند كه محمد ، پسر بزرگ امام هادى عليه السّلام كه در زمان حيات آن حضرت درگذشت ، امام بعد از ايشان بود . به ادعاى ايشان چون امام عسكرى عليه السّلام به كسى وصيت نكرده بود ، امامت او ساقط است و جعفر نيز چون صلاحيت امامت نداشت ، نمىتوانست امام باشد و اين امر تنها در محمد پسر امام هادى عليه السّلام مسلّم است ؛ زيرا او پسرى صالح از خود باقى گذاشت كه به زعم آن‌ها شايستهء\r\n\r\n\r\n","description":"","footnote":"\r\n( 1 ) . نوبختى ، همان ، ص 99 و جاسم حسين ، تاريخ سياسى غيبت امام دوازدهم ، ص 105 - 106 .\r\n( 2 ) . همان ، ص 82 - 83 و اشعرى ، همان ، ص 110 - 111 و مفيد ، همان ، ص 259 .\r\n( 3 ) . همان ، ص 88 - 89 ، اشعرى ، همان ، ص 112 - 113 .\r\n","page_name":" 196 ","page_number":196},
  {"content":"\r\n\r\nامامت بود و برخى از ايشان او را همان مهدى قائم مىدانستند و گروهى مرگ او را انكار كرده و قائل به غيبت او شده بودند . « 1 »\r\n\r\n4 . قائلين به انقطاع امامت :\r\nگروه چهارم معتقد بودند كه پس از امام عسكرى عليه السّلام امامى وجود ندارد . اينان ظاهرا دربارهء عقيده به مهدويت اختلاف داشتند و به دو دسته تقسيم مىشدند ، يك گروه از اينان معتقد به قيام مهدى ( عج ) نبودند و مىگفتند چون خداوند از گناه بندگان به خشم آمده ، امامت را از ايشان منقطع ساخته و حجّت را از ايشان باز داشته است . گروه ديگر به قيام مهدى موعود عقيده داشتند ، اما معتقد بودند كه چون امام عسكرى عليه السّلام بدون جانشين از دنيا رفته است ، امامت متوقف شده تا اين كه خداوند مهدى ( عج ) را از ميان امامان گذشته برگزيند و به قيام مبعوث سازد .\r\nآنان به احاديث متواتر دربارهء قيام مهدى موعود عقيده داشتند و دورهء زمانى پس از رحلت امام عسكرى عليه السّلام را دوره فترت نبوت و امامت مىدانستند . « 2 »\r\nبه‌هرحال كليهء فرقه‌هاى انحرافى مذكور ، كه اغلب به جهت عدم آگاهى به امامت حضرت مهدى ( عج ) و جانشينى امام عسكرى عليه السّلام و بروز پاره‌اى جاه‌طلبىها پديد آمدند ، اينان به زودى در جامعه شيعى محو شده ، اثرى از آن‌ها باقى نماند و از ميانشان تنها فرقهء قطعيهء اثنىعشرى باقى ماندند . اين امر ناشى از آن بود كه استدلال‌هايى كه اين طوايف براى اثبات حقانيت خود و عقايدشان ارائه مىدادند در مقايسه با ادلّه‌اى كه قطعيه بر صحت اعتقادشان مىآوردند ، بسيار ضعيف و غيرقابل پذيرش بود . علاوه آن‌كه نظام گستردهء نيابت و وكالت ، كه به‌طور مستقيم توسط امام عليه السّلام هدايت و كنترل مىشد ، به زودى و با كاهش مختصر\r\n\r\n\r\n","description":"","footnote":"\r\n( 1 ) . نوبختى ، همان ، ص 84 و اشعرى ، همان ، ص 109 و طوسى ، الغيبه ، ص 128 - 129 .\r\n( 2 ) . ر . ك : اشعرى ، الفرق و المقالات ، ص 107 - 109 و طوسى ، همان ، ص 147 و صدوق ، كمال الدين ، ص 485 - 487 .\r\n","page_name":" 197 ","page_number":197},
  {"content":"\r\n\r\nاعمال فشارهاى عباسيان ، تلاش گسترده‌اى در زمينهء ايجاد آگاهى عمومى نسبت به امامت و مسألهء غيبت حضرت مهدى ( عج ) در جامعهء شيعه آغاز كرد . در اين راستا بايد به فعاليت‌هاى ارزندهء علما شيعه در اين عصر نيز توجه خاصى شود كه در زمينهء آگاهى بخشى و اطلاع‌رسانى به شيعيان ، از طريق ارشاد و وعظ و يا تأليف و تصنيف كتاب‌هايى در همين باب ، اقدامات شايان توجهى انجام دادند .\r\n\r\nب ) امام غايب و هدايتگرى جامعهء شيعه :\r\nامام دوازدهم عليه السّلام در غيبت صغرى ، به مقتضاى امامت خويش از طرق مختلف به هدايت و راهنمايى جامعهء شيعه مىپرداخت ؛ اين هدايتگرى گاه به صورت مستقيم و ديدارهاى شخصى و گاه به‌طور غيرمستقيم و با مكاتبه يا وكالت صورت مىگرفت .\r\n\r\nديدارهاى مستقيم\r\nغيبت امام دوازدهم ( عج ) به‌معناى قطع كامل ارتباط شيعيان با امام عليه السّلام نبود ؛ اگرچه امام عليه السّلام از حضور فيزيكى و علنى در ميان مردم پرهيز مىكرد و افرادى را به‌عنوان نائب و سفير خود براى ايجاد ارتباط با شيعيان تعيين نموده بود ، ليكن در مواردى هم به‌طور مستقيم با برخى شيعيان ارتباط داشت . در دوران غيبت صغرى بسيارى از شيعيان ، عالمان و وكيلان موفق شدند با آن حضرت ديدار كنند .\r\nاين ديدارها مخفيانه و عموما در مكان‌هاى نامعلومى انجام مىگرفت تا افراد كمترى از آن آگاه شوند و در مواردى ضرورى صورت مىپذيرفت كه لازم بود حقايقى ، به‌ويژه در مسأله امامت و جانشينى بعد از امام يازدهم عليه السّلام ، به‌طور آشكار توسط امام عليه السّلام بيان شود و يا شبهات و شك و ترديدهاى به وجود آمده در اذهان شيعيان بر طرف گردد . اين ديدارها از چند جنبه حائز اهميت بود .\r\nمهم‌ترين جنبهء اين ديدارها ، معرفى حضرت مهدى ( عج ) به‌عنوان فرزند و جانشين امام يازدهم عليه السّلام بود . در عصر غيبت صغرى باتوجه به ظهور فرقه‌هاى\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nجديد و مدعيان دروغين ، آن‌چه بيش از همه اهميت داشت تثبيت امامت آن حضرت و ايجاد آگاهى عمومى نسبت به اين امر در ميان شيعيان بود و از آن‌جا كه در آغاز غيبت ، نائبان و وكيلان امام ، ناچار به رعايت تقيهء شديد و پنهان نگاه داشتن حقيقت بودند ، ديدارهاى مستقيم امام ( عج ) با شيعيان ، بهترين راه براى تبيين مسألهء امامت تلقّى گرديد . اين اقدام به‌خصوص براى شيعيانى كه در شهرهايى غير از بغداد و سامرا ، و دور از محل سكونت نائبان خاص به سر مىبردند ، اهميت بيشترى داشت . اين قبيل ديدارها ، از اولين روزهاى غيبت آغاز شد و نخستين آن‌ها ديدار شيعيان قم ، چند روز پس از شهادت امام عسكرى عليه السّلام بود كه در خانه‌اى در سامرا صورت گرفت . « 1 » چندى بعد ابو سعيد غانم هندى ، در بغداد ديدارى با امام ( عج ) داشت . او از مردمان كشمير بود كه در بلخ به دست حسين بن اشكيب ، عالم و متكلم سمرقندى اسلام آورده ، مذهب تشيع را پذيرفت و سپس به قم آمد و بعد روانهء بغداد شد تا از امام ( عج ) نشانه‌اى بيابد . او در سال 264 ق به بغداد رسيد و پس از مدتى اقامت در اين شهر ، با راهنمايى فرستادهء امام ، در خانه‌اى با آن حضرت ديدار كرد . « 2 »\r\nگاه اتفاق مىافتاد كه امام ( عج ) در موسم حج ، خود را به برخى از شيعيان طالب حقيقت معرفى مىكرد كه از آن جمله ابراهيم بن مهزيار و حسن بن وجناء بودند . « 3 » يكى ديگر از شيعيان كه در ايام حج با امام ( عج ) ديدار كرده بود و مىگفت كه آن حضرت فرمود : « وى مهدى و همان كسى است كه جهان را از عدل و داد پر مىكند و زمين هيچ‌گاه خالى از حجت الهى نخواهد بود . » « 4 » شيخ صدوق\r\n\r\n\r\n","description":"","footnote":"\r\n( 1 ) . صدوق ، همان ، ص 478 .\r\n( 2 ) . كلينى ، اصول كافى ، ج 2 ، ص 454 .\r\n( 3 ) . صدوق ، همان ، ص 440 و 445 .\r\n( 4 ) . همان ، ص 444 .\r\n","page_name":" 199 ","page_number":199},
  {"content":"\r\n\r\nديدارهاى ديگرى از اين قبيل را ذكر كرده است . « 1 »\r\nمسألهء ديگرى كه در ديدارهاى امام ( عج ) با شيعيان موردتوجه قرار داشت ، تعيين و معرفى نائبان و وكيلان بود . غيبت امام ( عج ) ، شيعيان را دچار سردرگمى و بلاتكليفى مىكرد و حتى بسيارى از وكيلان امام عسكرى عليه السّلام ، در شهرهاى مختلف از حقيقت امر اطلاعى نداشتند . نائب امام ، عثمان بن سعيد و وكيلان بغداد نيز ناگزير بودند براى حفظ جان امام و پنهان ساختن وجود آن حضرت تقيه كرده ، سكوت نمايند . در چنين شرايطى امام شخصا براى راهنمايى شيعيان و وكيلان پدرش ، اقدام مىنمود و در ديدارهايى كه توسط فرستادگان خود با برخى شيعيان ترتيب مىداد ، مسألهء نيابت را تبيين ، و وكيلان خود را معرفى مىكرد . سعد بن عبد الله مىگويد كه عده‌اى از شيعيان قمى از جمله حسن بن نضر ، پس از شهادت امام عسكرى عليه السّلام دربارهء كار وكيلان دچار ترديد شدند و او براى آگاهى از حقيقت امر راهى بغداد گرديد و در آن‌جا پس از ديدار با چند تن از وكيلان ، از طريق نامه‌اى كه به دست او رسيد ، موفق شد در خانه‌اى با امام ( عج ) ملاقات كند و امام به او فرمود كه در كار وكيلان شك و ترديد به خود راه ندهد . « 2 » امام هم‌چنين در ديدارى كه با قمىها داشت ، به آن‌ها اعلام كرد كه شخصى را در بغداد تعيين مىنمايد كه بعد از آن اموالشان را به او بسپارند و نامه‌هاى امام عليه السّلام را از او بگيرند . « 3 » اين شخص همان عثمان بن سعيد ، نائب اول امام بود . هدف ديگرى كه امام در ديدار با شيعيان دنبال مىكرد ، جنبه آموزشى و تعليمى داشت . او در اين ديدارها به رفع مشكلات و مسائل علمى و آموزش تعاليم دينى توجه مىنمود . به‌طور قطع نائبان خاص ، كه باب علم امام عليه السّلام بودند ، براى بهره‌گيرى از منبع علم آن حضرت\r\n\r\n\r\n","description":"","footnote":"\r\n( 1 ) . همان ، ص 441 .\r\n( 2 ) . كلينى ، همان ، ص 455 .\r\n( 3 ) . صدوق ، همان ، ص 478 .\r\n","page_name":" 200 ","page_number":200},
  {"content":"\r\n\r\nبارها با وى ديدار داشتند . اگرچه گزارش‌هايى از اين ديدارها به دست نرسيده است ، ليكن در گفتار نائبان بارها تصريح شده كه امام دوازدهم ( عج ) را ديده‌اند . « 1 » گذشته از نائبان خاص ، امام ( عج ) در ديدار با برخى از شيعيان ، به بيان برخى مطالب علمى پرداخته يا به سؤالات آنان پاسخ مىگفت ، كه از جمله اين‌ها ملاقات ابراهيم بن مهزيار است . او وكيل امام يازدهم بود كه پس از شهادت آن حضرت براى آگاهى يافتن از مسألهء جانشينى و امامت پس از او ، به حجّ رفت تا با شيعيان و نزديكان حضرت ديدار كند . در مكّه فرستادهء امام دوازدهم ( عج ) نزد او آمد و وى را به محل اقامت امام برد . در اين ديدار ، امام كلياتى دربارهء مسألهء امامت و اين كه زمين هيچ‌گاه بدون حجت الهى نخواهد بود ، بيان فرمود و به سؤالات او پاسخ گفت . « 2 »\r\nامام عليه السّلام در ديدارهايى ديگر ، باتوجه به موقعيت و توان علمى شيعيان مطالبى به آن‌ها مىآموخت ؛ ابو نعيم انصارى نقل مىكند كه در سال 293 ق ، همراه سى تن از شيعيان ، در مكه امام دوازدهم ( عج ) را ملاقات نمودند ، اما آن حضرت را نشناختند . امام برخى دعاهايى را كه ائمه عليهم السّلام در مواقع مختلف قرائت مىكردند به آن‌ها آموخت و سپس از ميان آنان رفت و آن‌گاه بود كه دريافتند او امام دوازدهم ( عج ) است . « 3 » به‌هرحال گزارش‌هاى مكرر به دست رسيده از شيعيان در اين دوران ، حاكى از اين است كه آنان از طريق ديدارهايى كه امام خود زمينهء آن را فراهم مىساخت ، با آن حضرت ارتباط مىيافتند . در حقيقت با غيبت امام راه ارتباط و تماس مستقيم شيعيان با امام مسدود شد ، ليكن ارتباط آن حضرت با شيعيان هم‌چنان برقرار بود و هيچ‌گاه از قطع كامل اين ارتباط سخن به ميان نمىآورد ، بلكه به استمرار و ادامه آن‌ها اشاره مىنمود . حسن بن وجناء ، ضمن\r\n\r\n\r\n","description":"","footnote":"\r\n( 1 ) . همان ، ص 435 و 440 و 441 .\r\n( 2 ) . همان ، ص 445 .\r\n( 3 ) . همان ، ص 471 .\r\n","page_name":" 201 ","page_number":201},
  {"content":"\r\n\r\nبيان ديدارى كه با امام عليه السّلام داشت مىگويد : « گفتم : مولاى من ! آيا پس از اين شما را نمىبينم ؟ او فرمود : هرگاه خدا بخواهد . « 1 » »\r\nپيداست كه امام عليه السّلام امكان ديدار با خود را نفى نكرده بلكه آن را به خواست و ارادهء خداوند منوط ساخته است . باتوجه به شواهد و قرائن ، به نظر مىرسد كه بيشتر اين ديدارها در نيمهء نخستين عصر غيبت صغرى صورت گرفته است ؛ تقريبا زمانىكه مىبايست موقعيت نائبان خاص و وكيلان امام عليه السّلام در ميان شيعيان كاملا تثبيت مىشد و آگاهى عمومى كافى درباره مسألهء امامت و عملكرد نائبان خاص پديد مىآمد .\r\n\r\nارتباطهاى مكاتباتى\r\nامام عليه السّلام علاوه بر ارتباطهاى مستقيم مذكور ، از طريق ارسال نامه‌هايى نيز با شيعيان در ارتباط بود . اين نامه‌ها از طريق نائبان خاص و وكيلان يا فرستادگان امام عليه السّلام به دست افراد موردنظر مىرسيد . محتواى نامه‌ها تقريبا دربردارندهء همان نكاتى بود كه امام عليه السّلام در ديدارهاى خود با شيعيان بيان مىفرمود ؛ افزون بر اين‌كه در نامه‌هاى امام عليه السّلام كه به دست شيعيان مىرسيد ، دربارهء اموالى كه به ناحيهء مقدسه مىفرستادند و كيفيت و كميت آن‌ها ، مطالبى تذكر داده مىشد . « 2 » هم‌چنين نامه‌هايى به دست وكيلان و افراد مورد اعتماد مىرسيد كه آن‌ها را از اوضاع سياسى و گاه خطراتى كه آنان را تهديد مىكرد ، آگاه مىساخت ، از جمله زمانىكه عبيد الله بن سليمان وزير ، تصميم گرفته بود تا وكلاى امام در بغداد را دستگير كند و براى اين كار حيله‌اى انديشيده بود ، نامه‌اى به دست بعضى از وكيلان رسيد كه آن‌ها را از گرفتن اموال از شيعيان و مراجعه‌كنندگان و اظهار اين‌كه وكيل امام هستند ، منع كرده بود . « 3 » بار ديگر وقتى خليفه المعتمد عباسى درصدد برآمد تا بر\r\n\r\n\r\n","description":"","footnote":"\r\n( 1 ) . همان ، ص 444 .\r\n( 2 ) . همان ، ص 498 و 499 و كلينى ، همان ، ص 461 - 462 .\r\n( 3 ) . كلينى ، همان ، ص 466 .\r\n","page_name":" 202 ","page_number":202},
  {"content":"\r\n\r\nزائران قبور ائمه عليهم السّلام در كاظمين سخت بگيرد امام در نامه‌اى شيعيان را از رفتن به زيارت نهى نمود . « 1 » در نامه‌هايى ديگر ، امام عليه السّلام نسبت به انحرافات مذهبى ، فرقه‌ها و مدعيان دروغين تذكر مىداد كه مهم‌ترين آن‌ها نامه‌اى بود كه حكم ارتداد شلمغانى و عده‌اى از مدعيان دروغين نيابت را بيان كرد . « 2 » بخش ديگر نامه‌ها ، پاسخ به سؤالاتى بود كه شيعيان ، از طريق ارسال نامه خواستار جواب آن‌ها شده بودند . در حقيقت اين تنها راه ممكن براى شيعيان ، براى ارتباط با امام عليه السّلام تلقى مىگرديد . در شرايط خاص دوران غيبت ، كه انحرافات مذهبى و پيدايش فرقه‌هاى جديد و ظهور مدعيان دروغين و القاى شبهات از طرف مخالفان و معاندان به شدت رواج داشت ، طبيعى بود كه عالمان و انديشمندان شيعه با مشكلات اعتقادى و مسائل علمى بسيار روبرو ، و نيازمند يافتن پاسخ‌هايى متقن و محكم براى آن‌ها باشند و اين امر جز از طريق ارتباط با امام ميسر نمىشد ، لذا نامه‌هاى متعددى از سوى عالمان شيعه براى امام ارسال مىگرديد كه از طريق نائبان خاص به امام و جواب آن‌ها نيز توسط ايشان به دست صاحبانشان مىرسيد . اين نامه‌ها ، حاوى سؤالات بسيارى در ابواب مختلف اصول و فروع بودند و بخش عمده آن‌ها را سؤالات احكام و مسائل شرعى تشكيل مىدادند كه همواره موردنياز فقيهان و عموم مردم بود . از اين قبيل نامه‌ها ، مىتوان به نامهء محمد بن جعفر اسدى اشاره كرد كه خود از وكيلان امام عليه السّلام به شمار مىرفت . وى در نامه‌اى كه براى امام فرستاد ، از پاره‌اى مسائل فقهى پرسش كرده بود كه جواب آن‌ها توسط محمد بن عثمان ، نائب دوم امام ، به دست او رسيد . « 3 » از همين قبيل ، نامه اسحاق بن يعقوب است كه بخشى از سؤالات مفصل آن به احكام شرعى و\r\n\r\n\r\n","description":"","footnote":"\r\n( 1 ) . همان ، ص 467 .\r\n( 2 ) . طبرسى ، الاحتجاج ، ج 2 ، ص 289 .\r\n( 3 ) . همان‌جا .\r\n","page_name":" 203 ","page_number":203},
  {"content":"\r\n\r\nفقهى اختصاص يافته بود . « 1 » به نظر مىرسد كه برخى فقيهان شيعه از اين طريق ، ارتباط دائمى با امام عليه السّلام داشتند و در مسائل فقهى همواره از ايشان يارى مىگرفتند . عبد اللّه بن جعفر حميرى ، از عالمان ممتاز قم ، يكى از كسانى بود كه نامه‌هاى متعددى براى امام نوشت و همگى حاوى سؤالات فقهى بودند . از آن ميان جواب چهار نامهء مفصل او به دست رسيده است كه در مجموع شامل 60 سؤال همراه با جوابشان مىباشد و دو نامهء آخر در سال‌هاى 307 و 308 ق نوشته شده بودند . « 2 » مسائل حميرى ، كه از فقيهان برجسته عصر خويش بود ، بعدها در بين فقيهان شيعه معروف و مورد استناد شد . فقيهان شيعه علاوه بر طرح سؤالات فقهى كه براى آنان پيش مىآمد ، در طى اين مكاتبات ، به تصحيح و تطبيق احكام و اخبار فقهى كه در دست داشتند نيز اقدام مىكردند و دربارهء درستى يا نادرستى آن‌ها ، از امام عليه السّلام پرسش مىنمودند . در مسائل حميرى به نمونه‌هاى چندى از اين قبيل برمىخوريم . به‌عنوان مثال او در چند مورد ، به‌خصوص در نامه چهارم ، به اخبار فقهى اشاره مىنمايد كه از امام پيشين براى وى نقل شده بود و او نسبت به صحت آن‌ها پرسش مىكند . « 3 »\r\nبخش ديگر سؤالات به موضوعات اصولى و اعتقادى اختصاص داشت كه اساسىترين آن‌ها دربارهء مسألهء امامت و جانشينى امام يازدهم عليه السّلام بود . از آن جمله نامه‌اى است كه گروهى از شيعيان ، احتمالا شيعيان قزوين ، براى امام عليه السّلام فرستادند و سبب آن بحثى بود كه ميان ايشان و شخصى به نام ابن ابى غانم قزوينى روى داده و او اظهار داشته بود كه امام يازدهم عليه السّلام بدون باقى گذاشتن فرزندى از دنيا رفته است . امام عليه السّلام در جواب ايشان نامه‌اى مفصل فرستادند و در آن ضمن\r\n\r\n\r\n","description":"","footnote":"\r\n( 1 ) . صدوق ، همان ، ص 483 .\r\n( 2 ) . طبرسى ، همان ، ص 301 - 315 .\r\n( 3 ) . همان ، ص 313 .\r\n","page_name":" 204 ","page_number":204},
  {"content":"\r\n\r\nشكايت از گرفتار شدن شيعيان در حيرت و سرگردانى و مبتلا شدن به گمراهى و كجروى ، تأكيد كردند كه حجت‌هاى الهى همواره جانشينانى داشته‌اند كه يكى پس از ديگرى به امر الهى قيام نموده‌اند و امام يازدهم عليه السّلام نيز همانند ديگر امامان ، پيش از وفاتش به فرزند خود ، يعنى حضرت مهدى ( عج ) ، وصيت كرده است و هر كس در اين امر با آن حضرت منازعه كند يا مدعى چنين مقامى شود ، بىشك ظالم و كافر مىباشد . « 1 » در ادامه ، امام عليه السّلام توصيه‌هايى به شيعيان مىنمايد و اظهار مىدارد اگر مسألهء غيبت نبود ، امورى بر آنان آشكار مىشد كه هر شك و ترديدى را در اين‌باره از بين مىبرد . در همين راستا مشاهده مىكنيم كه امام در برخى نامه‌هايش به امورى اشاره مىفرمود كه گواه بر صدق و صحت امامت ايشان باشد ، مانند خبر دادن از امور پنهانى ، كه فقط صاحبان نامه‌ها از آن باخبر بودند و يا اطلاع دادن از زمان مرگ برخى از شيعيان و . . . . « 2 »\r\nاز موضوعات مهم ديگر كه در مكاتبات ميان شيعيان با امام عليه السّلام مطرح مىشد و وابستگى مستقيم با موضوع امامت داشت مسألهء غيبت بود كه پرسش‌ها و مشكلات بسيارى به همراه مىآورد . در اغلب نامه‌هايى كه امام عليه السّلام در پاسخ به شيعيان مىفرستاد به نحوى به اين موضوع اشاره شده است . بديهى است كه موضوع غيبت ، اساسىترين مشكل شيعيان در اين زمان محسوب مىگرديد كه هم به لحاظ اعتقادى آنان را دچار مشكلاتى ساخته و هم به لحاظ مرجعيت دينى و علمى سختى و تنگنايى را برايشان پديد آورده بود ، لذا امام عليه السّلام در نامه‌هاى متعددى به سؤالات ايشان در اين باب پاسخ مىداد . در نامه‌اى كه اسحاق بن\r\n\r\n\r\n","description":"","footnote":"\r\n( 1 ) . طبرسى ، همان ، ص 277 .\r\n( 2 ) . به‌عنوان مثال ، نامه‌اى كه در جواب احمد بن ابى روح صادر شد در آن توضيحاتى درباره اموال ارسالى او داده شده بود ( بحار ، ج 51 ، ص 295 به نقل از الخرايج راوندى ) و يا نامه‌اى كه براى نائب چهارم صادر گرديد و خبر فوت وى را متذكر شده بود . طبرسى ، همان ، ص 297 .\r\n","page_name":" 205 ","page_number":205},
  {"content":"\r\n\r\nيعقوب براى امام ارسال داشت ، پرسش‌هايى در اين‌باره مطرح كرده بود . در پاسخ‌هاى امام به نامهء اسحاق بن يعقوب ، به چند نكته اساسى اشاره شده است : « 1 »\r\nنخست زمان ظهور ، كه فقط خداوند از آن آگاه است و كسانىكه زمانى براى آن مشخص مىكنند دروغگويانند . « 2 »\r\nدوم مرجعيت علمى و دينى ، كه امام عليه السّلام در حل مشكلات و مسائل شرعى شيعيان را به راويان حديث و در واقع فقيهان شيعه ، از آن‌رو كه همان روايت كنندگان احاديث ائمه عليهم السّلام بودند ، ارجاع داده است . « 3 »\r\nسوم علت غيبت ، كه در آن به بيعت و سلطهء طاغوت‌ها بر امامان عليهم السّلام اشاره شده و اين‌كه غيبت امام دوازدهم ( عج ) براى آن است كه چنين بيعت و سلطه‌اى بر گردن ايشان نباشد و نيز اشاره به اين‌كه يكى از علل غيبت عملكرد ناشايست مردم بوده است .\r\nچهارم چگونگى بهره‌مندى از وجود امام غايب ، و اين‌كه امام در دورهء غيبت همچون خورشيدى است كه در پس ابر پنهان شده باشد و در عين پنهان بودن از انظار ، اثرات وجودى خود را بر عالم دارد .\r\nپنجم مسألهء انتظار و درخواست از خداوند براى ظهور امام عليه السّلام ، كه گشايش كار شيعيان در همين امر است .\r\nچنان‌كه ملاحظه مىشود ، اين‌ها اساسىترين سؤالات در موضوع غيبت امام هستند كه شيعيان با آن روبرو بودند و نيازمند پاسخ‌هايى كه شك و ترديد خويش را بر طرف سازند و هم بتوانند در مقابل منكران و مخالفان ، به آن‌ها استدلال و استناد جويند . در حقيقت اين‌ها سؤالات اساسى هستند كه حتى امروزه مطرح و موردنظر مىباشند .\r\n\r\n\r\n","description":"","footnote":"\r\n( 1 ) . طبرسى ، همان ، ص 281 - 284 .\r\n( 2 ) . « و اما ظهور الفرج فانه الى اللّه و كذب الوقاتون . . . » .\r\n( 3 ) . « و اما الحوادث الواقعه فارجعوا فيها الى رواة احاديثنا فانهم حجتى عليكم و انا حجة اللّه » .\r\n","page_name":" 206 ","page_number":206},
  {"content":"\r\n\r\nموضوع ديگرى كه در كنار مسألهء غيبت مطرح مىشد ، شناخت نائبان و وكيلان امام عليه السّلام بود . البته شيعيان از سال‌ها قبل ، از وجود وكيلان ائمه عليهم السّلام آگاهى داشتند و اگر در شناخت آن‌ها و يا وثاقت و اعتمادشان دچار ترديد مىشدند ، با مراجعه به امامان عليهم السّلام به آگاهى و يقين لازم مىرسيدند . همين مشكل در زمان غيبت ، به سبب شرايط خاص آن و عدم حضور امام ، با شدت بيشتر بروز كرده بود و ظهور مدعيان دروغين بر شدت آن مىافزود ، لذا در نامه‌هايى كه شيعيان براى امام مىفرستادند ، سؤالاتى در اين موضوع نيز مطرح مىكردند . در پاسخ سؤالات اسحاق بن يعقوب ، مطالبى در اين خصوص وجود دارد كه امام عليه السّلام نيابت عثمان بن سعيد و پسرش محمد را تأييد نموده و از محمد بن شاذان ، يكى از وكيلان آن حضرت ، به نيكى ياد كرده است . « 1 » هم‌چنين در نامه‌اى كه براى احمد بن ابى روح فرستاده شده بود ، يكى از وكيلان امام در بغداد به نام حاجز ، به او معرفى گرديده بود . « 2 »\r\nدر همين راستا ظهور مدعيان دروغين ، از مشكلاتى بود كه شيعيان با آن روبرو مىگرديدند . پيشتر به نامه‌اى اشاره شد كه امام عليه السّلام دربارهء گروهى از اين افراد فرستاده بود ، اما مسأله‌اى كه بيشتر در نامه‌ها و سوالات ارسالى شيعيان به چشم مىخورد ، قضيهء جعفر ، پسر امام هادى عليه السّلام ، و عموى امام دوازدهم ( عج ) است كه مدعى امامت و جانشينى حضرت عسكرى عليه السّلام شده بود و عده‌اى ، حتى از شيعيان خاص و اصحاب آن حضرت ، گرد او را گرفته بودند . به نظر مىرسد اين قضيه انحراف شديد و عميقى را در ميان شيعيان پديد آورده بود ، زيرا در مكاتبات مذكور توجه خاصى به آن شده است . احمد بن اسحاق اشعرى ، از فقيهان ممتاز\r\n\r\n\r\n","description":"","footnote":"\r\n( 1 ) . طبرسى ، همان ، ص 281 .\r\n( 2 ) . راوندى ، الخرائج و الجرائح ، ص 251 و مجلسى ، بحار الانوار ، ج 51 ، ص 295 . هم‌چنين در جواب نامه‌اى كه محمد بن يوسف چاچى فرستاده و درباره وكيل امام پرسش كرده بود امام وى را به يكى از وكيلان رى ، ابو الحسين اسدى ، ارجاع داده . همان ، ص 294 .\r\n","page_name":" 207 ","page_number":207},
  {"content":"\r\n\r\nقم ، در نامه‌اى خطاب به امام دوازدهم ( عج ) اظهار داشته بود كه جعفر ، ضمن نامه‌اى كه براى وى فرستاده ادعا كرده او جانشين برادرش ، امام عسكرى عليه السّلام ، است و علوم دينى و شرعى در نزد اوست . وى نامهء جعفر را همراه نامهء خود ، ارسال كرده بود . امام عليه السّلام در جواب وى ، طى نامه‌اى ضمن تذكر به مسألهء حجت‌هاى الهى و ارسال رسل ، به شرايط امامت ، از جمله عصمت و داشتن دليل و بيّنه و علم ، اشاره مىكند و اظهار مىنمايد كه جعفر نه علم دين دارد و نه پرهيز از معاصى ، و اگر حجت و دليلى بر درستى ادعاى خويش داشته باشد بايد ارائه دهد . « 1 » هم‌چنين در نامه‌اى كه در جواب گروهى از شيعيان فرستاده شد ضمن تأكيد بر امامت و جانشينى امام دوازدهم ( عج ) ، اشاره شده بود كه جعفر مدعى مقامى است كه از آن او نمىباشد . « 2 » در نامه‌اى كه به دست احمد بن ابى روح رسيد ، امام تأكيد كرده بود كه بار ديگر ، گرفتار ادعاهاى جعفر نشود . « 3 »\r\nاين‌گونه برخورد با انحرافات فقط به مسأله امامت منحصر نمىشد ، بلكه مقابله با انديشه‌هاى غلوآميز ، كه خطر آن كمتر از انحرافات فرقه‌اى نبود ، نيز مورد توجه امام عليه السّلام و عالمان شيعه قرار داشت ؛ چنان‌كه در مكاتبات مذكور به مواردى از آن‌ها مىخوريم . حسين بن روح ، نائب سوم نقل مىكند كه محمد بن على كرخى ، نامه‌اى براى امام عليه السّلام فرستاده بود . در جوابى كه براى او آمد امام عليه السّلام پاره‌اى از عقايد غلوآميز ، مثل شريك بودن امامان در علم و قدرت خداوند ، آگاهى از غيبت و مقام ربوبيت را كه غاليان به ائمه عليهم السّلام نسبت مىدادند ، ردّ كرده و از كسانىكه به چنين عقايدى باور داشتند ، اظهار برائت و بيزارى نموده بود . « 4 »\r\n\r\n\r\n","description":"","footnote":"\r\n( 1 ) . طبرسى ، همان ، ص 279 .\r\n( 2 ) . همان ، ص 277 .\r\n( 3 ) . مجلسى ، همان ، ص 295 .\r\n( 4 ) . طبرسى ، همان ، ص 280 .\r\n","page_name":" 208 ","page_number":208},
  {"content":"\r\n\r\nهم‌چنين در جواب نامهء اسحاق بن يعقوب بيان شده ، كسانىكه قائل به زنده بودن امام حسين عليه السّلام هستند دچار كفر و گمراهى شده‌اند و نيز در آن اشاره شده كه ابو الخطاب محمد بن ابى زينب « 1 » يكى از سران غلات ، و پيروانش گمراه و ملعون مىباشند و از همنشينى با پيروان و هم‌عقيده‌هاى او بايد پرهيز كرد . « 2 »\r\nهم‌چنين گروهى از شيعيان ، كه در مسألهء خلق و رزق ، دچار شك و ترديد گرديده بودند ، كه آيا خداوند آفريدن و روزى دادن خلايق را به امامان واگذار كرده است يا نه ، طى نامه‌اى از طريق محمد بن عثمان ، خواستار جواب شده بودند و جواب ايشان در طى نامه‌اى به‌طور مختصر و روشن بيان گرديد ؛ بدين مضمون كه خلق و رزق بندگان در اختيار خداوند است و ائمه عليهم السّلام فقط در خصوص كيفيت آن از خداوند درخواست مىكنند . « 3 »\r\nبدين ترتيب در طى غيبت صغرى ارتباط شيعيان با امام عليه السّلام ، از طريق نامه نگارى حفظ شد و امام عليه السّلام از اين طريق به راهنمايى و ارشاد شيعيان مىپرداخت .\r\nبديهى است كه اين ارتباطها نقش بسزايى در كاهش تنش‌ها و مشكلات به‌وجود آمده از غيبت امام داشت .\r\nدربارهء هدايتگرى امام عليه السّلام از طريق نائبان و وكيلان ، در ادامه به‌طور مفصل گفتگو خواهد شد .\r\n\r\nج ) نائبان خاص ، سفيران امام\r\nسيستم وكالت از ديرباز در جامعهء شيعه متداول بود . اين امر تحت‌تأثير عوامل\r\n\r\n\r\n","description":"","footnote":"\r\n( 1 ) . ابو الخطاب محمد بن ابى زينب مقلاص كوفى از اصحاب امام باقر و امام صادق عليهما السّلام بود ولى قائل به امامت اسماعيل پسر امام صادق شد و سپس دعوى نبوت كرد و عقايد غلوآميزى اظهار داشت كه امام صادق او را لعنت كردند .\r\n( 2 ) . طبرسى ، همان ، ص 281 .\r\n( 3 ) . طبرسى ، همان ، ص 284 .\r\n","page_name":" 209 ","page_number":209},
  {"content":"\r\n\r\nچندى قرار داشت كه مهم‌ترين آن‌ها ، گسترش و پراكندگى جامعهء شيعى و عدم امكان دسترسى مستقيم همگان به امام و نيز محدوديت عملكرد و روابط ائمه عليهم السّلام با شيعيان محسوب مىشد . در قرن دوم هجرى ، جامعهء شيعى به نحو چشمگيرى در نواحى مختلف سرزمين‌هاى اسلامى گسترش پيدا كرد و شيعيان با روندى روبه تزايد در شهرهاى گوناگون تجمع يافتند . اين مجامع شيعى ، به‌طور طبيعى نيازمند ارتباط با امامان عليهم السّلام بودند تا مسائل دينى خويش را فراگرفته ، مشكلات خود را حل و فصل كنند و در ضمن اموال خمس و زكات خود را نيز به امام بسپارند ، اما دورى راه‌ها و بعد مسافت ، اين امكان را براى همگان فراهم نمىساخت ، از اين‌رو ، اين امور معمولا توسط افرادى كه به‌عنوان نماينده از سوى شيعيان يك شهر يا ناحيه انتخاب شده و به حضور امام مىرسيدند ، انجام مىگرديد . مشابه همين اقدام از سوى ائمه عليهم السّلام نيز با تعيين وكيلانى براى شهرها و نواحى مختلف صورت مىگرفت و اين امر به جهت محدوديت ارتباط رسمى و مستقيم امامان عليهم السّلام با شيعيان بود . بخشى از اين محدوديت‌ها از جانب عباسيان بر ائمه عليهم السّلام تحميل مىشد و بخش ديگر به واسطهء تقيه امامان عليهم السّلام و به جهت پرهيز از خطرات و تهديداتى كه از طرف حكومت متوجه ايشان و شيعيان بود ، اعمال مىگرديد . در زمان امام صادق عليه السّلام و با اقدامات ايشان ، اين سيستم به صورت نظام سازمان‌يافته‌اى درآمد . امام عليه السّلام باتوجه به ضرورت اين امر ، افرادى را به‌عنوان وكيل از جانب خويش تعيين مىكرد تا همان وظايف را انجام دهند . اين كار مزيت ديگرى نيز داشت و آن كاهش رفت‌وآمد شيعيان از شهرهاى مختلف و تماس مستقيم آنان با امام عليه السّلام بود كه در جوّ سياسى آشفته‌اى كه منصور خليفهء عباسى عليه شيعيان ايجاد كرده بود ، در جهت حفظ جان امام و شيعيان مىتوانست مفيد باشد .\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nدر زمان امام كاظم عليه السّلام ، باتوجه به اعمال فشارهايى كه نسبت به ايشان صورت مىگرفت ، فعاليت وكيلان افزايش و گسترش يافت ، با اين حال امام عليه السّلام و وكلاى آن حضرت بيش از هرچيز تلاش داشتند تا مانع آگاهى عباسيان از اين سيستم شوند .\r\nبا آغاز قرن سوم هجرى وضعيت شيعيان به‌گونه‌اى دشوارتر تغيير كرد .\r\nاحضار امام جواد عليه السّلام به بغداد و پس از آن اسكان امام هادى و امام عسكرى عليهما السّلام در شهر سامرا به منظور تحت‌نظر داشتن و ايجاد محدوديت براى ايشان ، ارتباط ائمه عليهم السّلام با شيعيان را بسيار كاهش داد . از سوى ديگر امامان عليهم السّلام نيز به دو جهت ، سياست كاهش تماس مستقيم با شيعيان را دنبال مىكردند ؛ نخست به جهت تقيه و جلوگيرى از ايجاد سوءظن نسبت به شيعيان در دربار عباسى و ديگرى به جهت زمينه‌سازى و ايجاد آمادگى ذهنى و روانى براى دوران غيبت ، از اين‌رو امام هادى عليه السّلام در طول دوران امامتش ( 220 - 254 ق ) بيش از هرچيز ، به تنظيم نظام وكالت همت داشت . آن حضرت با تعيين افرادى كه صلاحيت لازم را دارا بودند و نيز از طريق مكاتبات مستمر ، و در عين حال مخفيانه ، به رهبرى جامعهء شيعه مىپرداختند و هرچه زمان غيبت نزديك‌تر مىشد ، نظام وكالت قوت بيشترى مىيافت . در زمان امام عسكرى عليه السّلام وضعيت به‌گونه‌اى بود كه بيشتر ارتباط امام از طريق وكيلانش انجام مىگرديد . حتى گاهى امام ، نمايندگان و فرستادگان شيعيان را كه به سامرا و بغداد مىآمدند ، به وكيلان خود در اين شهرها ارجاع مىداد .\r\nبا آغاز دوران غيبت ، نظام وكالت در قالب جديد خود يعنى نيابت تكامل يافت . در اين دوران امام دوازدهم ، فعاليت‌هاى خود را بدون حضور مستقيم در جامعه دنبال مىكرد و جامعهء شيعه را از طريق نماينده برگزيده خود كه سفير يا نائب خاص امام ناميده مىشد ، رهبرى مىنمود . نائبان خاص در واقع وظيفه داشتند اقدامات لازم را در جهت رهبرى جامعهء شيعه باتوجه به دستورات صادره\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nاز جانب امام عليه السّلام انجام دهند . در وهلهء اول ، يكى از مهم‌ترين وظايف نائبان خاص ، مخفى نگاه داشتن نام و محل زندگى امام و حتى مسألهء ولادت و جانشينى ايشان بود ، به‌طورى كه حتى ساير شيعيان را نيز از اظهار آگاهى و اطلاع از اين امور يا تلاش در آشكار ساختن حقيقت اين امور برحذر مىداشتند و به آنان توصيه مىكردند تا درپى يافتن و ظاهر ساختن حقايق اين مسائل نباشند ، چنان‌كه از سيرهء عملى عثمان بن سعيد نائب اول به خوبى پيداست . اين اقدامات به جهت خنثى ساختن فعاليت‌هاى دستگاه حكومتى براى يافتن جا و مكان امام دوازدهم انجام مىشد . عثمان بن سعيد در گفتگويى با يكى از شيعيان به او چنين توصيه مىكند :\r\nاز اين‌كه به دنبال اين امر بگردى پرهيز كن ؛ زيرا به نظر اين قوم اين نسل منقطع شده است .\r\nو در جاى ديگر با بيان اين‌كه حكومت مىپندارد امام عسكرى بدون فرزند از دنيا رفته است ، بر مخفى داشتن امر امام دوازدهم تأكيد مىكند . « 1 »\r\nدر عين حال نائبان خاص وظيفه داشتند وجود امام دوازدهم را براى شيعيان و افراد مورد اعتماد ، به اثبات برسانند تا جامعهء شيعه را از حيرت و سرگردانى و نيز از تمايل به انحرافات و فرقه‌هاى ساختگى جديد بازدارند و اين امر خود مستلزم رد و ابطال عقايد و اقوال فرقه‌هاى مذكور و بيان عقايد درست و برحق بود . ساير وظايف نائبان حل و فصل مشكلات و مسائل دينى مردم و تحويل گرفتن وجوه شرعى ؛ همچون خمس و زكات و تحويل به ناحيهء مقدسه محسوب مىگرديد كه اين عمل از طريق وكلايى كه در شهرها معين مىشدند ، صورت مىگرفت .\r\n\r\n\r\n","description":"","footnote":"\r\n( 1 ) . طوسى ، الغيبه ، ص 147 .\r\n","page_name":" 212 ","page_number":212},
  {"content":"\r\n\r\nفعاليت نائبان و وكيلان ، تحت نظارت مستقيم امام عليه السّلام انجام مىپذيرفت ، امام عليه السّلام با مراقبت دقيق بر عملكرد ايشان از ايجاد هرگونه انحراف و كجروى در جامعهء شيعه جلوگيرى مىكرد ، كما اين‌كه نسبت به ساير علما و فقيهان شيعه نيز همين مراقبت و نظارت وجود داشت و هرگونه انحراف و يا لغزشى ، در صورت وقوع ، به اطلاع آن‌ها مىرسيد . قضيهء حسن بن فضل بن يزيد يمانى از اين قبيل است . او كه مىگويد :\r\nپدرم با خط خودش نامه‌اى به ناحيهء مقدسه نوشت و جواب آن بازآمد .\r\nسپس نامه‌اى به خط من ارسال كرد كه جواب آن هم رسيد . پس از آن نامه‌اى به خط يكى از فقيهان بزرگوارمان فرستاد اما جواب نيامد . پس از بررسى در علت آن دريافتيم كه اين مرد به مذهب قرمطيان درآمده است . « 1 »\r\nو همين‌طور اگر شبهه و شك و ترديدى دربارهء سيستم وكالت و يا در مورد بعضى از وكلا براى شيعيان پديد مىآمد ، امام عليه السّلام به حل آن اقدام مىفرمود . يكى از شيعيان نقل مىكند كه :\r\nدربارهء عملكرد حاجز بن يزيد ترديد نمودم [ حاجز از وكلا امام در بغداد بود 
  ] . مالى را جمع كردم و به سامرا راهى شدم . در آن‌جا نامه‌اى به دست من رسيد به اين مضمون كه دربارهء ما و كسى كه به امر ما قيام كرده است ، هيچ شكى نيست . آن‌چه همراه توست به حاجز بن يزيد بسپار « 2 » .\r\nاز سوى ديگر امام عليه السّلام اوضاع سياسى و فعاليت‌هاى دستگاه حكومتى را به دقت تحت‌نظر داشت و از اين طريق براى حفظ و صيانت جامعهء شيعه و مصون داشتن شيعيان ، اقدامات پيشگيرانه‌اى را كه شرايط خاص سياسى اقتضا مىكرد ، به نائبان و وكيلان توصيه مىفرمود . حسين بن حسن علوى در گزارش مفصل\r\n\r\n\r\n","description":"","footnote":"\r\n( 1 ) . طبرسى ، اعلام الورى ، ج 2 ، ص 263 .\r\n( 2 ) . همان ، ص 265 و كلينى ، الكافى ، ج 1 ، ص 437 .\r\n","page_name":" 213 ","page_number":213},
  {"content":"\r\n\r\nخود به يكى از اين موارد اشاره مىكند . او مىگويد :\r\nخبرچين‌هاى عبيد الله بن سليمان وزير ، به او خبر دادند كه امام عليه السّلام وكيلانى دارد كه اموال شيعيان در نزد آن‌ها جمع مىشود . خبرچين‌ها نام وكيلان ، در نواحى مختلف را نيز به او اعلام كردند و وزير تصميم گرفت آن‌ها را دستگير كند ؛ اما اطرافيان وزير او را از اين كار بازداشتند و پيشنهاد نمودند تا افراد ناشناسى را همراه با اموالى به نزد ايشان بفرستد و هركدام از آن‌ها كه اموال را پذيرفت او را دستگير كنند . اين خبر پيش از آن‌كه به وكيلان امام برسد ، فرمانى از امام عليه السّلام صادر شد كه از هيچ‌كس مالى را نستانند و در اين‌باره اظهار بىاطلاعى كنند ؛ اما وكلا علت اين امر را ندانستند . روزى مردى ناشناس نزد محمد بن احمد بن جعفر قطّان آمد « 1 » و گفت : من مالى دارم و مىخواهم آن را به امام برسانم . محمد گفت : اشتباه كردى ، من چيزى در اين‌باره نمىدانم . او پيوسته اصرار مىورزيد و محمد اظهار بىاطلاعى مىنمود [ در ديدار با ديگر وكيلان نيز 
  ] . جاسوس‌هاى وزير تلاش بسيارى به كار بستند ؛ اما وكلا به واسطهء فرمان امام امتناع و انكار مىكردند ؛ بدين ترتيب به يك نفر از وكيلان هم دست نيافتند و حيلهء آنان كارگر نشد . « 2 »\r\nواقعهء ديگرى را على بن محمد نقل مىكند . او مىگويد :\r\nفرمانى از امام عليه السّلام صادر گرديد كه براساس آن ، زيارت قبور امام كاظم و امام جواد عليه السّلام و زيارت كربلا نهى شده بود و ما علت آن را ندانستيم . پس از يك ماه وزير ، [ يكى از شيعيان ، به نام 
  ] باقطانى را احضار نمود و به او گفت : به نزد بنى فرات و خاندان برسى برو و به ايشان بگو قبور قريش [ امام كاظم و امام جواد عليهما السّلام 
  ] را زيارت نكنند ، زيرا خليفه دستور داده هر كس به زيارت آن‌ها برود شناسايى و دستگير شود . « 3 »\r\n\r\n\r\n","description":"","footnote":"\r\n( 1 ) . وى از وكيلان و دستياران سرشناس در عصر دو نائب اول بود .\r\n( 2 ) . كلينى ، همان ، ص 440 و طبرسى ، اعلام الورى ، ج 2 ، ص 267 .\r\n( 3 ) . كلينى ، همان ، ص 441 و مفيد ، الارشاد ، ج 2 ، ص 367 .\r\n","page_name":" 214 ","page_number":214},
  {"content":"\r\n\r\nبدين ترتيب سيستم نيابت با نظارت دقيق امام عليه السّلام به كار خود ادامه مىداد و با راهنماييهاى آن حضرت به ادارهء جامعهء بزرگ شيعه در عصر غيبت مىپرداخت .\r\nدر طول اين مدت چهار نفر به‌عنوان نائب خاص امام عليه السّلام معرفى و تعيين گرديدند كه تنها راه ارتباط شيعيان با امام عليه السّلام بودند و حتى نامه‌هاى آن‌ها از طريق اين نائبان به دست امام مىرسيد . به جز اين چهار تن كه نواب اربعه خوانده شده‌اند و در رأس نظام نيابت قرار داشتند ، وكيلان متعددى هم در شهرهاى مختلف معين مىگرديدند كه رابط شيعيان و نائبان خاص بودند . در اين‌جا به‌طور اختصار به پاره‌اى از اقدامات هر يك از نائبان چهارگانه و وضعيت جامعهء شيعه در دوران ايشان اشاره مىشود .\r\n\r\n1 . نائب اول و حوادث دوران او ( 260 - حدود 267 ق )\r\nاولين نائب خاص امام عليه السّلام ، عثمان بن سعيد عمرى است . او در شهر سامرا به روغن‌فروشى اشتغال داشت و لذا به لقب سمّان ( روغن‌فروش ) مشهور شده بود .\r\nاو تحت پوشش شغل خود ، فعاليت‌هاى دينى و مسألهء وكالت و نيابت خود را پنهان نگه مىداشت . وى از اصحاب امام هادى عليه السّلام و وكيل آن حضرت بود به‌طورى كه آن حضرت او را به‌عنوان فردى موثق و مورد اعتماد به اصحاب خود معرفى مىكرد . « 1 » او پس از رحلت امام هادى عليه السّلام وكيل امام عسكرى عليه السّلام شد . هنگامىكه گروهى از شيعيان يمن به خدمت امام عليه السّلام رسيده بودند ، آن حضرت به عثمان مأموريت داد تا اموالى را كه آن‌ها آورده‌اند ، تحويل بگيرد و سپس وى را به‌عنوان وكيل خود به آن‌ها معرفى نمود و اعلام كرد كه پسر وى محمد نيز وكالت امام دوازدهم را برعهده خواهد داشت . « 2 » علاوه بر اين ، حضرت در جمعى از شيعيان مسأله نيابت عثمان ، پس از رحلت خويش را مطرح نموده بود . بنا به اين خبر ، امام عليه السّلام در حضور چهل نفر از شيعيان مورد اعتماد ، جانشين خود را معرفى كرد و\r\n\r\n\r\n","description":"","footnote":"\r\n( 1 ) . طوسى ، الغيبه ، ص 215 .\r\n( 2 ) . همان ، ص 216 و 230 .\r\n","page_name":" 215 ","page_number":215},
  {"content":"\r\n\r\nاظهار داشت كه آن‌ها ديگر مهدى عليه السّلام را نخواهند ديد و از آنان خواست تا در طول دوران غيبت امام دوازدهم از عثمان نمايندهء او پيروى كنند . « 1 » با رحلت امام عسكرى ، عثمان به ظاهر كار تغسيل و تكفين امام عليه السّلام را به عهده گرفت و جسد آن حضرت را دفن نمود . « 2 »\r\nدوران نيابت عثمان بن سعيد به لحاظ اين‌كه سال‌هاى اوليهء غيبت امام عليه السّلام بود ، دشوارىهاى خاصى داشت . نخستين مشكل او اقدام وسيع حكومت براى دستيابى به امام عليه السّلام ، و يا يافتن نشانه‌اى از وجود آن حضرت بود . اين اقدامات را معتمد خليفهء عباسى از زمانى آغاز كرد كه خبر بيمارى امام عسكرى عليه السّلام به او رسيد و او عده‌اى را تحت عنوان طبيب و نگهبان به خانهء آن حضرت فرستاد تا آن جا را تحت مراقبت داشته باشند . با شهادت امام عسكرى عليه السّلام خليفه دستور داد كه خانه ايشان به دقت بررسى شود ، حتى بانوان و كنيزان امام نيز تحت‌نظر قرار گرفتند تا معلوم گردد كه هيچ‌يك باردار نيستند و پس از آن اموال امام را تقسيم و خانه را مهر و موم كردند « 3 » و قضيه خاتمه يافته تلقى شد ، ولى چند روز بعد گروهى از شيعيان قم كه از رحلت امام بىاطلاع بودند ، براى پرداخت وجوه شرعى به سامرا آمدند و توسط شخصى به وكيلان امام معرفى شدند و به حضور امام رفته اموالشان را تحويل دادند . اين خبر به معتمد عباسى رسيد و او بار ديگر جستجو را براى يافتن امام عليه السّلام آغاز كرد . به دستور او خانهء امام و خانه‌هاى همسايه‌هاى ايشان بازرسى شد ، ولى اين‌بار هم به نتيجه‌اى نرسيدند . « 4 » اقدامات بىنتيجهء حكومت براى يافتن نشانه‌اى از امام مهدى عليه السّلام و رعايت شديد تقيه و احتياط از\r\n\r\n\r\n","description":"","footnote":"\r\n( 1 ) . همان ، ص 231 و صدوق ، كمال الدين ، ص 435 .\r\n( 2 ) . طوسى ، همان ، ص 219 .\r\n( 3 ) . كلينى ، همان ، ص 505 و صدوق ، همان ، ص 41 - 42 و طوسى ، همان ، ص 131 .\r\n( 4 ) . طوسى ، همان ، ص 157 - 158 .\r\n","page_name":" 216 ","page_number":216},
  {"content":"\r\n\r\nجانب عثمان بن سعيد موجب گرديد كه دستگاه حكومت يقين كند كه امام عسكرى عليه السّلام فرزندى از خود برجاى نگذاشته است . عثمان بن سعيد همين نكته را با احساس رضايت ، در نامه‌اى به برخى از شيعيان اظهار مىدارد و مىگويد :\r\nسلطان گمان مىكند كه ابو محمد ، امام عسكرى عليه السّلام ، بدون داشتن فرزندى از دنيا رفته است ؛ از اين‌رو ما ترك او تقسيم گرديد و به كسى كه در آن هيچ حقى نداشت ، داده شد و او ، امام ، ساكت ماند و وكيلان او فعاليت‌هاى آن حضرت را بدون واهمه از توقف آن به واسطهء تفتيش حكومت ، انجام مىدهند . . . « 1 » .\r\nاين ، نكتهء حائز اهميتى بود كه مىتوانست تا حدودى از جوّ اختناق و فشار بر شيعيان بكاهد . عثمان بن سعيد باتوجه به همين امر ، پس از شهادت امام عسكرى عليه السّلام از سامرا كوچ كرد و به بغداد رفت . بديهى است كه او در سامرا به عنوان يك چهرهء شاخص شيعه شناخته مىشد ، ولى بغداد شهر بزرگى بود كه از قصر حكومت عباسى در شهر سامرا فاصله داشت و عثمان به واسطهء اين‌كه در اين شهر كمتر شناخته شده بود ، با آزادى بيشترى مىتوانست به فعاليت‌هاى خود ادامه دهد .\r\nمشكل ديگرى كه با شهادت امام عسكرى عليه السّلام بروز كرد جعفر برادر امام عليه السّلام بود . او از دوران جوانى و از زمان حيات پدرش حضرت هادى عليه السّلام ، داراى انحرافات اخلاقى بود ، به‌گونه‌اى كه در كلمات هردو امام به آن اشاره شده است . « 2 » با اين حال امام عسكرى عليه السّلام با او مدارا مىنمود و شايد اين امر نيز به جهت آگاهى\r\n\r\n\r\n","description":"","footnote":"\r\n( 1 ) . همان‌جا .\r\n( 2 ) . ر ك : صدر ، تاريخ غيبت صغرى ، ص 244 - 245 . امام هادى اصحابش را از معاشرت با جعفر بازمىداشت و درباره او فرموده بود : « تجنبوا ابنى جعفر فانه بمنزلة نمرود بن نوح الذى قال الله عز و جل فيه : قال نوح  إِنَّ ابْنِي مِنْ أَهْلِي  قال الله يا نوح  إِنَّهُ لَيْسَ مِنْ أَهْلِكَ إِنَّهُ عَمَلٌ غَيْرُ صالِحٍ  » .\r\n","page_name":" 217 ","page_number":217},
  {"content":"\r\n\r\nاز حس جاه‌طلبى او بود . « 1 » با رحلت حضرت عسكرى عليه السّلام ، جعفر كه قصد دست يا بى به نظام و موقعيت برادر را داشت ، خود را وصى و همه‌كارهء آن حضرت جلوه داد . او به‌عنوان صاحب‌عزا بر در خانهء امام مىايستاد و شيعيان كه به منزل امام مىآمدند به او تسليت مىگفتند . زمانىكه كار غسل و كفن امام كه به‌طور ظاهرى توسط عثمان بن سعيد صورت گرفت ، پايان يافت ، جعفر خود را آمادهء خواندن نماز بر جنازهء امام عليه السّلام كرد ؛ ولى هنگامى كه خواست تكبير بگويد ، ناگهان امام مهدى عليه السّلام از يكى از اتاق‌هاى خانه خارج شد و جعفر را به كنارى راند و فرمود :\r\nعمو جان ، من به نماز خواندن بر پدرم اولى و سزاوارترم . « 2 »\r\nبدين ترتيب اولين اقدام جعفر براى رسيدن به هدف ناموفق ماند . او بار ديگر براى رسيدن به خواسته‌اش به دستگاه حكومتى متوسل شد . جعفر در ديدارى كه با عبيد اللّه بن خاقان ، وزير خليفه ترتيب داد ، به او پيشنهاد كرد كه چنان‌چه او را به جاى برادرش زعيم و رهبر شيعيان كند ، سالى بيست هزار دينار به حكومت خواهد داد ؛ اما عبيد اللّه با برخوردى تحقيرآميز به او گفت كه خليفه شمشير را بر روى پدر و برادر او و شيعيان آن‌ها كشيده و او اگر واقعا در نزد شيعيان امام است نيازى به حمايت سلطان نخواهد داشت . « 3 » جعفر كه نتوانسته بود به خواستهء خود برسد ، درصدد توطئه عليه امام عليه السّلام برآمد و درپى موقعيت مناسبى بود . زمانىكه شيعيان قم ، بىاطلاع از رحلت امام عليه السّلام به سامرا آمدند و از دادن اموال به او خوددارى كردند و آن‌ها را به وكيل امام دوازدهم دادند ، جعفر فرصت را غنيمت شمرد و اين خبر را به دربار رسانيد و آن‌ها را تحريك نمود تا جستجو و تفتيش را\r\n\r\n\r\n","description":"","footnote":"\r\n( 1 ) . همان ، ص 246 .\r\n( 2 ) . صدوق ، كمال الدين ، ص 475 .\r\n( 3 ) . مفيد ، الارشاد ، ص 320 .\r\n","page_name":" 218 ","page_number":218},
  {"content":"\r\n\r\nدوباره آغاز كنند . بازرسى خانهء امام حسن عليه السّلام و منازل همجوار بار ديگر آغاز شد ، اما باز هم هيچ اثر و نشانه‌اى نيافتند . « 1 »\r\nادعاهاى جعفر مبنى بر اين‌كه او وصى و جانشين برادرش است ، طرفداران زيادى نيافت . تنها برخى افراد جاه‌طلب ، كه سابقهء انحراف از سيرهء ائمه عليهم السّلام داشتند و كسانىكه از مسأله امامت و جانشينى حضرت مهدى عليه السّلام كاملا آگاه نبودند ، اطراف او را گرفتند . در اين ميان افرادى از فرقهء فطحيّه وجود داشتند كه همان استدلال‌هاى قديمى در باب امامت عبد الله افطح را دربارهء امامت جعفر تكرار مىكردند . صرف‌نظر از اين افراد ، پذيرش جعفر به‌عنوان امام براى اكثريت شيعيان امرى نامعقول بود ؛ زيرا آنان ، باتوجه به فساد اخلاقى و دينى جعفر ، صلاحيت احراز چنين مقامى را در او نمىديدند و هيچ‌يك از علائم امامت ، يعنى علم و بروز معجزه و كرامات ، را در او نمىيافتند ؛ لذا ادعاهاى او راه به جايى نبرد .\r\nعلاوه‌بر مسألهء جعفر و پيدايش فرقهء جعفريه ، ظهور آراى ديگر در باب جانشينى امام عسكرى و امامت بعد از ايشان نيز مشكل‌ساز بود و موجب شكل‌گيرى فرقه‌هاى ديگرى مىشد كه عقايد خاصى در باب امامت داشتند و ما پيش از اين درباره آن‌ها صحبت كرديم .\r\nبه نظر مىرسد عثمان بن سعيد عمرى در قضيهء جعفر هيچ دخالت مستقيمى نداشت . او چنان‌كه اشاره شد ، پس از تدفين امام عسكرى عليه السّلام به بغداد آمد . بغداد شهر بزرگى بود و جمعيت شيعهء قابل‌توجهى داشت . محلهء كرخ معروف‌ترين محلهء شيعه‌نشين شهر محسوب مىشد كه عثمان نيز در آن‌جا سكنى گزيد . محيط باز شهر بغداد آزادى عمل بيشترى به او مىداد ، علاوه بر اين‌كه بغداد به شهر كوفه ، مركز اصلى و پايگاه قديمى تشيع در عراق نزديك‌تر بود و اينك بازماندهء\r\n\r\n\r\n","description":"","footnote":"\r\n( 1 ) . طوسى ، الغيبه ، ص 158 .\r\n","page_name":" 219 ","page_number":219},
  {"content":"\r\n\r\nخاندان‌هاى اصيل شيعى در آن مىزيستند . باتوجه به سياست تقيه و احتياط شديدى كه امام عسكرى عليه السّلام و خود عثمان در پيش گرفته بودند ، تعداد معدودى از شيعيان از نيابت خاص او آگاهى داشتند ، در عين حال موقعيت ممتاز و چهره شناخته‌شدهء او در بين اصحاب امام عسكرى عليه السّلام ، وكلا را به قبول نيابت وى و پيروى از دستوراتش واداشت .\r\nبا اين وجود ، بسيارى از شيعيان از پرداخت وجوه شرعى به او خوددارى مىكردند ، تا زمانىكه نشانه‌اى ارائه دهد كه نيابت و وكالت او را از جانب امام عليه السّلام تأييد كند . اين عملكرد شيعيان ، در حقيقت همان شيوه‌اى بود كه در گذشته و بر اساس معيارهاى مشخص شده از جانب ائمه عليهم السّلام براى تشخيص امام بر حق به كار مىگرفتند و اينك دربارهء نائبان و وكيلان وى نيز به آن تمسك مىجستند . در روايتى ، كلينى از سعد بن عبد الله قمى نقل مىكند . حسن بن نضر ، كه پس از درگذشت امام عسكرى دربارهء وكلا شك و ترديد داشت ، اموالى را از طرف گروهى از شيعيان به بغداد آورد و درپى يافتن وكيل امام بود . پس از چند روز ، در ديدار با برخى وكلا و با مشاهدهء برخى نشانه‌ها از آن‌ها و با دريافت پيغامى از امام كه او را از شك و ترديد در اين امور برحذر مىداشت ، « 1 » براى او مسلّم شد كه آن‌ها وكيل امام هستند . عمرى در بغداد همچنان مخفيانه به رهبرى نظام وكالت مىپرداخت و موظف بود همهء اقدامات امام در قبال وكيلان را انجام دهد . او وكلايى در شهرها تعيين مىكرد كه وظيفهء حل و فصل مشكلات دينى شيعيان و رسانيدن وجوه شرعى آن‌ها را به وى داشتند ، حتى در شهر بغداد نيز وكيلانى معين نموده بود كه مأمور تماس با شيعيانى بودند كه به اين شهر مىآمدند « 2 » . مشكل\r\n\r\n\r\n","description":"","footnote":"\r\n( 1 ) . ر ك : كلينى ، الكافى ، ج 2 ، ص 454 .\r\n( 2 ) . ر ك : طوسى ، همان ، ص 9 - 368 .\r\n","page_name":" 220 ","page_number":220},
  {"content":"\r\n\r\nديگرى كه او با آن روبرو مىشد . ظهور كسانى بود كه مدعى سفارت و نيابت امام دوازدهم بودند . يكى از كسانىكه در زمان وى چنين ادعايى سرداد ، ابو محمد حسن شريعى بود . به گفتهء شيخ طوسى ، او مدعى شد كه وكيل و نماينده امام عليه السّلام است ، اما به زودى توقيعى از ناحيهء امام عليه السّلام صادر گرديد كه در آن كذب ادعاى او اعلام شده بود . « 1 » شريعى موفقيتى به دست نياورد ؛ ولى پيروان او در زمان نائب دوم دوباره سربرداشتند . فرقهء نصيريه نيز در همين زمان در حال شكل‌گيرى بود .\r\nعقايد اوليهء اين فرقه توسط على بن احمد طربايى ، از زمان امام عسكرى عليه السّلام پديد آمد كه پيروانش در ناحيه طرباء و نينوا سكونت داشتند و سپس محمد بن نصير ، بنيان‌گذار نصيريه ، را جذب خود كردند و نفوذ آن‌ها افزايش يافت . « 2 » حسن بن محمد بن بابا نيز از غلات دوران امام يازدهم بود كه بعدها مدعى وكالت امام دوازدهم گرديد . « 3 » اين ادعاهاى دروغين به زودى رسوا مىشد ، زيرا چنان‌كه گفتيم ، شيعيان ملاك‌هاى سنجش و تشخيص را در دست داشتند و مدعيان وكالت و نيابت امام عليه السّلام را براى يافتن نشانه‌هايى بر صدق گفتارشان مىآزمودند . از سوى ديگر نظارت دقيقى از سوى امام عليه السّلام بر مسألهء وكالت و نيابت اعمال مىشد و در قبال اين ادعاهاى باطل ، نامه‌هايى مبنى بر دروغ بودن آن‌ها صادر مىگرديد .\r\nدوران نيابت نائب اول چندان طولانى نبود . با اين‌كه تاريخ دقيق وفات وى ذكر نشده است ؛ ولى باتوجه به شواهد و قرائن مىتوان گفت كه او پيش از سال 267 ق درگذشت . طبق روايت ابن برينه ، جنازهء او در قسمت غربى بغداد ، در محل مسجد درب به خاك سپرده شد . شيخ طوسى سخن ابن برينه را دربارهء محل دفن\r\n\r\n\r\n","description":"","footnote":"\r\n( 1 ) . همان ، ص 258 .\r\n( 2 ) . ر ك : جاسم حسين ، تاريخ سياسى غيبت امام دوازدهم ، 159 . به نقل از\r\n AL - Tabarani , Sabil Rahagt AL - Arwah , P . 127 - 31 \r\n( 3 ) . طوسى ، اختيار معرفة الرجال ، ص 521 . او در زمان امام هادى عليه السّلام نيز عقايد غلوآميز داشت .\r\n","page_name":" 221 ","page_number":221},
  {"content":"\r\n\r\nعثمان بن سعيد تأييد كرده و اظهار داشته كه مدت مديدى هر ماه به زيارت آن مىرفته است . « 1 »\r\n\r\n2 . نائب دوم و حوادث دوران او ( حدود 267 - 305 ق )\r\nبا درگذشت عثمان بن سعيد ، پسرش ابو جعفر محمد متكفل تجهيز و تدفين وى گرديد . در همين زمان توقيعى از امام عليه السّلام به دست او رسيد كه در آن وفات پدر به او تسليت گفته شده و او را جانشين نائب اول قرار داده بود . در اين نامه چنين آمده بود :\r\nانا للّه و انا اليه راجعون تسليما لامره و راضيا لقضائه . پدرت با سعادت زيست و پسنديده درگذشت . خدا او را رحمت كند و به اولياء و مواليانش ملحق سازد . . . خداوند اجر تو را در مرگ او فزون و عزاى تو را بر او نيكو گرداند . ما همه مصيبت‌زده هستيم و فراق او ما را پريشان ساخت . خداوند او را در قيامت خوشحال و مسرور كند . از كمال سعادت او اين بود كه خداوند عز و جل فرزند صالحى مانند تو به او روزى كرد كه بعد از او جايگزينش شود و به كارهاى او قيام نمايد و بر او رحمت فرستد و ما خدا را بر اين امر شاكريم . خداوند تو را يارى دهد و تقويت و پشتيبانى كند و تو را موفق گرداند و ولى و حافظ و راهنما و كفايت‌كننده و ياور تو باشد . « 2 »\r\nعثمان بن سعيد نيز پيش از وفات به پسرش محمد وصيت نموده و او را به عنوان نائب پس از خود تعيين كرده بود « 3 » كه اين امر به‌طور قطع به دستور امام عليه السّلام صورت گرفته بود . علاوه بر اين‌ها ، امام عسكرى در آخرين روزهاى حيات خود در حضور جمعى از شيعيان ، مسأله نيابت ابو جعفر محمد بن عثمان از جانب امام دوازدهم را مطرح كرده و او را به‌عنوان نائب آن حضرت به ايشان معرفى نموده بود . « 4 »\r\n\r\n\r\n","description":"","footnote":"\r\n( 1 ) . همو ، الغيبه ، ص 232 .\r\n( 2 ) . صدوق ، كمال الدين ، ص 510 .\r\n( 3 ) . همان ، ص 432 .\r\n( 4 ) . طوسى ، همان ، ص 239 .\r\n","page_name":" 222 ","page_number":222},
  {"content":"\r\n\r\nمحمد بن عثمان فعاليت‌هاى خود را به‌عنوان وكيل امام ، از زمان حيات امام عسكرى عليه السّلام آغاز كرد . در ايام نيابت پدرش نيز او به‌عنوان يكى از وكلاى امام فعاليت داشت و باتوجه به اخبار نقل‌شده ، از دستياران نزديك پدرش بود و در كارهاى مهم با او مشاركت مىكرد . اين امر نشانهء وثاقت و اعتماد امام عليه السّلام به او بود ، به‌طورى كه امام او را در كنار پدرش و هم رتبه با او قرار داد و براى هر دوى آن‌ها آرزوى توفيق نمود . در توقيعى كه براى آن‌ها صادر شد ، چنين آمده است :\r\nخداوند شما دو نفر را به طاعت خودش موفق گرداند و بر دينش ثابت‌قدم بدارد و به آن‌چه مورد رضايت او است خوشبخت نمايد . . . « 1 » .\r\nدوران نيابت محمد بن عثمان طولانى بود و تا زمان وفاتش در سال 305 ق ، رهبرى جامعهء شيعى و سازماندهى نظام وكالت را برعهده داشت . دوران نيابت او ، هم‌زمان با حكومت چهار تن از خلفاى عباسى بود . آغاز كار او در زمان معتمد عباسى ، كه از زمان حيات امام يازدهم بر مسند خلافت نشسته بود ، مصادف بود .\r\nمعتمد با مشكلات داخلى و خارجى مختلفى درگيرى داشت . قيام زنگيان در جنوب عراق كه تا سال 270 ق به طول انجاميد و عراق را به شدت دچار ضعف و سستى كرد ، خطر جدى براى بغداد محسوب مىشد . هم‌چنين قدرت فزايندهء صفاريان در ايران كه چند بار به قصد تصرف بغداد به عراق لشكركشى كردند ، خلافت عباسى را تهديد مىنمود . از سوى ديگر درگيرىهاى الموفق برادر المعتمد با طولونيان در مصر همچنان ادامه داشت . علاوه بر اين ، اختلافات داخلى دربار را نيز بايد به اين مشكلات افزود . به نظر مىرسد كه گرفتارىها و درگيرىهاى حكومت ، آزادى عمل بيشترى را براى نائب دوم امام عليه السّلام در سال‌هاى اوليهء نيابتش فراهم ساخته و زمينه را براى فعاليت بيشتر وى مهيا كرده بود . در اين شرايط محمد بن عثمان ، با رعايت شرايط تقيه ، كوشش بيشترى براى آگاهى\r\n\r\n\r\n","description":"","footnote":"\r\n( 1 ) . صدوق ، همان ، ص 510 .\r\n","page_name":" 223 ","page_number":223},
  {"content":"\r\n\r\nدادن به شيعيان دربارهء جانشينى امام يازدهم و شناخت امام مهدى عليه السّلام به كار مىبست ، با اين حال باتوجه به تصريحاتى كه از جانب امام عليه السّلام رسيده بود از ذكر نام صريح آن حضرت به هرگونه نهى مىكرد . در توقيعى كه براى وى صادر شد چنين آمده بود :\r\nهركس در جمعى مرا به اسم ياد كند لعنت خدا بر او باد . « 1 »\r\nدر نامهء ديگرى نيز كه على بن عاصم كوفى از آن ياد كرده ، مشابه اين مطلب ذكر شده است . « 2 » اين اقدامات در ادامهء فعاليت‌هاى نائب اول و به منظور دور ساختن هرچه بيشتر اذهان حكومت نسبت به مسألهء امامت صورت مىگرفت زيرا حكومت تا حدودى قانع شده بود كه شيعيان پس از امام يازدهم امام ديگرى ندارند و اين بدان معنى بود كه ديگر از جانب آن‌ها خطرى متوجه عباسيان نيست و اين همان خواستهء مطلوب امام عليه السّلام محسوب مىگرديد ؛ زيرا در اين صورت از اعمال فشارهاى زياد حكومت بر شيعيان كاسته مىشد و اين گشايشى در كار شيعه بود . اين وضعيت تا سال‌هاى اوليهء حكومت معتضد ( 278 - 289 ق ) ادامه داشت . محمد بن عثمان ، همانند پدرش به دادوستد روغن مىپرداخت و تحت پوشش شغل خود به فعاليتش ادامه مىداد و گاه با نام مستعار در مجامع عمومى حاضر مىشد . او هم‌چنين از شركت مستقيم در بحث‌ها و مناظرات علمى و اعتقادى خوددارى مىكرد و حتى نام وى را در سلسلهء راويان و مؤلفان شيعه مشاهده نمىكنيم . او همين شيوهء تقيه را به وكيلان امام عليه السّلام در ساير نواحى توصيه مىنمود « 3 » و در عين حال در مجامع خصوصى شيعه ، بر امامت حضرت مهدى عليه السّلام و\r\n\r\n\r\n","description":"","footnote":"\r\n( 1 ) . صدوق ، كمال الدين ، ص 483 .\r\n( 2 ) . همان ، ص 482 .\r\n( 3 ) . از آن جمله توصيهء او به احمد بن اسحاق وكيل بود . عبد الله بن جعفر حميرى عالم بزرگ قم مىگويد كه وقتى احمد بن اسحاق از عمرى پرسيد : آيا او امام مهدى عليه السّلام را ديده است ؟ او پاسخ مثبت داد و سپس گفت : « از اين‌كه دربارهء امام جستجو كنى بپرهيز ؛ زيرا به گمان اين مردم ، اين نسل منقطع شده است » . صدوق ، همان ، ص 442 .\r\n","page_name":" 224 ","page_number":224},
  {"content":"\r\n\r\nجانشينى ايشان به جاى امام يازدهم تأكيد مىكرد و مىكوشيد ضمن اثبات امامت آن حضرت ، مسألهء غيبت را به‌عنوان امرى مطرح كند كه براساس خواست و ارادهء الهى صورت گرفته است و سرانجام آن تعلق به ارادهء خداوند دارد و هم‌چنين نيابت خود از جانب امام دوازدهم عليه السّلام را به آنان اعلام مىكرد . وى هم‌چنين در پاره‌اى موارد ، بر وجود جانشين امام عسكرى عليه السّلام تصريح مىنمود .\r\nفردى از اين موارد زمانى بود كه يكى از شيعيان دربارهء جانشين امام عسكرى عليه السّلام از او سؤال كرد و وى در جواب ، پاسخ داد :\r\nامام عسكرى درگذشت ولى جانشينى در ميان شما گذاشت كه گردنش اين گونه ( اشاره به گردن خودش ) است « 1 » .\r\nو سپس اندازهء گردن خود را نشان داد ، به نشانهء اين‌كه آن حضرت به سن رشد رسيده است . اين سخن ضمن تصريح بر وجود جانشينى براى امام يازدهم ، اشاره به اين دارد كه وى آن حضرت را مشاهده كرده و با او در ارتباط است . او در جاى ديگرى نيز چنين اظهار كرده بود :\r\nصاحب اين امر هر سال در مناسك حج شركت مىكند و مردم را مىبيند و آن‌ها را مىشناسد درحالىكه مردم او را مىبينند ولى نمىشناسند . « 2 »\r\nاو هم‌چنين مىگفت كه امام را در كنار كعبه ديده است كه پردهء كعبه را به دست گرفته ، دعا مىكند تا خداوند انتقام او را از دشمنانش بستاند « 3 » و بدين ترتيب مسألهء ولادت و حيات امام دوازدهم را به وضوح براى شيعيان و افراد قابل اعتماد بيان مىكرد تا اضطراب و تشويش پديد آمده در اذهان شيعيان را كاهش دهد .\r\nاما مشكل بزرگ محمد بن عثمان مسألهء مدعيان دروغين نيابت و بابيّت بود .\r\n\r\n\r\n","description":"","footnote":"\r\n( 1 ) . همان ، ص 435 .\r\n( 2 ) . ر ك : همان ، ص 440 ، احاديث 7 - 10 .\r\n( 3 ) . همان .\r\n","page_name":" 225 ","page_number":225},
  {"content":"\r\n\r\nاين مدعيان غالبا از ميان وكلاى قديمى بيرون مىآمدند و داراى انديشه‌هاى غالىگرى بودند . كار آن‌ها ابتدا با ادعاى نيابت خاص امام دوازدهم آغاز مىگرديد و پس از چندى مدعى مقامات بالاترى مىشدند و نيابت نائبان خاص را انكار مىكردند . احمد بن هلال عبرتائى ، از نخستين كسانى بود كه نيابت محمد بن عثمان را منكر شد . ابن هلال پيش از اين از عالمان و راويان برجستهء شيعه محسوب مىگرديد و مدتى وكيل مردم عراق بود ؛ اما از پذيرش نيابت محمد بن عثمان سرباز زد . او به زودى از طرف محمد بن عثمان مورد مذمت قرار گرفت و مطرود شد و در توقيعى از امام كه به دست محمد رسيد ، از ابن هلال به بدى ياد كرده و بر او نفرين فرستاده نشده بود . در اين توقيع چنين آمده است :\r\nنسبت به آن‌چه دربارهء اين صوفى رياكار گفته بودى ، خدا عمر او را كوتاه گرداند . « 1 »\r\nابن هلال در همان سال 268 ق ، سال صدور توقيع ، مرد و بعد از مرگ او توقيعى صادر شد مبنى بر اين‌كه خداوند به دعاى امام ، عمر او را كوتاه گردانيد « 2 » ؛ اما ظاهر زهدگرايانهء او ، كه جنبهء رياكارى داشت ، عده‌اى را به خود فريفته بود ، از اين‌رو پس از مرگش عده‌اى از شيعيان از محمد بن عثمان خواستند كه از امام عليه السّلام دربارهء وى استفسار كند . امام در پاسخ فرمود :\r\nابن هلال گناهكارى اصلاح‌ناپذير بود و خداوند گناهان او را نخواهد آمرزيد . او مانند شخصى خودسر و مستكبر رفتار كرد و وجوهات شرعى را براى خود نگاه داشت و از انجام فرامين ما امتناع نمود . . . « 3 » .\r\nبعدها در توقيع ديگرى كه به مناسبت ارتداد شلمغانى صادر گرديد ، به تبرّى امام عليه السّلام از ابن هلال نيز اشاره شده بود . « 4 » دومين كسى كه به مخالفت با محمد بن\r\n\r\n\r\n","description":"","footnote":"\r\n( 1 ) . همان ، ص 489 .\r\n( 2 ) . همان‌جا .\r\n( 3 ) . طوسى ، اختيار معرفة الرجال ، ص 536 .\r\n( 4 ) . طبرسى ، الاحتجاج ، ج 2 ، ص 289 .\r\n","page_name":" 226 ","page_number":226},
  {"content":"\r\n\r\nعثمان برخاست محمد بن على بن بلال بود كه به بلالى شهرت يافت . او از راويان حديث و از وكلاى قديمى بغداد بود كه روابط نزديكى با امامان عليهم السّلام داشت ، « 1 » با وجوداين ، او نيابت نائب دوم را انكار كرد و مدعى وكالت از جانب امام دوازدهم شد و وجوهى را كه بايد به محمد بن عثمان مىداد ، در نزد خود نگاه مىداشت .\r\nظاهرا ادعاى بلالى ، انشعاب عميق‌ترى از ماجراى ابن هلال پديد آورد و افراد زيادى طرفدار او شدند و شايد اين امر به جهت موقعيت او نسبت به ائمه عليهم السّلام و توثيقات ايشان دربارهء وى بود . « 2 » موقعيت اجتماعى بلالى در ميان شيعيان ، كه موجب گرديد ادعاى او مورد توجه عده‌اى قرار گيرد ، محمد بن عثمان را واداشت تا براى حل اين مشكل ترتيب ديدار او با امام عليه السّلام را بدهد ، از اين‌رو در ملاقاتى مخفيانه ، محمد بن عثمان او را با امام روبرو ساخت . در اين ديدار امام به بلالى دستور داد كه وجوهاتى را كه در نزد اوست تحويل دهد . « 3 » به فاصلهء كوتاهى پس از اين ديدار ، محمد بن عثمان به خانهء بلالى رفت و در حضور جمعى از هواداران او ، با وى احتجاج كرده ، او را محكوم ساخت « 4 » و بدين ترتيب ادعاى دروغ وى را براى پيروانش آشكار نمود . به نظر مىرسد بلالى پس از آن از ادعاى خود دست برداشت و يا لااقل بخش عمدهء طرفداران و هوادارانش از گرد او پراكنده شدند ، زيرا در سال‌هاى بعدى نيابت محمد بن عثمان ، ردّپايى از اين فرقه نمىيابيم ، با اين حال در همان توقيعى كه بر ارتداد شلمغانى صادر گرديد ، از بلالى نيز نام برده و مراتب بيزارى امام عليه السّلام از او بيان شده است . « 5 »\r\n\r\n\r\n","description":"","footnote":"\r\n( 1 ) . برقى ، رجال ، ص 57 .\r\n( 2 ) . طوسى ، همان ، ص 579 .\r\n( 3 ) . همو ، الغيبه ، ص 26 .\r\n( 4 ) . همان ، ص 26 .\r\n( 5 ) . طبرسى ، همان ، ج 2 ، ص 289 و شيرازى ، همان ، ص 199 .\r\n","page_name":" 227 ","page_number":227},
  {"content":"\r\n\r\nسومين نفر از مدعيان دروغين در اين دوره ، محمد بن نصير نميرى است . او دوران امام هادى و امام عسكرى عليه السّلام را درك كرده و از همان زمان داراى انديشه‌هاى غلوآميزى بود و وجاهتى نزد عالمان شيعه نداشت . او بعد از مرگ شريعى ، مدعى دروغين دوران نائب اول ، نيابت امام عليه السّلام را آرزو مىكرد . بنا به گزارشاتى ، او در زمان امام دهم نيز ادعاهايى داشت . به‌هرحال او پس از وفات نائب اول ، مشروعيت محمد بن عثمان را نپذيرفت و مدعى شد باب امام دوازدهم است . محمد بن عثمان او را طرد كرد و لعنت نمود ؛ ولى او تلاش داشت تا نظر وى را تغيير دهد ، اما موفق نشد و شيعيان وى را از جامعهء خود راندند . « 1 » نام او نيز در ميان اسامى منحرفان ذكر شده و در توقيع مربوط به شلمغانى آمده است . « 2 » با اين حال پيروان ابن نصير زياد و اغلب اهل مدائن بودند . او هم‌چنين از حمايت برخى شخصيت‌هاى سياسى متنفذ شيعه چون بنى فرات برخوردار بود . پيروان او ، كه نصيريه خوانده مىشدند ، پس از او به چند دسته تقسيم گرديدند . گروهى احمد بن محمد بن فرات و عده‌اى محمد بن محمد بن بشر « 3 » و گروهى اسحاق بن احمد بن احمر را به جانشينى او برگزيدند كه گروه اخير به نام اسحاقيه مشهور شدند . « 4 » دربارهء عقايد ابن نصير آمده كه او به تناسخ ارواح و حلول ، قائل و معتقد بود كه خداوند در وجود امام على عليه السّلام حلول كرده است . او دعوى نبوت داشت و امام عسكرى عليه السّلام را خدا مىدانست و هم‌چنين اباحىگرى را در مذهب خود مرسوم نموده بود . « 5 »\r\n\r\n\r\n","description":"","footnote":"\r\n( 1 ) . طوسى ، همان ، ص 259 .\r\n( 2 ) . طبرسى ، همان ، ج 2 ، ص 289 و شيرازى ، همان ، ص 199 .\r\n( 3 ) . نوبختى ، فرق الشيعه ، ص 135 .\r\n( 4 ) . ر ك : مشكور ، فرهنگ فرق اسلامى ، ص 451 .\r\n( 5 ) . نوبختى ، فرق الشيعه ، ص 135 - 136 .\r\n","page_name":" 228 ","page_number":228},
  {"content":"\r\n\r\nآن‌چه بيش از همه موقعيت نائب دوم و شيعيان را در اين دوره دشوار مىكرد ، حركت‌هاى سياسى بود كه از جانب ديگر فرقه‌هاى شيعى به خصوص اسماعيليه و زيديه در اين دوران به وقوع مىپيوست . اقدامات سياسى و زمينه‌سازىهاى اسماعيليان براى قيام [ به گمان آن‌ها قيام مهدى عليه السّلام 
  ] ، در اين زمان گسترش و توسعهء فراوانى يافته بود . داعيان اسماعيلى در نقاط مختلف سرزمين‌هاى اسلامى به‌ويژه در يمن و شمال آفريقا فعاليت مىكردند . قرمطيان ، فرقهء افراطى از اسماعيليان توانسته بودند در نواحى كوفه و مراكز عراق ، نفوذ بسيارى به دست آورند و بدين طريق عده‌اى از شيعيان را نيز به خود جلب كنند . آن‌ها پس از چندى در منطقهء بحرين و احساء دولتى تشكيل دادند و مدت‌ها بر آن ناحيه امارت داشتند . اين اقدامات ناخواسته جوّ بدبينى شديدى را در دربار نسبت به عموم شيعيان پديد مىآورد و اين در حالى بود كه به تازگى فتنهء صاحب الزنج ، كه ادعا مىكرد از نسل علويان است ، خاتمه يافته بود . گذشته از اين‌ها وجود دولت شيعى زيدى در طبرستان ايران ، كه توانسته بود نفوذ خود را در اين منطقه گسترش دهد و سران آن با علويان در كوفه و عراق در تماس بودند ، اين وضعيت را تشديد مىنمود ؛ لذا به گفتهء شيخ طوسى در اين ايام ، دولت عباسى فشار فوق العاده‌اى بر شيعيان وارد مىساخت و رعب و وحشتى در دل آنان پديد آورده بود كه قادر به آشكار ساختن مذهب خود نبودند و حتى در همين ايام مرقد امام حسين عليه السّلام و امير المؤمنين عليه السّلام نيز در اثر خرابكارىهايى كه مىتوان آن‌ها را به حكومت عباسى نسبت داد ، ويران شدند . « 1 »\r\nدر نتيجه اقدامات مأموران و جاسوسان المعتمد ، آن‌ها به وجود تشكيلات سازمان‌يافته‌اى براى شيعيان و در واقع همان سيستم نيابت و وكالت يقين پيدا\r\n\r\n\r\n","description":"","footnote":"\r\n( 1 ) . طوسى ، تهذيب الاحكام ، ج 6 ، ص 111 .\r\n","page_name":" 229 ","page_number":229},
  {"content":"\r\n\r\nكردند . كلينى به نقل از حسين بن حسن علوى مىگويد كه عبيد الله بن سليمان وزير تصميم داشت با دسيسه‌اى ، وكيلان امام را شناسايى و دستگير كند ، ليكن در همين ايام توقيعى از امام عليه السّلام رسيد كه به همه وكلا دستور داده بود تا به هيچ‌وجه از كسى مالى را نپذيرند و نسبت به اين امر اظهار بىاطلاعى نمايند و بدين ترتيب نقشهء وزير ناموفق ماند و وكيلان امام از اين خطر نجات يافتند . « 1 »\r\nبا تمام اين احوال تا پايان حكومت المعتمد ( متوفى 279 ق ) ، محمد بن عثمان از آزادى عمل بيشترى برخوردار بود ، ليكن با شروع خلافت المعتضد ( 279 - 289 ق ) وضعيت دشوارتر شد . المعتضد مردى بىرحم و خشن بود و دوران حكومت او به‌عنوان دورهء سركوب و تعقيب شيعيان تلقى مىشود كه به تعبير شيخ طوسى از شمشير او خون مىچكيد . عاملان او شيعيان را تحت‌نظر داشتند و بازرسى دقيقى از محافل آنان به عمل مىآوردند . در سال 282 ق به او خبر رسيد كه كمك‌هاى مالى از طرف محمد بن زيد ، رئيس حكومت علويان در طبرستان ، براى شيعيان و علويان كوفه و عراق ارسال مىگردد . او شيعيان كوفه را تحت مراقبت شديد قرار داد ، ولى به دلايلى از رسيدن اين كمك‌ها به آنان جلوگيرى نكرد . « 2 » هم‌چنين وقتى جاسوسان او از قيامى كه علويان در عراق درصدد برپايى آن بودند ، آگاهى يافتند به دستور المعتضد ، رهبران آن‌ها دستگير شده ، پس از شكنجه‌هاى سخت به قتل رسيدند . « 3 » علاوه بر اين المعتضد از اعتقاد شيعيان دربارهء وجود جانشينى براى امام يازدهم اطلاع داشت و ظاهرا خبرى مبنى بر اقامت امام دوازدهم در منزل پدرش در سامرا به او رسيده بود ، از اين‌رو پس از دستگيرى چند تن از وكلا ، دستور داد تا عده‌اى از سربازان مخصوص وى از\r\n\r\n\r\n","description":"","footnote":"\r\n( 1 ) . كلينى ، الكافى ، ج 1 ، ص 525 و طبرسى ، اعلام الورى ، ج 2 ، ص 266 .\r\n( 2 ) . مسعودى ، مروج الذهب ، ج 2 ، ص 663 .\r\n( 3 ) . همان ، ص 683 و كلينى ، همان ، ص 525 .\r\n","page_name":" 230 ","page_number":230},
  {"content":"\r\n\r\nبغداد ، كه به تازگى مقر خلافت بدانجا منتقل شده بود ، به سامرا بروند و خانهء امام عليه السّلام را بازرسى كنند و هركسى را در آن‌جا يافتند به قتل برسانند . اين اقدام عملى گرديد ، ولى آنان به هدف خود نرسيدند . گويا چند نفر از سربازان مذكور در ورود به خانهء امام عسكرى عليه السّلام ، حضرت مهدى عليه السّلام را ديده ، ولى موفق به دستگيرى ايشان نشده بودند . پس از بازگشت ، معتضد به آن‌ها تأكيد كرد كه اين امر را مخفى نگه دارند . « 1 »\r\nبراى مقابله با وضعيت پيش‌آمده لازم بود تا امام عليه السّلام موضع شيعه را نسبت به حركت‌هاى سياسى به راه افتاده مشخص سازد و مسألهء قيام قرمطيان در عراق ، كه بيشترين تأثير را بر اوضاع جامعهء شيعه داشت در اولويت قرار مىگرفت ، لذا امام عليه السّلام در يكى از توقيعاتش موضع خود را نسبت به آن‌ها ابراز نمود . ايشان در اين نامه دربارهء ابو الخطاب محمد بن ابى زينب صحبت كرده بود كه از غاليان زمان امام صادق عليه السّلام به شمار مىرفت و در درگيرى با نيروهاى عباسيان همراه عده‌اى از پيروانش به قتل رسيد . پيروان او خطابيه خوانده مىشدند كه بسيارى از آنان ، به امامت محمد بن اسماعيل قائل گرديدند و فرقه‌اى از اسماعيليه را به وجود آوردند « 2 » . بدين طريق عقايد ابو الخطاب به اسماعيليان و قرمطيان منتقل شد و ظاهرا شخصيت او مورد توجه ايشان قرار گرفت . امام عليه السّلام دربارهء او چنين فرمود :\r\nاما ابو الخطاب محمد بن ابى زينب ، او و اصحابش ملعون هستند . با پيروان عقايد آن‌ها همنشينى نكن كه من و پدرانم از آن‌ها بيزاريم « 3 » .\r\nعلماى اماميه نيز در همين راستا حركتى علمى را آغاز كرده بودند و تأليفات متعددى از جانب ايشان در ردّ عقايد غاليان اسماعيليه و قرامطه نوشته شد . « 4 » بدين\r\n\r\n\r\n","description":"","footnote":"\r\n( 1 ) . طوسى ، الغيبه ، ص 160 و راوندى ، الخرائج و الجرائح ، ص 97 .\r\n( 2 ) . نوبختى ، همان ، ص 68 .\r\n( 3 ) . صدوق ، كمال الدين ، ص 485 .\r\n( 4 ) . از آن جمله كلينى محدث بزرگ كتابى در ردّ عقايد قرمطيان نوشته بود . طوسى ، الفهرست ، ص 326 .\r\n","page_name":" 231 ","page_number":231},
  {"content":"\r\n\r\nترتيب تلاش گسترده‌اى صورت گرفت تا موضع شيعيان از ساير فرق ، به‌خصوص اسماعيليان و قرمطيان ، كه حركت‌هاى سياسى و نظامى دامنه‌دارى را شروع كرده بودند ، جدا شود . اين اقدامات ، گذشته از آشكار ساختن موضع سياسى شيعه كه مىتوانست در كاهش حساسيت و سوءظن حكومت به شيعيان سودمند باشد ، هدف ديگرى را نيز دنبال مىكرد و آن ايجاد نوعى آگاهى عمومى براى جامعهء شيعه و تبيين ديدگاه‌هاى عقيدتى شيعيان ، به‌خصوص دربارهء امامت و مهدويت بود ، از اين‌رو در همين زمان ، كتاب‌هاى متعددى نيز توسط علماى شيعه دربارهء امامت حضرت مهدى ، به‌عنوان دوازدهمين امام معصوم ، و مسألهء غيبت و قيام آن حضرت نوشته شد . « 1 » نشر اين آثار ، كه عموما مستند به احاديث و روايت ائمه عليهم السّلام بود ، موجب مىگرديد تا شيعيان از گرايش انحرافى و اقدام به امورى كه تحت نظارت نائبان خاص امام نبود ، پرهيز كنند ؛ به‌ويژه از داخل شدن در حركت‌هاى سياسى كه ثمره‌اى جز اعمال فشار بيشتر از جانب حكومت بر آن‌ها نداشت و غالبا از سوى اسماعيليان و زيديان رهبرى مىگرديد .\r\nحركت ديگرى كه در اين زمان در جهت تقويت جنبهء اعتقادى شيعيان در مقابل شبهات و القائات عقيدتى ، كه از ناحيهء فرقه‌هاى ديگر و مخالفان ابراز مىشد ، صورت گرفت ، تبيين عقايد اماميه در قالب ادعيه بود . گذشته از توقيعاتى كه از ناحيهء امام عليه السّلام صادر مىگرديد و در آن پاسخ سؤالات اعتقادى شيعيان ذكر مىشد ، بيان دعاهايى كه دربر دارندهء اعتقادات صحيح تشيع بود ، مىتوانست جنبهء آموزشى سازنده‌اى براى جوّ عمومى جامعهء شيعه داشته باشد . دعاهاى مذكور از ناحيهء امام عليه السّلام و از طريق نائبان خاص به مردم مىرسيد . از جملهء اين ادعيه ، دعاى معروف رجبيه است كه در ضمن نامه‌اى به دست محمد بن عثمان عمرى رسيد و\r\n\r\n\r\n","description":"","footnote":"\r\n( 1 ) . در اين‌باره به فصل ششم به بخش تأليفات و تصنيفات نگاه كنيد .\r\n","page_name":" 232 ","page_number":232},
  {"content":"\r\n\r\nدر آن تأكيد شده بود كه آن را در هرروز ماه رجب بخوانند . در اين مناجات ، كه چندان طولانى نيست ، گذشته از مطالبى كه در باب توحيد و صفات الهى از ديدگاه مكتب اهل بيت عليهم السّلام بيان گرديده ، در فرازهايى از آن به ذكر مسائل اصلى امامت ، كه در اين زمان مردم با آن مواجه بودند ، پرداخته شده است و در ضمن آن ائمهء معصومين عليهم السّلام به‌عنوان حجت‌هاى الهى و واليان امور مردم معرفى گرديده‌اند ، كه اركان توحيد و خداشناسى هستند و خدا را تنها از طريق ايشان مىتوان شناخت .\r\nهم‌چنين اين مناجات ، به نظام ولى اللّهى و ولايت الهى ايشان اشاره دارد و در عين حال از هرگونه شبهه غلو دربارهء ائمه عليهم السّلام ، با بيان اين‌كه ايشان بندگان و مخلوقات خداوند هستند و همهء امورشان به دست او مىباشد ، جلوگيرى كرده است . « 1 »\r\nدعاى مفصل ديگرى نيز توسط محمد بن عثمان عمرى به شيعيان آموخته شد كه به « دعاى در زمان غيبت » معروف گرديد . دربارهء اين دعا تصريح نشده كه از ناحيهء امام عليه السّلام به محمد بن عثمان رسيده است ، ليكن بعيد مىنمايد كه وى آن را از جانب خود بيان كرده و به شيعيان آموخته باشد . فرازهاى پرمعنا و مضامين عالى آن مىتواند بر اين گواهى دهد كه اين دعا نيز از جملهء ادعيهء مأثوره است . بسيارى از فرازهاى اين دعا را با الفاظ و يا مضامين مشابه در ساير ادعيهء مأثور در خصوص امام دوازدهم مىتوان يافت . در دعاى مذكور ضمن اشاره به برخى مباحث خاص امامت و معرفت‌شناسى ، بيشتر به مقوله غيبت ، كه اساسىترين مسألهء اعتقادى در اين زمان بوده توجه گرديده و به‌عنوان امرى الهى ، كه به اذن پروردگار صورت گرفته ، تلقى شده است . در سراسر دعا به وجود امام زندهء غايب اشاره مىگردد كه در غيبت به سر مىبرد . در فرازهاى مختلف دعا از طولانى شدن غيبت امام و وقوع فتنه‌ها و دشوارىهاى بسيار بر شيعيان سخن به ميان\r\n\r\n\r\n","description":"","footnote":"\r\n( 1 ) . ر ك : شيرازى ، كلمة الامام المهدى ، ص 259 و كتب ادعيه ، در ذيل دعاهاى رجبيه .\r\n","page_name":" 233 ","page_number":233},
  {"content":"\r\n\r\nآمده است و در فقرات متعددى ضمن درخواست از خداوند براى اتمام دوران غيبت امام و رفع ظلم و ستم فراگير دشمنان دين ، از خدا طلب مىكند كه ايمان و يقين شيعيان را به وجود امام غايب ، در اين دوران سخت ، افزايش داده و آنان را از ياوران آن حضرت و تقويت‌كنندگان حكومت وى در ايام ظهورش قرار دهد . « 1 » به نظر مىرسد فرازهاى عالى و پرمعناى اين دعا مىتوانسته است نقش بسزايى در حفظ و تحكيم عقايد عامهء شيعه داشته باشد ، به‌طورى كه محمد بن عثمان بر خواندن مداوم آن تأكيد مىورزيد .\r\nدوران حساس و طولانى نيابت محمد بن عثمان تا زمان وفات وى در سال 305 ق ادامه يافت . او در طى اين دوران در عين رعايت جوانب احتياط و تقيه ، فعاليت‌هاى ارزنده‌اى در هدايت جامعهء شيعه و سازماندهى سيستم وكالت انجام داد . جسد وى را پس از مرگ در خانه‌اش در سمت غربى بغداد در خيابانى كه به كوفه منتهى مىشد به خاك سپردند . « 2 »\r\n\r\n3 . نائب سوم و حوادث دوران او ( 305 - 326 ق )\r\nوكلاى امام عليه السّلام در بغداد انتظار داشتند پس از وفات نائب دوم ، يكى از چهره‌هاى سرشناس شيعه در بغداد ، به نام جعفر بن محمد بن متيل به نيابت منصوب گردد ؛ اما محمد بن عثمان در بستر بيمارى ، درحالىكه ابن متيل و ابن روح و ديگر وكيلان بر گرد او حاضر بودند ، رو به ابن متيل كرد و گفت :\r\nمن مأمور شدم كه به ابو القاسم حسين بن روح وصيت كنم . « 3 »\r\nتعيين حسين بن روح به نيابت ، با هيچ واكنش مخالفى روبرو نشد و همگان از جمله جعفر بن متيل آن را پذيرفتند . حسين بن روح از خاندان نوبختى بود كه از\r\n\r\n\r\n","description":"","footnote":"\r\n( 1 ) . صدوق ، همان ، ص 512 .\r\n( 2 ) . طوسى ، همان ، ص 238 .\r\n( 3 ) . صدوق ، همان ، ص 503 .\r\n","page_name":" 234 ","page_number":234},
  {"content":"\r\n\r\nدوران جوانى در خدمت نائب دوم محمد بن عثمان فعاليت مىكرد . او در روابطش با دشمنان بسيار تيزهوش و زيرك بود و شايستگىهاى بسيارى از خود نشان داد و پس از انتصاب به نيابت با تغييرات جزئى در نظام وكالت و تعيين وكيلان جديد به همان شيوهء محمد بن عثمان به ادارهء امور پرداخت .\r\nابن روح ، باتوجه به موقعيت سياسى كه داشت ، توانست فعاليت‌هاى خود را گسترش دهد . همين امر باعث شد تا مسألهء نيابت وى در بين عموم شيعيان ، بر عكس دوران نائب اول و دوم ، آشكار و شناخته شده باشد ، به‌طورى كه عده‌اى از شيعيان ترجيح مىدادند به جاى تماس با وكيلان ، به‌طور مستقيم با ابن روح ارتباط يابند . ابن روح از نفوذ خوبى در دربار عباسيان برخوردار بود و بسيار موردتوجه و احترام درباريان قرار مىگرفت و از همان زمان عده‌اى از اعضاى اين خاندان در مشاغل دبيرى و ادارى در دربار مشغول به كار بودند . ظاهرا ابن روح نيز مدتى مناصب ادارى دربارى داشت و به گفتهء جهشيارى ، مدتى مسئول املاك خاصهء خليفه بود . « 1 » هم‌چنين در زمان وزارت حامد بن عباس ( 306 - 311 ق ) ، منزل او مركز ملاقات‌هاى اشراف و اعيان و وزيران خلع‌شده ، به‌ويژه بنى فرات به شمار مىرفت . « 2 »\r\nاز سوى ديگر وجود افرادى از خاندان شيعه مذهب بنى فرات در مناصب ادارى دربار ، نفوذ وى را بيشتر مىساخت . در عصر غيبت صغرى تنى چند از اين خاندان به وزارت رسيدند و تعدادى نيز در ساير مقامات دربارى مشغول به كار بودند . ابن روح از وجود اين افراد در دستگاه حكومتى و از نفوذ آن‌ها در اداره امور ، براى پيشبرد فعاليت‌هاى خود و كمك و گشايش در كار شيعيان بهره مىگرفت .\r\n\r\n\r\n","description":"","footnote":"\r\n( 1 ) . جاسم حسين ، تاريخ سياسى غيبت ، ص 198 ، به نقل از جهشيارى ، الوزراء ، ص 300 ، پيشتر درباره فعاليت‌هاى حسين بن روح در مناصب ادارى و دولتى صحبت شد .\r\n( 2 ) . اقبال ، خاندان نوبختى ، ص 219 .\r\n","page_name":" 235 ","page_number":235},
  {"content":"\r\n\r\nبا اين حال ابن روح در همهء موارد با كمال احتياط و هوشيارى عمل مىكرد . او از شركت در بحث‌ها و مناظرات فرقه‌اى دورى مىجست تا از پيامدهاى سوء آن‌ها در امان بماند ، به‌ويژه كه در اين زمان برگزارى اين قبيل بحث‌ها در كاخ ابن يسار ، يكى از مقامات عالىرتبهء دربار و از نزديكان خليفه المقتدر - مرسوم بود .\r\nابن روح در اين جلسات فقط به‌عنوان مستمع شركت مىنمود و در صورتى كه مجبور به سخن گفتن مىشد به‌گونه‌اى عمل مىكرد كه كسى به شيعه بودن وى شك نكند . او حتى خادم خود را كه عادت به ناسزاگويى به معاويه داشت ، اخراج كرد . « 1 » بدين ترتيب او با به كارگيرى اين دو شيوه ، به ادارهء امور و رهبرى شيعيان ادامه داد ، و ليكن او نيز همانند نائبان پيشين با مشكلاتى روبرو بود و نفوذ فوق العاده‌اش در دربار ، ناخواسته براى او گرفتارىهايى پديد مىآورد . در دربار عباسيان ميان دو خاندان آل فرات شيعه و آل جراح سنى مذهب ، بر سر دستيابى به مقام وزارت پيوسته نزاع بود و اين درگيرىها به‌طور ناخواسته ابن روح را نيز ، كه رابطهء نزديكى با بنى فرات داشت دربر مىگرفت ، به‌ويژه اين‌كه درباريان درصدد اين بودند تا به نحوى به موقعيت وى صدمه زده از نفوذ وى بكاهند . در سال 311 ق بهانه‌اى به دست خليفه افتاد تا ابن فرات وزير را پس از سه بار تصدى وزارت معزول كند . قضيه اين بود كه قرمطيان به كاروانى از حاجيان ، كه عده‌اى از وابستگان المقتدر در آن بودند ، حمله كردند و چون ابن فرات وزير ، شيعه بود او را متهم ساختند كه با قرامطه همكارى داشته و آن‌ها را به اين كار تحريك كرده است . ابن فرات در سال 312 ق عزل شد و همراه پسرش به قتل رسيد . « 2 » در همين زمان ابن روح نيز ، به اتهام همكارى با قرمطيان دستگير و زندانى گرديد . او مدت\r\n\r\n\r\n","description":"","footnote":"\r\n( 1 ) . طوسى ، همان ، ص 239 .\r\n( 2 ) . مسعودى ، مروج الذهب ، ج 2 ، ص 688 .\r\n","page_name":" 236 ","page_number":236},
  {"content":"\r\n\r\n5 سال در زندان به سر برد تا در سال 317 ق آزاد شد . « 1 » ابن روح در مدتى كه زندانى بود ، از طريق رابطانى كه در خارج از زندان داشت به سازماندهى و ادارهء امور ادامه مىداد و حتى توقيعاتى از امام عليه السّلام در زندان ، به دست او مىرسيد كه آن‌ها را از طريق همين رابطان به وكيلان و شيعيان مىرسانيد . او پس از آزادى ، احترام و حسن شهرت خويش را بازيافت و بسيارى از وابستگان وى به مقامات عالى دولتى منصوب شدند و حتى بسيارى از مقامات متنفذ و وزراى سابق ، مانند ابن مقلّه ، از آشنايى با او براى پيشرفت خود در دستگاه خلافت بهره مىگرفتند . « 2 »\r\nدر مدتى كه ابن روح در زندان بسر مىبرد واقعهء جديدى رخ داد و آن ظهور شلمغانى بود كه ادعاى نيابت مىكرد . محمد بن على شلمغانى در دوران نائب دوم از فقيهان نامدار شيعه محسوب مىشد و آثار متعددى در زمينهء فقه و عقايد شيعه ، و از جمله كتابى در مسألهء غيبت نوشته بود . آثار مكتوب او قبل از انحراف اعتقاديش ، مورد تأييد علما و نائب امام قرار داشت و در زمان حسين بن روح نيز از دستياران نزديك وى بود ؛ اما جاه‌طلبىهاى او موجب انحرافش شد . وى در ميان شيعيان بنى بسطام نفوذ فوق العاده‌اى داشت و آنان سخنانش را مىپذيرفتند .\r\nانحراف اعتقادى شلمغانى پيش از سال 311 ق ، يعنى قبل از زندانى شدن حسين بن روح آغاز گرديد . به نظر مىرسد كه او از همان ابتداى وكالت حسين بن روح داعيهء رسيدن به نيابت خاصه را داشت و در اين زمان با بهره‌گيرى از عدم حضور وى به طرح اين ادعا پرداخت و عقايد غلوآميزى در باب حلول ذات مقدس الهى در جسم ائمهء معصومين عليهم السّلام ابراز نمود و اين امر موجب شد كه از طرف ابن روح طرد شود . با زندانى شدن حسين بن روح و عدم حضور وى ، شلمغانى زمينه را براى فعاليت خود مناسب ديد . او با استفاده از اين موقعيت ، خود را نائب امام\r\n\r\n\r\n","description":"","footnote":"\r\n( 1 ) . طوسى ، الغيبه ، ص 200 و ذهبى ، تاريخ الاسلام ، ذيل حوادث سال 312 ق .\r\n( 2 ) . ر ك : اقبال آشتيانى ، خاندان نوبختى ، ص 220 .\r\n","page_name":" 237 ","page_number":237},
  {"content":"\r\n\r\nمعرفى كرد و به دعوت شيعيان پرداخت و در عين حال عقايد غالىگرى خويش را تبليغ مىنمود . ابن روح در زندان از انحراف شلمغانى و فعاليت‌هاى او آگاه شد و از همان‌جا ، در سال 312 ق نامه‌اى مبنى بر ارتداد و لعن او كه از ناحيهء امام عليه السّلام صادر شده بود ، به يكى از رابطان خود به نام شيخ ابو على محمد بن همام اسكافى داد . در اين نامه مراتب تبرّى امام از شلمغانى و عدهء ديگرى از غاليان و مدعيان دروغين ، كه پيش از اين از آن‌ها ياد كرديم ، ابراز شده بود . « 1 » با انتشار خبر اين توقيع ، شيعيان از شلمغانى كناره گرفتند ؛ اما او ، به واسطهء موقعيت خود در ميان بنو بسطام ، توانسته بود آن‌ها را به سوى خود جلب كند . از سوى ديگر برخى رجال متنفذ شيعه در دربار خليفه نيز ، چون حسن بن فرات و حسين بن قاسم بن وهب به هوادارى او پرداختند .\r\nحسين بن روح پس از آزادى از زندان تلاش كرد تا با استفاده از نفوذ خود در دربار او را گرفتار سازد و بدين ترتيب آتش اين فتنه را خاموش گرداند . او پاره‌اى از عقايد كفرآميز وى را به گوش درباريان و خليفه رسانيد و اين امر موجب شد تا ابو القاسم خاقانى وزير ، تلاشى را براى دستگيرى او آغاز كند ، اما شلمغانى با اطلاع از اين امر از بغداد گريخت و به شهر موصل رفت و مدت دو سال در آن شهر ، كه تحت امارت ناصر الدوله حمدانى بود ، بسر برد . « 2 » او در آن‌جا به نوشتن عقايد منحرفانهء خود و انتشار آن‌ها از طريق يكى از هوادارانش پرداخت . در سال 319 ق ، حسين بن قاسم بن وهب كه از هواداران او بود ، به وزارت خليفه المقتدر رسيد .\r\nاين امر مىتوانست در توسعهء فعاليت‌هاى شلمغانى مؤثر باشد ؛ ولى او يك سال بعد عزل شد و از اين پس اوضاع عليه شلمغانى تغيير يافت . با به خلافت رسيدن القاهر ( خلافت 320 - 322 ق ) تعقيب و دستگيرى ياران شلمغانى ، از سوى حكومت آغاز و در سال 323 ق خود او نيز دستگير شد و كتاب‌هاى او را كه\r\n\r\n\r\n","description":"","footnote":"\r\n( 1 ) . طوسى ، همان ، ص 410 و طبرسى ، الاحتجاج ، ج 2 ، ص 289 .\r\n( 2 ) . ابن اثير ، الكامل ، ص 103 .\r\n","page_name":" 238 ","page_number":238},
  {"content":"\r\n\r\nحاوى عقايد كفرآميز بودند ، يافتند و حكم اعدامش را صادر نمودند . « 1 »\r\nبا مرگ او بار ديگر آرامش به جامعهء شيعه بازگشت و ابن روح ، نفوذ و اقتدار خويش را بازيافت و از نزديكان خليفه الراضى باللّه گرديد ؛ اما پيروان شلمغانى ، كه به نام شلمغانيه يا عزاقريه خوانده مىشدند همچنان باقى بودند . آنان به عقايد او دربارهء حلول خداوند در وجود ائمهء اطهار و حلول ارواح ائمه عليهم السّلام در وجود ابن روح باور داشتند و اباحىگرى در ميان آن‌ها شايع بود . به گفتهء ابن اثير ، آن‌ها تا سال 340 ق همچنان به فعاليت خود ادامه دادند . « 2 »\r\nابن روح تا سال 326 ق در قيد حيات بود و پس از درگذشت او ، جسدش را در قريهء نوبختيه ، در سمت غربى بغداد به خاك سپردند . « 3 »\r\n\r\n4 . نائب چهارم و حوادث دوران او ( 326 - 329 ق )\r\nابن روح پيش از وفاتش ، به دستور صريح امام ، ابو الحسن على بن محمد سمرى را به جانشينى خود در نيابت خاصه تعيين كرد . خاندان سمرى از خاندان‌هاى معروف و بنام شيعه بود . بسيارى از اعضاى اين خاندان در بصره مىزيستند . آن‌ها نيمى از درآمد املاك بسيار خود را وقف امام يازدهم نموده بودند كه هر سال درآمد آن را به نزد امام مىفرستادند و با آن حضرت مكاتبه داشتند . « 4 » بعضى از وابستگان سمرى نيز از كارگزاران امام دوازدهم عليه السّلام محسوب\r\n\r\n\r\n","description":"","footnote":"\r\n( 1 ) . همان . از كسان ديگرى كه در همين زمان ادعا كرد وكيل امام دوازدهم است ، حسين بن منصور حلّاج بود . او تلاش كرد تا شيعيان را به گرد خود جمع كند ؛ ولى علماى شيعه در مناظراتى كه با او داشته ، ادعاى وى را ابطال و طرد كردند . از اين پس حسين بن منصور ادعاهاى بزرگ‌ترى چون اتحاد و حلول را مطرح كرد ، چنان‌كه حسين بن روح ، نائب امام در گفتگو با يكى از شيعيان به آن اشاره مىكند و او را لعن مىنمايد . طوسى ، الغيبه ، ص 405 ، او سرانجام به اتهام كفر و الحاد اعدام شد . ر . ك : قرطبى ، صلة تاريخ الطبرى ، ص 60 - 74 .\r\n( 2 ) . ر ك : ابن اثير ، همان ، ج 7 ، ص 240 و مشكور ، فرهنگ فرق اسلامى ، ص 257 .\r\n( 3 ) . طوسى ، الغيبه ، ص 252 .\r\n( 4 ) . ر ك : مسعودى ، اثبات الوصيه ، ص 246 .\r\n","page_name":" 239 ","page_number":239},
  {"content":"\r\n\r\nمىشدند ؛ از جمله على بن محمد بن زياد بود كه پيشتر وكيل امام دهم و يازدهم بود و كتابى بنام الاوصياء ، در اثبات امامت امام دوازدهم نوشت . « 1 » در نامه‌اى كه امام عليه السّلام براى وى فرستاده ، ابراز داشته بود كه او در سال 280 ق خواهد مرد . « 2 »\r\nاين نكات نشان مىدهد كه نائب چهارم از خاندانى اصيل بود كه در خدمتگزارى به ائمه عليهم السّلام و شيعيان از شهرتى برخوردار بودند . باتوجه به اين امر ، طبيعى به نظر مىرسيد كه سمرى در مسألهء نيابت ، با مخالفت كمترى از سوى بقيه علما و برجستگان شيعه روبرو شود ، به‌ويژه آن‌كه طولانى شدن مدت غيبت ، ايمان عده‌اى را متزلزل مىساخت . دوران نيابت نائب چهارم كوتاه بود و دربارهء جزئيات فعاليت‌هاى او اطلاعاتى در دست نيست . ظاهرا در اين دوران تغيير و تحول خاصى صورت نگرفت و اين‌طور پيداست كه همهء شيعيان او را به‌عنوان نائب راستين امام پذيرفته بودند و وجوه شرعى را به وى مىپرداختند . اين امر حاكى از آن است كه نظام نيابت تا اين زمان ، در جامعهء شيعه جاى خود را به‌طور كامل باز كرده و از نظر همگان پذيرفته شده بود .\r\nسمرى در پانزدهم شعبان سال 329 ق ، پس از حدود 3 سال نيابت و بدون وقوع رويداد خاصى ، درگذشت و جنازه‌اش را در بغداد دفن كردند . « 3 » يك هفته قبل از وفاتش نامه‌اى از امام عليه السّلام به دست او رسيده بود كه خبر وفات او را ذكر كرده و در آن چنين آمده بود :\r\nخداوند اجر برادران ايمانى تو را در مرگ تو زياد گرداند . تو تا شش روز ديگر از دنيا خواهى رفت ، پس امور خود را مهيا كن و به كسى وصيت نكن كه پس از مرگت جانشين تو گردد . غيبت دوم آغاز شده است و ظهورى\r\n\r\n\r\n","description":"","footnote":"\r\n( 1 ) . مجلسى ، بحار الانوار ، ج 50 ، ص 23 .\r\n( 2 ) . مسعودى ، همان ، ص 240 .\r\n( 3 ) . طوسى ، همان ، ص 257 .\r\n","page_name":" 240 ","page_number":240},
  {"content":"\r\n\r\nنخواهد بود مگر با اجازهء خداى عز و جل ، كه آن هم پس از زمانى طولانى و سخت شدن دل‌ها و پر شدن زمين از ظلم ، رخ خواهد داد . كسانى نزد شيعيان من خواهند آمد كه ادعاى ديدار مرا مىكنند . بدان‌كه هركس پيش از قيام سفيانى و نداى آسمانى ادعاى ديدار مرا بكند ، دروغ‌گوى افترا زننده است . و لا حول و لا قوة الا باللّه العلى العظيم « 1 » .\r\nدر آخرين روزهاى حيات محمد بن على سمرى ، گروهى از وكيلان شيعه نزد او آمده دربارهء نائب پس از او پرسيدند ؛ ولى او كسى را معرفى نكرد و در پاسخ گفت :\r\nخداوند امورى دارد كه خود ، آن‌ها را به انجام مىرساند « 2 » .\r\nبدين ترتيب ، از اين پس كسى ، از جانب امام دوازدهم به نيابت خاصه تعيين نگرديد و اين به منزلهء آغاز غيبت كبرى تلقى مىشود .\r\n\r\n\r\n","description":"","footnote":"\r\n( 1 ) . صدوق ، كمال الدين ، ص 516 .\r\n( 2 ) . همان .\r\n","page_name":" 241 ","page_number":241},
  {"content":"\r\n . \r\n","description":"","footnote":"","page_name":" 242 ","page_number":242},
  {"content":"\r\n\r\n\r\nفصل پنجم وضعيت علمى و فرهنگى شيعيان\r\nمبانى اساسى علوم اسلامى برپايهء دو ركن قرآن و سنت ، سنت نبى اكرم صلّى اللّه عليه و إله و سنت ائمه معصومين عليهم السّلام ، استوار است ؛ پيامبر بارها در حديث ثقلين و موارد ديگر به آن تأكيد و تصريح داشته همواره مسلمانان را به بهره‌گيرى و تمسك به اين‌دو فرا مىخوانده است . شيعيان باتوجه به فرموده‌هاى نبى اكرم صلّى اللّه عليه و إله و تأكيدات ائمه معصومين عليهم السّلام ، در اين زمينه جديت و كوشش فراوانى به خرج دادند و از سال‌هاى آغازين شكل‌گيرى جامعهء اسلامى ، به فراگيرى و حفظ و انتقال اين مبانى علمى همت گماردند . قرآن به‌عنوان مصدرى متفق عليه ميان همهء مسلمانان ، به صورت مدون درآمد و در اختيار همگان قرار گرفت ؛ اما ركن ديگر ، يعنى سنت دچار ناملايماتى گرديد . حاكمان پس از نبى اكرم صلّى اللّه عليه و إله بنا به مصلحت خويش از تدوين و نشر سنت نبوى جلوگيرى كردند . اين اقدام مدت‌ها ادامه يافت و در دوران حكومت معاويه با شدت هرچه بيشترى پىگيرى شد . علاوه بر اين ، توطئهء جعل و وضع احاديث نيز ، آن‌گونه كه به مذاق حكومت خوش آيد ، بدان افزوده شد . در چنين وضعيتى شيعيان ، باتوجه به تأكيدات پيشوايان دين ، به ثبت و ضبط علوم اهل بيت عليهم السّلام پرداختند . اين شيوه‌اى بود كه ائمه عليهم السّلام خود بدان عمل مىكردند و\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nاولين اقدام در اين جهت توسط امام على عليه السّلام صورت گرفت . آن حضرت بسيارى از سخنان و احاديث پيامبر صلّى اللّه عليه و إله را نوشته ، به صورت مدون درآورد كه بعدها به نام صحيفهء على عليه السّلام خوانده شد . هم‌چنين مجموعهء ديگرى به نام كتاب السنن و القضايا و الاحكام ، شامل ابواب فقهى ، و الجامعه ، كه كتابى بزرگ و مشتمل بر ابواب مختلف علوم مىباشد حاصل عملكرد آن حضرت بوده است . « 1 » از اين گذشته ، تأليف كتاب‌هايى به اصحاب آن حضرت چون سلمان فارسى ، ابوذر غفارى و عبد الله بن عباس نسبت داده مىشود . « 2 » اين حركت فرهنگى با روندى رو به تزايد ، ادامه يافت تا در زمان امام باقر و امام صادق عليه السّلام به شكوفايى رسيد .\r\nفعاليت‌هاى گستردهء فرهنگى و آموزشى كه در ايام اين‌دو امام ، به‌ويژه امام صادق عليه السّلام ، به علت وضعيت خاص سياسى و اجتماعى آن زمان صورت گرفت ، تحول علمى بزرگى در عالم تشيع پديد آورد . شاگردان بسيارى در مكتب اين دو امام پرورش يافتند و راويان و محدثان بسيارى پديد آمدند كه در گوشه و كنار جهان اسلام به نقل و روايت علوم اهل بيت عليهم السّلام مىپرداختند . يكى از راويان گفته است كه تنها در شهر كوفه نهصد راوى را ديده بود كه از امام صادق عليه السّلام روايت نقل مىكردند . « 3 » در همين زمان فقيهان بزرگ و فرهيخته‌اى نيز ظهور نمودند كه در همان مكتب علم آموخته بودند و در نواحى مختلف و شهرهاى دور و نزديك به امور دينى و مذهبى شيعيان رسيدگى مىكردند .\r\nحجم كتاب‌هايى كه در زمان حضور ائمه به رشتهء تحرير درآمد ، بسيار زياد و موضوعات آن متنوع و گوناگون بود . بسيارى از اين كتاب‌ها به موضوعات اعتقادى و اصول دين اختصاص داشت كه بخش عمدهء آن‌ها در باب مسألهء\r\n\r\n\r\n","description":"","footnote":"\r\n( 1 ) . دربارهء كتاب‌هاى مربوطه ، به بحار الانوار جلد 25 مراجعه شود .\r\n( 2 ) . ر ك : ابن شهر آشوب ، معالم العلماء ، ذيل نام افراد .\r\n( 3 ) . مفيد ، الارشاد ، ص 298 و نجاشى ، رجال ، ش 80 .\r\n","page_name":" 244 ","page_number":244},
  {"content":"\r\n\r\nامامت ، كه بيشتر مطرح و مورد نزاع بود ، نگاشته مىشد . بخش ديگر تأليفات را كتاب‌هاى فقهى تشكيل مىدادند كه در آن‌ها از ابواب مختلف احكام و فروع دين بحث مىگرديد . ردّيه‌ها و جوابيه‌هايى كه در پاسخ به شبهات و اشكالات مخالفان ، و يا صاحبان ديگر فرق نوشته مىشد ، قسمت ديگرى از تأليفات را در برمىگرفت . گذشته از اين دسته كتاب‌ها ، كه توسط عالمان شيعه تحرير مىيافت و به‌طور عمده در آن‌ها به نقل روايات معصومين عليهم السّلام بسنده مىگرديد ، پاره‌اى تصنيفات نيز تحت عنوان « اصل » ، در همين دوران پديد مىآمد . اصل ، به كتاب‌هايى گفته مىشد كه مؤلف آن ، مجموعه‌اى از احاديث را به‌طور مستقيم از معصوم يا از كسى كه بىواسطه از معصوم شنيده بود ، روايت مىكرد و در نوشتن آن از هيچ كتاب يا اثر ديگرى بهره نمىبرد ، ولى اصطلاح « كتاب » ، به نوعى از تأليفات اطلاق مىگرديد كه مؤلف هم آن‌چه را كه خود از معصوم شنيده بود و هم مطالبى را كه در كتاب‌هاى ديگر فراگرفته بود ، همراه با استدلال‌ها و استنباطهاى عقلى و شرعى ، ذكر مىكرد . « 1 » اصول مذكور به وسيلهء شاگردان ائمه عليهم السّلام نوشته مىشد و همين اصول پايه و اساس كتب حديثى ، فقهى ، تفسير و كلام شيعه را در ادوار بعدى تاريخ تشيع ، تشكيل مىداد . از آن‌جا كه تعداد اين اصول 400 عدد بود ، به نام اصول اربعمائه معروف گشت . « 2 » برخى از اين اصول هم‌اكنون نيز موجود و در دسترس مىباشد . تعداد ساير كتب و رسالاتى كه توسط اصحاب ائمه عليهم السّلام و شيعيان ، در طول دوران حضور ائمه عليهم السّلام به نگارش درآمد بالغ بر 6600 كتاب و رساله مىشد « 3 » و بدين ترتيب جامعهء شيعه در حالى به دوران غيبت وارد گرديد كه اندوختهء علمى عظيمى از پيشينيان خود در اختيار داشت . كتاب‌ها و اصول تأليف\r\n\r\n\r\n","description":"","footnote":"\r\n( 1 ) . ر ك : قهپايى ، معجم الرجال ، ج 1 ، ص 9 و وحيد بهبهانى ، الفوايد الرجاليه ، ص 34 .\r\n( 2 ) . ر ك : ابن شهر آشوب ، همان ، ص 13 و تهرانى ، الذريعه ، ج 2 ، ص 131 .\r\n( 3 ) . امين ، اعيان الشيعه ، ج 1 ، ص 140 .\r\n","page_name":" 245 ","page_number":245},
  {"content":"\r\n\r\nشده غالبا در اختيار علما و خاندان‌هاى علمى بود و مبناى تأليفات و تصنيفاتى قرار مىگرفت كه در عصر جديد ، يعنى دوران غيبت به رشتهء تحرير درمىآمد .\r\nدر دوران حضور ائمه عليهم السّلام به‌طور طبيعى مرجع اصلى و نخستين شيعيان در مسائل علمى و دينى امامان معصوم عليهم السّلام بودند . شيعيان به طرق گوناگون در نواحى مختلف با ائمه عليهم السّلام تماس داشته ، مسائل خود را مىپرسيدند . در همين حال علما و محدثان ، علوم اهل بيت را فراگرفته ، آن‌ها را به ديگران مىآموختند و بدين ترتيب اين علوم در بلاد مختلف انتشار مىيافت و براى آنانىكه دسترسى به امام برايشان ميسر نبود ، مرجع علمى ، همين علما و محدثان و راويان اخبار بودند . با شكل گرفتن نهاد وكالت ، وكيلان ائمه عليهم السّلام در شهرهاى دور و نزديك محل رجوع مردم و رفع و حل مسائل و مشكلات علمى آنان به شمار مىرفتند . آنان در واقع ، رابطان ميان مردم و ائمه عليهم السّلام بودند كه فاصلهء ميان اين‌دو قشر را كوتاه مىكردند ؛ اما آغاز غيبت صغرى وضعيت را دگرگون ساخت . عدم حضور امام را كه ركن اصلى شيعيان و تكيه‌گاه آنان در مسائل علمى محسوب مىشد ، مىتوان بحرانى در بعد علمى و فرهنگى جامعهء شيعه تلقى كرد . طبيعى بود كه روبرو شدن با اين بحران ، پيامدهاى دشوارى را به همراه داشت و از اين‌رو تأسيس نظام نيابت ، حركتى در جهت كاهش صدمات حاصل از اين بحران بود . نائبان خاص امام عليه السّلام ، كه از افراد برجسته و اصحاب ائمه و كسانى انتخاب مىشدند كه سال‌ها با ايشان ارتباط داشتند ، اينك معتبرترين مصدر علمى حاضر را تشكيل مىدادند ؛ زيرا آنان تنها راه ارتباط با امام عليه السّلام بودند . در واقع يكى از شئون مهم نائبان خاص ، حل همين مشكلات و مسائل مستحدثه بود . آن‌ها در مسائل كلامى و اعتقادى در اين عصر ، كه امكان دسترسى به امام معصوم براى همگان ميسر نبود ، مرجع تعيين حقانيت و بازدارنده از انحرافات بودند ؛ به‌عنوان مثال زمانىكه شيعيان از محمد بن عثمان عمرى ، نائب دوم امام عليه السّلام دربارهء گفتار مفوّضه و عقايد آن‌ها استفسار\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nكردند وى در پاسخ ، نقطه‌نظرات مفوّضه را در نسبت دادن خلق و رزق به ائمه عليهم السّلام تكذيب نمود و آن‌ها را از شئون ذات مقدس الهى برشمرد . « 1 »\r\nتوجه به اين‌كه نائبان خاص در ارتباط با امام عليه السّلام هستند و مىتوانند از طريق تماس با امام عليه السّلام مشكلات و مسائل علمى و عقيدتى را حل و فصل كنند ، نوعى يقين و اطمينان را براى شيعيان در گفتار آن‌ها پديد مىآورد كه پذيرش سخنان نائبان را براى آن‌ها بدون هيچ شك و ترديدى امكان‌پذير مىكرد . وقتى كه يكى از شيعيان دربارهء علت تسلط دشمنان بر امام حسين عليه السّلام ، از حسين بن روح سؤال نمود وى پاسخ مفصل و قانع‌كننده‌اى به او داد ، به نحوى كه راوى آن يقين كرد كه اين جواب از خود او نيست . او مىگويد :\r\nدر اين‌كه او اين پاسخ‌ها را از جانب خود مىگويد ترديد كردم ولى بدون اين‌كه سخنى بگويم او گفت كه اين را از اصل - يعنى از حضرت حجت ( عج ) - شنيده است . « 2 »\r\nاين اطمينان و يقين ، آرامشى را پديد مىآورد كه از شدت بحران پيش‌آمده مىكاست . همين امر دقيقا در همهء مسائل علمى عصر غيبت ، به جهت اشراف نسبى نائبان خاص مصداق مىيافت . نواب خاص در راستاى جلوگيرى از انحرافات عقيدتى ، بر نقل روايات و منقولات كمابيش نظارت داشتند . براى نمونه مىتوان به وضعيت پس از ظهور شلمغانى اشاره كرد . پس از صدور توقيع از ناحيهء مقدسه مبنى بر ذمّ و لعن وى ، يكى از مسايلى كه راويان با آن روبرو بودند ، نقل روايات و كتاب‌هاى او بود ، ليكن حسين بن روح با استناد به گفتار امام يازدهم عليه السّلام اين مشكل را رفع نمود . او در اين‌باره به سئوال‌كننده چنين گفت :\r\n\r\n\r\n","description":"","footnote":"\r\n( 1 ) . طوسى ، الغيبه ، ص 178 .\r\n( 2 ) . صدوق ، كمال الدين ، ص 507 .\r\n","page_name":" 247 ","page_number":247},
  {"content":"\r\n\r\nمن همان جوابى را به شما مىدهم كه امام حسن عسكرى عليه السّلام در پاسخ به كسانى گفت كه پرسيدند با كتاب‌هاى بنى فضال چه كنيم كه خانه‌هاى ما از آن‌ها پر است و حضرت فرمود : هرچه را روايت كرده‌اند بگيريد و آن‌چه خود نظر داده‌اند رها كنيد . « 1 »\r\nهمين نظارت گاه در تأليف كتاب‌هايى كه توسط برخى علما صورت مىگرفت نيز اعمال مىشد « 2 » و در مواردى صحت و سقم اين كتاب‌ها توسط نائبان امام عليه السّلام بررسى مىگرديد . « 3 »\r\nگذشته از نائبان خاص ، وكيلان امام هم مرجع علمى شيعيان در شهرهاى مختلف بودند . سيستم وكالت در عصر غيبت به‌طور گسترده‌اى به كار خود ادامه مىداد و امام عليه السّلام و نائبان خاص در كليهء نواحىاى كه شيعيان سكونت داشتند ، وكيلانى را تعيين مىكردند كه به امور شيعيان رسيدگى كنند و رابط آن‌ها با نائبان باشند . نام بسيارى از اين وكيلان در ضمن اخبارى كه نقل شده ، آمده است و ما پيشتر در فصل جغرافياى انسانى شيعه در اين‌باره صحبت كرديم ، اين وكيلان به‌طور عمده از كسانى بودند كه از حيث شناخت و معرفت به‌خصوص در زمينهء شناخت امام ، نسبت به ساير مردم برترى داشتند .\r\nسومين مرجع شيعيان در عصر غيبت ، فقيهان و محدثان بودند . در واقع مرجعيت اين گروه ، امرى بود كه بايد در اين دوران تثبيت و تحكيم مىشد . اگرچه در عصر حضور ائمه عليهم السّلام نيز ، گاه فقيهان و محدثانى از طرف ائمه عليهم السّلام به‌عنوان مرجع دينى مردم معرفى مىگرديدند « 4 » ، و ليكن حضور امام عليه السّلام مانع از آن بود كه\r\n\r\n\r\n","description":"","footnote":"\r\n( 1 ) . طوسى ، همان ، ص 239 .\r\n( 2 ) . همان ، ص 229 .\r\n( 3 ) . همان ، ص 240 .\r\n( 4 ) . كشى ، رجال ، ص 594 و تفرشى ، نقد الرجال ، ج 2 ، ص 262 ، قضيه زكريا بن آدم قمى و ابان بن تغلب .\r\n","page_name":" 248 ","page_number":248},
  {"content":"\r\n\r\nايشان به چنان موقعيت ممتازى دست يابند . دوران غيبت صغرى ، شرايط را براى اين امر مهيا مىساخت ، به‌طورى كه اين امر تا پايان غيبت صغرى قطعيت نسبى يافت و در نامه‌اى كه از طرف امام عليه السّلام در جواب سؤالات اسحاق بن يعقوب رسيده و مردم را در حوادث پيش‌آمده به محدثان و فقيهان واجد صلاحيت ارجاع داده بود بر اين امر تأكيد گرديده و از آن‌ها به‌عنوان حجت‌هاى امام عليه السّلام بر مردم ياد شده بود . « 1 »\r\nفعاليت‌هاى علمى در اين عصر در دو قالب كلى فعاليت‌هاى آموزشى و نگارشى صورت مىگرفت . امور آموزشى عبارت بود از يك سلسله درس‌ها و بحث‌هاى علمى كه غالبا در خانهء علما و گاه در مساجد ارائه مىگرديد . تا اين زمان هنوز نهاد خاصى براى امور آموزشى شيعيان پديد نيامده بود و مساجد از آغاز پيدايش ، مهم‌ترين مراكز آموزشى در اسلام محسوب مىشدند كه حلقه‌هاى درسى در آن‌ها برپا مىگرديد . در شهرها و نواحىاى كه تراكم جمعيت شيعه در آن‌ها زياد بود ، اوضاع علمى و فرهنگى شهر تحت‌تأثير اين جمعيت غالب قرار مىگرفت و در مواردى كه امور سياسى و نظامى شهر نيز به دست شيعيان بود و يا متوليان امر داراى گرايش‌هاى همسويى با آنان بودند ، آن شهر داراى موقعيت ممتازى مىشد . جوّ فكرى و علمى شهرها باتوجه به عوامل تأثيرگذار مختلف ، متفاوت بود . در برخى شهرها انديشه‌هاى كلامى رواج داشت و در برخى ديگر ، اهل حديث و محدثان عنصر تعيين‌كنندهء محيط فكرى بودند و بعضى نيز جوّى آميخته از انديشه‌هاى مختلف را داشتند ؛ بدين ترتيب جوّ فرهنگى شهرها و حوزه‌هاى علمى شيعه متأثر از مكاتب علمى متداول در اين عصر بود . در ادامه به اين مكاتب علمى اشاره خواهيم كرد .\r\n\r\n\r\n","description":"","footnote":"\r\n( 1 ) . صدوق ، همان ، ص 484 .\r\n","page_name":" 249 ","page_number":249},
  {"content":"\r\n\r\n\r\nمكاتب علمى\r\nدر عصر غيبت باتوجه به موقعيت فرهنگى آن دوران دو مكتب علمى عمده در مراكز علمى شيعه رواج داشت : مكتب كلامى و مكتب حديث ، كه هريك تحت تأثير عوامل و عناصر تأثيرگذار زمانى و مكانى قرار داشتند . افزون بر اين دو ، مىتوان وجود نوعى مكتب فقهى را در اين عصر در نظر گرفت كه با مكتب فقهى پيشين ، يعنى مكتب فقهى زمان حضور ائمه عليهم السّلام و مكتب فقهى پس از غيبت صغرى ، يعنى عصر شيخ مفيد و شيخ طوسى متفاوت بود و در واقع مىتوان آن را حالت گذار و انتقال از يك دوره به دورهء ديگر دانست .\r\n\r\nالف ) مكتب كلامى\r\nگرچه طرح مباحث كلامى ، به‌معناى اصطلاحى آن ، كه از قرن دوم هجرى رواج يافت ، در گفتار امامان عليهم السّلام ، به‌ويژه در كلام امير المومنين عليه السّلام سابقهء ديرينه‌اى داشت ، ليكن شكل‌گيرى كلام شيعى را مىتوان در دوران امام صادق عليه السّلام و شاگردان آن حضرت دانست . در حقيقت علم كلام از اوايل قرن دوم هجرى در ميان مسلمانان پديد آمد . اين امر بيشتر تحت‌تأثير گسترش جغرافيايى جهان اسلام و برخورد انديشه‌هاى مختلف دينى مسلمانان با نحله‌ها و اديان ديگر بود و طبيعى است كه در بحث با پيروان ساير اديان ، ادلهء نقلى اسلامى كارآيى نداشت و دانشمندان مسلمان ناگزير مىبايست ادلهء عقلى را كه مورد پذيرش طرفين بود ، ارائه مىكردند ، بدين ترتيب انديشه‌هاى كلامى در علوم اسلامى شكل گرفت .\r\nكلام و بحث‌هاى كلامى با پيدايش معتزليان ، كه تمايلات عقل‌گرايى در آن‌ها بارز و آشكار بود به زودى گسترش و شيوع يافت . تقريبا از همين زمان بود كه برخى از شيعيان به كلام روى آوردند و اين علم جاى خود را در مكتب تشيع باز كرد . اولين متكلمان شيعه از اصحاب امام صادق و امام كاظم عليهما السّلام بودند . اينان كه طبقهء اول\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nمتكلمان شيعه را تشكيل مىدادند عبارتند از : هشام بن حكم ، هشام بن سالم ، مؤمن طاق ، محمد بن نعمان و على بن اسماعيل ، كه غالبا اهل كوفه بودند . بدين ترتيب شهر كوفه كه پايگاه مهم شيعيان محسوب مىگرديد ، مركز اصلى كلام شيعه شد .\r\nجوّ مذهبى ناهمگون شهر كوفه و حضور نحله‌ها و فرقه‌هاى مختلف شيعى و غيرشيعى ، كه ناخواسته موجب تضارب آراء و انديشه‌هاى پيروان آن‌ها مىگرديد و عالمان شيعى را وامىداشت تا در مقابل پاسخ‌گويى به اقوال و شبهات آنان برآيند ، سبب شد تا كلام شيعه در اين شهر به رشد و بالندگى برسد . جبههء مقابل متكلمان شيعهء كوفى ، معتزليان بصره بودند كه از عالمان بزرگ آن‌ها مىتوان به عمرو بن عبيد بصرى ( م 144 ق ) و عمرو بن بحر جاحظ ( م 255 ق ) و ابو جعفر عبيد الله اسكافى ( م 241 ق ) اشاره كرد . هم‌چنين اسماعيليان و زيديان كه گرايش‌هاى قوى كلامى و اعتزالى داشتند ، در نقطه مقابل متكلمان شيعه قرار مىگرفتند كه غالبا مناظراتى ميان آنان برپا مىشد .\r\nبدون‌شك در شكل‌گيرى مكتب كلامى فوق و تكوين آن در عصر غيبت ، برخورد نظرات كلامى معتزليان و آراى فرقه‌ها و نحله‌هاى مختلف اسلامى و غير اسلامى سهم بسزايى داشت و عالمان شيعه ناگزير بودند براى پاسخگويى به حملات و شبهات مخالفان ، كه در اين عصر گرايش‌هاى كلامى و اعتزالى داشتند ، به شيوه و روش خود آن‌ها متوسل شوند ؛ اما بايد توجه كرد كه اين امر دليل بر وامگيرى و تأثيرپذيرى كلام شيعى و متكلمان شيعه از مكتب اعتزال ، چنان‌كه بسيارى از انديشمندان غربى و نيز برخى از مسلمانان باور دارند ، نيست و در حقيقت مبانى كلامى شيعه ، تفاوت‌هاى اساسى با كلام معتزله داشته است .\r\nعصر غيبت صغرى ، دوران ظهور طبقهء دوم متكلمان شيعه به شمار مىرود .\r\nشهر كوفه همچنان مكتب كلامى خود را حفظ كرده بود ؛ اما با موقعيت علمى ممتاز\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nبغداد تا حد بسيارى از اهميت علمى اين شهر كاسته شده و مركزيت مكتب كلامى شيعه كمابيش به بغداد انتقال يافته بود . در اين عصر متكلمان بزرگى از ميان عالمان شيعه در بغداد ظهور كردند كه مهم‌ترين آن‌ها خاندان ايرانىنژاد نوبختى بودند . ابو سهل اسماعيل بن على نوبختى ( م 311 ق ) برجسته‌ترين فرد اين خاندان بود كه شيخ طوسى با القاب و عناوين والايى از او ياد كرده است . او رياست شيعيان بغداد را برعهده داشت . « 1 » پس از او حسن بن موسى نوبختى ( م 310 ق ) متكلم و فيلسوف بزرگ شيعه در بغداد بود . « 2 » علاوه بر بغداد ، كلام شيعه در برخى حوزه‌هاى علمى ديگر شيعه نيز رواج داشت ، از آن جمله شهر رى است كه علىرغم تأثيرپذيرى بسيار از مكتب حديثى قم ، به سبب رويارويى عالمان شيعه با معتزليان و زيديان ، علم كلام در آن رايج بود . ابن قبه رازى از متكلمان ممتاز اين شهر ، پيشتر در زمرهء معتزليان قرار داشت . « 3 » در خراسان نيز شهر نيشابور داراى گرايش‌هاى كلامى بيشتر بود و متكلمان شيعى نيشابورى مانند ابن عبدك جرجانى ، تحت‌تأثير مكتب كلامى بغداد و متأثر از متكلمان آن بودند . « 4 »\r\nاز دستاوردهاى مهم مكتب كلامى در عصر غيبت صغرى ، تأليف كتاب‌هاى متعددى بود كه براى بيان عقايد شيعه و يا در دفاع از آن‌ها در برابر حملات مخالفان و يا در ردّ و تكذيب اقوال و آراى آنان يا فرقه‌هاى گمراه نوشته مىشد .\r\nسهم عمدهء اين تأليفات به ابو سهل نوبختى تعلق داشت . شيخ طوسى بيش از سى كتاب از وى در مباحث كلامى نام برده است كه موضوع بسيارى از آن‌ها امامت ، و\r\n\r\n\r\n","description":"","footnote":"\r\n( 1 ) . طوسى ، الفهرست ، ص 31 .\r\n( 2 ) . همان ، ص 121 .\r\n( 3 ) . نجاشى ، رجال ، ص 265 .\r\n( 4 ) . طوسى ، همان ، ص 548 .\r\n","page_name":" 252 ","page_number":252},
  {"content":"\r\n\r\nردّ اقوال زيديان و معتزليان بوده « 1 » ؛ ولى هيچ‌يك از آثار وى به دست ، نرسيده است . حسن بن موسى نوبختى نيز كه داراى تصنيفات متعددى بود ، مجموعهء كلامى خود را با نام الآراء و الديانات به رشته تحرير درآورد كه به اتمام نرسيد . « 2 » ابن قبه رازى هم دو كتاب در باب امامت ، به نام‌هاى الانصاف و المستثبت ، در ردّ اقوال ابو القاسم بلخى ، متكلم مشهور خراسانى نوشته بود . « 3 » متأسفانه از تأليفات مكتب كلامى اين عصر آثارى به دست ما نرسيده است و كتاب الياقوت نوشتهء ابو اسحاق ابراهيم بن نوبخت نيز كه برجاى مانده ، باتوجه به برخى شواهد از تأليفات قرن ششم هجرى مىباشد و نويسندهء مذكور از خاندان نوبختى عصر غيبت نبوده است . « 4 »\r\nبه‌هرحال مكتب كلامى اين عصر دستاوردهاى ارزنده‌اى داشت كه موجبات تكامل كلام شيعه را در آغاز غيبت كبرى فراهم ساخت . طبقهء سوم متكلمان شيعه كه در رأس آن‌ها شيخ مفيد قرار دارد در واقع شاگردان مكتب كلامى غيبت صغرى بودند ، كه به اصلاح و تنقيح آراى كلامى متكلمان اين عصر پرداختند . از ميان آثار ايشان ، به‌خصوص تأليفات شيخ مفيد ، مىتوان تا حدودى به آراى كلامى متكلمان اين عصر پى برد . در كتاب اوايل المقالات ، شيخ مفيد به نقد برخى از آثار و اقوال نوبختيان مىپردازد . از آن جمله عقيدهء خاصى است كه دربارهء امام دوازدهم و جانشينى حضرت عسكرى عليه السّلام به ابو سهل نوبختى نسبت داده شده و بر خلاف نظر اجماعى علماى شيعه است . « 5 »\r\n\r\n\r\n","description":"","footnote":"\r\n( 1 ) . همان ، ص 31 .\r\n( 2 ) . همان ، ص 121 .\r\n( 3 ) . نجاشى ، همان‌جا .\r\n( 4 ) . ر ك : ابو اسحاق ابراهيم بن نوبختى ، الياقوت .\r\n( 5 ) . ر ك : شيخ مفيد ، اوايل المقالات ، ص 21 - 25 و بعد از آن .\r\n","page_name":" 253 ","page_number":253},
  {"content":"\r\n\r\n\r\nب ) مكتب حديثى\r\nمكتب حديثى شيعه مكتبى ديرپا و اصيل بود كه حيات خود را با ظهور اسلام آغاز كرد . احاديث معصومين همواره منبع دانش شيعيان و فصل الخطاب در مسائل اختلافى بوده است . در عصر غيبت علىرغم عدم دسترسى مستقيم به امام عليه السّلام شيعيان ، به جهت در اختيار داشتن انبوه احاديثى كه در طى سال‌هاى متمادى گردآورده بودند و يا روايت مىكردند ، از منابع علمى ممتازى برخوردار بودند . محدثان با استناد به احاديثى كه از پرداختن به كلام نهى كرده‌اند ، توجه به اين علم و بهره‌گيرى از آن را ضرورى نمىديدند و از آن نهى مىنمودند . بخشى از اين احاديث را شيخ صدوق ، شاخص‌ترين چهرهء مكتب حديثى قم و پرورش‌يافتهء اين عصر ، در پايان كتاب التوحيد خود ذكر كرده است . « 1 » به عقيدهء محدثان ، تنوّع موضوعى احاديثى كه بر تمامى ابواب اصول و فروع و . . . اشتمال داشت ، مىتوانست آن‌ها را در پاسخ‌گويى به مسائل و مشكلات علمى يارى دهد .\r\nراويان احاديث ائمه عليهم السّلام كه فقيهان شيعه نيز از ميان آن‌ها ظهور مىكردند ، در همهء شهرهاى شيعه‌نشين و حوزه‌هاى علمى شيعه حضور داشتند ، با اين حال شهر قم را مىتوان مركز مكتب حديثى شيعه در اين عصر برشمرد كه هيچ‌گونه گرايش كلامى در آن وجود نداشت . اين امر را بايد ناشى از پاىبندى عالمان قمى به مكتب اهل بيت و نيز تشيع يكپارچهء مردم قم دانست كه صاحبان ملل و نحل و پيروان ساير فرق شيعى و غيرشيعى در آن حضور نداشتند . مادلونگ ، اسلام شناس آلمانى در اين‌باره گفته است :\r\nشيعيان قم در وفادارى به امامت دوازده امام باقى ماندند و هيچ‌گونه اشتقاق فطحى يا واقفى در ميان تعداد بىشمار محدثان امامى اين شهر ياد نشده است . . . . « 2 »\r\n\r\n\r\n","description":"","footnote":"\r\n( 1 ) . صدوق ، كتاب التوحيد ، فصل آخر .\r\n( 2 ) . ر ك : جعفريان ، تاريخ تشيع در ايران ، ج 1 ، ص 209 ، به نقل از مقالهء مادلونگ ، كيهان انديشه ، ش 52 ، ص 152 .\r\n","page_name":" 254 ","page_number":254},
  {"content":"\r\n\r\nبدين ترتيب عدهء بسيارى از محدثان شيعه در قم گردآمده بودند كه از گرايش‌هاى افراطى و تفريطى به دور بودند و از آن‌ميان مىتوان به خاندان‌هاى بزرگ اشعريان ، آل بابويه و خاندان برقى اشاره كرد .\r\nشهر رى به جهت مجاورت با قم بيشترين تأثير را از مكتب حديثى قم گرفت .\r\nظهور محدثان بزرگى از اين شهر ؛ چون محمد بن يعقوب كلينى كه سرآمد محدثان اين عصر بود ، گواه بر اين است . كوفه و بغداد نيز پيروان بسيارى از مكتب حديثى را در خود جاى داده بودند ؛ اما مكتب حديثى بغداد و كوفه را به واسطهء برخى تفاوت‌ها ، مىتوان متمايز از مكتب حديثى قم دانست . محدثان قمى ، بسيارى از محدثان كوفه و بغداد را به غلو و ارتفاع متهم مىساختند « 1 » و البته اين اتهامات دور از حقيقت نبود ، به‌عنوان نمونه محمد بن على بن ابراهيم صيرفى ، يكى از محدثان كوفه بود كه در همين شهر به كذب و غلو شهرت داشت . « 2 » اين وضعيت ناشى از جوّ مذهبى شهر كوفه و وجود انديشه‌هاى افراطى و تفريطى در آن از يك سو ، و از سوى ديگر شيوهء خاص محدثان قم در برخورد با روايات و عقيدهء ايشان در مسألهء غلو بود . مامقانى در تنقيح المقال از قول وحيد بهبهانى دربارهء عقيدهء قمىها در مسألهء غلو مىنويسد :\r\nآنان جايگاهى رفيع و و الا و درجهء معينى از عصمت و كمال را برحسب اجتهاد و رأى خود براى امامان قائل بودند كه تعدى از آن را جائز نمىشمردند و بنا به عقيدهء مذكور اين تعدى را ارتفاع و غلو مىدانستند .\r\nوى سپس مواردى را كه ايشان مصاديق غلو دربارهء ائمه عليهم السّلام مىدانستند ، برمىشمرد . « 3 »\r\n\r\n\r\n","description":"","footnote":"\r\n( 1 ) . ر ك : نجاشى ، همان ، ص 329 و تفرشى ، نقد الرجال ، ص 142 .\r\n( 2 ) . نجاشى ، همان ، ص 332 .\r\n( 3 ) . مامقانى ، تنقيح المقال ، ج 3 ، ص 88 .\r\n","page_name":" 255 ","page_number":255},
  {"content":"\r\n\r\nمكتب حديثى اين عصر ، دستاوردهاى علمى ارزنده‌اى پديد آورد و شاهد تحولاتى در اين زمينه بود ، كه مهم‌تر از همه پيدايش جوامع حديثى است كه در آن‌ها مجموعه‌اى از احاديث اعتقادى ، فقهى و گاه اخلاقى و . . . گردآورى شده بودند و نمونهء شاخص آن و از اولين آثار تدوين شده به اين شيوه ، موسوعهء روايى الكافى نوشتهء محمد بن يعقوب كلينى ( م 329 ق ) مىباشد كه مشتمل بر ابواب مختلف اصول ، فروع ، اخلاق ، سيره ، آداب و سنن است و بعدها به‌عنوان اولين كتاب از چهار كتاب معتبر حديثى شيعه شناخته شد .\r\n\r\nج ) مكتب فقهى\r\nسنت يكى از مصادر فقه اسلامى و بلكه مهم‌ترين آن‌ها - به لحاظ گستردگى و غناى محتوايى است . در زمان حضور امامان عليهم السّلام ، شيعيان احاديث ايشان را به‌طور مستقيم فراگرفته ، و به آن‌ها عمل مىكردند و استناد مىورزيدند . به تدريج اين احاديث كه بيان‌كنندهء احكام فقهى بودند ، در قالب كتاب‌هايى به نام « اصل » به رشتهء تحرير درآمدند و پس از چندى كتاب‌هاى مختلف فقهى ، كه هريك حاوى احاديثى در يك موضوع فقهى بود ، پديدار گشتند . تا اواخر قرن سوم هجرى كتاب‌هايى تحت عناوين اصل ، جامع ، نوادر ، مسائل و . . . توسط محدثان و فقيهان شيعه نوشته شدند كه برخى مفصل و مشروح ، و برخى مختصر و موجز و گاه با نظم و ترتيب خاص تدوين يافتند . در كليهء اين كتاب‌ها ، روايات با سلسله سندهايى كه به امامان عليهم السّلام منتهى مىگرديد ، ذكر شده بودند و فقيهان براى بيان احكام ، به ذكر روايات مذكور بسنده مىكردند « 1 » و به آن‌ها استناد مىجستند . اين روايات ، احكام شرعى مسلّم و قابل اعتمادى بودند كه از مصدر تشريع ، يعنى امامان عليهم السّلام صادر مىشدند و تا زمان حضور ائمه عليهم السّلام وضعيت به همين‌گونه بود ؛ اما در دوران غيبت\r\n\r\n\r\n","description":"","footnote":"\r\n( 1 ) . ر ك : طوسى ، رسايل العشره ، مقدمه واعظزاده ، ص 45 - 46 .\r\n","page_name":" 256 ","page_number":256},
  {"content":"\r\n\r\nصغرى و از اواخر قرن سوم هجرى ، تحول جديدى در شيوهء فقاهتى شيعه پديد آمد و فقيهان روش خويش را در تدوين فقه و احكام شرعى تغيير دادند . در اين شيوهء جديد ، فقيهان شيعه به استخراج احكام از ميان روايات و احاديث دست زدند ، به جاى اين‌كه به ذكر روايات در هر مسأله فقهى و استناد به آن‌ها بسنده كنند ، و بدين ترتيب فتواهاى شرعى فقيهان در هر باب جاى بيان روايات و احاديث فقهى را گرفت . « 1 » فقيهان به جاى روايت احاديث فقهى ، به استنباط احكام از ميان روايات مىپرداختند و نتيجهء آن را كه فتواهاى شرعى بود ، بيان مىكردند .\r\nاين شيوه ، قدرت استنباط علمى فقيهان را در اين دوره كه دسترسى به امام ميسر نبود ، تقويت مىنمود و از طرفى براى عموم مردم ، كه از آگاهى علمى و درك فقهى كافى و بالا برخوردار نبودند ، سودمند بود .\r\nمكتب فقهى جديد كه مىتوان آن را فقه منصوص و يا به تعبير آية اللّه بروجردى ، المسائل المتلقاة « 2 » ناميد ، نخستين بار توسط ابن بابويه ( م 329 ق ) محدث بزرگ قمى ، ابداع شد . وى فتواهاى خود را در رساله‌اى براى فرزندش شيخ صدوق نوشت كه شيخ بسيارى از عبارات وى را در كتب فقهى خود ، من لا يحضره الفقيه ، المقنع ، و الهدايه ذكر كرده است و پس از پدر همين شيوه را دنبال مىنمود . « 3 » در ابتداى شكل‌گيرى مكتب جديد فقهى ، فقيهان به جهت رعايت احتياط در بيان فتواها ، عين الفاظ احاديث مربوط را مىآوردند و در واقع فتواهاى مذكور ، همان روايات بودند ؛ ولى بدون ذكر سند و انتساب آن‌ها به امام .\r\nمكتب فقهيى كه در اين عصر شكل گرفت به زودى در اوايل غيبت كبرى تكامل\r\n\r\n\r\n","description":"","footnote":"\r\n( 1 ) . همان ، ص 5 ؛ ابن براج ، المهذب ، مقدمه ، ص 23 - 24 و گرجى ، تاريخ فقه و فقهاء ، ص 125 - 126 .\r\n( 2 ) . همان ، ص 47 .\r\n( 3 ) . همان .\r\n","page_name":" 257 ","page_number":257},
  {"content":"\r\n\r\nيافته ، با ايجاد پاره‌اى تغييرات ، مكتب فقهى جديدى را پديد آورد كه علاوه بر مصادر چهارگانه تشريع احكام ، مبتنى بر علم اصول فقه بود و توسط شيخ طوسى به اوج خود رسيد .\r\nبه جز ابن بابويه ، فقيه ديگرى كه سهم بسزايى در پيدايش مكتب فقهى جديد داشت ، حسن بن على بن ابى عقيل حذّاء از فقيهان بزرگ و متكلمان قابل اعتماد اين عصر و معاصر ابن بابويه بود و او را بايد از پايه‌گذاران مكتب فقهى مزبور دانست . وى كتاب‌هاى متعددى در كلام و فقه نوشت كه مهم‌ترين آن‌ها مجموعهء فقهىاى به نام المستمسك بحبل آل الرسول است كه آن را به شيوهء جديد فقهى ( بيان فتاواى شرعى ) به رشتهء تحرير درآورد اين كتاب در ميان شيعيان شهرت بسيارى يافت و مورد استقبال قرار گرفت ، به‌طورى كه گفته شده حاجيانى كه از خراسان به عراق مىآمدند ، همگى اين كتاب را مىخريدند و به ديار خود مىبردند . « 1 » استقبال عمومى شيعيان از اين كتاب ، حاكى از اين است كه مكتب فقهى جديد تا چه حد براى عموم شيعيان سودمند بود و همين استقبال و درخواست‌هاى عمومى مردم ، براى نگارش كتاب‌هايى از اين قبيل موجب تكامل مكتب فقهى جديد در ادوار بعدى تاريخ علمى تشيع گرديد . كتاب ابن ابى عقيل در ميان عالمان و فقيهان شيعه نيز مورد توجه قرار گرفت . شيخ طوسى پس از ستودن ابن ابى عقيل ، درباره اين كتاب مىگويد : « كتاب بزرگ و پسنديده‌اى است » . « 2 » علامه حلّى ، ضمن اين‌كه اظهار داشته اين كتاب در زمان او در ميان شيعيان مشهور بوده ، بسيارى از اقوال فقهى ابن ابى عقيل را در كتاب مختلف الشيعه خود ذكر كرده است . « 3 » اين شيوهء جديد در فقه ، بعد از ابن ابى عقيل ، توسط ابن جنيد اسكافى ( م 381 ق ) در آغاز غيبت\r\n\r\n\r\n","description":"","footnote":"\r\n( 1 ) . نجاشى ، همان ، ص 35 و طوسى ، الفهرست ، ص 283 .\r\n( 2 ) . طوسى ، همان ، ص 459 .\r\n( 3 ) . حلى ، الخلاصه ، ص 40 و ابن براج ، همان ، مقدمه ، ص 24 .\r\n","page_name":" 258 ","page_number":258},
  {"content":"\r\n\r\nكبرى دنبال شد . از اين‌دو فقيه ، كه پايه‌گذاران مكتب فقهى جديد تلقى مىگردند ، در ميان فقيهان شيعه به « قديمين » ياد مىشود . « 1 »\r\n\r\nحوزه‌هاى علمى\r\nشيعيان در شهرهاى مختلف سرزمين‌هاى اسلامى مىزيستند و بدون‌شك در ميان آن‌ها عالمانى بودند كه مبانى دينى و احكام مذهبى را به آن‌ها مىآموختند .\r\nدر هر شهر ، باتوجه به شرايط سياسى و اجتماعى و مذهبى آن ، شيعيان فعاليت‌هاى علمى و آموزشى خود را دنبال مىكردند ، اما در برخى شهرها كه جمعيت شيعيان فزون‌تر و قابل‌ملاحظه بود و عالمان و دانشمندان بيشترى حضور داشتند ، اين فعاليت‌ها رونق چشمگيرى مىيافت و شهرهاى مذكور به‌عنوان مراكز ( حوزه‌هاى ) علمى و آموزشى شيعيان محسوب مىشدند . اين حوزه‌ها به نوبهء خود و بسته به‌نحوهء فعاليت‌هاى علمى و كيفيت و كميت آن‌ها ، از درجات اهميت مختلفى برخوردار بودند كه مهم‌ترين آن‌ها در عصر غيبت صغرى به شرح زيرند :\r\n\r\nكوفه\r\nكوفه اولين شهر بود كه تمايلات شيعى به‌طور گسترده در آن بروز و ظهور يافت ؛ اما تشيّعى كه در ابتداى امر در اين شهر شكل گرفت ، بيشتر جنبه سياسى داشت تا اعتقادى و علمى ، از اين‌رو به زودى اين شهر به مركزى براى قيام‌هاى شيعى و حركت‌هاى ضد اموى تبديل گرديد . از آغاز قرن دوم هجرى ، نوعى حركت فرهنگى در اين شهر آغاز شد . شيعيان مراودات گسترده‌اى با ائمه عليهم السّلام برقرار كردند و با گذشت اندك زمانى جوّ علمى بر اين شهر حاكم گشت . اين تحول در زمان امام باقر عليه السّلام و امام صادق عليه السّلام به وجود آمد . بسيارى از شاگردان اين‌دو\r\n\r\n\r\n","description":"","footnote":"\r\n( 1 ) . تبريزى ، روضات الجنات ، ج 2 ، ص 259 .\r\n","page_name":" 259 ","page_number":259},
  {"content":"\r\n\r\nامام از كوفيان بودند كه پس از چندى در زمرهء بزرگ‌ترين محدثان و فقيهان شيعه درآمدند . حضور اين عالمان در كوفه و تجمع آنان براى بحث‌ها و مناظرات ، چهرهء علمى به شهر مىبخشيد و آن را به صورت يكى از مراكز حديث شيعه درآورد كه شخصيت‌هاى ممتاز اصحاب ائمه عليهم السّلام و راويان حديث ايشان در آن مىزيستند ، به‌عنوان نمونه مىتوان به حضور اصحاب اجماع در اين شهر اشاره كرد . اصحاب اجماع كسانى هستند كه همهء علما و فقهاى شيعه ، اجماع و اتفاق نموده‌اند كه هر حديثى كه اين افراد به سند صحيح روايت كنند ، مورد تصديق و قبول است و ديگر ملاحظهء سند آن تا معصوم لازم نيست ، زيراكه آن‌ها در تقوا ، علم ، صداقت ، درايت ، حفظ و ضبط حديث به مرحله‌اى رسيده بودند كه تا دربارهء صحت صدور حديث يقين نداشتند ، آن را روايت نمىكردند . « 1 » اصحاب اجماع هجده تن ( شش نفر از اصحاب امام باقر عليه السّلام ، شش نفر از اصحاب حضرت باقر و حضرت صادق عليهما السّلام و شش تن از اصحاب امام كاظم و امام رضا عليهما السّلام ) را شامل مىشدند . « 2 » از اين هجده نفر ، جز دو نفر بقيه يا اهل كوفه بودند يا در آن سكونت داشتند ، از جملهء آن‌ها مىتوان به زرارة بن اعين ، محمد بن مسلم و بريدة بن معاويه عجلى اشاره كرد .\r\nمسألهء ديگر كه به تقويت مكتب علمى كوفه كمك مىنمود ، رفت‌وآمد ائمه عليهم السّلام به اين شهر بود . امام سجاد ، حضرت باقر و حضرت صادق عليهم السّلام ، بارها مخفيانه يا آشكارا به كوفه مىآمدند و به زيارت مزار امير المومنين و سيد الشهداء مىرفتند و طبيعى بود كه در اين آمد و شدها ، محدثان شيعه و اصحاب ايشان در\r\n\r\n\r\n","description":"","footnote":"\r\n( 1 ) . طوسى ، اختيار معرفة الرجال ، ش 430 ، 705 و 1050 .\r\n( 2 ) . ابو عمرو كشى از قول گروهى از مشايخ شيعه سه گروه از ياران امامان را كه از قدر و جلالت بيشترى برخوردار بودند به‌عنوان فقهاى مبرز شيعه يا اصحاب اجماع ياد كرده و گفته است : « همهء بزرگان شيعه بر صحت آن‌چه كه اينان درست و صحيح دانسته‌اند اتفاق‌نظر دارند » . ( اختيار معرفة الرجال ، همان ) بدين‌گونه موقعيت ويژه‌اى در بين محدثان و راويان براى اين سه گروه در نظر گرفته شد كه حاكى از موقعيت برتر علمى آنان بوده است .\r\n","page_name":" 260 ","page_number":260},
  {"content":"\r\n\r\nاين شهر از محضر آنان بهره‌مند مىشدند . گذشته از اين ، امام صادق عليه السّلام در زمان حكومت منصور عباسى ، مدت دو سال در شهر هاشميه ، پايتخت اوليهء منصور اقامت داشت . اين شهر به كوفه نزديك بود و ارتباط اصحاب امام در كوفه را با آن حضرت ميسر مىساخت . امام در اين مدت علاوه بر مباحثاتى با اصحاب خود ، مناظراتى نيز با ابو حنيفه و ابن ابى ليلى ، كه از فقيهان بنام اهل سنت در عراق بودند ، داشت و آن‌ها را مغلوب عظمت علمى خويش مىساخت . وقتى امام در مسجد كوفه حضور مىيافت ، طالبان علم از هرسو بر گرد او جمع مىشدند و از موضوعات مختلف سؤال مىكردند . سخن حسن بن على وشّاء ، تأثير فوق العادهء حضور امام صادق عليه السّلام در كوفه را نشان مىدهد . طبق اظهارات وى ، او نهصد تن از مشايخ حديث را درك نموده كه از امام صادق عليه السّلام روايت مىكردند . « 1 »\r\nبا انتقال ائمه عليهم السّلام به عراق در نيمهء اول قرن سوم ، اين شهر مىتوانست به جهت نزديكى به محل استقرار ايشان و گسترش مراودات شيعيان ، موقعيت ممتازى بيابد ، ليكن عوامل چندى مانع از اين امر شد . كوفه ، هرچند موقعيت علمى خويش را تا عصر غيبت و پس از آن دارا بود ، ولى مركزيت يافتن شهر قم به‌عنوان قطب علمى ، كه عالمان آن داراى عقايد درست و پاكى بودند ، از يك سو و شكل‌گيرى تدريجى مكتب بغداد از سوى ديگر ، موجبات ضعف موقعيت علمى كوفه را فراهم ساخت ، با اين حال هنوز شهر كوفه به‌عنوان مركز اصلى تشيع در عراق قلمداد مىشد و داراى مكتب خاصى بود . در اين شهر از زمان امام صادق عليه السّلام خاندان‌هاى علمى مشهورى مىزيستند كه ، حدود بيست خاندان علمى در اين شهر نام برده شده است « 2 » و برخى از آن‌ها تا عصر غيبت ، جايگاه علمى خود را حفظ كردند ، از آن جمله مىتوان به اشعريان ، كه از قبايل يمنى بودند و شاخه‌اى از\r\n\r\n\r\n","description":"","footnote":"\r\n( 1 ) . نجاشى ، رجال ، ص 28 .\r\n( 2 ) . ر ك : رجبى ، كوفه و نقش آن ، ص 278 ، به نقل از رجال بحر العلوم .\r\n","page_name":" 261 ","page_number":261},
  {"content":"\r\n\r\nآن‌ها در قم زعامت دينى داشتند ، آل نهيك ، آل جهم ، آل اعين و بنى جعفه اشاره كرد . در بين اين خاندان‌ها آل اعين از همه مشهورتر و در عصر غيبت چند تن از اين خاندان شاخص بودند ، به‌عنوان نمونه على بن سليمان بن حسن ، از شاخه بكريون كه توقيعاتى از ناحيهء امام دربارهء وى صادر شد . او از مشايخ روايت ابن بابويه قمى بود و كتابى به نام النوادر داشت . « 1 » ديگرى ابو الحسن على بن يحيى زرارى است كه شيخ طوسى در كتاب الغيبه ، در فصل مربوط به كسانى كه امام مهدى عليه السّلام را ديده‌اند ، روايتى از محمد بن حسن قمى نقل مىكند كه طبق آن امام عليه السّلام ، راوى را در مسائل دينىاش ، به ابو الحسن زرارى ارجاع مىدهد و طوسى اين امر را دليل بر اين مىداند كه او وكيل امام عليه السّلام بوده است . « 2 » محمد بن سليمان بن حسن نيز از همين خاندان و از اصحاب امام عسكرى عليه السّلام بود و در ايام غيبت با امام زمان عليه السّلام ارتباط داشت . گويا او وكيل امام بود و در سال 300 ق درگذشت .\r\nوى تأليفاتى از خود به جاى گذاشته است . « 3 »\r\nاز خاندان آل نهيك مىتوان به عبيد اللّه بن احمد بن نهيك اشاره كرد كه بسيارى از اصول اربعمائه را گردآورده بود . « 4 » ابو على احمد بن محمد بن عمار ( م 346 ق ) نيز از مشايخ گرانقدر كوفه محسوب مىشد كه احاديث و اصول بسيارى را روايت مىكرد . وى تأليفات متعددى داشت ، از آن جمله كتابى دربارهء پدران نبى اكرم و ايمان حضرت ابو طالب مىباشد . « 5 » گذشته از اينان دانشمندان بنام ديگرى هم در اين عصر در كوفه مىزيستند ، مانند احمد بن ميثم بن ابى نعيم ( م 270 ق ) ، احمد بن محمد بن سعيد ، معروف به ابن عقده ( م 333 ق ) ، محمد بن حسين بن\r\n\r\n\r\n","description":"","footnote":"\r\n( 1 ) . همان ، ص 219 و نجاشى ، همان ، ص 26 .\r\n( 2 ) . طوسى ، الغيبه ، ص 163 .\r\n( 3 ) . همان ، ص 162 و ابو غالب رازى ، رساله ابى غالب ، ص 226 .\r\n( 4 ) . همو ، رجال ، ص 330 .\r\n( 5 ) . طوسى ، الفهرست ، ص 70 .\r\n","page_name":" 262 ","page_number":262},
  {"content":"\r\n\r\nحفص خثعمى ( م 317 ق ) و على بن محمد بن زبير اسدى ( م 348 ق ) .\r\nشهر كوفه باتوجه به شرايط و موقعيت خاص سياسى و اجتماعى خود ، داراى جوّ علمى ناهمگون و غير يك‌دستى بود . چنان‌كه اشاره شد ، تشيع ابتدا در قالب سياسى خود در اين شهر بروز كرد و همين ويژگى بود كه تأثير آن همواره در چهرهء اجتماعى و مذهبى اين شهر به چشم مىخورد . عدم ثبات عقيدتى از خصوصيات بارز كوفيان به شمار مىرفت كه از قديم به آن شناخته شده بودند و همين امر موجب گرديده بود تا شهر كوفه جوّ ناآرامى داشته و از ابتدا محل درگيرىهاى عقيدتى و گرايش‌هاى افراطى و تفريطى باشد . بخش عمده گرايش‌هاى افراطى و غلوآميز شيعى ، برخاسته از همين شهر بود . « 1 »\r\nاين گرايش‌ها ، با سابقه ديرينه‌اى كه در اين شهر داشت ، همچنان در عصر غيبت نيز مشاهده مىشد . در ميان عالمان و محدثان كوفى اين عصر ، به نام كسانى برمىخوريم كه به غلو و ارتفاع ، متهم و يا مشهور بودند ، مانند على بن احمد كوفى ( م 352 ق ) كه كتاب‌هاى بسيارى نيز تأليف كرد « 2 » و محمد بن على بن ابراهيم صيرفى كه وقتى به قم آمد ، به سبب همين امر او را از شهر بيرون راندند . « 3 » كوفه هم‌چنين محل پيدايش بسيارى از فرقه‌هاى شيعى چون زيديه و خطابيه و واقفيه و . . . بود و در عصر غيبت نيز اكثر محدثان و بزرگان زيدى و واقفى و فطحى در كوفه حضور داشتند . به‌طور مثال على بن حسن طاطرى ، از سران بسيار متعصب واقفيه ، ساكن كوفه بود و كتاب‌هاى متعددى در حمايت از مذهب خود نوشته بود . « 4 »\r\n\r\n\r\n","description":"","footnote":"\r\n( 1 ) . شهر كوفه محل ظهور و مركز تجمع غاليان بود . اولين فرقه ، گروهى از غلات بودند كه در زمان امام على عليه السّلام در اين شهر ظهور كردند و سپس در زمان امام صادق عليه السّلام خطابيه و مغيريّه ، پيروان ابن ابى الخطاب و سعيد بن مغيره ، خطرناك‌ترين غاليان پديد آمدند .\r\n( 2 ) . تفرشى ، نقد الرجال ، ج 4 ، ص 269 .\r\n( 3 ) . نجاشى ، همان ، ص 266 .\r\n( 4 ) . طوسى ، همان ، ص 391 .\r\n","page_name":" 263 ","page_number":263},
  {"content":"\r\n\r\nعلى بن حسن بن فضّال نيز به داشتن مذهب فطحيّه شهرت داشت . « 1 » اين امر موجب ظهور آراء و انديشه‌هاى گوناگون و در نتيجه پيدايش و گسترش علم كلام در اين شهر مىشد . رواج انديشه‌هاى كلامى و عقلى از ويژگىهاى بارز حوزهء علمى كوفه بود و همپاى شكل‌گيرى مكتب علمى شيعى در كوفه ، انديشه‌هاى كلامى نيز در اين شهر رواج و توسعه مىيافت ، به‌طورى كه تا پايان قرن دوم هجرى ، كوفه مركز متكلمان شيعه محسوب مىشد و در آستانهء غيبت صغرى ، حوزهء علمى اين شهر بيشتر صبغهء كلامى داشت و بيش از اين‌كه جنبهء فقهى و حديثى آن مطرح باشد ، چهرهء كلامى آن خودنمايى مىكرد . طبقهء اول متكلمان شيعه در اين شهر زيسته بودند و از ميانشان شخصيت‌هاى ممتازى پديد آمدند . در عصر غيبت نيز علىرغم شكل‌گيرى و توسعهء مكتب كلامى بغداد ، كه حوزهء كوفه را تا حد زيادى تحت الشعاع قرار داد ، شخصيت‌هاى كلامى متعددى در شهر كوفه ظهور كردند . « 2 »\r\nبا اين حال حوزهء كوفه ، مكتب فقهى و حديثى خود را كمابيش حفظ نموده بود و در اين عصر نيز راويان و محدثان بسيارى از اين شهر برآمدند . از ويژگىهاى مهم شهر كوفه ، كه به اين وضعيت كمك مىكرد وجود منابع كهن حديثى شيعه بود .\r\nبسيارى از راويان و محدثان كوفه ، اصول اربعمائه را در اختيار داشتند و از آن‌ها روايت مىنمودند . درباره على بن محمد بن زبير ( م 348 ق ) ، كه بيش از صد سال عمر كرد ، گفته شده كه راوى اكثر اين اصول بوده است . « 3 » هم‌چنين ابو على احمد بن محمد بن عمار ( م 346 ق ) ، از مشايخ جليل القدر كوفه ، شمار زيادى از كتب مذكور را در اختيار داشت و از آن‌ها نقل مىنمود . « 4 » محدثان كوفى روابط\r\n\r\n\r\n","description":"","footnote":"\r\n( 1 ) . همان ، ص 292 .\r\n( 2 ) . از آن جمله مىتوان به احمد بن محمد بن عقده ( 332 ه ) محدث و متكلم شهير اين عصر اشاره كرد .\r\n( 3 ) . همو ، رجال ، ص 430 .\r\n( 4 ) . همو ، الفهرست ، ص 62 .\r\n","page_name":" 264 ","page_number":264},
  {"content":"\r\n\r\nگسترده‌اى با ساير حوزه‌هاى علمى شيعه در شهرهاى ديگر داشتند كه دربارهء آن‌ها گفتگو خواهد .\r\nبديهى است كه در اين مركز علمى ، همانند ديگر مراكز ، فعاليت‌هاى آموزشى در سطح وسيعى صورت مىگرفت و اين امر در مكان‌هاى مختلفى انجام مىپذيرفت . به‌طور معمول مساجد يكى از مهم‌ترين مراكز آموزشى به شمار مىرفتند كه در آن‌ها به دانش‌پژوهان در سطوح عالى آموزش داده مىشد . شهر كوفه مساجد بسيارى داشت كه برخى از آن‌ها در محلات شيعه‌نشين و يا در اختيار شيعيان بودند . مسجد جامع كوفه ، مهم‌ترين مركز آموزشى شهر بود كه محافل درسى شيعيان نيز در آن برگزار مىگرديد و شمارى از عالمان و محدثان شيعه به منظور تدريس يا تحصيل در آن حضور مىيافتند . دربارهء اهميت و موقعيت علمى شيعيان در اين مسجد اخبارى در دست است . كشّى روايت‌هايى آورده كه همگى از اهميت اين مسجد ، به‌عنوان يكى از مراكز فقه و حديث شيعه حكايت دارد . « 1 » حسن بن على وشّاء نيز از حضور شمار زيادى از راويان امام صادق عليه السّلام در اين مسجد سخن گفته است . « 2 » اين مسجد در عصر غيبت صغرى نيز موقعيت علمى و آموزشى خود را كمابيش حفظ كرده بود .\r\nاز ديگر مساجد قديمى منسوب به شيعيان در كوفه ، دو مسجد زيد و صعصعه ، پسران صوحان ، و از اصحاب امام على عليه السّلام ، را مىتوان نام برد كه اين دو مسجد هنوز در شهر كوفه باقى هستند . « 3 » مسجد ديگرى در محلهء بنى جعفه ، از قبايل شيعه مذهب كوفه قرار داشت كه به نام مسجد جعفى مشهور بود . از قبيلهء بنى جعفه شخصيت‌هاى ممتازى برآمدند كه از آن‌ميان مىتوان به جابر بن يزيد جعفى از\r\n\r\n\r\n","description":"","footnote":"\r\n( 1 ) . همو ، اختيار معرفة الرجال ، ش 839 و 981 .\r\n( 2 ) . نجاشى ، ش 80 .\r\n( 3 ) . رجبى ، كوفه و نقش آن ، ص 434 .\r\n","page_name":" 265 ","page_number":265},
  {"content":"\r\n\r\nاصحاب امام صادق عليه السّلام اشاره كرد . هم‌چنين مساجد ديگرى توسط اصحاب ائمه عليهم السّلام در كوفه احداث شده بودند ، مانند مسجد حسين بن شدّاد جعفى ، از اصحاب امام صادق عليه السّلام كه در سال 203 ق درگذشت . « 1 » و مسجد جعفر بن بشير بجلى ( م 208 ق ) ، از اصحاب امام رضا عليه السّلام كه تأليفات بسيارى در ابواب فقهى داشت . اين مسجد محل آمدوشد بسيارى از بزرگان و عالمان شيعه بود كه به كوفه مىآمدند . « 2 » از ديگر مساجد شيعيان در كوفه ، مسجد سمال ، منسوب به آل ابى سمال از خاندان‌هاى علمى و بنام شهر است كه در ارتباط با امام رضا عليه السّلام بودند . « 3 » محمد بن حسن بن صالح همدانى نيز مسجدى در كوفه داشت . او از عالمان و متكلمان ممتاز عصر خود به شمار مىرفت كه در سال 168 ق درگذشت . وى زيدى مذهب و صاحب تأليفاتى چند بود . « 4 » اين مساجد اغلب در عصر غيبت صغرى داير بودند و مىتوان حدس زد كه حلقه‌هاى درسى و جلسات روايت و املاى علماى شيعه در آن‌ها برگزار مىشد . آل اعين از خاندان‌هاى بنام شيعه در كوفه نيز در محلات خاص خود مساجدى داشتند كه مركز فعاليت‌هاى علمى و آموزشى بود . « 5 »\r\n\r\nقم\r\nقم نخستين شهر در ايران بود كه با مهاجرت گروهى از شيعيان كوفه به آن‌جا ، پذيراى مذهب تشيع شد . شيعيان قم از همان آغاز ، ارتباط نزديكى با ائمه عليهم السّلام داشتند و نام بسيارى از ايشان در زمرهء راويان ، محدثان و اصحاب ائمه عليهم السّلام ذكر شده است . با گسترش تشيع در قم و افزايش ارتباط علماى آن ديار با ائمه ، اين\r\n\r\n\r\n","description":"","footnote":"\r\n( 1 ) . همان ، ص 435 .\r\n( 2 ) . همان .\r\n( 3 ) . همان ، ص 436 .\r\n( 4 ) . همان ، ص 437 .\r\n( 5 ) . ر . ك : ابو غالب زرارى ، همان ، ص 127 .\r\n","page_name":" 266 ","page_number":266},
  {"content":"\r\n\r\nشهر به صورت يكى از مراكز علمى شيعه درآمد ، به‌طورى كه شمارى از عالمان ممتاز و راويان بزرگوارى كه به‌طور مستقيم احاديث را از ائمه عليهم السّلام دريافت مىكردند ، در قم مىزيستند . نقش اساسى عالمان قم در حفظ و اشاعهء دين ، به گونه‌اى بود كه در روايتى آمده است : « اگر اهل قم نبودند دين از بين رفته بود » . « 1 »\r\nروابط عالمان قم با ائمه عليهم السّلام تا عصر غيبت ادامه يافت و در طى دوران غيبت صغرى نيز روابط نزديكى با نائبان خاص امام عليه السّلام داشتند . پيوند علمى اين شهر با امامان و نائبان امام دوازدهم موجب شد تا علوم اهل بيت عليهم السّلام در آن به‌طور گسترده انتشار يابد و شهر قم موقعيت ممتاز و برترى در بين شهرهاى شيعى و مراكز علمى تشيع به دست آورد . آن‌چه كه اين موقعيت را بيشتر تحكيم مىبخشيد ، مهاجرت شمارى از عالمان و انديشمندان شيعه از ديگر مراكز علمى به اين شهر بود . « 2 » بدين ترتيب قم در عصر غيبت صغرى مركز اصلى حفظ احاديث اهل بيت و نقل و انتقال آن‌ها گرديد . شهر قم از نظر عقيدتى يك دست بوده ، تابعيت تك‌تك ائمه عليهم السّلام را پذيرفته بود و در عصر غيبت نيز پيوند خود را با نائبان خاص امام دوازدهم حفظ كرد . عالمان قم به شدت با مظاهر انحراف و افراطىگرى مقابله مىنمودند ، به‌طورى كه در آستانهء غيبت صغرى ، حركت گسترده‌اى از طرف علماى قم در اين جهت صورت گرفت . آنان نسبت به هرگونه حركت انحرافى و انديشهء نادرست واكنش نشان داده و به شدت با آن برخورد مىكردند ، تا آن‌جا كه تعدادى از راويان و محدثان ، كه گاه چهره‌هاى برجسته و ممتازى در ميان آن‌ها ديده مىشد ، مورد قدح و طعن آنان قم قرار گرفتند ، براى نمونه احمد بن محمد بن خالد برقى ( م 280 ه ) ، راوى موثق و عالم بزرگ قم به\r\n\r\n\r\n","description":"","footnote":"\r\n( 1 ) . ر ك : قمى ، تاريخ قم ، ص 278 .\r\n( 2 ) . در اين‌باره به بخش روابط حوزه‌هاى علمى نگاه كنيد .\r\n","page_name":" 267 ","page_number":267},
  {"content":"\r\n\r\nجهت نقل برخى از روايات ضعيف ، مورد اعتراض علماى قم واقع شد و احمد بن محمد بن عيسى ، زعيم دينى شهر ، وى را از قم اخراج كرد . البته پس از چندى كه حقيقت امر آشكار گرديد و اتهام منسوب به برقى بر طرف شد ، وى را بازگردانيده و از او دلجويى كرد . « 1 » همين قضيه براى سهل بن زياد آدمى نيز پيش‌آمد ؛ احمد بن محمد بن عيسى به غلو و كذب اقوال او شهادت داده او را از قم بيرون راند و از وى اظهار برائت نمود و مردم را از شنيدن روايات او نهى كرد . سهل از قم خارج شد و به رى رفت و در آن‌جا سكونت گزيد . « 2 » محمد بن اورمه ، از ديگر كسانى بود كه به غلو متهم گرديد و نزديك بود كه به دست مردم قم كشته شود . « 3 » از جمله كسان ديگرى كه به جرم عقايد افراطى از شهر اخراج شدند ، محمد بن موسى همدانى و حسين بن عبيد اللّه محرّر بودند . « 4 » جوّ مقابله با افراطىگرى به‌گونه‌اى بود كه حتى اجازهء ورود چنين انديشه‌هايى را به شهر نمىداد . زمانىكه محمد بن على صيرفى كه در كوفه به كذب و غلو شهرت داشت به قم آمد ، علماى قم وى را از شهر رانده و اخراج كردند . « 5 » حتى علماى قم ، از نقل رواياتى كه بوى غلو مىداد نيز خوددارى مىنمودند . ابن الوليد ، محدث بزرگ قم ، كه از مشايخ و استادان شيخ صدوق است ، برخى روايات محمد بن حسن صفار ، محدث بزرگ كوفى را كه در كتاب‌هايش نقل نموده بود ، روايت نمىكرد ، زيرا در آن‌ها شائبهء غلو دربارهء ائمه عليهم السّلام وجود داشت . « 6 »\r\n\r\n\r\n","description":"","footnote":"\r\n( 1 ) . تفرشى ، نقد الرجال ، ج 1 ، ص 155 .\r\n( 2 ) . همان ، ج 2 ، ص 384 .\r\n( 3 ) . نجاشى ، رجال ، ص 329 .\r\n( 4 ) . همان و كشى ، رجال ، ص 432 .\r\n( 5 ) . همان ، ص 332 .\r\n( 6 ) . نجاشى ، همان ، ص 354 .\r\n","page_name":" 268 ","page_number":268},
  {"content":"\r\n\r\nاين جوّ علمى قم چنان موقعيت علمى ثابت و معقولى را براى آن پديد آورده بود كه مىتوانست مرجع حل و فصل برخى مشكلات و مسائل علمى باشد ، به ويژه در عصر غيبت كه عدم حضور امام عليه السّلام اين امر را محسوس‌تر مىساخت ، تا جايى كه گاه نائبان خاص امام عليه السّلام ، در پاره‌اى مسائل به رأى و نظر علماى قم توجه مىكردند . نقل شده است كه حسين بن روح ، نائب سوم ، كتابى بنام التاديب را نزد گروهى از علماى قم فرستاد و از آن‌ها خواست تا آن را بررسى كنند و ببينند چه مقدار از مطالب آن با نظر آن‌ها مخالفت دارد . عالمان قم پس از بررسى كتاب ، اظهار داشتند كه جز يك مسأله ، بقيهء مطالب كتاب تأييد مىگردد . « 1 » اين امر نشان دهندهء آن است كه مكتب علمى قم ، مبناى اساسى براى سنجش آراء و اقوال علمى شيعيان محسوب مىشد .\r\nجوّ علمى قم كاملا تحت‌تأثير مكتب حديثى و متأثر از محدثان بزرگ شيعه بود ، كه تعداد كثيرى از آن‌ها در اين شهر به سر مىبردند . در ميان تعداد بىشمار محدثان و فقيهان اين شهر در عصر غيبت ، حتى به نام يك متكلم و يا عالمى با گرايش‌هاى كلامى برنمىخوريم . در اين عصر خاندان‌هاى علمى قديمى و علماى برجسته در قم مىزيستند . مهم‌ترين اين خاندان‌ها اشعريان بودند كه از چهره‌هاى شاخص ايشان مىتوان به احمد بن محمد بن عيسى ( م 280 ق ) ، محمد بن احمد بن يحيى اشعرى ( م 280 ق ) ، سعد بن عبد اللّه قمى ( م 299 ق ) و ابو على احمد بن ادريس ( م 306 ق ) اشاره كرد . خاندان برقى از وابستگان و مواليان اشعريان بودند كه محدثان و علماى برجسته‌اى از ميان آن‌ها ظهور نمودند . اين خاندان نيز در اصل كوفى بودند كه به قم مهاجرت كردند و در قريهء برق‌رود سكنى گزيدند و از اين‌رو به نام برقى شهرت يافتند . از شخصيت‌هاى برجستهء اين\r\n\r\n\r\n","description":"","footnote":"\r\n( 1 ) . طوسى ، الغيبه ، ص 227 و 240 .\r\n","page_name":" 269 ","page_number":269},
  {"content":"\r\n\r\nخاندان ، احمد بن محمد بن خالد ( م 280 ق ) و محمد بن عبيد اللّه برقى ، ملقب به ماجيلويه هستند .\r\nاز ديگر خاندان‌هاى علمى قم ، خاندان بابويه بودند كه از آن‌ميان على بن حسين بن موسى بن بابويه ( م 329 ق ) ، پدر شيخ صدوق در اين عصر مىزيست . از ساير علما و محدثان قم بايد به محمد بن حسن صفار ( م 290 ق ) ، احمد بن حسن بن الوليد ( م 343 ق ) ، عبد اللّه بن جعفر حميرى ( م 298 ق ) و ابن قولويه ( م 362 ق ) اشاره كرد .\r\n\r\nبغداد\r\nحوزهء علمى تشيع در بغداد ، حوزهء نوپايى بود كه تحت‌تأثير مكاتب علمى كوفه و قم شكل گرفت و هم‌زمان با افول حوزهء كوفه به رشد و تعالى رسيد . در همين زمان كه حوزهء بغداد در حال شكل‌گيرى بود شمار بسيارى از فقيهان و محدثان ، از كوفه و شهرهاى ديگر به بغداد مهاجرت كردند . احتمالا اين مهاجرت‌ها از دهه‌هاى اول قرن سوم شروع شد و به‌طور قطع انتقال ائمه عليهم السّلام در همين ايام به عراق ، در اين امر بىتأثير نبود . دوران غيبت ، در واقع دوران تكوين اين حوزهء علمى به شمار مىرفت ، به‌طورى كه پس از آن با گذشت چند دهه ، مكتب تشيع در بغداد به شكوفايى علمى و اوج تعالى خود رسيد و در نيمه اول قرن پنجم هجرى با حضور عالمانى چون شيخ مفيد و شاگردان وى ، از جمله علم الهدى و شيخ طوسى به بالاترين پايه در حدّ خود نايل شد .\r\nاز نخستين عالمانى كه در آغاز غيبت صغرى به بغداد مهاجرت كردند ، عثمان بن سعيد عمرى ، اولين نائب امام عليه السّلام بود كه پس از رحلت امام عسكرى عليه السّلام به بغداد آمد و پس از وى ساير نواب خاص نيز در اين شهر سكنى گزيدند . همين امر نوعى مركزيت علمى براى اين شهر پديد آورد . در حقيقت پيشگامان حوزهء علمى بغداد را در عصر غيبت ، بايد عثمان بن سعيد و پسر وى محمد بن عثمان عمرى\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nدانست . بديهى بود كه عثمان ، نائب اول ، پس از آن‌كه خود را به‌عنوان نائب امام دوازدهم به شيعيان و عالمان بغداد معرفى كرد ، مرجع اصلى در امور علمى و حل و فصل مسائل و مشكلات دينى قرار گرفت . در طيف مهاجران به بغداد ، نام عالمانى از كوفه و نيز كسانى از بصره ، قم ، رى و حتى سمرقند « 1 » را مشاهده مىكنيم .\r\nمهاجرت اين عالمان به بغداد ، به لحاظ علمى بسيار حائز اهميت و در تكامل حوزهء علمى بغداد مؤثر بود و بدين ترتيب حوزهء علمى بغداد تحت‌تأثير مكاتب مختلف علمى و انديشه‌هاى عالمان شيعه شكل گرفت . آن‌چه بيش از همه بر حوزهء بغداد غلبه داشت ، گرايش‌هاى كلامى و مباحث عقلى بود و اين امر طبعا از موقعيت خاص بغداد و محيط علمى آن ناشى مىشد كه رويارويى دائم با انديشه‌هاى كلامى اسلامى و غير اسلامى و برخورد با فرقه‌ها و نحله‌هاى مختلف در آن امرى اجتناب‌ناپذير بود . چنان‌كه اشاره شد ، علم كلام در نزد شيعيان ، ابتدا در كوفه رواج يافت و طبقهء اول متكلمان شيعه از عالمان و محدثان كوفى بودند . با افول حوزهء كوفه ، مكتب كلامى آن به تدريج به بغداد منتقل گرديد ، به‌طورى كه طبقهء دوم متكلمان شيعه بيشترشان از شهر بغداد برخاستند . در اين طبقه ، متكلمان بزرگى ظهور كردند ؛ چون ابو عيسى محمد بن هارون ورّاق ( م 247 ق ) ، كه مناظرات بسيارى با جاحظ بصرى داشت و كتاب‌هايى در امامت و ردّ اقوال ديگر فرق و مذاهب نوشته بود « 2 » و احمد بن يحيى راوندى ( احتمالا م 245 ق ) ، كه شاگرد ابو عيسى ورّاق بود و هم‌چنين ابو الاحوص داوود بن اسد بصرى كه از مؤلفان بزرگ اين عصر محسوب مىشد . همهء اين افراد داراى تأليفات عديده‌اى در كلام بودند . « 3 »\r\n\r\n\r\n","description":"","footnote":"\r\n( 1 ) . همو ، رجال ، ص 433 و نجاشى ، همان ، ص 267 .\r\n( 2 ) . نجاشى ، همان ، ص 372 .\r\n( 3 ) . اقبال ، خاندان نوبختى ، ص 90 .\r\n","page_name":" 271 ","page_number":271},
  {"content":"\r\n\r\nدر عصر غيبت ، فرهيختگان علم كلام از بين اعضاى خاندان نوبختى در بغداد ظهور كردند كه همگى از طبقهء دوم متكلمان شيعه به شمار مىآيند . بزرگان اين خاندان در اين عصر ، كه زعامت اجتماعى و مذهبى شيعيان و رياست متكلمان بغداد را به عهده داشتند ، ابو سهل اسماعيل بن على نوبختى ( م 311 ق ) و حسن بن موسى نوبختى ( م 310 ق ) بودند . گذشته از اينان افراد ديگرى هم از اين خاندان علم و ادب ، در عصر مذكور مىزيستند كه از آن جمله اسحاق كاتب را مىتوان نام برد .\r\nشهر بغداد ، گذشته از علم كلام ، مركز فقاهت شيعى نيز به شمار مىرفت . اين امر بيشتر از وجود نواب خاص امام دوازدهم آن شهر نشأت مىگرفت كه در واقع باب علم امام دوازدهم عليه السّلام بودند . علاوه بر اينان فقيهان و محدثان بزرگى در بغداد بسر مىبردند . از جملهء اين افراد محمد بن احمد بن جنيد اسكافى بود كه در نيمهء دوم قرن چهارم درگذشت . وى تصنيفات زيادى داشت كه بنا به گفتهء شيخ طوسى به واسطهء اين‌كه قائل به حجّيت قياس بود ، كتاب‌هايش متروك و مطرود مانده بود . از جمله آثار وى دو موسوعه فقهى به نام‌هاى تهذيب الشيعه لاحكام الشريعه در حدود 20 جلد و مشتمل بر كليهء ابواب فقهى و ديگرى كتاب المختصر الاحمدى للفقه المحمدى را مىتوان نام برد . نجاشى در رجال خود بالغ بر يكصد كتاب ، از آن جمله سى كتاب در مباحث كلامى از وى ذكر كرده است . ابن جنيد از مشايخ روايت شيخ مفيد هم محسوب مىشد . « 1 » از ديگر عالمان و فقيهان حوزه بغداد محمد بن همام بغدادى ( م 336 ق ) است ، كه راوى احاديث بسيارى بود . نجاشى از او با تجليل ياد كرده و كتابى به‌عنوان النوادر فى تاريخ الائمه عليهم السّلام را از آثار وى نام برده است . « 2 » محمد بن يعقوب كلينى ( م 329 ق ) محدث بزرگ حوزهء رى نيز در اواخر\r\n\r\n\r\n","description":"","footnote":"\r\n( 1 ) . نجاشى ، همان ، ص 388 و طوسى ، الفهرست ، ص 392 و خويى ، معجم رجال الحديث ، ج 15 ، ص 336 .\r\n( 2 ) . نجاشى ، همان ، ص 379 و طوسى ، همان ، ص 402 .\r\n","page_name":" 272 ","page_number":272},
  {"content":"\r\n\r\nعمر به بغداد مهاجرت كرد و دو سال آخر عمرش را در اين شهر گذرانيد . افزون بر اين‌ها ، نبايد از مراودات عالمان ديگر مراكز و حوزه‌ها با حوزهء بغداد غافل ماند .\r\nيكى از مراكز مهم آموزشى شهر بغداد ، در كنار خانه‌هاى عالمان كه هميشه پذيراى خيل دانش‌پژوهان بودند ، مسجد براثا از مساجد قديمى بغداد را بايد نام برد كه در محلهء براثا قرار داشت و براى شيعيان از حرمت و قداست ويژه‌اى برخوردار بود . برخى بناى آن را به امام على عليه السّلام نسبت داده‌اند . « 1 » اين مسجد محل تجمع شيعيان و مذاكرات و مباحثات آنان به شمار مىرفت و گاه منشأ بروز درگيرىهايى بين شيعيان و سنيان مىشد و بارها مورد هجوم و ويرانى واقع گرديد . « 2 »\r\n\r\nرى\r\nحوزهء علمى شهر رى نيز حوزه‌اى نوپا و به شدت تحت‌تأثير مكتب قم بود .\r\nتشيع اصيل ، در اواخر قرن دوم هجرى در رى ظهور كرد و از همان زمان ، ارتباط گروه اندك شيعيان اين شهر با ائمه عليهم السّلام آغاز شد . نخستين روايتى كه از اين ارتباط سخن گفته دربارهء ديدار برخى شيعيان رى با امام كاظم عليه السّلام است . از سخن امام عليه السّلام خطاب به شيعيان اهل رى در اين روايت مىتوان دريافت كه حاكم وقت شهر ، شيعه بوده است كه در پردهء تقيه و پنهان داشتن مذهب خود ، از شيعيان حمايت مىكرد . در ميان اصحاب امام كاظم عليه السّلام ، چندين نفر ملقب به رازى هم وجود دارند كه اين افراد يا اهل رى بودند و يا در آن سكونت داشتند . از جملهء اين افراد حسين بن محمد رازى ، على بن عثمان رازى و عمرو بن عثمان رازى هستند . « 3 » در ميان\r\n\r\n\r\n","description":"","footnote":"\r\n( 1 ) . ابن حوقل ، صورة الارض ، ص 216 و بعضى عقيده داشتند آن حضرت در محل اين مسجد نماز خوانده است . بغدادى ، تاريخ بغداد ، ج 1 ، ص 90 .\r\n( 2 ) . ر . ك : همان و ابن جوزى ، المنتظم ، ج 13 ، ص 247 و موسوى ، زندگى سياسى و فرهنگى شيعيان بغداد ، ص 36 - 38 .\r\n( 3 ) . ر ك : مسند امام كاظم عليه السّلام ، ج 3 ، ص 366 و 470 و 483 .\r\n","page_name":" 273 ","page_number":273},
  {"content":"\r\n\r\nاصحاب امام رضا عليه السّلام نيز به نام برخى از مردمان رى برمىخوريم . « 1 » روايتى نيز حاكى از ارتباط شيعيان اين شهر با امام نهم عليه السّلام است كه در آن حرّ بن عثمان همدانى خبر مىدهد كه گروهى از شيعيان رى به نزد امام جواد عليه السّلام رفته بودند . « 2 » ارتباط نزديك شيعيان رى با ائمه ، تأثير مستقيم و نقش بسزايى در بارورى حوزهء علمى اين شهر داشت ، به‌ويژه كه اين ارتباط در عصر غيبت همچنان حفظ شده و ادامه يافت . علماى شهر در تماس مستقيم با نواب خاص بودند و وكيلان امام عليه السّلام فعاليت چشمگيرى داشتند .\r\nاز ميان وكلاى امام در شهر رى ، محمد بن جعفر اسدى ( م 312 ق ) از ديگران مشهورتر ، و مورد وثوق و موصوف به عدالت بود كه با ناحيهء مقدسه از طريق مكاتبه ، ارتباط داشت و در مكاتبات خود از مسائل فقهى و علمى پيش‌آمده سؤال مىكرد و جواب آن‌ها را دريافت مىنمود . شيخ صدوق پاسخ يكى از نامه‌هاى او را كه توقيعى از طرف امام عليه السّلام است و از طريق محمد بن عثمان عمرى به دست او رسيده و در آن جواب پاره‌اى مسائل فقهى او بيان شده بود ، نقل كرده است . « 3 » اسدى از محدثان بزرگ رى بود كه در زمرهء مشايخ روايت شيخ طوسى قرار داشت و شيخ كتابى را از او نام مىبرد . « 4 » هم‌چنين محمد بن حسّان رازى ، از محدثان بزرگ رى در اين عصر به شمار مىرود كه كتابى به نام ثواب القرآن نوشته بود و از سعد بن عبد الله و محمد بن عطار ، راويان قمى روايت مىكرد . « 5 » اما چهرهء شاخص محدثان رى در عصر غيبت ، محمد بن يعقوب كلينى ، صاحب كتاب\r\n\r\n\r\n","description":"","footnote":"\r\n( 1 ) . ر ك : مسند امام رضا عليه السّلام ، ج 2 ، ص 515 و 525 و 573 .\r\n( 2 ) . ر ك : مسند امام هادى عليه السّلام ، ص 128 .\r\n( 3 ) . طبرسى ، الاحتجاج ، ج 2 ، ص 298 و صدوق ، كمال الدين ، ص 520 .\r\n( 4 ) . طوسى ، الفهرست ، ص 435 .\r\n( 5 ) . همان ، ص 414 .\r\n","page_name":" 274 ","page_number":274},
  {"content":"\r\n\r\nالكافى است كه بيشتر عمر خويش را در اين شهر گذرانيد و در پايان عمر به بغداد مهاجرت نمود و در همان‌جا درگذشت . يكى از دانشمندان و مؤلفان بنام رى على بن محمد بن ابراهيم رازى كلينى معروف به علّان و دايى شيخ كلينى است . به نظر مىرسد كه وى ارتباط نزديكى با امام عليه السّلام داشته است . او نامه‌هاى متعددى به آن حضرت مىنوشت و جواب دريافت مىكرد . او در آخرين نامه‌اش دربارهء رفتن به سفر حج با امام عليه السّلام مشورت نموده بود . وى صاحب تأليفات متعددى از جمله كتابى به نام اخبار القائم مىباشد . « 1 »\r\nارتباط حوزهء رى با ديگر مراكز علمى شيعه ، به‌ويژه قم و كوفه و مهاجرت بعضى عالمان شيعه به اين شهر ، در تقويت و تحكيم موقعيت علمى آن تأثير بسزايى داشت . جوّ علمى رى ، تحت‌تأثير مكتب حديثى قم بود ؛ لذا محدثان و راويان متعدد و بنامى در رى ظهور كردند كه به برخى از ايشان اشاره شد . ولى حضور معتزليان و سابقهء ديرينه انديشه‌هاى كلامى غيرشيعى در اين شهر ، زمينه را براى شيوع علم كلام فراهم ساخته بود ، با اين حال علماى شيعه تمايل كمترى به روى آوردن به اين علم داشتند . يكى از معدود متكلمان شيعى شهر رى در اين عصر ، ابن قبهء رازى ، ابو جعفر محمد بن عبد الرحمن بود كه كتاب‌هاى متعددى در مباحث كلامى نوشت و مناظرات چندى با معتزليان و متكلمان عصر خويش ، از جمله استادش ابو القاسم بلخى داشت . « 2 »\r\nبه‌هرحال نقش فعال مكتب رى را در عصر غيبت مىتوان باتوجه به عالمان ممتاز و برجسته‌اى كه از اين ديار ظهور كردند و تأليفات فراوانى كه توسط ايشان به رشتهء تحرير درآمد ، دريافت .\r\n\r\n\r\n","description":"","footnote":"\r\n( 1 ) . تفرشى ، نقد الرجال ، ج 3 ، ص 291 .\r\n( 2 ) . براى اطلاع بيشتر به بخش دانشمندان و انديشمندان مراجعه كنيد .\r\n","page_name":" 275 ","page_number":275},
  {"content":"\r\n\r\n\r\nنيشابور\r\nچنان‌كه اشاره شد تشيع در خراسان به‌طور پراكنده در شهرهاى مختلفى چون نيشابور ، سبزوار ، سرخس و بلخ رواج داشت . نيشابور در ميان شهرهاى خراسان از موقعيت علمى ممتازى برخوردار بود و از مراكز عمدهء علمى اهل سنت محسوب مىشد . با اين حال حوزهء علمى تشيع در اين شهر نقش فعالى ايفا مىكرد و اين امر به‌ويژه از آغاز قرن سوم هجرى به خوبى مشهود است . شاهد بر اين مطلب ، وجود انديشمندان و عالمان نامدار شيعه است كه در اين زمان در شهر نيشابور مىزيستند و ارتباط مستمرى با امامان عليهم السّلام در عراق داشتند . هم‌چنين از سوى ائمه عليهم السّلام پيوسته وكيلانى براى شيعيان نيشابور تعيين مىگرديد كه رابط ايشان با امام باشند . گذشته از اين وكيلان ، نمايندگانى نيز از طرف شيعيان به عراق نزد ائمه عليهم السّلام فرستاده مىشدند تا مشكلات و مسائل علمى خود را مطرح كرده ، پاسخ آن‌ها را دريافت نمايند . حامد بن احمد بوسنجى نقل مىكند كه شخصى از اهالى بوزجان ( از قريه‌هاى نيشابور ) ، از جانب فضل بن شاذان نيشابورى مأمور شد تا نزد امام عسكرى عليه السّلام برود و پاسخ سؤالاتى را از ايشان بپرسد . ابو عبد اللّه شاذان نيشابورى نيز از كسانى است كه به حضور امام عليه السّلام رسيد . « 1 » هم‌چنين علماى نيشابور براى حل اختلافاتى كه در پاره‌اى مسائل ميان آن‌ها پيش مىآمد ، با امام عليه السّلام مكاتبه مىكردند و در آن‌باره استفسار مىنمودند ، از جمله در اختلافى كه ميان بعضى علما با فضل بن شاذان در برخى مسائل پديد آمده بود . « 2 »\r\nاز عالمان برجستهء نيشابورى در اين عصر ، بايد به خاندان فضل بن شاذان نيشابورى اشاره كرد كه مدتى زعامت دينى اين شهر را داشتند . پدر فضل ، شاذان\r\n\r\n\r\n","description":"","footnote":"\r\n( 1 ) . طوسى ، اختيار معرفة الرجال ، ذيل ترجمه فضل ، ص 538 .\r\n( 2 ) . همان ، ص 539 .\r\n","page_name":" 276 ","page_number":276},
  {"content":"\r\n\r\nبن خليل نيشابورى از نزديكان يونس بن عبد الرحمن ، صحابى امام كاظم عليه السّلام و امام رضا عليه السّلام بود كه فضل از او روايت مىنمود . شاذان از مشايخ روايت احمد بن محمد بن عيسى قمى به شمار مىرفت و در سلسله سند روايات كلينى قرار دارد كه در ابواب مختلف از او رواياتى نقل شده است . « 1 » احمد برادر خليل ( عموى شاذان ) نيز ، از محدثان نيشابورى بود كه فضل از او نيز روايت مىكرد . « 2 » اما چهرهء شاخص اين خاندان ، ابو محمد فضل بن شاذان و از فقيهان برجستهء عصر خويش است كه از امام جواد عليه السّلام ، و نيز گفته شده از امام رضا عليه السّلام ، و هم‌چنين از جماعت بسيارى از اصحاب ائمه عليهم السّلام ، چون ابن ابى عمير ، صفوان بن يحيى ، حسن بن محبوب ، ابو هاشم جعفرى ، محمد بن سنان و ابن بزيع روايت مىنمود . « 3 » فضل علاوه بر فقه ، در علم كلام نيز فرهيخته بود كه اين امر به خوبى در تأليفات وى آشكار است و بلكه او را بايد بزرگ‌ترين متكلم شيعى نيشابور در عصر خويش بدانيم . به گفتهء نجاشى ، او يكصد و هشتاد تأليف داشت . « 4 » گذشته از كتاب‌هاى فقهى ، بسيارى از تأليفات او در مباحث كلامى بود كه اغلب در ردّ عقايد متكلمان غيرشيعى و اقوال پيروان فرقه‌هاى منحرف شيعه نوشته شده بودند . او هم‌چنين كتاب‌هاى متعددى در ابواب مختلف امامت داشت كه ارزنده‌ترين آن‌ها كتاب الايضاح اوست و در آن به اثبات امامت و خلافت امير المؤمنين عليه السّلام و بطلان خلافت ديگران مىپردازد . اين كتاب از نادر كتاب‌هاى فضل بن شاذان مىباشد كه به دست ما رسيده است . « 5 » در ميان تأليفات فضل كتاب‌هايى نيز درباره حضرت\r\n\r\n\r\n","description":"","footnote":"\r\n( 1 ) . ر ك : فضل بن شاذان ، الايضاح ، مقدمه كتاب .\r\n( 2 ) . همان .\r\n( 3 ) . ر ك : طوسى ، همان ، ص 539 .\r\n( 4 ) . نجاشى ، رجال ، ص 168 .\r\n( 5 ) . ر ك : فضل بن شاذان ، همان .\r\n","page_name":" 277 ","page_number":277},
  {"content":"\r\n\r\nمهدى ( عج ) وجود دارد كه باتوجه به اين‌كه او بيشتر عمر خويش را پيش از ولادت آن حضرت سپرى كرده ، حائز اهميت و جالب‌توجه است . از اين قبيل تأليفات او مىتوان به كتاب القائم ، كتاب الملاحم و كتاب اثبات الرجعه ، كه گويا همان كتاب الغيبه اوست ، اشاره نمود . « 1 »\r\nفضل بن شاذان ارتباط نزديكى با امام عسكرى عليه السّلام داشت و گاه بعضى از دوستانش را به نزد امام مىفرستاد تا دربارهء مسايلى استفسار كنند . « 2 » از برخى اخبار معلوم مىشود كه تأليفات و عملكرد فضل مورد توجه و تأييد امام عليه السّلام بوده است . براى نمونه زمانى كه فرستادهء فضل به نزد امام مىرسد ، امام كتابى از تأليفات فضل را كه همراه او بوده ، مىبيند و پس از ملاحظهء كتاب بر او رحمت مىفرستد و مىفرمايد :\r\nمردم خراسان به مقام فضل بن شاذان و بودن او در ميانشان غبطه مىخورند . « 3 »\r\nاز لحن كلام امام پيداست كه اين سخن را پس از وفات فضل فرموده است ؛ ولى به‌هرحال حكايت از مقام علمى او و مكانت و وجاهت وى در نزد امام عليه السّلام دارد . فضل بن شاذان در سال 260 ق ، يعنى در آستانهء غيبت صغرى درگذشت . او در عصر خود ، بزرگ‌ترين متكلم شيعى نيشابور بود و وجود وى در نيشابور و فعاليت‌هاى گستردهء علمىاش در اين شهر موجب شد تا حوزهء علمى نيشابور در آغاز عصر غيبت به رشد و توسعه بسيارى برسد . پس از او در عصر غيبت شاگردانش ادامه‌دهندهء فعاليت‌هاى او در مكتب نيشابور بودند . در ميان شاگردان او ، دو برادرش به نام‌هاى على بن شاذان و محمد بن شاذان نيز ديده مىشوند .\r\n\r\n\r\n","description":"","footnote":"\r\n( 1 ) . نجاشى ، همان ، ص 219 .\r\n( 2 ) . طوسى ، همان ، ص 541 .\r\n( 3 ) . همان .\r\n","page_name":" 278 ","page_number":278},
  {"content":"\r\n\r\nهم‌چنين على بن قتيبه نيشابورى و محمد بن اسماعيل بندقى ، از مشايخ كلينى در زمرهء شاگردان فضل قرار داشتند . « 1 » علاوه بر اينان ، از عالمان برجستهء ديگرى نيز بايد نام برد ؛ كسانى چون داوود بن ابى زيد نيشابورى ، از اصحاب مورد اعتماد امام دهم ، « 2 » و حمدان بن سليمان نيشابورى از مشايخ روايت برخى محدثان قمى ، كه هردو داراى تأليفاتى بودند . « 3 »\r\nچنان‌كه در شرح‌حال فضل بن شاذان اشاره شد ، علم كلام در نيشابور رواج داشت و اين شهر در واقع يكى از مراكز اصلى معتزليان به شمار مىرفت . طبيعى است كه در چنين جوى ، متكلمان شيعه نيز بروز و ظهور داشته باشند . يكى از متكلمان بزرگ شيعه پس از ابن شاذان ، ابن عبدك جرجانى بود كه از گرگان به نيشابور آمده بود و احاديث ابن بابويه را روايت مىكرد و در كلام به شيوهء متكلمان بغداد سخن مىگفت . از او تصنيفاتى از جمله تفسير قرآن باقى مانده است . « 4 »\r\n\r\nسمرقند و كشّ\r\nدر دو شهر بزرگ سمرقند و كشّ ، از نواحى دوردست خراسان بزرگ ، مذهب تشيع از اواخر قرن دوم هجرى به تدريج رواج يافت . آغاز تشيع در اين ناحيه معلوم نيست و نمىدانيم از چه طريق مذهب تشيع به اين ناحيهء دوردست راه پيدا كرد و اولين شيعيان آن‌چه كسانى بودند ؛ اما فعاليت‌هاى دانشمندان بزرگ شيعه در اين نواحى ، حوزهء علمى فعالى را در آستانهء غيبت امام دوازدهم به وجود آورد كه دستاوردهاى ارزنده‌اى در دورترين نقطهء شيعه‌نشين جهان اسلام در آن روزگار حاصل نمود .\r\n\r\n\r\n","description":"","footnote":"\r\n( 1 ) . ر ك : دوانى ، مفاخر اسلام ، ج 1 ، ص 146 .\r\n( 2 ) . طوسى ، الفهرست ، ص 183 .\r\n( 3 ) . همان ، ص 163 و نجاشى ، همان ، ص 138 .\r\n( 4 ) . همان ، ص 548 .\r\n","page_name":" 279 ","page_number":279},
  {"content":"\r\n\r\nبنيانگذاران حوزهء علمى سمرقند در اين عصر ، شمارى از اصحاب ائمه و وكيلان ايشان و اغلب از مردمان همين نواحى بودند كه مدتى از عمر خويش را به منظور كسب علم و دانش و درك محضر امامان در ديگر مراكز علمى شيعه سپرى كرده يا در زمرهء عالمان شيعه در همين مركز علمى قرار داشتند كه به سمرقند يا اطراف آن مهاجرت نموده بودند . طليعه‌دار اين حوزهء علمى را بايد حسين بن اشكيب سمرقندى دانست . او از اصحاب امام هادى و امام عسكرى عليهما السّلام به شمار مىرفت و گويا در حوزهء قم نيز به تحصيل پرداخته بود . بنا به نقلى ، او خادم مزار حضرت معصومه در اين شهر بود و بنا به قولى خادم قبر امام رضا عليه السّلام در طوس وى به عللى نامعلوم به خراسان آمد و سپس در سمرقند سكونت گزيد . او فقيهى دانشمند و متكلمى فرهيخته بود كه تأليفات عديده‌اى ، از جمله كتاب‌هايى در ردّ متكلمان اهل سنت و زيديه داشت . تاريخ وفات او به‌طور دقيق مشخص نيست و شايد در اوايل عصر غيبت درگذشته است . « 1 » موقعيت علمى ممتاز او در اين منطقه كم‌نظير بود و اين امر را مىتوان از حضور او در مناظره با متكلمان هندى دريافت .\r\nابو غانم هندى ، از عالمان كشميرى ، به همراه تنى چند از هنديان به بلخ آمد تا دربارهء حقيقت اسلام تحقيق كند . حاكم بلخ از علماى شهر دعوت كرد تا با او به گفتگو بنشينند ؛ اما آن‌ها در مناظره با هنديان درمانده شدند . پس از آن امير بلخ ، به اشارهء برخى اطرافيانش ، حسين بن اشكيب را از سمرقند فراخواند و او را مأمور كرد تا با ابو غانم بحث كند . ابن اشكيب در مناظره با ابو غانم هندى ، او را مغلوب استدلال‌هاى خود نموده ، به‌طورى كه ابو غانم دين اسلام را اختيار كرده و روانهء بغداد شد و از جمله كسانى بود كه موفق به ديدار امام دوازدهم ( عج ) گرديد . « 2 » اين قضيه ، كه ابو غانم خود ، آن را نقل نموده ، حاكى از فرهيختگى علمى\r\n\r\n\r\n","description":"","footnote":"\r\n( 1 ) . تفرشى ، همان ، ج 2 ، ص 79 .\r\n( 2 ) . صدوق ، كمال الدين ، ص 438 .\r\n","page_name":" 280 ","page_number":280},
  {"content":"\r\n\r\nابن اشكيب است . حسين بن اشكيب در سمرقند شاگردانى داشت و از آن جمله محمد بن وارث سمرقندى مىباشد كه راوى كتاب‌هاى ابن اشكيب بود و ابن قولويه قمى از او روايت كرده است . « 1 »\r\nاز ديگر رجال سمرقند و هم عصر ابن اشكيب ، بايد به جعفر بن محمد بن ايوب سمرقندى اشاره نمود كه از جمله محدثان به شمار مىرفت و به قولى امام هادى عليه السّلام را درك كرد . او كتاب‌هاى متعددى به رشتهء تحرير درآورده بود . كتاب‌ها و روايت‌هاى او را عياشى و كشّى روايت نموده‌اند . « 2 »\r\nجعفر بن محمد ، معروف به كشى هم از عالمان حوزه سمرقند و از مردمان كش و از وكيلان امام عليه السّلام بود با اين حال از ائمه عليهم السّلام به‌طور مستقيم روايت نكرده است .\r\nوى از مشايخ روايت عياشى و ابو عمرو كشى محسوب مىشود . « 3 » محمد بن نصير سمرقندى نيز از شاگردان احمد بن محمد بن عيسى قمى و از مشايخ عياشى و ابو عمرو كشى بود و به علم و دانش فراوان شهرت داشت . برادر او حمدويه را نيز بدين امور ستوده‌اند . « 4 »\r\nاز ديگر شخصيت‌هاى بارز شيعه در سمرقند ، محمد بن مسعود عياشى را مىتوان نام برد كه حوزهء علمى اين شهر را بايد مرهون فعاليت‌هاى علمى وى دانست . او از بزرگ‌ترين عالمان شيعه در اين ناحيه بود كه از مذهب تسنن به تشيع گرويد . استادان وى گروهى از محدثان بغداد ، قم و كوفه ، از جمله ابن فضال ، طيالسى و حسين بن عبيد الله قمى بودند . عياشى شاگردان بسيارى تربيت كرد و خانهء او در سمرقند ، محلى بود كه همواره اهل علم ، براى استنساخ و قرائت يا\r\n\r\n\r\n","description":"","footnote":"\r\n( 1 ) . ر ك : ابطحى ، تهذيب المقال ، ج 4 ، ص 449 .\r\n( 2 ) . همان ، ص 353 .\r\n( 3 ) . طوسى ، رجال ، ص 458 و خويى ، معجم رجال الحديث ، ج 4 ، ص 131 .\r\n( 4 ) . طوسى ، همان ، ص 417 و خويى ، همان ، ج 17 ، ص 299 .\r\n","page_name":" 281 ","page_number":281},
  {"content":"\r\n\r\nتصحيح و مقابلهء كتب ، در آن‌جا حاضر مىشدند . او تصنيفات بسيارى داشت كه بالغ بر 200 كتاب و رساله و اغلب در ابواب مختلف فقهى بود . برجسته‌ترين كتاب وى تفسير قرآن اوست و تنها كتاب او مىباشد كه تا زمان ما باقى مانده است . « 1 » شاگردان بىشمار عياشى در سمرقند ، پس از وى ادامه‌دهندهء فعاليت حوزهء سمرقند بودند كه در كتاب‌هاى رجالى نام بسيارى از آن‌ها ذكر شده است و از آن جمله زيد بن احمد خلقى ، ابراهيم حبوبى ، احمد بن صفار ، جعفر بن محمد بن چاچى ، احمد بن يعقوب سنايى و جعفر بن ابى جعفر سمرقندى مىباشند . « 2 »\r\nيكى از نزديك‌ترين شاگردان عياشى ، حيدر بن محمد بن نعيم سمرقندى است كه با مكتب علمى و حديثى قم رابطهء نزديكى داشت . به گفتهء شيخ طوسى وى كليهء مصنفات و اصول شيعه را از طريق ابن الوليد قمى ، ابن ادريس و ابن قولويه ، فقيهان و محدثان قمى ، روايت مىكرد . او هم‌چنين راوى تمامى مصنفات عياشى از طريق ابو عمرو كشى بود . « 3 » طوسى اظهار داشته است كه او هزار كتاب از كتاب‌هاى شيعه را به قرائت و يا اجازه روايت مىنمود و با محمد بن مسعود عياشى در روايات بسيارى شريك بود . او سپس كتاب‌هاى سمرقندى او را برمىشمرد . « 4 »\r\nجعفر بن محمد ، پسر عياشى ، از شاگردان ممتاز پدر و راوى كتب وى بود و لذا در سلسله سند روايات پدرش قرار داشت . « 5 » شاگردان عياشى كتاب‌ها و تأليفات ارزنده و متعددى عرضه كردند و موجب گسترش حوزهء علمى سمرقند و ارتباط آن با ديگر مراكز علمى شيعه شدند .\r\n\r\n\r\n","description":"","footnote":"\r\n( 1 ) . همو ، الفهرست ، ص 396 .\r\n( 2 ) . همو ، رجال ، ص 439 ، 459 ، 473 .\r\n( 3 ) . همو ، الفهرست ، ص 166 .\r\n( 4 ) . همان ، ص 463 .\r\n( 5 ) . ابطحى ، همان ، ص 439 .\r\n","page_name":" 282 ","page_number":282},
  {"content":"\r\n\r\nبدين ترتيب باوجود عالمان و محدثان بسيار در اين ناحيه ، حوزهء سمرقند در عصر غيبت به شكوفايى رسيد . نكتهء قابل‌توجه در اين دوره تبادلات علمى و فكرى اين حوزه با حوزهء قم بود كه اين امر به خوبى در مهاجرت برخى از علما و يا پرورش‌يافتگان حوزهء قم به سمرقند و يا مهاجرت برخى طالبان علم سمرقندى به حوزه‌هاى علمى ديگر مشهود است و در بخش آتى به دسته‌اى از آن‌ها اشاره مىشود .\r\n\r\nروابط حوزه‌هاى علمى\r\nحوزه‌هاى علمى شيعه در شهرهاى مختلف ، كه به آن‌ها اشاره گرديد ، به طرق گوناگون با يكديگر در ارتباط بودند . ارتباط حوزه‌ها با يكديگر ، موجب توسعهء علوم در زمينه‌هاى متنوع و گسترش آن‌ها در بلاد مختلف و رونق يافتن حوزه‌هاى مذكور مىشد و هم‌چنين سبب انتقال دانسته‌ها و اطلاعات علمى حوزه‌ها به يكديگر و آگاهى يافتن استادان و دانش‌پژوهان هر حوزه از فعاليت‌هاى علمى ديگر حوزه‌ها مىگرديد . در بعضى موارد ، اين نقل و انتقال علمى به حدى گسترده و زياد بود كه برخى از حوزه‌ها تحت الشعاع وضعيت فرهنگى مكاتب علمى حوزه‌اى واقع مىشدند كه ارتباط بيشترى با آن داشتند ، چنان‌كه حوزهء بغداد تا حد زيادى تحت‌تأثير حوزهء كوفه و مكتب علمى آن بود .\r\nبه‌هرحال ارتباط حوزه‌ها و مراكز علمى ، مهم‌ترين عامل گسترش فرهنگى تشيع در اين عصر ، و ديگر اعصار ، محسوب مىگرديد .\r\nمهم‌ترين جلوهء اين ارتباط ، آمدوشد عالمان و انديشمندان ، ميان مراكز علمى موجود در قالب سفرهاى تحصيلى - علمى و مهاجرت‌ها بود . به‌طور معمول شمار زيادى از طلاب و دانش‌پژوهان براى تحصيل و بهره‌مندى از استادان مختلف ، به شهرها و مراكز علمى ديگر سفر مىكردند . بسيار اتفاق مىافتاد كه طالبان علم\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nپس از تحصيلات مقدماتى و گذراندن سطوح ديگر در شهر خود ، به مراكز علمى برتر بار سفر مىبستند از استادان آن ديار ، علومى بياموزند و اغلب اينان پس از مدتى تحصيل ، درحالىكه كوله‌بارى از دانش و دانسته‌هاى جديدتر با خود داشتند ، به شهر خود بازمىگشتند . اين امر را به سادگى مىتوان در بررسى سياهه نام استادان هريك از دانشمندان اين عصر دريافت ، چنان‌كه در ذكر نام مشايخ يك محدث قمى نام‌هاى استادان خراسانى ، عالمان كوفى و انديشمندان بغدادى را مىتوان يافت .\r\nاين طبيعىترين نوع ارتباط حوزه‌ها با يكديگر و انتقال علوم و اطلاعات ميانشان بود و از اين قبيل به موارد بسيارى مىتوان اشاره كرد ؛ به‌عنوان مثال ، حسين بن اشكيب سمرقندى از حوزهء ماوراء النهر در سفر تحصيلى خود به عراق و قم رفت و مدت‌ها در آن‌جا به كسب علم پرداخت . حضور او در عراق به قدرى چشمگير بوده كه وى را از اصحاب امام دهم و يازدهم تلقى كرده‌اند « 1 » و البته دربارهء تحصيل وى در قم هم تأكيد شده است . او پس از تكميل تحصيلات ، به شهر خويش ، سمرقند بازگشت و موجب بارورى حوزهء آن گرديد . عالم ديگر حوزهء سمرقند ، محمد بن مسعود عياشى است كه تحصيلات خود را در بغداد ، قم و كوفه به انجام رسانيد و بسيارى از استادان وى از عالمان اين حوزه‌ها بودند . « 2 » محمد بن نصير سمرقندى از استادان عياشى نيز مدتى در قم نزد احمد بن محمد بن عيسى به فراگيرى پرداخته بود . « 3 » به نظر مىرسد كه حوزهء سمرقند در اين دوره ارتباط تنگاتنگى با حوزهء قم داشت ، به‌طورى كه شمار زيادى از عالمان اين حوزه در قم تحصيل مىكردند . به جز نامبردگان فوق مىتوان به جبرئيل بن احمد فاريابى و\r\n\r\n\r\n","description":"","footnote":"\r\n( 1 ) . تفرشى ، نقد الرجال ، ج 2 ، ص 79 .\r\n( 2 ) . طوسى ، همان ، ص 396 .\r\n( 3 ) . همو ، رجال ، ص 417 .\r\n","page_name":" 284 ","page_number":284},
  {"content":"\r\n\r\nحيدر بن محمد بن نعيم سمرقندى هم اشاره نمود . « 1 » فرد اخير ، نقش زيادى در توسعهء ارتباط حوزه‌هاى قم و سمرقند باهم داشت ؛ چراكه او كليهء مصنفات و اصول مشايخ قمى را در ماوراء النهر روايت مىكرد و نيز راوى تمامى مصنفات عياشى ، از طريق ابو عمرو كشى بود . « 2 »\r\nگذشته از سفرهاى تحصيلى ، برخى عالمان شيعه سفرهايى به مراكز علمى ديگر شهرها داشتند كه مىتوان از آن‌ها به سفرهاى علمى ياد كرد . عالمان مذكور كه خود اغلب از استادان بنام عصر خويش بودند ، ضمن سفرهاى خود به نشر علوم و احاديث و بيان آن‌ها در ديگر مراكز و حوزه‌ها مىپرداختند و اين كار به‌طور معمول با استقبال خيل دانش‌پژوهان و عالمان اين حوزه‌ها روبرو مىگرديد . از نمونه‌هاى بارز اين سفرهاى علمى مىتوان از سفر عبد اللّه بن جعفر حميرى ، محدث و عالم مشهور قم به شهر كوفه ياد كرد . وى در سال 292 ق به اين شهر سفر نمود و به روايت كردن احاديث مكتب قم در شهر كوفه برآمد و شمار زيادى از كوفيان به استماع احاديث او پرداختند . « 3 » نمونه‌اى از اين سفرهاى علمى را هم شيخ صدوق پس از غيبت صغرى داشت . وى در مسافرت‌هايى به نواحى شرقى خراسان و ماوراء النهر ، مجالس درس و روايت احاديث در شهرهاى اين نواحى برپا مىكرد و برخى از آثار مكتوب اين محدث بزرگ ، از جمله بخش‌هايى از كتاب امالى وى ثمرهء همين جلسات علمى و درسى است .\r\nمهاجرت عالمان و انديشمندان ، از ديگر عوامل توسعه و ارتباط حوزه‌ها با يكديگر به شمار مىرفت . اين مهاجرت‌ها كه به علل گوناگون صورت مىگرفت ، به‌طور گسترده‌اى در حوزه‌هاى مختلف شايع بود ، چنان‌كه به‌عنوان نمونه ، شاهد\r\n\r\n\r\n","description":"","footnote":"\r\n( 1 ) . همان ، ص 458 و 463 .\r\n( 2 ) . همان ، ص 463 .\r\n( 3 ) . ر . ك : ابو غالب زرارى ، رساله ابى غالب ، ص 249 و نجاشى ، رجال ، ص 17 .\r\n","page_name":" 285 ","page_number":285},
  {"content":"\r\n\r\nحضور عالمان خراسانى در حوزهء بغداد ، استادان كوفى در قم ، انديشمندان اهل رى در خراسان و . . . مىباشيم . برشمردن نام همهء عالمانى كه به مراكز ديگر مهاجرت كردند در اين مقوله ميسر نيست و لذا فقط به برخى از موارد شاخص آن‌ها اشاره مىكنيم .\r\nيكى از اين موارد محمد بن يعقوب كلينى ، دانشمند بنام اين عصر است . وى كه اهل رى بود ، به قم مهاجرت كرد و بيشتر عمر خويش را در اين شهر سپرى نمود و در اواخر عمر نيز به بغداد رفت و دو سال پايانى عمر خويش را در آن‌جا گذراند .\r\nگويا وى كتاب الكافى خود را در حوزهء بغداد روايت مىكرد . « 1 » جالب‌توجه است كه شمارى از استادان كلينى ، پرورش‌يافتگان حوزهء خراسان و شاگردان فضل بن شاذان نيشابورى بودند ؛ مانند على بن قتيبه نيشابورى و محمد بن اسماعيل بندقى كه گويا به قم مهاجرت كرده بودند . « 2 » از همين قبيل مىتوان از مهاجرت برخى استادان كوفى نيز به ديگر حوزه‌ها ياد نمود . در اوايل غيبت صغرى سهل بن زياد آدمى ، راوى مشهور و از اصحاب امام عسكرى ، كه داراى تأليفات متعددى بود ، از كوفه به قم آمد ، ولى در اثر اختلاف عقيدتى با عالمان قم به رى هجرت كرد . « 3 »\r\nابن عقبه شيبانى و على بن محمد بن زبير قرشى نيز از كوفه به بغداد آمدند . « 4 » برخى از اينان حتى به مراكز دوردست‌تر مهاجرت مىنمودند ، مثلا ابراهيم بن على كوفى ، كه موصوف به علم و زهد ، و راوى احاديث و صاحب تصنيفات عديده‌اى بود به سمرقند رفت و در آن‌جا سكنى گزيد . مقام علمى وى به‌گونه‌اى بود كه مورد احترام امراى سامانى آن ديار ، به‌ويژه نصر بن احمد سامانى ( حكومت 301 -\r\n\r\n\r\n","description":"","footnote":"\r\n( 1 ) . نجاشى ، همان ، ص 377 .\r\n( 2 ) . دوانى ، مفاخر اسلام ، ج 1 ، ص 146 .\r\n( 3 ) . نجاشى ، همان ، ص 417 .\r\n( 4 ) . طوسى ، رجال ، ص 433 .\r\n","page_name":" 286 ","page_number":286},
  {"content":"\r\n\r\n331 ق ) واقع شد كه به داشتن گرايش‌هاى شيعى معروف بود . « 1 » وى در گذشته از كوفه به قم آمده ، در اين شهر سكنى گزيده بود . از عالمان قمى هم كسانى به مراكز علمى شرق مهاجرت مىكردند ، چنان‌كه على بن محمد بن فيروزان از محدثان قم به شهر كش آمده ، در آن‌جا اقامت جست . « 2 » به همين ترتيب عالمان پرورش‌يافته در اين حوزه‌ها نيز به مراكز علمى ايران و عراق هجرت مىنمودند و دستاوردهاى علمى آن مراكز را به اين حوزه‌ها انتقال مىدادند . على بن محمد قزوينى ، كه اهل قزوين بود و گويا در حوزهء سمرقند تحصيل كرده بود ، از اين دسته محسوب مىشد . او كتب عياشى سمرقندى را روايت مىنمود و نخستين كسى بود كه مصنفات او را به بغداد آورد . « 3 » شمار ديگرى از پرورش‌يافتگان حوزه سمرقند و شاگردان عياشى هم بعدها به حوزه‌هاى قم و عراق هجرت كردند .\r\nمراودات علمى بين حوزه‌ها ، هرچند محدود ، موجب تحكيم اين ارتباطات علمى بين حوزه‌ها مىگرديد . گاه اتفاق مىافتاد كه عالمان يك حوزه از دانشمندان حوزه‌هاى ديگر ، در مسائل علمى نظرخواهى مىكردند ، چنان‌كه حسين بن روح نوبختى ، كتابى را به منظور ارزيابى و تعيين صحت مطالبش به نزد دانشمندان قمى فرستاد . « 4 » از موارد ديگرى كه در تحكيم ارتباطهاى علمى حوزه‌ها سهم داشت ، نقل و انتقال كتاب و آثار مكتوب علمى دانشمندان حوزه‌هاى گوناگون بود . انتقال اين آثار موجب آشنايى استادان و دانش‌پژوهان ديگر حوزه‌ها با آراء و نظرات صاحبان اين تأليفات و گسترش انديشه و كتب علمى آنان مىگرديد . انتقال كتاب‌ها روندى كندتر از مهاجرت‌ها و سفرهاى\r\n\r\n\r\n","description":"","footnote":"\r\n( 1 ) . همان ، ص 438 .\r\n( 2 ) . همان ، ص 478 .\r\n( 3 ) . نجاشى ، همان ، ص 267 .\r\n( 4 ) . طوسى ، الغيبه ، ص 390 .\r\n","page_name":" 287 ","page_number":287},
  {"content":"\r\n\r\nعلمى داشت ؛ ولى گاه برخى تأليفات به سبب ويژگىهاى خاص مورد استقبال زياد و رواج عمومى قرار مىگرفت و به زودى انتشار پيدا مىكرد چنان‌كه كتاب فقهى ابن ابى عقيل ، به نام المستمسك بحبل آل الرسول ، چنان شهرت و آوازه‌اى يافته بود كه حج‌گزاران خراسانى در راه بازگشت خود از عراق ، اين كتاب را خريده به شهر خود مىبردند . « 1 »\r\n\r\nدانشمندان و انديشمندان\r\nبدون‌شك يكى از شاخص‌هاى اساسى و معتبر ، در سنجش وضعيت علمى هر عصرى وجود دانشمندان و انديشمندان آن دوران تلقى مىگردد . شمار مردان اهل علم در هردورانى حاكى از كميت فعاليت‌هاى علمى و گسترش و توسعهء انسانى آن است ، همان‌گونه كه شمار مراكز علمى و نهادهاى آموزشى بيانگر توسعه و رشد جغرافيايى و مكانى آن مىباشد و آثار علمى و عالمانهء خلق‌شده توسط اين عالمان كاشف از كيفيت و ماهيت حوزه علم و دانش و خردورزى در عصر مورد نظر است . باتوجه به اين امر ، پس از بررسى كوتاهى كه دربارهء مراكز عمدهء فعاليت‌هاى علمى شيعيان در عصر غيبت و چگونگى عملكرد آن‌ها داشتيم ، اينك به اجمال به برخى از نام‌آورترين عالمان ، فقيهان و محدثانى كه در اين عصر مىزيستند ، براى شناخت و آگاهى كلى از وضعيت عصر غيبت مىپردازيم ، چنان‌كه در ابواب قبلى نام دسته‌اى از محدثان ، فقيهان و نويسندگانى كه سهمى در تكوين و پيشبرد حيات فرهنگى تشيع داشتند ، به تناسب بحث ، به ميان آمد .\r\nبسيارى از اين عالمان كسانى بودند كه در دهه‌هاى ميانى قرن سوم هجرى مىزيستند و دوران حضور ائمه عليهم السّلام را درك كرده و از محضر ايشان كسب علم\r\n\r\n\r\n","description":"","footnote":"\r\n( 1 ) . نجاشى ، همان ، ص 35 .\r\n","page_name":" 288 ","page_number":288},
  {"content":"\r\n\r\nنموده و نيز در نزد اصحاب و شاگردان بلافصل آنان به علم‌آموزى پرداخته بودند .\r\nاينان در واقع طبقهء اول عالمان عصر غيبت را تشكيل مىدادند كه اينك در عصر غيبت ، دوران ثمردهى و شكوفايى علمى برخى از آنان فرارسيده بود و غالبا در مدت كوتاهى كه در دهه‌هاى اوليهء اين دوران در قيد حيات بودند ، آثار علمى ارزنده‌اى عرضه كردند و شاگردان فرهيخته‌اى تربيت نمودند كه طبقهء اصلى دانشمندان عصر غيبت را شامل مىشدند يعنى كسانى كه در اوايل اين دوران ، يا در آستانهء آن پا به عرصه وجود گذاشتند و دوران دانش‌آموزى و فراگيرى خود را در همين عصر سپرى كردند و به بالندگى و فرهيختگى علمى رسيدند . از عالمان و دانشمندان اين طبقه ، آثار گرانسنگى باقىمانده كه كاملا بيانگر موقعيت فرهنگى و اوضاع علمى شيعيان در عصر غيبت و بازگوكننده تغيير و تحولات بنيادين است كه در جامعهء علمى شيعه در اين دوران به سبب شرايط خاص آن پديد آمد . در ادامهء شرح احوال بزرگ‌ترين رجال اين عصر به اختصار مىآيد .\r\n\r\nاحمد بن محمد بن عيسى اشعرى قمى ( درگذشتهء اواخر قرن سوم )\r\nپدر وى محمد بن عيسى از بزرگان و معاريف خاندان اشعرى و به گفتهء نويسندهء تاريخ قم ، از جمله كسانى بود كه از جانب ائمه عليهم السّلام براى او كفن فرستاده شد . او محضر امام رضا عليه السّلام را درك كرده بود و از ايشان و همين‌طور از امام جواد عليه السّلام رواياتى نقل مىنمود . وى هم‌چنين كتابى به نام الخطب داشت . محمد بن عيسى از موقعيت اجتماعى ممتاز و در نزد حاكم شهر از جايگاه والايى برخوردار بود و سرآمد علماى قم محسوب مىشد . « 1 »\r\nاحمد نيز به زودى سرآمد معاصران خود گرديد و زعامت علمى و دينى شهر قم به او رسيد . وى از شخصيتى نافذ در بين حكام قم ، به‌ويژه آنانى كه تمايل به\r\n\r\n\r\n","description":"","footnote":"\r\n( 1 ) . همان ، ص 239 .\r\n","page_name":" 289 ","page_number":289},
  {"content":"\r\n\r\nمذهب تشيع داشتند ، برخوردار بود و از او احترام و تجليل بسيار مىنمودند و براى ديدار او به نزدش مىآمدند . احمد بن عيسى را از اصحاب چهار تن از ائمه ، امام رضا تا حضرت عسكرى عليهم السّلام دانسته‌اند . كشّى هم ضمن اظهار اين‌كه وى با امام عسكرى عليه السّلام مكاتبه داشته است ، نامه‌اى از وى دربارهء بعضى منحرفان شيعه ، خطاب به امام عليه السّلام ذكر مىكند . « 1 » وى از راويان و محدثان بزرگ شيعه بود و در سلسله اسناد بسيارى از روايات واقع گرديده كه تعداد آن‌ها بالغ بر 2290 روايت مىشود . « 2 » او هم‌چنين كتاب‌هاى صد نفر از اصحاب امام صادق عليه السّلام را روايت كرده است . « 3 » استادان و مشايخ روايت او را 150 نفر دانسته‌اند كه در ميان آن‌ها بارزترين چهره‌هاى راويان و محدثان شيعه را مشاهده مىكنيم ؛ افرادى چون ابن ابى عمير ، ابو هاشم جعفرى ، ابن ابى نصر بزنطى ، حسن بن على وشّاء ، احمد بن اسحاق قمى و بسيارى ديگر .\r\nشمار زيادى از دانشمندان و فقيهان بزرگ شيعه از نيمهء دوم سدهء سوم ، شاگردان احمد بن محمد بن عيسى و راويان احاديث او بودند كه در حوزه‌هاى علمى مختلف شيعه به نشر علوم اهل بيت عليهم السّلام پرداختند و بسيارى از آنان‌كه در قم سكونت داشتند و بنيانگذاران و گردانندگان حوزهء علمى قم در عصر غيبت محسوب مىشدند ، مانند محمد بن يحيى عطار ، محمد بن حسن صفّار ، عبد اللّه بن جعفر حميرى و سعد بن عبد الله اشعرى « 4 » . در مدتى كه زعامت دينى شهر قم به دست احمد بن محمد بن عيسى بود ، وى اقدامات زيادى در حفظ و اشاعهء مذهب اهل بيت به انجام رساند و از آن جمله حركت وسيعى را در مقابله با انتشار انديشه‌ها و\r\n\r\n\r\n","description":"","footnote":"\r\n( 1 ) . كشى ، رجال ، ص 435 .\r\n( 2 ) . خويى ، معجم رجال الحديث ، ج 2 ، ص 207 .\r\n( 3 ) . همان ، ص 306 .\r\n( 4 ) . ر ك : خويى ، همان ، ص 296 .\r\n","page_name":" 290 ","page_number":290},
  {"content":"\r\n\r\nگرايشات غلوآميز و نشر روايات ضعيف و نادرست در شهر قم شروع كرد و بر همين اساس ، برخى از افراد را به اتهام غلو و يا نقل روايات ضعيف از شهر اخراج نمود . « 1 »\r\nاحمد بن محمد بن عيسى ، علىرغم دانش و تلاش فراوان در فراگيرى علوم اهل بيت ، آثار مكتوب اندكى داشته است و از مجموع آن‌چه علماى رجال ذكر كرده‌اند ، 15 كتاب از وى نام برده شده كه در زمينهء فقه و حديث شيعه مىباشد . از اين ميان كتابى به نام النوادر به وى منتسب است كه در صحت آن ترديد وجود دارد و برخى آن را از كتاب‌هاى حسين بن سعيد اهوازى دانسته‌اند .\r\nتاريخ وفات وى به درستى معلوم نيست ليكن تا سال 274 ق در قيد حيات بوده و از پاره‌اى اخبار برمىآيد كه تا سال 280 ق مىزيسته است . « 2 »\r\n\r\nاحمد بن محمد بن خالد برقى ( م حدود 280 ق )\r\nخاندان برقى ، كوفى الاصل بودند كه به قم مهاجرت كردند و در قريهء برق‌رود قم ساكن شدند . پدر احمد از اصحاب امام رضا عليه السّلام و سپس امام جواد عليه السّلام به شمار مىرفت و تأليفاتى چند داشت . از جمله كتاب‌هاى او كتاب النوادر بود كه توسط پسرش احمد روايت شده است . او هم‌چنين از امام هفتم و امام هشتم رواياتى را نقل مىكرد . « 3 »\r\nاحمد بن محمد برقى را از اصحاب امام جواد و امام هادى عليهما السّلام و از شاگردان و راويان ايشان برشمرده‌اند . « 4 » او علاوه بر درك محضر دو امام ، از اصحاب و راويان ايشان نيز بهرهء علمى بسيارى برد و از 110 تن از اين راويان و محدثان روايت كرده است ، از جمله عبد العظيم حسنى ، حسن بن محبوب ، حسين بن سعيد\r\n\r\n\r\n","description":"","footnote":"\r\n( 1 ) . نجاشى ، رجال ، ص 332 و تفرشى ، نقد الرجال ، ج 2 ، ص 384 .\r\n( 2 ) . ر ك : نجاشى ، همان ، ص 416 .\r\n( 3 ) . طوسى ، رجال ، ص 389 ؛ الفهرست ، ص 418 و النديم ، الفهرست ، ص 404 .\r\n( 4 ) . تفرشى ، همان ، ج 1 ، ص 155 و طوسى ، رجال ، ص 373 .\r\n","page_name":" 291 ","page_number":291},
  {"content":"\r\n\r\nاهوازى ، ابراهيم بن محمد ثقفى . حضور وى در قم نقش بسزايى در بارورى مكتب قم در عصر غيبت داشت ، به‌طورى كه بسيارى از عالمان و محدثان قمى در اين عصر از دانش‌آموختگان وى بودند و از او روايت مىكردند ، كسانى چون سعد بن عبد اللّه قمى ، على بن ابراهيم قمى و ابن ماجيلويه . « 1 »\r\nبرقى كتاب‌هاى بسيارى تأليف كرده بود . مهم‌ترين كتاب او ، كه هم‌اكنون به دست ما رسيده ، المحاسن است كه مجموعهء نفيسى از روايات ، در جميع علوم و فنون مىباشد . اين كتاب مشتمل بر بيش از صد فصل در ابواب فقهى ، آداب و سنن ، اصول و فروع دين و هر فصل داراى ابواب متعددى است . كتاب مذكور ، نزد علماى شيعه از اعتبار و وثاقت زيادى برخوردار بود ، چنان‌كه شيخ صدوق در ابتداى كتاب من لا يحضره الفقيه ضمن اشاره به اين‌كه آن‌چه در كتابش آورده برگرفته از كتب مشهور شيعه است كه مورد توجه و مرجع علما بوده ، از كتاب المحاسن برقى به‌عنوان يكى از مصادر كتابش نام مىبرد . « 2 » از ديگر علماى شيعه نيز اقوالى درباره اهميت اين كتاب نقل شده است . از اين كتاب ارزشمند ، تنها بخش اندكى مصون مانده و به دست ما رسيده ، كه در دو مجلد با تصحيح آقاى محدث ارموى چاپ شده است و تنها شامل ده باب از صد باب آن مىباشد . « 3 »\r\nوفات وى را به سال 274 يا 280 ق دانسته‌اند . « 4 »\r\n\r\nمحمد بن احمد بن يحيى قمى اشعرى ( م حدود 280 ق )\r\nاشعرى از محدثان و فقيهان برجستهء قم و از اصحاب و شاگردان امام دهم عليه السّلام بود كه به‌طور مستقيم از آن حضرت روايت مىكرد . او در نزد بسيارى از علما و\r\n\r\n\r\n","description":"","footnote":"\r\n( 1 ) . ر ك : خويى ، همان ، ص 354 .\r\n( 2 ) . ر ك : صدوق ، من لا يحضره الفقيه ، مقدمه مولف .\r\n( 3 ) . ر ك : برقى ، المحاسن .\r\n( 4 ) . نجاشى ، رجال ، ص 207 .\r\n","page_name":" 292 ","page_number":292},
  {"content":"\r\n\r\nمحدثان شيعه به فراگيرى علم و دانش پرداخت و اساتيد و مشايخ وى را تا 104 نفر شمرده‌اند . روايات او توسط مشايخ بزرگ قمى ، از جمله سعد بن عبد اللّه حميرى و محمد بن يحيى عطار روايت شده است . « 1 »\r\nمحمد بن احمد داراى تأليفات متعددى بود كه معروف‌ترين و بزرگ‌ترين آن‌ها نوادر الحكمه نام داشت . اين اثر در دو جلد و در ابواب مختلف فقهى نوشته شد و از كثرت و تنوع مطالب ، در ميان مردم قم مشهور و مثال‌زدنى و از كتاب‌هاى مرجع و مورد اعتماد فقيهان و محدثان قمى در اين عصر بود . متأسفانه از اين كتاب هم‌اكنون هيچ اثرى در دست نيست . وى هم‌چنين داراى تأليفات ديگرى بود كه نجاشى از آن‌ميان ، كتاب الملاحم ، كتاب الطب ، كتاب مقتل الحسين ، الامامه و النوادر را نام برده است . او در حدود سال 280 ق درگذشت . « 2 »\r\n\r\nابراهيم بن محمد بن هلال ثقفى ( م 283 ق )\r\nثقفى از عالمان بزرگ شيعه و پرورش‌يافتگان مكتب كوفه به‌شمار مىرفت .\r\nاو نخست زيدى مذهب بود و پس از گرويدن به مذهب اماميه ، در اين عقيده ، سخت معتقد و پاىبند شد و در راه نشر مذهب و علوم اهل بيت تلاش بسيارى به كار بست ، به‌طورى كه گفته شده او پس از پذيرفتن تشيع امامى ، كتابى به نام المعرفه نوشت كه در آن مناقب مشهور ائمه عليهم السّلام و معايب مخالفان ايشان را ذكر كرده بود ؛ اما عالمان از او خواستند كه آن را نقل ننمايد ، لذا ثقفى تصميم گرفت از اين شهر مهاجرت كند . به اصفهان برود كه نسبت به شناخت تشيع و علوم اهل بيت از همه بيگانه بودند و در آن‌جا احاديث كتاب مذكور را روايت كند . « 3 » به‌زودى آوازه و شهرت وى در شهرها پيچيد . وقتى خبر آمدن ثقفى به اصفهان به علماى قم رسيد ،\r\n\r\n\r\n","description":"","footnote":"\r\n( 1 ) . خويى ، همان ، ج 15 ، ص 35 .\r\n( 2 ) . ر ك : طوسى ، رجال ، ص 491 و نجاشى ، همان ، ص 245 ، خويى ، همان ، ص 53 .\r\n( 3 ) . نجاشى ، همان ، ص 16 .\r\n","page_name":" 293 ","page_number":293},
  {"content":"\r\n\r\nگروهى از ايشان براى او پيغام فرستاده ، از وى خواستند تا به شهر قم بيايد و در آن‌جا اقامت كند ؛ ولى او نپذيرفت و اظهار داشت كه دوست دارد در شهرى كه از اهل بيت بيگانه‌ترند ، به ترويج علوم اهل بيت بپردازد . « 1 »\r\nابن هلال ثقفى ، از فقيهان بزرگ و از محدثان بنام عصر غيبت و استاد بسيارى از راويان و محدثان اين عصر محسوب مىشد . در كتب رجال ، تأليفات بسيارى از وى نام برده شده است كه مجموع آن‌ها به 55 كتاب مىرسد . بخش عمدهء اين آثار در تاريخ و سرگذشت ائمه عليهم السّلام و مشاهير و معاريف شيعه و تاريخ و اخبار مربوط به دشمنان اهل بيت و مخالفان ايشان مىباشد . وى هم‌چنين كتاب‌هايى در مباحث امامت و آثارى در فقه شيعه به رشتهء تحرير درآورد . « 2 »\r\nاز آثار متعدد وى ، تنها كتاب الغارات در طى ساليان متمادى مصون مانده و از برخى كتاب‌هاى وى مانند كتاب المعرفه و كتاب مقتل امير المومنين عليه السّلام ، در پاره‌اى از آثار علما چون اعلام الورى طبرسى ذكرى به ميان آمده است . « 3 » كتاب الغارات او با همت دانشمند فقيد ، محدث ارموى تصحيح و با مقدمات مفصلى چاپ شده است .\r\nموضوع كتاب ، شرح حملات غارتگرانه‌اى است كه عمال معاويه به دستور وى ، پس از واقعهء صفين در نواحى مرزى عراق و شام ترتيب مىدادند . « 4 » ثقفى در مقدمهء كتاب خود نكات مهم و قابل توجهى را بيان داشته و شيوهء بيطرفانهء او در بيان مطالب ، موجب شده است كه اقوال او در اين كتاب مورد پذيرش علماى اهل سنت نيز قرار گيرد ، به‌طورى كه از آن به‌عنوان يك مصدر تاريخى در نوشته‌هاى خود استفاده كرده‌اند .\r\n\r\n\r\n","description":"","footnote":"\r\n( 1 ) . طوسى ، الفهرست ، ص 12 .\r\n( 2 ) . همان‌جا و نجاشى ، همان ، ص 16 .\r\n( 3 ) . دوانى ، مفاخر اسلام ، ج 1 ، ص 456 .\r\n( 4 ) . ر ك : ثقفى ، الغارات .\r\n","page_name":" 294 ","page_number":294},
  {"content":"\r\n\r\n\r\nاحمد بن ادريس قمى ( م 306 ق )\r\nوى از دانشمندان و مشايخ بنام عصر غيبت و تربيت‌يافتهء مكتب علمى قم به شمار است . به گفتهء شيخ طوسى ، او محضر امام يازدهم را درك كرده ؛ ولى از آن حضرت روايت ننموده بود ، بلكه از اصحاب ائمه عليهم السّلام بسيار نقل كرده است . « 1 » در كتب رجالى او را توثيق نموده‌اند و از او به‌عنوان فقيه دانشمند و استاد گروهى از فقيهان و محدثان اين عصر ياد شده است و گويا به همين سبب ، به او لقب معلم داده بودند . نام وى در سلسله سند بيش از 280 روايت ذكر شده است . « 2 »\r\nاساتيد وى را به‌طور عمده ، بزرگان و علماى مكتب قم تشكيل مىدادند كه از آن‌ميان بايد به نام احمد بن محمد بن عيسى ، احمد بن محمد بن خالد برقى و محمد بن احمد بن يحيى قمى اشاره كرد . بيشتر روايات او را در كتاب كافى مىيابيم و از اين‌رو به نظر مىرسد كه كلينى از شاگردان خاص و نزديك او بوده و ابن ادريس آموخته‌هاى خود را به او منتقل كرده باشد . در منابعى كه به شرح‌حال او پرداخته‌اند فقط به يك كتاب از او ، به نام النوادر اشاره شد كه آن را كتابى پرفايده توصيف نموده‌اند . تنها ابن شهر آشوب ، كتاب ديگرى از وى به نام المقت و التوبيخ نام برده است . ابن ادريس در سال 306 ق در قريه‌اى در راه مكّه وفات يافت . « 3 »\r\n\r\nمحمد بن حسن صفّار ( م 290 ق )\r\nوى از اصحاب نزديك امام عسكرى عليه السّلام و در ارتباط نزديك با ايشان بود ، « 4 » به طورى كه براى يافتن پاسخ مسائل خود در ابواب فقهى ، بارها به آن حضرت رجوع مىكرد . او پاسخ اين مسائل را كه از امام عليه السّلام دريافت نموده بود در\r\n\r\n\r\n","description":"","footnote":"\r\n( 1 ) . طوسى ، رجال ، ص 428 .\r\n( 2 ) . خويى ، همان ، ج 2 ، ص 36 .\r\n( 3 ) . طوسى ، همان ، ص 428 ؛ همو ، الفهرست ، ص 64 و نجاشى ، همان ، ص 92 و خويى ، همان ، ج 2 ، ص 36 و ابن شهر آشوب ، معالم العلماء ، ذيل نام احمد بن ادريس .\r\n( 4 ) . ر . ك : طوسى ، همان ، همان ، ص 346 .\r\n","page_name":" 295 ","page_number":295},
  {"content":"\r\n\r\nرساله‌هايى گرد آورد و تدوين كرد . « 1 » صفار در ميان علماى قم از وجاهت خاصى برخوردار بود ، به‌طورى كه به‌عنوان دانشمندى موثق و مورد اعتماد ، رواياتش را بر روايات همقطارانش رجحان و برترى مىدادند و چنان‌كه مشاهده مىشود در روايات او كمتر نقص و افتادگى وجود دارد . صفّار در نزد عالمان و فقيهان بسيارى شاگردى نمود و از بسيارى از ايشان اجازهء روايت داشت . نام اساتيد و مشايخ وى را تا 135 نفر ذكر كرده‌اند كه بسيارى از ايشان از اصحاب ائمه عليهم السّلام بودند ، چون احمد بن اسحاق قمى وكيل امام ، ابراهيم بن اسحاق احمرى و حسن بن محبوب .\r\nدر ميان راويان و شاگردان وى نام فقيهان بزرگ و محدثان جليل القدر اين عصر ، به‌خصوص عالمان مكتب قم ديده مىشود ، از جمله محمد بن يعقوب كلينى ، احمد بن ادريس قمى ، ابن بابويه و ابن الوليد . « 2 »\r\nصفّار كتاب‌هاى بسيارى تأليف كرده و به سبب كثرت تأليفاتش ، به حسين بن سعيد اهوازى همانند گشته بود . كتاب‌هاى وى در ابواب فقهى ، حدود 30 اثر مىشد و علاوه بر اينها كتاب‌هايى نيز در تاريخ ائمه عليهم السّلام و در علوم قرآنى به رشتهء تحرير درآورد . از وى هم‌چنين رساله‌اى باقى مانده بود كه جواب سؤالاتى را كه از ناحيهء مقدسه مىپرسيد ، در آن گرد مىآورد . « 3 » از ميان انبوه كتاب‌هاى صفّار ، تنها كتاب بصائر الدرجات او به دست ما رسيده است . مؤلف در اين كتاب ، احاديث و روايات مختلف در باب فضايل ، مناقب و خصايص ائمه عليهم السّلام را ، به‌ويژه در ابواب گوناگون علوم ايشان گردآورده است . كتاب داراى ده جزء مىباشد كه هر جزء به چند باب تقسيم شده و در مجموع شامل 1880 حديث است « 4 » او در سال 290 ق درگذشت . « 5 »\r\n\r\n\r\n","description":"","footnote":"\r\n( 1 ) . نجاشى ، همان ، ص 251 .\r\n( 2 ) . خويى ، همان ، ج 15 ، ص 276 .\r\n( 3 ) . نجاشى ، همان ، ص 251 .\r\n( 4 ) . ر ك : الصفّار ، محمد بن حسن ، بصائر الدرجات .\r\n( 5 ) . نجاشى ، همان‌جا .\r\n","page_name":" 296 ","page_number":296},
  {"content":"\r\n\r\n\r\nعلى بن ابراهيم قمى ( زنده تا 307 ق )\r\nوى از عالمان برجستهء مكتب قم ، و محدث ، مفسر و فقيهى نام‌آور بود . برخى او را از اصحاب امام هادى عليه السّلام دانسته‌اند . « 1 » علماى شيعه وى را توثيق نموده و به او اعتماد داشتند . و محدثان و فقيهان بزرگى چون ابن الوليد و ابن بابويه از او روايت كرده و شيخ صدوق و شيخ مفيد نيز از طريق آن‌ها روايات او را نقل نموده‌اند . « 2 » كلينى نيز در كتاب كافى روايات بسيارى از او آورده است . مجموع روايات او بالغ بر 7140 حديث مىشود كه قسمت عمدهء آن‌ها ، يعنى 6214 حديث را از پدرش ابراهيم بن هاشم روايت كرده است . « 3 » از آثار مكتوب على بن ابراهيم در كتب رجال ، 15 كتاب نام برده شده كه مهم‌ترين آن‌ها عبارتند : از قرب الاسناد ، كتاب مناقب ، كتاب اختيار القرآن ، التفسير ، كتاب مغازى و كتاب الناسخ و المنسوخ . « 4 » از اين ميان ، تنها تفسير قرآن منسوب به او به دست ما رسيده كه تفسير كل قرآن مىباشد .\r\nتفسير على بن ابراهيم قمى ، يكى از مصادر تأليفات علماى شيعه بوده است و عالمان شيعه در تدوين كتاب‌هاى خود از آن بهرهء بسيار برده‌اند . « 5 » على بن ابراهيم در مقدمهء تفسير خود ، پاره‌اى از روايات را از امام صادق عليه السّلام ، به نقل از امير المومنين عليه السّلام ، در بيان انواع علوم قرآن نقل كرده كه نعمانى ، شاگرد كلينى نيز همهء آن‌ها را در اول تفسير خود ذكر نموده است . على بن ابراهيم در تفسير آيات ، فقط به ذكر روايات امام صادق عليه السّلام بسنده كرده ، ولى پس از وى شاگرد او ، كه راوى اين كتاب بوده ، يعنى عباس بن محمد علوى از نوادگان امام هفتم عليه السّلام ، پاره‌اى از\r\n\r\n\r\n","description":"","footnote":"\r\n( 1 ) . خويى ، معجم رجال الحديث ، ج 11 ، ص 203 .\r\n( 2 ) . طوسى ، الفهرست ، ص 266 و نجاشى ، رجال ، ص 183 .\r\n( 3 ) . خويى ، همان ، ص 207 .\r\n( 4 ) . طوسى ، همان‌جا .\r\n( 5 ) . به‌عنوان مثال مجلسى در بحار الانوار .\r\n","page_name":" 297 ","page_number":297},
  {"content":"\r\n\r\nروايات امام باقر عليه السّلام را نيز بدان افزوده و هم‌چنين روايات ديگرى را كه مربوط به تفسير آيات مذكور بوده ، ذكر كرده است . « 1 » به‌هرحال اين تفسير از آثار ارزنده عالم تشيع مىباشد كه پايهء بسيارى از تفاسير بعدى شيعيان قرار گرفت و بسيارى از علوم اهل بيت در آن گردآمده است . على بن ابراهيم تا سال 307 ق در قيد حيات بود . « 2 »\r\n\r\nحسن بن موسى نوبختى ( م 300 - 310 ق )\r\nحسن بن موسى ، دانشمند و متكلم بزرگ شيعى اواخر قرن سوم و از چهره‌هاى شاخص مكتب بغداد است . وى از خاندان معروف نوبختى و خواهر زادهء ابو سهل ، اسماعيل نوبختى بود . در كتب رجالى او را به‌عنوان متكلمى موثق ، كه داراى اعتقادى نيكوست ، ستوده‌اند . « 3 » وى شخصيت ممتازى در بين متكلمان شيعه داشت و برخى او را سرآمد معاصرانش دانسته‌اند . حسن بن موسى در بغداد ، مجالس بحث و مناظرهء علمى با ساير متكلمان غيرشيعى و غيرامامى برپا مىكرد و با گروهى از مترجمان و ناقلان كتاب‌هاى فلسفه و حكمت ايران و يونان چون ابو عيسى دمشقى ، اسحاق بن حنين ، ثابت بن قرّه و ديگران ، مراودهء علمى داشت و اينان به نزد او آمد و شد مىنمودند . « 4 » نوبختى با اساتيد علم كلام ، چون ابو الاحوص ، داود بن اسد بصرى ، ابو سهل اسماعيل نوبختى ، ابن راوندى و ابن قبه رازى هم‌عصر بود و از برخى از ايشان ، چون ابو سهل كسب علم مىكرد . « 5 »\r\nحسن بن موسى تأليفات متعددى در ابواب مختلف كلامى و آثارى هم در مباحث طبيعيات و فلسفه و نجوم داشت . وى چندين كتاب نيز در موضوع امامت\r\n\r\n\r\n","description":"","footnote":"\r\n( 1 ) . ر . ك : قمى ، على بن ابراهيم ، التفسير .\r\n( 2 ) . دوانى ، مفاخر اسلام ، ج 2 ، ص 231 .\r\n( 3 ) . طوسى ، رجال ، ص 462 .\r\n( 4 ) . همو ، الفهرست ، ص 121 و نجاشى ، همان ، ص 63 .\r\n( 5 ) . اقبال ، خاندان نوبختى ، ص 126 .\r\n","page_name":" 298 ","page_number":298},
  {"content":"\r\n\r\nو ردّ اقوال ساير فرق شيعه برجاى گذاشت . مشهورترين و بزرگ‌ترين تأليف او ، اثرى ارزشمند و گرانسنگ ، با نام كتاب الآراء و الديانات ، در توضيح و شرح اقوال و آراى ملل و نحل قديم و عقايد فرق دينى و مذاهب اسلامى بود ، ولى متاسفانه اثرى از اين كتاب برجاى نمانده است . بنا به گفتهء نجاشى اين اثر ، كتابى بزرگ و محتوى اطلاعات بسيارى بوده است و نجاشى آن را نزد شيخ مفيد خوانده و اجازهء روايت آن را از وى گرفته بود « 1 » ؛ ولى چنان‌كه از گفتار شيخ طوسى بر مىآيد ، نوبختى موفق به اتمام اين كتاب نشده بود و پيش از تمام شدن آن درگذشت « 2 » . ظاهرا مسعودى در كتاب المقالات فى اصول الديانات خود از اين كتاب بهره گرفته ، هرچند كه از كتاب اخير نيز اثرى به دست نيامده است . در آثار ديگر مسعودى نيز از اين كتاب ياد مىشود . « 3 » از ميان انبوه كتاب‌هاى نوبختى كه بالغ بر سى كتاب مىشد ، تنها كتابى كه از وى برجاى مانده كتاب فرق الشيعه است . اين كتاب كه در منابع مختلف شيعى از آن سخن به ميان آمده ، در بيان و شرح احوال فرقه‌هاى مختلف شيعه و چگونگى پيدايش آن‌ها و عقايد و آراء ايشان ، و از قديمىترين و معتبرترين آثار در نوع خود مىباشد كه در سال 1353 شمسى ، به همت دكتر مشكور با دو مقدمهء مفصل و ترجمهء متن كتاب به چاپ رسيد . « 4 »\r\nتاريخ وفات نوبختى به درستى معلوم نيست و بين سال‌هاى 300 تا 310 ق مىباشد .\r\n\r\nابو عمرو كشّى ( م 340 ق )\r\nمحمد بن عمر كشّى ، از دانشمندان بنام شيعه در نيمه دوم عصر غيبت صغرى است . وى از مردمان كشّ و پرورش‌يافتهء مكتب سمرقند محسوب مىگرديد .\r\n\r\n\r\n","description":"","footnote":"\r\n( 1 ) . نجاشى ، همان ، ص 179 .\r\n( 2 ) . ر ك : طوسى ، الفهرست ، ص 121 .\r\n( 3 ) . مسعودى ، مروج الذهب ، ج 2 ، ص 158 .\r\n( 4 ) . نوبختى ، حسن بن موسى ، فرق الشيعه .\r\n","page_name":" 299 ","page_number":299},
  {"content":"\r\n\r\nبيشترين استادان و مشايخ وى از علماى شيعهء ماوراء النهر و خراسان بودند كه مشهورترين ايشان محمد بن مسعود عياشى ، احياگر مكتب علمى شيعه در سمرقند بود . كشّى از شاگردان خاص عياشى محسوب مىشود . از ديگر مشايخ او در اين حوزه ، حمدوية بن نصير كشّى و ابن قتيبهء نيشابورى هستند . وى هم‌چنين از محضر علمى برخى استادان مكتب قم ، مانند ابن قولويه و سهل بن زياد آدمى رازى و بسيارى ديگر بهره گرفت . شيخ طوسى وى را به‌عنوان دانشمندى مورد اعتماد و استاد در رجال و اخبار توصيف كرده است . « 1 » كشّى ظاهرا تصانيف عديده‌اى داشته ، كه معروف‌ترين آن‌ها و تنها كتاب او كه از تطاول روزگاران مصون مانده ، كتاب رجال مىباشد . اين كتاب كه اثرى سترگ و پر مطلب ، ليكن بدون ترتيبى معين بوده ، توسط شيخ طوسى پيرايش و ويرايش شد و با افزودن اضافاتى بدان ، با نام اختيار معرفة الرجال بازنويسى گرديد . آن‌چه از كتاب كشّى به دست ما رسيده همين مقدار است و اصل كتاب از بين رفته است . در هرحال اين كتاب ، قديمىترين منبع رجالى شيعى مىباشد كه برجاى مانده و حاوى اطلاعات ارزنده‌اى و يكى از چهار كتاب رجالى متقدم شيعه به شمار است . « 2 »\r\n\r\nابو سهل اسماعيل بن على نوبختى ( 237 - 311 ق )\r\nوى بزرگ متكلمان اماميه در بغداد و شخصيت ممتاز ايشان بود و در زمان خويش بر همهء دانشمندان خاندان نوبختى تقدم داشت . « 3 » در مجلس او ، متكلمان بغداد گرد مىآمدند و به بحث و نظر مىپرداختند . ابو سهل ، كاتبى بليغ و شاعرى توانا محسوب مىشد و در دستگاه خلافت عباسى مقامات ادارى داشت ، ليكن اعتبار و شهرت او به سبب فرهيختگىاش در علم كلام بود . موقعيت خاص وى در\r\n\r\n\r\n","description":"","footnote":"\r\n( 1 ) . طوسى ، رجال ، ص 497 و همو ، الفهرست ، ص 403 .\r\n( 2 ) . ر ك : همو ، اختيار معرفة الرجال .\r\n( 3 ) . همو ، الفهرست ، ص 31 .\r\n","page_name":" 300 ","page_number":300},
  {"content":"\r\n\r\nدربار عباسيان به‌گونه‌اى بود كه برخى مرتبهء او را پس از وزير مىدانستند .\r\nابو سهل در برخى ولايات از طرف رؤساى ديوان‌ها ، پست‌هاى ادارى داشت ، به خصوص در ايام خلافت المقتدر ( 295 - 320 ق ) و وزارت ابن فرات ، كه مناصب دولتى به وى واگذار شده بود . « 1 »\r\nابو سهل كه در اين زمان ، باتوجه به تقيهء شديد حسين بن روح ، نائب امام عليه السّلام ، رياست اماميه را عهده‌دار و از موقعيت سياسى و اجتماعى ممتازى بهره‌مند بود ، در جهت مقابله با اين تنش‌هاى سياسى و مذهبى ، تلاش‌ها و خدمات شايانى ارائه داد . اقدامات او در تكميل علم كلام در مذهب شيعه ، از دو جهت حائز اهميت است ؛ نخست اين‌كه وى در خصوص اصول عقايد ، بعضى از تهمت‌هايى را كه در باب رؤيت و تشبيه و تجسيم به متكلمان اوليهء شيعه نسبت مىدادند بر طرف ساخت و كتاب‌هايى در اين امور تأليف كرد كه اين شبهات را رفع مىنمود و ديگر اين‌كه وى در باب مسألهء امامت ، كه مهم‌ترين مسألهء اختلافى بين فرق اسلامى بود ، با به كارگيرى ادلهء عقليه در اثبات امامت ، به شيوهء متكلمان اهل سنت و معتزله ، در مقام مقابله و پاسخگويى به آن‌ها برآمد . « 2 » او در مجالس متعددى به مناظره با معتزليان و متكلمان مىپرداخت كه از آن جمله مناظرات او با ابو على جبايى در اهواز و مناظره با دانشمند و رياضيدان معروف ثابت بن قرّه است .\r\nابو سهل از اصحاب امام عسكرى عليه السّلام بود كه ارتباط نزديكى با آن حضرت داشت . او در خبر مفصلى كه دربارهء وفات امام يازدهم ذكر كرده ، اظهار داشته است كه چون امام عليه السّلام بيمار شد به خدمت آن حضرت رسيد و در آن هنگام موفق به ديدار فرزند آن حضرت ، امام دوازدهم ، كه كودكى خردسال بود ، گرديد و امام عليه السّلام\r\n\r\n\r\n","description":"","footnote":"\r\n( 1 ) . در اين‌باره نگاه كنيد به همين كتاب فصل سوم .\r\n( 2 ) . اقبال ، خاندان نوبختى ، ص 104 .\r\n","page_name":" 301 ","page_number":301},
  {"content":"\r\n\r\nدر همان مجلس ، مسألهء امامت و جانشينى حضرت مهدى عليه السّلام را براى او بيان كرد . « 1 »\r\nاز مكتب علمى ابو سهل ، شاگردان فرهيخته‌اى بيرون آمدند كه از جملهء آنان على بن اسماعيل پسر او ، ابو الجيش مظفر بن محمد بلخى ( م 367 ق ) ، كه كتابى در باب امامت داشت و از استادان شيخ مفيد به شمار مىرفت ، و ابو بكر محمد بن يحيى صولى ( م 335 ق ) كه كاتب و اديبى مشهور بود ، مىباشند . متكلمان بزرگ شيعه چون شيخ مفيد ، سيد مرتضى و شيخ طوسى ، با يك يا دو واسطه در زمرهء شاگردان ابو سهل قرار دارند و بديهى است كه آثار و تأليفات ابو سهل مورد استفادهء علمى آنان واقع شده باشد .\r\nتأليفات وى را بالغ بر 40 كتاب و رساله دانسته‌اند كه به جز برخى نقل قول‌ها ، در كتب مؤلفين شيعه اثرى از آن‌ها باقى نمانده است . كتاب‌هاى وى به‌طور عموم در ردّ اقوال و عقايد فرق مختلف شيعه به‌ويژه فطحيه ، واقفيه و معتزله و پاسخگويى به شبهات آن‌ها بود و از مهم‌ترين اين كتاب‌ها ، كتاب التنبيه و كتاب الاستيفاء ، در موضوع امامت بودند ؛ كتاب التنبيه از منابع خوب كلامى در اين باب محسوب مىشد و موردتوجه علماى شيعه قرار داشت . نجاشى مىگويد كه آن را نزد استادش شيخ مفيد خوانده و شيخ صدوق در كمال الدين و شيخ طوسى در كتاب الغيبه از اين كتاب نقل كرده‌اند . « 2 » از مهم‌ترين كتاب‌هاى وى در ردّ واقفيه ، كتابى در نقد آراى ابو الحسن طاطرى كوفى ، رئيس اين فرقه در عصر غيبت بود .\r\nاقوال كلامى ابو سهل ، براى ساير علما و متكلمان پس از او حجيت داشت و به آن‌ها استشهاد مىگرديد ، از جمله علامه حلّى در كتاب انوار الملكوت و فاضل مقداد در ارشاد الطالبيين ، به برخى آراى او متمسك شده‌اند . « 3 » او به سال 311 ق درگذشت .\r\n\r\n\r\n","description":"","footnote":"\r\n( 1 ) . صدوق ، كمال الدين ، ص 473 و طوسى ، الغيبه ، ص 64 .\r\n( 2 ) . ر ك : طوسى ، الفهرست ، ص 31 و نجاشى ، رجال ، ص 31 .\r\n( 3 ) . دوانى ، مفاخر اسلام ، ج 2 ، ص 258 .\r\n","page_name":" 302 ","page_number":302},
  {"content":"\r\n\r\n\r\nابن قبه رازى ( حدود 317 ق )\r\nابو جعفر محمد بن قبه از ديگر متكلمان برجستهء عصر غيبت و از دانشمندان مكتب رى ، نخست از معتزليان ، و شاگرد ابو القاسم بلخى معتزلى بود كه سپس به مذهب تشيع گرويد . او در علم كلام ، تبحر و دانش فراوان داشت و هم‌چنين به فراگيرى حديث پرداخته بود ، به‌طورى كه در زمرهء راويان و در سلسلهء مشايخ روايت برخى محدثان و عالمان شيعه جاى دارد . « 1 » از كتاب‌هاى مشهور وى ، كتاب الانصاف بود كه ابو الحسين سوسنگردى ، از متكلمان شيعه و از شاگردان ابو سهل نوبختى ، نقل كرده كه اين كتاب را نزد ابو القاسم بلخى در بلخ برد و بلخى پس از مطالعه آن ، كتابى در ردّ آن ، به نام المسترشد فى الامامه نوشت . سوسنگردى اين كتاب را نزد ابن قبه آورد و او كتاب المستثبت فى الامامه را در ردّ آن نگاشت . سوسنگردى مىگويد كه اين كتاب را دوباره به نزد بلخى برد و او در ردّ آن كتاب نقض المستثبت را تحرير كرد ؛ اما وقتى كه كتاب اخير را به رى آورد تا به ابن قبه نشان دهد ، او درگذشته بود . « 2 »\r\nبه نظر مىرسد كه كتاب الانصاف ابن قبه در نوع خود ، كتاب ارزنده‌اى بوده كه شيخ مفيد در كتاب العيون و المحاسن از آن نقل كرده است و شيخ صدوق در كمال الدين و تمام النعمه و سيد مرتضى در الفصول و الشافى و حتى ابن ابى الحديد در شرح نهج البلاغه از آن مطالبى آورده‌اند . « 3 »\r\nعلاوه بر اين كتاب ، عالمان شيعه به ساير اقوال وى نيز استشهاد كرده‌اند ، از جمله شيخ صدوق در كتاب كمال الدين و تمام النعمه ، مناظرات و پاسخ‌هاى مستدل وى به ابو زيد علوى زيدى مذهب را به تفصيل نقل كرده و هم‌چنين پاسخ‌هاى او\r\n\r\n\r\n","description":"","footnote":"\r\n( 1 ) . طوسى ، الفهرست ، ص 389 و نجاشى ، همان ، ص 376 .\r\n( 2 ) . نجاشى ، همان ، ص 376 .\r\n( 3 ) . تبريزى ، ريحانة الادب ، ج 6 ، ص 112 و قمى ، الكنى و الالقاب ، ج 1 ، ص 382 .\r\n","page_name":" 303 ","page_number":303},
  {"content":"\r\n\r\nرا به شبهات ابن بشّار ، در مسألهء غيبت امام دوازدهم ذكر نموده است . « 1 » وفات وى پيش از سال 317 ق بود .\r\n\r\nعبد الله بن جعفر حميرى ( م حدود 310 ق )\r\nوى را از اصحاب امام هادى و امام عسكرى عليهما السّلام دانسته « 2 » و به وثاقت و عدالت ستوده‌اند . او در زمان خود پيشواى دانشمندان قم به‌شمار مىآمد و مقام علمى او و جايگاهش در بين محدثان شيعه بسيار و الا بود ، به‌طورى كه وقتى در سفرى ، پس از سال 290 ق به كوفه وارد شد ، مورد استقبال كوفيان و عالمان شهر كوفه قرار گرفت و محدثان شهر براى استماع احاديث وى به نزد او مىرفتند . « 3 »\r\nحميرى ارتباط نزديكى با امام عسكرى عليه السّلام داشت و كتاب توقيعات او حاصل پاره‌اى مكاتبات وى با آن امام بود . وى جواب سؤالاتى را كه از امام دريافت كرده ، در اين كتاب گرد آورده بود . در عصر غيبت ، او با نائب خاص امام ارتباط نزديكى داشت و در مجلسى در حضور عثمان بن سعيد مسألهء امامت بعد از حضرت عسكرى عليه السّلام را مطرح كرده دربارهء جانشين آن حضرت از وى سؤال نمود . « 4 » حميرى هم‌چنين با اصحاب ائمه عليهم السّلام در تماس بود و از بسيارى از بزرگان ايشان كسب علم مىكرد ؛ بزرگانى چون ابو هاشم جعفرى ، ابراهيم بن مهزيار اهوازى ، احمد بن اسحاق قمى ، محمد بن خالد طيالسى و بسيارى ديگر از محدثان و فقيهان ، كه در زمرهء استادان و مشايخ وى قرار داشتند .\r\nدر ميان كتاب‌هاى متعددى كه از وى نام برده شده كتاب الغيبه او جلب توجه مىكند . تأليف چنين كتابى در اوايل عصر غيبت ، بسيار حائز اهميت و نشان‌دهنده\r\n\r\n\r\n","description":"","footnote":"\r\n( 1 ) . صدوق ، همان ، ص 94 - 126 و 51 - 60 .\r\n( 2 ) . برقى ، رجال ، ص 59 .\r\n( 3 ) . نجاشى ، همان ، ص 219 .\r\n( 4 ) . طوسى ، الفهرست ، ص 294 و نجاشى ، همان ، ص 219 - 220 .\r\n","page_name":" 304 ","page_number":304},
  {"content":"\r\n\r\nاين است كه بحث دربارهء مسألهء غيبت تا چه حد مورد ابتلا و ضرورى بود . وى هم‌چنين كتاب‌هايى در اصول عقايد ، مسألهء توحيد و امامت ، داشت . او در كتابى مستقل ، جواب مسايلى را گرد آورد كه از طريق محمد بن عثمان از امام عسكرى عليه السّلام دريافت كرده بود . « 1 » كتاب قرب الاسناد او تنها كتابى مىباشد كه از وى باقىمانده است . مؤلف الذريعه ، هفت كتاب به اين نام ياد مىكند كه يكى از آن‌ها قرب الاسناد حميرى است . « 2 » حميرى چند قرب الاسناد داشت ؛ نخست قرب الاسناد به امام رضا عليه السّلام ، ديگرى قرب الاسناد به امام جواد عليه السّلام و نيز قرب الاسناد به امام دوازدهم عليه السّلام . « 3 » اما كتاب موجود ، شامل اخبارى است كه با سند كوتاه به امام صادق ، امام كاظم و امام رضا عليهم السّلام منتهى مىشوند و ديگر اجزاء ، كه نجاشى از آن‌ها نام برده ، مفقود شده است . كتاب حاضر در سه بخش و شامل احاديثى مىباشد كه حميرى با دو واسطه از امام ششم و امام هفتم عليهما السّلام و با يك واسطه از امام رضا عليه السّلام نقل كرده است . « 4 » وفات وى به سال 298 ق بود .\r\n\r\nسعد بن عبد اللّه اشعرى ( م 299 - 301 ق )\r\nسعد بن عبد اللّه از دانشمندان نامدار شيعه ، در اواخر قرن سوم هجرى بود كه از ميان انبوه عالمان و محدثان و فقيهان شهر قم و خاندان بزرگ اشعرى ظهور كرد . شيخ طوسى او را از اصحاب امام عسكرى عليه السّلام دانسته ، با اين حال گفته است كه نمىداند آيا از آن حضرت روايت كرده يا خير ؟ او هم‌چنين دربارهء اشعرى گفته كه دانشمندى موثّق و داراى جلالت قدر بوده و اخبار و احاديث بسيار و تصانيف فراوان داشته است . « 5 »\r\n\r\n\r\n","description":"","footnote":"\r\n( 1 ) . طوسى ، همان ، ص 294 و نجاشى ، همان ، ص 219 - 220 .\r\n( 2 ) . تهرانى ، الذريعه ، ج 17 ، ص 67 .\r\n( 3 ) . نجاشى ، همان ، ص 220 .\r\n( 4 ) . ر ك : حميرى ، قرب الاسناد .\r\n( 5 ) . نجاشى ، همان ، ص 220 ؛ طوسى ، همان ، ص 215 و همو ، رجال ، ص 399 .\r\n","page_name":" 305 ","page_number":305},
  {"content":"\r\n\r\nشيخ طوسى و نجاشى بالغ بر سى كتاب از وى نام برده‌اند . كه مشهورترين و بزرگ‌ترين آن‌ها ، كتاب الرحمه مىباشد . اين كتاب ، موسوعه‌اى فقهى مشتمل بر ابواب مختلف فقه ، در چندين مجلد بوده است . او هم‌چنين كتابى به نام منتخبات داشت كه نزديك به هزار صفحه بود و كتاب‌هايى نيز در ردّ اقوال فرق منحرف شيعه ، به‌ويژه فرقه‌هايى كه پس از رحلت امام يازدهم و بر سر جانشينى آن حضرت به وجود آمدند ، نوشت . « 1 » از كتاب‌هاى سعد بن عبد اللّه ، برخى به دست ما رسيده است ، از جمله كتاب بصائر الدرجات است كه اشعرى در آن روايات مربوط به فضايل و مناقب ائمه عليهم السّلام را گردآورده ؛ اما اصل اين كتاب ، كه بنا به گفته شيخ طوسى ، 4 جلد بوده ، از بين رفته است و آن‌چه موجود است ، مختصرى از كتاب مزبور مىباشد كه توسط شيخ حسن بن سليمان حلى ، شاگرد شهيد اول ، باز نويسى شده و در آن ، روايات متعددى در ابواب مختلف دربارهء ائمهء اطهار عليهم السّلام ، فضايل و مناقب ايشان و تاريخ زندگانى امامان ذكر گرديده ؛ اما آن‌چه جلب توجه مىكند كثرت روايات مربوط به حضرت مهدى عليه السّلام ، مسألهء غيبت و قيام آن حضرت است ، به‌ويژه رواياتى كه درصدد بيان حوادث پس از ظهور امام مىباشند ؛ مانند رواياتى دربارهء زمان و مكان ظهور ، چگونگى مواجهه مردم با آن و اشاره به روايات امام رضا عليه السّلام كه شيعيان را به دعا براى صاحب الامر دستور داده است . اين كتاب يك دوره معارف امام‌شناسى را دربر دارد . « 2 »\r\nتنها كتابى كه از سعد بن عبد اللّه به‌طور كامل باقى مانده ، كتاب المقالات و الفرق اوست كه دربارهء فرقه‌هاى شيعه و انشعابات آنان و ذكر اقوال و آراى نحله‌هاى مختلف ايشان است . ظاهرا وى در تأليف كتابش ، به كتاب فرق الشيعه نوبختى نيز نظر داشته است . اين كتاب كه شيخ طوسى از آن با نام مقالات الاماميه و نجاشى با\r\n\r\n\r\n","description":"","footnote":"\r\n( 1 ) . ر ك : نجاشى ، همان ، ص 220 .\r\n( 2 ) . ر ك : حلى ، مختصر بصائر الدرجات ، ص 115 ، 116 ، 176 ، 183 و 193 .\r\n","page_name":" 306 ","page_number":306},
  {"content":"\r\n\r\nعنوان فرق الشيعه نام برده‌اند ، « 1 » با تصحيح و مقدمه و ملحقات دكتر مشكور به چاپ رسيده است . « 2 »\r\nسعد بن عبد اللّه نزد بسيارى از فقها و محدثان به فراگيرى و علم‌آموزى پرداخته و از بسيارى از مشايخ شيعه و سنى اجازهء روايت داشت . او احاديث بسيارى روايت كرده و محدثان بسيارى از وى نقل كرده‌اند ، به‌طورى كه نام وى در اسناد روايات زيادى آمده است . استادان و مشايخ روايت وى را بالغ بر 84 نفر دانسته‌اند « 3 » و عمدهء محدثان بزرگ قمى ، از شاگردان و راويان احاديث وى بودند ، از جملهء ايشان بايد به ابن الوليد استاد شيخ صدوق ، ابن بابويه ، ابن قولويه و محمد بن يحيى بن عطار اشاره كرد . سعد بين سال‌هاى 299 تا 301 ق درگذشت .\r\n\r\nعلى بن بابويه قمى ( م 329 ق )\r\nعلى بن حسين بن موسى بن بابويه ، از مفاخر فقيهان و از بزرگ‌ترين محدثان شيعه و تربيت‌يافتهء مكتب قم است . او با فعاليت‌هاى علمى خويش ، موجب نشاط مكتب علمى مزبور گرديد . وى در عصر خويش ، پيشواى عالمان قم بود و در سفرهايش به بغداد ، نزد ابن روح ، نائب سوم امام عليه السّلام رفته و مسائل خود را مىپرسيد و در مواقع ديگر از طريق مكاتبه با او مراوده مىكرد . « 4 » او در نزد امام عليه السّلام از موقعيت ويژه‌اى برخوردار بود ، به‌گونه‌اى بود كه پس از وفاتش در قم ، امام عليه السّلام اين خبر را به ابو الحسن سمرى ، نائب چهارم اعلام كرد تا اين خبر را به شيعيان اظهار نمايد . « 5 »\r\n\r\n\r\n","description":"","footnote":"\r\n( 1 ) . طوسى ، الفهرست ، ص 215 و نجاشى ، همان ، ص 220 .\r\n( 2 ) . ر ك : اشعرى ، المقالات و الفرق .\r\n( 3 ) . خويى ، معجم رجال الحديث ، ج 8 ، ص 81 .\r\n( 4 ) . نجاشى ، همان ، ص 261 .\r\n( 5 ) . همان .\r\n","page_name":" 307 ","page_number":307},
  {"content":"\r\n\r\nابن بابويه در بين فقهاى شهر قم به وثاقت شهرت داشت و فقها و عالمان از روش علمى او پيروى مىكردند . وى رساله‌اى فقهى براى پسرش ، شيخ صدوق نوشته بود كه شيوه‌اش در نگارش اين كتاب و بيان احكام و صدور فتواها ، مورد استفادهء فقيهان قرار گرفت . شيخ ابو على طوسى و شهيد اول در كتاب الذكرى به اين امر تصريح كرده‌اند . « 1 » شيخ صدوق نيز در كتاب من لا يحضره الفقيه ، رساله پدرش را نقل مىكند .\r\nعلى بن بابويه در قم ، بغداد و كوفه نزد علما و فقيهان و محدثان بسيارى به كسب علم پرداخت كه جمعى از ايشان ، اصحاب امام دهم و امام يازدهم عليهما السّلام بودند . از بزرگان مشايخ و استادان وى مىتوان به سعد بن عبد اللّه اشعرى ، على بن ابراهيم قمى ، احمد بن ادريس قمى ، ابو خلف عجلى از اصحاب امام عسكرى عليه السّلام و قاسم بن محمد نهاوندى ، وكيل امام عليه السّلام اشاره كرد . وى داراى تأليفات عديده‌اى بود كه در منابع رجالى از آن‌ها نام برده شده است . النديم در فهرست خود نقل مىكند كه در پشت كتابى به خط ابو جعفر محمد بن على ، شيخ صدوق ، خوانده كه نوشته بود :\r\nبه فلانى پسر فلانى اجازهء روايت كتاب‌هاى پدرم على بن حسين را كه دويست كتاب است و كتاب‌هاى خودم را كه هيجده كتاب است ، دادم « 2 » .\r\nبا اين حال ، در اكثر كتب رجال شيعه فقط 20 عنوان كتاب براى وى ذكر شده است . اكثر اين كتاب‌ها در ابواب فقهى تأليف شده‌اند و به جز اين‌ها كتاب‌هاى ديگرى هم در حديث ، تفسير و عقايد داشت . « 3 » از ميان اين كتاب‌ها ، فقط كتاب الامامة و التبصرة من الحيره به دست آمده كه در واقع با هدف روشن ساختن اذهان شيعيان نسبت به مسألهء غيبت و امامت حضرت مهدى و رفع شبهاتى كه در اين\r\n\r\n\r\n","description":"","footnote":"\r\n( 1 ) . ر ك : دوانى ، مفاخر اسلام ، ج 2 ، ص 414 .\r\n( 2 ) . النديم ، الفهرست ، ص 291 ، ترجمه ، 363 .\r\n( 3 ) . ر ك : طوسى ، الفهرست ، ص 273 و نجاشى ، همان ، ص 261 .\r\n","page_name":" 308 ","page_number":308},
  {"content":"\r\n\r\nزمينه پديد آمده بود ، نوشته شد . با اين حال ابن بابويه نگاهى اجمالى به مسألهء امامت دوازده امام عليهم السّلام داشته و به تحقيق و اثبات اين امر پرداخته است ، لذا فصول اوليهء اين كتاب مشتمل بر تحقيق و نقل احاديث وارده دربارهء اثبات خلافت و امامت ائمه عليهم السّلام مىباشد . وى در اثبات و ارائهء ادلهء امامت ، تا امامت حضرت رضا عليه السّلام پيش‌آمده و به نظر مىرسد كه بقيهء كتاب و بخش اصلى آن ، كه مربوط به امامت حضرت مهدى عليه السّلام و مسأله غيبت بوده ، مفقود گرديده است در عين حال او در فصول مختلف كتاب ، مطالب ارزنده‌اى در ردّ اقوال فرق مختلف شيعى ، چون كيسانيه ، فطحيه و واقفيه ، كه در عصر غيبت شبهاتى را دربارهء مهدويت القا مىكردند ، مىآورد « 1 » .\r\n\r\nمحمد بن يعقوب كلينى ( م 329 ق )\r\nمحمد بن يعقوب كلينى ، فقيه و محدث نامى ، و مشهورترين دانشمند عصر غيبت ، در قريهء كلين از توابع شهر رى به دنيا آمد و خاندان او همگى از بزرگان و عالمان شيعه بودند . پدرش يعقوب بن اسحاق از رجال شيعه در شهر رى و على بن ابراهيم و محمد بن ابراهيم معروف به علّان كلينى ، كه دايىهاى او بودند ، از فقيهان و محدثان شهر به شمار مىآمدند . كلينى مقدمات علوم را در مكتب رى فراگرفت و سپس براى تحصيل علوم اهل بيت به قم ، كوفه و بغداد سفر كرد و نزد محدثان و فقيهان بسيارى به علم‌آموزى پرداخت . از مشاهير استادان وى احمد بن محمد بن عيسى قمى ، احمد بن ادريس ، ابن عقده كوفى ، سعد بن عبد اللّه اشعرى ، عبد اللّه بن جعفر حميرى و بسيارى از عالمان و انديشمندانى را مىتوان نام برد كه در عصر غيبت مىزيستند . شمار استادان و مشايخ كلينى را تا 35 نفر دانسته و ذكر كرده‌اند « 2 » . وجود شيخ كلينى در رى موجب بارورى مكتب علمى شيعه در اين شهر\r\n\r\n\r\n","description":"","footnote":"\r\n( 1 ) . ر ك : ابن بابويه ، الامامة و التبصرة من الحيرة .\r\n( 2 ) . خويى ، همان ، ج 18 ، ص 54 .\r\n","page_name":" 309 ","page_number":309},
  {"content":"\r\n\r\nگرديد و بسيارى از رجال شيعه ، كه بعدها از دانشمندان و عالمان بنام عالم تشيع شدند ، در نزد وى به علم‌آموزى پرداختند ؛ از جمله مىتوان به ابن قولويه رازى ، ابن ابى زينب نعمانى ، محمد بن على ماجيلويه و ابو غالب زرارى اشاره كرد . « 1 »\r\nتأليفات عديده‌اى از كلينى در موضوع عقايد و رجال و حديث نام برده شده « 2 » و مهم‌ترين و ارزنده‌ترين آن‌ها كتاب الكافى است ، كه از معتبرترين كتاب‌هاى روايى ، و مرجع عالمان و فقيهان گرديد ، اين كتاب كه مشتمل بر سه بخش اصول ، فروع و روضه و مجموعا حاوى 15176 حديث مىباشد ، در بخش اصول ، روايات مربوط به اعتقادات و در بخش فروع ، روايات مربوط به احكام فقهى را ذكر كرده است و كتاب روضه كافى نيز احاديث گوناگونى در موضوعات مختلف ، اخلاق ، تاريخ ، آداب و سنن و . . . را دربر دارد . وى كتاب مزبور را در طى 20 سال به رشتهء تحرير درآورد . در اواخر عمر به بغداد مهاجرت كرد و تا پايان عمر در همان‌جا به سر برد و در سال 329 ق درگذشت . « 3 »\r\nاز خيل عظيم عالمان و دانشمندان عصر غيبت هم‌چنين مىتوان به شخصيت‌هاى ذيل اشاره نمود :\r\nابو يحيى احمد بن داود جرجانى ( م 280 ق ) كه از بزرگان علماى اهل سنت بود و به مذهب تشيع درآمد . او آثار متعددى در ردّ حشويه نوشت و كتاب‌هايى در باب احتجاج و مناظره با مخالفان داشت . شيخ طوسى بيست كتاب از وى نام برده كه غالبا در بيان و ردّ اقوال باطل حشويه و ساير فرق اهل سنت چون حنبليان و مرجئه و مسائل اختلافى شيعه و سنى در احكام بوده است . « 4 »\r\n\r\n\r\n","description":"","footnote":"\r\n( 1 ) . ر ك : طوسى ، رجال ، ص 495 .\r\n( 2 ) . همو ، الفهرست ، ص 393 و نجاشى ، رجال ، ص 377 .\r\n( 3 ) . نجاشى ، همان ، ص 377 .\r\n( 4 ) . طوسى ، رجال ، ص 426 و نجاشى ، همان ، ص 455 .\r\n","page_name":" 310 ","page_number":310},
  {"content":"\r\n\r\nيحيى بن حسن عبيدلى علوى ( م 297 ق ) ، از علماى ممتاز در علم انساب بود و كتاب‌هاى عديده‌اى داشت ، از جمله كتاب المسجد ، كتاب مناسك ، به روايت امام سجاد عليه السّلام و كتاب نسب آل ابى طالب . او از امام رضا عليه السّلام نيز رواياتى نقل كرده است . « 1 »\r\nعبد الرحمن بن جبرويه ( م نيمهء دوم سده سوم هجرى ) ، دانشمند و متكلم بزرگ شيعه كه در سامرا مىزيست و تأليفات ارزنده و نيكويى داشت . وى در علم كلام فرهيخته بود و كلام را نزد متكلمان طبقه اول شيعى فراگرفته بود و در مناظراتى با ابن مملك اصفهانى معتزلى ، او را به مذهب تشيع معتقد ساخت . نجاشى از كتاب الكامل فى الامامه او كه به دستش رسيده بود نام برده و آن را ستوده است . « 2 »\r\nابن مملك اصفهانى از متكلمان بزرگ اين عصر ، در گرگان به دنيا آمد و در اصفهان سكنى گزيد و در ابتدا بر مذهب معتزليان بود و پس از گرويدن به تشيع كتاب‌هاى چندى در حمايت و دفاع از اين مذهب نوشت . « 3 »\r\nمحمد بن عباس معروف به ابن حجام ( م 328 ق ) ، از دانشمندان بنام شيعه ، تصانيف متعددى به‌ويژه در زمينه علوم قرآنى و تفسير داشت . « 4 »\r\nابو عبد اللّه ، مفجع ، از چهره‌هاى برجستهء ادب ، شعر ، لغت ، حديث و شاعرى توانا محسوب مىشد و قصيده‌اى در مدح امام على عليه السّلام به نام الاشباه سروده بود . او هم‌چنين اشعار بسيارى دربارهء اهل بيت عليهم السّلام و نوحه‌سرايى بر شهادت ايشان داشته است . « 5 »\r\nابن ابى ثلج محمد بن احمد بغدادى ( م 325 ق ) ، عالم و محدث نامى عصر غيبت بود كه از وى تأليفات متعددى در موضوعات مختلف نام برده شده است . « 6 »\r\n\r\n\r\n","description":"","footnote":"\r\n( 1 ) . طوسى ، الفهرست ، ص 505 و نجاشى ، همان ، ص 442 .\r\n( 2 ) . نجاشى ، همان ، ص 236 .\r\n( 3 ) . همان ، ص 269 و طوسى ، همان ، ص 547 .\r\n( 4 ) . طوسى ، همان ، ص 423 .\r\n( 5 ) . همان ، ص 150 .\r\n( 6 ) . همان ، ص 427 و نجاشى ، همان ، ص 381 .\r\n","page_name":" 311 ","page_number":311},
  {"content":"\r\n\r\n\r\nتأليفات و تصنيفات\r\nيكى از شاخصه‌هاى سنجش كيفيت و كميت وضعيت علمى در هر دورانى ، دستاوردهاى علمىاى است كه در آن عصر پديد آمده و مهم‌ترين آن‌ها ، كتاب‌ها و آثار مكتوب مىباشند ، از اين‌رو در ادامه به بررسى وضعيت تأليفات در اين دوره و زمينه‌هاى آن خواهيم پرداخت .\r\n\r\nالف ) توسعه و تكامل\r\nدر عصر غيبت صغرى تأليفات و تصنيفات علماى شيعه به نحو چشمگيرى افزايش يافته و به‌گونه‌اى انسجام و تمركز يافت . پيش از غيبت نيز تأليفات بسيارى توسط محدثان و فقيهان شيعه صورت گرفته بود كه نمونهء بارز آن فراهم شدن اصول چهارصدگانه است ، با اين حال شرايط دوران غيبت اقتضا مىكرد كه اين امر با توسعه و گسترش بيشترى صورت پذيرد . مسألهء غيبت و عدم حضور امام ، به‌عنوان كسى كه پاسخگوى همهء مسائل مردم بود و مردم در نهايت امر براى حل مشكلات و رفع اختلافات در مسائل علمى به وى مراجعه مىكردند ، مهم‌ترين عامل در اين امر محسوب مىگرديد . كسانى كه درپى فراگيرى علوم بودند و يا آنانى كه در عمل به مسائل و احكام دين دچار مشكل مىشدند ، نيازمند مرجع ذىصلاحى بودند كه نياز آن‌ها را برآورد . عدم امكان دسترسى مستقيم به امام ، اين مشكل را دوچندان مىكرد . محدوديت زمانى و مكانى نائبان خاص و هم‌چنين مشكلات سياسى و فشارهايى كه از جانب دستگاه حكومتى بر آن‌ها اعمال مىشد ، هم بر اين مشكلات مىافزود . از اين‌رو فقيهان و محدثان شيعه به ضرورت اين امر پى بردند كه بايستى علوم اهل بيت عليهم السّلام به صورت مدوّن درآيد و در اختيار مردم قرار گيرد تا پاسخگوى مسائل و رفع‌كنندهء مشكلات آن‌ها باشد .\r\nدر همين حال ، تقاضا براى ارائهء چنين كتاب‌هايى از طرف مردم و طالبان علم\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nزياد بود ، به‌طورى كه برخى از معتبرترين كتاب‌هاى نوشته شده در اين عصر ، به درخواست كسانى صورت مىگرفت كه درگير چنين مشكلاتى بودند و براى رفع آن‌ها به فقيهان و محدثان رجوع مىكردند . نمونهء بارز اين آثار ، كتاب الكافى كلينى مىباشد كه از مهم‌ترين كتاب‌هايى است كه در اين عصر به رشتهء تحرير درآمد .\r\nكلينى در مقدمهء اين كتاب ، كه در واقع پاسخ كسى است كه از وى درخواست نگارش چنين كتابى را داشت ، به اين امر تصريح مىكند . او خطاب به اين شخص مىگويد :\r\nو يادآور شدى كه مطالبى برايت مشكل شده كه به سبب اختلاف روايات وارده در آن‌ها حقيقت آن‌ها را نمىفهمى و دانسته‌اى كه اختلاف روايات ، مربوط به اختلاف علل و اسباب آن است و . . . و گفتى اگر چنين كتابى باشد اميدوارم خداى تعالى به وسيلهء آن و به يارى و توفيق خود ، برادران و هم كيشان ما را اصلاح و هدايتشان كند . . . خدا را شكر كه تأليف كتابى را كه خواسته بودى ، ميسر كرد . اميدوارم چنان‌كه خواستى باشد . . . « 1 »\r\nاز گفتار كلينى برمىآيد عدم وجود عالمان فرهيخته و قابل اعتماد ، تشتّت و اختلاف در آراى فقهى و روايات مربوط به آن ، كه مردم را دچار پريشانى ساخته و درك و فهم مسائل را براى آن‌ها مشكل مىنمود ، مشكل اساسى در اين زمان بود .\r\nدر حقيقت اين ، يك مشكل عمومى محسوب مىشد كه در اكثر نواحى ، شيعيان با آن روبرو بودند . در مراكز علمى چون قم و كوفه يا بغداد كه محدثان و فقيهان حضور داشتند اين مشكلات رفع مىگرديد ؛ ولى در شهرهاى ديگر ، چنان‌كه از گفتهء اين شخص برمىآيد ، چنين عالمانى نبودند . مانند همين مشكل را شيخ صدوق پس از غيبت صغرى بيان مىكند . وى در آغاز كتاب من لا يحضره الفقيه اظهار مىدارد كه در ماوراء النهر با يكى از سادات شيعى برخورد داشت و او از وى\r\n\r\n\r\n","description":"","footnote":"\r\n( 1 ) . كلينى ، اصول كافى ، مقدمه مؤلف .\r\n","page_name":" 313 ","page_number":313},
  {"content":"\r\n\r\nخواست تا كتابى بنويسد كه مرجع و معتمد او باشد . « 1 » درك اين امور ، عالمان شيعه را بر آن مىداشت تا به تأليف كتاب‌هايى بپردازند كه اين مشكلات را رفع نمايد .\r\nمسألهء غيبت خود مشكل عقيدتى اساسى به شمار مىرفت كه شيعيان را دچار حيرت و سرگشتگى كرده بود . در واقع يك علت اين امر آن بود كه مدت‌ها عالمان شيعه با پيروان ساير فرق شيعى ، كه معتقد به امام غايب بودند ، مانند اسماعيليه ، فطحيه و واقفيه ، مخالفت مىكردند و اينك خود بدان اقرار مىنمودند . اين مسأله به قدرى حساس و خطير بود كه طيف وسيعى از تأليفات را در زمان غيبت به خود اختصاص مىداد ، به‌طورى كه كتاب‌هاى متعددى در زمينهء تبيين مسألهء غيبت و رفع شبهات دربارهء آن و ردّ اقوال ساير فرقه‌ها ، نوشته شد . اين كتاب‌ها عمدتا تحت عنوان كلى كتاب الغيبه ، يا الغيبة و كشف الحيره و يا عناوينى مشابه آن تأليف مىگرديد كه اشاره به وضعيت حيرت‌زدگى و سردرگمى مردم دارند . ابن بابويه قمى در ابتداى كتاب خود ، الامامة و التبصرة من الحيره ، كه يكى از بهترين مصاديق اين كتاب‌ها است ، به صراحت اين امر را بيان مىكند و مىگويد :\r\nديدم بسيارى از كسانى كه پيمان دينى آن‌ها درست ، و بر دين الهى ثابت قدم و خشيت آن‌ها به درگاه خدا آشكار بود ، امر غيبت آنان را به حيرت واداشته و اين دوران بر آن‌ها طولانى شده ، به‌طورى كه وحشتى بر آن‌ها داخل شده و اخبار وارده و آثار مختلف ، ايشان را به تفكر واداشته است . . . از اين‌رو اخبارى را گردآوردم كه پرده از اين حيرت بردارد و اندوه را بر طرف سازد و دربارهء عدد [ امامان 
  ] خبر دهد و وحشت طول دوران غيبت را به انس بدل كند . . . « 2 »\r\nمشابه همين گفتار را شيخ صدوق در آغاز غيبت كبرى بيان مىكند و علت\r\n\r\n\r\n","description":"","footnote":"\r\n( 1 ) . صدوق ، من لا يحضره الفقيه ، مقدمه .\r\n( 2 ) . ابن بابويه ، الامامة و التبصرة من الحيره ، مقدمه كتاب .\r\n","page_name":" 314 ","page_number":314},
  {"content":"\r\n\r\nتأليف كتاب كمال الدين و تمام النعمه را همين امور برمىشمرد . « 1 »\r\nبدين ترتيب باتوجه به علل مذكور و پاره‌اى عوامل ديگر ، كه همواره در تأليف كتاب‌ها نقش داشته ، كتاب‌هاى بسيارى در اين عصر به رشتهء تحرير درآمد .\r\nبرخى از گزارشها حاكى از اين است كه در مواردى ، نوعى نظارت و اشراف بر نگارش كتاب‌ها اعمال مىشد . اين امر گاه از سوى نائبان خاص امام عليه السّلام بود و بدين وسيله تأييد ضمنى بر صحت مطالب كتاب ، پديد مىآمد . شيخ طوسى از قول يك راوى نقل مىكند كه گفت :\r\nروزى دربارهء كتاب التكليف ، نوشتهء شلمغانى ، صحبت مىكرديم و گمان مىكرديم كه اسناد آن عالى است . . . شنيدم كه محمد بن احمد زكوزى مىگفت : ابن ابى عزاقر در تأليف كتاب التكليف كارى نكرده است . او فقط ابواب آن را مرتب مىساخت و سپس نزد شيخ ابو القاسم حسين بن روح برده ، به وى نشان مىداد و او موارد آن را حك و اصلاح مىكرد و پس از آن ، براى ما نقل مىنمود و به امر حسين بن روح دستور مىداد تا از روى آن بنويسيم . « 2 »\r\nدر مواردى ديگر اجماع فقيهان و عالمان ، مبين و ملاك صحت كتاب بود ، از آن جمله قضيهء كتاب التأديب است كه حسين بن روح آن را به نزد علماى قم فرستاد و از آن‌ها خواست تا كتاب را بررسى كنند و ببينند آيا چيزى بر خلاف نظر آن‌ها دارد . فقيهان قم پس از مطالعهء كتاب ، به صحت تمام مطالب آن ، به جز يك مسأله كه آن را متذكر شدند ، اذعان كردند . « 3 »\r\nتحول جديدى كه در عصر غيبت ، در روند تأليفات شيعه پديد آمد ، فزونى تأليفات مجموعه‌اى بود . بيشتر كتاب‌هايى كه تا اين زمان نوشته مىشد ، صورت تك‌نگارى داشت ، يعنى هر كتاب دربارهء يك موضوع خاص فقهى ، عقيدتى ،\r\n\r\n\r\n","description":"","footnote":"\r\n( 1 ) . صدوق ، كمال الدين ، مقدمه كتاب .\r\n( 2 ) . طوسى ، الغيبه ، ص 389 .\r\n( 3 ) . همان ، ص 390 .\r\n","page_name":" 315 ","page_number":315},
  {"content":"\r\n\r\nتاريخى و يا . . . نوشته مىشد . از اين قبيل كتاب‌ها مىتوان به انبوه تأليفات فقهى كه تحت عناوين كتاب الصلاة ، كتاب الصوم ، كتاب الحج و . . . و يا كتاب‌هاى تاريخى مانند مقتل‌ها و تاريخ جنگ‌ها اشاره كرد و به همين‌گونه در كليهء موضوعات ، كتاب‌هايى از اين قبيل تأليف مىگرديد . نگارش به اين شيوه در عصر غيبت نيز رايج بود و بخش عمدهء كتاب‌هايى كه نوشته شد به اين شيوه بود ؛ اما تأليفات مجموعه‌اى پس از اين به نحو چشمگيرى فزونى يافت . در اين شيوه بر خلاف شيوهء تك‌نگارى ، مطالب كتاب فقط دربارهء يك موضوع خاص فقهى يا يك رويداد تاريخى و به‌طور خلاصه يك بحث خاص جزئى نبود ، بلكه در قالب يك عنوان و موضوع كلّى ، به طرح مباحث گوناگونى مىپرداخت . نخستين كتاب‌هايى كه به اين شيوه در اين عصر نوشته شد ، موسوعه‌هاى فقهى بودند . از اولين اين آثار بايد كتاب الرحمه سعد بن عبد الله اشعرى را نام برد . « 1 » بزرگ‌ترين و جامع‌ترين موسوعه‌هاى فقهى كه در اين عصر نگارش يافت ، كتاب‌هاى ابن جنيد بغدادى بود . وى دو موسوعهء بزرگ فقهى داشت كه نخستين آن‌ها به نام تهذيب الشيعة لاحكام الشريعه در حدود 20 جلد و شامل كليهء ابواب فقهى و براساس ترتيب فقها مرتب شده بود و كتاب ديگر او المختصر الاحمدى للفقه المحمدى نيز در ابواب فقهى بود . « 2 »\r\nهمزمان با موسوعه‌هاى فقهى ، كتاب‌هاى موسوعه‌اى ديگرى نيز نوشته شد كه موضوع آن‌ها فقط احكام و فقه نبود ، بلكه مباحثى در اعتقادات ، تاريخ ، آداب و سنن و . . . و گاه مباحث كلامى را دربر مىگرفت . اين مجموعه‌هاى حديثى ، تحت عناوين كلى الجامع يا النوادر و يا با نام‌هاى خاص ديگر نگارش مىيافتند . از اين قبيل مىتوان به كتاب‌هاى نوادر الحكمه محمد بن احمد بن يحيى قمى و الكافى اشاره كرد .\r\n\r\n\r\n","description":"","footnote":"\r\n( 1 ) . نجاشى ، رجال ، ص 220 و طوسى ، الفهرست ، ص 215 .\r\n( 2 ) . نجاشى ، همان ، ص 307 و طوسى ، همان ، ص 209 . او در سال 381 ق درگذشت .\r\n","page_name":" 316 ","page_number":316},
  {"content":"\r\n\r\n\r\nب ) زمينه‌ها\r\nدستاوردهاى نوشتارى دانشمندان شيعه در رشته‌هاى مختلف علوم ، به‌ويژه علوم مذهبى به ثمر رسيده‌اند كه در ادامه به معرفى اجمالى آن‌ها مىپردازيم .\r\n\r\nعلوم قرآنى\r\nدر حوزهء علوم قرآنى كتاب‌هاى متعددى نوشته شد ؛ از اولين اين آثار ، كتاب فضل القرآن نوشته محمد بن حسن صفّار است . « 1 » محمد بن حسان رازى هم كتابى مشابه اين ، با نام ثواب القرآن نوشته بود كه سعد بن عبد اللّه اشعرى و احمد بن محمد بن يحيى عطار و ديگران از وى نقل كرده‌اند . « 2 » او هم‌چنين كتابى با عنوان ثواب قرائة انّا انزلناه داشت . « 3 » كتابى هم با همان نام ، ثواب القران ، از احمد بن محمد بن سيّار نقل شده است . « 4 »\r\nاز پركارترين نويسندگان در اين زمينه ، على بن ابراهيم قمى مىباشد كه چند كتاب در اين رشته به تحرير درآورد . وى كتابى به نام الناسخ و المنسوخ نوشته بود « 5 » و چنان‌كه از نامش پيداست ، به بحث نسخ آيات پرداخته است . النديم از كتاب ديگر او با نام اختيار القرآن نام مىبرد « 6 » كه معلوم نيست محتواى مطالبش چه بوده است .\r\nاما مشهورترين كتاب قمى ، تفسير قرآن اوست كه به نام خودش به تفسير على بن ابراهيم قمى معروف مىباشد . اين كتاب مشتمل بر تفسير كل قرآن كريم و از نوع تفاسير روايى است كه قمى در ذيل آيات قرآنى ، روايات وارده در تفسير آن‌ها را ذكر مىكند . بخش عمدهء روايات مذكور را ، احاديث امام باقر عليه السّلام تشكيل مىدهد . « 7 » كسان ديگرى نيز از دانشمندان اين عصر ، به تفسير قرآن عنايت داشتند ؛\r\n\r\n\r\n","description":"","footnote":"\r\n( 1 ) . نجاشى ، همان ، ص 354 .\r\n( 2 ) . همان ، ص 338 و طوسى ، همان ، ص 224 .\r\n( 3 ) . همان .\r\n( 4 ) . همان ، ص 80 .\r\n( 5 ) . نجاشى ، همان ، ص 260 و طوسى ، همان ، ص 152 .\r\n( 6 ) . النديم ، الفهرست ، ص 165 .\r\n( 7 ) . ر . ك : قمى ، على بن ابراهيم ، تفسير و همين كتاب ، بخش دانشمندان و انديشمندان .\r\n","page_name":" 317 ","page_number":317},
  {"content":"\r\n\r\nاز جمله ابن بابويه محدث قمى ، « 1 » دوست و محدث هم عصر او در قم ، محمد بن حسن بن وليد ( م 343 ق ) « 2 » و ابن حجّام ( م 328 ق ) مىباشند كه كتاب‌هايى در علوم قرآنى نوشته‌اند . « 3 » نجاشى هم‌چنين از كتاب تفسير احمد بن محمد بن حسين قمى ( م 350 ه ) ياد كرده است . « 4 » چنان‌كه پيداست تفاسير مذكور همگى روايى هستند ؛ چراكه پديدآورندگان آن‌ها از محدثان بزرگ عصر خويش بودند .\r\nمسألهء اختلاف قرائات از مشكلات علوم قرآنى بود و بسيارى از دانشمندان مسلمان ، به تحقيق و بررسى در اين موضوع پرداخته ، كتاب‌هايى نوشتند . در اين عصر ابو بكر جعابى ( م 344 ق ) از كسانى بود كه به اين امر توجه داشت . او كتابى تحت عنوان اختلاف أبىّ و ابن مسعود نوشت و به بيان قرائت‌هاى اين دو قارى صدر اسلام و اختلاف آن‌ها پرداخت . « 5 » احمد بن محمد بن سيار هم كتابى در باب قرائات داشت . « 6 » پيش از اين‌ها ابن حجّام دو كتاب دربارهء قرائت امير المومنين و قرائت ائمه عليهم السّلام نوشته بود « 7 » . كتاب‌هايى هم دربارهء شأن نزول آيات قرانى نوشته مىشد ؛ از آن جمله كتاب‌هايى بودند كه دربارهء آيات نازله در شأن اهل بيت نگارش مىيافتند و مىتوان از اين دسته به كتاب المصابيح فى ما نزل من القران فى اهل البيت نوشتهء احمد بن حسن اسفراينى ، كه نجاشى آن را كتابى خوب با فوايد بسيار توصيف كرده « 8 » ، كتاب‌هاى ابن حجام دربارهء آيات نازل شده در شأن اهل بيت و\r\n\r\n\r\n","description":"","footnote":"\r\n( 1 ) . نجاشى ، همان ، ص 261 .\r\n( 2 ) . همان ، ص 383 .\r\n( 3 ) . طوسى ، همان ، ص 423 .\r\n( 4 ) . همان ، ص 90 .\r\n( 5 ) . همان ، ص 310 .\r\n( 6 ) . نجاشى ، همان ، ص 80 .\r\n( 7 ) . طوسى ، همان ، ص 423 .\r\n( 8 ) . همان ، ص 93 .\r\n","page_name":" 318 ","page_number":318},
  {"content":"\r\n\r\nشيعيان « 1 » و كتاب ابن ابى ثلج دربارهء آيات نازله دربارهء امير المومنين عليه السّلام « 2 » اشاره كرد .\r\n\r\nحديث\r\nعالمان و محدثان شيعه در عصر غيبت ، به پيروى از گذشتگان ، به تدوين كتب حديثى و روايى اهتمام داشتند . در اين كتاب‌ها احاديث بسيارى در موضوعات گوناگون گردآورى مىشدند كه به‌طور عمده از باب‌بندى خاصى برخوردار بودند . از اين قبيل مىتوان كتاب بصائر الدرجات ، نوشتهء محمد بن حسن صفّار ، از محدثان قمى ( م 290 ق ) را نام برد . اين كتاب كه در ده جزء تنظيم شده ، مشتمل بر بيش از 1800 حديث مىباشد كه در باب فضايل ائمه عليهم السّلام و مسائل امامت است . « 3 » اين كتاب بعدها از منابع اساسى محدثان بعدى ، مانند كلينى و به‌ويژه محدثان اوايل غيبت كبرى گرديد . نمونهء ديگر از اين آثار ، كتاب المحاسن نوشتهء احمد بن محمد بن خالد برقى ( م 274 يا 280 ق ) است ، اين كتاب چنان‌كه از نامش پيداست ، به منظور بيان امور خوب و شؤون پسنديده‌اى مىباشد كه در زندگى روزانه كاربرد دارد و بيش از 2700 حديث در ابواب مختلف آداب ، رسوم ، احكام و سنن را دربر دارد . « 4 » نوع ديگرى از كتب روايى كه به جهت كيفيت تدوين حائز اهميت بودند و اعتبار و وثاقت بيشترى داشتند ، كتاب‌هاى « قرب الاسناد » هستند . در اين‌گونه كتاب‌ها نويسنده مىكوشيد تا رواياتى را كه با حداقل تعداد راوى ، در سلسله سندشان به معصوم مىرسيد ، ذكر كند . اين روايات به سبب كوتاه بودن سلسله سند و اعتبار راويان آن‌ها ، وثاقت بيشترى داشتند . از مهم‌ترين قرب الاسنادها ، كتاب‌هاى عبد اللّه بن جعفر حميرى ( م 298 ق ) از مشايخ قم مىباشد\r\n\r\n\r\n","description":"","footnote":"\r\n( 1 ) . همان ، ص 423 .\r\n( 2 ) . همان ، ص 427 .\r\n( 3 ) . ر . ك : صفار ، محمد بن حسن ، بصائر الدرجات .\r\n( 4 ) . برقى ، المحاسن .\r\n","page_name":" 319 ","page_number":319},
  {"content":"\r\n\r\nكه از وى سه كتاب به اين نام ذكر شده است : قرب الاسناد الى الرضا ، قرب الاسناد الى ابى جعفر بن الرضا و قرب الاسناد الى صاحب الامر . « 1 »\r\nتدوين مجموعه‌هاى حديث ، از ديگر فعاليت‌هاى نوشتارى اين دوره است .\r\nمقصود از مجموعه‌هاى حديثى ، كتاب‌هاى روايى بزرگى هستند كه به موضوع خاصى اختصاص نيافته‌اند ، بلكه در آن‌ها روايات بسيار در موضوعات مختلف اصول و عقايد ، فروع و احكام شرعى ، آداب و سنن ، تاريخ و سيره و . . . گرد آمده‌اند . اين مجموعه‌ها تحت عناوين مختلف تنظيم مىشدند . برخى به نام الجامع خوانده مىشدند ، مانند كتابى كه محمد بن حسن بن وليد قمى ( م 343 ق ) با همين عنوان نوشته بود . « 2 » دسته‌اى ديگر از اين مجموعه‌ها ، النوادر ناميده مىشدند كه كتاب نوادر الحكمهء محمد بن احمد بن يحيى اشعرى ( م 280 ق ) از اين دسته است و مشتمل بر 23 كتاب ( باب ) ، در موضوعات مختلف اصول ، فروع ، تاريخ ، رجال و آداب و سنن بود . « 3 » اين كتاب به سبب تعدد و تنوع موضوعات و احاديثش ، مورد استقبال و توجه زيادى قرار گرفت و در قم رواج بسيار داشت و نجاشى آن را خوب و پسنديده دانسته است . « 4 »\r\nمشهورترين مجموعه حديثى كه در اين عصر تدوين يافت ، كتاب الكافى محمد بن يعقوب كلينى است كه مجموعه روايى ، با بيش از هفت هزار روايت مشتمل بر موضوعات مختلف اصول و فروع و آداب و سنن و اخلاقيات مىباشد « 5 » و امروزه به عنوان يكى از مراجع متقدم روايى شيعه ( كتب اربعه ) موردتوجه اهل علم و تحقيق است .\r\n\r\n\r\n","description":"","footnote":"\r\n( 1 ) . نجاشى ، همان ، ص 220 .\r\n( 2 ) . همان ، ص 383 .\r\n( 3 ) . طوسى ، همان ، ص 220 .\r\n( 4 ) . نجاشى ، همان ، ص 349 .\r\n( 5 ) . ر . ك : كلينى ، الكافى .\r\n","page_name":" 320 ","page_number":320},
  {"content":"\r\n\r\n\r\nفقه\r\nتدوين كتاب‌هاى فقهى از ديرباز معمول بود . اين كتاب‌ها در حقيقت مجموعه‌هاى كوچك يا بزرگى از روايات و احاديث معصومين عليهم السّلام ، در ابواب مختلف فقهى بودند كه توسط شاگردان ايشان نگارش مىيافتند . از اين‌رو تفكيك كتاب‌هاى فقهى و حديثى از يكديگر ، در عصر حضور و تا حدودى در غيبت صغرى ، كارى دشوار است . شمار اين كتاب‌ها كه عمدتا به صورت تك‌نگارى ، يعنى در يك باب فقهى خاص نوشته مىشدند ، بسيار زياد بود . در عصر غيبت نيز شمارى از فقيهان به تدوين كتاب‌هايى از اين قبيل دست زدند . در اين زمينه باز كتاب‌هاى محمد بن حسن صفّار ، از آثار متقدم به شمار مىروند ، نجاشى 22 كتاب از وى در ابواب مختلف فقهى نام برده است . « 1 » بسيارى از فقيهان شيعه در اين عصر ، كه در حقيقت همان محدثان بودند ، چون ابن خشّاب ، ابن ابى زاهر قمى و حسن بن على الاطروش كتاب‌هايى از اين قبيل داشتند . « 2 » احمد بن محمد بن حسين قمى ( م 350 ق ) ، از فقيهان و محدثان بنام نيز ، بالغ بر 25 كتاب در ابواب مختلف فقه نوشته بود . « 3 »\r\nبه تدريج با رواج يافتن تدوين كتاب‌هاى موسوعه‌اى در اين عصر ، نگارش جوامع فقهى نيز آغاز شد . از نخستين آثار مذكور در اين دوره دو كتاب از ابراهيم بن محمد ثقفى ( م 283 ق ) به نام‌هاى الجامع الكبير و الجامع الصغير مىباشد « 4 » . از ديگر جوامع فقهى ، كتاب الجامع فى انواع الشرايع است كه حميد بن زياد كوفى ( م 310 ق ) ، از واقفى مذهبان ، آن را نوشته بود . « 5 » كتاب الجامع ، نوشتهء محمد بن على بن محبوب\r\n\r\n\r\n","description":"","footnote":"\r\n( 1 ) . نجاشى ، همان ، ص 354 .\r\n( 2 ) . ر . ك : همان ، ص 42 و 58 و 88 .\r\n( 3 ) . همان ، ص 89 .\r\n( 4 ) . همان ، ص 17 و طوسى ، همان ، ص 37 .\r\n( 5 ) . نجاشى ، همان ، ص 133 .\r\n","page_name":" 321 ","page_number":321},
  {"content":"\r\n\r\nاشعرى قمى نيز از همين آثار است كه در پنج باب تنظيم شده بود . او كتاب ديگرى هم به نام الضياء و النور نوشت كه در آن ، ابواب فقهى را كه در كتاب الجامع نياورده ، ذكر كرده بود . « 1 » تقريبا همزمان با او سعد بن عبد الله اشعرى ( م 299 ق ) ، مجموعهء فقهى خود را گردآورده ، آن را كتاب الرحمه ناميد . او اين كتاب را به پنج باب فقهى وضو ، نماز ، زكات ، روزه و حج اختصاص داده بود . « 2 » ظاهرا اشعرى به جز اين موسوعهء فقهى ، برخى كتاب‌هاى تك‌نگارى در بعضى ابواب فقه هم مانند كتاب جوامع الحج و كتابى در فرائض « 3 » ( سهم‌هاى ارث ) داشت . كتاب الرحمه نوشتهء داوود بن كوره قمى هم پنج باب وضو ، نماز ، زكات ، حج و روزه را دربر داشت « 4 » و از اين جهت همانند كتاب الرحمه اشعرى بود . احتمالا اين تبويب ، شيوه متداول كتب فقهى در آن عصر بوده است . دو موسوعهء بزرگ فقهى نيز توسط ابن جنيد بغدادى تأليف شد به نام‌هاى المختصر الاحمدى للفقه المحمدى ، كه در ابواب مختلف فقهى بود و تهذيب الشيعه لاحكام الشريعه كه حدود 20 جلد مىشد و براساس همان ترتيب فقيهان مرتب شده بود . « 5 »\r\nاز ديگر كتب فقهى اين عصر كتاب المقنع فى الفقه نوشتهء سلام بن محمد ( م 339 ق ) است . « 6 » احتمالا اين كتاب از نوع تأليفاتى مىباشد كه در اين عصر تكوين آن‌ها شروع شد و در آثار ابن بابويه و ابن ابى عقيل و ديگران تكامل پيدا كرد . در اين گونهء جديد تأليفات فقهى ، به جاى ذكر احاديث فقهى ، فتاواى فقيهان بيان\r\n\r\n\r\n","description":"","footnote":"\r\n( 1 ) . همان ، ص 245 .\r\n( 2 ) . همان ، ص 177 و طوسى ، همان ، ص 135 .\r\n( 3 ) . نجاشى ، همان ، ص 133 .\r\n( 4 ) . همان ، ص 158 .\r\n( 5 ) . همان ، ص 306 .\r\n( 6 ) . همان ، ص 192 .\r\n","page_name":" 322 ","page_number":322},
  {"content":"\r\n\r\nمىشدند . كتاب شرايع الاحكام ابن بابويه ، كه رسالهء فقهى او براى فرزندش شيخ صدوق است ، از همين نوع آثار مىباشد كه بعدها ابن ابى عقيل اين شيوه را در كتاب فقهى خود ، به نام المستمسك بحبل آل الرسول دنبال كرد « 1 » . از ديگر مجموعه‌هاى فقهى تدوين شده در اين عصر ، كتاب الجامع فى الحلال و الحرام است كه عمرو بن عثمان ثقفى از مكتب كوفه آن را نوشت و نجاشى به نيكى از آن ياد كرده است . « 2 » كتاب ديگرى به نام الجامع فى الفقه را على بن محمد كاشانى - از مشايخ روايت سعد بن عبد الله اشعرى - احتمالا در اوايل غيبت صغرى نوشته بود . « 3 » دستهء ديگرى از كتاب‌هاى تدوين شده در فقه ، به صورت پرسش و پاسخ بودند . در واقع اين كتاب‌ها شامل مجموعه سؤالاتى مىشدند كه نگارنده از امام عليه السّلام يا نائبان خاص پرسيده بود ، به همراه جواب‌هايى كه از ناحيهء امام عليه السّلام به آن‌ها داده شده بود . اين آثار به « المسائل » شهرت داشتند . از معروف‌ترين اين‌ها ، مسائل عبد الله بن جعفر حميرى است كه خود چند كتاب بود . نخست ، مسايلى كه اصحاب امام دهم از ايشان پرسيده بودند و به دست حميرى رسيده بود ، ديگرى مسايلى بودند كه خود او از طريق محمد بن عثمان عمرى ، وكيل امام يازدهم فراگرفته بود و سوم كتاب مسائل امام عسكرى عليه السّلام كه شخصا جواب آن‌ها را از آن حضرت شنيده بود . « 4 » از كسان ديگرى كه كتاب مسائل تدوين مىكردند ، محمد بن حسن صفّار است كه مسايلى را از امام عسكرى عليه السّلام گردآورده بود . « 5 »\r\n\r\n\r\n","description":"","footnote":"\r\n( 1 ) . حسن بن على بن ابى عقيل عمانى و نجاشى ، رجال ، ص 35 و طوسى ، الفهرست ، ص 283 .\r\nنجاشى آن را « المتمسك . . . » نام برده است .\r\n( 2 ) . نجاشى ، همان ، ص 287 .\r\n( 3 ) . همان ، ص 256 .\r\n( 4 ) . همان ، ص 220 .\r\n( 5 ) . طوسى ، همان ، ص 220 .\r\n","page_name":" 323 ","page_number":323},
  {"content":"\r\n\r\n\r\nعقايد و كلام\r\nبيان عقايد صحيح اسلامى ، باتوجه به ظهور انديشه‌هاى منحرف و التقاطى ، از مهم‌ترين مسائل موردتوجه عالمان شيعه بود كه تحت‌تأثير تعاليم امامان عليهم السّلام بدان اهتمام داشتند . ثبت و تدوين اقوال ائمه عليهم السّلام در اصول دين و عقايد ، به جهت حفظ اين آموزه‌هاى دينى و انتقال آن‌ها به آيندگان نيز حائز اهميت بود ، از اين‌رو شيعيان از همان زمان حضور امامان به اين كار دست زدند . در اواخر دوران حضور و آغاز غيبت امام دوازدهم ، تدوين و نگارش كتاب‌هايى به منظور استفادهء عموم مردم و حفظ آثار ائمه عليهم السّلام و نيز پاسخ‌گويى به شبهات اعتقادى موجود ، ضرورت بيشترى يافت . از اين‌رو مشاهده مىشود كه در اين دوره كتاب‌هاى زيادى به رشتهء تحرير درآمدند كه مشتمل بر بيان روايات اعتقادى امامان عليهم السّلام بودند . در كنار تكوين اين كتاب‌ها ، گونهء ديگرى از كتاب‌هاى عقايدى تصنيف مىشدند كه دستاورد علم كلام بودند و شيعيان بنا به ضرورت ، براى مقابله با عقايد و آراى مخالف و منحرف ، در اثبات حقانيت مذهب خويش از اين علم هم بهره مىگرفتند . تأليف كتاب‌هاى كلامى شيعه ، به دهه‌هاى آخر قرن دوم هجرى و دورهء فعاليت شاگردان امام صادق و امام كاظم عليهما السّلام بازمىگردد . در غيبت صغرى هم متكلمان بزرگ شيعه ، تأليفات متعددى عرضه كردند . كتاب‌هاى عقايدى كه در اين دوره نوشته مىشد ، به‌طور عمده حول دو موضوع اساسى خداشناسى و امامت دور مىزد . اين كتاب‌ها ، برحسب اهداف و انگيزه‌هاى تأليف به دو قسم بودند : كتاب‌هايى كه جنبهء اثباتى داشتند ، يعنى درصدد بيان عقايد صحيح ، بر اساس آموزه‌هاى شيعى بودند و ديگرى كتاب‌هايى كه با هدف نقد و ابطال اقوال و انديشه‌هاى مخالفين ، به رشتهء تحرير درمىآمدند . آثار فوق الذكر را براساس موضوعات ، مىتوان در چند دسته جاى داد .\r\n\r\n","description":"","footnote":"","page_name":" 324 ","page_number":324},
  {"content":"\r\n\r\n\r\nخداشناسى\r\nدر اين زمينه برخى محدثان بزرگ اين عصر پيشگام بودند كه باتوجه به وابستگى ايشان به مكتب حديثى ، مىتوان حدس زد كه كتاب‌هاى آنان ، مجموعه‌اى از احاديث در موضوع موردنظر بوده است . در موضوع فوق ، على بن ابراهيم قمى ، كتابى به نام التوحيد و الشرك نوشت . « 1 » عبد اللّه بن جعفر حميرى نيز كتابى به همين سبك نوشته بود و در آن به موضوع خداشناسى و بحث از افعال و ارادهء خداوند متعال پرداخته ، آن را كتاب التوحيد و البدا و الاراده و الاستطاعه و المعرفه ناميده بود . او كتاب ديگرى در همين باب به نام العظمة و التوحيد داشت . « 2 » از سهل بن زياد آدمى ، يكى از مشايخ روايت كلينى هم ، كتابى به نام التوحيد ذكر ، « 3 » و از كتابى به همين نام از اسماعيل بن محمد مخزومى نيز ياد شده است . « 4 » كتاب‌هاى البدا و الجبر و التفويض احمد بن ابى زاهر قمى « 5 » و كتاب الجبر و الاستطاعه محمد بن جعفر اسدى ( م 312 ق ) كه ساكن رى بود « 6 » و كتاب التوحيد حمزة بن قاسم علوى عباسى ، « 7 » از ديگر آثار در اين زمينه هستند . هم‌چنين بايد به كتاب الحدائق احمد بن محمد بن حسين قمى ( م 350 ق ) اشاره كرد كه در موضوع توحيد بود . « 8 »\r\nگذشته از آثار محدثان ، متكلمان شيعه در اين عصر نيز در تأليف كتاب‌هايى در اين باب ، فعاليت چشمگيرى داشتند كه پيشاپيش آنان ، اعضاى خاندان\r\n\r\n\r\n","description":"","footnote":"\r\n( 1 ) . نجاشى ، همان ، ص 260 .\r\n( 2 ) . همان ، ص 219 .\r\n( 3 ) . همان ، ص 185 .\r\n( 4 ) . همان ، ص 31 و طوسى ، همان ، ص 48 .\r\n( 5 ) . نجاشى ، همان ، ص 88 .\r\n( 6 ) . همان ، ص 373 .\r\n( 7 ) . همان ، ص 140 .\r\n( 8 ) . همان ، ص 89 .\r\n","page_name":" 325 ","page_number":325},
  {"content":"\r\n\r\nنوبختى بودند . پيش از همه بايد از كتاب التوحيد نوشته ابو سهل نوبختى نام برد « 1 » كه بزرگ‌ترين متكلم شيعى عصر خويش ، و مبدع آراى جديدى بود . وى هم‌چنين كتابى دربارهء صفات الهى نوشته بود . كتاب‌هاى ديگرى از وى نام برده شده كه در اثبات وجود صانع و حدوث عالم هستند . كتاب حدوث العالم ، استحالة رؤية القديم و كتاب النفى و الاثبات از اين قبيل مىباشند . او كتاب‌هايى نيز در همين موضوع در ردّ آراى ديگران داشت ، از جمله كتابى در ردّ رسالهء ابو عيسى ورّاق ، متكلم معروف قرن سوم هجرى ، دربارهء قدمت اجسام ، كتابى دربارهء عقيدهء جبرگرايان نسبت به مخلوقات ، و كتابى در ردّ عقايد ابن ابى العتاهيه در توحيد . « 2 » مشابه آثار ابو سهل را در تأليفات متكلم ديگر اين عصر ، حسن بن موسى نوبختى مىيابيم . وى دو كتاب به نام حدوث العالم و انكار رؤية اللّه داشت . « 3 » وى هم‌چنين دو كتاب در توحيد ، به نام‌هاى التوحيد الكبير و التوحيد الصغير نوشته بود . از كتاب‌هاى ديگر وى در اين موضوع ، دو كتاب در مسألهء جبر ، و كتابى در مسأله استطاعه ، بنا به عقيدهء هشام و كتابى در ردّ عقيدهء قائلين به رؤيت خدا مىباشند . « 4 » از ديگر تأليفات در موضوع خداشناسى ، كتاب الابتهاج فى اثبات اللذات العقلية لله تعالى است كه توسط ديگر متكلم خاندان نوبختى ، ابو اسحاق ابراهيم نوبختى نوشته شده است . « 5 »\r\n\r\nامامت\r\nامامت از مهم‌ترين مسائل اعتقادى و در عين حال امور اختلافى بود كه شيعيان توجه زيادى به آن داشتند . در اين زمينه نيز محدثان و متكلمان شيعه آثار متنوعى تأليف كردند و كتاب‌هاى متعددى تحت عنوان « الامامه » در اين عصر\r\n\r\n\r\n","description":"","footnote":"\r\n( 1 ) . النديم ، الفهرست ، ص 251 ؛ طوسى ، همان ، ص 57 و ابن شهر آشوب ، معالم العلماء .\r\n( 2 ) . طوسى ، همان و نجاشى ، همان ، ص 32 .\r\n( 3 ) . النديم ، همان ، ص 251 ؛ طوسى ، همان ، ص 89 و ذهبى ، تاريخ الاسلام ، ج 22 ، ص 308 .\r\n( 4 ) . نجاشى ، همان ، ص 63 .\r\n( 5 ) . ر . ك : اقبال ، خاندان نوبختى ، ص 166 .\r\n","page_name":" 326 ","page_number":326},
  {"content":"\r\n\r\nنوشته شد . از آن جمله كتاب الامامهء عبد اللّه بن جعفر حميرى و كتاب الامامه محمد بن احمد بن يحيى اشعرى از محدثان قمى مىباشند . « 1 » دو كتاب با همين عنوان از ابراهيم بن هلال ثقفى ( م 283 ه ) ، محدث و اخبارى بزرگ اين عصر نام برده شده كه گويا يكى بزرگ و مفصل ، و ديگرى مختصرتر بوده است . « 2 » كتابى هم تحت عنوان الجامع فى الامامه ، توسط حسن بن موسى نوبختى متكلم نوشته شد « 3 » كه گويا همان كتاب الامامه است كه النديم و ابن شهر آشوب از آن نام برده‌اند . « 4 » او كتاب‌هاى ديگرى هم در مسألهء امامت و در ردّ نظرات ديگران در اين باب داشت . « 5 »\r\nاز همين قبيل است كتاب‌هاى ابو سهل نوبختى با نام‌هاى الاستيفاء فى الامامه و الجمل فى الامامه ، « 6 » كه به نظر مىرسد كتاب دومى مختصرتر از اولى بوده است . كتاب ديگرى از وى در ردّ نظرات يكى از دانشمندان اهل سنت نام برده شده است . « 7 »\r\nاز ديگر آثار كلامى در موضوع امامت ، كتاب الكامل فى الامامه نوشته عبد الرحمن بن جبرويه مىباشد كه نجاشى از آن به خوبى ياد كرده است . « 8 » ابن مملك اصفهانى نيز كتابى در امامت داشت كه گويا به صورت پرسش و پاسخ بوده است . « 9 » او كتابى هم در ردّ نظريهء امامت ابو على جبايى - از دانشمندان بنام معتزلى نوشته بود . « 10 » ابن قبهء رازى متكلم اهل رى نيز كتابى به نام المستثبت نگاشته\r\n\r\n\r\n","description":"","footnote":"\r\n( 1 ) . نجاشى ، همان ، ص 349 .\r\n( 2 ) . همان ، ص 17 و طوسى ، همان ، ص 12 .\r\n( 3 ) . نجاشى ، همان ، ص 630 و طوسى ، همان ، ص 96 .\r\n( 4 ) . النديم ، همان ، ص 251 و ابن شهر آشوب ، همان ، ص 32 .\r\n( 5 ) . نجاشى ، همان ، ص 63 و النديم ، همان .\r\n( 6 ) . نجاشى ، همان ، ص 61 ؛ طوسى ، همان ، ص 57 و النديم ، همان ، ص 251 .\r\n( 7 ) . نجاشى ، همان و ابن شهر آشوب ، همان ، ص 8 .\r\n( 8 ) . همان ، ص 236 .\r\n( 9 ) . نجاشى ، همان ، ص 281 ، طوسى ، همان ، ص 282 .\r\n( 10 ) . طوسى ، همان .\r\n","page_name":" 327 ","page_number":327},
  {"content":"\r\n\r\nكه ردّيه‌اى بر كتاب ابو القاسم بلخى متكلم خراسانى بود . « 1 » از همين دست كتاب الضياء نوشتهء سعد بن عبد الله اشعرى ، محدث قمى است كه در ردّ عقايد محمديه و جعفريه ، دو فرقه‌اى كه پس از رحلت امام يازدهم ظهور كردند ، به نگارش درآمده بود . « 2 » دو كتاب ديگر به نام‌هاى الانصاف و المسأله المفردة فى الامامه نيز توسط ابن قبهء رازى نوشته شد . از متكلمان هم‌عصر او محمد بن بشر سوسنگردى نيز دو كتاب به نام‌هاى المقنع فى الامامه و المنقذ فى الامامه به رشتهء تحرير درآورد . « 3 » قاسم بن ابراهيم حسنى رسّى ( م 297 ه ) ، از متكلمان زيدى نيز كتابى به نام تثبيت الامامه نوشته بود . « 4 »\r\n\r\nاديان و مذاهب\r\nبخش ديگرى از تأليفات كلامى دانشمندان شيعه ، به بحث دربارهء عقايد اديان ، مذاهب ، اصحاب آراء و نحله‌هاى دينى اختصاص داشت . متكلمان شيعه در كنار محدثان ، در راستاى تبيين اعتقادات صحيح ، به نفى و ردّ آراى باطل و عقايد منحرف مىپرداختند . كتاب‌هايى كه در عصر غيبت صغرى در اين راستا نوشته شدند ، باتوجه به موقعيت حساس و خطير پيش‌آمده و ظهور مذاهب و فرق متعدد به‌خصوص فرقه‌هاى جديد شيعه ، بسيار چشمگير هستند . محمد بن يعقوب كلينى ، كتابى در ردّ عقايد قرمطيان نوشته بود « 5 » و محمد بن حسن صفّار نيز كتابى در ردّ غاليان به نگارش درآورده بود . « 6 » پيشتر هم از كتاب الضياء نوشتهء سعد بن عبد اللّه اشعرى در ابطال فرقه‌هاى جعفريه و محمديه ياد كرديم . « 7 »\r\n\r\n\r\n","description":"","footnote":"\r\n( 1 ) . نجاشى ، همان ، ص 375 .\r\n( 2 ) . نجاشى ، همان و طوسى ، همان ، ص 215 .\r\n( 3 ) . نجاشى ، همان ، ص 381 .\r\n( 4 ) . النديم ، همان ، ص 274 ؛ قاسم بن ابراهيم حسنى ، تثبيت الامام و نجاشى ، همان ، ص 314 .\r\n( 5 ) . طوسى ، الفهرست ، ص 326 .\r\n( 6 ) . نجاشى ، رجال ، ص 251 .\r\n( 7 ) . همان ، ص 177 .\r\n","page_name":" 328 ","page_number":328},
  {"content":"\r\n\r\nبه نظر مىرسد متكلمان اين عصر ، در اين زمينه فعاليت بيشترى داشتند و آثار بيشترى ارائه كردند . كتاب‌هاى ابو سهل نوبختى در اين حوزه زياد هستند كه كتاب‌هاى الردّ على اليهود ، الردّ على ابن راوندى ، الردّ على الواقفه ، الردّ على الغلاة ، الردّ على المجبر فى المخلوق و الاستطاعه ، الردّ على الطاطرى فى الامامه و الردّ على اصحاب الصفات از جملهء آن‌ها مىباشند . « 1 » متكلم متأخرتر از او ، حسن بن موسى نوبختى نيز از نويسندگان پركار در اين حوزه بود و آثار بسيارى از خود به جا گذاشت . شيخ طوسى عمده تأليفات وى را در نقض فلسفه و مباحث كلامى دانسته است و از كتاب‌هاى او الردّ على اصحاب التناسخ و الغلاة و چند كتاب در مناظره با برخى متكلمان هم عصرش را نام برده است . « 2 » سياههء نام كتاب‌هاى او ، با تفصيل بيشتر در رجال نجاشى آمده كه كتاب الردّ على فرق الشيعه ما خلا الاماميه ، كتاب الردّ على الغلاة ، كتاب الردّ على الواقفه ، و بيش از ده كتاب ديگر در ردّ و نقض آراء و نظرات متكلمان و معتزليان عصر غيبت صغرى ، از آثار اويند . « 3 » دو كتاب ديگر هم ، يكى در ردّ غاليان توسط ابراهيم بن ابى حفص « 4 » و ديگرى در ردّ واقفيه توسط حسن بن موسى خشاب « 5 » نوشته شدند . برخى آثار توصيفى هم دربارهء تاريخ و عقايد اديان نوشته مىشد ، مانند كتاب الآراء و الديانات نوشتهء حسن بن موسى نوبختى « 6 » و كتاب‌هاى المقالات فى اصول الديانات ، و الابانة فى اصول الديانات كه به قلم مسعودى ( م 346 ق ) مورخ نامدار اين عصر به تحرير درآمدند . « 7 »\r\n\r\n\r\n","description":"","footnote":"\r\n( 1 ) . همان ، ص 31 ؛ طوسى ، همان ، ص 49 و النديم ، همان ، ص 251 .\r\n( 2 ) . طوسى ، همان ، ص 96 و النديم ، همان‌جا .\r\n( 3 ) . نجاشى ، همان ، ص 64 .\r\n( 4 ) . همان ، ص 19 .\r\n( 5 ) . همان ، ص 42 .\r\n( 6 ) . همان ، ص 63 و طوسى ، همان ، ص 121 .\r\n( 7 ) . همان ، ص 254 .\r\n","page_name":" 329 ","page_number":329},
  {"content":"\r\n\r\n\r\nرجال\r\nدر اين عصر در زمينهء رجال و شناخت راويان احاديث كتاب‌هاى چندى نوشته شد . مهم‌ترين آن‌ها كتاب الرجال نوشته كلينى بود . « 1 » چندين كتاب از ابو بكر جعابى نيز نام برده شده است كه از همه مهم‌تر طبقات اصحاب الحديث مىباشد و بقيه دربارهء راويان حديث غدير ، حديث منزلت و كسانى كه از امام على عليه السّلام روايت كرده‌اند ، مىباشد . « 2 » تنها كتاب رجالى در اين عصر ، كه بخش‌هايى از آن به دست ما رسيده و از اين‌رو حائز اهميت است ، كتاب الرجال ابو عمرو كشى مىباشد . نجاشى دربارهء آن مىگويد كه اطلاعات فراوانى دارد ؛ ولى اشتباهاتش نيز زياد است . « 3 » اصل اين كتاب به دست نيامده ؛ ولى اصلاح‌شدهء آن به قلم شيخ طوسى و با ترتيب جديد و با نام اختيار معرفة الرجال باقى مانده است . « 4 » نجاشى از اثر ديگرى به نام كتاب المحدثين نام برده كه توسط عيسى بن مهران نوشته شده بود . « 5 » حمزه بن قاسم علوى نيز كتابى درباره كسانىكه از امام صادق عليه السّلام روايت كرده‌اند داشته و نجاشى آن را ستوده است . « 6 » در اين زمينه بايد به كتاب الرجال حميد بن زياد كوفى ( م 310 ق ) واقفى مذهب هم اشاره كرد . « 7 »\r\n\r\nتاريخ\r\nاز نخستين آثار تاريخى در اين دوره ، كتاب مقتل الحسين نوشتهء محمد بن احمد بن يحيى اشعرى است . « 8 » على بن ابراهيم قمى نيز كتابى به نام مغازى داشت و كتابى\r\n\r\n\r\n","description":"","footnote":"\r\n( 1 ) . همان ، ص 277 و طوسى ، همان ، ص 326 .\r\n( 2 ) . طوسى ، همان ، ص 310 و ابن داود ، رجال ، ص 260 .\r\n( 3 ) . نجاشى ، همان ، ص 372 .\r\n( 4 ) . طوسى ، اختيار معرفة الرجال .\r\n( 5 ) . نجاشى ، همان ، ص 297 .\r\n( 6 ) . همان ، ص 140\r\n( 7 ) . همان ، ص 132 .\r\n( 8 ) . همان ، ص 245 .\r\n","page_name":" 330 ","page_number":330},
  {"content":"\r\n\r\nهم دربارهء تاريخ و پيامبران نوشته بود . « 1 » بيشترين آثار در حوزهء تاريخ از آن اخبارى معروف ، ابن هلال ثقفى است كه بالغ بر بيست و پنج كتاب مىشود .\r\nنجاشى ، اين كتاب‌ها را از او نام برده است : السيره ، المبتدأ ، المغازى ، الردّه ، السقيفه ، اخبار عمر ، كتاب الشورى ، اخبار عثمان ، مقتل عثمان ، كتاب الدار ، بيعة على ، كتاب الجمل ، كتاب صفين ، كتاب الحكمين ، كتاب النهر ، كتاب الغارات ، كتاب حروراء ، مقتل امير المومنين ، كتاب رسائله و اخباره ، قيام الحسن ، مقتل الحسين ، اخبار يزيد ، كتاب التوّابين ، اخبار مختار ، ابن الزبير ، الاحداث ، التاريخ و اخبار من قتل من آل ابى طالب . « 2 » از مجموع كتاب‌هاى مذكور فقط بخشى از كتاب الغارات وى به دست آمده است . « 3 » از ديگر تاريخ‌نويسان و اخباريان پر كار اين دوره ، محمد بن زكريا بن دينار ( م 298 ق ) ، اخبارى بصرى است كه چند كتاب به نام‌هاى الجمل الكبير ، الجمل الصغير ، صفين الكبير ، صفين الصغير ، كتاب النهر ، مقتل امير المومنين ، مقتل الحسين ، كتاب الوافدين ، اخبار زيد و اخبار فاطمه و نشأتها و مولدها داشت . « 4 » عمارة بن زيد همدانى نيز سه كتاب به نامهاى المغازى ، حروب امير المؤمنين و مقتل الحسين بن على نوشته بود . « 5 » از ابو بكر محمد بن على جعابى ( م 344 ق ) هم سه كتاب به نام‌هاى اخبار ابى طالب ، اخبار بغداد و اخبار على بن الحسين نام برده شده است . « 6 »\r\nكتابى به نام مواليد الائمه منتسب به ابن مملك اصفهانى است كه چنان‌چه از نامش پيداست ، دربارهء تاريخ ولادت امامان عليهم السّلام است . « 7 » محمد بن على اسكافى هم كتاب الانوار را در تاريخ امامان نوشته بود . « 8 » كتاب مشابهى نيز با نام تاريخ الائمه\r\n\r\n\r\n","description":"","footnote":"\r\n( 1 ) . همان ، ص 183 و طوسى ، الفهرست ، ص 266 .\r\n( 2 ) . نجاشى ، همان ، ص 16 و طوسى ، همان ، ص 12 .\r\n( 3 ) . ثقفى ، الغارات .\r\n( 4 ) . نجاشى ، رجال ، ص 347 .\r\n( 5 ) . همان ، ص 303 .\r\n( 6 ) . طوسى ، همان ، ص 3 و ابن داوود ، رجال ، ص 260 .\r\n( 7 ) . نجاشى ، همان ، ص 380 .\r\n( 8 ) . ابن شهر آشوب ، معالم العلماء ، ص 101 .\r\n","page_name":" 331 ","page_number":331},
  {"content":"\r\n\r\nتوسط ابن ابى ثلج نوشته شد . « 1 » از همين قبيل كتاب تاريخ الائمه اسماعيل بن على خزاعى ، برادرزاده دعبل خزاعى شاعر معروف ، است . « 2 » كتاب ديگرى تحت نام انساب الائمه و مواليدهم الى صاحب الامر در آثار حسن بن على الاطروش ( م 305 ق ) ذكر شده است . او كتابى هم به نام فدك داشت . « 3 » دو كتاب به نام‌هاى اخبار صاحب فخ و اخبار يحيى بن عبد الله بن حسن نوشته على بن ابراهيم جوانى ( علوى ) ، از مشايخ روايت ابو الفرج اصفهانى ، « 4 » كتاب مقتل الحسين عيسى بن مهران « 5 » ، الغارات احمد بن محمد بن سيّار « 6 » و چند كتاب از ابراهيم بن سليمان نهمى « 7 » ، از ديگر آثار تك‌نگارى تاريخى در اين دوره است . از همين قبيل تك نگارىها مىتوان به نوشته‌هاى احمد بن عبيد الله بن عماد ثقفى كاتب ( م 319 ق ) « 8 » و عبد العزيز جلودى بصرى اشاره كرد . « 9 » در همين زمان تواريخ مجموعه‌اى نيز تدوين مىشد ؛ كتاب العباسى از نمونه‌هاى شاخص آن است كه احمد بن اسماعيل بجلى ساكن قم و معروف به سمكه ، اين كتاب بزرگ را در ده هزار صفحه ، شامل اخبار خلفا و دولت بنى عباس نوشته بود و نجاشى كه آن را ديده ، از آن به نكويى ياد كرده است . « 10 » مهم‌ترين آثار در اين زمينه از آن ابن واضح يعقوبى ( م 284 ق ) مىباشد . كتاب تاريخ او علاوه بر حوادث تاريخ اسلامى تا عصر خودش ( سال\r\n\r\n\r\n","description":"","footnote":"\r\n( 1 ) . نجاشى ، همان ، ص 299 .\r\n( 2 ) . همان ، ص 32 .\r\n( 3 ) . همان ، ص 58 .\r\n( 4 ) . همان ، ص 263 .\r\n( 5 ) . همان ، ص 297 .\r\n( 6 ) . همان ، ص 80 .\r\n( 7 ) . همان ، ص 18 .\r\n( 8 ) . النديم ، الفهرست ، ص 212 .\r\n( 9 ) . همان ، ص 167 و 278 و نجاشى ، همان ، ص 54 .\r\n( 10 ) . نجاشى ، همان ، ص 97 .\r\n","page_name":" 332 ","page_number":332},
  {"content":"\r\n\r\n279 ق ) ، به تاريخ انبيا و اقوام گذشته هم عنايت داشته است . « 1 » او هم‌چنين كتابى به نام اخبار الامم السالفه و نيز كتب تاريخى ديگر داشت . « 2 » پس از او احمد بن اعثم كوفى ( م 314 ق ) در كتاب الفتوح به بيان تاريخ اسلام ، پس از وفات رسول خدا تا عصر هارون پرداخت كه حاوى اطلاعات ارزشمندى دربارهء وقايع عراق ، خراسان و ديگر سرزمين‌هاى اسلامى است . او در كتاب ديگرى به نام التاريخ به ذكر حوادث از روزگار مأمون تا عصر ايام المقتدر ( م 320 ق ) پرداخت كه مىتوان آن را تكميل كتاب الفتوح دانست . « 3 »\r\nآخرين تاريخ‌نويس عمومى در اين عصر ، على بن حسين مسعودى ( م 346 ق ) است . كتاب اخبار الزمان او ، كتابى مفصل در تاريخ « 4 » بوده كه مفقود گرديده ، ولى او در كتاب ديگر خود مروج الذهب ، بسيار از آن ياد كرده است . كتاب اخير ، خود از مراجع مهم تاريخى است كه به لحاظ قدمت و محتوا از اهميت زيادى برخوردار مىباشد . « 5 »\r\n\r\nغيبت و موضوعات وابسته\r\nبىشك مهم‌ترين مسأله‌اى كه انديشهء علماى شيعه را پس از رحلت حضرت عسكرى عليه السّلام به خود مشغول ساخته بود ، غيبت امام دوازدهم بود ، از اين‌رو آنان در كنار فعاليت‌هاى تبليغى و روشنگرى ، براى دادن آگاهى كافى دربارهء اين مسأله به تأليف و تدوين كتاب‌هايى پرداختند . تأليف كتاب‌هايى در موضوع غيبت ، به سال‌ها قبل از ولادت امام دوازدهم مىرسد . اولين كتاب‌ها در اين موضوع و با اين نام به دست برخى سران واقفيه ، با هدف توجيه آراء و عقايدشان نوشته شد . پس از آن علماى شيعهء امامى نيز به منظور اثبات حقانيت مذهب\r\n\r\n\r\n","description":"","footnote":"\r\n( 1 ) . ر . ك : يعقوبى ، تاريخ يعقوبى .\r\n( 2 ) . نجاشى ، همان ، ص 112 .\r\n( 3 ) . ياقوت حموى ، معجم الادباء ، ج 2 ، ص 231 و كوفى ، احمد بن اعثم ، الفتوح .\r\n( 4 ) . همان ، ص 254 .\r\n( 5 ) . ر . ك : النديم ، الفهرست ، ص 219 و مسعودى ، مروج الذهب .\r\n","page_name":" 333 ","page_number":333},
  {"content":"\r\n\r\nاماميه ، كتاب‌هايى در اين باب به رشتهء تحرير درآوردند كه پيشتر به آن‌ها اشاره گرديد . در اين عصر نيز باتوجه به حساسيت اين موضوع ، كتاب‌هاى چندى تأليف شد . از اولين اين آثار كتاب الغيبه عبد اللّه بن جعفر حميرى است « 1 » كه نجاشى از آن با عنوان الغيبة و الحيره نام برده است . « 2 » سلامة بن محمد ( م 339 ق ) ، كتاب خود را با عنوانى مشابه ، كتاب الغيبه و كشف الحيره ناميد . « 3 » تأليف كتاب‌هايى از اين قبيل ، حاكى از دشوارى مسأله امامت در اين عصر است و هدف از تأليف آن‌ها رفع اين مشكل و ايجاد آگاهى كامل نسبت به موضوع امامت بود .\r\nاز مهم‌ترين كتاب‌ها در موضوع غيبت ، كتاب الامامة و التبصرة من الحيره نوشتهء ابن بابويه قمى است . وى در اين كتاب ، ضمن بررسى مسألهء امامت و تأكيد بر ضرورت وجود امام در هر زمان ، درصدد ردّ و ابطال عقايد فرقه‌هاى مختلف شيعه ، مثل واقفيه در باب غيبت برآمده و در نهايت ، به منظور اثبات امامت حضرت مهدى و غيبت وى ، به نقل روايات مربوطه پرداخته است . از آن‌جايىكه ابن بابويه خود محدث بود ، كتاب او كتابى روايى مىباشد كه آن‌را به ذكر روايات در ابواب مختلف موردنظر اختصاص داده است . « 4 » از كتاب‌هاى ديگر در همين موضوع ، بايد به نوشتهء على بن محمد رازى ، معروف به علان كلينى ، با نام اخبار 9 القائم اشاره كرد . « 5 » چنان‌كه از نام كتاب پيداست ، وى گزارش‌هايى را دربارهء امام دوازدهم در كتابش گردآورده بود كه به‌طور قطع به مسألهء غيبت هم اشاره داشت .\r\nنكته‌اى كه كتاب و اطلاعات او را از اهميت بيشترى برخوردار مىسازد ، اين است كه وى از طريق مكاتبه با امام عليه السّلام در ارتباط بود . « 6 » يكى از عالمان موثق شيعه در\r\n\r\n\r\n","description":"","footnote":"\r\n( 1 ) . طوسى ، الفهرست ، ص 168 .\r\n( 2 ) . نجاشى ، رجال ، ص 219 .\r\n( 3 ) . همان ، ص 192 .\r\n( 4 ) . ر . ك : ابن بابويه ، الامامة و التبصرة فى الحيره .\r\n( 5 ) . نجاشى ، همان ، ص 261 .\r\n( 6 ) . همان .\r\n","page_name":" 334 ","page_number":334},
  {"content":"\r\n\r\nبصره ، به نام حسن بن محمد بن احمد صفّار كه از ابن سماعه ( م 263 ق ) هم روايت مىكرد ، كتابى با نام دلايل خروج القائم نوشت كه گويا در آن به بيان علائم ظهور مهدى پرداخته بود . « 1 » عيسى بن مهران نيز كتابى به نام كتاب المهدى داشت « 2 » كه احتمالا در آن رواياتى دربارهء حضرت مهدى را گردآورده بود . يكى از متكلمان بغدادى بنام محمد بن قاسم ، كه هم‌عصر محمد بن همام اسكافى ( م 336 ق ) بود ، كتابى به شيوهء كلامى در اين باب نوشت و آن را الغيبه ناميد . « 3 » كتابى هم احمد بن ابى زاهر قمى دربارهء ويژگىهاى عصر غيبت و اين‌كه مردم در اين دوران چه بايد بكنند ، نگاشت و آن را كتاب ما يفعل الناس حين يفقدون الامام نام نهاد . « 4 » از آثار ديگر در اين باب ، بايد به كتاب الغيبه محمد بن على شلمغانى « 5 » ، كه ظاهرا پيش از انحراف اعتقاديش آن را نوشته بود و كتاب الغيبه على بن عمر بن اعرج كوفى ، از سران واقفيّه « 6 » كه احتمالا در اواخر غيبت صغرى مىزيسته اشاره كرد .\r\n\r\nفضايل و مناقب\r\nكتاب فضايل امير المومنين ، نوشتهء على بن ابراهيم قمى ، « 7 » از اولين كتب فضايل نوشته شده در اين دوره مىباشد و پس از آن كتاب بصائر الدرجات سعد بن عبد اللّه اشعرى است . « 8 » محمد بن حسن صفّار نيز كتابى با همين نام دارد و دو كتاب به نام‌هاى المناقب و المثالب نيز از او نام برده شده است . « 9 » دو كتاب هم با همين\r\n\r\n\r\n","description":"","footnote":"\r\n( 1 ) . همان ، ص 48 .\r\n( 2 ) . همان ، ص 297 .\r\n( 3 ) . همان ، ص 381 .\r\n( 4 ) . همان ، ص 8 .\r\n( 5 ) . طوسى ، همان ، ص 340 .\r\n( 6 ) . نجاشى ، همان ، ص 256 .\r\n( 7 ) . همان ، ص 360 .\r\n( 8 ) . همان ، ص 177 .\r\n( 9 ) . همان ، ص 354 و صفار ، بصائر الدرجات .\r\n","page_name":" 335 ","page_number":335},
  {"content":"\r\n\r\nعناوين ، توسط احمد بن محمد بن حسين قمى نوشته شد . « 1 » عيسى بن مهران نيز كتابى به نام الفضايل داشت . « 2 »\r\n\r\nنوادر\r\nنوعى ديگر از كتاب‌ها ، كه تدوين آن‌ها از پيش از غيبت صغرى در بين علماى شيعه مرسوم بود ، كتاب‌هايى با عنوان « نوادر » است . اين كتاب‌ها ، مجموعه‌اى از اخبار و روايات نادر و قابل‌توجهى بودند كه نويسنده به سليقهء خود در موضوعات معينى ، و گاه بدون در نظر داشتن موضوعى خاص ، گردآورده بود .\r\nشمارى از محدثان بنام اين دوره ، كتاب‌هايى با اين نام نوشتند ، به‌طورى كه بالغ بر ده كتاب با عنوان « النوادر » از ايشان نام برده شده است ؛ از جملهء آن‌ها النوادر حسن بن على زيتونى « 3 » ، النوادر احمد بن ابى زاهر قمى « 4 » ، النوادر احمد بن محمد بن سيّار « 5 » و كتاب حميد بن زياد كوفى « 6 » ، كه كتاب بزرگى بود ، مىباشند .\r\n\r\nطب\r\nدر روايات امامان ، احاديث بسيارى وجود دارد كه به مسائل بهداشتى و درمانى مربوط مىشوند . در اين‌گونه روايات ، دستورهاى بهداشتى جهت سلامتى و جلوگيرى از بيماريها بيان شده و نيز به خواص دارويى و درمانى بسيارى از خوراكىها و راه‌هاى معالجهء برخى بيماريها اشاره شده است ، از اين‌رو برخى عالمان شيعه ، بعضى تأليفات خود را به تدوين احاديث طبى و بهداشتى فوق الذكر اختصاص دادند . تدوين اين‌گونه كتاب‌ها به زمان ائمه عليهم السّلام مىرسد و در\r\n\r\n\r\n","description":"","footnote":"\r\n( 1 ) . همان ، ص 90 .\r\n( 2 ) . همان ، ص 297 .\r\n( 3 ) . همان ، ص 62 .\r\n( 4 ) . همان ، ص 88 .\r\n( 5 ) . همان ، ص 80 .\r\n( 6 ) . همان ، ص 132 .\r\n","page_name":" 336 ","page_number":336},
  {"content":"\r\n\r\nعصر غيبت هم كتاب‌هاى چندى از اين قبيل نوشته شدند كه نام پاره‌اى از آن‌ها در كتاب‌هاى رجالى و فهرست‌ها ذكر گرديده است :\r\nكتاب الطب ، عبد اللّه بن جعفر حميرى « 1 » ،\r\nكتاب الطب ، محمد بن احمد بن يحيى اشعرى ، « 2 »\r\nكتاب الطب ، احمد بن محمد بن سيّار ، « 3 »\r\nكتاب الطب ، محمد بن احمد بن حميد بجلى ، « 4 »\r\nكتاب الطب ، على بن حسين بن بابويه ، « 5 »\r\nعلاوه بر موضوعات فوق الذكر ، كتاب‌هايى در موضوعات متنوع ديگر نيز تدوين مىشدند كه از آن جمله كتاب‌هايى تحت عنوان « الدلايل » بود . اين كتاب‌ها ، چنان‌كه از نامشان پيداست ، با هدف اثبات نبوت پيامبر اكرم صلّى اللّه عليه و آله يا امامت ائمه عليهم السّلام نوشته مىشد و در آن‌ها برخى ادله و براهين ، كه به‌طور عمده مبتنى بر معجزات و بيّنات بود ، ذكر مىگرديد . از اين نمونه مىتوان به كتاب الدلايل حميد بن زياد كوفى ، الدلايل عبد اللّه بن جعفر حميرى « 6 » و الدلايل ابن هلال ثقفى « 7 » اشاره كرد . هم‌چنين كتاب‌هايى درباره وقايع و حوادث آينده و پيشگويى آن‌ها ، كه مبتنى بر نقل روايات بود ، تدوين مىگرديد . اين آثار با نام كلى « الملاحم » ناميده مىشد ؛ مانند الملاحم محمد بن احمد بن يحيى اشعرى . « 8 »\r\n\r\n\r\n","description":"","footnote":"\r\n( 1 ) . همان ، ص 220 .\r\n( 2 ) . همان ، ص 349 .\r\n( 3 ) . همان ، ص 80 .\r\n( 4 ) . همان ، ص 342 .\r\n( 5 ) . همان ، ص 361 .\r\n( 6 ) . همان ، ص 219 .\r\n( 7 ) . همان ، ص 17 .\r\n( 8 ) . همان ، ص 349 .\r\n","page_name":" 337 ","page_number":337},
  {"content":"\r\n\r\nاز آثار ديگرى كه توسط دانشمندان شيعه تدوين مىشد ، كتاب‌هايى دربارهء اعمال عبادى در طول ايام سال و ماه بود . از اين قبيل كتاب حسن بن حمزه طبرى ، به نام المبسوط فى عمل يوم و ليله را مىتوان نام برد . « 1 » نگارش كتاب‌هايى در باب زيارات نيز ، از كارهاى متداول بود ، به‌طور مثال حمزة بن قاسم علوى كتابى به نام الزيارات و المناسك داشت . « 2 » محمد بن احمد بن يحيى اشعرى هم كتاب المزار را نوشته بود . « 3 »\r\n\r\nشعر و ادب\r\nبهره‌گيرى از زبان شعر ، يكى از راه‌هاى انتقال ، ترويج و تبليغ نظرات و عقايد است ، كه از ديرباز در بين ملل متمدن كه با شعر و ادب آشنايى داشتند ، مرسوم بوده است . در جامعهء اسلامى نيز هم‌زمان با شكل‌گيرى و تكوين آن ، اين امر به صورت نهادينه درآمد و شاعران عرب زبان مسلمان ، باتوجه به پيشينهء درخشانى كه اعراب در سرايندگى داشتند ، با بهره‌گيرى از آموزه‌هاى اسلامى و قرآنى به سرودن اشعارى با مضامين دينى و مذهبى پرداختند . با پيدايش فرقه‌هاى مختلف در جهان اسلام ، سروده‌هاى مذهبى نيز از گرايش‌هاى سياسى و دينى متأثر گرديد ؛ چراكه به‌طور طبيعى در خيل سرايندگان مسلمان ، برخى از پيروان مذاهب و فرقه‌هاى مختلف بودند كه با الهام‌گيرى از عقايد مذهبى و انديشه‌هاى فرقه‌اى خود اشعارى را مىسرودند . اين امر به خوبى در همان دهه‌هاى نيمهء نخست قرن اول هجرى مشهود است ، چنان‌كه مىتوان به‌عنوان نمونه ، شاعران اين دوره را به دو دسته با گرايش‌هاى علوى و عثمانى تقسيم كرد .\r\nاشعارى با مضامين حمايت و جانبدارى از رهبران فكرى و سياسى هريك از اين دو گروه ، على عليه السّلام و عثمان ، در ابيات و قطعات و رجزهايى كه از ايشان به جا\r\n\r\n\r\n","description":"","footnote":"\r\n( 1 ) . همان ، ص 64 .\r\n( 2 ) . همان ، ص 140 .\r\n( 3 ) . همان ، ص 349 .\r\n","page_name":" 338 ","page_number":338},
  {"content":"\r\n\r\nمانده ، يافت مىشود . بعدها همين دو دسته با توسعهء دامنهء فعاليتشان ، به‌عنوان شاعران شيعى و اموى شناخته مىشدند . از معروف‌ترين شاعران اين دوره ، كه برخى آموزه‌هاى شيعى در اشعارشان به چشم مىخورد ، مىتوان از فرزدق نام برد كه نزاع‌هاى ادبى او با همتاى امويش مشهور بود و همو است كه قصيدهء زيبايى در معرفى و ستايش امام زين العابدين عليه السّلام سرود « 1 » و نيز به كثيّر عزّه ، شاعر هم‌عصر امام باقر عليه السّلام « 2 » اشاره كرد كه اشعارى با مضامين شيعى مىسرود .\r\nدر دورهء عباسى با تكامل و توسعهء نسبى فرهنگ تشيع ، سرايندگان بنام و توانمندى ظهور كردند كه با سروده‌هاى خود ، به ترويج مذهب تشيع و دفاع از آن برآمدند . از آن‌ميان مىبايد از كميت بن زيد اسدى ، « 3 » سيد بن اسماعيل حميرى « 4 » و دعبل بن على خزاعى « 5 » ياد كرد كه در سروده‌هاى خود به بيان آموزه‌هاى مذهب تشيع ، در مدح و ستايش پيشوايان آن همت گماردند .\r\nبه همين‌گونه در عصر غيبت صغرى نيز شاعران شيعه مذهبى بودند كه با بيان آموزه‌هاى مذهب تشيع ، به ترويج و تبليغ آن يارى رساندند . يكى از اين شاعران بنام ، كه در اوايل غيبت صغرى مىزيست ابن رومى ، ابو الحسن على بن عباس است كه در سال 221 ق در بغداد زاده شد . در سبب انتساب او به رومى ، گفته شده است كه اصل او از روم بود و برخى معتقدند به جهت زيبايى چهره‌اش كه شباهت به روميان داشت ، وى را ابن رومى خوانده‌اند . « 6 » ابن رومى در نزد استادان ادب\r\n\r\n\r\n","description":"","footnote":"\r\n( 1 ) . ر . ك : امينى ، الغدير ، ج 3 ، ص 31 به نقل از كتاب عباس محمود عقاد .\r\n( 2 ) . ر . ك : شيخو ، مجانى الادب ، ج 2 ، ص 184 .\r\n( 3 ) . همان ، ص 226 .\r\n( 4 ) . همان‌جا .\r\n( 5 ) . همان‌جا .\r\n( 6 ) . ر . ك : النديم ، الفهرست ، ص 235 و ياقوت حموى ، معجم الادباء ، ج 7 ، ص 45 .\r\n","page_name":" 339 ","page_number":339},
  {"content":"\r\n\r\nزمان خود به فراگيرى فنون ادبى همت گمارد و به زودى از شاعران پرآوازهء زمان خود شد . او در كنار شعر و ادب ، از دانش‌هاى ديگر زمانش مانند فلسفه بهره برد .\r\nآگاهى او از اين دانش‌ها به خوبى در اشعارش نمايان است . « 1 » ابن رومى به تشيع معروف بود ، چنان‌كه ابو العلاء معرى دربارهء وى مىگويد :\r\nبغدادىها ادعا مىكنند كه او شيعه ( متشيع ) است و در اين‌باره به قصيده جيميهء او استشهاد مىكنند . . . « 2 »\r\nبرخى نيز وى را از شاعران امام حسن عسكرى عليه السّلام دانسته‌اند . « 3 » سيد بن طاووس هم بر شيعه بودنش تصريح كرده است . « 4 » با اين حال به نظر مىرسد كه تشيع ابن رومى ، چنان‌كه از سخن علامه امينى برمىآيد تشيع زيدى باشد . « 5 » و اشعارش خود بر اين امر دلالت دارد . اشعار ابن رومى را كسان زيادى روايت كرده‌اند « 6 » و برخى در همان غيبت صغرى به گردآورى آن‌ها همت گماردند . « 7 » او در سال 283 ق ، با توطئهء قاسم بن عبيد اللّه ، وزير خليفه المعتضد ، كه از زبان تند و بدگويىهاى وى در هراس بود ، مسموم گرديد . « 8 » بعضى درگذشت او را به سال 271 ق دانسته‌اند كه با شواهد موجود درست درنمىآيد . « 9 »\r\n\r\n\r\n","description":"","footnote":"\r\n( 1 ) . امينى ، همان ، ص 35 .\r\n( 2 ) . همان ، ص 39 ، به نقل از رسالة الغفران .\r\n( 3 ) . ابن صباغ مالكى ، الفصول المهمه ، ص 302 و شبلنجى ، نور الابصار ، ص 166 .\r\n( 4 ) . ابن طاووس ، فرج المهموم ، ص 132 .\r\n( 5 ) . امينى ، همان ، ص 39 - 42 .\r\n( 6 ) . ر . ك : ابن النديم ، الفهرست ، ص 235 و مرزبانى ، معجم الشعراء ، ص 289 و 453 و سيد مرتضى ، امالى ، ج 2 ، ص 101 و جاهاى ديگر .\r\n( 7 ) . همان ، ص 212 و ياقوت حموى ، همان ، ج 1 ، ص 227 .\r\n( 8 ) . سيد مرتضى ، همان‌جا ؛ ابن خلكان ، وفيات الاعيان ، ج 1 ، ص 386 و مسعودى ، مروج الذهب ، ج 4 ، ص 301 .\r\n( 9 ) . ر . ك : امينى ، همان ، ص 54 .\r\n","page_name":" 340 ","page_number":340},
  {"content":"\r\n\r\nابن رومى از توانايىهاى خود براى بيان عقايد و انديشه‌هاى دينى و دفاع از آن‌ها بهره مىبرد . قصيدهء جيميه او ، كه از معروف‌ترين قصايد وى است ، بيان‌گر ديدگاه شيعى اوست . وى در اين قصيده كه آن را در نوحه‌سرايى و مرثيهء يحيى بن عمر ، كه عليه عباسيان و حكام آنان در خراسان ( طاهريان ) قيام كرده و كشته شده بود ، سروده و در آن بنى عباس و خاندان طاهر را به سختى مذمت و نكوهش مىكند و آنان را به زوال حكومتشان هشدار مىدهد و در مقابل از علويان دلجويى مىنمايد و به آنان نويد مىدهد كه حق از آن ايشان است و سرانجام نصيبشان خواهد شد . « 1 »\r\nقصيدهء نونيه وى نيز تجلى ديدگاه شيعى او و هوادارى از علويان و اهل بيت است . وى در اين قصيده هلاكت دشمنان ايشان را آرزو مىنمايد و از اين‌كه در يارى آنان كوتاهى كرده ، خود را ملامت مىكند . « 2 »\r\nاو در قصيده‌اى ديگر به مدح امام على عليه السّلام زبان گشوده و برخى فضايل آن حضرت را بيان كرده است كه با ابيات زير آغاز مىگردد :\r\n يا هند لم اعشق و مثلى لا يرى * عشق النساء ديانه و تحرّجا\r\nلكن حبى للوصى مخيّم * فى الصدر يسرح فى الفواد تولّجا « 3 » . \r\nديگر شاعران شيعه مذهب نيز در اين عصر ، همانند ابن رومى به بيان فضايل و مناقب امام عليه السّلام و تأكيد بر خلافت بلافصل آن بزرگوار در سروده‌هاى خود مىپرداختند . على بن محمد كوفى حمّانى ، معروف به افوه از همين سرايندگان است كه نزديك به زمان ابن رومى مىزيست . وى از فقيهان و مدرسان شيعه در\r\n\r\n\r\n","description":"","footnote":"\r\n( 1 ) . همان ، ص 39 .\r\n( 2 ) . امينى ، همان ، ص 40 .\r\n( 3 ) . ابن شهر آشوب ، مناقب ، ج 1 ، ص 531 .\r\n","page_name":" 341 ","page_number":341},
  {"content":"\r\n\r\nكوفه ، و از خطيبان و شاعران بنى هاشم بود و نسب وى به زيد پسر امام سجاد عليه السّلام مىرسد . حكايت شده كه امام هادى عليه السّلام وى را برترين شاعر قريش دانسته ، در اين‌باره به برخى مدايح او براى اهل بيت استشهاد مىكرد « 1 » و مسعودى هم او را بر همگنانش مقدم داشته است . « 2 » تاريخ ولادت او معلوم نيست ، اما وفاتش به سال 301 ق بود . « 3 »\r\nاز جمله اشعار او كه در آن به فضايل امام على و واقعهء غدير اشاره مىكند ابيات زير است :\r\n ابن الذى ردت عليه الشمس * فى يوم الحجاب\r\nو ابن القسيم النار فى * يوم المواقف و الحساب\r\nمولاهم يوم الغدير * برغم مرتاب و آبى « 4 » \r\nو در جايى ديگر باز به واقعهء غدير و خلافت بلافصل امام عليه السّلام اشاره مىكند :\r\n قالوا ابو بكر له فضله * قلنا لهم : هنّأه الله\r\nنسيتم خطبة خمّ و هل * يشبّه العبد بمولاه ؟\r\nان عليا كان مولى لمن * كان رسول الله مولاه « 5 » \r\nاو هم‌چنين در قصيده‌اى طولانى به مدح و ستايش اهل بيت پرداخته . « 6 »\r\nو در قصايدى ديگر با اشاره به مضامين حديث ثقلين ، خصايص اهل بيت عليهم السّلام\r\n\r\n\r\n","description":"","footnote":"\r\n( 1 ) . ر . ك : طوسى ، امالى ، ص 18 و ابن شهر آشوب ، همان ، ج 5 ، ص 118 و بيهقى ، المحاسن و المساوى ، ج 1 ، ص 74 .\r\n( 2 ) . مسعودى ، همان ، ص 163 .\r\n( 3 ) . عمرى ، المجدى ، ص 185 .\r\n( 4 ) . ابن شهر آشوب ، همان ، ص 462 .\r\n( 5 ) . البياضى ، صراط المستقيم ، ج 2 ، ص 83 و امينى ، همان ، ص 58 .\r\n( 6 ) . مفيد ، الفصول المختاره ، ج 1 ، ص 19 و ابن شهر آشوب ، همان ، ص 21 و نويرى ، نهاية الارب ، ج 3 ، ص 184 .\r\n","page_name":" 342 ","page_number":342},
  {"content":"\r\n\r\nرا بيان نموده است . « 1 »\r\nاز همين خاندان در اين عصر ، شاعر ديگرى نيز ظهور كرد . او محمد بن احمد معروف به ابن طباطبا اصفهانى از نوادگان امام حسن عليه السّلام است كه شاعرى توانا و اديبى ممتاز و داراى تأليفات متعددى در شعر و ادب بود . « 2 » او در اصفهان زاده شد و در آن‌جا زيست و به سال 322 ق درگذشت . « 3 » علىرغم اين‌كه ابن طباطبا در شهر اصفهان ، از مراكز اصلى اهل سنت در آن عصر مىزيست ، در اشعارش ديدگاه‌هاى شيعى خود را ابراز مىنمود . از جمله در يكى از قصايدش به واقعهء غدير و گفتهء رسول خدا دربارهء امام على عليه السّلام ، اشاره كرده است :\r\n يا من يسّر لى العداوة ابدها * و اعمد لمكروهى بجهدك اوذر\r\nلله عندى عادة مشكورة * فيمن يعادينى فلا تتحير\r\nانا واثق بدعاء جدّى المصطفى * لابى غداة غدير خم فاحذر\r\nو الله اسعدنا به ارث دعائه * فيمن يعادى او يوالى فاصبر . « 4 » \r\nهمزمان با او ، شاعر ديگرى در اصفهان مىزيست كه از توانايى خود در ترويج مذهب تشيع بهره مىبرد . وى ابو جعفر احمد كرمانى ، معروف به ابن علويه اصفهانى ( 212 - 320 ق ) ، يكى از نويسندگان پركار شيعه بود كه كتابى به نام الاعتقاد فى الادعيه ( دعاء الاعتقاد ) نوشته بود « 5 » و هشت كتاب ديگر نيز در ادعيه داشت « 6 » و ديوان\r\n\r\n\r\n","description":"","footnote":"\r\n( 1 ) . ر . ك : ابن شهر آشوب ، همان ، ج 5 ، ص 185 .\r\n( 2 ) . ر . ك : النديم ، الفهرست ، ص 196 و ياقوت حموى ، معجم الادباء ، ج 3 ، ص 85 و مرزبانى ، معجم الشعراء ، ص 462 .\r\n( 3 ) . امينى ، همان ، ص 340 به نقل از معاهد التنصيص . ظاهرا نويسنده نسمة السحر كه سال 332 ق را سال ولادت او دانسته در نقل از مصدر مذكور دچار اشتباه شده است .\r\n( 4 ) . ثعالبى ، ثمار القلوب ، ص 511 و امينى ، همان ، ص 340 .\r\n( 5 ) . نجاشى ، رجال ، ص 64 و ابن شهر آشوب ، معالم العلماء ، ذيل شرح‌حال ابن علويه .\r\n( 6 ) . ياقوت حموى ، معجم الادباء ، ج 4 ، ص 73 .\r\n","page_name":" 343 ","page_number":343},
  {"content":"\r\n\r\nاشعارش پنجاه ورق مىشد . « 1 » ابن علويه هم‌چنين از محدثان و مشايخ روايت بود كه نام وى در سلسله سند شمارى از روايات ذكر شده است . « 2 » يكى از اشعار او با مضامين اعتقادى شيعه ، قصيده نونيه مىباشد كه به « مجرّه » معروف بوده و آن را « الفيه » نيز مىناميدند ؛ زيرا بنا به گفتهء حموى هزار بيت بوده است . « 3 » با اين حال علامه حلّى شمار ابيات آن را بيش از 830 مىداند . « 4 » او در برخى ابيات اين قصيدهء طولانى ، به واقعهء غدير خم اشاره مىنمايد و به تفصيل آن را بيان كرده ، در اثبات خلافت بلافصل امام على 7 از آن بهره مىبرد ، چنان‌كه در برخى ابياتش مىگويد :\r\n قام النبى له بشرح ولاية * نزل الكتاب بها من الدّيّان\r\nاذ قال : بلّغ ما امرت به وثق * منهم بعصمة كالىء حنّان\r\nنادى الست وليّكم ؟ قالوا بلى * حقا فقال : فذا الولى الثانى\r\nو دعا له و لمن اجاب بنصره * و دعا الا له على ذوى الخذلان \r\nمشابه اين قصيده ، اشعارى است كه ابو عبد الله مفجّع ، شاعر بصرى سروده است و در آن ضمن بيان برخى مناقب امام على عليه السّلام با اشاره به واقعهء غدير خم ، مسألهء خلافت بلافصل آن حضرت را مطرح مىنمايد .\r\nاو در اين قصيده كه به « الاشباه » معروف است « 5 » و 160 بيت دارد ، به خوبى عقايد شيعه را بيان كرده است . محمد بن احمد كاتب ، معروف به مفجّع ، از رجال\r\n\r\n\r\n","description":"","footnote":"\r\n( 1 ) . النديم ، همان ، ص 237 .\r\n( 2 ) . ر . ك : نجاشى ، همان ، ص 64 ؛ طوسى ، فهرست و مفيد ، امالى ، مجلس 20 و . . . .\r\n( 3 ) . ياقوت حموى ، همان ، ص 76 .\r\n( 4 ) . حلى ، ايضاح الاشتباه ، ذيل شرح‌حال ابن علويه .\r\n( 5 ) . ر . ك : امينى ، همان ، ج 3 ، ص 358 . النديم ، همان ، ص 123 . چون در اين قصيده امام على عليه السّلام را به پيامبران تشبيه كرده است به اين نام خوانده شده است . ر . ك : نجاشى ، رجال ، ص 285 .\r\n","page_name":" 344 ","page_number":344},
  {"content":"\r\n\r\nعلم و حديث و فرهيختگان در ادب و لغت بود و سروده‌هاى بسيارى داشت كه شمار زيادى از آن‌ها در ستايش اهل بيت و ذكر فضايل ايشان مىباشد . در زمرهء تأليفات متعدد ادبى وى ، به كتابى در اين باب هم اشاره شده است . « 1 »\r\nبه جز اشعارى كه در بيان عقايد شيعى و مدح و ستايش امامان و اهل بيت سروده مىشد ، سروده‌هاى زيادى نيز در رثاى ائمه و شهيدان اين خاندان به نظم درمىآمد . از اين قبيل مىتوان به مراثى ابو القاسم احمد بن محمد صنوبرى ( م 334 ق ) ، شاعر شيعى مذهب ساكن حلب اشاره كرد . او در مرثيه‌اى كوتاه به سوگوارى شهادت امير المؤمنين و سيد الشهدا مىنشيند .\r\nو در قصيده‌اى طولانىتر در شهادت امام حسين عليه السّلام به مرثيه‌سرايى مىپردازد . « 2 »\r\nصنوبرى اشعار ديگرى هم دربارهء اهل بيت دارد ؛ از جمله قصيده‌اى با 48 بيت ، كه در آن ضمن مرثيه‌سرايى بر سيد الشهدا ، به ذكر فضايل امام على عليه السّلام و مناقب ايشان هم پرداخته است . « 3 »\r\nبه جز شاعرانى كه از ايشان نام برده شد ، اشعار و سروده‌هاى بسيار ديگرى در آثار اهل ادب اين دوره يافت مىشود . هم‌چنين شمارى از شاعران ممتاز شيعه كه در قرن چهارم هجرى مىزيستند ، دوران تحصيل و فراگيرى خود را در دهه‌هاى آخر غيبت صغرى سپرى كرده ، به فرهيختگى و كمال ادبى رسيدند ؛ كسانى چون ابو القاسم على بن اسحاق بغدادى ( 318 - 352 ق ) ، معروف به زاهى كه مدايح و مراثى بسيارى سروده است و يا ابو الفتح كشاجم ، محمود بن محمد رملى ( م 360 ق )\r\n\r\n\r\n","description":"","footnote":"\r\n( 1 ) . همان‌جا و طوسى ، فهرست ، ص 229 .\r\n( 2 ) . ابن شهر آشوب ، المناقب ، ج 2 ، ص 232 .\r\n( 3 ) . امينى ، همان ، ص 368 .\r\n","page_name":" 345 ","page_number":345},
  {"content":"\r\n\r\nكه در ديوان شعرش قصايد متعددى در مدح و ستايش اهل بيت دارد « 1 » و نيز بايد به سروده‌هاى الناشى الصغير ، على بن عبد اللّه بغدادى ( 275 - 365 ق ) اشاره نمود كه به گفتهء ياقوت حموى عمر خود را در مديحه‌سرايى براى اهل بيت سپرى كرد . « 2 »\r\n\r\n\r\n","description":"","footnote":"\r\n( 1 ) . از جمله اشعار او ابيات زير است .\r\n حبّ الوصى مبرّة وصله * و طهارة بالاصل مكتفله\r\nو الناس عالمهم يدين به * حبّا و يجهل حقه الجهله\r\nو يرى التشيع فى سراتهم * و النصب فى الاراذل و السفله \r\n( 2 ) . ر . ك : ديوان شعر كشاجم\r\nاز جمله مدايح او قصيده‌اى طولانى است كه در آن ضمن بيان فضايل اهل بيت از واقعه غدير خم ياد كرده است .\r\n ذاك على الذى تفرده * فى يوم خم بفضله اتضحا\r\nاذا قال بين الورى و قام به * معتضد امى القيام مكتشحا\r\nمن كنت مولاه فالوصّى له * مولى بوحى من الاله و با \r\n","page_name":" 346 ","page_number":346},
  {"content":"\r\n\r\n\r\nمنابع و مآخذ\r\n1 . ابن اثير جزرى ، عز الدين على ، الكامل فى التاريخ ، دار الكتب العلميه ، 1418 .\r\n2 . ابن اسفنديار ، محمد بن حسن ، تاريخ طبرستان ، بىجا ، كلاله خاور ، بىتا .\r\n3 . ابن اعثم كوفى ، محمد بن على ، الفتوح ، تهران ، 1372 ش .\r\n4 . ابن بابويه ، على بن حسين ، الامامه و التبصرة من الحيره ، بيروت ، دار المرتضى ، 1985 .\r\n5 . ابن برّاج طرابلسى ، عبد العزيز ، المهذب فى الفقه ، قم ، مؤسسه النشر الاسلامى ، بىتا .\r\n6 . ابن تغرى بردى ، ابو المحاسن يوسف ، النجوم الزاهره فى ملوك مصر و القاهره ، قاهره ، دار الكتب المصريه ، 1375 ق .\r\n7 . ابن جوزى ، عبد الرحمن بن على ، المنتظم فى تاريخ الملوك و الامم ، بيروت ، دار الكتب العلميه ، 1412 .\r\n8 . ابن حوقل ، محمد ، صورة الارض ، ليدن ، بريل ، 1967 .\r\n9 . ابن خلدون ، عبد الرحمن بن محمد ، العبر ، بيروت ، دار الفكر ، 1998 .\r\n10 . ابن خلكان ، شمس الدين احمد ، وفيات الاعيان ، بيروت ، دار صادر ، بىتا .\r\n11 . ابن رسته ، احمد بن عمر ، الاعلاق النفيسه ، ترجمه حسين قرچانلو ، تهران ، امير كبير ، 1365 ش .\r\n12 . ابن شهر آشوب ، محمد بن على ، معالم العلماء ، قم ، بىتا .\r\n13 . - . ، مناقب آل ابى طالب ، قم ، انتشارات علامه ، 1379 ق .\r\n\r\n","description":"","footnote":"","page_name":" 347 ","page_number":347},
  {"content":"\r\n\r\n14 . ابن طقطقى ، محمد بن على بن طباطبا ، الفخرى فى الآداب السلطانيه و الدول الاسلاميه ، ترجمه محمد وحيد گلپايگانى ، تهران ، بنگاه ترجمه و نشر كتاب ، 1360 ش .\r\n15 . ابن كثير ، ابو الفداء اسماعيل ، البدايه و النهايه ، بيروت ، دار احياء التراث العربى ، 1408 ق\r\n16 . ابن وكيع ، محمد بن خلف بن حيان ، اخبار القضاة ، بيروت ، عالم الكتاب ، بىتا .\r\n17 . ابراهيم حسن ، حسن ، تاريخ الاسلام ، دار احياء التراث العربى ، 1967 .\r\n18 . ابطحى ، سيد محمد على ، تهذيب المقال فى تنقيح الرجال ، قم ، 1412 .\r\n19 . اشعرى ، سعد بن عبد اللّه ، المقالات و الفرق ، انتشارات علمى و فرهنگى ، 1361 ش .\r\n20 . اصطخرى ، ابو اسحاق ابراهيم ، المسالك و الممالك ، تهران ، بنگاه ترجمه و نشر كتاب ، 1347 ش .\r\n21 . اصفهانى ، ابو الفرج على بن حسين ، مقاتل الطالبيين ، قم منشورات الشريف الرضى ، 1414 .\r\n22 . اقبال آشتيانى ، عباس ، خاندان نوبختى ، تهران ، كتابخانه طهورى ، 1357 ش .\r\n23 . امين ، سيد محسن ، اعيان الشيعه ، بيروت ، دار التعارف للمطبوعات .\r\n24 . امينى ، عبد الحسين ، الغدير ، دار الكتب الاسلاميه ، تهران ، 1371 ش .\r\n25 . برقى ، احمد بن محمد بن خالد ، المحاسن ، المجمع العالمى لاهل البيت ، 1361 ش .\r\n26 . بغدادى ، احمد بن على ، تاريخ بغداد ، بيروت ، دار الكتاب العربى ، بىتا .\r\n27 . بلخى ، احمد بن سهل ، المسالك و الممالك ، ليدن ، بريل ، بىتا .\r\n28 . تبريزى ، محمد على ، ريحانة الارب ، تهران ، كتابفروشى خيام ، 1374 ق .\r\n29 . تبريزى ، حافظ حسين ، روضات الجنان و خبات الجنان ، تهران ، بنگاه ترجمه و نشر كتاب ، 1344 .\r\n30 . تفرشى ، مصطفى ، نقد الرجال ، قم ، مؤسسه آل البيت ، 1418 .\r\n31 . تنوخى ، حسن بن على ، نشوار المحاضره ، بيروت ، دار صادر ، 1995 .\r\n32 . تهرانى ، آقا بزرگ ، الذريعه الى تصانيف الشيعه ، بيروت ، دار الاضواء ، 1403 .\r\n33 . تهرانى ، آقا بزرگ ، طبقات اعلام الشيعه ، مشهد ، دار المرتضى ، 1404 .\r\n34 . ثقفى ابراهيم بن محمد ، الغارات ، تهران ، انجمن آثار ملّى ، 1355 ش .\r\n\r\n","description":"","footnote":"","page_name":" 348 ","page_number":348},
  {"content":"\r\n\r\n35 . جاسم حسين ، تاريخ سياسى غيبت امام دوازدهم ، ترجمه آية اللهى ، تهران ، امير كبير .\r\n36 . جعفرى ، حسين محمد ، تشيع در مسير تاريخ ، ترجمه آية اللهى ، تهران ، امير كبير .\r\n37 . جعفريان ، رسول ، تاريخ تشيع در ايران ، قم ، انتشارات الهادى ، 1363 ش .\r\n38 . - . ، جغرافياى تاريخى و انسانى شيعه در جهان ، قم ، انصاريان ، 1369 ش .\r\n39 . - . ، حيات فكرى و سياسى امامان شيعه ، تهران ، سازمان تبليغات اسلامى ، 1371 ش .\r\n40 . جلالى ، حسن ، آوه دومين كانون تشيع در ايران ، مشهد ، بنياد پژوهشهاى اسلامى ، 1379 ش .\r\n41 . حسن خضيرى احمدى ، دولت زيديه در يمن ، قم ، پژوهشكده حوزه و دانشگاه .\r\n42 . حكيميان ، ابو الفتح ، علويان طبرستان ، تهران ، انتشارات الهام ، 1368 ش .\r\n43 . حلّى ، حسن بن يوسف ، الخلاصه ، قم ، دار الذخاير ، 1411 .\r\n44 . حلّى ، حسن بن يوسف ، ايضاح الاشتباه ، قم ، مؤسسه النشر الاسلامى ، 1411 .\r\n45 . حميرى ، عبد اللّه بن جعفر ، قرب الاسناد ، قم ، دفتر نشر فرهنگ اسلامى ، 1417 .\r\n46 . خويى ، ابو القاسم ، معجم رجال الحديث ، قم ، مركز نشر آثار الشيعه ، 1410 .\r\n47 . دوانى ، على ، مفاخر اسلام ، تهران ، امير كبير .\r\n48 . ذهبى ، شمس الدين ، تاريخ الاسلام ، بيروت ، 1406 ق .\r\n49 . راوندى ، قطب الدين سعيد بن هبة اللّه ، الخرائج و الجرائح ، قم ، مؤسسه الامام المهدى ، 1409 .\r\n50 . رجبى ، محمد حسين ، كوفه و نقش آن در قرون نخستين اسلامى ، تهران ، انتشارات امام حسين ، 1378 ش .\r\n51 . زرارى ، ابو غالب ، رساله ابى غالب ، قم ، انتشارات دفتر تبليغات اسلامى ، 1411 .\r\n52 . سيوطى ، جلال الدين ، تاريخ الخلفاء ، قاهره ، 1409 ق .\r\n53 . شهرستانى محمد بن عبد الكريم ، الملل و النحل ، بيروت ، دار المعرفه ، 1402 .\r\n54 . شيرازى ، سيد حسن ، كلمة الامام المهدى ، بيروت ، 1402 .\r\n55 . صابى ، هلال بن محسن ، كتاب الوزارء ، قاهره ، 1958 .\r\n\r\n","description":"","footnote":"","page_name":" 349 ","page_number":349},
  {"content":"\r\n\r\n56 . صدر ، محمد ، فلسفه غيبت صغرى ، ترجمه محمد امامى ، قم ، دار التبليغ الاسلامى ، بىتا .\r\n57 . صدوق ، محمد بن على ، كمال الدين و تمام النعمه ، دفتر نشر اسلامى ، 1405 .\r\n58 . صفار ، محمد بن حسن ، بصائر الدرجات ، شركت چاپ كتاب ، 1380 ق .\r\n59 . صولى ، محمد بن يحيى ، كتاب الاوراق ، قاهره ، 1394 ق .\r\n60 . طبرسى ، فضل بن حسن ، اعلام الورى ، قم ، آل البيت ، 1417 .\r\n61 . طبرسى احمد بن على ، الاحتجاج ، قم ، دار الاسوة للطباعه و النشر ، 1416 .\r\n62 . طبرى ، محمد بن جرير ، تاريخ الامم و الملوك ، قم ، منشورات اروميه ، 1404 .\r\n63 . طوسى ، محمد بن حسن ، اختيار معرفة الرجال ، مشهد ، انتشارات دانشگاه ، 1348 ش .\r\n64 . - . ، تهذيب الاحكام ، تهران ، دار الكتب الاسلاميه ، 1365 ش .\r\n65 . - . ، رجال ، قم ، دفتر نشر اسلامى ، 1411 ق .\r\n66 . - . ، رسايل العشره ، قم ، دفتر نشر اسلامى ، 1408 .\r\n67 . - . ، الغيبه ، قم ، مؤسسه المعارف الاسلاميه ، 1417 .\r\n68 . - . ، فهرست كتب الشيعه و اصولهم ، قم ، 1420 .\r\n69 . فراى ، ريچارد ، عصر زرين فرهنگ ايران ، ترجمه مسعود رجب‌نيا ، تهران ، انتشارات علمى و فرهنگى ، 1368 ش .\r\n70 . قرطبى ، عريب بن سعد ، صلة تاريخ الطبرى ، قم ، منشورات اروميه ، 1404 .\r\n71 . قزوينى رازى ، عبد الجليل ، النقض ، تصحيح مير جلال الدين محدث ارموى ، تهران ، انجمن آثار ملّى ، 1358 ش .\r\n72 . قزوينى ، زكريا بن محمد ، آثار البلاد و اخبار العباد ، ترجمه جهانگير ميرزا قاجار ، تهران ، امير كبير ، 1373 ش .\r\n73 . قمى ، عباس ، الكنى و الالقاب ، صيدا ، مطبعة العرفان ، بىتا .\r\n74 . قمى ، على بن ابراهيم ، التفسير ، قم ، مؤسسه دار الكتاب ، 1404 .\r\n75 . قمى ، حسن بن محمد ، تاريخ قم ، ترجمه حسن بن على قم ، تصحيح جلال الدين طهرانى ، تهران ، طوس ، 1361 ش .\r\n76 . لين پول ، استانلى ، دولت‌هاى اسلامى و خاندانهاى حكومتگر ، ترجمه سيد صادق\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nسجادى ، تهران نشر تاريخ ايران ، 1363 .\r\n77 . مادلونگ ، ويلفرد ، الافاده فى اخبار الائمه السادة ،\r\n78 . مامقانى ، عبد اللّه ، تنقيح المقال ، نجف ، دار الحبل ، 1353 ق .\r\n79 . متز ، آدام ، تمدن اسلامى در قرن چهارم هجرى ، ترجمه على رضا ذكاوتى ، تهران ، امير كبير ، 1364 .\r\n80 . مجلسى ، محمد باقر ، بحار الأنوار ، تهران ، دار الكتب الاسلاميه ، بىتا .\r\n81 . مسعودى ، على بن حسين ، مروج الذهب ، ترجمه ابو القاسم پاينده ، تهران ، انتشارات علمى و فرهنگى ، 1374 .\r\n82 . مسكويه زارى ، ابو على ، تجارب الامم و تعاقب الهمم ، تهران ، نشر سروش ، 1369 ش .\r\n83 . مفيد ، محمد بن نعمان ، الارشاد ، بيروت ، مؤسسه الاعلمى للمطبوعات ، 1399 ق .\r\n84 . - . ، اوايل المقالات ، مشهد ، انتشارات دانشگاه .\r\n85 . - . ، الفصول المختاره ، قم ، كنگره شيخ مفيد ، 1413 .\r\n86 . مقدسى ، ابو عبد اللّه ، احسن التقاسيم فى معرفة الاقاليم ، لندن ، بىنا ، 1906 .\r\n87 . موسوى بجنوردى ، كاظم ، دايرة المعارف بزرگ اسلامى ، تهران ، 1369 ش .\r\n88 . موسوى ، زندگى سياسى و فرهنگى شيعيان بغداد ،\r\n89 . نجاشى ، احمد بن على ، رجال ، قم ، دفتر نشر اسلامى ، 1416 .\r\n90 . النديم ، اسحاق بن محمد ، فهرست ، مصر الرحمانيه ، 1348 ق .\r\n91 . نعمانى ، محمد بن ابراهيم ، الغيبه ، قم ، منشورات انوار الهدى ، 1422 .\r\n92 . نوبختى ، حسن بن موسى ، فرق الشيعه ، ترجمه جواد مشكور ، تهران ، انتشارات علمى و فرهنگى ، 1368 .\r\n93 . نويرى ، شهاب الدين احمد ، نهاية الارب فى فنون الادب ، قاهره ، مؤسسه العامه ، بىتا .\r\n94 . ياقوت حموى ، ابو عبد اللّه ، معجم الادباء ، بيروت ، دار الفكر ، 1980 .\r\n95 . ياقوت حموى ، ابو عبد اللّه ، معجم البلدان ، بيروت ، دار احياء التراث العربى ، 1417 .\r\n96 . يعقوبى ، احمد بن اسحاق ، تاريخ يعقوبى ، بيروت ، دار الكتب العلميه ، 1419 .\r\n\r\n","description":"","footnote":"","page_name":" 351 ","page_number":351},
  {"content":"\r\n . \r\n","description":"","footnote":"","page_name":" 352 ","page_number":352},
  {"content":"\r\n\r\n\r\nاعلام ، اماكن ، كتاب‌ها\r\nآبه ( آوه ) 159 ، 161\r\nآثار البلاد 161\r\nآذربايجان 124 ، 164\r\nآراء اهل المدينة الفاضله 91\r\nآفريقا 74 ، 77 ، 78 ، 79 ، 86 ، 92 ، 93 ، 96 ، 105 ، 112 ، 113 ، 114 ، 148 ، 185 ، 229\r\nآل ابى سمّال 183 ، 266\r\nآل ابى شعبه 183\r\nآل اعين 181 ، 262 ، 266\r\nآل بويه 77 ، 132 ، 133 ، 145\r\nآل زيار 82 ، 132\r\nآل شاذان 183\r\nآل فرات 134 ، 236\r\nآل مهزم 182\r\nآل نوبخت 140\r\nآل نهيك 182 ، 262\r\nآية اللّه بروجردى 257\r\nابراهيم بن ابى حفص 329\r\nابراهيم بن اسحاق احمرى 296\r\nابراهيم بن اغلب 79 ، 106\r\nابراهيم بن سليمان نهمى 332\r\nابراهيم بن صالح انماطى كوفى 35\r\nابراهيم بن عبد اللّه حسنى 150 ، 155\r\nابراهيم بن على كوفى 286\r\nابراهيم بن محمد 293 ، 321\r\nابراهيم بن مهزيار 199 ، 201 ، 304\r\nابراهيم بن هاشم 297\r\nابراهيم حبوبى 282\r\nابن ابى الحديد 303\r\nابن ابى العتاهيه 326\r\nابن ابى ثلج 311 ، 332\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nابن ابى زاهر 321\r\nابن ابى زينب 17 ، 310\r\nابن ابى عزاقر 138 ، 315\r\nابن ابى عقيل 258 ، 288\r\nابن ابى عمير 277\r\nابن ابى ليلى 261\r\nابن ابى نصر بزنطى 290\r\nابن ادريس 282 ، 295\r\nابن اشكيب 170 ، 281\r\nابن الرومى 141\r\nابن الزبير 331\r\nابن الوليد 268 ، 282 ، 296 ، 297 ، 307\r\nابن بابويه 187 ، 257 ، 258 ، 262 ، 279 ، 296 ، 297 ، 307 ، 308 ، 314 ، 318 ، 322 ، 323 ، 334\r\nابن بزيع 277\r\nابن بشّار 304\r\nابن جنيد 258 ، 272 ، 316 ، 322\r\nابن حجّام 311 ، 318\r\nابن حزم اندلسى 87\r\nابن خشّاب 321\r\nابن رائق 128 ، 131\r\nابن راوندى 88 ، 298\r\nابن روح 127 ، 142 ، 143 ، 234 ، 235 ، 236 ، 237 ، 239 ، 307\r\nابن رومى 339 ، 340\r\nابن سماعه 34 ، 335\r\nابن شهر آشوب 295 ، 327\r\nابن شيرزاد 133 ، 146\r\nابن طباطبا اصفهانى 343\r\nابن عاصم 88\r\nابن عبدك جرجانى 252 ، 279\r\nابن عقده كوفى 262 ، 309\r\nابن علويه اصفهانى 343 ، 344\r\nابن فرات 118 ، 124 ، 125 ، 126 ، 127 ، 129 ، 136 ، 138 ، 139 ، 140 ، 141 ، 142 ، 236\r\nابن فضال 281\r\nابن قبه رازى 100 ، 252 ، 253 ، 275 ، 298 ، 303 ، 327 ، 328\r\nابن قتيبه 98 ، 300\r\nابن قولويه 270 ، 281 ، 282 ، 300 ، 310\r\nابن ماجه 99\r\nابن ماجيلويه 292\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nابن معتز 137\r\nابن مقله 126 ، 143 ، 144 ، 145 ، 146 ، 237\r\nابن مملك اصفهانى معتزلى 311 ، 327 ، 331 ،\r\nابن نصير 134 ، 228\r\nابن واضح يعقوبى 332\r\nابن هلال ثقفى 226 ، 294 ، 331 ، 337\r\nابو اسحاق ابراهيم نوبختى 326\r\nابو الاحوص داوود بن اسد بصرى 271 ، 298\r\nابو الاديان 47 ، 60 ، 61 ، 154 ، 192\r\nابو الجيش مظفر بن محمد بلخى 302\r\nابو الحسن اشعرى 89\r\nابو الحسن بن فرات 72\r\nابو الحسن تنوخى 22\r\nابو الحسن سمرى 307\r\nابو الحسن طاطرى كوفى 302\r\nابو الحسن على بن عباس 339\r\nابو الحسن على بن محمد 123 ، 135 ، 137\r\nابو الحسن على بن محمد سمرى 239\r\nابو الحسن على بن يحيى زرارى 262\r\nابو الحسين 88 ، 144 ، 145 ، 146 ، 303\r\nابو الخطاب جعفر 127 ، 139\r\nابو الخطاب عباس ، 137\r\nابو الخطاب محمد بن ابى زينب 209 ، 231\r\nابو العباس 69 ، 70 ، 75 ، 123 ، 136 ، 163\r\nابو العباس احمد 56\r\nابو العباس دينورى 163 ، 164\r\nابو العلاء معرى 340\r\nابو الفتح فضل بن جعفر 127 ، 139\r\nابو الفتح كشاجم 345\r\nابو الفرج اصفهانى 177\r\nابو القاسم احمد بن محمد صنوبرى 345\r\nابو القاسم بلخى 90 ، 100 ، 253 ، 275 ، 303 ، 328\r\nابو القاسم پسر ابو عبد اللّه 146\r\nابو القاسم حسين بن روح برده 234 ، 315\r\nابو القاسم خاقانى 238\r\nابو القاسم زيد بن حسن 108\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nابو القاسم ، عبد اللّه بن احمد بلخى 89\r\nابو القاسم على بن اسحاق بغدادى 345\r\nابو الوليد باجى 88\r\nابو الوليد بن رشد 88\r\nابو الهذيل علاف 88\r\nابو الهيجاء عبد اللّه بن حمدان 114\r\nابو بشر متى بن يونس 90\r\nابو بكر 179 ، 342\r\nابو بكر محمد بن على جعابى 318 ، 330 ، 331\r\nابو بكر محمد بن يحيى صولى 302\r\nابو تغلب 115\r\nابو تميم المعز لدين اللّه 113\r\nابو جعفر ابن شيرزاد 146\r\nابو جعفر احمد كرمانى 343\r\nابو جعفر عبيد الله اسكافى 251\r\nابو جعفر محمد 141 ، 222\r\nابو جعفر محمد بن جرير 87\r\nابو جعفر محمد بن عبد الرحمن 275\r\nابو جعفر محمد بن على 308\r\nابو جعفر محمد بن قبه 303\r\nابو جعفر محمد بن موسى 123 ، 134\r\nابو جعفر نوبختى 142\r\nابو حنيفه 85 ، 90 ، 93 ، 261\r\nابو خلف عجلى 308\r\nابو داوود سليمان 99\r\nابوذر غفارى 244\r\nابو زيد علوى 303\r\nابو سعيد جنابى 70 ، 119 ، 120\r\nابو سعيد غانم هندى 199\r\nابو سليمان 86\r\nابو سهل نوبختى 141 ، 252 ، 253 ، 272 ، 298 ، 300 ، 301 ، 302 ، 303 ، 326 ، 327 ، 329\r\nابو طالب 262\r\nابو طاهر جنابى قرمطى 120 ، 125\r\nابو طاهر سليمان 119\r\nابو عبد اللّه احمد بن حسن بريدى 130 ، 131 ، 144 ، 145\r\nابو عبد الله حسين بن حكم حبرى 98\r\nابو عبد الله شيعى 112\r\nابو عبد اللّه محمد بن ابراهيم 17\r\nابو عبد الله مفجّع 311 ، 344\r\nابو على احمد بن ادريس 269\r\nابو على احمد بن محمد بن عمار 262\r\nابو على بغدادى 170\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nابو على حسين 114\r\nابو على طوسى 308\r\nابو على محمد بن عبد الوهاب جبّايى 89 ، 95 ، 301 ، 327\r\nابو على محمد بن همام اسكاف 238\r\nابو عمرو جاحظ 88\r\nابو عمرو كشى 281 ، 282 ، 285 ، 299 ، 330\r\nابو عيسى دمشقى 298\r\nابو عيسى محمد بن هارون ورّاق 271 ، 326\r\nابو غانم هندى 280\r\nابو محمد حسن بن على 56\r\nابو محمد حسن شريعى 221\r\nابو محمد فضل بن شاذان 277\r\nابو مسلم خراسانى 166\r\nابو معشر بلخى 90\r\nابو منصور احمد 120\r\nابو نصر فارابى 90\r\nابو نعيم انصارى 201\r\nابو هاشم جعفرى 47 ، 89 ، 277 ، 290 ، 304\r\nابو يحيى احمد بن داوود گرگانى 171\r\nابو يوسف بريدى 145\r\nابو يوسف يعقوب 144\r\nابى غانم 165 ، 204\r\nاثبات الرجعه 36 ، 278\r\nاثنى عشريه 193 ، 194 ، 197\r\nاحتجاج احمد بن على طبرسى 21\r\nاحساء 118 ، 119 ، 229\r\nاحسن التقاسيم 22\r\nاحمد الموفق 67 ، 68\r\nاحمد بن ابى زاهر 325 ، 335 ، 336\r\nاحمد بن ادريس 295 ، 296 ، 308 ، 309\r\nاحمد بن اسحاق 50 ، 51 ، 56 ، 207\r\nاحمد بن اسماعيل بجلى 332\r\nاحمد بن اعثم كوفى 333\r\nاحمد بن حسن 27 ، 318\r\nاحمد بن حسين قمى 55\r\nاحمد بن حنبل 85 ، 93\r\nاحمد بن شعيب نسايى 99\r\nاحمد بن صفار 282\r\nاحمد بن طولون 69 ، 79 ، 80\r\nاحمد بن عبيد الله 58 ، 332\r\nاحمد بن فرات 137\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nاحمد بن محمد برقى 267 ، 270 ، 291 ، 295 ، 319\r\nاحمد بن محمد بن سعيد 262\r\nاحمد بن محمد بن سيّار 317 ، 318 ، 332 ، 336 ، 337\r\nاحمد بن محمد اشعرى قمى 181 ، 268 ، 269 ، 277 ، 281 ، 284 ، 289 ، 290 ، 291 ، 309\r\nاحمد بن محمد بن فرات 228\r\nاحمد بن محمد بن يحيى عطار 317\r\nاحمد بن محمد سرخسى 90\r\nاحمد بن ميثم بن ابى نعيم 262\r\nاحمد بن نصر بن هوذهء باهلى 17\r\nاحمد بن هلال عبرتائى 226\r\nاحمد بن يحيى راوندى 271\r\nاحمد بن يعقوب سنايى 282\r\nاحمد خلقى 282\r\nاحمد معز الدوله 133\r\nاخبار ابى طالب 331\r\nاخبار الامم السالفه 333\r\nاخبار الزمان 333\r\nاخبار القائم 275 ، 334\r\nاخبار بغداد 331\r\nاخبار زيد 331\r\nاخبار فاطمه و نشأتها و مولدها 331\r\nاخبار صاحب فخ 332\r\nاخبار عثمان 331\r\nاخبار على بن الحسين 331\r\nاخبار عمر 331\r\nاخبار مختار 331\r\nاخبار يحيى بن عبد الله بن حسن 332\r\nاخبار يزيد 331\r\nاختلاف ابىّ و ابن مسعود 318\r\nاختلاف الفقهاء 87\r\nاختيار القرآن 297 ، 317\r\nاختيار معرفة الرجال 21 ، 300 ، 330\r\nاخشيديان 83 ، 84 ، 113 ، 115\r\nادريس بن عبد الله 106\r\nادريس دوم 96 ، 106\r\nادريسيان 79 ، 96 ، 105 ، 106 ، 107 ، 113\r\nاردبيل 163 ، 164\r\nارسطو 90 ، 91\r\nارشاد الطالبيين 302\r\nاروپا 77\r\nازد 173\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nاسپانيا 77\r\nاستحالة رؤية القديم 326\r\nاسحاق بن اسماعيل 143\r\nاسحاق بن حنين 298\r\nاسحاق بن عمار صيرفى 62\r\nاسحاق بن يعقوب 203 ، 205 ، 206 ، 207 ، 209 ، 249\r\nاسحاق كاتب 272\r\nاسدآباد 163\r\nاسفار بن شيرويه 82\r\nاسكندريه 155\r\nاسماعيل المنصور 113\r\nاسماعيل بن محمد مخزومى 325\r\nاسماعيل سامانى 81\r\nاسماعيل نوبختى 298\r\nاسماعيليان 63 ، 69 ، 79 ، 93 ، 111 ، 112 ، 157 ، 178 ، 229 ، 231 ، 232 ، 251\r\nاسماعيليه 32 ، 69 ، 93 ، 104 ، 112 ، 114 ، 118 ، 192 ، 229 ، 231 ، 314\r\nاشبيليه 97\r\nاشعريان 158 ، 181 ، 255 ، 261 ، 269\r\nاصطخرى 92 ، 159 ، 165\r\nاصفهان 95 ، 116 ، 293 ، 311 ، 343\r\nاعلام الورى 20 ، 294\r\nاعيان الشيعه 23\r\nاغلبيان 78 ، 79 ، 96 ، 106 ، 112\r\nافريقيه 78 ، 79 ، 96\r\nافلاطون 91\r\nالابتهاج 326\r\nالاحداث 331\r\nالآراء و الديانات 253 ، 299 ، 329\r\nالارشاد مفيد 20\r\nالاستيفاء فى الامامه 302 ، 327\r\nالاشباه 311 ، 344\r\nالاعتقاد فى الادعيه 343\r\nالامامه محمد 293 ، 326 ، 327\r\nالامامه و التبصرة من الحيره 16 ، 17 ، 187 ، 308 ، 314 ، 327 ، 334\r\nالانصاف 253 ، 303 ، 328\r\nالانوار 331\r\nالاوصياء 240\r\nالايضاح 277\r\nالبدا و الجبر و التفويض 325\r\nالتاديب 269 ، 315\r\nالتاريخ 333\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nالتاريخ و اخبار من قتل من آل ابى طالب 331\r\nالتفسير 297\r\nالتكليف 315\r\nالتنبيه 302\r\nالتوّابين 331\r\nالتوحيد 254 ، 325\r\nالتوحيد 326\r\nالتوحيد الصغير 326\r\nالتوحيد الكبير 326\r\nالتوحيد و البدا 325\r\nالتوحيد و الشرك 325\r\nالجامع 320\r\nالجامع 321 ، 322\r\nالجامع البيان 98\r\nالجامع الصحيح 99\r\nالجامع الصحيح محمد ترمذى 99\r\nالجامع الصغير 321\r\nالجامع الكبير 321\r\nالجامع فى الامامه 327\r\nالجامع فى الحلال و الحرام 323\r\nالجامع فى انواع الشرايع 321\r\nالجامعه 244\r\nالجبر و الاستطاعه 325\r\nالجمل 331\r\nالجمل الصغير 331\r\nالجمل الكبير 331\r\nالجمل فى الامامه 327\r\nالحدائق 325\r\nالحكمين 331\r\nالخرائج و الجرائح 20\r\nالخطب 289\r\nالدار 331\r\nالدلايل 337\r\nالدلايل 337\r\nالذريعه 305\r\nالذريعه الى تصانيف الشيعه 23\r\nالذكرى 308\r\nالراضى بالله 75 ، 76 ، 90 ، 115 ، 128 ، 130 ، 131 ، 143 ، 144 ، 239\r\nالرحمه 306 ، 316 ، 322\r\nالردّ على ابن راوندى 329\r\nالردّ على اصحاب التناسخ و الغلاة 329\r\nالردّ على اصحاب الصفات 329\r\nالردّ على الطاطرى فى الامامه 329\r\nالردّ على الغلاة 329\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nالردّ على المجبر فى المخلوق و الاستطاعه 329\r\nالردّ على الواقفه 329\r\nالردّ على اليهود 329\r\nالردّ على فرق الشيعه ما خلا الاماميه 329\r\nالردّه 331\r\nالزيارات و المناسك 338\r\nالسقيفه 331\r\nالسنن الكبرى 99\r\nالسنن و القضايا 244\r\nالسيره 331\r\nالشافى 303\r\nالشورى 331\r\nالضياء و النور 322 ، 328\r\nالطب 293 ، 337\r\nالعباسى 332\r\nالعظمة و التوحيد 325\r\nالعيون و المحاسن 303\r\nالغارات 294 ، 331 ، 332\r\nالغارات 331\r\nالغدير 23\r\nالغيبه نعمانى 17 ، 18 ، 36 ، 187 ، 262 ، 278 ، 302 ، 304 ، 314 ، 334 ، 335\r\nالغيبه و كشف الحيره 187 ، 314 ، 334\r\nالغيبة و الحيره 334\r\nالغيبة و كشف الحيره 314\r\nالفتره و الحيرة 187\r\nالفتوح 333\r\nالفصول العشره 19 ، 303\r\nالفضايل 336\r\nالقائم 36 ، 37 ، 278\r\nالقاهر 75 ، 128 ، 238\r\nالكافى 21 ، 161 ، 256 ، 275 ، 286 ، 310 ، 313 ، 316 ، 320\r\nالكامل ابن اثير 22\r\nالكامل فى الامامه 311 ، 327\r\nالمبتدأ 331\r\nالمبسوط فى عمل يوم و ليله 338\r\nالمتقى 115 ، 132 ، 133\r\nالمحاسن برقى 292 ، 319\r\nالمحدثين 330\r\nالمحلى 87\r\nالمختصر الاحمدى للفقه المحمدى 272 ، 316 ، 322\r\nالمزار 338\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nالمسائل المتلقاة 257\r\nالمسأله المفردة فى الامامه 328\r\nالمستثبت 100 ، 253 ، 303 ، 327\r\nالمسترشد 100\r\nالمسترشد فى الامامه 303\r\nالمستعين 43\r\nالمسجد 311\r\nالمصابيح فى ما نزل من القران فى اهل البيت 318\r\nالمعتز 43 ، 45 ، 72\r\nالمعتضد 70 ، 71 ، 72 ، 90 ، 119 ، 135 ، 136 ، 139 ، 230\r\nالمعتضد عباسى 230 ، 340\r\nالمعتمد 45 ، 67 ، 68 ، 69 ، 70 ، 71 ، 80 ، 134 ، 202 ، 223 ، 229 ، 230\r\nالمعتمد عباسى 80\r\nالمعرفه 293 ، 294\r\nالمغازى 331\r\nالمفوض 67 ، 69 ، 70\r\nالمقالات فى اصول الديانات 299 ، 329\r\nالمقالات و الفرق 22 ، 306\r\nالمقتدر 72 ، 73 ، 74 ، 75 ، 83 ، 114 ، 115 ، 118 ، 123 ، 124 ، 128 ، 141 ، 142 ، 236 ، 238 ، 301 ، 333\r\nالمقت و التوبيخ 295\r\nالمقنع 257\r\nالمقنع فى الامامه 328\r\nالمقنع فى الفقه 322\r\nالمكتفى 72 ، 123\r\nالمكتفى باللّه 72\r\nالملاحم 36 ، 37 ، 278 ، 293 ، 337\r\nالمناقب ابن شهر آشوب مازندرانى 20\r\nالمناقب و المثالب 335\r\nالمنتصر 43\r\nالمنقذ فى الامامه 328\r\nالموفق 69 ، 70 ، 80 ، 223\r\nالمهتدى 45 ، 67\r\nالمهدى 112 ، 335\r\nالناسخ و المنسوخ 297\r\nالناشى الصغير 346\r\nالنديم 308 ، 317 ، 327\r\nالنفى و الاثبات 326\r\nالنوادر 262 ، 291 ، 293 ، 295 ، 316 ، 320 ، 336\r\nالنوادر فى تاريخ الائمه 272\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nالنهر 331\r\nالواثق 42\r\nالوافدين 331\r\nالهادى الى الحق 111\r\nالهدايه 257\r\nالياقوت 253\r\nامالى 285\r\nامام باقر عليه السّلام 32 ، 244 ، 259 ، 260 ، 298 ، 317 ، 339\r\nامام جواد عليه السّلام 28 ، 39 ، 44 ، 160 ، 211 ، 214 ، 274 ، 277 ، 289 ، 291 ، 305\r\nامام حسن عليه السّلام 42 ، 45 ، 105 ، 108 ، 111 ، 118 ، 153 ، 190 ، 219 ، 343\r\nامام حسين عليه السّلام 42 ، 177 ، 178 ، 209 ، 229 ، 247 ، 345\r\nامام دوازدهم ( مهدى موعود عليه السّلام ) 10 ، 13 ، 16 ، 17 ، 18 ، 19 ، 20 ، 21 ، 22 ، 25 ، 26 ، 27 ، 28 ، 30 ، 32 ، 35 ، 38 ، 41 ، 48 ، 50 ، 51 ، 52 ، 53 ، 54 ، 55 ، 56 ، 57 ، 59 ، 60 ، 61 ، 63 ، 102 ، 103 ، 114 ، 118 ، 119 ، 127 ، 129 ، 131 ، 133 ، 142 ، 152 ، 155 ، 157 ، 159 ، 161 ، 163 ، 164 ، 165 ، 166 ، 167 ، 170 ، 171 ، 172 ، 176 ، 186 ، 188 ، 192 ، 193 ، 194 ، 195 ، 197 ، 198 ، 199 ، 201 ، 205 ، 206 ، 208 ، 211 ، 212 ، 215 ، 216 ، 218 ، 219 ، 221 ، 222 ، 224 ، 225 ، 226 ، 227 ، 228 ، 229 ، 230 ، 231 ، 232 ، 233 ، 239 ، 240 ، 241 ، 253 ، 262 ، 267 ، 271 ، 272 ، 278 ، 279 ، 280 ، 301 ، 302 ، 304 ، 305 ، 306 ، 308 ، 309 ، 324 ، 333 ، 334 ، 335\r\nامام رضا عليه السّلام 33 ، 38 ، 43 ، 44 ، 162 ، 260 ، 266 ، 274 ، 277 ، 280 ، 289 ، 291 ، 305 ، 306 ، 309 ، 311\r\nامام سجاد عليه السّلام ( زين العابدين ) 68 ، 311 ، 339 ، 342\r\nامام صادق عليه السّلام 27 ، 32 ، 118 ، 159 ، 174 ، 189 ، 192 ، 195 ، 210 ، 231 ، 244 ، 250 ، 259 ، 261 ، 265 ، 266 ، 290 ، 297 ، 305 ، 324 ، 330\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nامام على عليه السّلام 31 ، 68 ، 111 ، 147 ، 149 ، 150 ، 157 ، 176 ، 182 ، 228 ، 229 ، 244 ، 250 ، 260 ، 265 ، 273 ، 311 ، 319 ، 330 ، 331 ، 335 ، 341 ، 342 ، 343 ، 344 ، 345\r\nامام كاظم عليه السّلام 33 ، 38 ، 102 ، 160 ، 189 ، 192 ، 211 ، 214 ، 250 ، 260 ، 273 ، 277 ، 305 ، 324\r\nامام هادى عليه السّلام 27 ، 28 ، 39 ، 41 ، 42 ، 43 ، 44 ، 45 ، 48 ، 56 ، 152 ، 166 ، 196 ، 207 ، 211 ، 215 ، 228 ، 280 ، 281 ، 291 ، 297 ، 304 ، 342\r\nامام يازدهم ( امام حسن عسكرى عليه السّلام ) 25 ، 26 ، 28 ، 29 ، 33 ، 39 ، 41 ، 42 ، 43 ، 44 ، 48 ، 49 ، 50 ، 51 ، 52 ، 53 ، 54 ، 55 ، 56 ، 57 ، 58 ، 59 ، 60 ، 61 ، 63 ، 67 ، 102 ، 134 ، 135 ، 152 ، 154 ، 156 ، 157 ، 159 ، 164 ، 167 ، 169 ، 171 ، 176 ، 183 ، 186 ، 187 ، 188 ، 189 ، 190 ، 191 ، 192 ، 193 ، 194 ، 195 ، 196 ، 197 ، 198 ، 199 ، 200 ، 201 ، 204 ، 205 ، 208 ، 211 ، 212 ، 215 ، 216 ، 217 ، 219 ، 220 ، 221 ، 222 ، 223 ، 224 ، 225 ، 228 ، 230 ، 231 ، 239 ، 247 ، 248 ، 253 ، 262 ، 270 ، 278 ، 280 ، 286 ، 290 ، 295 ، 301 ، 304 ، 305 ، 306 ، 308 ، 323 ، 328 ، 340\r\nاماميه 16 ، 17 ، 26 ، 35 ، 36 ، 63 ، 93 ، 141 ، 193 ، 194 ، 231 ، 232 ، 293 ، 300 ، 334\r\nامّان 155\r\nامويان 77 ، 78 ، 87 ، 92 ، 96 ، 106 ، 122 ، 150\r\nاندلس 76 ، 77 ، 78 ، 86 ، 87 ، 88 ، 91 ، 96 ، 97 ، 106 ، 107\r\nانساب الائمه 332\r\nانكار رؤية اللّه 326\r\nانوار الملكوت 302\r\nاوايل المقالات 253\r\nاوزاعى 85 ، 86\r\nاهل بيت عليهم السّلام 10 ، 46 ، 50 ، 51 ، 57 ، 59 ، 63 ، 150 ، 173 ، 177 ، 233 ،\r\n\r\n","description":"","footnote":"","page_name":" 364 ","page_number":364},
  {"content":"\r\n\r\n243 ، 244 ، 246 ، 254 ، 267 ، 290 ، 293 ، 294 ، 298 ، 309 ، 311 ، 312 ، 318 ، 341 ، 342 ، 345 ، 346\r\nاهل حديث 85 ، 88 ، 249\r\nاهواز 116 ، 118 ، 141 ، 144\r\nايام المقتدر 333\r\nايبرى 77\r\nايران 44 ، 71 ، 74 ، 82 ، 86 ، 94 ، 95 ، 116 ، 117 ، 148 ، 160 ، 223 ، 229 ، 266 ، 287 ، 298\r\nايلاق 171\r\nايوبيان 114\r\nباب الطاق 176\r\nباخمرا 155\r\nباطنيه 98\r\nباقطانى 214\r\nبحار الانوار 22\r\nبحترى 137\r\nبحرين 68 ، 70 ، 72 ، 114 ، 118 ، 119 ، 120 ، 156 ، 229\r\nبخارا 81 ، 95 ، 169 ، 170\r\nبراثا 176 ، 178 ، 273\r\nبرق‌رود 269 ، 291\r\nبرمكيان 126\r\nبريدة بن معاويه عجلى 260\r\nبريدى 134\r\nبريديان 130 ، 131 ، 144 ، 145 ، 165\r\nبسطامى 161\r\nبصائر الدرجات 296 ، 306 ، 319 ، 335\r\nبصائر الدرجات 306\r\nبصره 70 ، 89 ، 94 ، 119 ، 124 ، 130 ، 144 ، 145 ، 146 ، 150 ، 154 ، 182 ، 183 ، 239 ، 251 ، 271 ، 335\r\nبغداد 39 ، 71 ، 77 ، 80 ، 81 ، 82 ، 85 ، 86 ، 89 ، 90 ، 91 ، 93 ، 94 ، 97 ، 110 ، 116 ، 125 ، 126 ، 127 ، 129 ، 130 ، 132 ، 133 ، 141 ، 143 ، 144 ، 146 ، 151 ، 152 ، 153 ، 162 ، 163 ، 172 ، 174 ، 175 ، 176 ، 178 ، 180 ، 199 ، 200 ، 202 ، 207 ، 211 ، 213 ، 217 ، 219 ، 220 ، 221 ، 223 ، 227 ، 231 ، 234 ، 238 ، 239 ، 240 ، 252 ، 255 ، 261 ، 264 ،\r\n\r\n","description":"","footnote":"","page_name":" 365 ","page_number":365},
  {"content":"\r\n\r\n270 ، 272 ، 273 ، 275 ، 279 ، 281 ، 283 ، 284 ، 286 ، 287 ، 298 ، 300 ، 307 ، 308 ، 309 ، 310 ، 313 ، 339\r\nبلالى 227\r\nبلخ 89 ، 90 ، 95 ، 168 ، 169 ، 199 ، 276 ، 280 ، 303\r\nبلنسيه 97\r\nبلوص 165\r\nبنى اسعد 174\r\nبنى اعين 174\r\nبنى اميه 57\r\nبنى تغلب 114\r\nبنى جراح 136\r\nبنى جعفه 265\r\nبنى رسى 110 ، 111\r\nبنى ساج 124\r\nبنى شيبان 174\r\nبنى عباس 57\r\nبنى غلاب 183\r\nبنى فرات 123 ، 128 ، 129 ، 134 ، 136 ، 214\r\nبنى فضال 248\r\nبوزجان 276\r\nبويهيان 115 ، 117\r\nبهشميه 89\r\nبيت الحكمه 94\r\nبيعة على 331\r\nبيهق 167\r\nپرتغال 77\r\nپورسيد آقايى 23\r\nپيامبر ( رسول خدا صلّى اللّه عليه و إله ) 26 ، 27 ، 30 ، 34 ، 49 ، 57 ، 107 ، 157 ، 243 ، 244 ، 262 ، 333 ، 337 ، 343\r\nتاريخ الائمه 331\r\nتاريخ بغداد 22 ، 175\r\nتاريخ سياسى غيبت امام دوازدهم 23\r\nتاريخ طبرى 22\r\nتاريخ عصر غيبت 23\r\nتاريخ غيبت صغرى 19 ، 23\r\nتاريخ قم 160\r\nتثبيت الامامه 328\r\nتجارب الامم 22\r\nتفسير حبرى 98\r\nتفسير قرآن 97 ، 279 ، 282 ، 297 ، 317\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nتمام النعمه 303\r\nتنقيح المقال 255\r\nتوابين 150 ، 153 ، 155\r\nتوزون 133 ، 146\r\nتوقيعات 304\r\nتونس 78 ، 106 ، 112\r\nتهذيب الشيعة 272 ، 316 ، 322\r\nثابت بن قرّه 298 ، 301\r\nثقيل 59\r\nثواب القرآن 274 ، 317\r\nثواب قرائة انّا انزلناه 317\r\nجابر بن يزيد جعفى 265\r\nجاحظ بصرى 271\r\nجاسم حسين 23\r\nجبال 90 ، 124 ، 158 ، 160 ، 161 ، 162 ، 163 ، 164 ، 191\r\nجبرئيل بن احمد فاريابى 284\r\nجبل عامل 155\r\nجبله 155\r\nجريريه 87\r\nجزيره 77 ، 92 ، 132 ، 133\r\nجعفر بن ابى جعفر سمرقندى 282\r\nجعفر بن بشير بجلى 266\r\nجعفر بن شريف گرگانى 171\r\nجعفر بن على 191\r\nجعفر بن محمد بن ايوب سمرقندى 138 ، 281 ، 282\r\nجعفر بن محمد بن چاچى 282\r\nجعفر بن محمد بن متيل 234\r\nجعفرى 157\r\nجعفريه 195 ، 196 ، 219 ، 328\r\nجوامع الحج 322\r\nجهشيارى 142 ، 235\r\nچاچ 171\r\nحاجز بن يزيد 207 ، 213\r\nحامد بن احمد بوسنجى 276\r\nحامد بن عباس 142 ، 235\r\nحجاز 75 ، 85 ، 86 ، 112 ، 113 ، 117 ، 118 ، 148 ، 156\r\nحجر الاسود 120\r\nحجر بن عدى 150\r\nحدوث العالم 326\r\nحذيفة بن يمان 149 ، 154\r\nحرّ بن عثمان همدانى 274\r\nحروراء 331\r\nحرّه 165\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nحسن بصرى 88\r\nحسن بن حمزه طبرى 338\r\nحسن بن زيد 108 ، 109\r\nحسن بن سليمان حلى 306\r\nحسن بن سماعه 34\r\nحسن بن عبد اللّه 115\r\nحسن بن على الاطروش 109 ، 321 ، 332\r\nحسن بن على بربهارى 178\r\nحسن بن على بن ابى عقيل حذّاء 258\r\nحسن بن على زيتونى 336\r\nحسن بن على ملقب به اطروش و الناصر 108\r\nحسن بن على وشّاء 261 ، 265 ، 290\r\nحسن بن فضل 157\r\nحسن بن فضل بن يزيد يمانى 213\r\nحسن بن قاسم داعى صغير 109\r\nحسن بن محبوب سرّاد 36 ، 277 ، 291 ، 296\r\nحسن بن محمد بن احمد صفّار 335\r\nحسن بن محمد بن بابا 221\r\nحسن بن مخلد بن جراح 134\r\nحسن بن مخلد وزير 135\r\nحسن بن موسى خشاب 329\r\nحسن بن موسى نوبختى 252 ، 253 ، 326 ، 327 ، 329\r\nحسن بن نضر 200 ، 220\r\nحسن بن وجناء 199 ، 201\r\nحسن ركن الدوله 116\r\nحسين بن اشكيب 169 ، 199 ، 280 ، 281 ، 284\r\nحسين بن حسن علوى 213 ، 230\r\nحسين بن حمدان 114\r\nحسين بن روح 118 ، 127 ، 129 ، 142 ، 143 ، 168 ، 170 ، 182 ، 208 ، 234 ، 237 ، 238 ، 247 ، 269 ، 281 ، 301 ، 315\r\nحسين بن سعيد اهوازى 291 ، 292\r\nحسين بن شدّاد جعفى 266\r\nحسين بن عبيد الله قمى 281\r\nحسين بن عبيد اللّه محرّر 268\r\nحسين بن على نوبختى 143\r\nحسين بن محمد رازى 273\r\nحسين بن سعيد اهوازى 296\r\nحشويه 310\r\nحضرت ابراهيم عليه السّلام 53\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nحضرت صالح عليه السّلام 29\r\nحضرت موسى عليه السّلام 53\r\nحضرت يونس عليه السّلام 30\r\nحفص بن غياث نخعى 179\r\nحلب 17 ، 95 ، 115 ، 116 ، 345\r\nحلوان 164\r\nحمدان بن حمدون بن حارث 114\r\nحمدان بن سليمان نيشابورى 279\r\nحمدان قرمط 69 ، 118 ، 119\r\nحمدانيان 74 ، 84 ، 105 ، 114 ، 115 ، 116 ، 131 ، 133\r\nحمدوية بن نصير كشّى 281 ، 300\r\nحمزه بن قاسم علوى 330\r\nحمزه طبرى 338\r\nحمزة بن ابى الفتح 56\r\nحمزة بن قاسم 325 ، 338\r\nحمص 155\r\nحميد بن زياد 321 ، 330 ، 336 ، 337\r\nحمير 150 ، 173\r\nحميرى 27 ، 204 ، 290 ، 293 ، 304 ، 305 ، 309 ، 319 ، 323 ، 327 ، 334 ، 337 ، 339\r\nحنبليان 85 ، 86 ، 152 ، 178 ، 310\r\nحيدر بن محمد بن نعيم سمرقندى 282\r\nخاندان اشعرى 181 ، 289\r\nخاندان اعين 151 ، 174 ، 184\r\nخاندان برسى 214\r\nخاندان برقى 255 ، 269 ، 291\r\nخاندان بريدى 118 ، 131\r\nخاندان بويه 183\r\nخاندان جراح 125\r\nخاندان فرات 125 ، 127 ، 134 ، 140 ، 142\r\nخاندان فضل بن شاذان 166 ، 276\r\nخاندان نوبختى 127 ، 140 ، 143 ، 234 ، 253 ، 272 ، 298 ، 300 ، 326\r\nخاندان نهيك 151\r\nخراسان 43 ، 69 ، 80 ، 81 ، 82 ، 87 ، 89 ، 92 ، 93 ، 95 ، 100 ، 107 ، 108 ، 162 ، 166 ، 167 ، 168 ، 169 ، 184 ، 252 ، 258 ، 276 ، 278 ، 279 ، 280 ، 285 ، 300 ، 333 ، 341\r\nخراسانى 170 ، 284 ، 288 ، 328\r\nخزر 162\r\nخطابيه 231 ، 263\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nخليج فارس 156\r\nخوارج 70 ، 92 ، 106 ، 171\r\nخواهرزادهء ابو سهل ، اسماعيل نوبختى 298\r\nخوزستان 68 ، 92 ، 130 ، 144 ، 145 ، 164 ، 165\r\nخياطيه 88\r\nدانيه 97\r\nداود بن اسد بصرى 298\r\nداوود بن سليمان قزوينى 162\r\nداوود بن على 86 ، 87\r\nداوود بن كوره قمى 322\r\nدرياى خزر 109\r\nدعاء الاعتقاد 343\r\nدعبل بن على خزاعى 339\r\nدلايل خروج القائم 335\r\nدمشق 95 ، 121\r\nدوازده امامى 93 ، 157 ، 160 ، 171\r\nديلمان 116\r\nدينور 163\r\nرافع بن ليث 70\r\nرافعى 162\r\nرامهرمز 144\r\nربيعه 114 ، 150\r\nرجال طوسى 21\r\nرجال كشى 21\r\nرجالى 19 ، 21 ، 22 ، 23 ، 282 ، 295 ، 298 ، 300 ، 308 ، 330 ، 337\r\nرقّه 167\r\nركن الدوله 117\r\nرودبار 165\r\nروضه كافى 310\r\nروم 115 ، 339\r\nرى 70 ، 83 ، 90 ، 92 ، 95 ، 116 ، 160 ، 161 ، 183 ، 252 ، 255 ، 268 ، 271 ، 272 ، 273 ، 274 ، 275 ، 286 ، 303 ، 309 ، 325 ، 327\r\nزاهى 345\r\nزبيرى 51\r\nزرارة بن اعين 260\r\nزكرويه بن مهرويه 72 ، 119 ، 120 ، 121\r\nزنگيان 68 ، 69 ، 223\r\nزياريان 74 ، 82 ، 83 ، 108\r\nزيد بن على 32\r\nزيديان 63 ، 79 ، 93 ، 105 ، 109 ، 110 ، 111 ، 157 ، 232 ، 251 ، 252 ، 253\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nزيديه 17 ، 32 ، 104 ، 105 ، 109 ، 110 ، 111 ، 112 ، 151 ، 169 ، 229 ، 263 ، 280\r\nسازمان وكالت 23\r\nسامانيان 81 ، 82 ، 108\r\nسامرا 39 ، 41 ، 42 ، 43 ، 48 ، 50 ، 51 ، 55 ، 67 ، 151 ، 154 ، 159 ، 168 ، 171 ، 190 ، 191 ، 192 ، 199 ، 211 ، 213 ، 215 ، 216 ، 217 ، 218 ، 230 ، 231 ، 311\r\nساوه 161\r\nسبزوار 167 ، 276\r\nسجاد 181 ، 192 ، 260\r\nسرخس 276\r\nسعد بن ابى وقاص 153\r\nسعد بن عبد الله 200 ، 274\r\nسعد بن عبد اللّه اشعرى 290 ، 305 ، 306 ، 308 ، 309 ، 316 ، 317 ، 322 ، 323 ، 328 ، 335\r\nسعد بن عبد الله قمى 193 ، 220 ، 269 ، 292\r\nسعيد 46\r\nسفيان ثورى 92\r\nسلام بن محمد 322\r\nسلامة بن محمد 334\r\nسلجوقيان 120\r\nسلمان فارسى 153 ، 244\r\nسلميه 112\r\nسليمان بن داوود 118\r\nسليمانيان 118\r\nسمّان 48 ، 215\r\nسمرقند 81 ، 89 ، 92 ، 95 ، 169 ، 170 ، 271 ، 279 ، 280 ، 281 ، 282 ، 283 ، 284 ، 287 ، 299\r\nسمكه 332\r\nسند 171 ، 172\r\nسنن ترمذى 99\r\nسهل بن زياد 268 ، 286 ، 300 ، 325\r\nسيد الشهداء 177 ، 178 ، 260\r\nسيد بن اسماعيل حميرى 339\r\nسيد بن طاووس 340\r\nسيد مرتضى 302 ، 303\r\nسيستان 69 ، 80 ، 81 ، 82 ، 92 ، 171 ، 172\r\nسيف الدوله 115\r\nشاذان بن خليل نيشابورى 277\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nشافعى 85 ، 86 ، 87 ، 90 ، 93 ، 96\r\nشام 72 ، 74 ، 75 ، 80 ، 83 ، 84 ، 85 ، 86 ، 92 ، 93 ، 95 ، 105 ، 112 ، 113 ، 115 ، 116 ، 119 ، 120 ، 121 ، 148 ، 155 ، 294\r\nشامات 112\r\nشامل 20 ، 37\r\nشبه جزيره عرب 92 ، 93 ، 119 ، 120 ، 148 ، 156 ، 157\r\nشرايع الاحكام ابن بابويه 323\r\nشرح نهج البلاغه 303\r\nشفعويه 92\r\nشلمغانى 138 ، 203 ، 226 ، 227 ، 228 ، 237 ، 238 ، 239 ، 247 ، 315\r\nشلمغانيه 239\r\nشمشاطى 157\r\nشوش 144\r\nشهر زور 164\r\nشهرستانى 193\r\nشهيد اول 306 ، 308\r\nشيخ صدوق 16 ، 17 ، 18 ، 19 ، 20 ، 21 ، 54 ، 162 ، 163 ، 167 ، 170 ، 187 ، 199 ، 254 ، 257 ، 268 ، 270 ، 274 ، 285 ، 292 ، 297 ، 302 ، 303 ، 307 ، 308 ، 313 ، 314 ، 323\r\nشيخ طوسى 34 ، 55 ، 171 ، 221 ، 229 ، 230 ، 250 ، 252 ، 258 ، 262 ، 270 ، 272 ، 274 ، 282 ، 295 ، 299 ، 300 ، 302 ، 305 ، 306 ، 310 ، 315 ، 329 ، 330\r\nشيخ مفيد 18 ، 53 ، 54 ، 193 ، 250 ، 253 ، 270 ، 272 ، 297 ، 299 ، 302 ، 303\r\nشيعه بسيار زياد\r\nشيعه‌نشينى 83\r\nصاحب الزنج 68 ، 70 ، 229\r\nصاحب الشامه 121\r\nصحاح سته 99\r\nصحيح بخارى 99\r\nصحيح مسلم 99\r\nصعده 111\r\nصعصعه 265\r\nصفاريان 71 ، 80 ، 81 ، 82 ، 108 ، 223\r\nصفريه 93\r\nصفوان بن يحيى 277\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nصفين 294\r\nصفين 331\r\nصفين الصغير 331\r\nصفين الكبير 331\r\nصقيل 59\r\nصندفا 155\r\nصنعاء 111 ، 112 ، 157\r\nصنوبرى 345\r\nصيمرى 47\r\nطائف 119\r\nطاهريان 80 ، 81 ، 107 ، 108 ، 167 ، 341\r\nطبرستان 80 ، 82 ، 83 ، 92 ، 93 ، 105 ، 107 ، 108 ، 109 ، 110 ، 160 ، 167 ، 171 ، 229 ، 230\r\nطبرسى 21 ، 43 ، 294\r\nطبرى 70 ، 85 ، 98\r\nطبريه 155\r\nطرابلس 155\r\nطرباء 221\r\nطوس 280\r\nطولونيان 79 ، 80 ، 95 ، 223\r\nطيالسى 281\r\nظاهريه 87 ، 91\r\nظهور قرمطيان 69\r\nظهور مهدى 54\r\nعباس بن حسن وزير 72\r\nعباس بن محمد علوى 297\r\nعباسى 339\r\nعباسيان 28 ، 38 ، 39 ، 45 ، 49 ، 50 ، 52 ، 57 ، 59 ، 60 ، 67 ، 68 ، 69 ، 72 ، 74 ، 76 ، 77 ، 79 ، 80 ، 81 ، 83 ، 102 ، 103 ، 104 ، 105 ، 107 ، 112 ، 113 ، 114 ، 118 ، 121 ، 122 ، 123 ، 125 ، 129 ، 133 ، 139 ، 140 ، 142 ، 143 ، 150 ، 151 ، 155 ، 166 ، 182 ، 186 ، 188 ، 198 ، 210 ، 211 ، 224 ، 231 ، 235 ، 236 ، 301 ، 341\r\nعباسيان 341\r\nعبد الجليل قزوينى 161\r\nعبد الرحمن 77 ، 78\r\nعبد الرحمن بن جبرويه 311 ، 327\r\nعبد الرحمن دوم 78\r\nعبد الرحمن سوم 78\r\nعبد العزيز جلودى بصرى 332\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nعبد العظيم حسنى 56 ، 291\r\nعبد القيس 182\r\nعبد اللّه افطح 195 ، 219\r\nعبد اللّه بن جعفر حميرى 187 ، 270 ، 285 ، 304 ، 325\r\nعبد الله بن سبأ 31\r\nعبد الله بن عباس 244\r\nعبد الله بن محمد بن قاسم 87\r\nعبد اللّه محض 105\r\nعبدان 119\r\nعبيد اللّه 112\r\nعبيد الله اسكافى 251\r\nعبيد اللّه المهدى 112 ، 113 ، 120\r\nعبيد اللّه بن احمد بن نهيك 262\r\nعبيد اللّه بن خاقان 218\r\nعبيد الله بن سليمان وزير 202 ، 214 ، 230\r\nعثمان بن حنيف 149\r\nعثمان بن سعيد عمرى 48 ، 57 ، 154 ، 176 ، 200 ، 207 ، 212 ، 215 ، 216 ، 217 ، 218 ، 219 ، 222 ، 270 ، 304\r\nعدن 157\r\nعراق 44 ، 68 ، 69 ، 70 ، 71 ، 72 ، 74 ، 75 ، 81 ، 84 ، 85 ، 86 ، 89 ، 92 ، 93 ، 94 ، 95 ، 110 ، 114 ، 115 ، 118 ، 119 ، 120 ، 121 ، 123 ، 124 ، 125 ، 130 ، 148 ، 151 ، 152 ، 153 ، 154 ، 155 ، 157 ، 158 ، 178 ، 182 ، 190 ، 192 ، 219 ، 223 ، 226 ، 229 ، 230 ، 231 ، 258 ، 261 ، 270 ، 276 ، 284 ، 287 ، 288 ، 294 ، 333\r\nعزاقريه 138 ، 239\r\nعقبه شيبانى 286\r\nعقبة بن نافع 78\r\nعقبة بن نافع 96\r\nعقيدهء هشام 326\r\nعلامه امينى 340\r\nعلامه حلّى 258 ، 302 ، 344\r\nعلّان 275 ، 309\r\nعلان كلينى 334\r\nعلم الهدى 270\r\nعلويان 43\r\nعلويان 42 ، 68 ، 70 ، 71 ، 80 ، 82 ، 83 ، 101 ، 105 ، 107 ، 108 ، 109 ،\r\n\r\n","description":"","footnote":"","page_name":" 374 ","page_number":374},
  {"content":"\r\n\r\n110 ، 111 ، 117 ، 126 ، 150 ، 156 ، 160 ، 167 ، 171 ، 229 ، 230 ، 341\r\nعلويانى 160\r\nعلى بن ابراهيم 297 ، 298 ، 309\r\nعلى بن ابراهيم جوانى ( علوى ) 332\r\nعلى بن ابراهيم قمى 292 ، 297 ، 308 ، 317 ، 325 ، 330 ، 335\r\nعلى بن احمد 87\r\nعلى بن احمد طربايى 221\r\nعلى بن احمد كوفى 263\r\nعلى بن اسماعيل 251\r\nعلى بن بويه 116\r\nعلى بن حسن بن فضّال 264\r\nعلى بن حسن طائى 34\r\nعلى بن حسن طاطرى 263\r\nعلى بن حسين بابويه 270 ، 307\r\nعلى بن حسين مسعودى 333\r\nعلى بن حمزه كسايى 95\r\nعلى بن سليمان بن حسن 262\r\nعلى بن شاذان 278\r\nعلى بن عاصم كوفى 224\r\nعلى بن عباس 143\r\nعلى بن عبد الكريم نيل نجفى 19\r\nعلى بن عثمان رازى 273\r\nعلى بن عيسى 136\r\nعلى بن عيسى اربلى 20\r\nعلى بن فرات 123 ، 125 ، 126 ، 128 ، 134 ، 139 ، 140 ، 141\r\nعلى بن فرات وزير 127 ، 139 ، 142\r\nعلى بن قتيبه نيشابورى 279 ، 286\r\nعلى بن محمد 68 ، 214\r\nعلى بن محمد بن ابراهيم رازى كلينى 275\r\nعلى بن محمد بن زبير اسدى 263 ، 264\r\nعلى بن محمد بن زبير قرشى 286\r\nعلى بن محمد بن زياد 240\r\nعلى بن محمد بن فيروزان 287\r\nعلى بن محمد خزاز قمى 20\r\nعلى بن محمد رازى 334\r\nعلى بن محمد سمرى 129 ، 168\r\nعلى بن محمد قزوينى 162 ، 287\r\nعلى بن محمد كاشانى 323\r\nعلى بن محمد كوفى حمّانى 341\r\nعلى بن مقله 130\r\nعلى بن مهزيار اهوازى 36 ، 164\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nعماد الدوله 116\r\nعمار بن ياسر 149\r\nعمارة بن زيد همدانى 331\r\nعمان 156\r\nعمر 179\r\nعمرو بن بحر جاحظ 251\r\nعمرو بن عبيد بصرى 251\r\nعمرو بن عثمان ثقفى 323\r\nعمرو بن عثمان رازى 273\r\nعياشى سمرقندى 287\r\nعيسى بن مهران 330 ، 332 ، 335 ، 336\r\nغاليان 208 ، 231 ، 238 ، 328 ، 329\r\nغريب القرآن 98\r\nغزنوى 82\r\nغيبت صغرى 340\r\nفارس 116 ، 145 ، 165 ، 177\r\nفاس 87 ، 96\r\nفاضل مقداد 302\r\nفاطمه زهرا عليها السّلام 113\r\nفاطمه معصومه عليها السّلام 160\r\nفاطميان 74 ، 75 ، 79 ، 84 ، 96 ، 106 ، 112 ، 113 ، 114 ، 115 ، 116\r\nفدك 332\r\nفرائض 322\r\nفرزدق 339\r\nفرغانه 83\r\nفرغانه 92\r\nفرق الشيعه 22 ، 299 ، 306 ، 307\r\nفسطاط 95\r\nفضل القرآن 317\r\nفضل بن جعفر 128\r\nفضل بن حسن طبرسى 20\r\nفضل بن شاذان نيشابورى 36 ، 276 ، 286\r\nفضل بن فرات 128 ، 129\r\nفضل بن يزيد 157\r\nفطحى 254 ، 263\r\nفطحيه 151 ، 192 ، 195 ، 196 ، 302 ، 309 ، 314\r\nفطحيّه 219 ، 264\r\nفهرست 21 ، 308\r\nفهرست منتخب الدين 21\r\nقاسم الرسى 111\r\nقاسم بن عبيد اللّه 340\r\nقاسم بن علاء 164\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nقاسم بن محمد نهاوندى 308\r\nقاضى ابو يوسف 93\r\nقاهره 113\r\nقدس 155\r\nقرائت ائمه 318\r\nقرائت امير المومنين 318\r\nقرب الاسناد 297 ، 305 ، 318 ، 319 ، 320\r\nقرطبه 78 ، 97\r\nقرمطى 70 ، 125\r\nقرمطيان 69 ، 70 ، 71 ، 72 ، 74 ، 114 ، 118 ، 119 ، 120 ، 121 ، 124 ، 125 ، 128 ، 143 ، 146 ، 157 ، 213 ، 229 ، 231 ، 232 ، 236 ، 328\r\nقريه مبارك 141\r\nقريهء كلين 309\r\nقرية النعمان 142\r\nقزوين 162 ، 204 ، 287\r\nقطعيه 193 ، 194 ، 197\r\nقطيف 70 ، 119\r\nقفقاز 185\r\nقم 58 ، 83 ، 114 ، 151 ، 158 ، 159 ، 160 ، 161 ، 164 ، 172 ، 181 ، 183 ، 191 ، 199 ، 204 ، 208 ، 216 ، 218 ، 224 ، 252 ، 254 ، 255 ، 261 ، 262 ، 263 ، 266 ، 267 ، 269 ، 271 ، 273 ، 275 ، 280 ، 281 ، 283 ، 284 ، 286 ، 289 ، 290 ، 291 ، 292 ، 293 ، 294 ، 295 ، 296 ، 297 ، 300 ، 304 ، 305 ، 307 ، 308 ، 309 ، 313 ، 315 ، 318 ، 319 ، 320 ، 332\r\nقهستان ( قوهستان ) 165\r\nقيام الحسن 331\r\nقيروان 78 ، 79 ، 96\r\nكاشان 83 ، 114 ، 164\r\nكاظمين 203\r\nكثيّر عزّه 339\r\nكرّاميان 92\r\nكرّاميّه 91 ، 180\r\nكربلا 42 ، 101 ، 214\r\nكرخ 176 ، 219\r\nكرمان 69 ، 116 ، 165\r\nكرمانشاه 163 ، 164\r\nكشّ 169 ، 279 ، 281 ، 287 ، 299\r\nكشف الغمهء على بن عيسى اربلى 20\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nكشمير 169 ، 199\r\nكشميرى 280\r\nكشّى 265 ، 281 ، 290 ، 300\r\nكفاية الاثر 20\r\nكلينى 17 ، 20 ، 21 ، 51 ، 55 ، 183 ، 187 ، 190 ، 192 ، 220 ، 230 ، 255 ، 275 ، 277 ، 279 ، 295 ، 297 ، 310 ، 313 ، 319 ، 325 ، 328 ، 330 ، 334\r\nكمال الدين 16 ، 18 ، 19 ، 302 ، 303 ، 315\r\nكميت بن زيد اسدى 339\r\nكنّاسه 151\r\nكوفه 46 ، 69 ، 70 ، 85 ، 89 ، 94 ، 95 ، 98 ، 119 ، 120 ، 148 ، 149 ، 150 ، 151 ، 152 ، 158 ، 172 ، 173 ، 174 ، 175 ، 179 ، 181 ، 182 ، 183 ، 184 ، 219 ، 229 ، 230 ، 234 ، 244 ، 251 ، 255 ، 259 ، 260 ، 261 ، 262 ، 263 ، 264 ، 265 ، 266 ، 268 ، 270 ، 271 ، 275 ، 281 ، 283 ، 284 ، 286 ، 293 ، 304 ، 308 ، 309 ، 313 ، 323 ، 342\r\nكيسانيه 19 ، 31 ، 309\r\nگرگان 82 ، 92 ، 107 ، 171 ، 279 ، 311\r\nگيلان 82 ، 162\r\nماجيلويه 270\r\nمادرايى 160\r\nمادلونگ 254\r\nمازندران 107 ، 171\r\nماسبذان 134\r\nمالك اشتر نخعى 149\r\nمالك بن انس 85\r\nماوراء النهر 66 ، 71 ، 80 ، 81 ، 82 ، 83 ، 92 ، 169 ، 170 ، 171 ، 185 ، 284 ، 285 ، 313\r\nما يفعل الناس حين يفقدون الامام 335\r\nمأمون 38 ، 39 ، 43 ، 333\r\nمأمون عباسى 94 ، 167\r\nمتوكل 39 ، 41 ، 42 ، 43 ، 44 ، 67 ، 152 ، 154\r\nمحارب بن دثار 179\r\nمحدث ارموى 292 ، 294\r\nمحسّن بن فرات 125 ، 137 ، 138 ، 139\r\nمحمد الاخشيد 83 ، 84\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nمحمد القائم 75 ، 113\r\nمحمد القاهر 75\r\nمحمد اول 78\r\nمحمد بن ابراهيم بن مهزيار 165 ، 190\r\nمحمد بن احمد بن جعفر قطّان 214\r\nمحمد بن احمد بن جنيد اسكافى 272\r\nمحمد بن احمد بن حميد بجلى 337\r\nمحمد بن احمد بن يحيى اشعرى 269 ، 292 ، 320 ، 327 ، 330 ، 337 ، 338\r\nمحمد بن احمد زكوزى 315\r\nمحمد بن احمد كاتب 344\r\nمحمد بن ادريس شافعى 85\r\nمحمد بن اسماعيل 118 ، 231\r\nمحمد بن اسماعيل بندقى 118 ، 231 ، 279 ، 286\r\nمحمد بن اورمه 268\r\nمحمد بن بحر 98\r\nمحمد بن بحر 171\r\nمحمد بن جعفر اسدى 161 ، 203 ، 274 ، 325\r\nمحمد بن حسّان رازى 274 ، 317\r\nمحمد بن حسن بن صالح همدانى 266\r\nمحمد بن حسن بن وليد قمى 318 ، 320\r\nمحمد بن حسن صفّار 268 ، 270 ، 290 ، 295 ، 317 ، 319 ، 321 ، 323 ، 328 ، 335\r\nمحمد بن حسن طوسى 18\r\nمحمد بن حنفيه 32\r\nمحمد بن خالد طيالسى 304\r\nمحمد بن داوود 136\r\nمحمد بن رائق 130 ، 131 ، 143\r\nمحمد بن زيد 230 ، 110\r\nمحمد بن سليمان بن حسن 262\r\nمحمد بن سنان 277\r\nمحمد بن سهل 70\r\nمحمد بن شاذان نيشابورى 166 ، 207 ، 278\r\nمحمد بن عباس ابن حجام 311\r\nمحمد بن عبد الرحمن معروف به ابن ابى ليلى 179\r\nمحمد بن عبد الله حسنى 32\r\nمحمد بن عبيد اللّه برقى 270\r\nمحمد بن عثمان عمرى 50 ، 55 ، 142 ، 154 ، 232 ، 233 ، 246 ، 270 ، 274 ، 323\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nمحمد بن عطار 274\r\nمحمد بن على اسكافى 331\r\nمحمد بن على بزوفرى 139\r\nمحمد بن على بن ابراهيم 255 ، 263\r\nمحمد بن على بن بلال 227\r\nمحمد بن على بن محبوب اشعرى قمى 321\r\nمحمد بن على شلمغانى 138 ، 237 ، 335\r\nمحمد بن على صيرفى 168 ، 268\r\nمحمد بن على كرخى 208\r\nمحمد بن على ماجيلويه 310\r\nمحمد بن عمر كشّى 299\r\nمحمد بن قاسم 335\r\nمحمد بن كرّام 91\r\nمحمد بن مسعود عياشى 170 ، 281 ، 284 ، 300\r\nمحمد بن مسلم 260\r\nمحمد بن موسى 123 ، 268\r\nمحمد بن نصير 134 ، 135 ، 221\r\nمحمد بن نصير سمرقندى 281 ، 284\r\nمحمد بن نصير نميرى 228\r\nمحمد بن نعمان 251\r\nمحمد بن همام اسكافى 335\r\nمحمد بن همام بغدادى 272\r\nمحمد بن يحيى عطار 290 ، 293\r\nمحمد بن يزيد قزوينى 99\r\nمحمد بن يعقوب كلينى 21 ، 161 ، 255 ، 256 ، 272 ، 274 ، 286 ، 296 ، 309 ، 320\r\nمحمد رضا جبارى 23\r\nمحمد صدر 23\r\nمحمديه 196 ، 328\r\nمحمود بن محمد رملى 345\r\nمختار ثقفى 153\r\nمختلف الشيعه 258\r\nمدائن 61 ، 153 ، 154 ، 192 ، 228\r\nمديترانه 113\r\nمدينه 32 ، 38 ، 39 ، 41 ، 42 ، 83 ، 85 ، 117 ، 148 ، 156 ، 173\r\nمذحج 150 ، 173\r\nمراكش 105 ، 113\r\nمرتضى 111\r\nمرجئه 310\r\nمرداويج پسر زيار 82 ، 83 ، 116\r\nمرو 38 ، 43 ، 167 ، 169\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nمروج الذهب 333\r\nمسجد الازهر 113\r\nمسجد زيد 265\r\nمسعود ثقفى 153\r\nمسعودى 43 ، 193 ، 299 ، 329 ، 342\r\nمسكويهء رازى 22\r\nمشكور 299 ، 307\r\nمصر 44 ، 69 ، 71 ، 74 ، 75 ، 78 ، 79 ، 80 ، 83 ، 84 ، 86 ، 92 ، 95 ، 96 ، 105 ، 112 ، 113 ، 123 ، 126 ، 148 ، 155 ، 185 ، 192 ، 223\r\nمعاويه 143 ، 153 ، 236 ، 243 ، 294\r\nمعتزله 88 ، 89 ، 98 ، 251 ، 301 ، 302\r\nمعتزليان 88 ، 89 ، 100 ، 250 ، 251 ، 252 ، 253 ، 275 ، 279 ، 301 ، 303 ، 311 ، 329\r\nمعتصم 39 ، 42 ، 43 ، 66\r\nمعتضد 70 ، 71 ، 110 ، 114 ، 224\r\nمعتمد عباسى 46 ، 70 ، 202 ، 216 ، 223\r\nمغازى 297 ، 330\r\nمغرب 74 ، 78 ، 79 ، 96 ، 105 ، 106 ، 107 ، 113 ، 120 ، 127 ، 135 ، 138 ، 139\r\nمفوّضه 246 ، 247\r\nمقالات الاسلاميين 89\r\nمقالات الاماميه 306\r\nمقتل الحسين 293 ، 330 ، 331 ، 332\r\nمقتل امير المومنين 294 ، 331\r\nمقتل عثمان 331\r\nمقدسى 22 ، 91 ، 151 ، 152 ، 155 ، 156 ، 158 ، 165 ، 167 ، 171\r\nمكّه 83 ، 117 ، 118 ، 120 ، 156 ، 201 ، 295\r\nملتان 172\r\nمناسك 311\r\nمناقب 20 ، 21 ، 293 ، 296 ، 297\r\nمنتخبات 306\r\nمنتخب الانوار المضيئه 19\r\nمنذر بن سعد 88\r\nمنصور خليفهء عباسى 105 ، 150 ، 151 ، 155 ، 175 ، 179 ، 210 ، 261\r\nمن لا يحضره الفقيه 170 ، 292 ، 308 ، 313\r\nمنوكان 165\r\nمواليد الائمه 331\r\nموسى بن جعفر بغدادى 47 ، 52\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nموسى مبرقع 160\r\nموصل 70 ، 114 ، 115 ، 132 ، 133 ، 238\r\nمؤمن طاق 251\r\nنابلس 155\r\nناصر الدوله 115 ، 132 ، 238\r\nناووسيه 19\r\nنجاريه 92\r\nنجاشى 17 ، 21 ، 34 ، 272 ، 277 ، 293 ، 299 ، 302 ، 305 ، 306 ، 311 ، 318 ، 320 ، 321 ، 323 ، 327 ، 329 ، 330 ، 331 ، 332 ، 334\r\nنخع 173\r\nنسب آل ابى طالب 311\r\nنشوار المحاضره 22\r\nنصر بن احمد 82 ، 286\r\nنصر بن صباح بلخى 167 ، 168\r\nنصيريه 134 ، 221 ، 228\r\nنعمانى 18 ، 187 ، 297\r\nنفس زكيّه 32 ، 105 ، 155\r\nنقض المستثبت 303\r\nنوادر الحكمه 256 ، 293 ، 316 ، 320\r\nنوبختى 22 ، 134 ، 193 ، 252 ، 298 ، 299 ، 306 ، 326\r\nنوبختيان 140 ، 142 ، 182 ، 253\r\nنهاوند 114 ، 134\r\nنهاية الارب 22\r\nنهيك كوفى 182\r\nنيشابور 89 ، 92 ، 95 ، 166 ، 167 ، 180 ، 183 ، 184 ، 252 ، 276 ، 277 ، 278\r\nنينوا 221\r\nواسط 70 ، 139\r\nو اصل بن عطا 88\r\nواقفى 17 ، 18 ، 34 ، 254 ، 263 ، 321 ، 330\r\nواقفيان 35 ، 63\r\nواقفيه 17 ، 19 ، 33 ، 34 ، 35 ، 151 ، 192 ، 194 ، 195 ، 263 ، 302 ، 309 ، 314 ، 329 ، 333 ، 334 ، 335\r\nوحيد بهبهانى 255\r\nوشمگير 83\r\nوفيات الاعيان 22\r\nهادى عباسى 105\r\nهارون الرشيد 38 ، 79 ، 102 ، 106 ، 333\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nهارون خارجى 70\r\nهاشميه 261\r\nهرات 92\r\nهشام بن حكم 251\r\nهشام بن سالم 251\r\nهشام بن عبد الملك 77\r\nهمدان 150 ، 163 ، 173\r\nهندوستان 185\r\nياقوت 158 ، 161 ، 346\r\nيحيى بن المهدى 119\r\nيحيى بن حسن عبيدلى علوى 311\r\nيحيى بن حسين 109 ، 111 ، 157\r\nيعقوب بن اسحاق 90 ، 100 ، 309\r\nيعقوب بن ليث صفارى 69 ، 80 ، 81\r\nيعقوب بن منقوش 52\r\nيقطين 102\r\nيمامه 117\r\nيمن 44 ، 48 ، 93 ، 109 ، 110 ، 111 ، 112 ، 157 ، 215 ، 229\r\nيوسف 30\r\nيونان 94 ، 298\r\nيونس بن عبد الرحمن 277\r\n\r\n","description":"","footnote":"","page_name":" 383 ","page_number":383},
  {"content":"\r\n . \r\n\r\n","description":"","footnote":"","page_name":" 384 ","page_number":384}
  ]