[
  {"content":"\r\n\r\nترجمهء خلاصهء\r\nتفسير الميزان\r\nعلامه طباطبائى\r\nبه قلم كمال مصطفى شاكر\r\nمترجم : فاطمه مشايخ\r\nجلد چهارم\r\nناشر : انتشارات اسلام\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nبنام آنكه گيتى نام از او يافت\r\nتقديم به پيشگاه با عظمت منجى عالم بشريت\r\nحضرت حجة ابن الحسين العسكرى عجل الله تعالى فرجه الشريف\r\nشاكر ، كمال مصطفى\r\nترجمه خلاصه تفسير الميزان علامه طباطبايى / به قلم مصطفى شاكر ؛ مترجم فاطه مشايخ . - تهران : اسلام ، 1379 -\r\n4 ج\r\n( دوره ) ISBN 964 - 5843 - 21 - 9\r\nISBN 964 - 5843 - 28 - 6\r\n( ج . 4 )\r\nفهرستنويسى براساس اطلاعات فيپا .\r\n1 . تفاسير شيعه - قرن 14 . الف طباطبائى ، محمدحسين ، 1281 - 1360 . الميزان فى تفسير القرآن . برگزيده . ب . مشايخ ، فاطمه ، 1345 - ، مترجم . ج . عنوان . د . عنوان : الميزان فى تفسير القرآن .\r\n904214 م 25 ط / 98 bp\r\n179 / 297\r\n1384\r\nكتابخانه ملى ايران\r\n26006 - 78 م\r\nنام كتاب : ترجمهء خلاصه تفسير الميزان ( علامه طباطبائى )\r\nنويسنده : كمال مصطفى شاكر\r\nمترجم : فاطمه مشايخ ( زير نظر آقاى احمد سياح )\r\nتيراژ : 3000 جلد\r\nچاپ از : چاپخانه احمدى\r\nتاريخ انتشار : 1384\r\nنوبت چاپ : چاپ سوم\r\nناشر : انتشارات اسلام - تهران ( 6480248 - 6403950 )\r\nتهران : خيابان انقلاب - خيابان 12 فروردين - اول نظرى شرقى - پلاك 240\r\nISBN - 964 - 5843 - 21 - 9 ( set )\r\nشاب $ 152 $ 9 - 21 - 5843 - 964 ( دوره )\r\nISBN - 964 - 5843 - 28 - 6\r\nشابك 8 - 27 - 5843 - 964\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\nجلد چهارم\r\nبسم الله الرحمن الرحيم *\r\n    ( وَ الْمُرْسَلاتِ عُرْفاً ، فَالْعاصِفاتِ عَصْفاً ، وَ النَّاشِراتِ نَشْراً )     : ( قسم به رسولانى كه بدنبال هم فرستاده شدند ، قسم به فرشتگانى كه بسرعت باد به انجام حكم حق مىشتابند ، و قسم به آنان كه نيكو نشر مىدهند ) .\r\nشكر خداى را كه بشر را آفريد و به او نعمت بيان ارزانى داشت و سپاس بىپايان او را سزاست كه بر ما منّت نهاد تا گامى هر چند كوچك در راه اعتلاى فرهنگ قرآنى برداريم .\r\nكلام مؤثر آنست كه در دل بنشيند و روح و روان را از پليدى و زشتى پاك كند و از حضيض تاريكيهاى جهل تا بلنداى نور و معرفت اوج دهد ، روحى كه ايمان ندارد ، گفتار يا نوشتار مؤثرّ از آن پديد نمىآيد و آنكه يقين ندارد ، ديگران را به يقين نمىرساند و آنكه چشم بصيرت ندارد از هدايت ديگران هم ناتوانست ، لذا تأثير گفتار گوينده با اعمال و عقايد او نسبت مستقيم دارد و هرچه فرد با ايمانتر باشد ، سخن او از نفوذ بيشترى برخوردار است .\r\nاكنون كتاب حاضر كه در پيش روى شماست حاصل عمر گران علامه طباطبائى ( قدس سره ) مىباشد كه در بيروت توسط كمال مصطفى شاكر خلاصه شده و اين مؤسسه به حول و قوّه الهى توانسته است آن را توسط اين مترجم گرامى ترجمه و در دسترس علاقه‌مندان عزيز قرار دهد ، انشاء اللّه بتوانيم در آينده نيز در مسير حفظ ارزشهاى قرآنى آثار گرانقدرى به جامعهء فرهنگ دوست ارائه دهيم .\r\nو من اللّه التوفيق و عليه التكلان\r\nانتشارات اسلام - عبد الحميد سيّاح\r\n\r\n","description":"","footnote":"","page_name":" 3 ","page_number":3},
  {"content":"\r\n\r\n\r\nسورهء سبأ\r\nبسم الله الرحمن الرحيم *\r\nغرض سوره : دفع اعتراض بر توحيد ، نبوّت و مسأله برانگيخته شدن اموات ، و اهتمام ويژه به ذكر اين امر .\r\n\r\n[ آيهء ( 9 - 1 ) استدلال بر مسأله بعث و تهديد كفّار 
  ]\r\n( 1 )   ( الْحَمْدُ لِلَّهِ الَّذِي لَهُ ما فِي السَّماواتِ وَ ما فِي الْأَرْضِ وَ لَهُ الْحَمْدُ فِي الْآخِرَةِ وَ هُوَ الْحَكِيمُ الْخَبِيرُ )   : ( ستايش مخصوص خدايى است كه آنچه در آسمانها و زمين است از آن اوست و سپاس در آخرت نيز مخصوص اوست كه فرزانه و آگاه است )\r\nاين آيه و آيهء بعدى مسأله بعث و جزا را از راه عموميّت ملك خدا ، نسبت به همه موجودات و نيز كمال علم او اثبات مىكند . با اين بيان كه خداوند مالك مطلق است به قسمى كه هرگونه تصرّفى كه بخواهد مىتواند در مخلوقات خود بنمايد و نيز خدا را از بابت ملكيّت عام بر همه عالم ثنا و ستايش مىگويد ، چون خدا همانطور كه بواسطهء ترتيب نظام جارى دنيا سزاوار ثناست ، بواسطهء حاكميّت بر نظام آخرت نيز شايسته ستايش است ، چون او حكيمى است كه بر اساس حكمت خود در دنيا و آخرت تصرّف مطلق دارد و آخرت را بعد از دنيا قرار داده است تا خلقت دنيا لغو و عبث نباشد و نيكوكاران از بدكاران متمايز شوند ، و نيز خداوند آگاه و خبير است و به واسطه همين آگاهى از همه امور جزئى ، انسان را بعد از موتش محشور مىكند و هر نفسى را بواسطهء آنچه كرده جزا مىدهد .\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n( 2 )  ( يَعْلَمُ ما يَلِجُ فِي الْأَرْضِ وَ ما يَخْرُجُ مِنْها وَ ما يَنْزِلُ مِنَ السَّماءِ وَ ما يَعْرُجُ فِيها وَ هُوَ الرَّحِيمُ الْغَفُورُ )  : ( آنچه كه در زمين فرو مىرود و آنچه از آن بيرون مىآيد و آنچه از آسمان نازل مىشود و آنچه به آسمان بالا مىرود ، همه را مىداند و او مهربان و آمرزنده است )\r\nيعنى خداوند به حركت هر متحركى عالم است و نسبت به عمل او آگاهى دارد ، پس علم او مطلق است و به هر امر كوچك و بزرگى تعلّق مىگيرد و او مهربان و آمرزنده است ، يعنى رحمتى ثابت و عام داشته و مغفرتى خاص نيز دارد كه تنها شامل اقوامى مىشود كه ايمان داشته باشند .\r\n( 3 )  ( وَ قالَ الَّذِينَ كَفَرُوا لا تَأْتِينَا السَّاعَةُ قُلْ بَلى وَ رَبِّي لَتَأْتِيَنَّكُمْ عالِمِ الْغَيْبِ لا يَعْزُبُ عَنْهُ مِثْقالُ ذَرَّةٍ فِي السَّماواتِ وَ لا فِي الْأَرْضِ وَ لا أَصْغَرُ مِنْ ذلِكَ وَ لا أَكْبَرُ إِلَّا فِي كِتابٍ مُبِينٍ )  : ( و كسانى كه كافر شدند ، گفتند : قيامتى به سراغ ما نمىآيد ، بگو : بله به پروردگارم قسم كه قيامت بطور قطع و يقين به سروقتتان خواهد آمد ، او داناى غيب است كه هيچ ذرة المثقالى نه در آسمان و نه در زمين از علم او پوشيده نيست و نه كوچكتر از آن و نه بزرگتر از آن هيچ چيز نيست ، جز آنكه در كتابى مبين ثبت شده است )\r\nيعنى با وجود عموميّت ملك خدا و علم مطلق او هيچ شكّى در وقوع قيامت نيست و لذا به پيامبر صلّى اللّه عليه و إله و سلم دستور مىدهد تا در پاسخ منكرين معاد بگويد ، يقينا و بدون هيچ ترديدى قيامت به نزدتان خواهد آمد ، چون خداوند عالم به غيب است و كوچكترين ذره‌ّاى از ذرّات عالم چه در آسمانها و چه در زمين ، از علم او پنهان نيست و او باريك بين و آگاه است ، لذا در امر بعث اموات استبعادى راه ندارد و او همه آنها را بدون اندكى خلل و اشتباه دوباره زنده مىكند و براى حساب و جزا برمىانگيزد و در آخر در مقام تأكيد اين علم مطلق مىفرمايد اشياء چه كوچك باشند و چه بزرگ همه در كتاب مبين علم الهى ثبوتى دارند كه دستخوش تغيير و تبديل نمىشوند ، و اگر چه كه ظاهر آنها از صفحه روزگار محو و نابود گردد ، باز هم حقيقت آنها در كتاب مبين و لوح محفوظ مثبوت و مضبوط است و لذا اعادهء آنها براى خداوند امرى آسان و ممكن مىباشد .\r\n\r\n","description":"","footnote":"","page_name":" 5 ","page_number":5},
  {"content":"\r\n\r\n( 4 )  ( لِيَجْزِيَ الَّذِينَ آمَنُوا وَ عَمِلُوا الصَّالِحاتِ أُولئِكَ لَهُمْ مَغْفِرَةٌ وَ رِزْقٌ كَرِيمٌ )  : ( تا آنها را كه ايمان آورده و اعمال شايسته مىكنند پاداش دهد ، اينان آمرزش و رزقى نيكو و آبرومند دارند )\r\nيعنى يكى از دو جهت و فلسفهء وجودى قيامت آن است كه خداى متعال افراد با ايمان و صالح را با بهشت و نعمات آن جزا دهد و آنان را به مقامى كه لايق و سزاوار آن هستند نايل كند ، و سپس در آيهء بعدى به شرح جهت و سبب ديگر وجود قيامت مىپردازد .\r\n( 5 )  ( وَ الَّذِينَ سَعَوْا فِي آياتِنا مُعاجِزِينَ أُولئِكَ لَهُمْ عَذابٌ مِنْ رِجْزٍ أَلِيمٌ )  : ( و كسانى كه به قصد جلوگيرى از پيشرفت آيات ما تلاش مىكنند ، برايشان عذابى پليد و دردناك خواهد بود )\r\nيعنى سبب و فلسفهء ديگر وجود قيامت آنست كه خداوند كسانى را كه نهايت سعى و تلاش خود را در راه غلبه بر خدا و آيات او انجام داده‌اند به عذابى دردناك معذّب كند ( در واقع عمل زشت آنها مبدّل به عذابى دردناك مىشود ) .\r\n( 6 )  ( وَ يَرَى الَّذِينَ أُوتُوا الْعِلْمَ الَّذِي أُنْزِلَ إِلَيْكَ مِنْ رَبِّكَ هُوَ الْحَقَّ وَ يَهْدِي إِلى صِراطِ الْعَزِيزِ الْحَمِيدِ )  : ( و آنان كه به ايشان علم داده شده ، آنچه را كه از ناحيهء پروردگارت به تو نازل گرديده ، حق مىبينند ، حقّى كه به سوى راه خداوند غالب و ستوده راهنمايى مىكند )\r\nيعنى دانشمندان و علمايى كه علم خداشناسى و آيات او به آنها افاضه شده است به ديدهء بصيرت ، مىبينند كه قرآن و قيامتى كه از آمدنش خبر مىدهد به حقّ است و مىبينند كه اين قرآن انسان را به سوى صراط خداوندى هدايت مىنمايد كه هرگز كسى بر او غلبه نمىكند و بواسطهء همه افعالش سزاوار حمد و ثناست و با اين دو صفت ( عزيز و حميد ) در واقع تعريضى بر عليه كفّارى به كار رفته كه مىخواهند چنين خداى عزيز و ستوده‌اى را به عجز و ستوه در آورند .\r\n( 7 )  ( وَ قالَ الَّذِينَ كَفَرُوا هَلْ نَدُلُّكُمْ عَلى رَجُلٍ يُنَبِّئُكُمْ إِذا مُزِّقْتُمْ كُلَّ مُمَزَّقٍ إِنَّكُمْ لَفِي خَلْقٍ جَدِيدٍ )  : ( و كسانى كه كفر ورزيدند ، گفتند : آيا مىخواهيد شما را به مردى رهنمون\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nشويم كه خبر آورده كه چون شما بعد از مرگ پاره پاره شديد دوباره به خلقت جديدى در مىآييد )\r\nاين آيه حكايت كلام كافران در مقام استهزاء به رسولخدا صلّى اللّه عليه و إله و سلم است ، چون پيامبر ( ص ) براى آنها از معاد و بعث اموات سخن مىگفت و آنها با تمسخر به يكديگر مىگفتند : آيا مىخواهيد شما را به مردى دلالت كنيم كه خبر مىدهد : شما وقتى همه اجزاى بدنتان در گور پاره پاره و مجزا شد ، مجددا در خلقت جديدى قرار مىگيريد و هستى دوباره‌اى پيدا مىكنيد ؟ !\r\n( 8 )  ( أَفْتَرى عَلَى اللَّهِ كَذِباً أَمْ بِهِ جِنَّةٌ بَلِ الَّذِينَ لا يُؤْمِنُونَ بِالْآخِرَةِ فِي الْعَذابِ وَ الضَّلالِ الْبَعِيدِ )  : ( چنين دروغى را به خدا افترا بسته ، يا آنكه دچار جنون شده است ، بلكه كسانى كه به آخرت ايمان ندارند در عذاب و گمراهى بعيد قرار گرفته‌اند )\r\nادامهء سخن كفّار است كه چون وقوع بعث و نشور را امرى غير ممكن و محال مىدانسته‌اند امر رسول خدا صلّى اللّه عليه و إله و سلم را كه قائل به آن بود داير بين دو چيز دانستند و گفتند :\r\nاو يا به خدا افترا مىبندند و يا ديوانه است ، چون چنين سخنى از شخصى كه داراى عقل سليم باشد ، محال است ، در واقع آنها با خود گفتند : آيا به نظر شما اين مرد عاقل است و عمدا به خدا افترا مىبندد و چنين سخن بعيد و سخيفى مىگويد و يا آنكه به جنون مبتلا شده ؟\r\nآنگاه خداوند در پاسخ ايشان مىفرمايد : چنين نيست ، يعنى پيامبر ( ص ) نه به خدا افترا بسته و نه دچار جنون شده ، بلكه اين كفّار اهل عذاب هستند ، چون از حق دورى گزيده و در ضلالتى بعيد واقع شده‌اند ، و لذا نمىتوانند حق را درك كنند و به آن ايمان و اعتراف نمايند .\r\n( 9 )  ( أَ فَلَمْ يَرَوْا إِلى ما بَيْنَ أَيْدِيهِمْ وَ ما خَلْفَهُمْ مِنَ السَّماءِ وَ الْأَرْضِ إِنْ نَشَأْ نَخْسِفْ بِهِمُ الْأَرْضَ أَوْ نُسْقِطْ عَلَيْهِمْ كِسَفاً مِنَ السَّماءِ إِنَّ فِي ذلِكَ لَآيَةً لِكُلِّ عَبْدٍ مُنِيبٍ )  : ( مگر نمىبينند كه پيش رويشان و پشت سرشان آسمان و زمين است كه اگر بخواهيم زمين را در زير پايشان مىشكافيم و يا پاره‌اى در آسمان را بر سرشان مىكوبيم ، همانا در اين امر نشانه‌اى براى هر بندهء رجوع كننده‌اى وجود دارد )\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nاين آيه در مقام انذار و تهديد كفّار است تا بدانند كه آسمان و زمين خدا آنها را از هرسو احاطه كرده و هيچ راه گريزى ندارند ، چون آسمان و زمين مسخّر و مطيع امر الهى هستند و اگر خدا بخواهد هر آينه زمين آنها را فرو برده و هلاك مىكند و يا قطعه‌اى از آسمان بر سرشان فرو مىبارد و بواسطهء تكذيبشان آنها را هلاك مىسازد ، پس چرا از تكذيب و استهزاء دست برنمىدارند ؟ !\r\nچون هر آينه در آنچه گفته شد ، براى هر بنده‌اى كه بخواهد با طاعت و توبه بسوى پروردگارش بازگردد نشانه عبرتى وجود دارد و اينها كه به آيات ما بىاعتنايى و جسارت مىكنند ، فقط به اين جهت است كه مغرور و متكبّرند و روحيهء اطاعت و توبه و تسليم بسوى خدا را ندارند .\r\n\r\n[ آيهء ( 21 - 10 ) اشاره به نعمات داود و سليمان و ماجراى قوم سباء 
  ]\r\n( 10 )  ( وَ لَقَدْ آتَيْنا داوُدَ مِنَّا فَضْلًا يا جِبالُ أَوِّبِي مَعَهُ وَ الطَّيْرَ وَ أَلَنَّا لَهُ الْحَدِيدَ )  : ( و به تحقيق داوود را از جانب خود فضلى داديم و گفتيم : اى كوهها و اى مرغان با او همصدا شويد و آهن را نيز براى او نرم كرديم )\r\nفضل يعنى ( عطيّه ) و ( تأويب ) به معناى برگشتن است كه در اينجا به معناى انعكاس صوت در امر تسبيح مىباشد .\r\nمىفرمايد : ما به داوود فضل و عنايتى نموديم و آن اين بود كه با خطاب تكوينى خود كوهها و پرندگان را مسخّر او ساختيم به گونه‌اى كه وقتى داوود به تسبيح خدا مشغول مىشد كوهها و مرغان با او همصدا مىشدند . « 1 » و نيز آهن را براى او نرم نموديم ، يعنى آهن با همهء صلابت و سختى بواسطه فيض الهى در دست داوود نرم و انعطاف پذير بود .\r\n( 11 )  ( أَنِ اعْمَلْ سابِغاتٍ وَ قَدِّرْ فِي السَّرْدِ وَ اعْمَلُوا صالِحاً إِنِّي بِما تَعْمَلُونَ بَصِيرٌ )  :\r\n( و به او گفتيم كه زره بباف و سيم‌هاى آن را به يك اندازه ببر و عمل شايسته نما كه همانا من به آنچه مىكنيد بينايم )\r\n\r\n\r\n","description":"","footnote":"\r\n( 1 ) . فخر رازى در جلد 25 تفسير خود آن را به معناى اين دانسته كه داوود هر جا مىرفت پرندگان و كوهها بدنبال او به راه مىافتادند .\r\n","page_name":" 8 ","page_number":8},
  {"content":"\r\n\r\n( سابغات ) يعنى زره‌هاى وسيع و فراخ و ( سرد ) به معناى بافتن زره است ، مىفرمايد به داوود گفتيم : كه حلقه‌هاى زره را اندازه‌گيرى كن تا با هم متناسب شوند و زره‌هاى وسيع را بوسيلهء آهن بباف و به شكرانه اين نعمات ، تو و قومت عمل صالح بجا آوريد و بدانيد كه من نسبت به همهء اعمال شما آگاهم .\r\n( 12 )  ( وَ لِسُلَيْمانَ الرِّيحَ غُدُوُّها شَهْرٌ وَ رَواحُها شَهْرٌ وَ أَسَلْنا لَهُ عَيْنَ الْقِطْرِ وَ مِنَ الْجِنِّ مَنْ يَعْمَلُ بَيْنَ يَدَيْهِ بِإِذْنِ رَبِّهِ وَ مَنْ يَزِغْ مِنْهُمْ عَنْ أَمْرِنا نُذِقْهُ مِنْ عَذابِ السَّعِيرِ )  : ( و براى سليمان باد را مسخّر كرديم ، كه صبح مسافت يك ماه را مىپيمود و عصر هم همين مسافت را طى مىكرد و چشمهء مس گداخته را برايش جارى كرديم و كسانى از جنيّان به دستور و اذن خدا براى او كار مىكردند و هر كدام از آنها كه از امر ما منحرف مىشد عذابى سوزان به او مىچشانديم )\r\nيعنى خداوند باد را مطيع سليمان كرده بود به گونه‌اى كه مسير از صبح تا ظهر و از ظهر تا عصر آن مسافت يك ماه بود ، يعنى او مىتوانست از صبح تا غروب به اندازهء دو ماه مسافت را طى كند و نيز خداوند معدن مس را مانند آب براى او روان و جارى نمود و جمعى از طائفه جنيّان را نيز مطيع و منقاد وى نموده بود بگونه‌اى كه هر يك از آنها كه از امر الهى در اطاعت سليمان انحراف مىيافتند ، خداوند از عذاب دنيوى به آنها مىچشانيد .\r\n( 13 )  ( يَعْمَلُونَ لَهُ ما يَشاءُ مِنْ مَحارِيبَ وَ تَماثِيلَ وَ جِفانٍ كَالْجَوابِ وَ قُدُورٍ راسِياتٍ اعْمَلُوا آلَ داوُدَ شُكْراً وَ قَلِيلٌ مِنْ عِبادِيَ الشَّكُورُ )  : ( براى او هر چه مىخواست از محرابها و مجسمه‌ها و كاسه‌هاى قدح مانند و ديگهاى ثابت در زمين درست مىكردند ، گفتيم : اى آل داود شكر بجا آوريد و اندكى از بندگان من شاكرند ) يعنى جنيّان براى سليمان محل عبادت و محراب و انواع مجسمه‌ها و كاسه‌هاى بسيار بزرگ همچون حوض و ديگهاى عظيم ثابت و غير قابل حمل و نقل درست مىكردند ، آنگاه خداوند خطاب به دودمان داوود مىفرمايد : شكر اين نعمات را بجا آوريد و مرا بندگى كنيد ، و آنگاه براى آنكه مرتبهء شاكران را بالا ببرد مىفرمايد : بندگان شاكر من\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nبسيار اندك هستند و كمتر كسى به مرتبهء شكر نايل مىشوند ( ( شكور ) يعنى كسى كه مرتّب شكر بجاى مىآورد ) .\r\n( 14 )  ( فَلَمَّا قَضَيْنا عَلَيْهِ الْمَوْتَ ما دَلَّهُمْ عَلى مَوْتِهِ إِلَّا دَابَّةُ الْأَرْضِ تَأْكُلُ مِنْسَأَتَهُ فَلَمَّا خَرَّ تَبَيَّنَتِ الْجِنُّ أَنْ لَوْ كانُوا يَعْلَمُونَ الْغَيْبَ ما لَبِثُوا فِي الْعَذابِ الْمُهِينِ )  : ( پس زمانيكه حكم مرگ را بر او رانديم ، كسى جنيّان را از مرگ او خبر نداد ، جز موريانه و جنبندهء زمينى كه عصاى او را خورد ، و او به زمين افتاد ، پس زمانيكه او افتاد جنيّان فهميدند كه اگر از اين امر غيبى ( پنهان از آنها ) خبر داشتند در عذابى خواركننده بسر نمىبردند )\r\nيعنى سليمان در حالى كه به عصايش تكيّه داشته ، از دنيا رفته و تا مدّتها كسى متوجّه مرگ او نشده تا آنكه خداوند موريانه‌اى را مأمور مىكند تا عصاى سليمان را بخورد و وقتى عصا مىشكند ، سليمان به زمين مىافتد و آنوقت مردم متوجّه مىشوند كه او مرده است ، و جنيّان اگر علم غيب داشتند و مىدانستند كه سليمان در اين مدّت مرده بود عذاب خواركننده و مشقّت اطاعت از او را تحمّل نمىكردند .\r\n( 15 )  ( لَقَدْ كانَ لِسَبَإٍ فِي مَسْكَنِهِمْ آيَةٌ جَنَّتانِ عَنْ يَمِينٍ وَ شِمالٍ كُلُوا مِنْ رِزْقِ رَبِّكُمْ وَ اشْكُرُوا لَهُ بَلْدَةٌ طَيِّبَةٌ وَ رَبٌّ غَفُورٌ )  : ( براى قوم سباء در شهرشان آيتى بود و آن دو باغستان از راست و چپ بود ، و گفتيم از روزى پروردگارتان بخوريد و او را شكر گزاريد ، شهرى پاكيزه و پروردگارى آمرزنده )\r\nقوم سباء مردمى از عرب قديم بودند كه در يمن زندگى مىكردند و سبأ نام پدر بزرگ آنها ، سبأ پسر يشخب پسر يعرب پسر قحطان مىباشد ، مىفرمايد : در سمت راست و چپ آبادى قوم سبأ دو مزرعه حاصلخيز بود كه تمامى اقتصاد آنها را اداره مىكرد و به جهت همين نعمت و رزق خداوند آنها را امر به بهره بردارى از نعمت و شكر آن مىنمايد ، چون براستى چنين سرزمين آباد و حاصلخيز و چنين پروردگار آمرزنده و رحيمى كه بندگانش را بسبب گناه اندك مؤاخذه نمىكند ، سزاوار شكر و سپاس است .\r\n( 16 )  ( فَأَعْرَضُوا فَأَرْسَلْنا عَلَيْهِمْ سَيْلَ الْعَرِمِ وَ بَدَّلْناهُمْ بِجَنَّتَيْهِمْ جَنَّتَيْنِ ذَواتَيْ أُكُلٍ \r\n\r\n","description":"","footnote":"","page_name":" 10 ","page_number":10},
  {"content":"\r\n\r\n خَمْطٍ وَ أَثْلٍ وَ شَيْءٍ مِنْ سِدْرٍ قَلِيلٍ )  : ( ولى روى گرداندند ، پس سيل عرم را بسويشان سرازير كرديم و دو باغ را مبدّل به دو زمين خشك نموديم كه جز خوراكى تلخ و اثل و مختصرى سدر نمىرويانيد )\r\n( عرم ) يعنى سدّ مقابل رودخانه يا باران سيل آسا ، ( اكل ) يعنى ميوه قابل خوردن ( سدر ) هم كه گياهى معروف است .\r\nمىفرمايد : مردم قوم سبأ از شكر و سپاس اعراض كردند و ما هم آنها را مجازات نموديم ، يعنى سيل عرم را فرستاديم كه همه مزارع آنها را غرق كرد و به جاى آن باغ سرسبز ، سرزمينشان جز گياهى تلخ و بوتهء سدر نرويانيد و اين امر ، كيفر اعراض و ناسپاسى آنها بود .\r\n( 17 )  ( ذلِكَ جَزَيْناهُمْ بِما كَفَرُوا وَ هَلْ نُجازِي إِلَّا الْكَفُورَ )  : ( اين كيفر را به جهت اينكه كفران كردند ، به آنها داديم و آيا ما جز ناسپاس را كيفر مىدهيم ؟ )\r\nيعنى ما مردم سبأ را چون كافر شدند و از شكر خدا اعراض كردند اين چنين جزا داديم و ما جزاى بد نمىدهيم غير از افراد بسيار ناسپاسى را كه نعمات ما را كفران مىكنند .\r\n( 18 )  ( وَ جَعَلْنا بَيْنَهُمْ وَ بَيْنَ الْقُرَى الَّتِي بارَكْنا فِيها قُرىً ظاهِرَةً وَ قَدَّرْنا فِيهَا السَّيْرَ سِيرُوا فِيها لَيالِيَ وَ أَيَّاماً آمِنِينَ )  : ( و ما ميان آنها و دهكده‌هاى پربركت ، قريه‌هايى قرار داديم كه يكديگر را مىديدند و مسافت بين آنها را به اندازهء هم قرار داده بوديم ، گفتيم ، در بين اين شهرها ، شبها و روزها در حالت امنيّت سير كنيد )\r\nمنظور از قراء پربركت ، قراء شام است و ظاهر بودن آنها به معناى اين است كه آنها نزديك هم بودند ، بطوريكه از يك قريه ، قريهء ديگر ديده مىشد و مسافت ميان آنها نيز متناسب و تقدير شده بود ، يعنى فاصله قريه اوّل و دوّم برابر با فاصله قريهء دوّم و سوّم بوده و مىفرمايد : به آنها گفتيم : در اين آباديها سفر كنيد ، در حالى كه ايمن هستيد ، يعنى آن چنان امنيتى بر قراء آنها حاكم كرديم كه سير در شب يا روز برايشان تفاوتى نداشت و هر وقت مىخواستند با كمال آرامش ، بدون هيچ ترس و اضطرابى مىتوانستند به سير\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nو سفر بپردازند .\r\n( 19 )  ( فَقالُوا رَبَّنا باعِدْ بَيْنَ أَسْفارِنا وَ ظَلَمُوا أَنْفُسَهُمْ فَجَعَلْناهُمْ أَحادِيثَ وَ مَزَّقْناهُمْ كُلَّ مُمَزَّقٍ إِنَّ فِي ذلِكَ لَآياتٍ لِكُلِّ صَبَّارٍ شَكُورٍ )  : ( پس گفتند ، پروردگارا بين سفرهاى ما فاصلهء زياد قرار بده و به خود ستم كردند ، پس آنها را داستانى براى آيندگان قرار داديم و ايشان را چنان متفرّق و پراكنده كرديم كه قابل تصوّر نيست و در اين امر براى هر فرد بسيار صابر و شكرگزار نشانه‌هايى وجود دارد )\r\nيعنى اين مردم به جاى سپاسگزارى از بابت امنيّت و نزديكى قراءشان ، ناسپاسى كردند و گفتند : خدايا بين سفرهاى ما دورى بيانداز ، يعنى دهكده‌هاى ما را از هم دور كن و اين امر عين كفر و طغيان بود ، همانطور كه بنى اسرائيل از مرغ بريان و ترنجبين به ستوه آمده و تقاضاى سير و پياز كردند !\r\nپس خدا هم به جهت اين ناسپاسى شهر و ديارشان را ويران كرد و جمعشان را پراكنده ساخت و آنها در واقع با ارتكاب گناهان به خودشان ستم كردند و خدا هم عين و اثرى از آنها باقى نگذاشت و جز داستان و سرگذشت چيزى از آنها باقى نماند و اجزاءشان از هم متفرق و پراكنده شد و همچون غبارى پخش و منتشر شدند .\r\nو در اين داستان براى هر كسى كه در راه خدا بسيار صابر بوده و نعمات الهى را شكرگزار باشد اندرزها و آياتى وجود دارد ، چون چنين فردى از اين داستان استدلال كرده و نتيجه مىگيرد كه بر انسان واجب است كه پروردگارش را بپرستد و نفس خود را از هوا باز دارد و نعمات خدا را شكر گزارد و نيز استدلال مىكند كه در ماوراء زندگى دنيوى ، روز بعثى هست كه انسان در آن روز به جهت اعمالش مجازات مىشود .\r\n( 20 )  ( وَ لَقَدْ صَدَّقَ عَلَيْهِمْ إِبْلِيسُ ظَنَّهُ فَاتَّبَعُوهُ إِلَّا فَرِيقاً مِنَ الْمُؤْمِنِينَ )  : ( ابليس وعدهء خود را درباره آنها عملى كرد ، او را پيروى كردند ، مگر عدّه‌اى از مؤمنان ) .\r\n( 21 )  ( وَ ما كانَ لَهُ عَلَيْهِمْ مِنْ سُلْطانٍ إِلَّا لِنَعْلَمَ مَنْ يُؤْمِنُ بِالْآخِرَةِ مِمَّنْ هُوَ مِنْها فِي شَكٍّ وَ رَبُّكَ عَلى كُلِّ شَيْءٍ حَفِيظٌ )  : ( و ابليس بر آنها تسلّطى نداشت ، بلكه ما مىخواستيم مؤمنين به آخرت را از كسانى كه دربارهء آن شك دارند متمايز كنيم و\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nپروردگار تو بر هر چيزى آگاه است )\r\nيعنى شيطان آرزو و پندار خود را كه همان گمراه كردن و فريفتن آنها بود « 1 » ، دربارهء ايشان محقّق كرد ، و جز عدّه كمى از اهل ايمان بقيّه مردم از شيطان پيروى كردند ، پس ضمير در ( عليهم ) به همه مردم باز مىگردد ، اگر چه در مورد خاص بر قوم سبأ منطبق مىباشد .\r\nدر ادامه مىفرمايد : شيطان بر آنها تسلّطى نداشت و نمىتوانست آنها را مجبور به گمراهى كند ( تا در نتيجه آنها در پيروى از او معذور باشند ) مگر از طريق پيروى اختيارى و ارادى ، و به اين ترتيب كسانى كه ايمان به آخرت دارند از كسانى كه دربارهء آن ترديد دارند متمايز و مجزا مىگردند ، پس تنها مانع و باز دارنده از معصيّت و تنها انگيزهء طاعت ، ايمان به آخرت است و خداوند دربارهء هر چيزى علمى دارد كه هرگز معلومش به جهت فراموشى و يا سهو از او غايب نمىشود و اين كلام تحذير و تهديدى است از كفران و معصيت و انذاريست براى مرتكبين آنها .\r\n\r\n[ آيهء ( 30 - 22 ) ابطال الوهيّت آلههء مشركين و نفى شفاعت آنها و بيان عموميّت رسالت پيامبر صلّى اللّه عليه و إله و سلم 
  ]\r\n( 22 )  ( قُلِ ادْعُوا الَّذِينَ زَعَمْتُمْ مِنْ دُونِ اللَّهِ لا يَمْلِكُونَ مِثْقالَ ذَرَّةٍ فِي السَّماواتِ وَ لا فِي الْأَرْضِ وَ ما لَهُمْ فِيهِما مِنْ شِرْكٍ وَ ما لَهُ مِنْهُمْ مِنْ ظَهِيرٍ )  : ( بگو كسانى را كه به جاى خدا معبود خود پنداشته‌ايد بخوانيد ، آنها حتّى مالك يك ذرّه در همهء آسمانها و زمين نيستند و در هيچ چيز شريك خدا نبوده و احدى از آنها پشتيبان او نيستند )\r\nدر مقام احتجاج بر ابطال الوهيّت آلهه و بتهاى مشركين به پيامبر ( ص ) امر مىكند كه به آنها بگويد : آن خدايانى را كه به جاى خدا معبود خود پنداشته‌ايد بخوانيد و از آنها حاجت بخواهيد و اگر آنها را بخوانند چه خواهد شد ؟ !\r\nالبتّه آنها هرگز دعا و درخواست ايشان را اجابت نمىكنند ، چون آنها در همهء آسمانها و زمين مالك يك ذرّه هم نيستند و ربوبيّت و الوهيّت تمام نمىشود مگر\r\n\r\n\r\n","description":"","footnote":"\r\n( 1 ) . همچنانكه ابليس گفت :   ( لَأُغْوِيَنَّهُمْ أَجْمَعِينَ إِلَّا عِبادَكَ مِنْهُمُ الْمُخْلَصِينَ ) *   : ( هر آينه همه آنها را گمراه مىكنم ، جز بندگان خالص شدهء تو را ) ، سوره حجر آيه 40 .\r\nو نيز گفت :  ( وَ لا تَجِدُ أَكْثَرَهُمْ شاكِرِينَ )  : ( و بيشتر آنها را سپاسگزار نخواهى يافت ) ، سوره اعراف آيه 17 .\r\n","page_name":" 13 ","page_number":13},
  {"content":"\r\n\r\nبواسطه مالكيّت و توانايى بر اعطاء و رفع حوائج بندگان ، پس آن آلهه‌هاى فقير كه نه مالك چيزى هستند و نه قدرت بر اعطاء دارند هرگز ربّ و آلهه نيستند ، در ادامه مىفرمايد : آنها هيچ نوع ملكيّتى ندارند نه در بخشى از مخلوقات و نه بطور كلّى ، پس هيچ شراكتى با خدا ندارند و خدا نيز از ميان اين آلهه هيچ ياور و معينى ندارد ، چون او داراى كمال قدرت و تدبير و ملك است ، لذا هيچ موردى فرض نمىشود كه خدا از ادارهء آن عاجز بماند و محتاج به ياورى غير گردد .\r\n( 23 )  ( وَ لا تَنْفَعُ الشَّفاعَةُ عِنْدَهُ إِلَّا لِمَنْ أَذِنَ لَهُ حَتَّى إِذا فُزِّعَ عَنْ قُلُوبِهِمْ قالُوا ما ذا قالَ رَبُّكُمْ قالُوا الْحَقَّ وَ هُوَ الْعَلِيُّ الْكَبِيرُ )  : ( و نزد خدا شفاعت سودى ندارد ، جز از آنكه به وى اجازه داده شود ، تا زمانيكه فزع از دلهايشان زايل گردد ، آنوقت مىپرسند :\r\nپروردگار شما چه گفت : گويند : حقّ و او بلند مرتبه و والاست )\r\nمشركان در عين اينكه اعتقادى به قيامت نداشتند ، براى آلهه خود در همين دنيا و براى برآورده شدن حاجات دنيوى خود قائل به شفاعت بودند ، در اين آيه اين پندار را باطل نموده و شفاعت را بطور كلّى از آنها نفى مىكند و مىفرمايد : شفاعت سودى ندارد ، مگر آنكه خداوند به آن شافع اجازهء شفاعت و وساطت داده باشد و يا اينكه شفاعت فايده‌اى ندارد ، مگر براى آن صاحب حاجتى كه ، خدا به شافع اجازهء شفاعت در كار او را داده باشد و ملائكه همگى واسطه‌هايى هستند براى انفاذ و اجراى اوامر الهى ، لذا همه آنها شفيع هستند ، امّا نه در هر امرى و براى هر كسى ، بلكه فقط در امورى كه خدا اذن داده باشد ، به گونه‌اى كه فعل و قول آنها تنها مطابق اوامر الهى است ، پس در واقع ميان خداى سبحان و انجام فعل هيچ چيزى واسطه نيست ، جز امر خدا .\r\nدر ادامه مىفرمايد : تا وقتى كه فزع ملائكه از دلهايشان بر طرف شود ، يعنى آن احساس حقارت و تذلّل محض كه دلهاى آن را پر كرده زايل شود تا بتوانند اوامر الهى را تحويل گرفته و به انجام آن اهتمام بورزند ، به گونه‌اى كه از سراپاى وجودشان چيزى جز انجام امر خدا ظهور نكند ، آنگاه طائفه‌اى از ملائكه كه فزعشان بر طرف شده از گروه ديگر كه قبلا آرامش يافته‌اند ، مىپرسند : امر الهى چه بود ؟ يعنى مراتب اسفل\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nملائكه ، امر الهى را از مراتب اعلاى خود دريافت مىكنند و از چگونگى آن پرسش مىنمايند و آنان در جواب مراتب پايينتر مىگويند : حق گفت ، يعنى خداوند امرى را صادر نمود كه ثابت است و براى بطلان و تبديل آن طريقى نيست و در آخر مىفرمايد :\r\nفقط خداست كه و الا و بلند مرتبه است و همه چيز مادون او هستند و اوست كه كبير است و ما سوى اللّه همه در جوار او كوچك و بىمقدارند .\r\n( 24 )  ( قُلْ مَنْ يَرْزُقُكُمْ مِنَ السَّماواتِ وَ الْأَرْضِ قُلِ اللَّهُ وَ إِنَّا أَوْ إِيَّاكُمْ لَعَلى هُدىً أَوْ فِي ضَلالٍ مُبِينٍ )  : ( بگو چه كسى شما را از آسمانها و زمين روزى مىدهد ، بگو : خدا و بگو ما و يا شما كداميك بر طريق هدايت و يا در گمراهى آشكاريم )\r\nاين آيه استدلال ديگرى است بر عليه مشركين از جهت رزق كه ملاك عمدهء بت‌پرستى آنهاست ، چون آنها معتقد بودند كه اگر ما بت‌ها را عبادت كنيم ، آنها از ما خشنود مىشوند و رزق ما را توسعه مىدهند ، در اينجا خداوند به پيامبر فرمان مىدهد تا از ايشان بپرسد چه كسى از آسمان و زمين رزق شما را فراهم مىكند ؟ و خود در جواب بفرمايد : خداى سبحان است كه روزى مىدهد ، چون رزق ، خودش يكى از مخلوقات خداست و مشركين خودشان معترف هستند كه تنها خالق هستى خداست ، منتها چون مشركان در دل اين اعتقاد را داشتند ، امّا از اعتراف به آن خوددارى مىكردند ، لذا خداوند به پيامبر فرمان مىدهد ، تا آنحضرت خود پاسخ اين پرسش را بدهد و در آخر براى القاء حجّت و وضوح حق از خود آنها انصاف بخواهد ، يعنى آنها را به تفّكر در حالت نفسانى خويش وادارد و بدون پافشارى بر باطل از آنها بخواهد كه به ديدهء انصاف بنگرند و ببينند ، آيا سخن و اعتقاد مسلمين بر پايهء هدايت است و يا ضلالت « 1 » ؟ ! و به اين ترتيب حق را از باطل تشخيص دهند .\r\n\r\n\r\n","description":"","footnote":"\r\n( 1 ) . نكته ظريفى در اينجا وجود دارد كه در تفسير فخر رازى جلد 25 به آن اشاره شده و آن اين است كه شخص هدايت يافته مانند كسى است كه بر بالاى بلندى قرار دارد و آغاز و انجام راه را مىبيند و با علم جلو مىرود ، امّا شخص گمراه در ظلمات است و حتّى جاى پاى خود را نمىبيند ، چه رسد به مبداء و مقصدش ، لذا در مورد هدايت فرمود :  ( لَعَلى هُدىً )  و در مورد ضلالت فرمود :  ( فِي ضَلالٍ مُبِينٍ )  .\r\n","page_name":" 15 ","page_number":15},
  {"content":"\r\n\r\n( 25 )  ( قُلْ لا تُسْئَلُونَ عَمَّا أَجْرَمْنا وَ لا نُسْئَلُ عَمَّا تَعْمَلُونَ )  : ( بگو اگر ما مجرم باشيم ، شما مسئول جرم ما نيستيد و اگر شما مجرم باشيد ، ما از آنچه شما مىكنيد ، بازخواست نمىشويم )\r\nيعنى و بال و دامنهء عمل تنها گريبانگير عامل آن مىشود و از او به ديگرى تجاوز نمىكند ، بنابراين نه ما مسئول اعمال شما هستيم و نه شما مسئول جرم مائيد ، بلكه هر كس مسئول عمل خويش است .\r\n( 26 )  ( قُلْ يَجْمَعُ بَيْنَنا رَبُّنا ثُمَّ يَفْتَحُ بَيْنَنا بِالْحَقِّ وَ هُوَ الْفَتَّاحُ الْعَلِيمُ )  : ( بگو پروردگار ما ميان ما و شما جمع نموده و سپس به حق بين ما داورى مىكند و او جدا كننده و گشايندهء داناست )\r\nيعنى خداوند در روز قيامت هر دو گروه را در يك جا جمع كرده و آنگاه به حقّ ميان ايشان داورى كرده و ميانشان جدايى مىافكند و نيكوكاران را از بدكاران متمايز نمايد تا هر گروه براى ديدن جزاى اعمال خود جدا شوند و ملاك اين جدايى آثار ذات و صفات و افعال آنهاست و از آنجا كه اين تمايز احتياج به علم و تدبير به كنه ذات و اعمال اشخاص دارد ، اين امر فقط بدست خدا صورت مىگيرد كه ربّ هر دو گروه است و به نيّات و اعمال آنها آگاهى كامل دارد و فتّاح است ، چون با خلقت و تدبير هر چيزى را از غير آن جدا مىكند و عليم است ، يعنى داناى مطلق به هر چيز مىباشد .\r\n( 27 )  ( قُلْ أَرُونِيَ الَّذِينَ أَلْحَقْتُمْ بِهِ شُرَكاءَ كَلَّا بَلْ هُوَ اللَّهُ الْعَزِيزُ الْحَكِيمُ )  : ( بگو به من نشان دهيد ، آن خدايان موهومى را كه به خدا ملحق كرده و شركاى او پنداشتيد ، ابدا نمىتوانيد نشان دهيد ، بلكه خدا عزيز و حكيم است )\r\nدر اينجا به رسول گرامى خود دستور مىدهد تا از مشركين بخواهد خدايان موهومى را كه شريك خدا فرض كرده‌اند به او نشان دهند ، تا آنحضرت ببيند آيا صفات الوهيّت مانند استقلال در حيات ، علم ، قدرت و قدرت شنيدن و ديدن دارند يا خير ؟ آنگاه خود اين تقاضا را ردّ نموده و فرموده : هرگز بتهاى مشركان خدا نيستند ، بلكه او خدايى غالب و حكيم است كه با عزّت خود هر متجاوزى را از حريم كمال خود منع مىكند و چون او نامتناهى و نامحدود است همين صفت او را از اينكه كسى يا چيزى شريك او باشد ، مانع مىشود .\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nپس صفت ( عزيز ) شركت شريك را كه ناشى از صلاحيّت ذاتى او باشد نفى مىكند و صفت ( حكمت ) مانع از اين مىشود كه كسى بدون صلاحيّت ذاتى و تمليك خود پروردگار شريك او شود ، چون چنين امرى منافى با حكمت خدا و مستلزم اراده امر بيهوده و گزافى است ، پس كمال الوهيّت و ربوبيّت منحصر در اوست .\r\n( 28 )  ( وَ ما أَرْسَلْناكَ إِلَّا كَافَّةً لِلنَّاسِ بَشِيراً وَ نَذِيراً وَ لكِنَّ أَكْثَرَ النَّاسِ لا يَعْلَمُونَ )  : ( و ما تو را نفرستاديم مگر براى آنكه مردم را از خطا و گناه بازداشته و نويد بخش و بيم رسان باشى ، امّا بيشتر مردم نمىدانند )\r\n( كافّه ) يعنى مانع و جلوگير و ( ة ) آخر آن براى مبالغه است .\r\nمىفرمايد اى رسول ، ما تو را نفرستاديم جز به جهت اينكه باز دارنده مردم از خطا باشى و آنها را انذار كرده و بشارت دهى .\r\nو ارسال رسول از لوازم ربوبيّت است ، چون شأن رسول تدبير امور مردم در طريق سعادتشان و هدايت به سوى غايات وجوديشان مىباشد . پس عموميّت رسالت پيامبر صلّى اللّه عليه و إله و سلم ، كه رسولخداست نه رسول غير خدا ، خود دليل است بر اينكه ربوبيّت منحصر در خداى تعالى است . همچنانكه امير المؤمنين على عليه السّلام فرمودند ( لو كان لربّك شريك لاتتك رسله اگر براى پروردگارت شريكى وجود داشت ، هر آينه رسولان او به نزدت فرستاده مىشدند )\r\nو در آخر مىفرمايد : ولى بيشتر مردم دلالت انحصار رسالت در رسولخدا صلّى اللّه عليه و إله و سلم ، بر انحصار ربوبيّت در خداى متعال را درك نمىكنند .\r\nلذا مشركين نمىتوانند شريكى براى خدا ارائه كنند در حالى كه ما تو را نفرستاديم مگر بازدارندهء جميع مردم در حالى كه بشارت دهنده و بيم رسان آنها باشى ؛ و اگر براى مشركين خدايان ديگرى بود ، ما نمىتوانستيم تو را به سوى همهء مردم بفرستيم ، با اينكه عدّهء بسيارى از آنها بندگان خداى ديگرى باشند . بلكه آن خدا نيز براى بندگان خود رسولى مىفرستاد .\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nبعضى مفسّران « 1 » گفته‌اند ( كافّه ) به معناى جميع است ، يعنى ما تو را بسوى همهء مردم فرستاده‌ايم . ( اللّه اعلم )\r\n( 29 )  ( وَ يَقُولُونَ مَتى هذَا الْوَعْدُ إِنْ كُنْتُمْ صادِقِينَ ) *  : ( و مىگويند : اگر راست مىگوييد اين وعده چه وقتى محقق مىشود ؟ )\r\n( 30 )  ( قُلْ لَكُمْ مِيعادُ يَوْمٍ لا تَسْتَأْخِرُونَ عَنْهُ ساعَةً وَ لا تَسْتَقْدِمُونَ )  : ( بگو ميعاد شما روزى معيّن است كه نه مىتوانيد آن را ساعتى تأخير بياندازيد و نه مىتوانيد آن را مقدّم بداريد )\r\nيعنى مشركان به منظور استهزاء و به عجز آوردن پيامبر ( ص ) به آنحضرت مىگفتند :\r\nپس اين وعده‌اى كه شما دربارهء قيامت و جدايى ميان دو گروه مؤمن و كافر مىدهيد ، چه زمانى تحقّق مىيابد ؟ !\r\nخداوند در پاسخ ايشان به رسول گرامى خود دستور مىدهد كه به آنها بگويد : شما ميعادى حتمى و معيّن داريد كه ممكن نيست تخلّف بپذيرد ، بلكه قطعا و حتما واقع خواهد شد ، منتها زمان وقوع آن از امور غيبى است كه جز خدا كسى از آن باخبر نيست همين مقدار بدانيد كه وقوع آن حتمى است و آن لحظه‌اى كه خداوند ارادهء وقوع آن را بنمايد هرگز يك ساعت مقدّم و يا مؤخّر نمىشود .\r\n\r\n[ آيهء ( 54 - 31 ) گفتگو و مخاصمه كفّار در قيامت و توصيف مشركين در ساعت مرگ 
  ]\r\n( 31 )  ( وَ قالَ الَّذِينَ كَفَرُوا لَنْ نُؤْمِنَ بِهذَا الْقُرْآنِ وَ لا بِالَّذِي بَيْنَ يَدَيْهِ وَ لَوْ تَرى إِذِ الظَّالِمُونَ مَوْقُوفُونَ عِنْدَ رَبِّهِمْ يَرْجِعُ بَعْضُهُمْ إِلى بَعْضٍ الْقَوْلَ يَقُولُ الَّذِينَ اسْتُضْعِفُوا لِلَّذِينَ اسْتَكْبَرُوا لَوْ لا أَنْتُمْ لَكُنَّا مُؤْمِنِينَ )  : ( و كسانى كه كافر شدند گفتند : ما به اين قرآن ايمان نمىآوريم و به كتابهاى آسمانى پيش از آن نيز ايمان نمىآوريم و اگر تو ظالمان را در آن زمانيكه نزد پروردگارشان ايستاده‌اند ببينى ، خواهى ديد كه با يكديگر كشمكش نموده و هر يك جرم را به گردن ديگرى مىاندازند و مستضعفان به مستكبران مىگويند : اگر شما نبوديد ، ما از مؤمنان بوديم )\r\nاين آيه و دو آيه بعدى اين معنا را خاطر نشان مىسازند كه و بال كفرى كه اساس آن\r\n\r\n\r\n","description":"","footnote":"\r\n( 1 ) . تفسير كشّاف ج 3\r\n","page_name":" 18 ","page_number":18},
  {"content":"\r\n\r\nگمراهى پيشوايان كفر و گمراه نمودن پيروان آنهاست ، به زودى به ايشان مىرسد و چيزى نمىگذرد كه پشيمان مىشوند . ولى در آن روز پشيمانى سودى به حالشان ندارد .\r\nابتدا از قول كافران نقل مىكند كه آنها گفتند ما نه به قرآن و نه به ساير كتب آسمانى ايمان نمىآوريم ، آنگاه خطاب به رسولخدا ( ص ) مىفرمايد اگر تو آنها را در پيشگاه پروردگارشان ملاحظه مىكردى ، مىديدى كه اين ستمكاران كافر به كتب آسمانى و رسولان الهى در موقف حساب و جزا در روز قيامت با يكديگر گفتگو و مخاصمه مىكنند و مستضعفان و كسانى كه در دنيا پيرو ستمگران بودند به ستمكاران و پيشوايان ضلالت مىگويند ، اگر شما نبوديد ما حتما مؤمن بوديم ، يعنى شما ما را مجبور به كفر كرديد و ميان ما و ايمان حائل شديد .\r\n( 32 )  ( قالَ الَّذِينَ اسْتَكْبَرُوا لِلَّذِينَ اسْتُضْعِفُوا أَ نَحْنُ صَدَدْناكُمْ عَنِ الْهُدى بَعْدَ إِذْ جاءَكُمْ بَلْ كُنْتُمْ مُجْرِمِينَ )  : ( كسانى كه استكبار ورزيدند به آنان كه ضعيف شدند مىگويند : آيا ما شما را از هدايت بعد از آنكه بسويتان آمد ، جلوگيرى كرديم ؟ نه ، بلكه خودتان گناهكار بوديد )\r\nمستكبران در ردّ تهمتى كه مستضعفان به آنها زدند مىگويند : شما خودتان مجرم و گناهكار بوديد كه به هدايتى كه به سويتان آمد پشت كرديد و گرنه ما قدرت و اختيارى نداشتيم كه شما را مجبور به ردّ دعوت نبوّت و هدايت كنيم پس كفر شما مستند به اختيار و ارادهء خود شماست و خودتان مجرم بوديد و مىخواستيد كه بر جرم و گناه خود ادامه دهيد .\r\n( 33 )  ( وَ قالَ الَّذِينَ اسْتُضْعِفُوا لِلَّذِينَ اسْتَكْبَرُوا بَلْ مَكْرُ اللَّيْلِ وَ النَّهارِ إِذْ تَأْمُرُونَنا أَنْ نَكْفُرَ بِاللَّهِ وَ نَجْعَلَ لَهُ أَنْداداً وَ أَسَرُّوا النَّدامَةَ لَمَّا رَأَوُا الْعَذابَ وَ جَعَلْنَا الْأَغْلالَ فِي أَعْناقِ الَّذِينَ كَفَرُوا هَلْ يُجْزَوْنَ إِلَّا ما كانُوا يَعْمَلُونَ )  : ( و كسانى كه ضعيف شمرده شدند به كسانى كه بزرگ منشى كردند گفتند : بلكه نيرنگ شبانه روزى شما ما را وادار به كفر نمود ، براى اينكه شما به ما دستور مىداديد كه به خدا كفر بورزيم و برايش شريك بگيريم ، و آنان پشيمانى خود را در وقت ديدن عذاب پنهان مىكنند ، و ما غل و\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nزنجير به گردن كفّار مىگذاريم ، آيا جز به آنچه كه مىكردند ، كيفر داده مىشوند ؟ )\r\nدر ادامه مستضعفان به مستكبران مىگويند ، چنين نيست كه شما بىتقصير باشيد بلكه نقشه‌هاى دامنه‌دار و شبانه روزى شما ما را به كفر واداشت چون شما همواره ما را امر به كفر و شرك مىكرديد و از آنجا كه ما زيردست و فرمانبر شما بوديم ناچار بوديم از شما اطاعت كنيم و كافر و مشرك شويم ، مگر اجبار غير از اين است ؟\r\nو آنگاه در وقتى كه آنها عذاب را ببينند و بفهمند كه ديگر هيچ راه فرارى ندارند ، پشيمانى و ندامت خود را پنهان مىكنند ، با اينكه قيامت محل بروز همهء بواطن و امور مخفى است « 1 » اما اينها چون ملكهء رذيلهء پنهانكارى در نفسشان مستقر شده ، همانطور كه در دنيا از ترس سرزنش و شماتت دشمنان ، ندامت خود را مخفى مىكردند ، در آخرت نيز مخفى كارى مىكنند ، با اينكه مىدانند دروغشان آشكار و هويداست .\r\nآنگاه خداوند به ذكر كيفيّت گرفتارى آنها مىپردازد و مىفرمايد ، كند و زنجيرهايى به گردنشان مىاندازيم تا نتوانند از عذاب بيرون آيند ، مگر جز بدانچه كرده‌اند ، جزا داده مىشوند ؟ يعنى اعمال آنها در دنيا ، در آخرت به صورت كند و زنجير تجسّم يافته و كيفر آنها عين همان عملشان است .\r\n( 34 )  ( وَ ما أَرْسَلْنا فِي قَرْيَةٍ مِنْ نَذِيرٍ إِلَّا قالَ مُتْرَفُوها إِنَّا بِما أُرْسِلْتُمْ بِهِ كافِرُونَ )  : ( و ما بسوى هيچ آبادى ، بيم رسانى نفرستاديم مگر آن كه مرفّهين آنها گفتند : ما به آنچه شما مأمور تبليغش شده‌ايد كافريم )\r\n( 35 )  ( وَ قالُوا نَحْنُ أَكْثَرُ أَمْوالًا وَ أَوْلاداً وَ ما نَحْنُ بِمُعَذَّبِينَ )  : ( و گفتند : ما اموال و اولاد بيشترى داريم و هرگز عذاب نمىشويم )\r\n( مترف ) يعنى فرد زياده‌رو در بهره‌بردارى از لذائذ و نعمات .\r\nاين آيه افاده مىكند كه زياده روى در لذايذ كار انسان را به جاى مىكشاند كه از پذيرفتن حق استكبار مىورزد .\r\nمىفرمايد : ما هر پيامبرى كه بسوى آباديها فرستاديم افراد خوشگذران آن آباديها\r\n\r\n\r\n","description":"","footnote":"\r\n( 1 ) .  ( يَوْمَ تُبْلَى السَّرائِرُ )  : روزى كه امور مخفى و سرّى آشكار مىشود ) سوره طارق آيه 9 .\r\n","page_name":" 20 ","page_number":20},
  {"content":"\r\n\r\nپيامبران را انكار كردند و گفتند : ما به شما ايمان نمىآوريم و رسالت شما را انكار مىكنيم و چون در دنيا از مال و فرزندان بيشترى برخورداريم و سعادتى نيست جز در همين دنيا و شقاوتى هم نيست جز در نداشتن مال و متاع اين دنيا ، پس در آخرت هم ما معذّب نخواهيم بود و اين سخن آنها ناشى از بىخبرى و غفلت محض است همچنانكه در جاى ديگر هم از قول كافران نقل مىشود كه  ( وَ ما أَظُنُّ السَّاعَةَ قائِمَةً وَ لَئِنْ رُجِعْتُ إِلى رَبِّي إِنَّ لِي عِنْدَهُ لَلْحُسْنى )  « 1 » و من گمان نمىكنم كه قيامتى برپا شود و بفرضى كه من بسوى پروردگارم بازگردم ، باز هم نزد او نعمت و خوبى خواهم داشت )\r\n( 36 )  ( قُلْ إِنَّ رَبِّي يَبْسُطُ الرِّزْقَ لِمَنْ يَشاءُ وَ يَقْدِرُ وَ لكِنَّ أَكْثَرَ النَّاسِ لا يَعْلَمُونَ )  :\r\n( بگو همانا پروردگار من است كه روزى را بر هر كس بخواهد گشايش داده و يا تنگ مىگيرد اما بيشتر مردم نمىدانند )\r\nاين آيه و سه آيهء بعدى جواب گفتار مشركين است ، در اين آيه از اين راه وارد شده كه مسأله رزق و كمى و زيادى آن به دست خداست و اوست كه مطابق حكمت و مصلحت خود به بعضى افراد روزى وسيع مىدهد و بر بعضى ديگر روزى اندك و محدود ، بنابراين كمى و زيادى اموال و اولاد ، ارتباطى با كرامت ذاتى افراد ندارد .\r\nامّا بيشتر مردم اين مطلب را نمىدانند و روزى را به اسباب ظاهرى نسبت مىدهند و آن را مربوط به حزم و تدبير ظاهرى خود مىدانند و حال آنكه روزى بدست خداست .\r\n( 37 )  ( وَ ما أَمْوالُكُمْ وَ لا أَوْلادُكُمْ بِالَّتِي تُقَرِّبُكُمْ عِنْدَنا زُلْفى إِلَّا مَنْ آمَنَ وَ عَمِلَ صالِحاً فَأُولئِكَ لَهُمْ جَزاءُ الضِّعْفِ بِما عَمِلُوا وَ هُمْ فِي الْغُرُفاتِ آمِنُونَ )  : ( و اموال و اولاد شما چنان نيست كه باعث تقرّب شما نزد ما شود ، مگر كسى كه ايمان آورد و عمل شايسته كند ، كه اين گونه افراد پاداشى دو برابر آنچه مىكردند داشته و در غرفه‌هاى بهشتى ايمن هستند )\r\nاين آيه جواب دوّم به سخن آنهاست كه مىفرمايد ، نبودن عذاب نتيجه تقرّب به خداست ، نه اينكه نتيجهء داشتن اموال و اولاد بيشتر باشد . چون مال و فرزند باعث تقرّب\r\n\r\n\r\n","description":"","footnote":"\r\n( 1 ) . سوره حم سجده آيه 50\r\n","page_name":" 21 ","page_number":21},
  {"content":"\r\n\r\nبه درگاه الهى نمىشود تا بواسطء آن عذابى نباشد . مگر آن كسى كه ايمان آورد و با مال و فرزندان خود عمل صالح نمايد يعنى مال خود را در راه رضاى خدا و ترويج دين انفاق كرده و اولاد خود را با تربيت دينى مؤدّب نمايد . چنين افرادى پاداشى دو چندان خواهند داشت چون هم خودشان هدايت يافتند و هم باعث هدايت ديگران شدند و خداوند حسنات آنان را به ده برابر يا بيشتر جزا مىدهد . و آنها در جايگاههاى بلند بهشت از عذاب ايمن هستند .\r\n( 38 )  ( وَ الَّذِينَ يَسْعَوْنَ فِي آياتِنا مُعاجِزِينَ أُولئِكَ فِي الْعَذابِ مُحْضَرُونَ )  : ( و كسانى كه در راه جلوگيرى از آيات ما تلاش مىكنند و مىخواهند ما را به عجز در آورند در عذاب احضار خواهند شد )\r\nدر مرحله سوّم در جواب آن كفّار مىفرمايد : كسانى كه سعى و تلاش نمايند كه آيات ما را بىاثر كرده يا از ما پيشى بگيرند ، هر چند هم كه مال و اموال و اولاد داشته باشند ، سرانجام در عذاب احضار مىشوند .\r\nلذا مال و اولاد فى نفسه باعث خير و رهايى از عذاب نيستند مگر در صورتى كه توأم با ايمان و عمل صالح باشند .\r\n( 39 )  ( قُلْ إِنَّ رَبِّي يَبْسُطُ الرِّزْقَ لِمَنْ يَشاءُ مِنْ عِبادِهِ وَ يَقْدِرُ لَهُ وَ ما أَنْفَقْتُمْ مِنْ شَيْءٍ فَهُوَ يُخْلِفُهُ وَ هُوَ خَيْرُ الرَّازِقِينَ )  : ( بگو اين پروردگار من است كه رزق را بر هر كس كه بخواهد گشايش داده و بر هر كه بخواهد تنگ مىگيرد و آنچه كه انفاق كنيد او به شما عوض مىدهد و او بهترين روزى دهندگان است )\r\nدر مقام تأكيد مىفرمايد روزى بدست خداست و وسعت يا ضيق آن نيز تحت اراده اوست ، خدايى كه اگر كم روزى دهد ، خزانه‌اش زياد نمىشود و اگر زياد روزى دهد از خزانه‌اش كاسته نمىگردد و از هر چه انفاق كنيد ، كم يا زياد ، خداوند جانشين كنندهء آن است و عوض آن را در دنيا يا آخرت به شما مىدهد و او بهترين روزى رسان است .\r\nچون او از روى جود و سخا و بلاعوض روزى مىدهد ، به خلاف ديگران كه اگر چيزى به كسى بدهند از راه قرض يا معامله است ، به علاوه او رازق حقيقى است و ديگران همه\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nواسطهء وصول رزق او هستند و خود ، روزى خور درگاه الهى مىباشند .\r\n( 40 )  ( وَ يَوْمَ يَحْشُرُهُمْ جَمِيعاً ثُمَّ يَقُولُ لِلْمَلائِكَةِ أَ هؤُلاءِ إِيَّاكُمْ كانُوا يَعْبُدُونَ )  : ( و روزى كه همگى را محشور مىكند ، آنگاه به ملائكه مىگويد : آيا اينها شما را مىپرستيدند ؟ )\r\n( 41 )  ( قالُوا سُبْحانَكَ أَنْتَ وَلِيُّنا مِنْ دُونِهِمْ بَلْ كانُوا يَعْبُدُونَ الْجِنَّ أَكْثَرُهُمْ بِهِمْ مُؤْمِنُونَ )  : ( گويند منزّهى تو اى خدا ، تنها تو وّلى ما هستى ، نه اينها ، بلكه اينان جن را مىپرستيدند و بيشترشان به آن ايمان داشتند )\r\nيعنى وقتى كه در روز قيامت بتها و بت‌پرستان ( عابدين و معبودها ) محشور مىشوند ، خداوند از فرشتگان مىپرسد : آيا اينها شما را مىپرستيدند و غرض از اين سؤال اين است كه آيا شما به پرستش اينها راضى بوديد ؟ و از اينكه شما را ناصر و شفيع مىپنداشتند رضايت داشتيد ؟\r\nو آنها در جواب ابتدا خداوند را از شرك منزّه مىدارند و مىگويند : تو منزّهى از اينكه كسى غير تو سزاوار پرستش باشد و تنها تو سرپرست و ياور ما هستى ، نه اين افراد مشرك و با اين كلام رضايت خود را از عبادت آنها نفى مىكنند و آنگاه در مقام دفع اعتقادى كه مشركان به شرّ جنيّان داشتند و آنها را از ترس شرّشان مىپرستيدند ، مىگويند : بلكه اينها جنيّان را عبادت مىكردند و آنها از اين پرستش راضى بودند .\r\n( 42 )  ( فَالْيَوْمَ لا يَمْلِكُ بَعْضُكُمْ لِبَعْضٍ نَفْعاً وَ لا ضَرًّا وَ نَقُولُ لِلَّذِينَ ظَلَمُوا ذُوقُوا عَذابَ النَّارِ الَّتِي كُنْتُمْ بِها تُكَذِّبُونَ )  : ( پس امروز هيچ كدام از شما براى ديگرى مالك نفع و ضررى نيست و ما به كسانى كه ستم كردند مىگوييم : عذاب آتش را كه تكذيب مىكرديد ، بچشيد )\r\nيعنى به هر حال در قيامت همه اسباب از آنها ساقط مىشود و ملائكه و ساير معبودها از مشركين بيزارى مىجويند و بطور كلى همه تابعين از متبوعين خود و متبوعين از تابعان خود اعلام برائت مىنمايند « 1 » و به آنها گفته مىشود عذابى را كه تكذيب مىكرديد\r\n\r\n\r\n","description":"","footnote":"\r\n( 1 ) - همچنانكه اين معنا در آيه 25 سورهء عنكبوت نيز آمده است .\r\n","page_name":" 23 ","page_number":23},
  {"content":"\r\n\r\nبچشيد و در آن روز آنچه را انكار مىكردند درك خواهند كرد .\r\n( 43 )  ( وَ إِذا تُتْلى عَلَيْهِمْ آياتُنا بَيِّناتٍ قالُوا ما هذا إِلَّا رَجُلٌ يُرِيدُ أَنْ يَصُدَّكُمْ عَمَّا كانَ يَعْبُدُ آباؤُكُمْ وَ قالُوا ما هذا إِلَّا إِفْكٌ مُفْتَرىً وَ قالَ الَّذِينَ كَفَرُوا لِلْحَقِّ لَمَّا جاءَهُمْ إِنْ هذا إِلَّا سِحْرٌ مُبِينٌ )  : ( و زمانيكه آيات روشن ما بر ايشان تلاوت شود ، مىگويند : اين مرد قصدى ندارد جز اينكه شما را از آنچه پدرانتان مىپرستيدند جلوگيرى كند و مىگويند : اين آيات جز دروغى كه افترا زده شده نيست و كسانى كه كافر شدند وقتى حق به نزدشان آيد مىگويند : اين جز جادويى آشكار نيست )\r\n( 44 )  ( وَ ما آتَيْناهُمْ مِنْ كُتُبٍ يَدْرُسُونَها وَ ما أَرْسَلْنا إِلَيْهِمْ قَبْلَكَ مِنْ نَذِيرٍ )  : ( با اينكه ما هيچ كتابى به اين كفار نفرستاده‌ايم كه درس آن را خوانده باشند و بتوانند سحر را تشخيص دهند و ما قبل از تو هيچ بيم رسانى بسوى آنان نفرستاديم )\r\nمىفرمايد وقتى آيات آشكار ما كه هيچ ترديدى در آن نيست براى اين مشركان خوانده مىشود ، به جاى اينكه به آن ايمان بياورند ، يكديگر را بر عليه آن و بر تقليد كوركورانه از پدرانشان تحريك مىكنند .\r\nو مىگويند اين مرد هدفى جز بازداشتن شما از دين پدرانتان ندارد و سخنان او جز افتراء به خدا چيز ديگرى نيست و آيات روشن الهى را سخنانى مىدانند كه از وجهه اصليش منحرف شده و آن را دروغى بر خدا مىشمارند .\r\nو اين كفّار ، كفرشان سبب شد كه حق صريح و آشكارى را كه بسويشان آمد و به ايشان رسيد سحرى ظاهر البطلان بنامند .\r\nو در ادامه براى آنكه اصرار آنها را در پيروى از هوى و مقاومت بدون علّت آنها را در برابر حق تأكيد نمايد فرمود : اين كافرين حق آشكار را سحر ناميدند با اينكه ما قبلا هيچ كتابى به آنها نداديم كه آن را بخوانند و با استناد و توجّه به آن ، بتوانند حق را از باطل تشخيص دهند و اين قرآن را سحر و باطل بدانند و قبل از تو هم هيچ پيامبر بيم رسانى را بسويشان نفرستاديم كه حق و باطل را برايشان بيان كرده باشد و آنها با توجه و استناد به گفته‌هاى آن پيامبر ، تشخيص بدهند كه اين قرآن حق يا باطل است .\r\n\r\n","description":"","footnote":"","page_name":" 24 ","page_number":24},
  {"content":"\r\n\r\n( 45 )  ( وَ كَذَّبَ الَّذِينَ مِنْ قَبْلِهِمْ وَ ما بَلَغُوا مِعْشارَ ما آتَيْناهُمْ فَكَذَّبُوا رُسُلِي فَكَيْفَ كانَ نَكِيرِ )  : ( و كسانى كه قبل از ايشان بودند و اينها يك دهم نيرويى را كه ما به آنها داديم ندارند ، نيز فرستادگان مرا تكذيب كردند ، و عقاب من دربارهء آنها چگونه بود ؟ )\r\nيعنى امّتهاى مكذّبى كه قبل از قريش بودند و اين قريش يك دهم نيرو و شوكت آنها را هم ندارند ، وقتى كه فرستادگان مرا تكذيب كردند ، ديديد كه من چگونه آنها را مؤاخذه و عقاب كردم ، پس عذاب قريش نيز بر من آسان است و اين عبارت در حكم تهديد و انذار كفّار است .\r\n( 46 )  ( قُلْ إِنَّما أَعِظُكُمْ بِواحِدَةٍ أَنْ تَقُومُوا لِلَّهِ مَثْنى وَ فُرادى ثُمَّ تَتَفَكَّرُوا ما بِصاحِبِكُمْ مِنْ جِنَّةٍ إِنْ هُوَ إِلَّا نَذِيرٌ لَكُمْ بَيْنَ يَدَيْ عَذابٍ شَدِيدٍ )  : ( بگو : من شما را به يك پند ، موعظه مىكنم و آن اينكه ، فقط به خاطر خدا دو به دو يا تك تك قيام كنيد و سپس تفكر كنيد كه آيا در پيامبرى كه مدّتها مصاحب شما بوده ، جنونى وجود دارد ؟ او جز يك بيم‌رسان براى شما نيست كه شما را از عذابى كه پيش روى شماست مىترساند )\r\nدر اين آيه به پيامبر صلّى اللّه عليه و إله و سلم ، امر مىكند كه مردم را به يك سفارش و وصيّت موعظه كند و آن اينكه ، براى خدا قيام كنند و منظورى جز حفظ حرمت الهى نداشته باشند و اين قيام به صورت دو به دو يا تك تك يعنى به صورت متفرّق و بدون غوغا و جار و جنجال باشد ، چون غوغا اغلب حق را مىميراند و باطل را زنده مىكند ، آنگاه به مردم امر مىنمايد كه تفكّر كنند و بيانديشند كه اين پيامبر صلّى اللّه عليه و إله و سلم كه در مدّت چهل سال ( از ولادت تا بعثت آن جناب ) همنشين و مصاحب آنها بوده آيا هيچ سابقه‌اى از سبك مغزى و خفّت رأى داشته است ؟ پس چگونه اكنون او را ديوانه قلمداد مىكنند ؟ تا به اين ترتيب به ياد آورند ، كه جز رأى محكم و استوار و فكر و نظر بلند و صداقت و امانت چيزى از او نديده‌اند و آنوقت خواهند فهميد كه پيامبر صلّى اللّه عليه و إله و سلم جز يك بيم رسان نيست كه بسوى آنها فرستاده شده تا آنها را از عاقبت اعمال كفر آميزشان و عذابى كه در پيش روى آنهاست هشدار و بيم دهد .\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nو اين امر عين خيرخواهى است نه خيانت و جنون و اين سفارش و موعظه يك ضرورت دائمى است براى آنكه انسان به جاى اينكه با هر غوغاكننده‌اى جار و جنجال به پا كند ، اندكى بيانديشد و حق را از باطل تشخيص دهد .\r\n( 47 )  ( قُلْ ما سَأَلْتُكُمْ مِنْ أَجْرٍ فَهُوَ لَكُمْ إِنْ أَجْرِيَ إِلَّا عَلَى اللَّهِ وَ هُوَ عَلى كُلِّ شَيْءٍ شَهِيدٌ )  : ( بگو : من كه از شما اجرتى نخواسته‌ام و به فرض كه چيزى خواسته باشم از آن خود شما ، چون پاداش من جز بر عهدهء خداوند نيست و او بر هر چيز ناظر است )\r\nاين كلام كه خداوند به پيامبر صلّى اللّه عليه و إله و سلم دستور مىدهد آن را به مشركان بگويد ، كنايه از اين است كه پيامبر صلّى اللّه عليه و إله و سلم در برابر دعوت آنها از ايشان مزدى نمىخواهد و به فرضى كه تاكنون مزدى از آنها خواسته باشد ، آن را به ايشان مىبخشد تا مزدى به او بدهكار نباشند ، و سپس براى دفع اين توهّم كه او كارى بىهدف و غير عاقلانه مىكند ، فرمود :\r\nمزد من فقط به عهده پروردگار است كه او ناظر و شاهد بر هر عملى است .\r\n( 48 )  ( قُلْ إِنَّ رَبِّي يَقْذِفُ بِالْحَقِّ عَلَّامُ الْغُيُوبِ )  : ( بگو پروردگار من حق را نازل مىكند و او داناى همه امور غيبى است )\r\nمراد از ( حق ) قرآن است و ( قذف ) يعنى افكندن ، و قرآن حقّى است كه به وسيلهء وحى از خداى تعالى به رسولخدا صلّى اللّه عليه و إله و سلم نازل شده ، قرآنى كه قول حق و جداكننده حق از باطل است و خداوند علّام الغيوب بوسيلهء آن باطل را نابود و دفع مىكند .\r\n( 49 )  ( قُلْ جاءَ الْحَقُّ وَ ما يُبْدِئُ الْباطِلُ وَ ما يُعِيدُ )  : ( بگو حق آمد و ديگر باطل نمىتواند از نو چيزى بياورد و با آن رونق قبلى خود را بازگرداند )\r\nمراد از آمدن حق ، نزول قرآن است كه با حجّتهاى قاطع و برهانهاى ساطع خود ، هر باطلى را از ريشه برمىافكند و مسلّم است با ظهور حق ديگر جايى براى جولان باطل نمىماند و باطل نمىتواند امر جديدى را اظهار كرده و يا امرى را كه قبلا باطل شده بار ديگر اعاده كند ، يعنى قرآن و حق ، باطل را آنچنان نابود كرده كه بكّلى از اثر ساقط شده .\r\n( 50 )  ( قُلْ إِنْ ضَلَلْتُ فَإِنَّما أَضِلُّ عَلى نَفْسِي وَ إِنِ اهْتَدَيْتُ فَبِما يُوحِي إِلَيَّ رَبِّي إِنَّهُ سَمِيعٌ قَرِيبٌ )  : ( بگو : به فرضى هم كه من گمراه شده باشم به ضرر خودم شده‌ام و اگر راه\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nيافته باشم ، به واسطهء وحى پروردگارم يافته‌ام ، كه همانا او شنواى نزديك است )\r\nدر اين آيه به رسولخدا صلّى اللّه عليه و إله و سلم القاء مىكند كه در جواب ايشان بگويد : به فرضى كه من گمراه باشم ، اين گمراهى همواره عليه خودم و از ناحيهء خودم خواهد بود و ربطى به حقّى كه به من وحى مىرسد ندارد ، چون هر انسانى ، حتّى انبياء اگر در پناه عصمت الهى نباشند در خطر ضلالت هستند ، منتها خداوند انبياء را به عصمت خود مصون از ضلالت نموده ، لذا حقّى كه به من وحى شده جز هدايت اثرى ندارد و هرگز احتمال ضلالت و گمراهى در آن وحى نيست ، زيرا از ناحيهء خدايى است كه دعا را مىشنود و بواسطهء نزديكى هيچ چيز بين او و شنيدن درخواست بندگانش مانع نمىگردد .\r\n( 51 )  ( وَ لَوْ تَرى إِذْ فَزِعُوا فَلا فَوْتَ وَ أُخِذُوا مِنْ مَكانٍ قَرِيبٍ )  : ( و اگر ببينى ، هنگامى كه كفّار به فزع مىافتند ، پس هيچ راه فرارى ندارند و هيچ چيز از خدا فوت نمىشود ، بلكه از مكانى نزديك گرفتار مىشوند )\r\nيعنى وقتى اين مشركان در هنگام مرگ به فزع جان كندن بيافتند ، نمىتوانند از چنگ مرگ بگريزند و از خدا فوت و غايب شوند و يا به جايى پناه برده و ميان خود و خدا حائل گردند ، بلكه ميان آنان و كسى كه آنها را مىگيرد هيچ فاصله‌اى نيست .\r\nچون  ( أَنَّ اللَّهَ يَحُولُ بَيْنَ الْمَرْءِ وَ قَلْبِهِ  خدا ميان انسان و قلبش حائل است ) « 1 » .\r\n( 52 )  ( وَ قالُوا آمَنَّا بِهِ وَ أَنَّى لَهُمُ التَّناوُشُ مِنْ مَكانٍ بَعِيدٍ )  : ( و گفتند : به قرآن ايمان آوردم ، ولى چگونه از مكانى دور به ايمان توانند رسيد ؟ ) .\r\n( 53 )  ( وَ قَدْ كَفَرُوا بِهِ مِنْ قَبْلُ وَ يَقْذِفُونَ بِالْغَيْبِ مِنْ مَكانٍ بَعِيدٍ )  : ( با اينكه قبلا به آن كفر ورزيدند و از مكانى دور آن را ناديده رها مىكردند )\r\n( تناوش ) ، يعنى نايل شدن و رسيدن ، مىفرمايد : در عالم آخرت كه موقف جزاست و جاى عمل نيست ، اين كفّار مىخواهند به قرآن ايمان بياورند تا نجات بيابند و حال آنكه قيامت دار جزاست و امكان عمل اختيارى در آنجا وجود ندارد ، و در آنجا غيب به شهادت مبدّل گشته و شهادت از آنها غايب شده ، يعنى مسأله جزا و قيامت كه در دنيا\r\n\r\n\r\n","description":"","footnote":"\r\n( 1 ) . سورهء انفال ، آيه 24 .\r\n","page_name":" 27 ","page_number":27},
  {"content":"\r\n\r\nبرايشان از امور غيبى بود ، در آخرت برايشان به وضوح قابل مشاهده است و به عكس عمل دنيوى و ايمان اختيارى كه در دنيا در اختيارشان بود از آنها غايب شده است .\r\nدر ادامه مىفرمايد : اينها در حالى اين سخن را مىگويند كه قبلا در دنيا به قرآن و آيات حق كافر شدند و آخرت را با اوهام و گمانهاى خود از مكانى بسيار دور انكار مىكردند ، يعنى در عالم دنيا دربارهء آخرت گمانهاى ناروا داشتند ، با اينكه آخرت غايب از حواس آنها بود و از عالم آخرت بسيار دور بودند .\r\n( 54 )  ( وَ حِيلَ بَيْنَهُمْ وَ بَيْنَ ما يَشْتَهُونَ كَما فُعِلَ بِأَشْياعِهِمْ مِنْ قَبْلُ إِنَّهُمْ كانُوا فِي شَكٍّ مُرِيبٍ )  : ( ميان ايشان و آرزوهايشان مانعى افكند ، چنان كه با نظاير ايشان از پيش همين رفتار را نمود ، همانا آنها در شكّى سخت بودند )\r\nمىفرمايد : بين مشركين كه به عذاب الهى گرفتار شدند و بين لذايذى كه در دنيا داشتند جدايى افتاد ، همانطور كه با ساير افراد شبيه ايشان در امتّهاى گذشته همين‌گونه رفتار شد ، به جهت اينكه از امر حقّ و يا امر آخرت در شكّ و ترديد عميقى بودند و سخنانى بدون دليل و نسنجيده دربارهء آن مىگفتند . « 1 »\r\n\r\n\r\n","description":"","footnote":"\r\n( 1 ) . روايات بسيار از طريق شيعه و سنّى رسيده كه اين آيات دربارهء فرو رفتن لشكر سفيانى در بيابان ( بيداء ) است كه يكى از علائم ظهور حضرت مهدى ( عج ) باشد ، ( اللّه اعلم ) ، تفسير قمى ، جلد 2 و الدّر المنثور ، جلد 5 .\r\n","page_name":" 28 ","page_number":28},
  {"content":"\r\n\r\n\r\nسورهء فاطر\r\nبسم الله الرحمن الرحيم\r\nغرض سوره : بيان توحيد ، و رسالت و معاد و اشاره به ملائكه‌اى كه واسطه‌هاى رحمت الهى هستند .\r\n\r\n[ آيهء ( 8 - 1 ) اشاره به خلقت ملائكه و استدلال بر توحيد ربوبى 
  ]\r\n( 1 )   ( الْحَمْدُ لِلَّهِ فاطِرِ السَّماواتِ وَ الْأَرْضِ جاعِلِ الْمَلائِكَةِ رُسُلًا أُولِي أَجْنِحَةٍ مَثْنى وَ ثُلاثَ وَ رُباعَ يَزِيدُ فِي الْخَلْقِ ما يَشاءُ إِنَّ اللَّهَ عَلى كُلِّ شَيْءٍ قَدِيرٌ )   : ( ستايش مخصوص خدايى است كه آسمانها و زمين را از عدم ايجاد كرد و فرشتگان را رسولانى بالدار نمود كه دو بال ، سه بال يا چهار بال دارند و او هرچه بخواهد در خلقت اضافه مىكند . همانا او بر هر امرى تواناست . )\r\n( فطر ) يعنى شكافتن از جهت طول و خداوند كه موجودات را از كتم عدم به وجود آورده گويا عدم را شكافته و از درون آن آسمانها و زمين را به ايجادى ابتدائى و بدون الگو آفريده است و به كار بردن صفت فاطر براى دلالت بر استمرار است ، يعنى ايجاد مستمّر و فيض وجود دائمى و لا ينقطع است و اگر يك لحظهء فيض از ناحيهء خدا قطع شود ، همه چيز نابود خواهد شد .\r\nدر ادامه به خلقت فرشتگان اشاره مىكند ، ملائكه ، موجوداتى مخلوقند كه واسطه بين خداوند و عالم مشهود هستند و خدا آنها را موكّل بر عالم تكوين و تشريع كرده است و قول و فعلشان مطابق امر الهى است .\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nدر اينجا خداوند آنها را داراى جناح توصيف فرموده يعنى وجود فرشتگان مجهّز به چيزى است كه مىتوانند با آن مانند بال پرندگان از آسمان به زمين و از زمين به آسمان روند ، و مىفرمايد بعضى از آنها دو بال برخى سه بال و برخى ديگر چهار بال دارند و از عبارت   ( يَزِيدُ فِي الْخَلْقِ ما يَشاءُ )   استفاده مىشود كه بعضى از ملائكه بيشتر از چهار بال دارند و بعد در مقام تعليل همه فرازهاى قبل و يا فراز اخير مىفرمايد خداوند بر انجام هر امرى قادر است چون قدرت او نامتناهى و مطلق است .\r\n( 2 )  ( ما يَفْتَحِ اللَّهُ لِلنَّاسِ مِنْ رَحْمَةٍ فَلا مُمْسِكَ لَها وَ ما يُمْسِكْ فَلا مُرْسِلَ لَهُ مِنْ بَعْدِهِ وَ هُوَ الْعَزِيزُ الْحَكِيمُ )  : ( در رحمتى را كه خداوند به روى مردم بگشايد ، هرگز كسى نمىتواند ببندد و مانع آن شود و در رحمتى را كه او ببندد ، كسى نيست كه بعد از منع خدا قادر بر گشودن آن باشد ، با اينكه او قاهرى غالب و حكيم است . )\r\nمىفرمايد آن نعمات و روزهايى كه خدا از خزانه رحمتش به بندگانش مىدهد ، در همه عالم كسى نيست كه بتواند مانع آن شود و آنچه را كه او از آنها دريغ مىكند كسى نيست كه به جاى خدا آن نعمت را به بندگان او بدهد . پس خداى تعالى افاضه‌اش ناشى از رحمت است و منعش ناشى از حكمت ، لذا همانطور كه در منع اوّل است در اعطاء نيز اوّل است . و سپس در مقام تعليل مطلب مىفرمايد او عزيز يعنى غالب و شكست‌ناپذير است ، پس هيچ كس نمىتواند مانع از امر او شود و از اعطاء يا منع او جلوگيرى كند و نيز حكيم است پس اعطاء و منعش براساس مصلحت و حكمت صورت مىگيرد .\r\n( 3 )  ( يا أَيُّهَا النَّاسُ اذْكُرُوا نِعْمَتَ اللَّهِ عَلَيْكُمْ هَلْ مِنْ خالِقٍ غَيْرُ اللَّهِ يَرْزُقُكُمْ مِنَ السَّماءِ وَ الْأَرْضِ لا إِلهَ إِلَّا هُوَ فَأَنَّى تُؤْفَكُونَ )  : ( اى مردم به ياد آوريد ، نعماتى را كه خداوند بر شما ارزانى نمود ، آيا هيچ خالقى غير از خدا هست كه شما را از آسمان و زمين روزى دهد ؟ هيچ خدايى جز او نيست پس به كجا منحرف مىشويد ؟ )\r\nدر اين آيه بر يگانگى ربوبيّت خدا استدلال مىكند به اين صورت كه معبود و إله تنها به اين جهت عبادت مىشود كه داراى ربوبيّت است و معناى ربوبيّت اين است كه او مالك تدبير امور مردم و همهء موجودات مىباشد ، و آنكسى كه امور همه مخلوقات را\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nتدبير كرده و آنها را ارتزاق مىكند و پرورش ميدهد خداى تعالى است ، نه اين الهه و معبودهاى فرضى . چون پديد آورندهء آن نعمات و نعمت خواران خداست و خلقت هم جداى از تدبير نيست ، لذا خداى سبحان إله شماست و هيچ إله ديگرى جز او نيست و خلقت و تدبير هر دو بدست اوست . و مراد از ( رزق ) هر چيزى است كه بقاء مزروق را تداوم مىدهد كه مبداء آن آسمان و زمين است . ( آسمان با اشعهء اجرام نورانى و بارانش و زمين با جذب آن اشعه و باران و رويانيدن گياه و حيوان و ساير پديده‌هايش )\r\nو حالا كه با اين برهان ثابت شد تنها معبود هستى خداى يكتاست در مقام توبيخ و ملامت مىفرمايد : پس تا كى از حق روى مىگردانيد و به سوى باطل گرايش مىيابيد و از توحيد به سوى شرك مىرويد ؟\r\nيعنى با اين كه عبادتى براى غير خداوند خالق و رازق جايز نيست ، چرا متوجّه راه حق نمىشويد و به آن اعتراف نمىكنيد ؟\r\n( 4 )  ( وَ إِنْ يُكَذِّبُوكَ فَقَدْ كُذِّبَتْ رُسُلٌ مِنْ قَبْلِكَ وَ إِلَى اللَّهِ تُرْجَعُ الْأُمُورُ )  : ( و اگر تو را تكذيب كردند به تحقيق پيامبران قبل از تو را نيز تكذيب نمودند و سرانجام كارها بسوى خدا باز مىگردد . )\r\nاين آيه در حكم تسليّت و دلگرمى رسول خداست ، مىفرمايد اگر مردم بعد از شنيدن اين برهانهاى روشن باز هم تو را انكار كردند ، اندوهگين نباش چون اين سنّت همه امّتهاى مكذّب است كه در گذشته هم ساير پيامبران را تكذيب كرده‌اند و بدان كه سرانجام همه امور بدست خداست و او مردم را مطابق استحقاقشان جزا مىدهد لذا او اين افراد مكذّب را نيز مجازات خواهد كرد و چنان نيست كه اينها بتوانند با كفر و تكذيب خود ، خدا را به ستوه و عجز درآورند .\r\n( 5 )  ( يا أَيُّهَا النَّاسُ إِنَّ وَعْدَ اللَّهِ حَقٌّ فَلا تَغُرَّنَّكُمُ الْحَياةُ الدُّنْيا وَ لا يَغُرَّنَّكُمْ بِاللَّهِ الْغَرُورُ )  : ( اى مردم همانا وعدهء خدا حق است ، پس زندگى دنيا شما را نفريبد و شيطان فريبنده با استناد به رحمت خدا شما را فريب ندهد )\r\nخطابى عمومى به همهء مردم است دربارهء مسأله معاد .\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nمىفرمايد : اى مردم وعده خدا دربارهء برانگيخته شدن مردگان و وقوع قيامت به حق است ، يعنى حتما واقع خواهد شد و در آن روز خداوند هر كسى را به سزاى اعمالش مىرساند پس هشيار باشيد كه مشغول به تلذّذ و بهره‌مندى از نعمات دنيا نشويد و خود را غرق در آنها نكنيد كه در اين صورت فريب زندگى دنيوى را خورده و از آخرت غافل خواهيد شد . و نيز به هوش باشيد كه شيطان اغفالگر شما را به خدا مغرور نكند . چون شيطان نظر مردم را از يك سو يكسره به حلم و عفو خدا و از سوى ديگر به مظاهر امتحان و استدراج و كيد الهى متوجّه مىسازد تا به آنها القا كند كه دنياطلبان از عذاب خدا ايمنند و در ماوراء اين زندگى دنيوى خبرى نيست و وعده و وعيد انبياء همه مشتى خرافات است و هرچه مردم بيشتر از معاصى و لذّات دنيا بهره‌مند شوند احترام و ارزش بيشترى دارند و كرامت بيشترى مىيابند . و اين القائات موجب مىشود كه انسان دچار غفلت گردد و آخرت را از ياد ببرد ، در حالى كه امهال و استدراج الهى ، نوعى مجازات است و مكرى از ناحيهء خداست كه به جهت غفلت و ظلم به آن دچار مىشوند .\r\n( 6 )  ( إِنَّ الشَّيْطانَ لَكُمْ عَدُوٌّ فَاتَّخِذُوهُ عَدُوًّا إِنَّما يَدْعُوا حِزْبَهُ لِيَكُونُوا مِنْ أَصْحابِ السَّعِيرِ )  : ( همانا شيطان دشمن شماست ، پس شما هم او را دشمن خود بگيريد ، چون تنها كار او اين است كه حزب خود را دعوت كند به اينكه همه اهل آتش شوند )\r\nاين آيات تحليل فراز آخر آيهء سابق است : مىفرمايد شيطان دشمن شماست و هدفى جز اغواء و گمراه كردن انسان و محروم كردن او از سعادت دنيا و حسن عاقبت ، ندارد .\r\nپس شما هم او را دشمن خود بگيريد و از پيروى دعوت و وسوسهء او اجتناب كنيد . چون شيطان منحصرا گروه پيروان خود را به سوى جهنم و آتش آن دعوت مىكند .\r\n( حزب ) يعنى گروهى از مردم كه غرض واحدى آنها را جمع كرده و شيطان هم از دعوت خود هدفى جز دوزخى كردن مردم كه از او پيروى مىكنند ، ندارد .\r\n( 7 )  ( الَّذِينَ كَفَرُوا لَهُمْ عَذابٌ شَدِيدٌ وَ الَّذِينَ آمَنُوا وَ عَمِلُوا الصَّالِحاتِ لَهُمْ مَغْفِرَةٌ وَ أَجْرٌ كَبِيرٌ )  : ( كسانى كه كافر شدند برايشان عذابى شديد خواهد بود و كسانى كه ايمان آورده و اعمال شايسته بجا آوردند ، برايشان مغفرت و پاداشى بزرگ خواهد بود )\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nدر اين آيه وعدهء حقّى را كه خداى سبحان داد ، توضيح مىدهد كه كافران نهايتشان عذاب دوزخ و مؤمنان صالح سرانجامشان آمرزش و پاداش الهى است ، اينكه ( عذاب ) را نكره آورده براى اينست كه دركات جهنّم به خاطر اختلافى كه مردم در كفر و فسق دارند ، داراى مراتب مختلفى است و عذاب جهنم يك جور نيست و در عين حال اشاره به عظمت عذاب نيز دارد . به همين ترتيب مغفرت و اجر نيز نكره آورده شده چون هم مراتب مختلفى دارند و هم اشاره به عظمت و غير قابل وصف بودن آنها دارد .\r\n( 8 )  ( أَ فَمَنْ زُيِّنَ لَهُ سُوءُ عَمَلِهِ فَرَآهُ حَسَناً فَإِنَّ اللَّهَ يُضِلُّ مَنْ يَشاءُ وَ يَهْدِي مَنْ يَشاءُ فَلا تَذْهَبْ نَفْسُكَ عَلَيْهِمْ حَسَراتٍ إِنَّ اللَّهَ عَلِيمٌ بِما يَصْنَعُونَ )  : ( آيا آنكه عمل زشتش در نظرش زيبا جلوه كرده و آن را نيك مىپندارد با كسى كه خوب و بد را مىشناسد يكى است ؟ پس خدا هر كس را بخواهد گمراه و هر كس را بخواهد هدايت مىكند ، لذا تو اى رسول ما جان خود را در حسرت و اندوه عدم هدايت آنها هلاك مكن ، كه همانا خدا به آنچه مىكنند داناست )\r\nمىفرمايد آيا فرد كافرى كه فهمش وارونه و عقلش مغلوب شده و عمل خود را بر خلاف آنچه هست مىبيند با مؤمنى كه بد و خوب را از هم تشخيص مىدهد يكسان هستند ؟ البته كه يكى نيستند براى اينكه خدا يكى از آنها را به مشيّت خود گمراه كرده ( كه همان فرد كافر است كه بد را خوب مىبيند ) و ديگرى را به اراده و مشيّت خود هدايت فرموده ( كه همان فرد مؤمن است كه عمل صالح را نيكو ديده و انجام مىدهد و عمل زشت را بد شمرده و از آن اجتناب مىكند )\r\nالبتّه اين گمراه كردن خدا امرى ابتدايى نيست تا ظلمى در حقّ كافران محسوب شود بلكه اين اضلال آنها امرى مجازاتى است كه به جهت عناد و تكبّرى كه آنها در برابر حق داشته‌اند خداوند آنها را به آن مبتلا نموده . آنگاه خطاب به رسول خدا مىفرمايد حالا كه هدايت و ضلالت منسوب به خداست پس تو نبايد به جهت كفر و تكذيب اين مشركان به اندوه و حزن گرفتار شوى چون اين خداست كه آنها را به جهت مجازاتشان گمراه و گرفتار كرده و خداوند نسبت به اعمال همه آنها آگاهى كامل دارد و با آنها به\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nحق معامله مىكند و هرگز امور بر او مشتبه نمىشود .\r\n\r\n[ آيهء ( 14 - 9 ) حصر عزّت در خداوند و توضيح كلم الطيّب و تشبيه مؤمن و كافر به دو درياى شيرين و شور 
  ]\r\n( 9 )  ( وَ اللَّهُ الَّذِي أَرْسَلَ الرِّياحَ فَتُثِيرُ سَحاباً فَسُقْناهُ إِلى بَلَدٍ مَيِّتٍ فَأَحْيَيْنا بِهِ الْأَرْضَ بَعْدَ مَوْتِها كَذلِكَ النُّشُورُ )  : ( خداست كه بادها را مىفرستد تا ابرها را برانگيزد ، پس ما آن ابرها را به سوى سرزمين مرده مىفرستيم و به وسيلهء آن آنجا را بعد از خمودى زنده مىسازيم ، امر قيامت و نشور نيز همينطور است )\r\nدر اين آيه بعثت و زنده شدن اموات در روز قيامت به احياء زمين در اثر بارش باران تشبيه شده ، يعنى همانطور كه باران بر زمين موات و خموده مىبارد و آن را سرسبز و خرّم مىكند ، انسانها نيز وقتى دوران زندگى زمينىشان به سررسيد و مردند در روز قيامت به امر الهى از گورها درآمده و زنده شده و در روى زمين براى حساب و جزا منتشر مىشوند .\r\n( 10 )  ( مَنْ كانَ يُرِيدُ الْعِزَّةَ فَلِلَّهِ الْعِزَّةُ جَمِيعاً إِلَيْهِ يَصْعَدُ الْكَلِمُ الطَّيِّبُ وَ الْعَمَلُ الصَّالِحُ يَرْفَعُهُ وَ الَّذِينَ يَمْكُرُونَ السَّيِّئاتِ لَهُمْ عَذابٌ شَدِيدٌ وَ مَكْرُ أُولئِكَ هُوَ يَبُورُ )  :\r\n( هركس كه در طلب عزّت است ، همانا عزّت به تمامه در نزد خداست و كلمهء طيّب بسوى او بالا مىرود و عمل صالح آن را در بالاتر رفتن مدد مىرساند و كسانى كه با گناهان خود با خدا نيرنگ مىكنند ، عذابى سخت دارند و مكرشان بىفايده خواهد بود )\r\n( عزّت ) يعنى حالتى كه مانع از شكست و مغلوب شدن مىگردد و صلابت اصل در معناى عزّت است .\r\nبه اين معنا عزّت به تمامه در نزد خداست چون غير از او همه موجودات در ذات خود فقير و ذليل هستند و مالك هيچ چيز نمىباشند ، پس هركس در طلب عزّت است بايد آن را به وسيله عبوديّت در بارگاه الهى يعنى با ايمان و عمل صالح كسب كند و عزّت را از خدا بجويد . در ادامه فرمود كلمه طيّب بسوى او اوج مىگيرد و عمل صالح آن را مدد مىكند .\r\n( كلم الطيّب ) يعنى سخنى كه با نفس شنونده سازگار و ملائم باشد بطوريكه از شنيدن آن ، حالت انبساط و لذّتى در شنونده ايجاد شود و كمالى را كه فاقد آن بود به وى اضافه\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nكند و اينها در صورتى تحقّق مىيابد كه آن كلام ، حق را برساند و متضمّن سعادت و رستگارى نفس باشد ، با اين بيان مراد از ( كلم الطيب ) عقايد حقّه است كه انسان آن را زير بناى اعتقاد و عمل خود قرار مىدهد و در رأس آنها كلمهء توحيد است كه ساير اعتقادات حقّه نيز به آن باز مىگردند .\r\nو ما نظير اين تفسير را در آيه 24 و 25 سوره ابراهيم دربارهء شجرهء طيّبه‌اى كه اصل آن ثابت است و شاخه‌هايش در آسمان مىباشد ، بيان كرديم . و صعود ( كلم الطيب ) به سوى خداى متعال عبارتست از تقرّب آن به نزد خدا . چون هر چيز كه به درگاه خدا نزديك شود اعتلاء يافته و از آنجا كه اعتقاد ، قائم به شخص معتقد مىباشد ، نتيجه تقّرب اعتقاد به درگاه خدا ، تقّرب صاحب و معتقد به آن است و در ادامه مسلّما وقتى اعتقاد و ايمان ، حق و صدق بود ، قهرا عمل صاحبش نيز آن را تصديق مىكند ، يعنى عمل او نيز مطابق با اعتقادش خواهد بود . چون عمل از فروع علم و از آثار آنست .\r\nلذا عمل صالح نتيجه اعتقاد حقّه است و چنين عملى سزاوار قبول در درگاه الهى است و اين عمل ، اعتقاد حق را در صعود و تقرّب به سوى خدا كمك مىنمايد .\r\nدر ادامه مىفرمايد كسانى كه به هر مكرى متوّسل مىشوند و هر عمل زشتى را مرتكب مىگردد تا بوسيله آن براى خود عزّتى كسب كنند ، بواسطهء اعمال پليدشان عذابى شديد خواهند داشت و مكرهايشان همه نابود و بىنتيجه مىشود و هيچ اثر مثبتى كه در بردارنده سعادت و عزّت آنها باشد ، نخواهد داشت .\r\n( 11 )  ( وَ اللَّهُ خَلَقَكُمْ مِنْ تُرابٍ ثُمَّ مِنْ نُطْفَةٍ ثُمَّ جَعَلَكُمْ أَزْواجاً وَ ما تَحْمِلُ مِنْ أُنْثى وَ لا تَضَعُ إِلَّا بِعِلْمِهِ وَ ما يُعَمَّرُ مِنْ مُعَمَّرٍ وَ لا يُنْقَصُ مِنْ عُمُرِهِ إِلَّا فِي كِتابٍ إِنَّ ذلِكَ عَلَى اللَّهِ يَسِيرٌ )  : ( و خداست كه شما را از خاك و سپس از نطفه خلق كرد و آنگاه شما را به صورت نر و ماده قرار داد و هيچ جنس مؤنثى باردار نمىشود و وضع حمل نمىكند مگر به علم خدا و هيچ سالخورده‌اى عمر طولانى نمىكند و هيچ مقدارى از عمرش كاسته نمىگردد مگر آنكه همه در كتابى مضبوط است و اين كار بر خدا آسان مىباشد . )\r\nهمچنانكه گفتيم خاك مبدأ بعيد خلقت بشر است كه هم آدم ابو البشر از آن آفريده\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nشده و هم خلقت ساير افراد بشر كه ظاهرا بوسيلهء نطفه است در نهايت به موّاد زمينى منتهى مىشود ، لذا نطفه مبدأ قريب خلقت انسان و خاك مبدأ بعيد آنست و خداست كه اين بشر را به صورت نر يا ماده مىآفريند ، هيچ جنس مادّه‌اى باردار نمىشود و وضع حمل نمىكند مگر اينكه علم خدا مصاحب با حمل و وضع اوست و نيز عمر هيچ فردى امتداد نمىيابد و از عمر هيچ فردى كاسته نمىشود مگر آنكه همه در كتابى ثبت و ضبط است كه مراد از اين كتاب همان لوح محفوظ است كه دگرگونى در آن راه ندارد و اين تدبير دقيق و متين و مسلّط بر كلّيات و جزئيّات حوادث بر خدا آسان است چون او داراى علم و قدرت مطلق مىباشد .\r\n( 12 )  ( وَ ما يَسْتَوِي الْبَحْرانِ هذا عَذْبٌ فُراتٌ سائِغٌ شَرابُهُ وَ هذا مِلْحٌ أُجاجٌ وَ مِنْ كُلٍّ تَأْكُلُونَ لَحْماً طَرِيًّا وَ تَسْتَخْرِجُونَ حِلْيَةً تَلْبَسُونَها وَ تَرَى الْفُلْكَ فِيهِ مَواخِرَ لِتَبْتَغُوا مِنْ فَضْلِهِ وَ لَعَلَّكُمْ تَشْكُرُونَ )  : ( اين دو دريا با هم يكسان نيستند ، يكى شيرين و گوارا و ديگر شور و تلخ و شما از هر دوى آنها گوشت تازه گرفته ، مىخوريد و اشياء زينتى استخراج كرده ، مىپوشيد و كشتىها را مىبينى كه در دريا آب را مىشكافند ، تا شما از فضل خدا چيزى به دست آوريد و شايد شكرگزار نعمتهاى او شويد . )\r\n( عذب ) يعنى آب پاكيزه و ( فرات ) آبيست كه سوز عطش را مىشكند و خنك است . ( سائغ ) يعنى آبى كه از شدّت گوارايى با سهولت به حلق فرو مىرود . ( اجاج ) يعنى آب تلخ مزه و ( ملح ) يعنى آب شور ( لحم طرى ) يعنى گوشت لطيف و تازه كه منظور از آن در اينجا گوشت ماهى يا مرغان دريايى است .\r\nو مراد از ( حليه ) زينتهايى است كه از دريا استخراج مىكنند مانند مرواريد و مرجان و انواع صدفها همچنانكه در جاى ديگرى مىفرمايد  ( يَخْرُجُ مِنْهُمَا اللُّؤْلُؤُ وَ الْمَرْجانُ  « 1 » از آن دو دريا مرواريد و مرجان بيرون مىآورد ) .\r\nمعناى ظاهرى آيه روشن است امّا در واقع مؤمن و كافر را به دو درياى شيرين و شور مثال مىزند و يكسان نبودن آنها را در كمال فطرى بيان مىكند ، اگرچه كه در بسيارى از\r\n\r\n\r\n","description":"","footnote":"\r\n( 1 ) . سورهء الرحمن آيه 22 .\r\n","page_name":" 36 ","page_number":36},
  {"content":"\r\n\r\nخواص انسانى مشاركت دارند ، ولى مؤمن بر همان فطرت اصلى خودش باقى است و بواسطهء آن به سعادت دائمى در حيات اخروى نايل مىشود ولى كافر از آن فطرت منحرف شده و به زودى به كيفر اعمالش معذّب مىگردد .\r\n( 13 )  ( يُولِجُ اللَّيْلَ فِي النَّهارِ وَ يُولِجُ النَّهارَ فِي اللَّيْلِ وَ سَخَّرَ الشَّمْسَ وَ الْقَمَرَ كُلٌّ يَجْرِي لِأَجَلٍ مُسَمًّى ذلِكُمُ اللَّهُ رَبُّكُمْ لَهُ الْمُلْكُ وَ الَّذِينَ تَدْعُونَ مِنْ دُونِهِ ما يَمْلِكُونَ مِنْ قِطْمِيرٍ )  : ( شب را در روز و روز را در شب فرو مىبرد و خورشيد و ماه را مسخر كرده تا هر يك براى مدّتى معيّن حركت كنند ، همين خداست كه پروردگار شماست و همه ملك عالم از آن اوست و خدايانى كه به جاى او مىخوانيد حتّى مالك پوستهء هسته‌اى از يك خرما هم نيستند . )\r\n( ايلاج شب در روز ) به معناى آن است كه با طولانى كردن شب ، روز را كوتاه كند و مىفرمايد اختلاف شب و روز از نظر بلندى و كوتاهى در اثر حركت اجرام آسمانيست كه خداوند آنها را براى تداوم بقا و حيات انسانى مسخّر نموده . و حال كه امر خلقت و تدبير شما در دريا و خشكى ، در آسمان و زمين همه منتسب به خداست ، پس او تنها پروردگار و مالك و مدّبر امر شماست و همه ملك آسمانها و زمين بدست اوست امّا ساير معبودها كه مشركين آنها را مىخوانند حتّى مالك روكش هستهء يك خرما ( و يا اثر باقى مانده خرما بر هستهء آن ) هم نيستند .\r\n( 14 )  ( إِنْ تَدْعُوهُمْ لا يَسْمَعُوا دُعاءَكُمْ وَ لَوْ سَمِعُوا مَا اسْتَجابُوا لَكُمْ وَ يَوْمَ الْقِيامَةِ يَكْفُرُونَ بِشِرْكِكُمْ وَ لا يُنَبِّئُكَ مِثْلُ خَبِيرٍ )  : ( اگر آنها را بخوانيد دعاى شما را نمىشنوند و بفرض اگر هم بشنوند شما را اجابت نمىكنند و روز قيامت به شرك شما نسبت به خود كافر مىشوند و هيچ كس مانند خداوند خبير و آگاه ، تو را با خبر نمىكند . )\r\nدر توضيح اينكه آن معبودها مالك هيچ چيز نيستند شاهد مىآورد و مىفرمايد ، اين معبودها چنانند كه اگر شما آنها را بخوانيد نمىشنوند ، چون مشتى بتهاى سنگى و چوبى بدون شعور و احساس هستند و ارباب شما چون ملائكه و قدّيسين هم آنچنان سرگرم كار خود هستند كه اطلاعى از پرستش شما ندارند به علاوه از ناحيهء خود ، مالك حس\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nشنوايى نيستند و خدا اين حس را به آنها نداده و به فرضى هم كه بشنوند ، قدرت بر استجابت دعاى شما را ندارند و اين معنا دربارهء بتها كه واضح است امّا درباره ملائكه و قدّيسين بايد گفت آنها نيز قدرتى كه دارند از ناحيهء خداى سبحان است و خداوند به هيچ كس از آنها اجازه نداده كه خواستهء كسانى را كه او ربّ خود مىپندارند برآورده سازند و در روز قيامت نيز اين معبودها عبادت مشركان را به خود آنها باز مىگردانند و به جاى اينكه از آنها شفاعت كنند ، از ايشان اعلام بيزارى و برائت مىنمايند . « 1 »\r\nو آخر خطاب به رسول خدا صلّى اللّه عليه و إله و سلم مىفرمايد : هيچ كس مانند خداى آگاه و خبير تو را از حقيقت امر خبردار نمىكند .\r\n\r\n[ آيهء ( 26 - 15 ) توضيح غناى مطلق پروردگار و تمثيلهايى براى انذار كافران 
  ]\r\n( 15 )  ( يا أَيُّهَا النَّاسُ أَنْتُمُ الْفُقَراءُ إِلَى اللَّهِ وَ اللَّهُ هُوَ الْغَنِيُّ الْحَمِيدُ )  : ( اى مردم شما به خدا محتاجيد و فقط او بىنياز و ستوده است . )\r\n( 16 )  ( إِنْ يَشَأْ يُذْهِبْكُمْ وَ يَأْتِ بِخَلْقٍ جَدِيدٍ  ( اگر بخواهد شما را مىبرد و خلق تازه‌اى مىآورد . )\r\n( 17 )  ( وَ ما ذلِكَ عَلَى اللَّهِ بِعَزِيزٍ )  : ( و اين امر براى خدا دشوار نيست . )\r\nبا توجّه به سياق در آيات قبلى ، ظاهرا مشركان پنداشته‌اند مىتوانند با عبادت بتها از پرستش خدا بىنياز شوند و اگر خدا آنها را به عبادت خود فرا مىخواند ، لابد به پرستش ( عبادت ) آنها احتياج دارد !\r\nلذا خداى سبحان در ردّ توهم آنها فرمود : اى مردم همهء نياز و فقر منحصر در شماست و همهء بىنيازى و غنا منحصر در خداست ، يعنى انسانها غير از فقر و حاجت چيزى ندارند و خداوند عين بىنيازى و غناست . پس خدا غنى بالذّات است و همه ما سوى اللّه بالذّات فقيرند و خدا كه خالق و مدبّر امور آنهاست غنى و حميد است ، يعنى خدا چه عطا كند و چه منع نمايد در هر صورت افعالش پسنديده است و مورد ملامت واقع نمىشود ، چون او مالك همه موجودات است و غير او چيزى را مالك نيست .\r\nو مسلما از آثار اين غناى ذاتى و ستوده بودن اين است كه اگر بخواهد شما را از بين\r\n\r\n\r\n","description":"","footnote":"\r\n( 1 ) . همچنانكه در سوره بقره آيه 166 مىفرمايد :  ( إِذْ تَبَرَّأَ الَّذِينَ اتُّبِعُوا مِنَ الَّذِينَ اتَّبَعُوا  روزى كه متابعت شدگان از پيروان خود بيزارى مىجويند . )\r\n","page_name":" 38 ","page_number":38},
  {"content":"\r\n\r\nمىبرد و از اين امر متضرّر نمىشود و خلقى جديد مىآفريند تا او را بستايند ، البتّه نه از جهت اينكه او محتاج به ثناى انسانها باشد ، بلكه از اين جهت كه او ذاتا حميد است و مقتضاى آن اين است تا خلقى باشند كه او به آنها جود و بخشش كند و آنها وى را بستايند و اين امر براى خدا دشوار نيست چون او داراى قدرت مطلقه بوده و اللّه است كه ذات مستجمع جميع صفات كماليّه مىباشد .\r\n( 18 )  ( وَ لا تَزِرُ وازِرَةٌ وِزْرَ أُخْرى وَ إِنْ تَدْعُ مُثْقَلَةٌ إِلى حِمْلِها لا يُحْمَلْ مِنْهُ شَيْءٌ وَ لَوْ كانَ ذا قُرْبى إِنَّما تُنْذِرُ الَّذِينَ يَخْشَوْنَ رَبَّهُمْ بِالْغَيْبِ وَ أَقامُوا الصَّلاةَ وَ مَنْ تَزَكَّى فَإِنَّما يَتَزَكَّى لِنَفْسِهِ وَ إِلَى اللَّهِ الْمَصِيرُ )  : ( هيچ حاملى بار گناه ديگرى را حمل نمىكند و اگر كسى كه بارش سنگين است براى برداشتن آن ديگرى را دعوت كند ، چيزى از آن را نتواند بردارد ، اگر چه خويشاوند باشد ، تو فقط كسانى را كه ناديده از پروردگار خود مىترسند و نماز را برپا مىدارند بيم مىدهى و هر كس كه تزكيه شود پس براى خودش تزكيه شده و سرانجام بازگشت به سوى خداست . )\r\nمىفرمايد هيچ نفسى در حالى كه بار گناه خودش را بدوش دارد ، بار گناه ديگرى را بدوش نمىكشد ، يعنى هيچ شخصى جز بواسطه وزر و بال گناهان خودش بازخواست نمىشود و با توجه به سياق مىخواهد بفرمايد اينكه گفتيم : خدا اگر بخواهد شما را مىبرد و خلق جديدى مىآورد ، اين توهّم را ايجاد نكند كه كافر و مؤمن همه هلاك خواهند شد و مؤمنان به كيفر جرم كافران نابود مىشوند ، اينچنين نيست بلكه هر كس مسئول عمل خويش است و هيچ كس حتّى اگر خويشاوند شخص گنه كار باشد نمىتواند بار عمل او را به دوش بكشد ، پس در تهديد ما فقط تكذيب كنندگان مورد نظر هستند .\r\nو تو اى پيامبر دعوتت هيچ سودى به حال مكذّبان ندارد ، چون دلهاى آنها مهر خورده و حق در آن نفوذى ندارد ، انذار تو فقط به سود كسانى است كه از پروردگار خود ناديده در هراس و خشيت هستند و نماز را به پا مىدارند و اين عمل آنها بواسطهء انذار توست ( و نه آنكه قبل از انذار هم خشيت داشته و نمازگزار باشند كه در اين صورت انذار پيامبر تحصيل حاصل خواهد بود . ) در ادامه به مسأله تزكيه اشاره مىكند ، ( تزكيه )\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nيعنى ملبّس شدن به خشيت از خدا و پاك كردن نفس از رذائل اخلاقى .\r\nمىفرمايد : هر كس تزكيه شود ، به نفع خود تزكيه شده و خدا از تزكيه شدن شما سودى نمىبرد و در نهايت هم به سوى او بازخواهيد گشت . و خداوند پاداش افرادى را كه نفسشان را تزكيه كردند ، خواهد داد . پس مردم بىهدف رها نشده‌اند و سرانجام بسوى خدا بازخواهند گشت . همچنانكه فرمود :  ( أَ فَحَسِبْتُمْ أَنَّما خَلَقْناكُمْ عَبَثاً وَ أَنَّكُمْ إِلَيْنا لا تُرْجَعُونَ  « 1 » آيا پنداشتيد شما را بيهوده آفريديم و شما به سوى ما بازنمىگرديد ؟ ! )\r\n( 19 )  ( وَ ما يَسْتَوِي الْأَعْمى وَ الْبَصِيرُ )  : ( و هرگز كور و بينا يكسان نيستند )\r\n( 20 )  ( وَ لَا الظُّلُماتُ وَ لَا النُّورُ )  : ( و نه تاريكيها و نه روشنايى )\r\n( 21 )  ( وَ لَا الظِّلُّ وَ لَا الْحَرُورُ )  : ( و نه سايه و نه آفتاب )\r\n( 22 )  ( وَ ما يَسْتَوِي الْأَحْياءُ وَ لَا الْأَمْواتُ إِنَّ اللَّهَ يُسْمِعُ مَنْ يَشاءُ وَ ما أَنْتَ بِمُسْمِعٍ مَنْ فِي الْقُبُورِ )  : ( و زندگان با مردگان يكسان نيستند كه همانا خدا هدايت خود را به هركس بخواهد مىشنواند و تو نمىتوانى چيزى را به مردگانى كه در گورستان كفر و جهل فرو رفته‌اند بشنوانى )\r\n( 23 )  ( إِنْ أَنْتَ إِلَّا نَذِيرٌ )  : ( تو جز بيم رسانى نيستى )\r\nظاهرا اين آيات مىخواهد از راه تشبيه بفهماند كه افراد تزكيه شده با افراد مكذّب يكسان نيستند و به منظور تأكيد نفى ، حرف ( لا ) چند مرتبه تكرار شده است .\r\n( حرور ) به معناى شدّت حرارت آفتاب و يا باد سموم است .\r\nبه هر حال در اين آيات تمثيل‌هايى براى مؤمن و كافر وجود دارد و مىخواهد آثار و تبعات اعمال آنها را شرح دهد .\r\nلذا مؤمن ، بصير و نورانى و زنده است ، چون ايمان او را احياء كرده ، يعنى مؤمن قبل از ايمان مرده بود و خداى تعالى به واسطهء هدايت و ايمان او را زنده كرد ، زيرا او در نفس خود استعداد آن را داشت و آنگاه خطاب به رسولخدا صلّى اللّه عليه و إله و سلم مىفرمايد تو اى\r\n\r\n\r\n","description":"","footnote":"\r\n( 1 ) . سوره مؤمنون آيه 115 .\r\n","page_name":" 40 ","page_number":40},
  {"content":"\r\n\r\nرسول ما نمىتوانى به اين كفّارى كه بر دلهايشان مهر زده شده و چون مردگانى هستند كه در گور جهل و غفلت و گمراهى خفته‌اند ، چيزى را بشنوانى و آنها را هدايت كنى و تو وظيفه‌اى غير از انذار آنها ندارى .\r\n( 24 )  ( إِنَّا أَرْسَلْناكَ بِالْحَقِّ بَشِيراً وَ نَذِيراً وَ إِنْ مِنْ أُمَّةٍ إِلَّا خَلا فِيها نَذِيرٌ )  : ( همانا ما تو را به حق بشارت دهنده و بيم رسان فرستاديم و هيچ امّتى نيست مگر اينكه بيم رسانى در آن بوده . )\r\nيعنى اى پيامبر ما تو را براى بشارت و انذار خلق فرستاده‌ايم و اين كار ما امرى نو ظهور و بىسابقه نيست بلكه اين سنّت الهى است كه همواره در ميان همهء امّتها رسولانى را جهت انذار مىفرستاده .\r\n( 25 )  ( وَ إِنْ يُكَذِّبُوكَ فَقَدْ كَذَّبَ الَّذِينَ مِنْ قَبْلِهِمْ جاءَتْهُمْ رُسُلُهُمْ بِالْبَيِّناتِ وَ بِالزُّبُرِ وَ بِالْكِتابِ الْمُنِيرِ )  : ( و اگر تو را تكذيب مىكنند ، به تحقيق كسانى كه قبل از ايشان بودند و پيامبرانشان با معجزات و پيامها و كتاب آشكار و روشن به نزدشان آمدند ، آنها را تكذيب كردند )\r\n( بيّنات ) يعنى آيات و معجزات آشكار . ( زبر ) يعنى مصاحفى كه متضمنّ ياد خدا بوده ، امّا فاقد احكام و شرايع بوده است و ( كتاب منير ) يعنى كتابهاى آسمانى حاوى احكام و شرايع مانند كتاب نوح و ابراهيم و موسى و عيسى .\r\nاين آيه نيز در مقام تسليّت و دلگرمى رسولخداست تا بداند كه تكذيب امّت او امر نو ظهور و بىسابقه‌اى نيست .\r\n( 26 )  ( ثُمَّ أَخَذْتُ الَّذِينَ كَفَرُوا فَكَيْفَ كانَ نَكِيرِ )  : ( سپس من آنها را كه كفر ورزيدند ، مؤاخذه كردم و انكار آنها چگونه بود ؟ )\r\n( اخذ ) كنايه از عذاب است و ( نكير ) به معناى انكار مىباشد .\r\nمىفرمايد : من در اثر كفر و تكذيبشان آنها را با عذاب خود مؤاخذه كردم ، سپس ديديد كه نتيجه انكار آنها چگونه بود ؟ يعنى بدانيد كه اكنون نيز اگر مرتكب كفر و تكذيب شويد شما را عذاب خواهم كرد .\r\n\r\n","description":"","footnote":"","page_name":" 41 ","page_number":41},
  {"content":"\r\n\r\n\r\n[ آيهء ( 38 - 27 ) ذكر آياتى براى اثبات توحيد و توضيح مسأله اصطفاء 
  ]\r\n( 27 )  ( أَ لَمْ تَرَ أَنَّ اللَّهَ أَنْزَلَ مِنَ السَّماءِ ماءً فَأَخْرَجْنا بِهِ ثَمَراتٍ مُخْتَلِفاً أَلْوانُها وَ مِنَ الْجِبالِ جُدَدٌ بِيضٌ وَ حُمْرٌ مُخْتَلِفٌ أَلْوانُها وَ غَرابِيبُ سُودٌ )  : ( آيا نديدى كه خدا از آسمان آبى فرستاد . پس با آن ميوه‌هايى از زمين بيرون آورديم كه رنگهاى مختلف دارد و نيز از كوهها راههاى سفيد و سرخ با رنگهاى مختلف و سياهىهاى غليظ پديد آورديم )\r\nاين آيه حجّت ديگرى بر توحيد است با اين بيان كه خداوند با كمال قدرت و حكمت خود بارانها را از آسمان نازل مىكند و نباتات و ميوه‌ها را مىروياند و چون آب باران واحد است قاعدتا اگر بيرون آمدن ميوه‌ها فقط مستند به باران بود ، بايد همهء ميوه‌ها يكرنگ باشند ، با اينكه مىبينيم ميوه‌ها رنگهاى مختلفى دارند ، پس اين امر به دست تدبير الهى است و نيز خداوند به تدبير خود در بعضى از كوهها راههايى سفيد و سرخ و سياه پديد آورده و اين اختلاف رنگ در كوهها يا راههاى ميان آنها ناشى از اختلاف تركيبات و عناصر آنهاست .\r\n( 28 )  ( وَ مِنَ النَّاسِ وَ الدَّوَابِّ وَ الْأَنْعامِ مُخْتَلِفٌ أَلْوانُهُ كَذلِكَ إِنَّما يَخْشَى اللَّهَ مِنْ عِبادِهِ الْعُلَماءُ إِنَّ اللَّهَ عَزِيزٌ غَفُورٌ )  : ( و بعضى از آدميان و جانوران و چهارپايان نيز به رنگهاى مختلف هستند ، و همانا منحصرا از ميان بندگان خدا فقط دانايان از او بيم دارند و خدا نيرومند و آمرزنده است . )\r\nيعنى بعضى از مردم و حيوانات نيز مانند كوهها و ميوه‌ها داراى رنگهاى مختلف هستند و اين امر نيز ناشى از تدبير خداست .\r\nآنگاه مىفرمايد اين آيات اثر خود را كه ايمان حقيقى به خدا و خشيت از اوست تنها در علماء مىبخشد نه در جاهلان ، و انذار هم فقط در آنها نتيجه‌بخش است و مراد از ( علماء ) علماء باللّه هستند ، يعنى كسانى كه خداى سبحان را به اسماء و صفات و افعالش مىشناسند و دلهايشان به واسطهء آن آرامش مىيابد و شك و ترديد از آنها زايل مىشود و در اثر آن باطنشان خاشع و ظاهرشان خاضع و فروتن مىگردد .\r\nو در آخر مىفرمايد خدا عزيز و آمرزنده است پس بواسطهء عزّت و غلبه‌اش عارفان از او خشيت دارند و به جهت آمرزندگى و مغفرتش به او ايمان دارند و مشتاق به لقاء او هستند .\r\n\r\n","description":"","footnote":"","page_name":" 42 ","page_number":42},
  {"content":"\r\n\r\n( 29 )  ( إِنَّ الَّذِينَ يَتْلُونَ كِتابَ اللَّهِ وَ أَقامُوا الصَّلاةَ وَ أَنْفَقُوا مِمَّا رَزَقْناهُمْ سِرًّا وَ عَلانِيَةً يَرْجُونَ تِجارَةً لَنْ تَبُورَ )  : ( همانا كسانى كه كتاب خدا را مىخوانند و نماز به پا مىدارند و از آنچه روزيشان داده‌ايم در پنهان و آشكار انفاق مىكنند به تجارتى كه نابودى ندارد اميد بسته‌اند . )\r\n( 30 )  ( لِيُوَفِّيَهُمْ أُجُورَهُمْ وَ يَزِيدَهُمْ مِنْ فَضْلِهِ إِنَّهُ غَفُورٌ شَكُورٌ )  : ( تا خدا پاداش آنها را تمام و كمال بدهد و از كرم و فضل خويش بر آنها بيافزايد ، همانا او آمرزنده و بسيار شكرگزار است . )\r\n( تلاوت كتاب ) يعنى خواندن قرآن و ( اقامهء نماز ) به معناى تداوم در برآوردن آن و محافظت بر عدم ترك آن است و انفاق سرّى و علنى يعنى اينكه آنها از مال خود به فقرا مىدهند امّا در انفاقهاى مستحبّى از بيم ريا ، آن را پنهانى مىدهند و در انفاق واجب براى شيوع يافتن اطاعت خدا و تشويق ديگران ، آن را به صورت آشكارا مىبخشند .\r\nبه هر حال اين چنين افرادى به تجارتى اميد دارند كه به هيچ وجه خسارت و ضرر نمىآورد ، چون آنها با خدا معامله كرده‌اند و اين اعمال را انجام داده‌اند تا خداوند پاداشهايشان را بطور كامل بدهد و چيزى از ثواب اعمال آنها از ايشان فوت نشود ، بلكه خداوند از فضل خود نيز بر پاداش آنها مىافزايد همچنانكه فرمود  ( مَنْ جاءَ بِالْحَسَنَةِ فَلَهُ خَيْرٌ مِنْها  « 1 » هر كس عمل نيكى بياورد پاداشى بهتر از آن خواهد داشت ) ، يا در جاى ديگر پاداش آنها را ده برابر ناميد « 2 » ممكن است مراد از آن زيادتى از غير سنخ ثواب اعمال باشد همچنانكه مىفرمايد  ( لَهُمْ ما يَشاؤُنَ فِيها وَ لَدَيْنا مَزِيدٌ  « 3 » در بهشت براى آنها هر چه بخواهند هست و نزد ما بيش از آن نيز خواهد بود . )\r\n( 31 )  ( وَ الَّذِي أَوْحَيْنا إِلَيْكَ مِنَ الْكِتابِ هُوَ الْحَقُّ مُصَدِّقاً لِما بَيْنَ يَدَيْهِ إِنَّ اللَّهَ بِعِبادِهِ لَخَبِيرٌ بَصِيرٌ )  : ( آنچه از اين قرآن به تو وحى كرديم حق است و تصديق‌كننده كتابهاى\r\n\r\n\r\n","description":"","footnote":"\r\n( 1 ) . سوره نمل آيه 89\r\n( 2 ) . سوره انعام آيه 160\r\n( 3 ) . سوره ق آيه 35\r\n","page_name":" 43 ","page_number":43},
  {"content":"\r\n\r\nقبلى مىباشد همانا خداوند نسبت به بندگانش آگاه و بيناست )\r\nمىفرمايد اين قرآن كتاب حقّى است كه به هيچ وجه باطل در آن راه ندارد و كتابهاى آسمانى پيش از خود را تأييد مىكند و خداوند چون نسبت به اعمال و احوال بندگان آگاه و بيناست كتابهاى هدايت كننده را بوسيله رسولانش براى آنها ارسال مىنمايد .\r\n( 32 )  ( ثُمَّ أَوْرَثْنَا الْكِتابَ الَّذِينَ اصْطَفَيْنا مِنْ عِبادِنا فَمِنْهُمْ ظالِمٌ لِنَفْسِهِ وَ مِنْهُمْ مُقْتَصِدٌ وَ مِنْهُمْ سابِقٌ بِالْخَيْراتِ بِإِذْنِ اللَّهِ ذلِكَ هُوَ الْفَضْلُ الْكَبِيرُ  « 1 » آنگاه اين كتاب را\r\n\r\n\r\n","description":"","footnote":"\r\n( 1 ) . شرح : در آيه شريفه كتاب ، تعبير به ميراث شده ، به جهت آنست كه در ميراث بيگانه نصيبى ندارد لذا بيگانگان امّت كه منكرين و منافقانند ، از قرآن بهره و نصيبى براى آنان نيست ، قرآنى كه بدون جستجوى مؤمنان بلكه به محض عنايت الهى به ايشان نازل گشته ، ممكن است اشاره بر اين باشد كه چنانچه سهام ارث به تمام و نصف و ثلث و ربع و سدس و ثمن مختلف مىگردد ، همينطور فهم قرآن مجيد نيز نظر به استعداد و قابليت بندگان مؤمن مختلف است ، زيرا بعضى به لفظ و قرائت و برخى به معانى ظاهرى و بعض ديگر به تفسير و شروح آن و برخى ديگر به مطالب عميق‌تر و بعض ديگر به بواطن و برخى ديگر به حقايق آن موفق مىشوند .\r\nلذا در آيه شريفه عاملين و ايمان آورندگان حقيقى را سه دسته نموده ، چون در لسان قرآن ميزان سنجش ، عمل هر فرد مسلمان واقعى است كه به دستورات كتاب مبين كوشا باشد ، اين چنين فردى اهل نجات است ، و برزخ و قيامت او سهل گذرد ، در اين آيه شريفه افراد را سه دسته نموده ، و در آيه 113 سوره و الصافات صحبت از دو دسته شده ( از ذريّات ابراهيم و اسحاق محسن و ظالم لنفسه )\r\nو امّا دسته سوم مذكور در اين آيه ، منحصر به معصومين است كه در واقع تناسبى چندان با دو دسته قبلى و يا با دو دسته آيه 113 ندارند ، زيرا خلقت معصومين از شجره طيّبه است و سايرين از شجره شتّى ، تفاوت بسيار بين آنان وجود دارد و در اخبار آمده كه ارواح آنها دو هزار سال قبل از ارواح مؤمنين آفريده شده و آنان به موجب حديث يك نشئه از ديگران جلوترند ، زيرا آنان در رحم مادر حرف مىزدند و همدم مادر بودند و آنجا مانند سايرين در دنيايند ، و در دنيا مانند سايرين در برزخ‌اند و در برزخ مانند سايرين در نعمات اخروى هستند ، مىبينند آينده را و مىشنوند نشنيده‌هاى ديگران را و مورد خطاب‌اند .\r\nلذا كليه تابعين انبياء عظام كه معتقدات صحيح كسب نموده و اهل عمل به دستورات پيامبرانشان بوده باشند شامل ايندو دسته قرار مىگيرند ( ظالم لنفسه و مقتصد )\r\nدسته اول كه ظالم لنفسه باشند از امّت هر يك از پيامبران و اولاد آنان بموجب آيه امانت سوره احزاب ظلوم و جهول خوانده شدند زيرا به خود ستم كرده و به پروردگارشان جاهلند يعنى با داشتن عقايد صحيح به اصول و به فضل خداى تعالى اميدوارند و ليكن در اعمال سست هستند و نفس آنان بر آنها غالب است ، لذا در قيامت آنانرا نگه مىدارند تا تصفيه و پاك شوند ، و در برزخ هم حسرت و ندامت بسيار دارند ، و بعد آنها به بهشت و نعمات آن مىرسند و مىگويند :\r\n ( الْحَمْدُ لِلَّهِ الَّذِي أَذْهَبَ عَنَّا الْحَزَنَ ) \r\n","page_name":" 44 ","page_number":44},
  {"content":"\r\n\r\nبه كسانى از بندگان خود كه انتخابشان كرده‌ايم به ميراث داديم ، پس بعضى از ايشان به نفس خود ستمگرند و بعضى ميانه‌رو هستند و برخى از آنها به اذن خدا به سوى نعمات و خيرات مىشتابند ، اين همان فضل بزرگ است . )\r\nمىفرمايد : بعد از آنكه ما قرآن را به تو وحى كرديم ، آن را به ذريّه تو به ارث داديم ، البته آن ذريّه‌اى كه ما آنها را اختيار كرده و از بين همه بزرگان آنان را خالص كرده و برگزيديم كه منظور امامان اولاد فاطمه زهرا ( س ) مىباشند و از هر دو گروه سنّى و شيعه\r\n\r\n\r\n","description":"","footnote":"\r\nو چنانچه در سوره معارج آيه 4 :  فِي يَوْمٍ كانَ مِقْدارُهُ خَمْسِينَ أَلْفَ سَنَةٍ  آمده ، روز قيامت را پنجاه هزار سال ( چه سالى ) ذكر نموده ، اينمدت طولانى جهت مسلمانان با عقيده صحيح است كه به حساب آنان رسيدگى مىشود ، از حق اللّه و حق النّاس ، ولى كفّار و مشركين و . . . ديگر داخل دوزخ و دركات مىگردند .\r\nدسته دوم : مقتصدين و محسنين يعنى متعبدين جدّ و جهد كننده در راه حق كه متمايل به عقل و غالب بر نفس هستند و از مشتهيات نفسانى پرهيز كنند و كسى را بضلالت و گمراهى نكشانيده و خون فردى را نريخته و در انفاق خوددارى نكرده ، بموجب آيه 10 سوره حديد  ( وَ ما لَكُمْ أَلَّا تُنْفِقُوا فِي سَبِيلِ اللَّهِ وَ لِلَّهِ مِيراثُ السَّماواتِ وَ الْأَرْضِ لا يَسْتَوِي مِنْكُمْ مَنْ أَنْفَقَ مِنْ قَبْلِ )  و به حق امام عارف باشد ، با حساب اندكى به بهشت و نعمات آن برسد و از فزع اكبر مصون باشد و حق النّاس به گردن نداشته باشند ، گويند :  ( الْحَمْدُ لِلَّهِ الَّذِي صَدَقَنا وَعْدَهُ وَ أَوْرَثَنَا الْأَرْضَ نَتَبَوَّأُ مِنَ الْجَنَّةِ حَيْثُ نَشاءُ فَنِعْمَ أَجْرُ الْعامِلِينَ ) \r\nدسته سوم : كه در آيه مطلع سابق بالخيرات ( ائمه معصومين ) ناميده شده‌اند ، وارثان علم كتاب الهى و برگزيدگان از بندگانند ، اينان بدون حساب داخل بهشت مىشوند .\r\nو از حضرت امام صادق عليه السّلام روايت شده : سابق بالخيرات يحوم حول ربّه ، اينان مقربّند و ناجى و بىحساب داخل بهشت مىشوند .\r\nمقتصدين ( يحوم حول عقله ) معاقبند و ناجى ، با حساب اندك داخل شوند .\r\nظالم لنفسه ( يحوم حول نفسه ) معذّبند و ناجى ، با تصفيه پاك شده داخل شوند .\r\nايضا فرمود : ظالم لنفسه منّا ( اولاد و امّت ) من لا يعرف حق الامام\r\nو المقتصد منّا ( اولاد و امّت ) العارف به حق الامام\r\nو السابق بالخيرات ( هو الامام ) كلهم مغفور لهم\r\nنتيجه آنكه دسته اول ستمكار به خود و جاهل به امام و معبودشان هستند\r\nو دسته دوم مقتصدين محسنين عارف به امام و معبودشان مىباشند .\r\nلذا جديّت نمائيم در اين عمر كوتاه به اعمال صالحه و وظايف محوّله و كسب عقائد صحيحه ، تا از امّت يا اولاد رسول الله محسوب شويم و شامل دسته اول گرديم ( زيرا ادّعاى ما آنست كه امّت محمّد مصطفى هستيم اگر نفى كنند چه مىشود ؟ ) و طوبى به حال دسته دوم ، اللهم ارزقنا و وفّقنا ، الهى به ذات لا يزالت و به معاقد عزّ من عرشت و به حق انبياء و اولياء كرامت على الخصوص جيبه‌ات سيدة نساء العالمين ما را از مقتصدين قرار بده ، انشاء اللّه تعالى ( مصحح )\r\n","page_name":" 45 ","page_number":45},
  {"content":"\r\n\r\nاز رسولخدا نقل شده كه ( من ميان شما دو چيز گرانبها باقى مىگذارم ، كتاب خدا و عترتم اهل بيتم كه آن دو از هم جدا نخواهند شد تا وقتى كه نزد من در كنار حوض كوثر بر من وارد شوند ) « 1 » پس خداوند كتاب قرآن را به معصومين عليه السّلام ارث داده نه همه بندگان ، چون بعضى از بندگان ظالم به نفس خود بوده و گناهكارند و بعضى ميانه‌رو هستند و به خيرات نزديكترند و گروه سوم شتابنده بسوى خيرات مىباشند يعنى به درجات قرب نزديك هستند و به خاطر فعل خيرات ، بر آن دو طائفه ديگر امامت دارند و به سبب همين امامت مستحقّ وراثت كتاب مىباشند و اين امر به اذن خداست چون آنها در هيچ فعلى مستقل از پروردگار خود نيستند و اين ارث دادن كتاب ، فضلى بزرگ از ناحيه خداست كه فعاليّت و كوشش كسى در آن مؤثر نيست و چنان نيست كه كسى از راه عمل به وظايف به اين فضل نايل شود . برخى مفسرّان گفته‌اند مراد از بندگان برگزيده و سابق به خيرات علماء امّت يا امّت محمد صلّى اللّه عليه و إله و سلم هستند كه اين قول ضعيفى است .\r\n( 33 )  ( جَنَّاتُ عَدْنٍ يَدْخُلُونَها يُحَلَّوْنَ فِيها مِنْ أَساوِرَ مِنْ ذَهَبٍ وَ لُؤْلُؤاً وَ لِباسُهُمْ فِيها حَرِيرٌ )  : ( بهشتهاى جاويدى كه وارد آن شوند و در آنجا با دستبندهايى از طلا و مرواريد زينت كنند و لباسشان در آنجا حرير است )\r\nدر اينجا آن فضل كبير را توضيح مىدهد و مىفرمايد آن فضل بزرگ بهشتهاى جاويدى است كه در آن نعماتى چنين و چنان برايشان آماده شده و كه خداوند از فضل خود به آنان مىبخشد .\r\n( 34 )  ( وَ قالُوا الْحَمْدُ لِلَّهِ الَّذِي أَذْهَبَ عَنَّا الْحَزَنَ إِنَّ رَبَّنا لَغَفُورٌ شَكُورٌ )  : ( و گويند :\r\nسپاس مخصوص خدايى است كه غم و اندوه را از ما ببرد همانا پروردگار ما آمرزنده و شكرگزار است )\r\n( 35 )  ( الَّذِي أَحَلَّنا دارَ الْمُقامَةِ مِنْ فَضْلِهِ لا يَمَسُّنا فِيها نَصَبٌ وَ لا يَمَسُّنا فِيها لُغُوبٌ )  :\r\n( همان خدايى كه از كرم خويش ما را به اين سراى دائم وارد كرد كه در اينجا هيچ رنج و ملالى به ما نمىرسد )\r\n\r\n\r\n","description":"","footnote":"\r\n( 1 ) . حديث ثقلين مشهور\r\n","page_name":" 46 ","page_number":46},
  {"content":"\r\n\r\nاين حكايت گفتار ظالمان به نفس و مقتصدين از امّت پيامبر صلّى اللّه عليه و إله و سلم است چون سابقين به خيرات گناهى در صحيفهء اعمال خود ندارند « 1 » تا از بابت آن اندوهگين و هراسان باشند ، و مراد از ( حزن ) شدائد و مصائب و اندوهى است كه در دنيا داشته‌اند و برخى ديگر گفته‌اند مراد از آن ، اندوهى است كه بعد از مرگ و قبل از ورود به بهشت آنها را احاطه مىكند كه منشاء آن ترس از گناهان است .\r\nبه همين دليل هم پروردگار خود را با صفت آمرزنده و شكور ياد مىكنند چون خداوند لغزشهاى آنها را آمرزيده و از فضل خود ثواب آنها را افزون نموده است .\r\nو در ادامه در ثناى پروردگار خود مىگويند او خدايى است كه ما را به منزلى وارد نموده كه هيچكس از آنجا بيرون نمىرود و كوچ نمىكند و ما را بدون استحقاق در بهشتى وارد كرده كه مشقّت و تعبى در آن نيست و ما در آنجا در طلب آنچه مىخواهيم دچار خستگى و كندى نمىشويم ، چون هرچه آرزو كنيم در آنجا هست .\r\n( 36 )  ( وَ الَّذِينَ كَفَرُوا لَهُمْ نارُ جَهَنَّمَ لا يُقْضى عَلَيْهِمْ فَيَمُوتُوا وَ لا يُخَفَّفُ عَنْهُمْ مِنْ عَذابِها كَذلِكَ نَجْزِي كُلَّ كَفُورٍ )  : ( و كسانى كه كفر ورزيدند ، برايشان آتش جهنّم است كه نه مرگشان مىدهند كه بميرند و نه عذاب جهنّم را از آنان سبك مىكنند ، اينچنين هر كفر پيشه‌اى را سزا مىدهيم . )\r\nيعنى آتش جهنّم جزاى مخصوص كافران است كه از آنها جدا نمىشوند و در آنجا نه حكم مرگ بر آنها رانده مىشود كه بميرند و از عذاب رها شوند و نه عذاب آتش از آنها تخفيف مىپذيرد تا اندكى بياسايند بلكه آن عذاب عظيم ملازم آنها خواهد بود و در آخر فرمود : ما اينچنين هر كفران پيشهء ناسپاسى را جزا مىدهيم . همچنانكه در جاى ديگرى در وصف دوزخيان و از قول آنها نقل مىشود  ( وَ نادَوْا يا مالِكُ لِيَقْضِ عَلَيْنا رَبُّكَ قالَ إِنَّكُمْ ماكِثُونَ  « 2 » گويند : اى مالك جهنّم بايد پروردگارت دربارهء ما حكم\r\n\r\n\r\n","description":"","footnote":"\r\n( 1 ) . مصطفى شاكر ، گويندگان اين قول را مقتصدين و سابقين به خيرات دانسته است كه اين سخن با متن الميزان و تفاسير ديگر در تضاد است . ( مترجم )\r\n( 2 ) . سورهء زخرف ، آيه 77 .\r\n","page_name":" 47 ","page_number":47},
  {"content":"\r\n\r\nمرگ براند ، گويد همانا شما ماندگار خواهيد بود . )\r\n( 37 )  ( وَ هُمْ يَصْطَرِخُونَ فِيها رَبَّنا أَخْرِجْنا نَعْمَلْ صالِحاً غَيْرَ الَّذِي كُنَّا نَعْمَلُ أَ وَ لَمْ نُعَمِّرْكُمْ ما يَتَذَكَّرُ فِيهِ مَنْ تَذَكَّرَ وَ جاءَكُمُ النَّذِيرُ فَذُوقُوا فَما لِلظَّالِمِينَ مِنْ نَصِيرٍ )  : ( و آنها در جهنّم فرياد زنند : پروردگارا ما را از اينجا خارج كن تا كار شايسته‌اى غير از آنچه مىكرديم ، انجام دهيم . خطاب رسد : آيا آنقدر عمرتان نداديم كه هر كه اهل پند گرفتن بود اندرز پذيرد ؟ و بيم رسان نيز برايتان آمد . پس بچشيد كه ستمگران ياورى ندارند . )\r\nيعنى كفّار در آتش جهنّم با ناله و استغاثه شيون مىكنند و مىگويند : پروردگارا ما را از جهنّم بيرون آور تا عمل صالحى غير از آنچه در دنيا عمل كرديم بجا آوريم ، در پاسخ به آنها گفته مىشود : هرگز ! مگر ما به شما عمر كافى نداديم كه در آن هر كس مىخواست متذكّر شود ، مجال آن را داشته باشد ؟ امّا شما متذكّر نشديد و ايمان نياورديد ، به علاوهء اينكه پيامبر بيم رسان هم به نزد شما آمد امّا شما به او ايمان نياورده و كفر ورزيديد حال بچشيد اين عذاب را كه ستمكاران ياورى نخواهند داشت تا آنان را از عذاب برهاند و چگونه داشته باشند با اينكه ياوران دنيايى آنها در كنارشان دچار عذابند ؟ !\r\n( 38 )  ( إِنَّ اللَّهَ عالِمُ غَيْبِ السَّماواتِ وَ الْأَرْضِ إِنَّهُ عَلِيمٌ بِذاتِ الصُّدُورِ )  : ( همانا خدا داناى نهفتهء آسمانها و زمين است ، بدرستى كه او داناى به اسرار و مكنونات سينه‌هاست )\r\nمىفرمايد علم خدا نامحدود است و هيچ چيز در مقايسه با علم او مخفى و غيبى محسوب نمىشود ، پس عالم به اسرار سينه‌ها است و با شما مطابق آنچه در باطنتان از آثار اعمال و عقايد ، نهفته داريد ، رفتار مىكند و بر طبق آن شما را محاسبه و مؤاخذه مىنمايد ، خواه ظاهرتان مطابق با باطنتان باشد و خواه مخالف . همچنانكه فرمود  ( إِنْ تُبْدُوا ما فِي أَنْفُسِكُمْ أَوْ تُخْفُوهُ يُحاسِبْكُمْ بِهِ اللَّهُ  « 1 » چه آنچه در باطن داريد مخفى كرده يا آشكار كنيد خداوند شما را بابت آن محاسبه مىكند ) ، چون قيامت روزى است كه امور مخفى و سرّى آشكار مىشود  ( يَوْمَ تُبْلَى السَّرائِرُ )  « 2 »\r\n\r\n\r\n","description":"","footnote":"\r\n( 1 ) . سوره بقره آيه 284\r\n( 2 ) . سوره طارق آيه 9\r\n","page_name":" 48 ","page_number":48},
  {"content":"\r\n\r\n\r\n[ آيهء ( 45 - 39 ) احتجاج بر عليه مشركين و بيان اينكه مكر سيىء جز به اهل آن نمىرسد و اگر خدا بخواهد مردم را به جهت گناهانشان مؤاخذه كند ، جنبده‌اى بر روى زمين نمىماند 
  ]\r\n( 39 )  ( هُوَ الَّذِي جَعَلَكُمْ خَلائِفَ فِي الْأَرْضِ فَمَنْ كَفَرَ فَعَلَيْهِ كُفْرُهُ وَ لا يَزِيدُ الْكافِرِينَ كُفْرُهُمْ عِنْدَ رَبِّهِمْ إِلَّا مَقْتاً وَ لا يَزِيدُ الْكافِرِينَ كُفْرُهُمْ إِلَّا خَساراً )  : ( او كسى است كه شما را در زمين جانشين قرار داد ، پس هر كس كافر شود ، كفرش بر عليه خود اوست و كفر كافران نزد پروردگارشان اثرى بيش از خشم و سخط ندارد و كفر آنها جز خسارت و زيان چيزى برايشان نمىافزايد . )\r\nخليفه بودن مردم در زمين به معناى آن است كه همواره آيندگان جانشين پيشينيان مىشوند و قدرت و تسلّط بر دخل و تصرّف و بهره‌بردارى از زمين را مىيابند و جانشينى آنها از يكديگر ، جزئى از خلقتشان است چون خلقت آنها از راه توالد و تناسل است و آنها را همواره به دو گروه سابق و لاحق تقسيم مىكند و اين شيوه ، تدبيرى است كه از خلقت آنها جدا نمىشود ؛ چون چنين تدبيرى خاصّ اوست كه خالق و مدبّر يگانهء عالم مىباشد ، لذا هر كس به اين حقيقت كافر شود و آن را بپوشاند و ربوبيّت را به غير خدا نسبت دهد كفرش بر عليه خود اوست زيرا وزر و وبالش دامنگير خودش مىشود و اين كفر در نزد پروردگارش هيچ اثرى ندارد جز اين كه باعث شدّت خشم و عذاب خدا مىگردد ، چون چنين كسانى از عبوديّت پروردگارشان اعراض كرده و ساحت الهى را خوار مىشمارند و به نفس خود ستم كرده و خسارت مىبينند زيرا نفسى را كه قابليت كمال و سعادت داشت ، دچار شقاوت و عذاب مىنمايند و به زودى نتيجه اين اعمال آنها در قيامت و دار جزا به آنها خواهد رسيد .\r\n( 40 )  ( قُلْ أَ رَأَيْتُمْ شُرَكاءَكُمُ الَّذِينَ تَدْعُونَ مِنْ دُونِ اللَّهِ أَرُونِي ما ذا خَلَقُوا مِنَ الْأَرْضِ أَمْ لَهُمْ شِرْكٌ فِي السَّماواتِ أَمْ آتَيْناهُمْ كِتاباً فَهُمْ عَلى بَيِّنَةٍ مِنْهُ بَلْ إِنْ يَعِدُ الظَّالِمُونَ بَعْضُهُمْ بَعْضاً إِلَّا غُرُوراً )  : ( بگو به من خبر دهيد ببينم اين شركايى كه به غير خدا مىخوانيد چه چيزى از زمين را آفريده‌اند و يا در آسمانها شركتى دارند ؟ و يا ما به ايشان كتابى نازل كرده و در آن از وجود چنين شريكى خبر داده‌ايم ؟ اين مشركين دليل آشكارى بر شرك خود دارند ؟ نه ، هيچ يك از اين موارد نيست بلكه ستمكاران به يكديگر وعدهء دروغين مىدهند . )\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nدر اين آيه خداوند به رسول خود تلقين مىكند كه چگونه عليه مشركان و ربوبيّت معبودهاى آنها احتجاج كند و بيان اين حجّت اين است كه اگر بتها و آلهه‌ها اربابى به غير خدا باشند ، بايد لااقل بخشى از تدبير عالم به دست آنها باشد و اگر چنين تدبيرى داشتند ، بايد خالق همان مقدارى كه تدبيرش بدست آنهاست ، باشند ، چون تدبير بدون خلقت تصوّر نمىشود و چنانچه اينها خالق بودند قطعا دليلى در عالم ، يا از ناحيهء خداى سبحان بر وجود آنها دلالت مىكرد . از ناحيهء عالم كه مىبينيم هيچ موجودى در عالم دلالت بر خالقيّت بتها ولو بطور شراكت ندارد ، و از ناحيهء خداى سبحان نيز هيچ دليلى در كتب آسمانى الهى نازل نشده كه ثابت كند بتها شريك خدا هستند ، پس اين مشركان هيچ بيّنه‌اى بر شرك خود ندارند ، بلكه انگيزه آنها صرف فريبى است كه بعضى نسبت به بعض ديگر روا مىدارند . يعنى نياكان و رؤساى قوم ، مردم آينده و مرئوسين و تابعان را مغرور مىكردند به اينكه : بتها نزد خدا شفاعت مىكنند و ما را به درگاه او نزديك مىنمايند .\r\n( 41 )  ( إِنَّ اللَّهَ يُمْسِكُ السَّماواتِ وَ الْأَرْضَ أَنْ تَزُولا وَ لَئِنْ زالَتا إِنْ أَمْسَكَهُما مِنْ أَحَدٍ مِنْ بَعْدِهِ إِنَّهُ كانَ حَلِيماً غَفُوراً )  : ( خداست كه نمىگذارد زمين و آسمان فرو ريزند ، و اگر فرو ريزند احدى بعد از خدا نيست كه از ريزش آنها مانع شود و او بردبار و آمرزنده است . )\r\nخداى متعال بعد از استدلال بر توحيد ربوبيّت خود و نفى شركاء اكنون استدلال مىنمايد بر يگانگى خود به اينكه خلق را بعد از ايجاد ، ابقاء نموده و مانع از اضمحلال آنها مىشود ، چون هر موجودى در حقيقت ، هستى او ، هستىهاى لحظه به لحظه و متصل به هم است ولى چون استمرار دارند ما آن را يك هستى مىپنداريم و اگر يك آن فيض خدا در هستى بخشى منقطع شود ، همه موجودات نابود مىشوند . لذا خداست كه آسمانها و زمين را آفريده و از زوال آنها جلوگيرى مىكند و اگر خداوند اراده كند كه آنها را زايل كند هيچ احدى قدرت ندارد كه مانع او شود چون او يگانه خالق و مدبّر عالم هستى است و او بردبارى است كه در هيچ امرى ( من جمله عقوبت مكذّبان ) عجله نمىكند و آمرزنده‌ايست كه جهات عدمى اشياء را پنهان مىدارد و به مقتضاى همين دو\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nنام است كه آسمانها و زمين را از اينكه مشرف به زوال شوند ، تا مدّتى تعيين شده ، جلوگير و مانع مىگردد . « 1 »\r\n( 42 )  ( وَ أَقْسَمُوا بِاللَّهِ جَهْدَ أَيْمانِهِمْ لَئِنْ جاءَهُمْ نَذِيرٌ لَيَكُونُنَّ أَهْدى مِنْ إِحْدَى الْأُمَمِ فَلَمَّا جاءَهُمْ نَذِيرٌ ما زادَهُمْ إِلَّا نُفُوراً  ( و به خدا سوگند مؤكّد خوردند كه اگر براى ما هم پيامبرى بيايد ما از همهء امّتهاى صاحب كتاب هدايت يافته‌تر خواهيم شد ، امّا وقتى پيامبرى به نزدشان آمد چيزى جز دورى و نفرت بيشتر بر آنها افزوده نشد )\r\nمعناى آيه واضح است و در مقام سرزنش قريش مىباشد كه قبل از آمدن رسولخدا صلّى اللّه عليه و إله و سلم سوگندهاى محكم و مؤكّدى خوردند كه اگر پيامبرى براى ما ارسال شود ما از همهء امتهاى سابق نظير يهود و نصارى كه برايشان پيامبر و كتاب آمده ، ولى آن را تكذيب كرده‌اند ، راه يافته‌تر خواهيم بود ، امّا وقتى كه رسولخدا صلّى اللّه عليه و إله و سلم بسوى آنان مبعوث شد نه تنها به او ايمان نياوردند بلكه اين بعثت باعث شد نفرت و گريزشان از دين حق بيشتر شود .\r\n( 43 )  ( اسْتِكْباراً فِي الْأَرْضِ وَ مَكْرَ السَّيِّئِ وَ لا يَحِيقُ الْمَكْرُ السَّيِّئُ إِلَّا بِأَهْلِهِ فَهَلْ يَنْظُرُونَ إِلَّا سُنَّتَ الْأَوَّلِينَ فَلَنْ تَجِدَ لِسُنَّتِ اللَّهِ تَبْدِيلًا وَ لَنْ تَجِدَ لِسُنَّتِ اللَّهِ تَحْوِيلًا )  :\r\n( دورى آنها به جهت استكبار در زمين و نيز به علت مكر بدى كه داشتند بود ، و مكر بد جز به صاحبش باز نمىگردد ، پس آيا انتظار سنّتى غير از سنّت پيشينيان را دارند ؟ لذا هرگز در سنّت خدا تبديل و دگرگونى نخواهى يافت . )\r\n( مكر ) يعنى اين كه بوسيلهء حيله ، شخصى را از هدفى كه دارد منصرف كنند كه خود بر دو نوع است : مكر حسن و مكر سيّىء . مكر نيكو و حسن آنست كه شخصى را با حيله از كار بدى بازدارند و مكر سيّىء و بد آنست كه او را با حيله به كارى زشت وادار كنند .\r\nمىفرمايد دورى و اعراض آنها از رسولخدا صلّى اللّه عليه و إله و سلم و دعوت حق ، به جهت استكبار و\r\n\r\n\r\n","description":"","footnote":"\r\n( 1 ) . در كتاب ( ارشاد عقل سليم ) آمده است حلم و غفران خدا موجب مىشود كه او در عقوبت جنايات بشر عجله نكند و به همين دليل آسمانها و زمين را حفظ نموده با اينكه جا داشت به جهت عقوبت جنايات بشر ، فرو بريزند ، همچنانكه خداوند مىفرمايد  ( تَكادُ السَّماواتُ يَتَفَطَّرْنَ مِنْهُ وَ تَنْشَقُّ الْأَرْضُ )  سورهء مريم آيه 90\r\n","page_name":" 51 ","page_number":51},
  {"content":"\r\n\r\nبلند پروازى آنها در زمين بود و نيز به جهت آنكه مكر بد به كار بردند و خواستند مانع از گسترش دعوت حق شوند امّا مكر بد نمىرسد مگر به صاحبش ، يعنى نتيجهء مكر بد در دنيا يا آخرت گريبان صاحب خود را مىگيرد و كيفر آن به او خواهد رسيد پس مكّاران جز سنّت جارى در امّتهاى گذشته كه همان سنّت مجازات و عذاب است نبايد انتظار ديگرى داشته باشند چون سنّت خدا هرگز تبديل نمىشود يعنى مثلا به جاى عذاب عافيت و نعمت نخواهد بود و نيز سنّت خدا تحويل هم نمىگردد ، يعنى عذاب از يك قوم كه مستحقّ آن هستند متوجّه قوم ديگرى نمىشود ، براى اينكه خداى متعال افعالش مطابق حكمت و بر صراط مستقيم است و تبعيض و استثناء نمىپذيرد و خطاب اين آيه متوجّه رسولخدا صلّى اللّه عليه و إله و سلم و يا هر شنوندهء ديگرى است .\r\n( 44 )  ( أَ وَ لَمْ يَسِيرُوا فِي الْأَرْضِ فَيَنْظُرُوا كَيْفَ كانَ عاقِبَةُ الَّذِينَ مِنْ قَبْلِهِمْ وَ كانُوا أَشَدَّ مِنْهُمْ قُوَّةً وَ ما كانَ اللَّهُ لِيُعْجِزَهُ مِنْ شَيْءٍ فِي السَّماواتِ وَ لا فِي الْأَرْضِ إِنَّهُ كانَ عَلِيماً قَدِيراً )  : ( آيا در زمين سفر نكرده‌اند تا ببينند سرانجام آنهايى كه قبل از ايشان بودند چگونه بود ؟ با اينكه آنها از ايشان نيرومندتر بودند ، آرى هيچ امرى نه در آسمانها و نه در زمين نمىتواند خدا را به عجز آورد ، همانا او دانا و تواناست . )\r\nمىفرمايد شاهد مثال بر اجراى سنّت الهى در امّتهاى گذشته آنست كه امّتهاى سابق كه از مشركين مكّه نيرومندتر بودند ، باز هم خداوند آنها را به كيفر مكر و تكذيبشان عذاب كرد . و آنگاه در مقام انذار و ترساندن مشركان مكّه و براى آنكه بدانند بايد از خداوند بترسند و به او ايمان بياورند و با او نيرنگ نكنند و آياتش را تكذيب ننمايند ، مىفرمايد : هيچ چيز در آسمانها و زمين نيست كه بتواند خدا را با نيرنگ خود عاجز كند ، چون او عليم مطلق است و غفلت و جهل در او راه ندارد ، تا دشمن بتواند او را غافلگير كند و نيز خداوند قادر مطلق است و هيچ چيز تاب مقاومت در برابر او را ندارد و نمىتواند او را به ستوه و عجز آورد .\r\n( 45 )  ( وَ لَوْ يُؤاخِذُ اللَّهُ النَّاسَ بِما كَسَبُوا ما تَرَكَ عَلى ظَهْرِها مِنْ دَابَّةٍ وَ لكِنْ يُؤَخِّرُهُمْ إِلى أَجَلٍ مُسَمًّى فَإِذا جاءَ أَجَلُهُمْ فَإِنَّ اللَّهَ كانَ بِعِبادِهِ بَصِيراً )  : ( و اگر خداوند\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nمردم را به كيفر اعمال پليدشان مؤاخذه مىكرد ، بر روى زمين هيچ جنبنده‌اى نمىماند و ليكن عذاب آنها را تا مدّتى معيّن تأخير مىاندازد و همين كه اجلشان رسيد ، خداوند نسبت به احوال بندگانش كاملا بينا و آگاه است . )\r\nمراد از مؤاخذه در اين آيه عذاب دنيوى است و مراد از ( ظهرها ) روى زمين است و ( دابّه ) هر جنبنده و موجوديست كه در روى زمين حركتى داشته باشد ، چه حيوان و چه انسان و اگر به كيفر كفر و تكذيب انسانها همهء جنبندگان را هلاك مىكند براى اين است كه همهء آنها براى انسان خلق شده‌اند همچنانكه فرمود  ( خَلَقَ لَكُمْ ما فِي الْأَرْضِ جَمِيعاً  « 1 » هرچه در روى زمين است براى شما خلق كرديم ) و مراد از ( اجل مسمّى ) هنگام مرگ يا قيامت است . به هر حال اين آيه در جواب از سؤال مقدّر است كه كسى توهّم كند ، اگر هيچ كس نمىتواند خدا را به عجز درآورد پس چگونه خدا گنهكاران را به حال خود گذاشته و آنها هر عملى انجام مىدهند و چرا خدا آنها را عذاب نمىكند ؟\r\nكه در پاسخ فرموده : اگر خدا قرار بود همه مردم را به جرم گناهانشان مؤاخذه كند ، همانطور كه مكذّبان و مشركان را مؤاخذه كرد ، در اين صورت ديگر هيچ جنبنده‌اى در روى زمين باقى نمىماند و حال آنكه خداوند چنين حكم كرده كه مردم تا مدّتى معيّن در روى زمين بمانند و آن را آباد كنند . « 2 » امّا وقتى آن مدّت سر رسد خداوند هر كس را بدانچه عمل كرده جزا خواهد داد و چون او نسبت به اعمال بندگانش آگاهى و بصيرت دارد و پروردگار آنهاست .\r\n\r\n\r\n","description":"","footnote":"\r\n( 1 ) . سورهء بقره ، آيه 29 .\r\n( 2 ) . همچنانكه فرمود  ( وَ لَكُمْ فِي الْأَرْضِ مُسْتَقَرٌّ وَ مَتاعٌ إِلى حِينٍ  براى شما تا مدّتى معيّن در زمين قرارگاه و بهره‌اى خواهد بود ) ، سورهء بقره ، آيه 36 .\r\n","page_name":" 53 ","page_number":53},
  {"content":"\r\n\r\n\r\nسورهء يس\r\n بِسْمِ اللَّهِ الرَّحْمنِ الرَّحِيمِ \r\nغرض سوره : بيان نبوّت ، توحيد و معاد .\r\n\r\n[ آيهء ( 12 - 1 ) دلگرم نمودن پيامبر صلّى اللّه عليه و إله و سلم و توصيف حال كفّار 
  ]\r\n( 1 )   ( يس )   : ( ياسين ) در روايت وارد شده كه هر چيزى قلبى دارد و قلب قرآن سوره يس است و بعضى گفته‌اند   ( يس )   اسم رسولخدا صلّى اللّه عليه و إله و سلم مىباشد « 1 » به معناى اى سامع و شنوندهء وحى و يا ، اى سيد المرسلين .\r\n( 2 )  ( وَ الْقُرْآنِ الْحَكِيمِ )  : ( قسم به قرآن سراسر حكمت )\r\n( 3 )  ( إِنَّكَ لَمِنَ الْمُرْسَلِينَ ) *  : ( كه تو به يقين از فرستادگان هستى )\r\n( 4 )  ( عَلى صِراطٍ مُسْتَقِيمٍ ) *  : ( و بر صراط مستقيم قرار دارى )\r\n( 5 )  ( تَنْزِيلَ الْعَزِيزِ الرَّحِيمِ )  ( كه خداى عزيز و رحيم آن را نازل كرده )\r\n( 6 )  ( لِتُنْذِرَ قَوْماً ما أُنْذِرَ آباؤُهُمْ فَهُمْ غافِلُونَ )  : ( تا تو بوسيلهء آن مردمى را بيم دهى كه پدرانشان انذار نشده بودند و در غفلت قرار داشتند )\r\nمىفرمايد قسم به قرآنى كه سراسر حكمت و معرفت و مؤعظه و عبرت است ، تو اى محمد صلّى اللّه عليه و إله و سلم از مرسلين و پيامبران هستى و بر راه مستقيم و روشنى قرار دارى كه عابران خود را به خداى تعالى مىرساند و آنها را به سعادت انسانيّت و كمال بندگى نايل مىسازد . كه منظور از آن همين قرآن نازل شده‌اى است كه خداوند عزيز و رحيم آن را\r\n\r\n\r\n","description":"","footnote":"\r\n( 1 ) . الدّر المنثور ج 5 و ثواب الاعمال شيخ صدوق ص 138\r\n","page_name":" 54 ","page_number":54},
  {"content":"\r\n\r\nفرو فرستاده و او خدايى است كه قاهر و غالب است و هرگز اعراض معرضان از عبوديّت ، او را مقهور و عاجز نمىكند و مهربانست و بواسطهء رحمتش مردم را بسوى كمال و سعادت راهنمائى مىنمايد و ما تو را فرستاديم براى اينكه مردمى را كه قبلا براى پدرانشان پيامبر منذرى فرستاده نشده بود از پيامدهاى تكذيب و اعراض بيم دهى كه منظور از اين قوم ، قريش هستند كه ساليان درازى پيامبرى بر آنها مبعوث نشده بود و يا شايد منظور همه مردم معاصر رسولخدا صلّى اللّه عليه و إله و سلم باشند كه در فاصله عيسى ( ع ) تا بعثت پيامبر صلّى اللّه عليه و إله و سلم رسولى بسويشان فرستاده نشده بود .\r\n( 7 )  ( لَقَدْ حَقَّ الْقَوْلُ عَلى أَكْثَرِهِمْ فَهُمْ لا يُؤْمِنُونَ )  : ( سوگند مىخورم كه به تحقيق فرمان عذاب بر بيشتر آنان حتمى گشته در نتيجه ديگر ايمان نخواهند آورد . )\r\nمنظور از قولى كه بر آنان ثابت شده كلمه عذاب است كه خداى سبحان دربارهء آن خطاب به ابليس مىفرمايد   ( فَالْحَقُّ وَ الْحَقَّ أَقُولُ لَأَمْلَأَنَّ جَهَنَّمَ مِنْكَ وَ مِمَّنْ تَبِعَكَ مِنْهُمْ أَجْمَعِينَ   « 1 » حق است و من جز حق نمىگويم ، هر آينه دوزخ را از تو و از كسانى كه پيروى تو را بكنند ، جملگى پر مىسازم )\r\nو مراد از پيروى شيطان ، اطاعت از او در دستوراتى است كه از راه وسوسه و تزوير مىدهد و گمراهى را در نفس انسان راسخ مىكند و لازمهء اين پيروى ، طغيان و استكبار در برابر حق « 2 » ، روى گردانى از آخرت « 3 » و مهر زده شدن بر دلهاست « 4 » كه در نتيجه اين حالات كلمهء عذاب بر فرد محقّق گشته و در نتيجه هرگز توفيق ايمان را نخواهد يافت .\r\n( 8 )  ( إِنَّا جَعَلْنا فِي أَعْناقِهِمْ أَغْلالًا فَهِيَ إِلَى الْأَذْقانِ فَهُمْ مُقْمَحُونَ )  : ( ما به گردنهايشان غل‌هايى افكنده‌ايم كه تا چانه‌هايشان را گرفته به طوريكه ديگر نمىتوانند سر پايين آورده و خود را ببينند )\r\n( غل ) يعنى طناب يا زنجيرى كه با آن دست فرد معذّب را به گردن او مىبندند .\r\n\r\n\r\n","description":"","footnote":"\r\n( 1 ) . سوره ص آيه 85\r\n( 2 ) . سورهء صافات آيه 32 - 30 و سورهء زمر آيه 72 - 71\r\n( 3 ) . سوره نحل آيه 108 - 106\r\n( 4 ) . سوره يونس آيه 96\r\n","page_name":" 55 ","page_number":55},
  {"content":"\r\n\r\nمىفرمايد : غلهايى كه براى اهل جهنم به كار مىرود ، چنان است كه بين سينه تا زير چانهء آنها را پر مىكند ، بطوريكه نمىتوانند سر خود را پايين آورند و راه پيش روى خود را ببينند و تشخيص دهند و نكره آوردن كلمه ( اغلال ) براى دلالت بر اهميّت و وحشت‌انگيزى آنست .\r\n( 9 )  ( وَ جَعَلْنا مِنْ بَيْنِ أَيْدِيهِمْ سَدًّا وَ مِنْ خَلْفِهِمْ سَدًّا فَأَغْشَيْناهُمْ فَهُمْ لا يُبْصِرُونَ )  :\r\n( ما از مقابل رو و عقب سرشان سدّى قرار داده‌ايم كه آنها را پوشانده و ديگر جايى را نمىبينند . )\r\n( سدّ ) يعنى حائل و مانع ، مىفرمايد ما اين كفّار را از همه جهات با مانعى احاطه كرده و پوشانده‌ايم بطوريكه ديگر جايى را نمىبينند . پس اين دو آيه حال كفّار را در محروميّت از هدايت بسوى ايمان و اينكه خدا آنها را به كيفر كفر و طغيانشان محروم كرده ، ممثّل و مسجّل نموده است . در تفسير فخر رازى « 1 » حكايت شده كه در معناى تشبيهى اين دو آيه گفته است : موانع دنيوى كه انسان را از نظر كردن در آيات الهى مانع مىشود دو قسمند ، يكى مانعى كه از نظر در آيات انفسى منع مىكند و ديگرى مانعى كه انسان را از نظر به آيات آفاقى باز مىدارد . خداوند موانع قسم اول را تشبيه كرده به غل كه نمىگذارد انسان به خودش نظر كند و آيات انفسى را ببيند و موانع قسم دوم را تشبيه به سدّى كرده كه اطراف انسان را گرفته و مانع از نظر كردن به اطراف و آيات آفاقى مىشود و چنين فردى بطور كلّى از نظر كردن و عبرت گرفتن و ايمان و هدايت محروم مىشود .\r\nروايت شده كه اين آيه دربارهء ابو جهل و فردى از خانوادهء او نازل شده كه سوگند خورد اگر رسولخدا صلّى اللّه عليه و إله و سلم را ببيند كه مشغول نماز است با سنگى بر سر او بزند امّا هر وقت كه سنگ را بلند مىكرد تا آن را بر فرق رسولخدا صلّى اللّه عليه و إله و سلم بزند خداوند دستش را به گردنش ثابت مىنمود ، بطوريكه قدرت بر انداختن سنگ نمىيافت .\r\n( 10 )  ( وَ سَواءٌ عَلَيْهِمْ أَ أَنْذَرْتَهُمْ أَمْ لَمْ تُنْذِرْهُمْ لا يُؤْمِنُونَ )  : ( براى آنها يكسانست\r\n\r\n\r\n","description":"","footnote":"\r\n( 1 ) . تفسير فخر رازى ج 26\r\n","page_name":" 56 ","page_number":56},
  {"content":"\r\n\r\nچه آنها را انذار كنى يا انذار نكنى ، ايمان نمىآورند . )\r\nاين آيه نتيجه و فرع سه آيهء قبلى است ، يعنى در نتيجه حتمى شدن كلمه عذاب بر آنها و اينكه آنها راهى براى دريافت حقيقت ندارند و چيزى را نمىبينند ، تو اى رسول ما چه آنها را بيم دهى و يا بيم ندهى تفاوتى نمىكند و آنها ايمان نخواهند آورد .\r\n( 11 )  ( إِنَّما تُنْذِرُ مَنِ اتَّبَعَ الذِّكْرَ وَ خَشِيَ الرَّحْمنَ بِالْغَيْبِ فَبَشِّرْهُ بِمَغْفِرَةٍ وَ أَجْرٍ كَرِيمٍ )  :\r\n( همانا منحصرا تو فقط كسانى را انذار مىكنى كه قرآن را پيروى كرده و از خداى رحمان ناديده خشيت دارند ، پس تو او را به آمرزش و اجرى بزرگوارانه بشارت بده . )\r\nيعنى منحصرا كسانى از انذار پيامبر منتفع و بهره‌مند مىشوند كه پيرو قرآن باشند و در عالم ماده و قبل از آنكه با وقوع مرگ يا قيامت ، حقيقت آشكار و منكشف گردد از خداى رحمان خشيت داشته باشند و خشيت ترسى است آميخته با اميد و رجاء كه آنها را در مقام عبوديّت ثابت مىكند و در نتيجه نه از عذاب خدا ايمن مىشوند و نه از رحمت خدا نااميد . آنگاه خطاب به رسول صلّى اللّه عليه و إله و سلم مىفرمايد : تو اينچنين فردى را به آمرزشى عظيم و اجرى كريم بشارت بده كه ابدا قابل توصيف و سنجش نيست كه مراد از آن همان بهشت و نعمات آن است .\r\n( 12 )  ( إِنَّا نَحْنُ نُحْيِ الْمَوْتى وَ نَكْتُبُ ما قَدَّمُوا وَ آثارَهُمْ وَ كُلَّ شَيْءٍ أَحْصَيْناهُ فِي إِمامٍ مُبِينٍ )  : ( بدرستى مائيم كه مردگان را زنده مىكنيم و آنچه كرده‌اند و آنچه از آثارشان كه بعد از مردن بروز مىكند ، همه را مىنويسيم و ما هر چيزى را در كتابى آشكار برشمرده‌ايم . )\r\nمراد از ( احياء موتى ) زنده كردن مردگان براى حساب و جزاست . و مراد از ( ما قدّموا ) اعمالى است كه پيش از مرگشان براى روز جزاى خود فرستاده‌اند . مراد از ( آثارهم ) باقياتى است كه از خود بجاى گذاشته‌اند نظير سنّت خيرى كه مردم بعد از وى به آن عمل كنند يا عملى كه مردم از آن بهره‌مند شوند ، نوشته‌اى كه مردم استفاده نمايند و يا مسجدى كه مردم در آن نماز بخوانند و يا وضو خانه‌اى كه مردم در آن وضو بگيرند و نيز هر بناى عام المنفعهء ديگر چون پل و بيمارستان و مدرسه . . . همچنين هر سنّت شرّ و\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nيا محلّى كه براى فسق و نافرمانى خدا بنا نهاده باشد و نيز فرزند انسان كه پس از او به خير يا شر عمل مىكند ، همه از جمله آثاريست كه انسان از خود بجا مىگذارد و خداوند آن را در قيامت محاسبه مىنمايد .\r\nو مراد از ( احصاء ما قدّموا ) نوشتن آثار و ثبت آن در صحيفهء اعمال و ضبطش در آن به وسيله ملائكه نويسندهء اعمال است كه اين كتابت غير از نوشتن اعمال و شمردن آن در ( امام مبين ) يا لوح محفوظ مىباشد . چون قرآن كريم از وجود سه كتاب خبر مىدهد يكى همان لوح محفوظ است كه تمامى موجودات و آثار آنها در آن ثبت شده « 1 » و يكى كتاب خاص امّتهاست « 2 » كه اعمال آنها در آن ضبط مىگردد و ديگرى كتاب خاص هر فرد بشر است كه اعمال او را احصاء مىكند « 3 » .\r\nبه هر حال در اينجا مراد از ( امام مبين ) « 4 » لوح محفوظ است كه از دگرگونى و تغيير محفوظ بوده و مشتمل بر تمام جزئياتى است كه خداوند حكم و قضاى آن در خلق خود رانده است و اين قضاها مقتداى خلق بوده و مردم تابع آنها هستند و نامهء اعمال هم از آن استنساخ مىشود همچنانكه در سوره جاثيه مىفرمايد :  ( هذا كِتابُنا يَنْطِقُ عَلَيْكُمْ بِالْحَقِّ إِنَّا كُنَّا نَسْتَنْسِخُ ما كُنْتُمْ تَعْمَلُونَ  « 5 » اين است كتاب ما كه عليه شما به حق سخن مىگويد و به درستى ما آنچه شما مىكرديد نسخه‌بردارى مىنموديم . )\r\n\r\n[ آيهء ( 32 - 13 ) ماجراى رسولانى كه به شهر انطاكيه فرستاده شدند و آنها را تكذيب نمودند و بيان حجتهاى مؤمن آل يس بر عليه مردم كافر 
  ]\r\n( 13 )  ( وَ اضْرِبْ لَهُمْ مَثَلًا أَصْحابَ الْقَرْيَةِ إِذْ جاءَهَا الْمُرْسَلُونَ )  : ( مردم قريه را برايشان مثل بياور كه فرستادگان خدا به سوى آنان آمدند )\r\n( 14 )  ( إِذْ أَرْسَلْنا إِلَيْهِمُ اثْنَيْنِ فَكَذَّبُوهُما فَعَزَّزْنا بِثالِثٍ فَقالُوا إِنَّا إِلَيْكُمْ مُرْسَلُونَ )  :\r\n( آن زمانيكه كه ما دو نفر از رسولان خود را بسويشان فرستاديم و آن دو را تكذيب\r\n\r\n\r\n","description":"","footnote":"\r\n( 1 ) .  ( وَ لا رَطْبٍ وَ لا يابِسٍ إِلَّا فِي كِتابٍ مُبِينٍ )  ، سورهء انعام ، آيه 59 .\r\n( 2 ) .  ( كُلُّ أُمَّةٍ تُدْعى إِلى كِتابِهَا )  سورهء جاثيه ، آيه 28 .\r\n( 3 ) .  ( وَ كُلَّ إِنسانٍ أَلْزَمْناهُ طائِرَهُ فِي عُنُقِهِ )  سورهء اسراء ، آيه 13 .\r\n( 4 ) . در كتاب معانى الاخبار و در تفسير قمى از امير المؤمنين على عليه السّلام نقل شده كه فرمود : به خدا سوگند منم امام مبين كه ما بين حق و باطل جدايى مىاندازم و اين مطلب را رسولخدا صلّى اللّه عليه و إله و سلم نيز فرمود : على عليه السّلام اماميست كه خداى متعال هر چيزى را در او احصاء كرده است .\r\n( 5 ) . سورهء جاثيه ، آيه 29 .\r\n","page_name":" 58 ","page_number":58},
  {"content":"\r\n\r\nكردند پس بوسيله رسول سوّمى آن دو را تقويت نموديم و همگى گفتند : ما فرستاده بسوى شمائيم . )\r\n( 15 )  ( قالُوا ما أَنْتُمْ إِلَّا بَشَرٌ مِثْلُنا وَ ما أَنْزَلَ الرَّحْمنُ مِنْ شَيْءٍ إِنْ أَنْتُمْ إِلَّا تَكْذِبُونَ )  :\r\n( گفتند شما به جز بشرى مثل ما نيستند و رحمان هيچ پيامى نازل نكرده و جز اين نيست كه شما دروغ مىگوييد . )\r\nدر اينجا كلام يا داستانى واقعى به عنوان مثال آورده شد تا مقصدى را براى مخاطبان ممثّل و مجسّم كند ، مىفرمايد : براى آنها مثل بزن ، اصحاب قريه را كه در زمانى مىزيستند و ما دو نفر از رسولان خود را بسويشان فرستاديم و مردم آن دو را تكذيب كردند و ما آن دو فرستاده را با رسول سوّمى تقويت و تأييد كرديم و اين سه رسول گفتند : اى مردم ما از جانب خدا به سوى شما ارسال شده‌ايم ، امّا مردم قريه مىپنداشتند كه بشر نمىتواند پيامبر شود و وحى را از آسمان دريافت كند و استدلالشان هم اين بود كه ما كه بشر هستيم چنين چيزى را در خود سراغ نداريم ، آنگاه اين حكم را به انبياء هم سرايت داد ، و مىگفتند : پس آنها هم پيغمبر نيستند ( چون حكم امثال در امورى كه بر آنها جايز است و يا جايز نيست يكسان است . ) لذا خطاب به آن انبياء مىگفتند :\r\nخدا هيچ وحيى نازل نكرده و شما دروغ مىگوييد و اينكه خدا را با نام رحمن نام بردند براى آنست كه مشركان و بت‌پرستان خدا را بعنوان خالق قبول داشته و او را به صفت كماليّه رحمانيّت مىشناختند امّا او را مدبّر و ربّ عالم نمىدانستند و مىگفتند : امر تدبير عالم بدست آلهه و ارباب است .\r\n( 16 )  ( قالُوا رَبُّنا يَعْلَمُ إِنَّا إِلَيْكُمْ لَمُرْسَلُونَ )  : ( گفتند : پروردگار ما مىداند كه ما فرستادگان بسوى شما هستيم )\r\n( 17 )  ( وَ ما عَلَيْنا إِلَّا الْبَلاغُ الْمُبِينُ )  : ( و جز رساندن پيام او به نحو آشكار وظيفهء ديگرى نداريم )\r\nدر اينجا پاسخ پيامبران در جواب مردم كه آنها را بشرى چون خودشان خواندند نقل نشده ، امّا در موارد ديگر از رسولان حكايت شده كه در پاسخ مردم مدّعى و مكذّب\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nگفته‌اند : ( جز اين نيست كه ما هم بشرى مانند شما هستيم ولى خدا بر هر كس از بندگانش كه بخواهد منّت مىگذارد ) « 1 »\r\nو آنچه در اينجا نقل شده گفتار مؤكد پيامبران در اثبات رسالت است كه گفتند : ما فرستادگان بسوى شما هستيم و در ادّعاى خود صادقيم و در صدق ما همين بس كه خدا مىداند و شاهد بر مدّعاى ماست و ما وظيفه‌اى جز تبليغ رسالت و اتمام حجّت نداريم و از تصديق و تأييد شما بىنياز هستيم .\r\n( 18 )  ( قالُوا إِنَّا تَطَيَّرْنا بِكُمْ لَئِنْ لَمْ تَنْتَهُوا لَنَرْجُمَنَّكُمْ وَ لَيَمَسَّنَّكُمْ مِنَّا عَذابٌ أَلِيمٌ )  :\r\n( گفتند : ما به شما فال بد مىزنيم اگر دست برنداريد شما را سنگسار مىكنيم و از ناحيهء ما عذابى دردناك به شما خواهد رسيد )\r\n( 19 )  ( قالُوا طائِرُكُمْ مَعَكُمْ أَ إِنْ ذُكِّرْتُمْ بَلْ أَنْتُمْ قَوْمٌ مُسْرِفُونَ )  : ( پيامبران گفتند : فال بد و نحوست شما با خود شماست اگر متذكّر و متعّظ شويد ، بلكه شما مردمى مسرف و تجاوز پيشه‌ايد )\r\nمردم قريه در مقام تهديد پيامبران گفتند : ما شما را شوم و نحس مىدانيم و سوگند مىخوريم كه اگر دست از دعوت خود برنداريد و همچنان به تبليغ ادامه دهيد شما را سنگسار مىكنيم و از ما عذابى شديد و دردناك به شما مىرسد . پيامبران در پاسخ گفتند :\r\nآن چيزى كه جا دارد به آن فال بد بزنيد همراه خودتان است ، كه عبارتست از حالت اعراض « 2 » و تكذيبى كه نسبت به حق داريد و نمىتوانيد آن را بپذيريد و اگر هم به حق تذكّر داده شويد و توحيد خدا و رجوع بسوى او براى شما بيان شود به جاى آنكه ايمان بياوريد آن را انكار مىكنيد و علّت اصلى انكار شما اين است كه شما مردمى مستمّر در معصيت و متجاوز از حد هستيد .\r\n( 20 )  ( وَ جاءَ مِنْ أَقْصَا الْمَدِينَةِ رَجُلٌ يَسْعى قالَ يا قَوْمِ اتَّبِعُوا الْمُرْسَلِينَ )  : ( و از\r\n\r\n\r\n","description":"","footnote":"\r\n( 1 ) . سورهء ابراهيم ، آيه 11 .\r\n( 2 ) . صاحب تفسير روح المعانى طائر را به معناى بهره و نصيب از خير و شرّ دانسته است يعنى همان اعمال آدمى و مصطفى شاكر نيز در متن اين قول را نقل كرده است . اما صاحب الميزان با توجه به سياق قول نقل شده در متن را برگزيده‌اند . ( مترجم )\r\n","page_name":" 60 ","page_number":60},
  {"content":"\r\n\r\nدورترين نقطهء شهر مردى شتابان آمد و گفت : اى مردم از فرستادگان پيروى كنيد )\r\n( 21 )  ( اتَّبِعُوا مَنْ لا يَسْئَلُكُمْ أَجْراً وَ هُمْ مُهْتَدُونَ )  : ( از كسانى متابعت كنيد كه هم هدايت يافته‌اند و هم از شما اجر و مزدى نمىخواهند )\r\n( 22 )  ( وَ ما لِيَ لا أَعْبُدُ الَّذِي فَطَرَنِي وَ إِلَيْهِ تُرْجَعُونَ )  : ( و مرا چه شده كه آفرينندهء خود را نپرستم و در حالى كه بازگشت شما بسوى اوست )\r\n( 23 )  ( أَ أَتَّخِذُ مِنْ دُونِهِ آلِهَةً إِنْ يُرِدْنِ الرَّحْمنُ بِضُرٍّ لا تُغْنِ عَنِّي شَفاعَتُهُمْ شَيْئاً وَ لا يُنْقِذُونِ )  : ( آيا به جاى او خدايان ديگرى را برگزينم كه اگر خداى رحمان براى من ضررى بخواهد ، شفاعت آنها هيچ سودى به حال من ندارد و نمىتوانند مرا نجات دهند )\r\n( 24 )  ( إِنِّي إِذاً لَفِي ضَلالٍ مُبِينٍ )  : ( و همانا من در اين صورت در ضلالتى آشكار خواهم بود )\r\nمطابق آنچه از روايات برمىآيد اين آيات دربارهء مؤمن آل ياسين حبيب نجّار است ، امّا نام و شهرت اين مرد دخالتى در اصل ماجرا نداشته لذا خداى سبحان در كلامش به آن اشاره‌اى نكرده ، به هر جهت اين شخص با بهرهء فراوانى كه از ايمان داشته ، به تأييد رسولان الهى پرداخته و ايشان را يارى كرده است و چون ايمان خالصى داشته ، خداوند صفت مكرم را كه فقط در مورد ملائكه به كار برده است در مورد او به كار مىبرد ، او مردم را به پيروى از پيامبران تحريض نموده و براى آنها حجّت مىآورد تا رسالت پيامبران را تصديق كنند و به آنها مىگويد : اى مردم از پيامبران و فرستادگان الهى پيروى كنيد چون رسولان خودشان راه يافته‌اند و براى راهنمايى شما از شما اجر و مزدى نمىخواهند ، لذا قهرا غرض فاسدى ندارند و پيروى از آنها واجب است ، چون حجّت بر حقّانيت آنها و صدق مدعّاى ايشان ( يعنى توحيد ) قائم است و در مقام حجّت بر توحيد خطاب به آنها گفت : چرا نبايد خدائى را كه مرا از عدم محض آفريده بپرستم ، با اينكه كه در روز حساب و جزا نيز به سوى او باز خواهم گشت و او اعمال مرا جزا مىدهد و با اين گفتار خود آنها ، را به تفكر دربارهء آفرينش و انجام آن برمىانگيزد ، چون بت‌پرستان مىگفتند : انسان نمىتواند به ذات خدا احاطه بيابد و او را درك كند ، لذا\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nنمىتواند خدا را عبادت كند بلكه بايد با توجّه به بتها و آلهه‌ها خود را به درگاه الهى نزديك كند . ولى اين حجّت به آنها مىفهماند كه هر چند انسان قدرت احاطه به ذات خدا را ندارد امّا مىتواند او را به صفاتش بشناسد و بفهمد كه خدا خالق اوست و همين مقدار شناسايى در عبادت كفايت مىكند . از طرف ديگر بت‌پرستان بتها و آله را شفيع و واسطه درگاه خدا مىدانستند و اين مرد مؤمن در پاسخ آنها مىگويد : اين بتها هيچ نفعى براى من ندارند چون اگر من آنها را اتّخاذ كنم تا براى من شفيع باشند ، اگر خداى يگانه و رحمن ارادهء ضرر و سوئى نسبت به من داشته باشد اين بتها و معبودهاى پوشالى هيچ نفعى در دفع آن ضرر نخواهند داشت و نمىتوانند مرا از آن شر و ضرر نجات دهند پس الوهيّت و ربوبيّت فقط منحصر در خداى يگانه است .\r\nو با چنين اوصافى اگر من به پرستش بتها و آلهه روى آورم حقيقتا در گمراهى آشكارى خواهم بود ، چون تدبير و خلق فقط بدست خداست .\r\nو او اين استدلال را به نفس خود مىكند تا سايرين نيز از راه او پيروى كرده و با رجوع به عقل سليم و فطرت خود راه درست را برگزينند .\r\n( 25 )  ( إِنِّي آمَنْتُ بِرَبِّكُمْ فَاسْمَعُونِ )  : ( من به پروردگار شما ايمان آوردم پس شما بشنويد تا در قيامت شهادت دهيد )\r\n( 26 )  ( قِيلَ ادْخُلِ الْجَنَّةَ قالَ يا لَيْتَ قَوْمِي يَعْلَمُونَ )  : ( به او گفته شد : به بهشت وارد شو ، گفت : اى كاش قوم من مىدانستند )\r\n( 27 )  ( بِما غَفَرَ لِي رَبِّي وَ جَعَلَنِي مِنَ الْمُكْرَمِينَ )  : ( كه پروردگارم مرا آمرزيده و مرا از مكرمين قرار داده است . )\r\nدر اينجا آن مرد مؤمن براى تأييد مجدّد رسولان مىگويد : من به خداى شما ايمان آوردم پس بشنويد و شاهد باشيد و اين كلام او در حكم تجديد شهادت به حق و تأكيد ايمان ، پس از اقامهء حجّت است .\r\nظاهرا پس از اين گفتگو و حجّت‌هاى قاطع ، مردم آن قريه ، چون ديدند در برابر حجّت او عاجز هستند و نمىتوانند پاسخ او را بدهند ، او را كشتند و در همان لحظه\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nخداى تعالى از ساحت قدس خود به او خطاب كرد كه داخل بهشت شو ، بنابراين مراد از بهشت در اينجا بهشت برزخ است ، نه بهشت آخرت و در آن لحظه آن مرد مؤمن كه در حالت موتش نيز قصد نصيحت و خيرخواهى مردم خود را داشته مىگويد : اى كاش مردم من مىدانستند كه پروردگارم چه سعادتى نصيب من كرده و مرا آمرزيده و از افراد صاحب كرامت نموده است .\r\nموهبت اكرام بسيار وسيع است كه شامل اكرام به نعمت نيز مىشود امّا كرامت بنده در نزد خدا به معناى اكرام كردن خدا نسبت به او و قرار دادن او در زمرهء بندگان مكّرم الهى است كه اين وصفى است كه فقط شامل ملائكه و افرادى مىشود كه در ايمانشان به كمال رسيده‌اند . « 1 »\r\n( 28 )  ( وَ ما أَنْزَلْنا عَلى قَوْمِهِ مِنْ بَعْدِهِ مِنْ جُنْدٍ مِنَ السَّماءِ وَ ما كُنَّا مُنْزِلِينَ )  : ( و ما براى هلاك ساختن قوم او لشكرى از آسمان نفرستاديم و نبايد هم مىفرستاديم )\r\n( 29 )  ( إِنْ كانَتْ إِلَّا صَيْحَةً واحِدَةً فَإِذا هُمْ خامِدُونَ )  : ( چون هلاكت آنها به چيزى بيش از يك صيحه نياز نداشت ، يك صيحه برخاست و همه آنها در جاى خود خشك شدند )\r\nيعنى هلاكت اين قوم براى خدا امرى بسيار ناچيز و غير قابل اعتنا بود و خدا بعد از قتل آن مرد مؤمن ، قوم او را بدون هيچ عدّه و عدّه‌اى هلاك كرد و نياز به لشكرى از ملائكه نبود تا آنها را هلاك كند ، همچنانكه در هلاكت هيچ يك از امّتهاى گذشته اين كار را نكرد ، بلكه فقط با يك صيحهء آسمانى آنها در جاى خود ساكت و خاموش شدند ، يعنى با يك صيحه مردم آن قريه در محل خود خشك و بىحركت شده و مردند .\r\n( 30 )  ( يا حَسْرَةً عَلَى الْعِبادِ ما يَأْتِيهِمْ مِنْ رَسُولٍ إِلَّا كانُوا بِهِ يَسْتَهْزِؤُنَ )  : ( اى حسرت و ندامت بر بندگان من كه هيچ رسولى به نزدشان نيامد ، مگر آنكه او را مسخره و استهزاء كردند )\r\n\r\n\r\n","description":"","footnote":"\r\n( 1 ) . در كتاب الدّر المنثور ج 5 از رسولخدا صلّى اللّه عليه و إله و سلم روايت شده كه سبقت‌گيرندگان سه نفرند : يوشع بن نون كه به سوى موسى سبقت جست و خيرخواه او بود ، مؤمن سورهء يس كه به سوى عيسى سبقت گرفت و از فرستادگان او حمايت كرد و على عليه السّلام كه به سوى محمد صلّى اللّه عليه و إله و سلم سبقت جست و افضل از آنها بود .\r\n","page_name":" 63 ","page_number":63},
  {"content":"\r\n\r\n( 31 )  ( أَ لَمْ يَرَوْا كَمْ أَهْلَكْنا قَبْلَهُمْ مِنَ الْقُرُونِ أَنَّهُمْ إِلَيْهِمْ لا يَرْجِعُونَ )  : ( آيا نديدند چقدر از اقوام گذشته را كه قبل از اينها بودند هلاك كرديم و ديگر به سوى اينها بازنمىگردند )\r\n( 32 )  ( وَ إِنْ كُلٌّ لَمَّا جَمِيعٌ لَدَيْنا مُحْضَرُونَ )  : ( با اينكه جز اين نيست كه همگى آنها نزد ما حاضر خواهند شد )\r\nمىفرمايد : اى حسرت و ندامت بر بندگان من كه هرگاه رسولى به نزدشان آمد به جاى پذيرش دعوت او به استهزاء وى پرداختند و چه حسرتى بالاتر از اينكه بنده‌اى دعوت مولاى خود را رد كند ، چون ردّ دعوت مولا از سوى بنده شنيعتر از ردّ دعوت ديگران ( كه خواه ما فوق و برتر از او باشند يا نباشند ) و سرپيچى از خيرخواهى و نصيحت سايرين است .\r\nسپس در مقام توبيخ و ملامت مىفرمايد : آيا از بسيارى هلاك شدگان در امّتهاى سابق عبرت نمىگيرند ؛ كه چگونه به مؤاخذه و عذاب الهى گرفتار شدند و ديگر به عيش و نوش دنيوى بازنمىگردند ؟\r\nو جز اين نيست كه همه آنها دسته جمعى در روز قيامت براى حساب و جزا در نزد ما حاضر خواهند شد . « 1 »\r\n\r\n[ آيهء ( 47 - 33 ) بيان نشانه‌هايى كه بر تدبير ربوبى دلالت مىكنند 
  ]\r\n( 33 )  ( وَ آيَةٌ لَهُمُ الْأَرْضُ الْمَيْتَةُ أَحْيَيْناها وَ أَخْرَجْنا مِنْها حَبًّا فَمِنْهُ يَأْكُلُونَ )  : ( و زمين مرده براى ايشان آيتى است كه زنده‌اش كرديم و دانه را از آن بيرون آورديم كه شما از آن مىخوريد )\r\n( 34 )  ( وَ جَعَلْنا فِيها جَنَّاتٍ مِنْ نَخِيلٍ وَ أَعْنابٍ وَ فَجَّرْنا فِيها مِنَ الْعُيُونِ )  : ( و در آن باغهايى از خرما و انگور قرار داديم و چشمه‌ها روان ساختيم . )\r\n( 35 )  ( لِيَأْكُلُوا مِنْ ثَمَرِهِ وَ ما عَمِلَتْهُ أَيْدِيهِمْ أَ فَلا يَشْكُرُونَ )  : ( تا مردم از ثمرهء آن كه كار آنها نيست برخوردار شوند ، آيا باز هم شكرگزارى نمىكنند ؟ )\r\n\r\n\r\n","description":"","footnote":"\r\n( 1 ) . مطابق نقل تفسير مجمع البيان ج 8 اين آيات دربارهء رسولانى است كه حضرت عيسى ( ع ) آنها را به شهر انطاكيه فرستاد براى اينكه آنها را از بت‌پرستى منع كنند و مراد از قريه همان شهر انطاكيه است كه سه نفر رسولان و حواريين عيسى ( ع ) را تكذيب كردند و حبيب نجّار را كه به آنها ايمان آورده بود به قتل رساندند و خداوند هم آنها را با صيحه‌اى هلاك كرد .\r\n","page_name":" 64 ","page_number":64},
  {"content":"\r\n\r\nو در اين آيات از راه تدبير ارزاق مردم و تغذيه آنان به وسيلهء حبوبات و ميوه‌ها بر ربوبيّت خداوند استدلال مىشود .\r\nمىفرمايد از آيات الهى اين است كه زمين مرده را با باران زنده مىسازد و انواع غذاهاى نباتى و ميوه‌جات را از آن بيرون مىآورد تا مردم از آن روزى بخورند . و خداوند درختان ميوه ( انگور و خرما . . . ) را در زمين رويانده و چشمه‌هاى آب را در آن جارى مىسازد تا مردم از ميوه آن باغها تناول كنند ، با اينكه آن ميوه را خودشان درست نكرده‌اند ، تا در تدبير رزق شريك خدا باشند . بلكه ايجاد ميوه و تدبير رزق آنها فقط بدست خداست ، پس با اين حال چه مىشود كه ايشان شكرگذارى نمىكنند و بابت اظهار اين نعمات با زبان و عمل خود سپاسگزارى نمىنمايند ؟ چون شكر خدا همان اعتراف به ربوبيّت اوست و ايمان به اينكه او تنها معبود و إله است .\r\n( 36 )  ( سُبْحانَ الَّذِي خَلَقَ الْأَزْواجَ كُلَّها مِمَّا تُنْبِتُ الْأَرْضُ وَ مِنْ أَنْفُسِهِمْ وَ مِمَّا لا يَعْلَمُونَ )  : ( منزّه است آنكه تمامى جفتها را آفريد ، چه از آن جفتهايى كه از زمين مىروياند و چه از خود انسانها و چه آن جفتهايى كه انسانها از آن بىاطّلاعند )\r\nدر اين آيه ابتدا خداوند تنزيه خود را انشاء كرده و خود را از اينكه كسى در امر تدبير شريك او باشد منزّه مىشمارد و آنگاه به مسأله تزويج در هستى اشاره مىكند ، چون تمام موجودات اعم از انسان ، حيوان و نبات و غير آن از راه تولّد و تزويج دو چيز و پديد آوردن امر سوّم ايجاد مىشوند و بطور كلّى عالم از دو وجود فاعل و منفعل و برخورد آنها پديد آمده كه انسان به نحوه ايجاد و تولّد بعضى از آنها علم دارد و بر بسيارى از آنها احاطهء علمى نيافته است و زوج بودن اشياء عبارتست از مقارنهء بعضى با بعضى ديگر براى نتيجه دادن يك شئى سوم كه از تركيب آن دو چيز بوجود آمده .\r\n( 37 )  ( وَ آيَةٌ لَهُمُ اللَّيْلُ نَسْلَخُ مِنْهُ النَّهارَ فَإِذا هُمْ مُظْلِمُونَ )  : ( و شب نيز براى آنها نشانهء عبرتى است كه ما روز را از آن بيرون مىكشيم و آن وقت مردم در تاريكى قرار مىگيرند )\r\nمىفرمايد پديد آمدن ناگهانى شب به دنبال روز يكى از نشانه‌هايى است كه دلالت بر ربوبيّت خداوند مىكند و انسلاخ روز از شب به معناى آنست كه ظلمت شب مردم را\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nاحاطه كرده و ناگهان روز اين پوشش را مىدرد و داخل ظلمت مىشود و نورش فراگير مىگردد و شب هنگام مجددا شب چون پوششى مردم را در برمىگيرد .\r\n( 38 )  ( وَ الشَّمْسُ تَجْرِي لِمُسْتَقَرٍّ لَها ذلِكَ تَقْدِيرُ الْعَزِيزِ الْعَلِيمِ )  : ( و خورشيد به قرارگاه خود روان است ، اين نظم خداى عزيز داناست )\r\n( 39 )  ( وَ الْقَمَرَ قَدَّرْناهُ مَنازِلَ حَتَّى عادَ كَالْعُرْجُونِ الْقَدِيمِ )  : ( و براى ماه منازلى معين كرديم تا دوباره به صورت هلال مانند چوب خوشه خرماى كهنه درآيد )\r\n( 40 )  ( لَا الشَّمْسُ يَنْبَغِي لَها أَنْ تُدْرِكَ الْقَمَرَ وَ لَا اللَّيْلُ سابِقُ النَّهارِ وَ كُلٌّ فِي فَلَكٍ يَسْبَحُونَ )  : ( نه خورشيد را سزد كه به ماه رسد و نه شب از روز پيشى گيرد و هر يك در مدارى شناورند )\r\nمىفرمايد خورشيد به جانب محّل قرار گرفتن خود حركت مىكند و يا تا زمان استقرار و محل قرارگاهش حركت مىنمايد ، در علم نجوم سيارّات منظومهء شمسى به دور خورشيد مىچرخند ولى كلّ منظومهء شمسى همگى به سوى ستارهء ( نسر ثابت ) حركتى انتقالى دارند . پس آفتاب پيوسته در جريان است مادامى كه نظام دنيوى پابرجاست ، تا زمانيكه خورشيد آرام گيرد و از حركت بيفتد ، در نتيجه دنيا خراب گشته و نظام عالم باطل مىشود ( كه علامت برپا شدن قيامت است ) .\r\nبه هر حال حركت خورشيد « 1 » چه به معناى حركت انتقالى كلّ منظومه باشد و چه به معناى حركت جوهرى و ذاتى درون خورشيد « 2 » باشد ، تقدير و تدبيرى است از ناحيهء خدايى كه عزيز است و هيچ غالبى بر ارادهء او غلبه نمىيابد و عليم است يعنى به هيچ يك از جهات صلاح در امورش جاهل نيست .\r\nو خداوند براى ماه نيز منازلى را مقدّر كرده به صورتى كه ماه تقريبا در مدت 28\r\n\r\n\r\n","description":"","footnote":"\r\n( 1 ) . در مجمع البيان ج 8 از امام صادق عليه السّلام روايت شده كه اين آيه را چنين تلاوت فرمودند :\r\n وَ الشَّمْسُ تَجْرِي لِمُسْتَقَرٍّ لَها  يعنى خورشيد حركت دارد و آرام و قرار نمىگيرد .\r\n( 2 ) . كه در طى آن مطابق واكنش 2 2 همجوشى هسته‌اى انجام مىشود و انرژى فوق العاده‌اى توليد مىشود و اين روند تا زمانيكه مادّه خورشيد تماما به انرژى تبديل شود ادامه خواهد داشت ( مترجم )\r\n","page_name":" 66 ","page_number":66},
  {"content":"\r\n\r\nشبانه روز ، هر روز در منزل و موقعيّتى متفاوت قرار مىگيرد و اشكال آن از هلال نازك تا بدر كامل تغيير مىكند و دوباره در اواخر ماه به صورت هلالى درآمده و در انتها از چشم ما ناپديد مىشود ، مىدانيم كه نور ماه از خودش نيست بلكه از خورشيد است و هر روز به نسبت سطحى از آن كه رو به خورشيد قرار دارد ، شكل آن متفاوت ديده مىشود و به جهت همين اختلاف در هئيت ماه ، آثارى در دريا و خشكى پديد مىآيد و احوال مردم در روى زمين تغيير مىكند . و خداوند حالت هلالى ماه را به چوب زرد و قوسى شكل شاخهء خرما تشبيه كرده ، به هر حال اين تقدير منازل ماه نيز از آيات دالّه بر ربوبيّت خداست و خداوند از طريق حركت و سكون اجرام آسمانى ، امور مردم در روى زمين را تدبير و تقدير نموده است .\r\nدر ادامه مىفرمايد : تدبير الهى دائمى و خلل‌ناپذير است و مدت معيّنى ندارد تا بعد از اتمام آن مدّت ، نقض گردد ، لذا خورشيد به ماه نمىرسد و شب از روز مقدّم نمىشود ، چون هر يك از اجرام آسمانى در مدار مخصوص خود مطابق امر الهى جريان دارند و همه آنها به صورت تكوينى در برابر مشيّت خدا مطيع هستند و نسبت به اين تسبيح تكوينى خود علم دارند .\r\n( 41 )  ( وَ آيَةٌ لَهُمْ أَنَّا حَمَلْنا ذُرِّيَّتَهُمْ فِي الْفُلْكِ الْمَشْحُونِ )  : ( و نشانهء عبرتى ديگر براى آنها اين است كه ما فرزندانشان را در كشتى پر شده حمل مىكنيم . )\r\n( 42 )  ( وَ خَلَقْنا لَهُمْ مِنْ مِثْلِهِ ما يَرْكَبُونَ )  : ( و آن چه نظير آن برايشان آفريده‌ايم كه سوار مىشوند )\r\n( 43 )  ( وَ إِنْ نَشَأْ نُغْرِقْهُمْ فَلا صَرِيخَ لَهُمْ وَ لا هُمْ يُنْقَذُونَ )  : ( و اگر بخواهيم ، غرقشان مىكنيم كه ديگر نه فريادرسى دارند و نه رهانيده مىشوند )\r\n( 44 )  ( إِلَّا رَحْمَةً مِنَّا وَ مَتاعاً إِلى حِينٍ )  : ( مگر رحمتى از جانب ما به فريادشان رسد كه تا مدّتى برخوردار شوند )\r\nمىفرمايد از آيات دگر دالّ بر ربوبيّت خداى سبحان ، جريان تدبير الهى در درياهاست كه ذرّيه و فرزندان بشر را در كشتى حمل مىكند و كشتيها از اثاث و كالاى\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nآنان پر مىشود و از طريق دريا مردم به تجارت و اغراض خود مىرسند و در اين امر مسائلى جريان دارد كه همگى مسخّر اراده و قدرت الهى است ، يعنى خداوند است كه قدرت و تكنيك ساخت كشتى را به بشر تعليم داده و آب را سيّال و جارى نموده و قانون شناورى اجسام در آب را مقدّر كرده و باد و ساير قواى محرّكه را آفريده تا مجموعهء اين مسائل باعث حركت كشتى شود و اين اسباب بدون اذن الهى هيچ اثر و خاصيّتى نخواهند داشت و نيز خداست كه ساير وسائط نقليّه را قرار داده كه بشر در حمل و نقل خود از آنها بهره‌مند شود ( شامل چهارپايان ، ماشين ، هواپيما ، زيردريايى و ساير وسايلى كه در آينده از آنها براى حمل و نقل استفاده خواهد شد )\r\nو فقط خداست كه انسانها را از غرق شدن حفظ مىكند و اگر خدا بخواهد كه آنها را غرق كند ، در اين صورت احدى نمىتواند به فرياد آنها برسد يا آنها را نجات دهد ، مگر به جهت رحمتى از ناحيهء خدا كه شامل آنها شود و بواسطهء آن تا مدّتى معيّن كه خداوند تقدير كرده ، زنده بمانند و از مواهب حيات بهره‌مند شوند .\r\n( 45 )  ( وَ إِذا قِيلَ لَهُمُ اتَّقُوا ما بَيْنَ أَيْدِيكُمْ وَ ما خَلْفَكُمْ لَعَلَّكُمْ تُرْحَمُونَ )  : ( و زمانيكه به آنها گفته شود بترسيد از آنچه در پيش رو و پشت سر داريد ، شايد مورد رحمت واقع شويد « 1 » )\r\n( 46 )  ( وَ ما تَأْتِيهِمْ مِنْ آيَةٍ مِنْ آياتِ رَبِّهِمْ إِلَّا كانُوا عَنْها مُعْرِضِينَ ) *  : ( ولى هيچ آيتى از آيات پروردگار به نزدشان نمىآيد ، جز اينكه آنها از آن اعراض مىكنند )\r\nبعد از آنكه آيات ربوبيّت را برشمرد اينك مشركان را مذمّت و ملامت مىكند به اينكه از اين آيات روى گردان شده‌اند به آنها توجّهى نكرده‌اند و وقتى به آنها گفته مىشود با وجود اين آيات روشن از معصيت خدا در حال و آينده و از گناهانى از قبيل شرك كه در گذشته به آن مبتلا بوده‌ايد ، بپرهيزيد و يا از شرك و گناهانى كه در دنيا مىكنيد و از عذابى كه در آخرت در پيش خواهيد داشت پروا كنيد تا شايد مورد رحمت\r\n\r\n\r\n","description":"","footnote":"\r\n( 1 ) . در تفسير مجمع البيان از امام صادق عليه السّلام روايت شده كه دربارهء اين آيه فرمودند : يعنى بپرهيزيد از گناهان امروزتان و از عقوبتهاى فردايتان .\r\n","page_name":" 68 ","page_number":68},
  {"content":"\r\n\r\nالهى واقع شويد ، اعراض مىكنند . چون هيچ آيه‌اى را مشاهده نكردند يا بر آنها تلاوت نشد و به آن تذكّر داده نشدند جز اينكه از آن روى گرداندند .\r\n( 47 )  ( وَ إِذا قِيلَ لَهُمْ أَنْفِقُوا مِمَّا رَزَقَكُمُ اللَّهُ قالَ الَّذِينَ كَفَرُوا لِلَّذِينَ آمَنُوا أَ نُطْعِمُ مَنْ لَوْ يَشاءُ اللَّهُ أَطْعَمَهُ إِنْ أَنْتُمْ إِلَّا فِي ضَلالٍ مُبِينٍ )  : ( و هنگامى كه به آنها گفته شد : از آنچه خدا به شما روزى داده انفاق كنيد ، كسانى كه كافر شدند به مؤمنان گفتند : آيا به كسى اطعام كنيم كه اگر خدا مىخواست او را اطعام مىكرد ؟ جز اين نيست كه شما در گمراهى آشكارى هستيد )\r\nمشركان در برابر دعوت به عبادت كه ركن اوّل دين حق است راه اعراض در پيش گرفتند و در برابر دعوت بر شفقت به خلق خدا كه ركن دوم دين است عكس العملى جز ردّ و اعراض از خود آشكار نكردند .\r\nمسلّم است كه خدا مالك حقيقى اموال مردم است كه آن را به ايشان روزى داده و تمليك نموده است و آنها را مسلّط بر آن اموال قرار داده و همان خدا فقرا و مساكين را آفريده و آنها را محتاج نموده تا اغنياء ، زيادى مؤونت خود را صرف رفع حوائج آنها نمايند و به آنها احسان كنند ، چون خدا احسان را دوست مىدارد .\r\nامّا اين مشركين در برابر دعوت به انفاق كه يك حكم تشريعى است ، از سر كفر و عناد خطاب به مؤمنانى كه از سر ايمان آنها را امر به انفاق كرده‌اند مىگويند : آيا ما به كسانى طعام بدهيم كه اگر خدا مىخواست ، خودش آنها اطعام مىكرد ؟ و حالا كه نكرده معلوم مىشود اراده نكرده تا آنها اطعام شوند ! چون ارادهء خدا هرگز از مرادش تخلّف نمىورزد . كه اين پاسخ آنها يك مغالطه در ارادهء تشريعى و ارادهء تكوينى خداست ، زيرا خداوند تكوينا اراده نكرده تا خود ، فقرا را اطعام كند امّا تشريعا اراده نموده تا اغنياء مسئول اطعام و انفاق بر فقرا باشند و اساس ارادهء تشريعى خدا امتحان و هدايت بندگان است بسوى آنچه كه صلاح حالشان در دنيا و آخرت وابسته به آنست و مسلما چنين اراده‌اى ممكن است با عصيان بندگان از مرادش تخلّف كند .\r\nولى ارادهء تكوينى خدا هرگز از مراد خود تخلّف نمىكند و معلوم است كه ارادهء خدا\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nكه به اطعام فقرا تعلّق گرفته اراده تشريعى است ، نه تكوينى . « 1 »\r\nو در ادامه از قول كفّار خطاب به مؤمنان نقل مىشود كه شما مؤمنين كه ادّعا مىكنيد خدا به ما دستور داده انفاق كنيم و اين امر را از ما خواسته ، در گمراهى واضحى هستيد .\r\n\r\n[ آيهء ( 65 - 48 ) بيان مسأله بعث و جزاى اعمال 
  ]\r\n( 48 )  ( وَ يَقُولُونَ مَتى هذَا الْوَعْدُ إِنْ كُنْتُمْ صادِقِينَ )  : ( و مىگويند : اگر راست مىگوييد اين وعده چه زمانى مىرسد )\r\n( 49 )  ( ما يَنْظُرُونَ إِلَّا صَيْحَةً واحِدَةً تَأْخُذُهُمْ وَ هُمْ يَخِصِّمُونَ )  : ( آنها جز منتظر يك صيحه نيستند كه آنها را در حالى كه سرگرم مخاصمه مىباشند ، مىگيرد )\r\n( 50 )  ( فَلا يَسْتَطِيعُونَ تَوْصِيَةً وَ لا إِلى أَهْلِهِمْ يَرْجِعُونَ )  : ( پس ديگر نه مىتوانند سفارشى كنند و نه مىتوانند به نزد اهل خود بازگردند )\r\n( 51 )  ( وَ نُفِخَ فِي الصُّورِ فَإِذا هُمْ مِنَ الْأَجْداثِ إِلى رَبِّهِمْ يَنْسِلُونَ )  : ( بعد از صيحه بار ديگر در صور دميده شود ، ناگهان همه از قبرها بسوى پروردگارشان مىشتابند )\r\n( 52 )  ( قالُوا يا وَيْلَنا مَنْ بَعَثَنا مِنْ مَرْقَدِنا هذا ما وَعَدَ الرَّحْمنُ وَ صَدَقَ الْمُرْسَلُونَ )  :\r\n( گويند : واى بر ما چه كسى ما را از گور و مرقدمان برانگيخت ؟ اين همان وعده‌اى است كه خداى مهربان به ما مىداد و انبياء او راست گفتند )\r\n( 53 )  ( إِنْ كانَتْ إِلَّا صَيْحَةً واحِدَةً فَإِذا هُمْ جَمِيعٌ لَدَيْنا مُحْضَرُونَ )  : ( آن نفخه هم جز يك صيحه نيست كه ناگهان همگى نزد ما حاضر مىشوند )\r\n( 54 )  ( فَالْيَوْمَ لا تُظْلَمُ نَفْسٌ شَيْئاً وَ لا تُجْزَوْنَ إِلَّا ما كُنْتُمْ تَعْمَلُونَ )  : ( پس امروز هيچ نفسى ، ذرّه‌اى ستم نمىبيند و جز بدانچه عمل كرده‌اند جزا داده نمىشوند )\r\nدر اينجا ابتدا از قول كفّار نقل مىشود كه به منظور استهزاء و تعجيز پيامبر و انكار معاد ، خطاب به رسولخدا صلّى اللّه عليه و إله و سلم و همهء مسلمانان مىگويند : اين وعدهء روز قيامت چه زمانى محقّق مىشود و اگر راست مىگوييد چرا نمىرسد ؟ خداوند در جواب ايشان\r\n\r\n\r\n","description":"","footnote":"\r\n( 1 ) . عين همين مغالطه از قول كفّار در مورد پرستش خدا و عدم پرستش بتها نيز بيان شده همچنانكه در سورهء زخرف آيه 20 مىفرمايد  ( وَ قالُوا لَوْ شاءَ الرَّحْمنُ ما عَبَدْناهُمْ  اگر خداى رحمن مىخواست ما اين بتها را نمىپرستيديم ) كه نظير اين قول در آيه 35 سوره نحل و آيه 148 سورهء انعام نيز آمده است .\r\n","page_name":" 70 ","page_number":70},
  {"content":"\r\n\r\nمىفرمايد : امر آنها آنقدر بر خدا آسان است كه براى او بيش از يك صيحه كارى ندارد و اين كفّار فقط در انتظار يك صيحه بسر مىبرند كه ناگهان آنها را در برمىگيرد در حالى كه با هم در حال گفتگو و مخاصمه هستند و از آن غافل مىباشند و آنوقت است كه ابدا مهلت داده نمىشوند كه وصيّتى بنمايند و سفارشى بكنند ، چون مرگشان عمومى است و بازماندگانى نخواهند بود تا مورد وصيّت قرار بگيرند و نيز نمىتوانند به اهل خود بازگردند يعنى به فرضى كه مرگشان در بيرون خانه برسد ، نمىتوانند به نزد اهل و عيال خود برگردند .\r\nو آنگاه براى بار دوّم در صور دميده مىشود و به اين وسيله همهء مردگان زنده مىشوند و قيامت برپا مىگردد و همگى از گورها به سوى پروردگارى كه او را انكار مىكردند مىشتابند . و در آن حال با تعجّب و هراس و دهشت مىگويند : واى بر ما ! چه كسى ما را از خوابگاهمان به پا داشت ؟ چون آنها در دنيا منكر معاد و مسأله بعثت بودند و از روز جزا غفلت داشتند .\r\nآنگاه وعده‌هاى انبياء را به ياد مىآورند و خود را پناهندهء رحمت خدا مىكنند و به منظور جلب رحمت حق ، به حق بودن آن وعده‌ها شهادت مىدهند و مىگويند : اين همان برانگيخته شدن و جزايى بود كه خداى رحمان توسط انبيائش به ما وعده داده بود و رسولان او كه ما آنها را در دنيا تكذيب مىكرديم ، راست مىگفتند .\r\nدر ادامه خداوند مىفرمايد : آن نفخه و صيحه‌اى كه بطور ناگهانى به ايشان رسيد و همه را بىدرنگ و بدون تأخير و مهلت در نزد ما حاضر ساخت ، چيزى جز يك نفخه و صيحه نبود و پس از آن همگى براى فصل قضا و رسيدگى به حساب اعمال و حقوقى كه از يكديگر ضايع كرده‌اند ، در نزد ما حضور خواهند يافت و در آن روز ميان آنها به عدل قضاوت مىشود و حكم بين آنها به حق خواهد بود ، پس هيچ كس به هيچ وجه مورد ستم قرار نمىگيرد و عين همان اعمالى را كه مرتكب شده‌اند به عنوان جزا دريافت خواهند كرد يعنى جزاى عمل هر عاملى در آن روز عين همان عمل اوست و با چنين جزايى ديگر ظلم تصوّر ندارد و جزايى عادلانه‌تر از اين قابل تحقّق نيست . پس در قيامت\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nهمه مردم اعم از اهل سعادت و يا شقاوت هر چه كرده‌اند خوب يا بد ، عين آن را به عنوان جزا دريافت خواهند نمود .\r\n( 55 )  ( إِنَّ أَصْحابَ الْجَنَّةِ الْيَوْمَ فِي شُغُلٍ فاكِهُونَ )  : ( به درستى كه اهل بهشت امروز در ناز و نعمت هستند و از هر فكر ديگر فارغند )\r\n( 56 )  ( هُمْ وَ أَزْواجُهُمْ فِي ظِلالٍ عَلَى الْأَرائِكِ مُتَّكِؤُنَ )  : ( هم خود و هم همسرانشان در زير سايه‌ها بر كرسيها تكيه مىزنند )\r\n( 57 )  ( لَهُمْ فِيها فاكِهَةٌ وَ لَهُمْ ما يَدَّعُونَ )  : ( و ميوه‌هايى برايشان خواهد بود و هر چه بخواهند در اختيارشان قرار مىگيرد )\r\n( 58 )  ( سَلامٌ قَوْلًا مِنْ رَبٍّ رَحِيمٍ )  : ( و سلامى از جانب پروردگار مهربان به آنها ابلاغ مىشود )\r\nمىفرمايد در روز قيامت اهل بهشت در كارى هستند كه توجّهشان را از هر چيز ديگرى منقطع مىكند و آن عبارتست از گفت و گوهاى لذّت بخش و يا تنعّم در بهشت .\r\nو اهل و همسرانشان كه در دنيا محرم آنها بوده و مؤمنه بودند و يا همسران بهشتى ايشان كه همان حور العين باشند در سايه‌ها و سايبانهايى قرار دارند كه آنها را از حرارت آفتاب يا هر حرارت ديگر حفظ مىكند و با عزّت و احترام به پشتيها تكيه مىكنند و از همه نوع ميوه در اختيار آنهاست و هر چه را تمنّا كنند و بطلبند در اختيارشان خواهد بود و براى تكريم و تعظيم ، سلامى غير قابل وصف از جانب پروردگار رحيم دريافت خواهند كرد .\r\n( 59 )  ( وَ امْتازُوا الْيَوْمَ أَيُّهَا الْمُجْرِمُونَ )  : ( اى مجرمان امروز از سايرين جدا شويد )\r\nيعنى در روز قيامت به مجرمان و گنه‌كاران خطاب مىرسد كه از مؤمنان و بهشتيان جدا بشويد ، همچنانكه مىفرمايد  ( أَمْ نَجْعَلُ الْمُتَّقِينَ كَالْفُجَّارِ  « 1 » آيا اهل تقوا را چون گنه‌كاران قرار مىدهيم ؟ ) يا فرمود  ( أَمْ حَسِبَ الَّذِينَ اجْتَرَحُوا السَّيِّئاتِ أَنْ نَجْعَلَهُمْ كَالَّذِينَ آمَنُوا وَ عَمِلُوا الصَّالِحاتِ سَواءً مَحْياهُمْ وَ مَماتُهُمْ  « 2 » آيا كسانى كه مرتكب بديها\r\n\r\n\r\n","description":"","footnote":"\r\n( 1 ) . سوره ص آيه 28\r\n( 2 ) . سورهء جاثيه ، آيه 21 .\r\n","page_name":" 72 ","page_number":72},
  {"content":"\r\n\r\nشدند پنداشتند كه آنها را با كسانى كه ايمان آورده و عمل شايسته كردند برابر قرار مىدهيم و مرگ و زندگيشان يكسان است ؟ ! )\r\n( 60 )  ( أَ لَمْ أَعْهَدْ إِلَيْكُمْ يا بَنِي آدَمَ أَنْ لا تَعْبُدُوا الشَّيْطانَ إِنَّهُ لَكُمْ عَدُوٌّ مُبِينٌ )  : ( آيا با شما عهد نبستيم و نگفتيم كه اى بنى آدم از شيطان اطاعت نكنيد كه او براى شما دشمنى آشكار است ؟ )\r\n( 61 )  ( وَ أَنِ اعْبُدُونِي هذا صِراطٌ مُسْتَقِيمٌ )  : ( و اينكه فقط مرا بپرستيد كه صراط مستقيم همين است ؟ )\r\n( 62 )  ( وَ لَقَدْ أَضَلَّ مِنْكُمْ جِبِلًّا كَثِيراً أَ فَلَمْ تَكُونُوا تَعْقِلُونَ )  : ( و به تحقيق شيطان گروههاى بسيارى از شما را گمراه كرد آيا باز هم تفكر نمىكنيد ؟ )\r\nخداوند خطاب به همه افراد بشر مىفرمايد : آيا به شما سفارش نكردم كه شيطان را عبادت نكنيد و از او در وسوسه‌هايش اطاعت ننماييد چون او دشمن آشكار شماست ؟\r\nهمچنانكه بارها در قرآن كريم شيطان را دشمن آشكار ناميد و مردم را از اطاعت او منع كرد  ( يا بَنِي آدَمَ لا يَفْتِنَنَّكُمُ الشَّيْطانُ كَما أَخْرَجَ أَبَوَيْكُمْ مِنَ الْجَنَّةِ  « 1 » اى فرزندان آدم شيطان شما را نفريبد ، چنانچه پدر و مادرتان را با فريب از بهشت بيرون راند ) و اين همان عهد و سفارش الهى است و خود شيطان دشمنى خود را با آدم و ذريّه او از همان روز اوّل اعلام كرد و گفت  ( قالَ أَ رَأَيْتَكَ هذَا الَّذِي كَرَّمْتَ عَلَيَّ لَئِنْ أَخَّرْتَنِ إِلى يَوْمِ الْقِيامَةِ لَأَحْتَنِكَنَّ ذُرِّيَّتَهُ إِلَّا قَلِيلًا  « 2 » بگو بدانم آيا اين است كه تو او را بر من برترى داده‌اى ؟ اگر به من تا روز قيامت مهلت دهى ، فرزندان او را به جز عدّه اندكى ، مهار خواهم كرد )\r\nو در اعتقادات شيخ صدوق نقل شده كه هر كس به سخن گوينده‌اى گوش كند و آن را بپذيرد و اطاعت كند همانا او را عبادت و اطاعت كرده ، پس اگر گوينده از خدا بگويد شنونده خدا را عبادت كرده و اگر از شيطان بگويد ، شنونده بندهء شيطان شده است .\r\nو در ادامهء سفارش الهى مىفرمايد آيا سفارش نكردم كه از من اطاعت كرده و مرا\r\n\r\n\r\n","description":"","footnote":"\r\n( 1 ) . سورهء اعراف ، آيه 27 .\r\n( 2 ) . سورهء اسراء ، آيه 62 .\r\n","page_name":" 73 ","page_number":73},
  {"content":"\r\n\r\nعبادت كنيد و شيطان را پيروى نكنيد كه اين راه همان صراط مستقيم است كه سالكان خود را به سعادت ابدى مىرساند ؟ و سپس با توبيخ و ملامت مىفرمايد : آيا از شيطانى پيروى مىكنيد كه قبل از شما جماعات بسيارى را گمراه كرد و به شقاوت رسانيد ، آيا باز هم نمىخواهيد عقل خود را به كار ببريد و از او اجتناب كنيد ؟ !\r\n( 63 )  ( هذِهِ جَهَنَّمُ الَّتِي كُنْتُمْ تُوعَدُونَ )  : ( اينك اين جهنّمى است كه همواره وعده‌اش به شما داده مىشد )\r\n( 64 )  ( اصْلَوْهَا الْيَوْمَ بِما كُنْتُمْ تَكْفُرُونَ )  : ( بچشيد امروز سوزش آن را به كيفر كفرى كه مىورزيديد )\r\n( 65 )  ( الْيَوْمَ نَخْتِمُ عَلى أَفْواهِهِمْ وَ تُكَلِّمُنا أَيْدِيهِمْ وَ تَشْهَدُ أَرْجُلُهُمْ بِما كانُوا يَكْسِبُونَ )  : ( امروز بر دهانهايشان مهر مىزنيم و دستهايشان با ما سخن مىگويند و پاهايشان به آنچه همواره مىكردند شهادت مىدهد )\r\nو در آن روز به گنه‌كاران خطاب مىرسد كه اين همان جهنّمى است كه هميشه از زبان انبياء و رسولان وعيد آن را شنيده بوديد و به آن تهديد مىشديد ( در لفظ آيه اشاره‌اى وجود دارد كه در روز قيامت جهنّم را حاضر مىكنند )\r\nپس امروز بچشيد اين آتش را و ملازم آن باشيد بواسطه آن كفرى كه در دنيا مىورزيديد ، در ادامه مىفرمايد : در روز قيامت بر دهان گنه‌كاران مهر مىزنيم بطوريكه قادر به سخن گفتن و عذر و بهانه نباشند و هر يك از دستها و پاهايشان به آن اعمالى كه به وسيلهء آن عضو انجام شده شهادت مىدهند و كلّا هر عضوى از بدنشان به گناهانى كه به وسيله آن انجام شده شهادت و گواهى مىدهد و با چنين اوصافى ديگر هيچ جاى انكار و عذر تراشى باقى نمىماند و حجّت بر آنها تمام مىشود .\r\n\r\n[ آيهء ( 83 - 66 ) تهديد كفّار و رفع استبعاد معاد 
  ]\r\n( 66 )  ( وَ لَوْ نَشاءُ لَطَمَسْنا عَلى أَعْيُنِهِمْ فَاسْتَبَقُوا الصِّراطَ فَأَنَّى يُبْصِرُونَ )  : ( و اگر بخواهيم ديدگانشان را محو مىكنيم ، آن وقت به سوى صراط مىشتابند امّا چگونه ببينند ؟ )\r\n( طمس ) يعنى محو كردن چيزى بطوريكه هيچ اثرى از آن باقى نماند .\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nمىفرمايد اگر ما مىخواستيم هر آينه ديدگانشان را از بين مىبرديم و آنگاه به سوى طريق حق و واضحى كه سالك آن گمراه نمىشود سبقت مىگيرند امّا هرگز آن را نخواهند ديد .\r\n( 67 )  ( وَ لَوْ نَشاءُ لَمَسَخْناهُمْ عَلى مَكانَتِهِمْ فَمَا اسْتَطاعُوا مُضِيًّا وَ لا يَرْجِعُونَ )  : ( و اگر مىخواستيم آنها را در جايشان مسخ مىكرديم بطوريكه ديگر نمىتوانستند بروند يا بازگردند )\r\n( مسخ ) يعنى دگرگون شدن صورت آدمى به خلقتى زشت و بد منظره ، مثلا به صورت خوك يا ميمون ، چنانچه دربارهء بعضى بنى اسرائيل اتّفاق افتاد .\r\nمىفرمايد : ما قدرت اين را داريم كه اگر بخواهيم كفّار را در همان جائى كه قرار گرفته‌اند بدون هيچ زحمتى ، مسخ كنيم كه در آن صورت نه مىتوانند بسوى عذاب روانه شوند و نه مىتوانند از عذاب بازگردند و حالت قبلى خود را دريابند ، لذا ( مضّى ) و رجوع كنايه از برگشتن به حالت سلامت و باقى ماندن بر حالت عذاب و مسخ مىباشند .\r\n( 68 )  ( وَ مَنْ نُعَمِّرْهُ نُنَكِّسْهُ فِي الْخَلْقِ أَ فَلا يَعْقِلُونَ )  : ( و هر كس را كه عمر طولانى دهيم ، خلقتش را وارونه مىسازيم ، آيا تعقّل نمىكنند ؟ )\r\nاين آيه شريفه مىخواهد براى مضمون دو آيهء قبلى استشهاد كند و بفرمايد آن خدايى كه خلقت بشر را در روزگار پيرى تغيير مىدهد و قواى او را رو به ضعف مىبرد و هر چه داده مىگيرد ، قادر است بر اينكه چشم كفّار را از آنها بگيرد و يا ايشان را مسخ كند و در انتها هم كفّار را به جهت نداشتن تعقّل ، توبيخ نموده و آنها را به تدبّر فرا مىخواند .\r\n( 69 )  ( وَ ما عَلَّمْناهُ الشِّعْرَ وَ ما يَنْبَغِي لَهُ إِنْ هُوَ إِلَّا ذِكْرٌ وَ قُرْآنٌ مُبِينٌ )  : ( ما پيامبر را شعر نياموخته‌ايم و شعر گفتن در شأن او نيست ، اين نيست جز پند و خواندنى آشكار )\r\n( 70 )  ( لِيُنْذِرَ مَنْ كانَ حَيًّا وَ يَحِقَّ الْقَوْلُ عَلَى الْكافِرِينَ )  : ( تا هر كه را زنده دل است بيم دهد و گفتار خدا دربارهء كفّار محقّق شود )\r\nيعنى اين قرآنى كه ما به پيامبر وحى مىكنيم ، شعر نيست ، و رسول ما منزّه از شعر گفتن است و اين امر نقصى براى او نيست بلكه براى او كمال است چون شعرا با الفاظ\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nمعانى را مىآرايند و با تخيّلات آن را تزيين مىكنند و كلام خود را مطابق الحان موسيقى در مىآورند ، تا به نظر دلپسندتر برسد و شنونده بهتر آنها را بپذيرد لذا شعر گفتن شايسته و در خور پيامبر نيست و قرآن چيزى نيست به جز موعظه و تذكّرى خواندنى و آشكار .\r\nو دليل نزول قرآن آن است كه افراد بصير و زنده دل را انذار كند تا حق را تعقّل كرده و بشنوند و افراد كافر و مكّذب نيز كلمهء عذاب در حقّشان ظهور بيابد ، يعنى در اثر تكذيب و انكار آيات حق مستحقّ عذاب شوند و مصاديق قول حقّ الهى قرار بگيرند .\r\n( 71 )  ( أَ وَ لَمْ يَرَوْا أَنَّا خَلَقْنا لَهُمْ مِمَّا عَمِلَتْ أَيْدِينا أَنْعاماً فَهُمْ لَها مالِكُونَ )  : ( آيا نمىبينند كه براى آنها به دست قدرت خود حيواناتى آفريده‌ايم كه مالك آن هستند ؟ )\r\n( 72 )  ( وَ ذَلَّلْناها لَهُمْ فَمِنْها رَكُوبُهُمْ وَ مِنْها يَأْكُلُونَ )  : ( و آنها را برايشان رام كرده‌ايم كه هم بر آن سوار مىشوند و هم از آن مىخورند )\r\n( 73 )  ( وَ لَهُمْ فِيها مَنافِعُ وَ مَشارِبُ أَ فَلا يَشْكُرُونَ )  : ( و برايشان در آن حيوانات سودها و نوشيدنيهاست ، پس چرا سپاس نمىگزارند )\r\nدر اين آيات يكى ديگر از دلايل توحيد ربوبى و تدبير عالم انسانى را تذكّر مىدهد .\r\nمىفرمايد : چهارپايان از مخلوقاتى هستند كه خلقتشان مختصّ به خداست و كسى در امر خلقت با او مشاركت ندارد و مىفرمايد : ما چهارپايان را به خاطر انسان خلق كرده‌ايم و به او اختصاص دارند و اين اختصاص به مالكيّت منجر مىشود ، چون ملك اعتبارى در اجتماع از فروع اختصاص است .\r\nدر ادامه مىفرمايد : اين چهارپايان را رام و مسخّر انسان قرار داده‌ايم بطوريكه هم بعنوان مركب از آنها استفاده مىكند و هم از گوشت آنها ارتزاق مىنمايد و نيز از پوست و موى آنها بهره برده و از شير آنها مىنوشد ، پس چرا با وجود چنين تدبير كامل و نعمتهاى فراوان باز هم پروردگار را سپاس نمىگزارد و او را عبادت نمىكند ؟\r\n( 74 )  ( وَ اتَّخَذُوا مِنْ دُونِ اللَّهِ آلِهَةً لَعَلَّهُمْ يُنْصَرُونَ )  : ( غير از خدا ، خدايانى برگزيده‌اند تا شايد يارى شوند )\r\n( 75 )  ( لا يَسْتَطِيعُونَ نَصْرَهُمْ وَ هُمْ لَهُمْ جُنْدٌ مُحْضَرُونَ )  : ( آن معبودها نمىتوانند اينها\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nرا يارى كنند و اينان سپاه احضار شده آنهايند )\r\nمىفرمايد مشركين معبودهايى شامل بتها و سنگ و چوب يا افرادى از بشر و رؤساى قوم را به غير خداى يكتا ، معبود خود گرفته‌اند تا به خيال خود از سخط و ناخشنودى آنها ايمن شده و به واسطهء شفاعت آنها به نفع و خيرى برسند و آن معبودها ، ايشان را يارى كنند ، امّا آن آلهه قادر بر يارى اين مشركين نيستند ، چون مالك هيچ خير و شرّى نمىباشند ولى مشركين لشكريان آلهه‌ها بوده و پيرو آنها و مطيع ايشان گشتند لذا در قيامت كه آلهه براى جزا احضار مىشوند اين مشركين نيز كه پيرو آنها بودند ، احضار خواهند شد ، تا بواسطهء اعمالشان محاسبه و مجازات شوند .\r\nلذا كسانى كه از افراد طاغى و ستمگر پيروى و اطاعت محض مىكنند در بت‌پرستى فرقى با مشركين ندارند و شريك آنها مىباشند چون همانطور كه آنها مطيع بتها بوده و در برابرشان خضوع داشتند اينها نيز همين اعمال را درباره طاغوتها به انجام مىرسانند .\r\n( 76 )  ( فَلا يَحْزُنْكَ قَوْلُهُمْ إِنَّا نَعْلَمُ ما يُسِرُّونَ وَ ما يُعْلِنُونَ )  : ( پس گفتار آنها تو را اندوهگين نكند ، بدرستى كه ما آنچه را مخفى كرده يا آشكار نمايند ، مىدانيم )\r\n( 77 )  ( أَ وَ لَمْ يَرَ الْإِنْسانُ أَنَّا خَلَقْناهُ مِنْ نُطْفَةٍ فَإِذا هُوَ خَصِيمٌ مُبِينٌ )  : ( آيا انسان نمىبيند كه ما او را از نطفه‌اى آفريده‌ايم ؟ پس ناگهان دشمنى آشكار است ؟ )\r\n( 78 )  ( وَ ضَرَبَ لَنا مَثَلًا وَ نَسِيَ خَلْقَهُ قالَ مَنْ يُحْيِ الْعِظامَ وَ هِيَ رَمِيمٌ )  : ( و براى ما مثالى زده و خلقت ابتدايى خود را فراموش كرده و مىگويد : چه كسى اين استخوانهاى پوسيده را با اين كه فرسوده شده ، زنده مىكند ؟ ) « 1 »\r\n( 79 )  ( قُلْ يُحْيِيهَا الَّذِي أَنْشَأَها أَوَّلَ مَرَّةٍ وَ هُوَ بِكُلِّ خَلْقٍ عَلِيمٌ )  : ( بگو همان خدايى كه بار اوّل آن را بدون الگو ايجاد كرده دوباره زنده‌اش مىسازد و او به همهء مخلوقات داناست )\r\n( 80 )  ( الَّذِي جَعَلَ لَكُمْ مِنَ الشَّجَرِ الْأَخْضَرِ ناراً فَإِذا أَنْتُمْ مِنْهُ تُوقِدُونَ )  : ( همان خدايى كه براى شما از درخت سبز آتش پديد آورد ، پس شما از آن آتش مىافروزيد )\r\nخطاب به رسولخدا صلّى اللّه عليه و إله و سلم مىفرمايد تو از شرك اينها و برگزيدن آلهه به طمع\r\n\r\n\r\n","description":"","footnote":"\r\n( 1 ) . در روايات بسيار نقل شده كه گويندهء اين مثل عاص بن وائل يا عبد اللّه بن ابى بوده است .\r\n","page_name":" 77 ","page_number":77},
  {"content":"\r\n\r\nنصرتشان اندوهگين نباش و بدان كه ما از كار آنها غافل نيستيم و هم مشركين و هم معبودهايشان را براى عذاب احضار مىكنيم و از آشكار و نهان آنها باخبريم .\r\nدر ادامه مىفرمايد : آيا انسان علم قطعى ندارد به اينكه ما او را از نطفه و آبى حقير آفريديم با اين حال ناگهان دشمنى سرسخت براى خالق خود شده است و بعثت و حشر را انكار مىكند ؟\r\nانسان براى ما مثالى زده و خلقت خود را فراموش كرده و مىگويد : چه كسى اين استخوانهاى پوسيده شده را زنده مىكند ؟ تو اى پيامبر در جواب او بگو ، همان خدايى كه بار اوّل آن را از عدم محض و بدون الگو ايجاد كرده قادر است تا دوباره از همين استخوانهاى پوسيده او را زنده سازد . چون او خدايى است كه به همه مخلوقات داناست ، يعنى چيزى را فراموش نمىكند و نسبت به آن جهل ندارد ، پس همانطور كه ابتدا اين بشر را آفريده در حال حيات و مماتش نسبت به او جاهل نبوده حالا هم قادر است كه آن استخوانها را زنده كند . و اين امر استبعادى ندارد چون او همان خدايى است كه مىتواند از درخت سبز آتش را ايجاد كند كه شما از آن آتش بيفروزيد ، با اينكه آب و آتش با هم منافيند و درخت تر كجا و آتش سوزان كجا ؟ !\r\nپس همين خدا مىتواند مردگان را زنده سازد و اين امر بر او دشوار نيست .\r\n( 81 )  ( أَ وَ لَيْسَ الَّذِي خَلَقَ السَّماواتِ وَ الْأَرْضَ بِقادِرٍ عَلى أَنْ يَخْلُقَ مِثْلَهُمْ بَلى وَ هُوَ الْخَلَّاقُ الْعَلِيمُ )  : ( آيا كسى كه آسمانها و زمين را آفريده ، قادر نيست كه مانند آنها را بيافريند ؟ چرا ، بلكه او آفريدگار بسيار داناست )\r\n( 82 )  ( إِنَّما أَمْرُهُ إِذا أَرادَ شَيْئاً أَنْ يَقُولَ لَهُ كُنْ فَيَكُونُ )  : ( همانا امر او منحصرا چنين است كه وقتى ارادهء چيزى را بنمايد ، به آن مىگويد : باش ، پس موجود مىشود )\r\n( 83 )  ( فَسُبْحانَ الَّذِي بِيَدِهِ مَلَكُوتُ كُلِّ شَيْءٍ وَ إِلَيْهِ تُرْجَعُونَ )  : ( پس منزّه است آنكه سلطنت و ملكوت همه چيز بدست اوست و به سوى او باز مىگرديد )\r\nآيه شريفه با لحن استفهام انكارى مىفرمايد : چگونه ممكن است كه اين خدايى كه آسمانها و زمين را با همهء وسعتى كه دارند خلق كرده و آن نظام عام و عجيب را در\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nسراسر عالم امكان برقرار كرده به طوريكه جزئيات آن غير قابل شمارش است ، نتواند مثل « 1 » همين انسانها را دوباره خلق كند ؟ نه هرگز چنين نيست ، بلكه ، او قادر است ، چون آفريننده‌اى بسيار داناست . و نفس انسانى با موت بدن از بين نمىرود ، بلكه محفوظ مىماند تا در نهايت بسوى خداى سبحان بازگردد در حالى كه بدنى كه در اعاده ايجاد مىشود عينا همان بدن نيست ، بلكه نظير و مثل آن است امّا روح و كالبد همان است كه بود و چون تشخّص به روح است و مادّهء ايجاد بدن اعاده شده ، نيز همان بدن اوّلى است لذا مىگوئيم همان فرد مجددا زنده مىشود .\r\nدر ادامه ايجاد الهى را تعريف مىكند و مىفرمايد خدا در ايجاد هر چيزى كه آن را اراده كند ، به غير از ذات متعالى خود به هيچ سبب ديگرى نيازمند نيست و شأن او در ايجاد ، چنان است كه به محض آنكه اراده كند و بگويد « باش » آن چيز موجود مىشود و معلوم است كه در اينجا لفظ و مخاطبى در كار نيست و گرنه به تسلسل منجر مىگردد ، بلكه اين كلام تمثيلى است از اينكه خداى تعالى براى افاضه وجود به چيزى غير از ذات متعالى خود به سبب ديگرى احتياج ندارد و آنچه از ناحيهء خداوند افاضه مىشود ، قابل درنگ و مهلت نيست و تخلّف و تبدّل و تدريج هم نمىپذيرد .\r\nهمچنانكه فرمود  ( وَ ما أَمْرُنا إِلَّا واحِدَةٌ كَلَمْحٍ بِالْبَصَرِ )  « 2 » امر ما نيست مگر واحد و آن هم چون يك چشم بهم زدن است . )\r\nو نيز فرمود  ( وَ كانَ أَمْرُ اللَّهِ قَدَراً مَقْدُوراً  « 3 » و امر خداوند همواره حساب شده و تقدير شده است ) يعنى به محض اينكه خداوند ارادهء ايجاد چيزى را بنمايد آن چيز بدون درنگ لباس هستى مىپوشد . و از امير المؤمنين على عليه السّلام نقل شده كه : خداوند به اشياء مىگويد باش بدون هيچ لفظ و نطقى كه به زبان باشد . « 4 » پس كلمه ( كن ) همان فيض\r\n\r\n\r\n","description":"","footnote":"\r\n( 1 ) . مراد از كلمه ( مثل ) در اينجا اين است كه خداوند انسانها را پس از مردن براى حساب و جزا زنده مىكند و اين خلقت مجدّد به عنوان نظير و مثال خلقت اوّل محسوب مىشود .\r\n( 2 ) . سورهء قمر ، آيه 50 .\r\n( 3 ) . سورهء احزاب ، آيه 38 .\r\n( 4 ) . نهج البلاغه ابن ابى الحديد ج 13 خطبه 232\r\n","page_name":" 79 ","page_number":79},
  {"content":"\r\n\r\nهستى و افاضهء وجود است و كلام خداى سبحان عين فعل اوست .\r\nو در آخر مىفرمايد منزّه است خدايى كه ملكوت همه چيز بدست اوست و بسوى او بازمىگرديد . ( ملكوت ) يعنى وجهه و جهتى از هر چيز كه روبخداست و اينكه ملكوت هر چيز بدست خداست ، يعنى خداى تعالى مسلّط بر هر چيز است و غير از خدا كسى در اين تسلّط بهره و نصيبى ندارد ، آنگاه خطاب به همه مردم اعم از مؤمن و مشرك مىفرمايد : همه شما در نهايت بعد از زنده شدن از گور برانگيخته شده به سوى او باز مىگرديد و هر كس كه معاد بسوى اوست لا محاله حساب و جزا نيز بدست اوست .\r\n\r\n","description":"","footnote":"","page_name":" 80 ","page_number":80},
  {"content":"\r\n\r\n\r\nسورهء صافات\r\n بِسْمِ اللَّهِ الرَّحْمنِ الرَّحِيمِ * \r\nغرض سوره : بيان توحيد الوهيّت و تهديد مكذّبين و مشركين مخالف آن و انذار منكرين معاد و بشارت مؤمنين مخلص و ذكر بعضى از داستانهاى انبياء\r\n\r\n[ آيهء ( 11 - 1 ) دربارهء ملائكه مأمور نزول وحى 
  ]\r\n( 1 )   ( وَ الصَّافَّاتِ صَفًّا )   : ( سوگند به صف كشيدگانى كه صف آرايى كرده‌اند )\r\n( 2 )  ( فَالزَّاجِراتِ زَجْراً )  : ( قسم به رانندگان منع كننده )\r\n( 3 )  ( فَالتَّالِياتِ ذِكْراً )  : ( و قسم به تلاوت كنندگان ذكر )\r\n( صافات ) يعنى صف‌بستگان ( زاجرات ) يعنى بازدارندگان و ( تاليات ) يعنى قرائت‌كنندگان . ظاهرا مراد از هر سه طائفه ، سه گروه از ملائكه مىباشند كه مأمور نزول وحى بوده‌اند و راه اين كار را از مداخله شياطين ايمن مىكردند و آن را به پيامبر صلّى اللّه عليه و إله و سلم مىرساندند . پس معناى آيه ( چنانچه خداوند داناتر است ) اين است كه : سوگند به فرشتگانى كه در مسير وحى صف بسته‌اند و سوگند به فرشتگانى كه شيطانها را از مداخله در امر وحى باز مىدارند و سوگند به فرشتگانى كه وحى را بر پيامبر مىخوانند .\r\n( 4 )  ( إِنَّ إِلهَكُمْ لَواحِدٌ )  : ( بدرستى كه خداى شما يقينا يكى است )\r\n( 5 )  ( رَبُّ السَّماواتِ وَ الْأَرْضِ وَ ما بَيْنَهُما وَ رَبُّ الْمَشارِقِ )  : ( پروردگار آسمانها و زمين و آنچه ميان آندوست و پروردگار مشرقها )\r\nاين آيه متعلّق قسم‌هاى سابق است ، يعنى اى مردم قسم به آنچه ياد كرديم معبود شما\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nيگانه است و او پروردگار آسمانها و زمين و متصرّف و مدبّر جميع شئون آنهاست و او پروردگار مشرقها است ، مشارق نقطه‌هايى از افق‌هايى است كه خورشيد در فصول چهارگانه از آن نقاط طلوع مىكند و شايد هم مراد از مشارق ، مشارق مطلق ستارگان و يا مطلق مشارق باشد و اگر نامى از مغرب برده نشده به جهت مناسبتى است كه مشرق با طلوع وحى از آسمان بوسيلهء ملائكه دارد .\r\n( 6 )  ( إِنَّا زَيَّنَّا السَّماءَ الدُّنْيا بِزِينَةٍ الْكَواكِبِ )  : ( بدرستى مائيم كه آسمان دنيا را با زينت ستارگان آراستيم )\r\n( 7 )  ( وَ حِفْظاً مِنْ كُلِّ شَيْطانٍ مارِدٍ )  : ( كه حافظ و مانع از هر شيطان سركشى باشد )\r\n( 8 )  ( لا يَسَّمَّعُونَ إِلَى الْمَلَإِ الْأَعْلى وَ يُقْذَفُونَ مِنْ كُلِّ جانِبٍ )  : ( و آنها نتواند به آنچه در ملاء اعلى مىگذرد گوش كنند و از هر طرف رانده شوند و مورد اصابت قرار گيرند )\r\n( 9 )  ( دُحُوراً وَ لَهُمْ عَذابٌ واصِبٌ )  : ( تا از آسمان دور شوند و برايشان عذابى دائمى و حتمى است )\r\n( 10 )  ( إِلَّا مَنْ خَطِفَ الْخَطْفَةَ فَأَتْبَعَهُ شِهابٌ ثاقِبٌ )  : ( مگر آنهايى كه كلام ملائك را بربايند كه آنها هم بلافاصله بوسيلهء شهاب ثاقب مورد تعقيب قرار مىگيرند )\r\nمىفرمايد ما آسمان دنيا را با زيور ستارگان آرايش داديم و اين آيه افاده مىكند كه آسمان دنيا يكى از آسمانهاى هفتگانه‌اى است كه قرآن آن را نام برده و مراد از آن همان فضايى است كه زمين را احاطه كرده و ستارگان در آن قرار دارند . در ادامه مىفرمايد كه اين ستارگان غير از زينت باعث حفظ و نگهدارى آسمان از هر فرد شرير و خبيث از جنيّان مىباشند . بطوريكه شياطين خبيث نمىتوانند به ملاء اعلى نزديك شده و اخبار آنها را گوش دهند ، ملاء اعلى همان ملائكهء مكرّمى هستند كه ساكنان آسمانهاى بالا مىباشند و شياطين مايلند به گفتگوى آنها و اخبار غيبى گوش فرا دهند و اگر به آن منطقه نزديك شوند از هر طرف مورد اصابت تيرها واقع مىگردد و اين شياطين رانده شدهء درگاه خدا هستند و عذابى حتمى و لازم خواهند داشت .\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nپس كسى از آنها نمىتواند به اخبار غيبى نايل شود مگر آنكه چيزى از آن اخبار را مخفيانه بربايد كه در اين صورت مورد تعقيب شهابهاى نافذ قرار مىگيرد ، شهابى كه هرگز از هدف خود خطا نمىرود .\r\n( 11 )  ( فَاسْتَفْتِهِمْ أَ هُمْ أَشَدُّ خَلْقاً أَمْ مَنْ خَلَقْنا إِنَّا خَلَقْناهُمْ مِنْ طِينٍ لازِبٍ )  : ( از آنها بپرس آيا آنها از نظر خلقت شديدتر و مهمتّرند يا آنچه از آسمانها و زمين و ساير مخلوقات آفريده‌ايم ، همانا ما اينها را از گلى چسبنده خلق كرده‌ايم )\r\nيعنى وقتى خداى متعال ربّ آسمانها و زمين و موجودات ميان آن دو و ربّ ملائكه است تو اى رسول ما از اين افراد منكر و مكذّب سؤال كن آيا خلقت ايشان مهمتر و بزرگتر است يا خلقت غير ايشان از ملائك و ساير موجودات آسمانى و زمينى كه ما آفريده‌ايم ؟ آنگاه متوجّه مىگردند كه خلقت آنها بسيار ناچيزتر از موجودات ديگر است چون ما آنها را از يك گل چسبناك آفريده‌ايم .\r\n\r\n[ آيهء ( 70 - 12 ) دربارهء روز قيامت و گفتار كفّار در آتش دوزخ و گفتار اهل بهشت در جنّت 
  ]\r\n( 12 )  ( بَلْ عَجِبْتَ وَ يَسْخَرُونَ )  : ( بلكه وقتى تو از گمراهى آنها تعجّب مىكنى تو را مسخره مىكنند )\r\n( 13 )  ( وَ إِذا ذُكِّرُوا لا يَذْكُرُونَ )  : ( و زمانيكه تذكّر و پند داده شوند ، متذكّر نمىشوند )\r\n( 14 )  ( وَ إِذا رَأَوْا آيَةً يَسْتَسْخِرُونَ )  : ( و زمانيكه آيتى را ببينند مسخره مىكنند )\r\n( 15 )  ( وَ قالُوا إِنْ هذا إِلَّا سِحْرٌ مُبِينٌ )  : ( و مىگويند اين نيست جز جادويى آشكار )\r\nيعنى اين مكذّبان نه تنها ايمان نمىآورند بلكه وقتى تو از انكار و تكذيب ايشان تعجّب مىكنى ، تو را بابت اين تعجّب و يا در همين دعوت به سوى حق ، مسخره مىكنند و وقتى به وسيله آيات دالّ بر توحيد و دين حق موعظه و تذكّر داده مىشوند ، باز هم متنبّه و متذكّر نمىشوند و زمانيكه آيتى معجزه آسا از آيات الهى را مشاهده مىكنند ( همچون قرآن يا مسأله شقّ القمر ) آن را استهزاء مىنمايند و مىگويند اين جز يك جادو چيز ديگرى نيست و اين سخن كنايه از اين است كه ما اصلا اين چيزى كه تو آيت مىخوانى درك نمىكنيم و نمىفهميم كه چيست و اين كلام بدترين توهين و تمسخرى است كه مىتوانستند به زبان بياورند .\r\n\r\n","description":"","footnote":"","page_name":" 83 ","page_number":83},
  {"content":"\r\n\r\n( 16 )  ( أَ إِذا مِتْنا وَ كُنَّا تُراباً وَ عِظاماً أَ إِنَّا لَمَبْعُوثُونَ ) *  : ( آيا وقتى مرديم و خاك و استخوان شديم ، دوباره زنده مىشويم )\r\n( 17 )  ( أَ وَ آباؤُنَا الْأَوَّلُونَ ) *  : ( و حتّى پدران گذشته ما ؟ )\r\n( 18 )  ( قُلْ نَعَمْ وَ أَنْتُمْ داخِرُونَ )  : ( بگو ، بله ، زنده مىشويد در حالى كه خوار و ذليل مىباشيد )\r\n( 19 )  ( فَإِنَّما هِيَ زَجْرَةٌ واحِدَةٌ فَإِذا هُمْ يَنْظُرُونَ )  : ( و اين امر منحصرا با يك نهيب صورت مىگيرد كه ناگهان همگى نگران برمىخيزند )\r\n( 20 )  ( وَ قالُوا يا وَيْلَنا هذا يَوْمُ الدِّينِ )  : ( و مىگويند : اى واى بر ما اين همان روز جزاست )\r\n( 21 )  ( هذا يَوْمُ الْفَصْلِ الَّذِي كُنْتُمْ بِهِ تُكَذِّبُونَ )  : ( اين روز جدايى حق از باطل است كه شما آن را تكذيب مىكرديد )\r\nو در اين آيات مسأله انكار مشركين نسبت به معاد بيان مىشود كه پايه‌اى جز استبعاد ندارد ، لذا با تعجّب و استبعاد ، خطاب به رسولخدا صلّى اللّه عليه و إله و سلم مىگويند آيا وقتى مرديم و بدنمان خاك و استخوان شد و اجزاى ما متلاشى گشت ، ما و حتى پدران ما كه سالهاست همهء آثارشان محو شده ، دوباره زنده مىشويم ؟ ! و خداوند به پيامبر صلّى اللّه عليه و إله و سلم دستور مىدهد كه در جواب آنها بگويد : بله همگى زنده خواهيد شد در حالى كه خوار و بى مقدار و ذليل مىباشيد و اين كلام اشاره به عموميّت قدرت خدا و نفوذ بىدرنگ ارادهء اوست و به همين جهت در ادامه مىفرمايد مسأله بعث و زنده شدن شما بيش از يك نهيب و زجر نيست و وقتى از ناحيهء خدا صادر شد ، مردم ناگهان زنده شده و مات و مبهوت نظر مىكنند . امر قيامت جز مانند چشم بهم زدنى نيست و شايد از آن هم نزديكتر  ( وَ ما أَمْرُ السَّاعَةِ إِلَّا كَلَمْحِ الْبَصَرِ أَوْ هُوَ أَقْرَبُ )  « 1 » و پس از زنده شدن از شدّت وحشت و بهت مىگويند : اى واى بر ما ، اين همان روز جزاست ، گويا در حالت خواب و بيدارى يكباره حقيقت آشكارا بر آنها عرضه مىشود و با نگرانى و هراس به آن اعتراف\r\n\r\n\r\n","description":"","footnote":"\r\n( 1 ) . سوره نحل آيه 77\r\n","page_name":" 84 ","page_number":84},
  {"content":"\r\n\r\nمىكنند و به جهت نگرانى كه از اعمال پليد خود دارند قيامت را روز جزا و محاسبه مىنامند نه روز بعث و خداوند در جواب ايشان به آنها خطاب مىكند : بله ، اين روز جدايى بين حق و باطل است كه شما آن را در دنيا تكذيب مىكرديد و در جاى ديگر مىفرمايد  ( وَ امْتازُوا الْيَوْمَ أَيُّهَا الْمُجْرِمُونَ  « 1 » اى گناهكاران امروز جدا شويد ) « 2 »\r\n( 22 )  ( احْشُرُوا الَّذِينَ ظَلَمُوا وَ أَزْواجَهُمْ وَ ما كانُوا يَعْبُدُونَ )  : ( همهء آنهايى را كه ظلم كردند و اتباع و امثال آنها و آنچه را كه مىپرستيدند يك جا جمع كنيد )\r\n( 23 )  ( مِنْ دُونِ اللَّهِ فَاهْدُوهُمْ إِلى صِراطِ الْجَحِيمِ )  : ( آنچه را كه غير خدا مىپرستيدند ، پس آنگاه آنها را به سوى دوزخ ببريد )\r\n( 24 )  ( وَ قِفُوهُمْ إِنَّهُمْ مَسْؤُلُونَ )  : ( و آنجا نگهشان بداريد كه بايد مورد بازخواست قرار بگيرند )\r\nاين كلاميست از جانب خداوند خطاب به ملائكه كه مىفرمايد : اى ملائكه آن مشركينى را كه در برابر حق عناد داشته و سدّ راه خدا بوده‌اند و با ظلم خود مانع از پيشرفت دين حق گشته‌اند ، با همه قرينهاى شيطانى ايشان و همه معبودهايى كه به غير خدا مىپرستيدند ( شامل بتها يا معبودهاى بشرى از رؤساى و طاغوتها ) همه را در يك جا گرد آوريد و آنها را بسوى آتش دوزخ دلالت كنيد و آنها را نگه داريد و نگذاريد بروند ، چون آنها بايد بازخواست شوند و مورد محاسبه قرار بگيرند و ظاهرا سؤال و جواب آنها در سر راه دوزخ واقع مىشود و دربارهء آن سؤال بعضى « 3 » گفته‌اند از قول ( لا إله الّا اللّه ) پرسش مىشوند و يا از روى تمسخر از آنها مىپرسند كه آيا شكر آب خنك بجاى آوردند « 4 » يا جرعه‌اى آب خنك مىنوشند ؟ !\r\nو برخى « 5 » ديگر گفته‌اند سؤال از ولايت امير المؤمنين على عليه السّلام خواهد بود .\r\n\r\n\r\n","description":"","footnote":"\r\n( 1 ) . سورهء يس ، آيه 59 .\r\n( 2 ) . سوره يس آيه 59\r\n( 3 ) . تفسير روح المعانى .\r\n( 4 ) . تفسير روح المعانى .\r\n( 5 ) تفسير روح المعانى .\r\n","page_name":" 85 ","page_number":85},
  {"content":"\r\n\r\n( 25 )  ( ما لَكُمْ لا تَناصَرُونَ )  : ( و از آنها مىپرسند ، چه شده كه مانند دنيا از يكديگر حمايت نمىكنيد ؟ )\r\n( 26 )  ( بَلْ هُمُ الْيَوْمَ مُسْتَسْلِمُونَ )  : ( بلكه ايشان امروز تسليمند )\r\nدر آنجا به آنها خطاب مىشود كه شما را چه شده كه يكديگر را يارى نمىدهيد ، همانطور كه در دنيا پشتيبان يكديگر بوديد و در برآمدن حوائج خود و به مقصد رسيدن ، از يكديگر كمك مىگرفتيد ؟ يعنى چرا در اينجا از اطاعت حق استكبار نمىكنيد ، همانطور كه در دنيا استكبار مىورزيديد ؟\r\nبعد خداوند خود در جواب مىفرمايد : بلكه ايشان امروز تسليم شده‌اند و جايى براى تكبّر برايشان نمانده و ديدگانشان خاشع گشته و گرد ذلّت صورتهايشان را پوشانده از اين دو آيه استفاده مىشود كه مورد سؤال و بازخواست آنها ، عبارتست از هر حقّى كه در دنيا از آن روى گردانيده‌اند ، چه اعتقاد حق و چه عمل حق و علّت روى گردانى آنها در برابر حق دو امر بوده : تكبّر و پشت گرمى به يارى و كمك ديگران ، كه هر دو در آنجا ساقط مىشود .\r\n( 27 )  ( وَ أَقْبَلَ بَعْضُهُمْ عَلى بَعْضٍ يَتَساءَلُونَ )  : ( بعضى به بعضى ديگر رو مىكنند و از يكديگر پرسش مىنمايند )\r\n( 28 )  ( قالُوا إِنَّكُمْ كُنْتُمْ تَأْتُونَنا عَنِ الْيَمِينِ )  : ( پيروان به سردمداران گويند : شما بوديد كه از روى بشارت و ميمنت مىآمديد و ما را به دين خود دعوت مىكرديد )\r\n( 29 )  ( قالُوا بَلْ لَمْ تَكُونُوا مُؤْمِنِينَ )  : ( گفتند بلكه خود شما بنا نداشتيد ايمان بياوريد )\r\n( 30 )  ( وَ ما كانَ لَنا عَلَيْكُمْ مِنْ سُلْطانٍ بَلْ كُنْتُمْ قَوْماً طاغِينَ )  : ( و ما بر شما تسلّطى نداشتيم ، بلكه خودتان مردمى طغيانگر بوديد )\r\n( 31 )  ( فَحَقَّ عَلَيْنا قَوْلُ رَبِّنا إِنَّا لَذائِقُونَ )  : ( و در نتيجه حكم خدا دربارهء ما حتمى گشت و ما عذاب را خواهيم چشيد )\r\n( 32 )  ( فَأَغْوَيْناكُمْ إِنَّا كُنَّا غاوِينَ )  : ( پس ما شما را گمراه كرديم ، چون خودمان گمراه بوديم )\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nاين آيات حكايت گفتگو و مجادله پيروان با سردمداران در روز قيامت است كه با يكديگر تخاصم مىكنند ، تابعين خطاب به متبوعين مىگويند شما خود را خيرخواه ما معرفى مىكرديد و به ما وعدهء خير و سعادت مىداديد و به اين وسيله راه سعادت ما را قطع كرده و ميان ما و نيل به سعادت و خير مانع و حائل شديد و ما را گمراه نموديد ، و متبوعين در جواب آنها مىگويند : بلكه خود شما ايمان نداشتيد و ما علّت بىايمانى شما نبوديم ، شما ايمانى نداشتيد كه ما آن را از شما سلب كنيم ، به فرض هم كه ايمان داشتيد ما بر شما تسلّط و قدرتى نداشتيم كه به اجبار شما را از ايمان مانع شويم ، بلكه علّت اصلى گمراهى و بدبختى شما اين بود كه مردمى طغيانگر و متجاوز بوديد ، همانطور كه ما هم متكبّر و طاغى بوديم ، پس ما و شما به يارى هم ، يكديگر را در ترك راه هدايت و رشد و اتّخاذ بيراهه معاضدت كرديم و باعث بدبختى و شقاوت يكديگر شديم تا آنجا كه كلمهء عذاب بر ما حتمى گشت و وعدهء خدا دربارهء ما محقّق شد ، پس امروز همهء ما چشندهء عذاب هستيم . و علّت اينكه ما شما را گمراه كرديم اين بود كه ما خودمان گمراه بوديم و شما هم ، چون از ما پيروى كرديد در اثر اتّصال به ما گمراه شديد و گمراهى ما به شما سرايت كرد و اين امرى طبيعى است كه از گمراه جز گمراهى صادر نمىشود و از كوزه همان برون تراود كه در اوست .\r\n( 33 )  ( فَإِنَّهُمْ يَوْمَئِذٍ فِي الْعَذابِ مُشْتَرِكُونَ )  : ( پس ايشان در آن روز در عذاب شريك خواهند بود )\r\n( 34 )  ( إِنَّا كَذلِكَ نَفْعَلُ بِالْمُجْرِمِينَ )  : ( ما اينچنين با گنه‌كاران رفتار مىكنيم )\r\nيعنى هر دو گروه تابع و متبوع در عذاب شريك خواهند بود ، چون در ظلم شركت داشتند و يكديگر را در جرم كمك مىكردند و هيچ يك بر ديگرى مزيّت نداشتند و آنگاه در تأكيد تحقّق عذاب مىفرمايد ما اينچنين با مجرمان معامله مىكنيم .\r\n( 35 )  ( إِنَّهُمْ كانُوا إِذا قِيلَ لَهُمْ لا إِلهَ إِلَّا اللَّهُ يَسْتَكْبِرُونَ )  : ( ايشان چنين بودند كه وقتى كلمهء لا إله الّا اللّه برايشان گفته مىشد تكبّر مىورزيدند )\r\n( 36 )  ( وَ يَقُولُونَ أَ إِنَّا لَتارِكُوا آلِهَتِنا لِشاعِرٍ مَجْنُونٍ )  : ( مىگفتند : آيا به خاطر مردى\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nشاعر و ديوانه خدايان خود را رها كنيم ؟ )\r\n( 37 )  ( بَلْ جاءَ بِالْحَقِّ وَ صَدَّقَ الْمُرْسَلِينَ )  : ( بلكه او حق را آورده و پيامبران قبلى را تصديق مىكند )\r\nمىفرمايد : اينها به جهت مجرم بودنشان ، وقتى كلمهء توحيد و اخلاص بر آنها عرضه مىشود به جاى آنكه به آن ايمان بياورند ، آن را انكار كرده و استكبار مىورزند و سپس در مقام انكار رسالت به رسول گرامى تهمت مىزنند و او را ديوانه و شاعر مىنامند ، يعنى مىگويند كتاب خدا شعر است و خداوند در ردّ گفتار آنها مىفرمايد : بلكه آنچه او آورده ، يعنى قرآن ، به حق است و در آن رسالت ساير پيامبران تأييد و تصديق شده ، پس همچون شعرهاى باطل و سخنان ديوانگان نيست و بدعت و مطلب نو ظهورى هم در آن وجود ندارد بلكه سخنان پيامبران سابق را تأييد مىنمايد .\r\n( 38 )  ( إِنَّكُمْ لَذائِقُوا الْعَذابِ الْأَلِيمِ )  : ( محقّقا شما عذاب دردناك را خواهيد چشيد )\r\n( 39 )  ( وَ ما تُجْزَوْنَ إِلَّا ما كُنْتُمْ تَعْمَلُونَ )  : ( و جز بدانچه عمل مىكرديد جزا داده نمىشويد )\r\nبا اين كلام آنها را به جهت استكبار و ردّ حق بوسيله باطل ، تهديد و انذار نموده و در ادامه مىفرمايد جزايى كه به شما مىرسد هيچ ظلمى در آن نيست چون عين عملتان به سوى شما باز مىگردد و در اين صورت ديگر ابدا شائبه ظلم وجود نخواهد داشت .\r\n( 40 )  ( إِلَّا عِبادَ اللَّهِ الْمُخْلَصِينَ )  : ( جز بندگان خالص شدهء خدا )\r\n( 41 )  ( أُولئِكَ لَهُمْ رِزْقٌ مَعْلُومٌ )  : ( كه ايشان رزقى معلوم و معيّن دارند )\r\n( 42 )  ( فَواكِهُ وَ هُمْ مُكْرَمُونَ )  : ( ميوه‌هايى و ايشان گرامى هستند )\r\n( 43 )  ( فِي جَنَّاتِ النَّعِيمِ )  : ( در بهشتهاى پر نعمت )\r\n( 44 )  ( عَلى سُرُرٍ مُتَقابِلِينَ )  : ( بر تختهايى در برابر هم )\r\n( 45 )  ( يُطافُ عَلَيْهِمْ بِكَأْسٍ مِنْ مَعِينٍ )  : ( قدحهايى از آب بهشتى از هر سو برايشان مىگردانند )\r\n( 46 )  ( بَيْضاءَ لَذَّةٍ لِلشَّارِبِينَ )  : ( آبى زلال و سپيد و لذت بخش براى نوشندگان )\r\n( 47 )  ( لا فِيها غَوْلٌ وَ لا هُمْ عَنْها يُنْزَفُونَ )  : ( كه نه در آن ضرر و فسادى است و نه\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nاز آن مست مىشوند )\r\n( 48 )  ( وَ عِنْدَهُمْ قاصِراتُ الطَّرْفِ عِينٌ )  : ( و نزد ايشان حوريان بهشتى چشم فرو افكنده‌اند )\r\n( 49 )  ( كَأَنَّهُنَّ بَيْضٌ مَكْنُونٌ )  : ( گويى از سپيدى ، سفيده تخم مرغ دست نزده هستند )\r\nيعنى بندگان مخلص خدا از عذاب استثناء شده‌اند چون آنها جز آنچه خدا اراده كرده نخواسته‌اند و جز به جهت رضاى او عمل نكرده‌اند و خدا آنها را براى نفس خود خالص كرده بطوريكه غير از خدا كسى در آنها سهيم نيست و در قلبشان جز خداى سبحان چيزى وجود ندارد و غير خدا هيچ دلبستگى ديگرى ندارند و معلوم است كه چنين افرادى رزق و التذاذى خاصّ خودشان دارند چون آنها از چيزهايى لذّت مىبرند كه غير از لذائذ ساير مردم است اگر چه كه در بهره‌مندى از ضروريّات زندگى با سايرين شريك هستند ، پس ميوه‌ها و رزق آنها با احترامى خاص برايشان خواهد بود ، احترامى كه با خلوص آنها تناسب داشته و ديگران در آن شريك نمىباشند و آنها در بهشتهاى پر نعمت خواهند بود ، و اصل و حقيقت نعمات بهشت براى آنها ولايت الهى است ، يعنى اينكه خود خداى متعال قائم به امور اين بندگان خواهد بود ، و آنها در بهشت بر تختهايى روبه‌روى هم تكيه مىزنند و با هم مأنوسند و بوسيله آب زلال و صاف بهشتى در اطرافشان از آنها پذيرايى مىشود ، آبى كه از شدّت زلالى و خلوص باعث لذّت نوشندگان مىباشد و اين شراب بهشتى نه ضرر و فسادى دارد و نه باعث مستى و ذهاب عقل ايشان مىشود و نزد ايشان حوريان بهشتى خواهند بود كه با چشمان خمار و جذابشان با كرشمه و ناز به آنها مىنگرند و همه توجهشان به همسرانشان است و اين حوريان آنچنان پوشيده و مستور و بكر هستند كه مانند سپيدهء تخم مرغ قبل از شكسته شدن مىباشند .\r\n( 50 )  ( فَأَقْبَلَ بَعْضُهُمْ عَلى بَعْضٍ يَتَساءَلُونَ )  : ( پس بعضى به بعضى ديگر روى آورده و پرسش مىكنند )\r\n( 51 )  ( قالَ قائِلٌ مِنْهُمْ إِنِّي كانَ لِي قَرِينٌ )  : ( گوينده‌اى از ميان ايشان گويد : من رفيقى\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nداشتم )\r\n( 52 )  ( يَقُولُ أَ إِنَّكَ لَمِنَ الْمُصَدِّقِينَ )  : ( كه مىگفت : آيا به حقيقت تو هم از معتقدين و مؤمنان به معاد هستى ؟ )\r\n( 53 )  ( أَ إِذا مِتْنا وَ كُنَّا تُراباً وَ عِظاماً أَ إِنَّا لَمَدِينُونَ )  : ( آيا بعد از آنكه مرديم و خاك و استخوان شديم ، پاداش داده شده‌گانيم ؟ )\r\n( 54 )  ( قالَ هَلْ أَنْتُمْ مُطَّلِعُونَ )  : ( شما هيچ اطلاعى از او داريد ؟ )\r\n( 55 )  ( فَاطَّلَعَ فَرَآهُ فِي سَواءِ الْجَحِيمِ )  : ( در همين بين مطلع مىشود و رفيق خود را در وسط دوزخ مىبيند )\r\n( 56 )  ( قالَ تَاللَّهِ إِنْ كِدْتَ لَتُرْدِينِ )  : ( به او گويد : به خدا قسم ، چيزى نمانده بود كه مرا به ضلالت بيفكنى )\r\n( 57 )  ( وَ لَوْ لا نِعْمَةُ رَبِّي لَكُنْتُ مِنَ الْمُحْضَرِينَ )  : ( و اگر نعمت پروردگارم نبود ، حتما من هم از حاضر شدگان در دوزخ بودم )\r\n( 58 )  ( أَ فَما نَحْنُ بِمَيِّتِينَ )  : ( و بهشتيان با خوشحالى گويند : آيا ما ديگر نمىميريم )\r\n( 59 )  ( إِلَّا مَوْتَتَنَا الْأُولى وَ ما نَحْنُ بِمُعَذَّبِينَ )  : ( جز همان مرگ اوّلمان و عذاب هم نمىشويم )\r\n( 60 )  ( إِنَّ هذا لَهُوَ الْفَوْزُ الْعَظِيمُ )  : ( همانا اين رستگارى بزرگى است )\r\n( 61 )  ( لِمِثْلِ هذا فَلْيَعْمَلِ الْعامِلُونَ )  : ( و شايسته است كه اهل عمل براى چنين زندگى تلاش كنند )\r\nاين آيات حكايت گفتگوى ميان بهشتيان است كه احوال يكديگر را پرسش مىكنند و هر يك ماجراى زندگى خود را شرح مىدهد و يكى از ايشان مىگويد : من در دنيا رفيقى داشتم كه از بين همه مردم ملازم او بودم و او مرا رفيق خود گرفته بود « 1 » آن\r\n\r\n\r\n","description":"","footnote":"\r\n( 1 ) . تفسير جامع الاحكام القرآن ج 15 ، اين قرين را به معناى همزاد انسان از شياطين دانسته است و مصطفى شاكر هم همين معنا برگزيده ، امّا مخلصين و اهل بهشت از داشتن چنين قرينى منزّه هستند .\r\n","page_name":" 90 ","page_number":90},
  {"content":"\r\n\r\nرفيق همواره از روى تعجّب و استبعاد و انكار به من مىگفت : تو براستى به مسأله بعث و جزا اعتقاد دارى ؟ باور دارى كه بعد از مردن و خاك و استخوان شدن ، دوباره زنده مىشويم تا جزا داده شويم ؟ ! من كه چنين چيزى را باور نمىكنم . در ادامه از رفقاى بهشتى خود مىپرسد آيا شما به جهنم اشراف داريد و از وضع اين رفيق من خبر و اطلاعى كسب نموده‌ايد ؟ در همين زمان خود گوينده به جهنم مشرف مىشود و رفيق خود را در ميان آتش مىبيند آنگاه خطاب به او مىگويد : چيزى نمانده بود كه تو مرا هم مثل خودت گمراه كرده و هلاك سازى و مرا در جهنمى كه خودت در آن افتاده‌اى ساقط نمايى و اگر توفيق هدايت و دستگيرى خدا نبود من هم مثل تو در عذاب آتش احضار مىشدم .\r\nسپس همان گوينده رو به ديگر رفقاى بهشتى خود نموده و مىگويد : آيا به راستى هميشه در بهشت جاويد خواهيم بود و ديگر مرگى نداريم ، و مرگ ما همان يك بارى بود كه در دنيا داشتيم و به راستى ما بعد از اين عذاب نخواهيم ديد ؟ و اين پرسش او از روى ترديد و شك نيست بلكه حاكى از كمال سرور و فرح و بهجت آنهاست به همين جهت در ادامه اضافه مىكند : همانا اين رستگارى عظيمى است و با اين گفتار هم موهبت خلود در بهشت و رهايى از عذاب را عظيم شمرده و هم شكر اين نعمات را به جاى آورده و در ادامه باز در مقام شكر مىگويد براى نيل به چنين رستگارى و ثوابى ، بايد كه اهل عمل بكوشند و در دنيا كه دار تكليف است سعى نمايند . به نظر ما اين كلام نيز از همان فرد بهشتى مذكور است اما بعضى آن را قول خداى سبحان و يا گفتار ساير بهشتيان دانسته‌اند ( اللّه يعلم ) .\r\n( 62 )  ( أَ ذلِكَ خَيْرٌ نُزُلًا أَمْ شَجَرَةُ الزَّقُّومِ )  : ( آيا اين پذيرايى و اين رزق كريم بهتر است يا درخت زقّوم ؟ )\r\n( 63 )  ( إِنَّا جَعَلْناها فِتْنَةً لِلظَّالِمِينَ )  : ( ما آن را فتنهء ستمگران قرار داديم )\r\n( 64 )  ( إِنَّها شَجَرَةٌ تَخْرُجُ فِي أَصْلِ الْجَحِيمِ )  : ( آن درختى است كه در قعر جهنم سر بر مىآورد )\r\n\r\n","description":"","footnote":"","page_name":" 91 ","page_number":91},
  {"content":"\r\n\r\n( 65 )  ( طَلْعُها كَأَنَّهُ رُؤُسُ الشَّياطِينِ )  : ( ميوه‌اش گويا سرهاى شياطين است )\r\n( 66 )  ( فَإِنَّهُمْ لَآكِلُونَ مِنْها فَمالِؤُنَ مِنْهَا الْبُطُونَ )  : ( پس ايشان از آن خواهند خورد و شكمهايشان را انباشته خواهند كرد )\r\n( 67 )  ( ثُمَّ إِنَّ لَهُمْ عَلَيْها لَشَوْباً مِنْ حَمِيمٍ )  : ( آنگاه پس از آن خوراك نوشيدنى از آب جوشان مىنوشند )\r\n( 68 )  ( ثُمَّ إِنَّ مَرْجِعَهُمْ لَإِلَى الْجَحِيمِ )  : ( و سپس بازگشت ايشان بسوى جهنّم خواهد بود )\r\n( 69 )  ( إِنَّهُمْ أَلْفَوْا آباءَهُمْ ضالِّينَ )  : ( اينان بودند كه در دنيا پدرانشان را گمراه يافتند )\r\n( 70 )  ( فَهُمْ عَلى آثارِهِمْ يُهْرَعُونَ )  : ( و هم ايشان به دنبال آثار پدرانشان شتافتند )\r\nدر اينجا وضع دوزخيان با وضع بهشتيان كه در آيات سابق ذكر شد ، مقايسه شده ( نزل ) يعنى وسيلهء پذيرايى از مهمان و ( زقّوم ) درختى است كه برگهايى كوچك و تلخ دارد و شيرهء آن باعث تورّم بدن انسان مىشود .\r\nمىفرمايد : آيا رزق كريمى كه براى بهشتيان آماده شده بهتر است يا درخت زقّوم كه ما آن را باعث محنت و عذاب ظالمان و منكران قرار داده‌ايم و اين درخت ريشه‌اش در قعر جهنّم است و ميوهء آن مانند سر شياطين است يعنى در قبح و زشتى آن را به سر شياطين مثال زده ، همچنانكه مردم فرشتگان را زيبا تصور مىكنند ، تجسّم و تصوّر آنها از شياطين هم به صورت زشتترين شكل ممكن است . به هر جهت مىفرمايد : اين درخت وسيلهء پذيرايى از ستمگران است ، به جهت ظلمشان ، و آنها از آن مىخورند و از شدّت گرسنگى و حرص شكمهاى خود را از آن آكنده مىسازند . و مخلوطى از آب داغ و بسيار سوزنده را نيز مىنوشند و آن آب با خوراكى كه از درخت زقّوم خورده‌اند مخلوط مىشود و سپس آنها به سوى دوزخ باز مىگردند و در آنجا مستقر گشته و معذّب مىشوند و علّت اين وضع اسفبار آنها اين است كه ايشان پدرانشان را گمراه يافتند و با علم به گمراهى آنها از ايشان تقليد كردند و به شتاب بدنبال آنها گام برداشتند و به همين دليل هم در قيامت به دنبال پدرانشان به سرعت به سوى دوزخ مىروند . با اينكه آنها ايشان را بسوى عذاب آتش فرا مىخوانند و آيا جز بدانچه عمل كرده‌اند جزا داده\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nمىشوند ؟ !  ( هَلْ تُجْزَوْنَ إِلَّا ما كُنْتُمْ تَعْمَلُونَ  « 1 » آيا جز بدانچه عمل نموده‌ايد جزا داده مىشويد ؟ )\r\n\r\n[ آيهء ( 113 - 71 ) آياتى دربارهء نوح ، ابراهيم ، اسماعيل ( عليهم السلام ) 
  ]\r\n( 71 )  ( وَ لَقَدْ ضَلَّ قَبْلَهُمْ أَكْثَرُ الْأَوَّلِينَ )  : ( و به تحقيق قبل از اينها هم بيشتر اقوام گذشته گمراه شدند )\r\n( 72 )  ( وَ لَقَدْ أَرْسَلْنا فِيهِمْ مُنْذِرِينَ )  : ( و هر آينه ما در ميان ايشان انذاركنندگانى فرستاديم )\r\n( 73 )  ( فَانْظُرْ كَيْفَ كانَ عاقِبَةُ الْمُنْذَرِينَ )  : ( پس بنگر كه عاقبت آن اقوام بيم يافته چگونه بود )\r\n( 74 )  ( إِلَّا عِبادَ اللَّهِ الْمُخْلَصِينَ )  : ( مگر بندگان خالص شدهء خدا )\r\nاين آيات در مقام انذار مشركين زمان رسولخدا صلّى اللّه عليه و إله و سلم است و مىفرمايد اين مشركين اوّلين افراد مكذّب و گمراه نيستند بلكه قبل از اينها هم امّتهاى زيادى پيامبرانى را كه براى انذار نزدشان فرستاده شده بود تكذيب كردند و گمراه شدند و در نتيجه اين گمراهى دچار عذاب الهى و هلاكت گشتند ، مگر عدّهء معدودى از بندگان مخلص كه به خدا و پيامبران او ايمان آوردند و نجات يافتند . پس اين مشركين هم حساب كار را بشناسند و بدانند كه اگر به كفر و تكذيب ادامه دهند چه سرنوشتى در انتظار آنهاست .\r\n( 75 )  ( وَ لَقَدْ نادانا نُوحٌ فَلَنِعْمَ الْمُجِيبُونَ )  : ( و به تحقيق نوح ما را ندا كرد و چه پاسخگوى خوبى بوديم براى او )\r\n( 76 )  ( وَ نَجَّيْناهُ وَ أَهْلَهُ مِنَ الْكَرْبِ الْعَظِيمِ )  : ( و او و خانواده‌اش را از اندوه بزرگ نجات داديم )\r\n( 77 )  ( وَ جَعَلْنا ذُرِّيَّتَهُ هُمُ الْباقِينَ )  : ( و تنها ذرّيه او را در زمين باقى گذاشتيم )\r\n( 78 )  ( وَ تَرَكْنا عَلَيْهِ فِي الْآخِرِينَ )  : ( و ذكر خيرش را در امّتهاى بعد حفظ كرديم )\r\n( 79 )  ( سَلامٌ عَلى نُوحٍ فِي الْعالَمِينَ )  : ( سلام بر نوح در همه عالميان )\r\n( 80 )  ( إِنَّا كَذلِكَ نَجْزِي الْمُحْسِنِينَ )  : ( ما اينچنين نيكوكاران را جزا مىدهيم )\r\n( 81 )  ( إِنَّهُ مِنْ عِبادِنَا الْمُؤْمِنِينَ )  : ( او از بندگان مؤمن ما بود )\r\n\r\n\r\n","description":"","footnote":"\r\n( 1 ) . سورهء نمل ، آيه 90 .\r\n","page_name":" 93 ","page_number":93},
  {"content":"\r\n\r\n( 82 )  ( ثُمَّ أَغْرَقْنَا الْآخَرِينَ )  : ( كه غير او ديگران را غرق كرديم )\r\nاز جمله بندگان مخلص خدا نوح است كه به درگاه پروردگار خود مناجات نمود و گفت : ( ربّ  أَنِّي مَغْلُوبٌ فَانْتَصِرْ  « 1 » پروردگارا من مغلوب شده‌ام پس مرا يارى و نصرت فرما ) و خداوند هم در كمال عنايت به مناجات او به بهترين وجهى ندايش را اجابت فرمود و با گشودن درهاى آسمان و جوشش چشمه‌هاى زمين طوفانى عظيم براى هلاكت قوم مكذّب او فرستاد و نوح و گروندگان به او و خانواده‌اش را از اندوهى بزرگ رهانيد و آنها را بر كشتى نشانيد و از عذاب غرق نجات داد . و به اين ترتيب ذرّيه و فرزندان او را تنها بازماندگان آن طوفان قرار داد و اين جزاى شكرگزارى و ايمان آنها بود و خداوند دعوت توحيدى نوح را بعد از او هم در كليه امّتهاى بعدى زنده نگه داشت آنگاه خداوند از ناحيهء همه عوالم بشرى « 2 » و امّتها و جماعتها تا روز قيامت بر نوح سلام و درود مىفرستد و اين امر به جهت آنست كه نوح مدت هزار سال تنها منادى و پرچمدار توحيد در روى زمين بود و آن جناب در هر خير و صلاحى كه تا روز قيامت در بشريّت رخ دهد سهيم خواهد بود و در كلام خداى متعال چنين سلامى با چنين وسعت و عظمت به احدى داده نشده است .\r\nآنگاه در مقام امتنان بر نوح به واسطهء اجابت دعايش و سلام بر او و نجات او و خاندانش و حفظ ذريّه و دعوت او و . . . و در مقام تعليل اين كرامات مىفرمايد : ما به همه نيكوكاران پاداش نيك مىدهيم و اگر پاداش او را به پاداش نيكان تشبيه كرده ، تنها در اصل پاداش شباهت وجود دارد نه در همهء خصوصيّات . آنگاه در آيه بعد نيكوكارى نوح عليه السّلام را تعليل كرده و مىفرمايد : علّت نيكوكارى او اين است كه او از بندگان مؤمن ما بود ، كه خدا را به حقيقت بندگى كرد ، چون بندهء حقيقى غير از آنچه مولايش بخواهد نمىطلبد و مؤمن حقيقى نيز اعتقاد حقّه‌اش در جميع اركان وجودى او جريان دارد و نوح عليه السّلام داراى همهء اين خصوصيات بود و چنين كسى غير از حسن و نيكويى از او صادر\r\n\r\n\r\n","description":"","footnote":"\r\n( 1 ) . سورهء قمر ، آيه 10 .\r\n( 2 ) . صاحب تفسير روح المعانى ( عالمين ) را به معناى عوالم ملائكه و جن و انس دانسته است .\r\n","page_name":" 94 ","page_number":94},
  {"content":"\r\n\r\nنمىشود . و در نهايت به غرق شدن قوم مشرك او اشاره كرده كه در مقام اجابت دعاى نوح واقع شد ، آن زمان كه به درگاه پروردگار عرضه داشت  ( رَبِّ لا تَذَرْ عَلَى الْأَرْضِ مِنَ الْكافِرِينَ دَيَّاراً  « 1 » پروردگارا در روى زمين احدى از اين كافران را باقى مگذار )\r\n( 83 )  ( وَ إِنَّ مِنْ شِيعَتِهِ لَإِبْراهِيمَ )  : ( و همانا از پيروان نوح ، ابراهيم بود )\r\n( 84 )  ( إِذْ جاءَ رَبَّهُ بِقَلْبٍ سَلِيمٍ )  : ( آن زمان كه با قلبى سالم به درگاه پروردگارش شتافت )\r\n( 85 )  ( إِذْ قالَ لِأَبِيهِ وَ قَوْمِهِ ما ذا تَعْبُدُونَ )  : ( آن زمان كه به پدر و همهء بستگان و قومش گفت : آخر اين چيست كه مىپرستيد ؟ )\r\n( 86 )  ( أَ إِفْكاً آلِهَةً دُونَ اللَّهِ تُرِيدُونَ )  : ( آيا از روى كوته بينى و افتراء به جاى خدا مريد چيزهايى پست‌تر از خود مىشويد ؟ )\r\n( شيعه ) يعنى مردمى كه تابع و پيرو غير خود بوده و به دنبال آنها حركت كنند .\r\nو ( قلب سليم ) يعنى قلبى كه از هر چيز غير خداى سبحان و ايمان و محبّت به او خالى باشد . مىفرمايد ابراهيم يكى از پيروان و شيعيان نوح بود چون دينش موافق دين او يعنى دين توحيد بود و به خدا ايمان داشت و هيچ تعلّقى به غير از خدا نداشت و قلبش خالى از شرك و معصيت بود و سپس مىفرمايد : به ياد آر آن زمانى كه با پدر و قومش محاجّه كرد و از روى تعجب و انكار نسبت به پرستش بتها از آنها پرسيد : اينها چيست كه شما مىپرستيد ؟ ! و آيا از روى افتراء و تهمت خدايان ديگرى غير از خداى واحد را اتّخاذ كرده‌ايد ؟ و به اين ترتيب مىخواست به آنها بفهماند كه عمل شما بسيار عجيب و افتراء و تهمت محض است چون غير از خداى واحد هيچ معبود و ربّ ديگرى نيست .\r\n( 87 )  ( فَما ظَنُّكُمْ بِرَبِّ الْعالَمِينَ )  : ( پس پندار شما دربارهء پروردگار عاليمان چيست ؟ )\r\nيعنى از روى تعجب و استبعاد از آنها سؤال كرد : براستى شما دربارهء ربّ العالمين چه پنداشته‌ايد ؟ چون او يگانه ربّ و معبود در همه عالميان است و اين ارباب فرضى شما هيچ گونه تدبير و تسلّطى در امر عالم ندارند .\r\n( 88 )  ( فَنَظَرَ نَظْرَةً فِي النُّجُومِ )  : ( در اين هنگام يك نظر به ستارگان كرد )\r\n\r\n\r\n","description":"","footnote":"\r\n( 1 ) . سورهء نوح ، آيه 26 .\r\n","page_name":" 95 ","page_number":95},
  {"content":"\r\n\r\n( 89 )  ( فَقالَ إِنِّي سَقِيمٌ )  : ( و گفت : من بيمارم )\r\n( 90 )  ( فَتَوَلَّوْا عَنْهُ مُدْبِرِينَ )  : ( پس از او روى گردانده و پشت كردند )\r\nظاهرا وقتى اهل شهر خواستند همگى براى مراسم عيد از شهر خارج شوند ابراهيم نگاهى به ستارگان انداخت و سپس به آنها اطلاع داد كه به زودى بيمارى من شروع مىشود « 1 » ( مثل كسى كه دچار تب نوبه است و ساعات عود تب خود را با طلوع و غروب ستاره‌اى و يا از وضع خاص ستارگان تعيين مىكند ) و به اين ترتيب به آنها خبر داد كه نمىتواند در مراسم عيد شركت كند و به ناچار مردم از آمدن او صرف نظر كرده و او را تنها در شهر گذاشتند و خود به بيرون از شهر رفتند .\r\n( 91 )  ( فَراغَ إِلى آلِهَتِهِمْ فَقالَ أَ لا تَأْكُلُونَ )  : ( پس ابراهيم با فراغت كامل به سوى خدايان آنها رفت و گفت چرا چيزى نمىخوريد ؟ )\r\n( 92 )  ( ما لَكُمْ لا تَنْطِقُونَ )  : ( شما را چه شده كه حرفى نمىزنيد ؟ )\r\n( 93 )  ( فَراغَ عَلَيْهِمْ ضَرْباً بِالْيَمِينِ )  : ( پس با نيروى تمام بر آنها كوفت )\r\nپس ابراهيم با رفتن آنها متوجه بتخانه شد و وقتى طعامهايى را كه مطابق معمول مراسم عيد مردم در برابر آنها بودند ديد ، گفت : چرا چيزى نمىخوريد ؟ ! و باز با خشم و غضب بتهاى بىشعور را مخاطب قرار داد و گفت : چرا چيزى نمىگوييد ، با اينكه اين مشركان شما را خدا و عاقل و قادر و مدبّر امور خود مىپندارند ! و آنوقت تصميم خود را گرفت و با دست راست و با نهايت قدرت آنها را در هم شكست .\r\n( 94 )  ( فَأَقْبَلُوا إِلَيْهِ يَزِفُّونَ )  : ( مردم شهر سراسيمه بسوى او شتافتند )\r\n( 95 )  ( قالَ أَ تَعْبُدُونَ ما تَنْحِتُونَ )  : ( گفت : آيا چيزى را كه خودتان تراشيده‌ايد ، مىپرستيد ؟ )\r\n( 96 )  ( وَ اللَّهُ خَلَقَكُمْ وَ ما تَعْمَلُونَ )  : ( با اينكه خدا شما و عمل شما را آفريده )\r\n( 97 )  ( قالُوا ابْنُوا لَهُ بُنْياناً فَأَلْقُوهُ فِي الْجَحِيمِ )  : ( گفتند : بايد براى سوزاندنش آتشخانه\r\n\r\n\r\n","description":"","footnote":"\r\n( 1 ) . شايد هم نظر آن جناب به ستارگان به جهت تفكّر در صنع آنها بوده ، امّا مردم چون ستاره پرست بودند و به تأثير اوضاع نجومى در سرنوشت اعتقاد داشتند اين عمل او را راهى براى كشف بيمارى دانسته‌اند .\r\n","page_name":" 96 ","page_number":96},
  {"content":"\r\n\r\nبسازيد و او را در آن بيافكنيد )\r\n( 98 )  ( فَأَرادُوا بِهِ كَيْداً فَجَعَلْناهُمُ الْأَسْفَلِينَ )  : ( پس دربارهء او قصد نيرنگى نمودند ولى خدا آنها را پست‌ترين قرار داد )\r\n( 99 )  ( وَ قالَ إِنِّي ذاهِبٌ إِلى رَبِّي سَيَهْدِينِ )  : ( ابراهيم گفت : من بسوى پروردگارم خواهم رفت و او به زودى مرا راهنمايى مىكند )\r\n( 100 )  ( رَبِّ هَبْ لِي مِنَ الصَّالِحِينَ )  : ( پروردگارا به من فرزندى بده كه از صالحان باشد )\r\nمردم پس از بازگشت به شهر و ديدن وضع بتخانه ، چون احتمال قريب به يقين داشتند كه ابراهيم اين عمل را به انجام رسانده ، شتابان بسوى او رفتند و ابراهيم را دستگير نموده و مشغول پرسش از او شدند . امّا ابراهيم در مقام احتجاج با آنها برآمد و با استفهام انكارى به آنها فهمانيد كه چيزى كه خود بدست خويش تراشيده‌اند صلاحيّت ندارد كه ربّ و معبود آنها باشد ، چون آفريدگار آنها و اعمالى كه انجام مىدهند ، خداست و خلقت از تدبير جدا نيست و اين از كمال سفاهت آنهاست كه خداى عزيز و متعال را كنار گذاشته و سنگ و چوب را مىپرستند . و اينكه اعمال ارادى آنها را به خدا نسبت داد به جهت آنست كه هر عملى كه انسان انجام مىدهد و با اراده خود به آن اقدام مىكند ، در واقع مستند به ارادهء خداى سبحان نيز هست ، يعنى خدا خواسته كه انسان آن را به انجام رساند اگر چه كه اين نوع ارادهء خدا باعث نمىشود كه اعمال انسان غير ارادى و جبرى شود .\r\nبه هر حال پس از اين گفتگوها مردم تصميم گرفتند كه براى شكنجه و عذاب ابراهيم محلّى بسازند كه گنجايش آتش فراوان و افروخته را داشته باشد و سپس او را در آتش بيفكنند .\r\nپس آنها براى نابودى ابراهيم نقشه كشيدند امّا خدا ابراهيم را بر آنها غالب ساخت و آتش را بر او سرد و گلستان نمود و پس از آن ابراهيم تصميم گرفت تا از ميان قومش مهاجرت كند و به محلّى خلوت برود تا در آنجا با فراغت خاطر به عبادت خدا مشغول شود كه آن محل همان سرزمين بيت المقدس بود و آنگاه در مقام حاجت خواهى به درگاه الهى عرضه داشت كه پروردگارا به من فرزندى عطا كن كه از صالحين باشد .\r\n\r\n","description":"","footnote":"","page_name":" 97 ","page_number":97},
  {"content":"\r\n\r\n( 101 )  ( فَبَشَّرْناهُ بِغُلامٍ حَلِيمٍ )  : ( پس او را به پسرى بردبار بشارت داديم )\r\n( 102 )  ( فَلَمَّا بَلَغَ مَعَهُ السَّعْيَ قالَ يا بُنَيَّ إِنِّي أَرى فِي الْمَنامِ أَنِّي أَذْبَحُكَ فَانْظُرْ ما ذا تَرى قالَ يا أَبَتِ افْعَلْ ما تُؤْمَرُ سَتَجِدُنِي إِنْ شاءَ اللَّهُ مِنَ الصَّابِرِينَ )  : ( پس همين كه به حدّ كار و كوشش رسيد به او گفت : پسرم در خواب مىبينم كه تو را ذبح مىكنم ، نظرت در اين باره چيست ؟ گفت : پدرجان آنچه مأمور شده‌اى به انجام رسان كه به زودى انشاء اللّه مرا از خويشتنداران خواهى يافت )\r\nپس خداوند به او بشارت داد كه صاحب فرزند پسرى خواهد شد كه در سن جوانى صفت كمال و صفاى ذات او و بردباريش به ظهور مىرسد .\r\nو خداوند اسماعيل را به او ارزانى داشت و وقتى آن فرزند به سنّ بلوغ و سعى و كار رسيد ، ابراهيم عليه السّلام رؤيايى را كه بارها در خواب ديده بود براى او بازگو كرد و گفت پسرم من بارها در خواب ديده‌ام كه تو را ذبح مىكنم ، پس تو در اين باره چه مىانديشى و چه نظرى مىدهى و ظاهرا ابراهيم از اين خواب دريافته بود كه خداوند او را امر به ذبح اسماعيل مىكند و با اين سؤال مىخواست اسماعيل را امتحان كند و ببيند او چه جوابى مىدهد . و اسماعيل در نهايت حلم و خويشتندارى خطاب به پدر مىگويد :\r\nپدرجان ! انجام بده آنچه را كه به آن مأمور شده‌اى . يعنى مىدانم كه تو از جانب خدا مأمور هستى و چاره‌اى ندارى ، من نيز به امر خدا راضى هستم . و در ادامه براى دلجويى از پدر خطاب به او گفت : پدرجان ، به خواست خدا مرا صابر خواهى يافت ، يعنى من از ذبح شدن اظهار ترس نمىكنم و انشاء اللّه خداوند به من كمك مىكند كه جزع و فزع نكنم و اين خود موهبتى است كه خداوند به من ارزانى نموده و زمام امر بدست من نيست و هر چه دارم از خداست .\r\n( 103 )  ( فَلَمَّا أَسْلَما وَ تَلَّهُ لِلْجَبِينِ )  : ( همين كه تسليم امر الهى شدند و ابراهيم او را بر پهلوى صورت به زمين گزارد )\r\n( 104 )  ( وَ نادَيْناهُ أَنْ يا إِبْراهِيمُ )  : ( او را ندا كرديم كه اى ابراهيم )\r\n( 105 )  ( قَدْ صَدَّقْتَ الرُّؤْيا إِنَّا كَذلِكَ نَجْزِي الْمُحْسِنِينَ )  : ( تو رؤيايت را به صدق\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nنزديك كردى ، ما اينچنين نيكوكاران را پاداش مىدهيم )\r\n( 106 )  ( إِنَّ هذا لَهُوَ الْبَلاءُ الْمُبِينُ )  : ( همانا در اين امر آزمايشى آشكارا بود )\r\n( 107 )  ( وَ فَدَيْناهُ بِذِبْحٍ عَظِيمٍ )  : ( و او را با ذبحى عظيم الشأن فدا داديم )\r\n( 108 )  ( وَ تَرَكْنا عَلَيْهِ فِي الْآخِرِينَ )  : ( و نام نيك او را در آيندگان حفظ كرديم )\r\n( 109 )  ( سَلامٌ عَلى إِبْراهِيمَ )  : ( سلام بر ابراهيم )\r\n( 110 )  ( كَذلِكَ نَجْزِي الْمُحْسِنِينَ  : ( ما اين چنين نيكوكاران را سزا مىدهيم )\r\n( 111 )  ( إِنَّهُ مِنْ عِبادِنَا الْمُؤْمِنِينَ )  : ( همانا او از بندگان مؤمن ما بود )\r\n( 112 )  ( وَ بَشَّرْناهُ بِإِسْحاقَ نَبِيًّا مِنَ الصَّالِحِينَ )  : ( و ما او را به اسحاق بشارت داديم كه پيامبرى از صالحان بود )\r\n( 113 )  ( وَ بارَكْنا عَلَيْهِ وَ عَلى إِسْحاقَ وَ مِنْ ذُرِّيَّتِهِما مُحْسِنٌ وَ ظالِمٌ لِنَفْسِهِ مُبِينٌ )  : ( و بر او و بر اسحاق بركت و خير نهاديم و از ذريّهء ايشان بعضى نيكوكار بودند و بعضى آشكارا به نفس خود ستم كردند )\r\nدر ادامهء ماجرا مىفرمايد وقتى كه هر دو تسليم امر الهى گشتند ابراهيم فرزند خود را بر يك طرف پيشانى روى زمين خوابانيد و پس از آن بقيهء ماجرا را از شدّت عظمت مصيبت و تلخى آن ذكر نكرد ، ( ظاهرا ابراهيم قصد نمود گردن فرزند را با كاردى ببرد امّا هرچه بر گلوى او كشيد كارد نبريد ، ابراهيم عصبانى شد و دشنه را بر سنگى پرتاب كرد ، در همين زمان سنگ به دو نيمه شد ) و از جانب پروردگار ندا رسيد كه اى ابراهيم با آن رؤيايت معامله به صدق نمودى و امر ما را امتثال كردى ، ما به اين ترتيب نيكوكاران را جزا مىدهيم كه برايشان امتحانات دشوار و شاق پيش مىآوريم و وقتى به شايستگى از عهدهء آن برآمدند ، بهترين جزا را در دنيا و آخرت به آنها مىدهيم ، چون اين امر قربانى كردن اسماعيل براستى امتحانى ناگوار و دشوار بود و خداوند وقتى امتثال ابراهيم و اسماعيل را مشاهده كرد ( به امر تكوينى به كارد فرمان داد تا گلوى نازك اسماعيل را نبرد ) و آنگاه به عوض و فداء اسماعيل ، توسط جبرئيل قوچى را فرستاد كه چون از جانب خدا فرستاده شده بود ذبحى عظيم الشأن و باارزش بود و به اين ترتيب اسماعيل\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nاز قربانى شدن نجات يافت و خداوند دعوت توحيدى ابراهيم را در امّتهاى آينده زنده و پابرجا نگه داشت تا همواره از او به عنوان قهرمان توحيد ياد شود و سپس خداى متعال ، خود به ابراهيم تحنيت و درود مىفرستد ، آن هم درودى كه از شدّت عظمت قابل توصيف نيست و مجددا مىفرمايد : ما نيكوكاران را اينچنين جزا مىدهيم ، يعنى چون ابراهيم از نيكان بود خداوند دعاى او را اجابت فرمود و او را به چنين كراماتى اختصاص داد و خدا جزاى هر نيكوكارى را به احسن وجه ادا مىنمايد . سپس در تعليل مطلب فوق مىفرمايد ، ابراهيم از بندگان مؤمن ما بود يعنى حقيقت بندگى و ايمان در وجود ابراهيم عليه السّلام تجسّم يافته بود بطوريكه اعتقادات حقّه او در تمام اركان وجوديش جريان داشت و لذا جز صلاح و نيكى از وى صادر نمىشد .\r\nدر ادامه فرمود ما ابراهيم را بشارت داديم كه صاحب فرزندى به نام اسحاق نيز مىشود كه آن فرزند از انبياء صالح و شايستهء الهى خواهد بود و فرمود ما ابراهيم و اسحاق را خير و دوام داديم و ذريّهء آنها را پرحاصل و پرثمر گردانديم و از ذريّه ايشان بعضى نيكوكار بودند و برخى آشكارا به نفس خود ستم كردند ، و افعالى كه از بنى اسرائيل صادر شده ، نمونهء كامل فساد در روى زمين است و نمونه‌هاى آن بزرگترين مصداق براى اين آيه مىباشد و گفته شده از نيكويى توالى و ترتيب در اين سوره آنست كه ماجراى نوح كه پدر دوم بنى آدم است و خدا او را از غرق و طوفان نجات داد ، قبل از ماجراى ابراهيم ذكر شده كه او نيز قهرمان توحيد و يكتا پرستى است و خداوند او را از آتش و سوختن نجات داده است .\r\n\r\n[ آيهء ( 132 - 114 ) آياتى دربارهء موسى و هارون و الياس ( عليهم السلام ) 
  ]\r\n( 114 )  ( وَ لَقَدْ مَنَنَّا عَلى مُوسى وَ هارُونَ )  : ( و همانا ما بر موسى و هارون منّت نهاديم )\r\n( 115 )  ( وَ نَجَّيْناهُما وَ قَوْمَهُما مِنَ الْكَرْبِ الْعَظِيمِ )  : ( و آن دو و قوم آنها را از اندوهى عظيم رهايى بخشيديم )\r\n( 116 )  ( وَ نَصَرْناهُمْ فَكانُوا هُمُ الْغالِبِينَ )  : ( و آنها را يارى كرديم ، در نتيجه آنها غالب شدند )\r\n( 117 )  ( وَ آتَيْناهُمَا الْكِتابَ الْمُسْتَبِينَ )  : ( و به آنها كتابى روشنگر داديم )\r\n\r\n","description":"","footnote":"","page_name":" 100 ","page_number":100},
  {"content":"\r\n\r\n( 118 )  ( وَ هَدَيْناهُمَا الصِّراطَ الْمُسْتَقِيمَ )  : ( و آن دو را به راه مستقيم هدايت كرديم )\r\n( 119 )  ( وَ تَرَكْنا عَلَيْهِما فِي الْآخِرِينَ )  : ( و آثار و نام نيكشان را براى آيندگان حفظ نموديم )\r\n( 120 )  ( سَلامٌ عَلى مُوسى وَ هارُونَ )  : ( سلام بر موسى و هارون )\r\n( 121 )  ( إِنَّا كَذلِكَ نَجْزِي الْمُحْسِنِينَ )  : ( ما اينچنين نيكوكاران را جزا مىدهيم )\r\n( 122 )  ( إِنَّهُما مِنْ عِبادِنَا الْمُؤْمِنِينَ )  : ( آن دو از بندگان مؤمن ما بودند )\r\nمىفرمايد ما بر موسى و هارون نعمت بخشيديم و منّت نهاديم كه اين نعمات شامل نجات از شرّ فرعونيان و انزال كتاب و هدايت و . . . مىباشد و خداوند اين نعمات را بر مىشمارد ، ابتدا نجات از اندوه شديدى است كه بنى اسرائيل از شرّ فرعون داشتند و او آنها را به بندگى و استضعاف مىكشانيد ، آنگاه به نعمت نصرت اشاره مىكند كه بواسطهء تأييد الهى از مصر بيرون رفته و از دريا عبور كردند امّا فرعون و لشكريانش در دريا غرق شدند و به اين ترتيب خداوند آنها را بر فرعون غلبه داد و پس از آن به ايشان كتاب تورات را عطاء كرد كه مجهولات نهانى را برايشان روشن مىكرد و امورى را كه مورد احتياج آنها در دنيا و آخرت بود براى ايشان آشكار كرده و توضيح مىداد .\r\nو بوسيلهء تورات آنها را به سوى صراط مستقيم هدايت كرد ، هدايت كامل و تامّى كه آنها را به سوى راه روشنى هدايت مىكرد كه هرگز سالكين آن گمراه نمىشوند و خداوند بعد از آنها ثمرهء دعوتشان يعنى كلمهء توحيد را در امم بعدى باقى نگه داشت تا مردم آينده آنان را به نيكى و مجاهدت در راه خدا ياد كنند و آنگاه خداوند به اين دو بزرگوار عليهما السّلام درود و تحيّت مىفرستد و مىفرمايد ما اينچنين نيكوكاران را جزا مىدهيم و دعايشان را برآورده ساخته و آنها را در دنيا و آخرت مورد انعام قرار مىدهيم چون آن دو از بندگان مؤمن ما بودند يعنى آراسته به حسن عقيده و باطن بودند و در نتيجه جز عمل صالح و نيك از آنان صادر نمىشد .\r\n( 123 )  ( وَ إِنَّ إِلْياسَ لَمِنَ الْمُرْسَلِينَ )  : ( بدرستى كه الياس از پيامبران بود )\r\n( 124 )  ( إِذْ قالَ لِقَوْمِهِ أَ لا تَتَّقُونَ )  : ( آنزمان كه به قومش گفت : آيا نمىخواهيد پرهيزگار باشيد ؟ )\r\n\r\n","description":"","footnote":"","page_name":" 101 ","page_number":101},
  {"content":"\r\n\r\n( 125 )  ( أَ تَدْعُونَ بَعْلًا وَ تَذَرُونَ أَحْسَنَ الْخالِقِينَ )  : ( آيا بت ( بعل ) را خوانده و بهترين خالقان را وانهاده‌ايد ؟ )\r\n( 126 )  ( اللَّهَ رَبَّكُمْ وَ رَبَّ آبائِكُمُ الْأَوَّلِينَ )  : ( همان اللّه كه ربّ شما و ربّ پدران نخستين شماست )\r\n( 127 )  ( فَكَذَّبُوهُ فَإِنَّهُمْ لَمُحْضَرُونَ )  : ( امّا مردم او را تكذيب كردند و در نتيجه هر آينه در عذاب احضار شدند )\r\n( 128 )  ( إِلَّا عِبادَ اللَّهِ الْمُخْلَصِينَ )  : ( جز بندگان خدا كه خالصانند )\r\n( 129 )  ( وَ تَرَكْنا عَلَيْهِ فِي الْآخِرِينَ )  : ( و ما نام نيك و آثار و بركات الياس را در آيندگان باقى گذاشتيم )\r\n( 130 )  ( سَلامٌ عَلى إِل‌ْياسِينَ )  : ( سلام بر آل ياسين )\r\n( 131 )  ( إِنَّا كَذلِكَ نَجْزِي الْمُحْسِنِينَ )  : ( ما اينچنين نيكوكاران را پاداش مىدهيم )\r\n( 132 )  ( إِنَّهُ مِنْ عِبادِنَا الْمُؤْمِنِينَ )  : ( همانا او از بندگان مؤمن ما بود )\r\nگفته‌اند « 1 » الياس عليه السّلام پيامبرى از دودمان هارون عليه السّلام بوده كه در شهر بعلبك لبنان مبعوث شده ، مىفرمايد : او قومش را به سوى توحيد دعوت كرد و آنها را به تقوى سفارش نمود و خطاب به آنها فرمود چرا به لباس عبوديّت ملبّس نمىشويد و چرا به جاى خداوند احسن الخالقين كه خلق و ايجاد و نيز تدبير جارى در نظام عالم بدست اوست ، بت سنگى بعل را عبادت مىكنيد ؟ همان خدايى كه ربوبيّت او مختصّ به شما نيست بلكه او ربّ شما و ربّ پدران گذشته شماست و تدبير او همچون خلقتش عام است و همهء خلائق را در بر مىگيرد . امّا آنها بجاى اينكه به دعوت حقّ او ايمان بياورند ، او را انكار و تكذيب كردند ، و لذا مبعوث مىشوند تا در عذاب احضار شوند بجز عدّه‌اى از قوم وى كه از بندگان مخلص خدا بوده و به او ايمان آورده بودند ، در ادامه آنچه را دربارهء ساير پيامبران سابق الذّكر فرمود دربارهء الياس نيز مىفرمايد كه نام نيك و\r\n\r\n\r\n","description":"","footnote":"\r\n( 1 ) . مجمع البيان ج 8\r\n","page_name":" 102 ","page_number":102},
  {"content":"\r\n\r\nدعوت حق او را در امم آتيه برقرار نگه داشته و بر او سلام و درود مىفرستد « 1 » و امنيّت و نعمت را به آنان ارزانى داشته و مىفرمايد ما هر نيكوكارى را چنين جزا مىدهيم چون او از اهل حق و حقيقت و بندهء مؤمن خدا بود .\r\n\r\n[ آيهء ( 148 - 133 ) ماجراى يونس عليه السّلام 
  ]\r\n( 133 )  ( وَ إِنَّ لُوطاً لَمِنَ الْمُرْسَلِينَ )  : ( بدرستى كه لوط از پيامبران بود )\r\n( 134 )  ( إِذْ نَجَّيْناهُ وَ أَهْلَهُ أَجْمَعِينَ )  : ( به ياد آر ، آنزمان كه ما او و اهل او را همگى نجات داديم )\r\n( 135 )  ( إِلَّا عَجُوزاً فِي الْغابِرِينَ )  : ( جز پيرزنى كه از باقى ماندگان در عذاب بود )\r\n( 136 )  ( ثُمَّ دَمَّرْنَا الْآخَرِينَ )  : ( آنگاه بقيّه را هلاك كرديم )\r\n( 137 )  ( وَ إِنَّكُمْ لَتَمُرُّونَ عَلَيْهِمْ مُصْبِحِينَ )  : ( و شما هر روز از ويرانهء آنان عبور مىكنيد )\r\n( 138 )  ( وَ بِاللَّيْلِ أَ فَلا تَعْقِلُونَ )  : ( و همچنين در شب ، آيا باز هم نمىانديشيد ؟ )\r\nدر اينجا به داستان لوط عليه السّلام مىپردازد كه بر قومى كه در سدوم زندگى مىكردند مبعوث شد و آنها مرتكب عمل پليد لواط مىگشتند و هر چه لوط عليه السّلام آنها را نهى و انذار نمود ، فايده‌اى به حالشان نداشت و در اثر تكذيبشان عذاب الهى به صورت باران سنگ و كلوخ نازل شد و زمين آنها را در خود فرو برد ولى خداوند لوط و خانواده‌اش را از اين عذاب نجات داد مگر پيرزنى كه همسر لوط بود و از عمل آن قوم رضايت داشت .\r\nو خداوند ساير آن قوم را هلاك و نابود ساخت ، آنگاه خطاب به مردم حجاز مىفرمايد : شما همواره صبح و شام از كنار سرزمين ويرانه آنها عبور مىكنيد ( چون مردم لوط در سرزمينى ميان راه حجاز و شام زندگى مىكردند ) پس چرا تعقّل نمىكنيد و از سرنوشت آنها عبرت نمىگيريد و مطيع حق نمىشويد ؟ !\r\n( 139 )  ( وَ إِنَّ يُونُسَ لَمِنَ الْمُرْسَلِينَ )  : ( همانا يونس از پيامبران بود )\r\n( 140 )  ( إِذْ أَبَقَ إِلَى الْفُلْكِ الْمَشْحُونِ )  : ( به ياد آر ، آنزمان را كه به جانب يك كشتى\r\n\r\n\r\n","description":"","footnote":"\r\n( 1 ) . در كتاب معانى الاخبار از امام صادق عليه السّلام و نيز از امام رضا عليه السّلام در كتاب عيون روايت شده كه فرمودند : اين آيه به صورت سلام على آل ياسين قرائت مىشود و ( يس ) رسولخدا ( ص ) است و ( آل يس ) ما هستيم .\r\n","page_name":" 103 ","page_number":103},
  {"content":"\r\n\r\nپر بگريخت )\r\n( 141 )  ( فَساهَمَ فَكانَ مِنَ الْمُدْحَضِينَ )  : ( و قرعه بيانداختند و او مغلوب شد )\r\n( 142 )  ( فَالْتَقَمَهُ الْحُوتُ وَ هُوَ مُلِيمٌ )  : ( و ماهى بزرگى او را بلعيد در حالى كه ملامت زده بود )\r\n( 143 )  ( فَلَوْ لا أَنَّهُ كانَ مِنَ الْمُسَبِّحِينَ )  : ( و اگر او از اهل تسبيح نبود )\r\n( 144 )  ( لَلَبِثَ فِي بَطْنِهِ إِلى يَوْمِ يُبْعَثُونَ )  : ( هر آينه تا روزى كه مردم مبعوث مىشوند ، در شكم ماهى باقى مىماند )\r\n( 145 )  ( فَنَبَذْناهُ بِالْعَراءِ وَ هُوَ سَقِيمٌ )  : ( پس ما او را به خشكى پرتاب كرديم در حالى كه مريض بود )\r\n( 146 )  ( وَ أَنْبَتْنا عَلَيْهِ شَجَرَةً مِنْ يَقْطِينٍ )  : ( و بر بالاى سرش بوتهء كدويى رويانديم )\r\n( 147 )  ( وَ أَرْسَلْناهُ إِلى مِائَةِ أَلْفٍ أَوْ يَزِيدُونَ )  : ( و او را به سوى شهرى كه صد هزار نفر و بلكه بيشتر بودند ، فرستاديم )\r\n( 148 )  ( فَآمَنُوا فَمَتَّعْناهُمْ إِلى حِينٍ )  : ( پس ايمان آوردند ما هم به نعمت خود آنها را تا مدتى معيّن بهره‌مند ساختيم )\r\nدر اينجا به داستان يونس عليه السّلام مىپردازد و مىفرمايد كه او از پيامبران فرستاده شده از جانب پروردگار بود و همچنانكه قبلا در ماجراى يونس عليه السّلام گفتيم او با حالت غضبناك از ميان قوم خود بيرون آمد و از آنها اعراض كرد و در تبليغ رسالت خود بىصبرى به خرج داد ، به همين سبب خداوند او را كيفر نمود و زمانيكه با حالت فرار به سوى كشتى مملو از جمعيّت رفت و كشتى ظرفيت او را نداشت ، ناگهان نهنگى متعرّض كشتى شد و چون كشتى سنگين بود ، خطر غرق همه را تهديد مىكرد لذا آنها قرعه انداختند كه هر كس قرعه به نامش بيافتد ، كشتى را ترك كند و قرعه به نام يونس عليه السّلام افتاد ، و سرنشينان كشتى او را به دهان نهنگ پرتاب كردند و نهنگ او را بلعيد و از آنجا دور شد و در اين حالت يونس دچار ملامت شد ، در ادامه مىفرمايد اگر او از تسبيح كنندگان نبود هر آينه تا روز قيامت او را در شكم آن ماهى نگه مىداشتيم و شكم ماهى قبر او مىگشت ، امّا\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nچون او از اهل ذكر و تسبيح بود و دائما در شكم ماهى با خداى خود مناجات مىكرد  ( فَنادى فِي الظُّلُماتِ أَنْ لا إِلهَ إِلَّا أَنْتَ سُبْحانَكَ إِنِّي كُنْتُ مِنَ الظَّالِمِينَ  « 1 » ) ، خداوند او را از اين گرفتارى نجات داد يعنى او را از شكم ماهى بيرون انداخت و در كنار دريا در زمينى كه سايه و سقفى نداشت پرتاب كرد ، در حالى كه او بيمار بود و خداوند از روى رحمت و عنايت درخت كدويى در بالاى سرش رويانيد تا با برگهاى پهن و مدوّرش بر سر او سايه بياندازد و او بهبود يابد ، پس از آن خداوند او را به سوى اهل نينوا مبعوث فرمود كه عددشان صد هزار نفر و بلكه بيشتر بود و اين قوم به وى ايمان آوردند و خدا آنها را به آن عذابى كه قبلا به ايشان نزديك بود ، هلاك نكرد بلكه آنها را از نعمت حيات و بقاء برخوردار نمود كه تا مدّت فرا رسيدن اجلشان زندگى كنند ، كه با توجه به آيه 97 و 98 سورهء يونس و آيهء 87 و 88 سورهء انبياء معلوم مىشود كه يونس از ابتدا هم بر همين اهل نينوا مبعوث شده بود امّا آنها به او ايمان نياوردند و يونس براى عذاب ايشان دعا كرد و با حالت گريز و غضب بر آنها آنجا را ترك كرد امّا قوم يونس وقتى نشانه‌هاى عذاب را ديدند توبه كرده و ايمان آوردند و خداوند هم عذاب را از آنها برداشت . ولى يونس وقتى خبردار شد كه عذاب از آنها برداشته شده ، گويا متوجّه ايمان و توبه قوم خود نشده و ديگر به سوى آنها بازنگشت و با حالت خشم و اندوه پيش رفت تا به كشتى رسيد و ظاهر حالش مانند كسى بود كه از حكم خدا فرار مىكند و به عنوان قهر كردن از اينكه چرا خدا نفرين او را اجابت نكرده و او را نزد قومش خوار ساخته از آنجا دور مىشود و در حالى مىرفت كه مانند كسى بود كه مىپندارد دست خدا به او نمىرسد و بعد ساير اتّفاقات برايش پيش آمد ولى سرانجام خدا او را نجات داد و دوباره او را به سوى قومش گسيل داشت . وقتى دوباره يونس به نزد آنها بازگشت آنها او را تصديق كرده و از اوامرش پيروى كردند و خداوند هم آنان را تا مدتى معيّن از نعمت حيات برخوردار ساخت .\r\n\r\n[ آيهء ( 182 - 149 ) ردّ اعتقاد مشركين در دختر داشتن خدا و خويشاوندى بين اجنّه با خدا و بيان منصور بودن انبياء الهى و جند خدا 
  ]\r\n( 149 )  ( فَاسْتَفْتِهِمْ أَ لِرَبِّكَ الْبَناتُ وَ لَهُمُ الْبَنُونَ )  : ( از آنها نظر بخواه كه آيا\r\n\r\n\r\n","description":"","footnote":"\r\n( 1 ) . سورهء انبياء ، آيه 87 .\r\n","page_name":" 105 ","page_number":105},
  {"content":"\r\n\r\nپروردگارت داراى دختران و اينها داراى پسرانند ؟ )\r\n( 150 )  ( أَمْ خَلَقْنَا الْمَلائِكَةَ إِناثاً وَ هُمْ شاهِدُونَ )  : ( و آيا ما روزى كه ملائكه را آفريديم ، ايشان شاهد و ناظر بودند ؟ )\r\n( 151 )  ( أَلا إِنَّهُمْ مِنْ إِفْكِهِمْ لَيَقُولُونَ )  : ( آگاه باش كه اينها آنقدر تهمت گو و مفترى هستند كه مىگويند : )\r\n( 152 )  ( وَلَدَ اللَّهُ وَ إِنَّهُمْ لَكاذِبُونَ )  : ( خدا فرزند آورده در حالى كه آنها دروغگويند )\r\n( 153 )  ( أَصْطَفَى الْبَناتِ عَلَى الْبَنِينَ )  : ( آيا خدا دختران را بر پسران برگزيده ؟ )\r\n( 154 )  ( ما لَكُمْ كَيْفَ تَحْكُمُونَ ) *  : ( شما را چه شده ؟ چگونه حكم مىكنيد ؟ )\r\n( 155 )  ( أَ فَلا تَذَكَّرُونَ )  : ( پس آيا متذكّر نمىشويد ؟ )\r\nدر اين آيات اعتقاد مشركين راجع به ملائكه نقد و ارزيابى شده ، چون مشركان و بت پرستان برهمايى و بودايى و صابئين اعتقاد دارند كه ملائكه از جنس مؤنث بوده و دختران خدا و واسطه و شفيع هستند ، خداوند در ردّ سخن ايشان مىفرمايد : اى رسول ما از آنها بپرس آيا خدا صاحب دختر است و شما صاحب پسر ؟ و از آنجا كه آنها دختر داشتن را ننگ مىدانستند اين سخن آنها اهانت به ساحت ربوبى و بالاتر شمردن خود بر خداوند محسوب مىشد . در ادامهء احتجاج مىفرمايد : آيا ايشان در روزيكه ما ملائكه را خلق مىكرديم حاضر و ناظر بودند و انوثيّت ملائكه را ديدند ؟ چون اصولا جنسيّت از موارديست كه جز از راه حس نمىتوان آن را اثبات كرد و ملائكه كلا براى مشركين محسوس نبوده‌اند تا آنها دم از انوثيّت يا ذكوريّت آنها بزنند . آنگاه خطاب به پيامبر مىفرمايد : بدان كه اينها از روى افترا سخنى به ناحق مىگويند و به خدا نسبت فرزند مىدهند و براستى ايشان دروغگويند . چون كيفيّت خلقت ملائكه براى هيچ كس معلوم نيست و اينها اين خلقت را به نحو ولادت دانسته‌اند و لذا در اين گفتار خود مرتكب افك و دروغى آشكار شده‌اند . زيرا خداوند ذات يگانه است كه نه زاده و نه زاييده شده\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nاست و هيچ كس مانند او نيست « 1 » . در ادامه براى تأكيد بر زشتى و قباحت گفتار آنها مىفرمايد : آيا خدا دختران را بر پسران ترجيح داده كه خودش دختر بزايد ؟ و پسر زاييدن را به شما واگذار كرده ؟ آخر اين چه حكمى است كه مىكنيد ؟ و براستى قصد تذكّر و تنبّه نداريد ؟ و اين سخنان در مقام ردّ گفتار ايشان و توبيخ و ملامت آنهاست كه سخن بدون دليل نگويند و با اينكه دلايل عقلى بر خلاف گفتارشان حكم مىكند ، متذكّر شوند و بفهمند كه ساحت خداى سبحان منزّه است از آنكه جزء پذير باشد و جزئى به نام فرزند از او تولّد يابد و نيز منزّه است از اينكه محتاج فرزند بوده و در صدد اخذ فرزند و واسطه برآيد .\r\n( 156 )  ( أَمْ لَكُمْ سُلْطانٌ مُبِينٌ )  : ( يا آنكه برهان روشنى داريد ؟ )\r\n( 157 )  ( فَأْتُوا بِكِتابِكُمْ إِنْ كُنْتُمْ صادِقِينَ )  : ( پس اگر راست مىگوييد آن كتابتان را بياوريد )\r\n( 158 )  ( وَ جَعَلُوا بَيْنَهُ وَ بَيْنَ الْجِنَّةِ نَسَباً وَ لَقَدْ عَلِمَتِ الْجِنَّةُ إِنَّهُمْ لَمُحْضَرُونَ )  : ( و بين خدا و جنّ خويشاوندى قائل شدند با اينكه جنّيان مىدانند كه براى حسابرسى احضار مىشوند )\r\n( 159 )  ( سُبْحانَ اللَّهِ عَمَّا يَصِفُونَ )  : ( منزّه است خدا از آنچه توصيف مىكنند )\r\n( 160 )  ( إِلَّا عِبادَ اللَّهِ الْمُخْلَصِينَ )  : ( مگر آن اوصافى كه بندگان خالص شده او برايش قائلند )\r\nمىفرمايد بلكه به شما از ناحيه خدا كتاب و برهانى رسيده باشد كه در آن به شما خبر داده شد كه ملائكه دختران خدايند ، چون وقتى عقل و حس ، چنين عقيده‌اى را محكوم مىكند ، حتما شما دليل نقلى بر مدعّايتان داريد ! كه در اين صورت ، اگر راست مىگوييد آن را ارائه دهيد . و مراد از اين درخواست تعجيز و ابطال گفتار آنهاست . در ادامه مىفرمايد از دروغها و افكهاى ديگر اين مشركين اين است كه بين خدا و جنّيان نسبت خويشاوندى قائل هستند و اجنّه را فرزندان خدا مىدانند ، با اينكه خود جنّيان مىدانند كه در پيشگاه خدا در روز جزا احضار خواهند شد ، پس آنها بنده و مربوب خداى متعال هستند كه خدا به زودى آنها را محاسبه كرده و مطابق اعمالشان جزا خواهد داد ، در ادامه مىفرمايد : منزّه است خدا از اين توصيفاتى كه كفّار مىكنند و به او نسبت ولادت و\r\n\r\n\r\n","description":"","footnote":"\r\n( 1 ) . سوره توحيد\r\n","page_name":" 107 ","page_number":107},
  {"content":"\r\n\r\nشركت مىدهند ، ولى بندگان مخلص خدا كه خدا آنها را براى نفس خود خالص كرده ، و خود را به آنها شناسانده و ياد غير خود را از يادشان برده ، خدا را به اوصافى وصف مىكنند كه لايق ساحت قدس اوست و وقتى كه او را با زبان خود وصف مىكنند به قصور و كوتاهى بيان خود اعتراف مىنمايند . همچنانكه رسولخدا صلّى اللّه عليه و إله و سلم مىفرمايد : ( لا احصى ثناء عليك انت كما اثنيت على نفسك پروردگارا من نمىتوانم تو را وصف گويم و ستايش كنم ، تو همانگونه‌اى كه خودت دربارهء خود ثنا گفته‌اى )\r\n( 161 )  ( فَإِنَّكُمْ وَ ما تَعْبُدُونَ )  : ( پس اين شما و اين خدايانتان هرچه مىخواهيد بكنيد )\r\n( 162 )  ( ما أَنْتُمْ عَلَيْهِ بِفاتِنِينَ )  : ( شما نمىتوانيد بر عليه خدا فتنه برانگيزيد و كسى را گمراه كنيد )\r\n( 163 )  ( إِلَّا مَنْ هُوَ صالِ الْجَحِيمِ )  : ( مگر كسى كه خودش بدنبال جهنم مىگردد )\r\nمىفرمايد پس شما و اين خدايانتان ( شامل بتها و الهه ) هرچه بكنيد ، غير از افرادى كه با پاى خود به جستجوى دوزخ مىروند ، نمىتوانيد فرد ديگرى را گمراه كنيد و به فتنه بكشانيد .\r\n( 164 )  ( وَ ما مِنَّا إِلَّا لَهُ مَقامٌ مَعْلُومٌ )  : ( و هيچ يك از ما فرشتگان نيست جز اينكه مقام و پستى معيّن دارد )\r\n( 165 )  ( وَ إِنَّا لَنَحْنُ الصَّافُّونَ )  : ( و همانا ما آماده خدمت به صف شده‌ايم )\r\n( 166 )  ( وَ إِنَّا لَنَحْنُ الْمُسَبِّحُونَ )  : ( و دائما در حال تسبيح هستيم )\r\nاين آيات حكايت اعتراض جبرئيل و يا او و يارانيست كه از فرشتگان وحى دارد و به جهت ابطال سخن مشركين كه آنها را از فرزندان خدا مىدانند ، گفته شده و عرضه مىدارند : كه هر يك از ما مقامى معيّن و منصبى مشخص داريم كه ما را بدان امر گمارده‌اند و استقلالى از خود نداريم و فقط امر خدا را اطاعت مىكنيم و همانا ما همواره نزد خدا به صف ايستاده و منتظر اوامر او هستيم تا آن را مطابق ارادهء او به انجام رسانيم و ما همواره در حال تسبيح و منزّه دانستن خدا از آنچه لايق ساحت كبرياى او نيست ، مىباشيم . « 1 »\r\n\r\n\r\n","description":"","footnote":"\r\n( 1 ) . تفسير روح المعانى اين سخنان را گفتار رسولخدا صلّى اللّه عليه و إله و سلم دانسته كه خطاب به مسلمين\r\n","page_name":" 108 ","page_number":108},
  {"content":"\r\n\r\n( 167 )  ( وَ إِنْ كانُوا لَيَقُولُونَ )  : ( بدرستى آنها هر آينه خواهند گفت : )\r\n( 168 )  ( لَوْ أَنَّ عِنْدَنا ذِكْراً مِنَ الْأَوَّلِينَ )  : ( اگر نزد ما هم كتابى از جنس كتب گذشتگان بود )\r\n( 169 )  ( لَكُنَّا عِبادَ اللَّهِ الْمُخْلَصِينَ )  : ( هر آينه ما از بندگان مخلص خدا بوديم )\r\n( 170 )  ( فَكَفَرُوا بِهِ فَسَوْفَ يَعْلَمُونَ )  : ( ولى به همين قرآن كفر ورزيدند و به زودى و بال آن را خواهند فهميد )\r\nمىفرمايد كفّار قريش و ساير مشركين بعد از شنيدن اين همه دلايل كه همه بر عليه آنهاست خواهند گفت : اگر نزد ما نيز كتابى آسمانى نظير كتب آسمانى نازل شده بر ساير اقوام وجود داشت ، ما نيز هدايت شده و از بندگان مخلص خدا مىبوديم و هدفشان عذر تراشى است با اينكه آنها اصلا مسأله نبوّت و رسالت و نزول كتاب آسمانى را بكلّى منكر هستند . به همين دليل هم وقتى كه قرآن بر آنها نازل شد ، به همين قرآن كفر ورزيدند و به سخنان خود وفا نكردند و به زودى خواهند دانست كه و بال كفرشان چيست كه اين آيهء اخير در حكم تهديد و انذار آنهاست .\r\n( 171 )  ( وَ لَقَدْ سَبَقَتْ كَلِمَتُنا لِعِبادِنَا الْمُرْسَلِينَ )  : ( به تحقيق فرمان ما از قبل به نفع بندگان مرسل ما صادر شده )\r\n( 172 )  ( إِنَّهُمْ لَهُمُ الْمَنْصُورُونَ )  : ( كه همانا فقط آنها يارى خواهند شد )\r\n( 173 )  ( وَ إِنَّ جُنْدَنا لَهُمُ الْغالِبُونَ )  : ( و همانا فقط لشكر ما غالب مىشود )\r\nيعنى قضاى حتمى و حكم ما درباره پيامبرانمان به نفوذ و غلبه تقدّم يافته و آن قضاى حتمى اين است كه آنها بطور يقين يارى خواهند شد ، بطوريكه ايشان هم در حجّت و دليل يارى مىشوند و هم بر دشمنان خود چيره‌اند ، چون آنها سخن حق گفته و به راه حق مىروند و خدا هم حق را يارى مىكند و مانع از شكست آن توسّط باطل مىشود . به علاوه پيامبران در آخرت هم منصور خواهند بود ، همچنانكه مىفرمايد\r\n\r\n\r\n","description":"","footnote":"\r\nمىفرمايد : هيچ يك از ما نيست جز آنكه در قيامت به جهت اعمالش جايگاه معينى دارد و ماييم كه در نماز به صف مىايستيم و خدا را تسبيح مىگوييم .\r\n","page_name":" 109 ","page_number":109},
  {"content":"\r\n\r\n ( يَوْمَ لا يُخْزِي اللَّهُ النَّبِيَّ وَ الَّذِينَ آمَنُوا مَعَهُ  « 1 » روزى كه خدا پيامبر و گروندگان به او را خوار نمىسازد ) و در ادامه مىفرمايد : همانا لشكر ما غالب خواهد شد . ( جند ) يعنى مجتمعى انبوه و متراكم و مراد از لشكر و جند خدا ، جامعه‌اى است كه فرمانبردار امر خدا باشد و در راه خدا جهاد نمايد كه عبارتند از گروه مؤمنان و پيروان انبياء و اين حكم اجتماعى نصرت و غلبهء مؤمنان ، حكمى است كه وابسته به تحقّق عنوان است و هيچ قيد ديگرى ندارد ، يعنى اين نصرت و غلبه تنها نصيب مؤمنان واقعى و پيروان انبياء خواهد شد ، نه جامعه‌اى كه اين عناوين را داشته باشد ، امّا در واقع از حقيقت ايمان بهره‌اى نداشته باشد و چنين جامعه‌اى كه فقط خودش را به نام انبياء و ايمان منتسب مىداند و از حقيقت ايمان خاليست نبايد اميد نصرت و غلبه الهى را داشته باشد .\r\n( 174 )  ( فَتَوَلَّ عَنْهُمْ حَتَّى حِينٍ )  : ( پس تو تا مدّتى از آنها روى بگردان )\r\n( 175 )  ( وَ أَبْصِرْهُمْ فَسَوْفَ يُبْصِرُونَ )  : ( و بنگر كه چه عكس العملى بروز مىدهند و به زودى ثمرهء اعمال خود را مىبينند )\r\n( 176 )  ( أَ فَبِعَذابِنا يَسْتَعْجِلُونَ )  : ( آيا در خصوص عذاب ما شتاب مىكنند ؟ )\r\n( 177 )  ( فَإِذا نَزَلَ بِساحَتِهِمْ فَساءَ صَباحُ الْمُنْذَرِينَ )  : ( پس همين كه بر آنها احاطه يافت ، آنگاه در مىيابند كه چه بد روزگارى براى انذار شدگان خواهد بود )\r\n( 178 )  ( وَ تَوَلَّ عَنْهُمْ حَتَّى حِينٍ )  : ( و تو تا مدتى روى از ايشان برتاب )\r\n( 179 )  ( وَ أَبْصِرْ فَسَوْفَ يُبْصِرُونَ )  : ( و بنگر كه چه رفتارى مىنمايند ، به زودى خودشان و بال آن را خواهند ديد ) اين آيات وعده‌اى به رسولخدا و تهديدى بر عليه مشركين است . نخست به پيامبر دستور مىدهد كه تا مدتى موقّت از مشركين روى بگرداند و توجّهى به اعمالشان نكند ، كه البتّه اين مدت زياد نبود و بعد از مدت كوتاهى رسولخدا صلّى اللّه عليه و إله و سلم از ميان مشركين مهاجرت فرمود و پس از آن رؤسا و سردمداران قريش را در جنگ بدر و غير آن نابود و هلاك ساخت .\r\nآنگاه به پيامبر فرمان مىدهد كه لجبازى و انكار آنها را بنگرد و ببيند كه آنها در\r\n\r\n\r\n","description":"","footnote":"\r\n( 1 ) . سوره تحريم آيه 8\r\n","page_name":" 110 ","page_number":110},
  {"content":"\r\n\r\nمقابل دعوت حقّهء او و انذارش چه عكس العملى نشان مىدهند و خودشان هم به زودى نتيجه لجبازى و استكبار خود را خواهند ديد ، سپس در مقام توبيخ ايشان كه مىگفتند ( متى هذا الوعد ) و يا مىگفتند : ( متى هذا الفتح ) يعنى اين وعده فتح يا عذابى كه به ما مىدهى كى تحقّق مىيابد ؟ خداوند مىفرمايد : آيا اينها دربارهء عذاب ما تعجيل و شتاب مىكنند ؟ با اينكه عذاب چيزى نيست كه آن را به عجله بخواهند ، چون محققا عذاب از همه طرف بر آنها نازل مىشود و ايشان را احاطه مىكند و آن روز ، روزى بسيار سخت و صبحى بسيار شوم در انتظار اين انذار شدگان ( مشركين قريش ) خواهد بود .\r\nآنگاه مجددا دستور سابق را تكرار نموده و خطاب به رسولخدا مىفرمايد : فعلا تا مدتى از آنها روى بگردان و آنها را از عذاب آخرت بيم بده و آنگاه بنگر كه چگونه كفر مىورزند و انكار مىكنند ، به زودى نتيجه و و بال اين كفر را در قيامت خواهند ديد .\r\n( 180 )  ( سُبْحانَ رَبِّكَ رَبِّ الْعِزَّةِ عَمَّا يَصِفُونَ )  : ( منزّه است پروردگار تو كه پروردگار عزّت است از آنچه اينها توصيف مىكنند )\r\n( 181 )  ( وَ سَلامٌ عَلَى الْمُرْسَلِينَ )  : ( و سلام بر فرستادگان )\r\n( 182 )  ( وَ الْحَمْدُ لِلَّهِ رَبِّ الْعالَمِينَ )  : ( و ستايش مخصوص خداست كه پروردگار جهانيان است )\r\n( ربّ العزّة ) يعنى پروردگارى كه عزّت خاص اوست و مقامى منيع دارد كه هيچ عاملى نمىتواند بر او غلبه يابد و او را مقهور نمايد و هيچ كس نمىتواند از سلطنت او بگريزد .\r\nمىفرمايد : منزّه است پروردگارى كه تو او را عبادت كرده و مردم را بسوى او دعوت مىكنى ( و او صاحب عزّت مطلق است ) از آنچه اين كفّار دربارهء او مىگويند و مشركان بايد بدانند كه نمىتوانند چنين پروردگارى را به ستوه بياورند . و سلام بر همهء رسولان الهى و آنها با اين درود از ناحيه خدا ، از هر عذاب و ناملايمى مصون خواهند بود و از جانب خدا امنيّت و تحيّت خواهند داشت و در آخر ثناء و ستايش را بطور كلى و از ناحيه هر ثنا گويى مختص به خدا مىشمارد كه تدبير كنندهء جميع عوالم هستى است ( و حمد چنانچه در تفسير سورهء فاتحه الكتاب گفتيم يعنى ستايش بر فعل جميل اختيارى )\r\n\r\n","description":"","footnote":"","page_name":" 111 ","page_number":111},
  {"content":"\r\n\r\n\r\nسوره ص\r\n بِسْمِ اللَّهِ الرَّحْمنِ الرَّحِيمِ \r\nغرض سوره : اثبات اينكه پيامبر صلّى اللّه عليه و إله و سلم با ذكرى از جانب خدا براى انذار مردم مبعوث شده و اثبات آنكه قرآن مردم را به سوى توحيد و اخلاص در بندگى خداى متعال دعوت مىكند ، و همچنين بيان سرانجام طغيانگران براى عبرت گرفتن سايرين و ذكر سرانجام شيطان به سبب ترك سجود آدم .\r\n\r\n[ آيهء ( 16 - 1 ) تأييد پيامبر و قرآن عظيم و بيان سخنان اشراف در ردّ دعوت پيامبر صلّى اللّه عليه و إله و سلم 
  ]\r\n( 1 )   ( ص وَ الْقُرْآنِ ذِي الذِّكْرِ )   : ( ص ، سوگند به قرآن كه داراى تذكّر است )\r\n( 2 )  ( بَلِ الَّذِينَ كَفَرُوا فِي عِزَّةٍ وَ شِقاقٍ )  : ( بلكه آنان كه كافر شدند در سركشى و مخالفتند )\r\nگفته شده كه ( ص ) نام چشمه‌ايست كه از زير عرش جريان دارد و حضرت محمّد صلّى اللّه عليه و إله و سلم در شب معراج از آن چشمه وضو گرفت و نيز از حروف مقطعهء قرآنيست .\r\nبه هر حال مىفرمايد : سوگند مىخورم به قرآنى كه متضمّن ذكر و يادآور توحيد و معارف حقّه است ، كه به طور قطع و يقين تو از انذار كنندگانى . بلكه آنهايى كه كافر شدند از قبول اين مطلب و پيروى تو امتناع ورزيدند و با تو مخالفت كردند .\r\n( 3 )  ( كَمْ أَهْلَكْنا مِنْ قَبْلِهِمْ مِنْ قَرْنٍ فَنادَوْا وَ لاتَ حِينَ مَناصٍ )  : ( و پيش از اينها چه نسلهايى را كه هلاك كرديم ، وقتى به فرياد آمدند هنگام گريز ، كار يكسره شده بود )\r\nمىفرمايد : ما قبل از اين كفّار مكذّب چه بسيار امّتهايى كه به كيفر تكذيب پيامبران آنها را هلاك كرديم و در هنگام نزول عذاب ديگر مجال فرار برايشان نماند و هرچه\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nاستغاثه كردند فايده‌اى نديدند ، چون در آن وقت ، زمان تقدّم و تأخّر عذاب و يا زمان فرار نبود .\r\n( 4 )  ( وَ عَجِبُوا أَنْ جاءَهُمْ مُنْذِرٌ مِنْهُمْ وَ قالَ الْكافِرُونَ هذا ساحِرٌ كَذَّابٌ )  : ( و از اينكه بيم رسانى از جنس خودشان به ميانشان آمده تعجّب كردند و كافران گفتند : اين جادوگرى دروغگوست )\r\nيعنى بت پرستان در مسلك خود منكر رسالت بشر بودند و لذا از اينكه پيامبرى از جنس بشر به نزدشان آمده تعجب كرده و وقتى از آوردن مانند و نظير قرآن عاجز شدند ، پيامبر را متّهم به سحر و دروغ كردند و گفتند كه او به دروغ قرآن را به خدا نسبت مىدهد .\r\n( 5 )  ( أَ جَعَلَ الْآلِهَةَ إِلهاً واحِداً إِنَّ هذا لَشَيْءٌ عُجابٌ )  : ( آيا آلهه‌ها را مبدّل به يك إله كرده اين امرى عجيب است )\r\nدر ادامهء سخن كفّار است كه مىگويند چگونه اين فرد مدّعى رسالت ، با گفتن كلمهء ( لا إله الا اللّه ) خدايان متعدّد را مبدّل به يك خدا كرده و الوهيّت را منحصر در او مىداند ، براستى ابطال الوهيّت خدايان ما و اتّخاذ خداى واحد امرى بسيار عجيب است .\r\n( 6 )  ( وَ انْطَلَقَ الْمَلَأُ مِنْهُمْ أَنِ امْشُوا وَ اصْبِرُوا عَلى آلِهَتِكُمْ إِنَّ هذا لَشَيْءٌ يُرادُ )  : ( و اشراف و بزرگان آنها به راه افتادند و گفتند : برويد و با خدايانتان بسازيد كه اين خود روشى مطلوب است )\r\n( 7 )  ( ما سَمِعْنا بِهذا فِي الْمِلَّةِ الْآخِرَةِ إِنْ هذا إِلَّا اخْتِلاقٌ )  : ( ما چنين چيزى را از ساير ملّتها نشنيده‌ايم و اين امر جز يك دروغ نمىتواند باشد )\r\n( 8 )  ( أَ أُنْزِلَ عَلَيْهِ الذِّكْرُ مِنْ بَيْنِنا بَلْ هُمْ فِي شَكٍّ مِنْ ذِكْرِي بَلْ لَمَّا يَذُوقُوا عَذابِ )  :\r\n( آيا از بين ما قرآن به او نازل شده ؟ اينها همه بهانه است بلكه ايشان از ذكر من در شك و ترديدند ، چون هنوز عذاب را نچشيده‌اند )\r\nظاهرا اشراف و بزرگان بت پرستان براى آنكه مشكل دعوت توحيدى و رسالت پيامبر را بين خود حل و فصل كنند ، به راه افتادند و به عامّهء مردم و يا در بين خود گفتند :\r\nبرويد و بر حمايت از بتهايتان پايمردى كنيد و عبادت آنها را ترك نكنيد ، و جز اين\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nنيست كه اين محمّد صلّى اللّه عليه و إله و سلم منظورش از دعوت به توحيد رياست و حكومت بر شماست .\r\nو ما هرگز چنين روش و مذهبى را از ساير ملل امّتهاى معاصر نشنيده‌ايم و امرى نو ظهور است كه مسلّما چيزى جز دروغ و افتراء نيست .\r\nآنگاه در مقام انكار رسالت پيامبر صلّى اللّه عليه و إله و سلم گفتند : چرا قرآن از بين همهء ما بر او نازل شده ، با اينكه او هيچ رجحان و امتيازى بر ما ندارد كه موجب اختصاص او به رسالت شود ، و او هم بشرى مانند ماست و خداوند در اعراض از همه گفته‌هاى آنها مىفرمايد :\r\nسخنان اينها از روى حقيقت و اعتقاد نيست بلكه ايشان هنوز درباره ذكر من ، يعنى قرآن در شك و ترديدند . بلكه اصولا علّت انكار آنها روحيه سركشى و استكباريست كه آنها دارند و اين روحيه باعث مىشود كه به حقانيّت قرآن اعتراف نكنند تا وقتى كه عذاب را بچشند و آنوقت به حكم اضطرار ناچار به اعتراف شوند ( و اين سخن در حكم تهديد و انذار آنهاست كه به زودى عذاب را خواهند چشيد ) .\r\n( 9 )  ( أَمْ عِنْدَهُمْ خَزائِنُ رَحْمَةِ رَبِّكَ الْعَزِيزِ الْوَهَّابِ )  : ( يا خزانه‌هاى رحمت پروردگار مقتدر و بخشنده تو در نزد آنهاست ؟ )\r\n( 10 )  ( أَمْ لَهُمْ مُلْكُ السَّماواتِ وَ الْأَرْضِ وَ ما بَيْنَهُما فَلْيَرْتَقُوا فِي الْأَسْبابِ )  : ( و يا ملك آسمانها و زمين و آنچه ما بين آنهاست از آن اينهاست ، تا به هر سببى كه مىتوانند بالا بروند )\r\n( 11 )  ( جُنْدٌ ما هُنالِكَ مَهْزُومٌ مِنَ الْأَحْزابِ )  : ( اين سپاه نالايق اينجا نيز چون گروههاى ديگر شكست‌پذير است )\r\nمىفرمايد : مگر خزائن رحمت پروردگار تو بدست اينهاست ؟ تا رحمت خدا را از تو دريغ كنند ، بلكه اين خزانه‌ها منحصرا در اختيار خداوند عزيز و بخشنده‌اى است كه هيچ كس بر امر او غلبه نمىيابد و احدى نمىتواند مانع از رحمت و عطيّه او شود . و مگر مالكيّت و تصرّف در آسمانها و زمين و ما بين آنها بدست ايشان است كه بتوانند در آن همه گونه تصرّف كنند و جلو نزول وحى آسمانى را بگيرند ؟ اگر اينطور است پس به آسمانها عروج كرده و با حيله‌هاى خود مانع از ارسال رسالت و وحى شوند !\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nآنگاه با لحنى تحقيرآميز مىفرمايد : اين كفّار لشكرى ناچيز و بىمقدار و شكست خورده‌اند و از آن دسته‌ها و گروههايى هستند كه همواره بر عليه خدا و فرستادگانش سپاه و حزب تشكيل مىدادند ولى در نهايت شكست خورده و هلاك مىشوند .\r\n( 12 )  ( كَذَّبَتْ قَبْلَهُمْ قَوْمُ نُوحٍ وَ عادٌ وَ فِرْعَوْنُ ذُو الْأَوْتادِ )  : ( قبل از ايشان قوم نوح و عاد و فرعون صاحب قدرت ، پيامبران را تكذيب كردند )\r\n( 13 )  ( وَ ثَمُودُ وَ قَوْمُ لُوطٍ وَ أَصْحابُ الْأَيْكَةِ أُولئِكَ الْأَحْزابُ )  : ( و قوم ثمود و قوم لوط و اهل ايكه كه آنها گروهها و دسته‌هايى بودند )\r\n( 14 )  ( إِنْ كُلٌّ إِلَّا كَذَّبَ الرُّسُلَ فَحَقَّ عِقابِ )  : ( جز اين نبود كه همگى پيامبران را تكذيب كردند و عذاب من دربارهء آنها حتمى شد )\r\n( 15 )  ( وَ ما يَنْظُرُ هؤُلاءِ إِلَّا صَيْحَةً واحِدَةً ما لَها مِنْ فَواقٍ )  : ( اينها جز يك صيحه كه بازگشتى ندارد ، انتظار نمىبرند )\r\n( 16 )  ( وَ قالُوا رَبَّنا عَجِّلْ لَنا قِطَّنا قَبْلَ يَوْمِ الْحِسابِ )  : ( و گويند پروردگارا قبل از روز رستاخيز ، سهم ما را به شتاب بياور )\r\n( اوتاد ) به معناى ميخهاست ، گفته شده چون فرعون با ميخهايى بازى برد و باخت داشته او را ذو الاوتاد ناميده‌اند و يا گفته شده او مخالفان خود را براى شكنجه به چهار ميخ مىكشيده و دست و پا و سرشان را بر زمين ميخ كوب مىنموده و بعضى آن را به معناى صاحب لشكر ناميده‌اند ، چون لشكر براى كشور مانند ميخ است و بعضى ديگر كلمهء ميخ را كنايه از اهرام و ابنيه عظيم سنگى دانسته‌اند .\r\nاصحاب ( ايكه ) قوم شعيب عليه السّلام مىباشند ، به هر جهت مىفرمايد : همهء اين اقوام نامبرده كه ماجراى آنها در سوره‌هاى ديگر ذكر شده ، پيامبران را تكذيب كردند و بر عليه آنها حزب تشكيل دادند و در نهايت عقاب من بر آنان ثابت و مستقر گشت و آنها را هلاك نمود و اين تكذيب كنندگان امّت تو نيز انتظار نمىبرند ، جز يك صيحه‌اى كه آنها را هلاك كند و ديگر بازگشت و مهلتى نداشته باشند ، چون در عذاب خدا عجله كرده و با استهزاء و تعجيز مىگويند : سهم عذاب ما را قبل از قيامت برسان و در واقع مرادشان\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nاستهزاء نسبت به روز حساب و تهديدى است كه پيامبر آنها را از عذاب آن روز انذار مىنموده .\r\n\r\n[ آيهء ( 29 - 17 ) آيات مربوط به داود عليه السّلام و احتجاج بر مسأله معاد 
  ]\r\n( 17 )  ( اصْبِرْ عَلى ما يَقُولُونَ وَ اذْكُرْ عَبْدَنا داوُدَ ذَا الْأَيْدِ إِنَّهُ أَوَّابٌ )  : ( بر آنچه مىگويند صبر كن و به ياد آر بندهء ما داوود را كه نيرومند بود و بسيار به خدا رجوع مىكرد )\r\n( 18 )  ( إِنَّا سَخَّرْنَا الْجِبالَ مَعَهُ يُسَبِّحْنَ بِالْعَشِيِّ وَ الْإِشْراقِ )  : ( ما كوهها را مسخّر او كرديم كه با او صبح و شام در تسبيح بودند )\r\n( 19 )  ( وَ الطَّيْرَ مَحْشُورَةً كُلٌّ لَهُ أَوَّابٌ )  : ( و نيز مرغان را كه نزد او مجتمع مىشدند و همه به سوى او باز مىگشتند )\r\n( 20 )  ( وَ شَدَدْنا مُلْكَهُ وَ آتَيْناهُ الْحِكْمَةَ وَ فَصْلَ الْخِطابِ )  : ( و ما پايه‌هاى پادشاهى او را محكم كرديم و او را حكمت و فصل خصومت داديم )\r\nدر اينجا رسول گرامى اسلام صلّى اللّه عليه و إله و سلم را امر به صبر مىكند تا در برابر ياوه گويىهاى كفّار متزلزل نگردد و به اين منظور سرگذشت برخى از بندگان اوّاب را خود را به ياد آن جناب مىآورد كه آنها هميشه در هنگام هجوم ناملايمات به خدا مراجعه مىكردند .\r\nاز جمله آنها داوود عليه السّلام است كه مردى نيرومند در امر سلطنت ، علم و جنگ بود و بسيار به پروردگار خود رجوع مىنمود ، مىفرمايد : ما كوهها را مسخّر و رام او كرده بوديم بطوريكه كوهها در صبح و شام در امر تسبيح خدا به او اقتداء مىكردند و همراه با او خدا را تسبيح مىگفتند و همه آنها با تسبيح خود ، بسيار به سوى ما رجوع مىكردند و يا به سوى داوود رجوع مىنمودند تا با او ( سبحان اللّه ) بگويند .\r\nو ما پادشاهى يا تصرّف او را تقويت نموده و اساس سلطنتش را محكم كرديم و به او حكمت يعنى معارف حقّهء محكم و نافع اعطا كرده و نيز به او ( فصل الخطاب ) « 1 » داديم ، يعنى به وى قدرت تجزيه و تحليل يك امر و جدا كردن حق از باطل و يا قدرت\r\n\r\n\r\n","description":"","footnote":"\r\n( 1 ) . فصل الخطاب منظور زبان حيوانات است كه خداوند در اين سوره آن را از مناصب سليمان نبى شمرده و به او اعطاء نموده همچنانكه او كلام مورچه را دانست و خنديد و حرف هدهد را درك نمود و امامان معصوم نيز وارثان پيامبرانند و حضرت هادى عليه السّلام هم در زيارت جامعه فصل خطاب را به امامان نسبت مىدهند همچنانكه حضرت على بن موسى الرضا عليه السّلام زبان آهو و شتر و كبوتر را دانست و با زبان علما مذاهب مختلف و با استشهاد از كتابهاى آنان احتجاج فرمود . ( مصّحح )\r\n","page_name":" 116 ","page_number":116},
  {"content":"\r\n\r\nقضاوت صحيح بين دو فرد متخاصم داده شده بود .\r\n( 21 )  ( وَ هَلْ أَتاكَ نَبَأُ الْخَصْمِ إِذْ تَسَوَّرُوا الْمِحْرابَ  « 1 » ) : ( آيا از داستان آن مردان متخاصم كه بر بالاى ديوار محراب آمدند با خبرى ؟ )\r\n( 22 )  ( إِذْ دَخَلُوا عَلى داوُدَ فَفَزِعَ مِنْهُمْ قالُوا لا تَخَفْ خَصْمانِ بَغى بَعْضُنا عَلى بَعْضٍ فَاحْكُمْ بَيْنَنا بِالْحَقِّ وَ لا تُشْطِطْ وَ اهْدِنا إِلى سَواءِ الصِّراطِ )  : ( آن زمان كه به داوود وارد شدند و او از ايشان بيمناك شد و گفتند : مترس ما دو نفر متخاصم هستيم كه بعضى بر بعضى ديگر ستم كرده تو به حق بين ما داورى كن و در حكم خود ستم روا مدار و ما را به سوى راه راست هدايت نما )\r\n( 23 )  ( إِنَّ هذا أَخِي لَهُ تِسْعٌ وَ تِسْعُونَ نَعْجَةً وَ لِيَ نَعْجَةٌ واحِدَةٌ فَقالَ أَكْفِلْنِيها وَ عَزَّنِي فِي الْخِطابِ )  : ( اينك اين برادر من است كه نود و نه گوسفند دارد و من يك گوسفند دارم و او مىگويد : اين يك گوسفندت را تحت تكفّل من قرار بده و مرا در كلامش مغلوب مىكند )\r\n( 24 )  ( قالَ لَقَدْ ظَلَمَكَ بِسُؤالِ نَعْجَتِكَ إِلى نِعاجِهِ وَ إِنَّ كَثِيراً مِنَ الْخُلَطاءِ لَيَبْغِي بَعْضُهُمْ عَلى بَعْضٍ إِلَّا الَّذِينَ آمَنُوا وَ عَمِلُوا الصَّالِحاتِ وَ قَلِيلٌ ما هُمْ وَ ظَنَّ داوُدُ أَنَّما فَتَنَّاهُ فَاسْتَغْفَرَ رَبَّهُ وَ خَرَّ راكِعاً وَ أَنابَ )  : ( داوود گفت : او در سخنش كه مىخواهد گوسفند تو را به گوسفندان خود ملحق كند به تو ستم كرده و بسيارى از شركاء هستند كه به يكديگر ستم مىكنند مگر كسانى كه ايمان داشته و عمل صالح بجا مىآورند كه اينها بسيار كمند . داوود دانست كه ما با اين صحنه او را آزمايش كرديم ، پس طلب آمرزش كرد و به ركوع در آمد و توبه نمود )\r\n( 25 )  ( فَغَفَرْنا لَهُ ذلِكَ وَ إِنَّ لَهُ عِنْدَنا لَزُلْفى وَ حُسْنَ مَآبٍ )  : ( ما هم اين خطا را بر او بخشيديم و براستى او نزد ما تقرّب و سرانجام نيكويى دارد )\r\n\r\n\r\n","description":"","footnote":"\r\n( 1 ) . در كتاب عيون اخبار الرضا على بن محمد بن الجهم از امام على بن موسى الرضا عليه السّلام پرسيد كه خطيّهء داوود عليه السّلام چه بوده ؟ حضرت فرمود : كه داوود عليه السّلام گمان كرد كه خداى تعالى مخلوقى اعلم از او خلق نكرده بنابراين خداوند در نظام امتحان ، دو فرشته را نزد او فرستاد كه با هم مخاصمه كنند . ( مصحح )\r\n","page_name":" 117 ","page_number":117},
  {"content":"\r\n\r\n( 26 )  ( يا داوُدُ إِنَّا جَعَلْناكَ خَلِيفَةً فِي الْأَرْضِ فَاحْكُمْ بَيْنَ النَّاسِ بِالْحَقِّ وَ لا تَتَّبِعِ الْهَوى فَيُضِلَّكَ عَنْ سَبِيلِ اللَّهِ إِنَّ الَّذِينَ يَضِلُّونَ عَنْ سَبِيلِ اللَّهِ لَهُمْ عَذابٌ شَدِيدٌ بِما نَسُوا يَوْمَ الْحِسابِ )  : ( اى داوود ما تو را جانشين خود در زمين كرديم ، پس بين مردم به حق داورى كن و به دنبال هواى نفس مرو كه تو را از راه خدا به بيراهه مىكشاند ، همانا كسانى كه از راه خدا گمراه مىشوند ، عذابى سخت دارند بواسطه اينكه روز جزا را از ياد برده‌اند )\r\nخطاب به رسولخدا صلّى اللّه عليه و إله و سلم مىفرمايد : آيا اين خبر به تو رسيده كه گروهى متخاصم و دشمن از ديوار محراب داوود عليه السّلام بالا رفتند ؟ و وقتى به داوود وارد شدند ، داوود از اينكه آنها بدون اجازه و از راهى غير عادّى وارد شده بودند ، بيمناك شد و آنها به او گفتند : مترس ما دو دشمن يا دو طائفه متخاصم هستيم كه بعضى از ما بر بعضى ديگر ستم كرده‌ايم ، پس تو ميان ما داورى به حق نما و در حكم خود بر ما ستم مران و ما را به راه وسط و طريق عدل راهنمايى كن . آنگاه به شرح نزاع خود پرداختند يكى از آنها گفت :\r\nاينكه مىبينى برادر من است كه 99 گوسفند دارد و من هم فقط يك گوسفند دارم ، امّا او به من مىگويد اين يك گوسفند را هم تحت كفالت و تسلّط من قرار بده و در خطاب خود بر من غلبه مىيابد . و داوود عليه السّلام بدون شنيدن ادّعاى طرف مقابل چون رحمت و عطوفتش برانگيخته شده بود ، حق را به طرف اول داد و گفت : همانا او با درخواست گوسفند تو نسبت به تو ستم كرده و چه بسيار شركايى كه مال خود را با هم مخلوط مىكنند تا به يكديگر ستم كنند ، مگر كسانى كه ايمان دارند و عمل صالح بجا مىآورند كه اين چنين شركايى قصد ظلم و ستم نسبت به هم ندارند اما عدّهء چنين افرادى اندك است . و از آنجا كه با قرائنى فهميد كه حق با صاحب نود و نه گوسفند بوده است ، در آنزمان ما او را آگاه كرديم كه اين واقعه جهت امتحان و آزمايش او بوده و فهميد كه در طريق قضاوت به خطا رفته و آنگاه از پروردگار خود طلب آمرزش كرد و بىدرنگ به حالت ركوع در آمد و توبه نمود .\r\nدر روايات ذكر شده كه آن دو متخاصم از ملائكه بوده‌اند كه براى امتحان او چنين صحنه‌اى ترتيب داده‌اند . واقعهء مذكور در حدّ يك رؤيا و تصوّر بوده و در ظرف تمثّل و\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nشبيه سازى ، تكليفى متوجه داوود نبوده و حكم خطا در جايگاه تجسّم و تمثّل گناه شمرده نمىشود . پس خطاى داوود در واقع معصيت نبوده تا با عصمت انبياء در تضاد باشد ، همچنانكه در خصوص خطاى آدم عليه السّلام در بهشت توضيح داديم .\r\nو اگر هم متخاصمين از جنس بشر باشند يقينا حكم داوود فرضى و تقديرى بوده است .\r\nيعنى ايشان خطاب به شاكى فرموده : اگر حقيقت ماجرا همين باشد كه تو مىگويى ، در اين صورت رفيقت به تو ستم كرده ، مگر آنكه دليلى قاطع بياورد كه اين يك گوسفند هم از آن اوست .\r\nبه هر حال مقام داوود نبى كه معصوم از خطا و گناه است و خداوند به او حكم و فصل الخطاب ارزانى داشته ، با توجيهى غير از موارد فوق سازگار نمىشود .\r\nبه هر حال خداوند مىفرمايد : ما اين خطا و ترك اولى را از داوود ناديده گرفتيم و او را شامل مغفرت خود نموديم و همانا او در نزد ما داراى منزلت و قرب بوده و بازگشتگاهى نيكو خواهد داشت .\r\nو آنگاه ما به داوود گفتيم : كه اى داوود ما تو را خليفه و جانشين خود در زمين قرار داده‌ايم يعنى خلافتى را كه براى او بطور بالقوه محقّق بود به فعليّت رسانديم و عرصه بروز و ظهور آن را فراهم كرديم . مراد از آن ، خلافت خدايى است كه در نتيجه ، فرد جانشين بايد متخلّق به اخلاق الهى بوده و آنچه خدا اراده مىكند او نيز همان را بخواهد و حكم او عين حكم الهى باشد و چون حكم خدا همواره به حق است ، او نيز بايد جز به حق حكم نكند . بنابراين در ادامه خداوند خطاب به داوود مىفرمايد : حال كه ما تو را خليفه خود كرديم پس تو بين مردم به حق حكم كن و در داورى ميان آنها از هواى نفست پيروى مكن كه هواى نفس ، تو را از راه خدا كه همان سبيل حق است گمراه مىكند . و در مقام تعليل اين نهى مىفرمايد : پيروى از هواى نفس و گمراهى از راه خدا باعث مىشود انسان از روز حساب غافل شود و فراموش كردن و بىاعتنايى به روز قيامت هم عذابى شديد به دنبال خواهد داشت . بنابراين هيچ گمراهى و معصيتى منفك از فراموش كردن روز حساب نيست ، و ريشهء همه معاصى غفلت از ياد قيامت است .\r\n\r\n","description":"","footnote":"","page_name":" 119 ","page_number":119},
  {"content":"\r\n\r\n( 27 )  ( وَ ما خَلَقْنَا السَّماءَ وَ الْأَرْضَ وَ ما بَيْنَهُما باطِلًا ذلِكَ ظَنُّ الَّذِينَ كَفَرُوا فَوَيْلٌ لِلَّذِينَ كَفَرُوا مِنَ النَّارِ )  : ( و ما آسمان و زمين و آنچه را ميان آندوست باطل نيافريده‌ايم ، اين پندار كسانيست كه كافر شدند ، پس واى بر كافران از عذاب آتش )\r\nدر اينجا به اصل ثبوت روز جزا احتجاج مىنمايد ، به اينكه امر خلقت آسمانها و زمين و آنچه ميان آنهاست بىغرض و باطل نيست ، چون باطل يعنى هر چيزى كه غايت نداشته باشد و صدور خلقتى بدون غايت و غرض ، از خالق حكيم و مجيد محال است بلكه اصولا خلقت بدون غرض در عالم وجود محال و ممتنع است .\r\nدر ادامه مىفرمايد : اين مطلب كه خدا عالم را باطل و بدون غرض و غايت آفريده باشد و روز حسابى در كار نباشد پندار و توهّم باطل كسانيست كه كافر شده و منكر روز جزا مىباشند و واى به حال آنها از عذاب آتش دوزخ .\r\n( 28 )  ( أَمْ نَجْعَلُ الَّذِينَ آمَنُوا وَ عَمِلُوا الصَّالِحاتِ كَالْمُفْسِدِينَ فِي الْأَرْضِ أَمْ نَجْعَلُ الْمُتَّقِينَ كَالْفُجَّارِ )  : ( و يا پنداشتند كه ما كسانى را كه ايمان آورده و عمل صالح كردند مانند كسانى كه در زمين فساد انگيزى كردند قرار داده‌ايم و يا با اهل تقوى و اهل فسق و فجور به يكسان معامله مىكنيم ؟ )\r\nاين آيه متضمّن حجّت دوم بر امر معاد است ، به اين بيان كه : بىترديد انسان هم مانند ساير موجودات كمالى دارد كه عبارتست از اينكه در دو جانب علم و عمل از مرحله قوّه و استعداد به مرحلهء فعليّت برسد ، و به عقايد حقّه معتقد گشته و اعمال صالحه بجا بياورد .\r\nلذا فقط افراد مؤمن و صالح و با تقوى هستند كه در انسانيّت خود به كمال رسيده‌اند ، اما مفسدان در زمين و آنهايى كه عقايد و اعمال فاسد دارند و اهل فسق و فجور هستند در انسانيّت خود ناقصند و مقتضاى كمال ، حيات سعيد و عيش طيّب و در مقابل ، مقتضاى نقص ، حيات شقاوت بار و عيشى نكبت آور است و چون در دنيا هر دو گروه كامل و ناقص به يك اندازه از نعمات مادّى بهره مىبرند و تمايزى ندارند حتما بايد حيات آخرتى باشد كه در آن با هر كس به مقتضاى استحقاقش رفتار شود و اگر معاد و حيات اخروى نباشد اين امر با عدالت الهى و عنايتى كه به رساندن هر حّقى به صاحبش دارد ،\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nمنافات خواهد داشت .\r\n( 29 )  ( كِتابٌ أَنْزَلْناهُ إِلَيْكَ مُبارَكٌ لِيَدَّبَّرُوا آياتِهِ وَ لِيَتَذَكَّرَ أُولُوا الْأَلْبابِ )  : ( اين كتابيست كه ما آن را بر تو نازل كرديم تا در آيات آن تدبّر كنند و در نتيجه خردمندان متذكّر شوند )\r\nمىفرمايد : اين قرآن كتابيست كه ما آن را بطور دفعى و يكباره بر تو نازل كرديم و خيرات و بركات فراوانى براى عوام و خواصّ مردم دارد و هدف از نزول آن اين بود كه مردم در آن تدبّر كنند تا بوسيلهء آن هدايت شوند و يا حجّت بر آنها تمام گردد و نيز صاحبان خرد با درك حجّتهاى آن و دريافت بيانات حقّهء آن به سوى حقيقت هدايت بيابند .\r\n\r\n[ آيهء ( 40 - 30 ) ( آيات مربوط به سليمان عليه السّلام 
  ]\r\n( 30 )  ( وَ وَهَبْنا لِداوُدَ سُلَيْمانَ نِعْمَ الْعَبْدُ إِنَّهُ أَوَّابٌ )  : ( و ما به داوود ، سليمان را عطا كرديم كه چه بندهء خوب بود و بسيار رجوع كننده به درگاه ما بود )\r\n( 31 )  ( إِذْ عُرِضَ عَلَيْهِ بِالْعَشِيِّ الصَّافِناتُ الْجِيادُ )  : ( آن زمان را به ياد آر كه اسبانى نيكو بر او عرضه شد )\r\n( 32 )  ( فَقالَ إِنِّي أَحْبَبْتُ حُبَّ الْخَيْرِ عَنْ ذِكْرِ رَبِّي حَتَّى تَوارَتْ بِالْحِجابِ )  : ( پس گفت : من علاقه اسبان نيك را بر ياد خدا ترجيح دادم تا خورشيد غروب كرد )\r\n( 33 )  ( رُدُّوها عَلَيَّ فَطَفِقَ مَسْحاً بِالسُّوقِ وَ الْأَعْناقِ )  : ( آن را به من برگردانيد ، آنگاه ساق و پيشانى را مسح نمود )\r\nدر اينجا به ماجراى سليمان عليه السّلام مىپردازد كه او نيز از بندگان نيكو و شايسته‌اى بود كه بسيار به درگاه خدا رجوع مىكرد ، مىفرمايد : ما به داوود پسرى به نام سليمان داديم كه داراى صفات نيكوى فوق بود و زمانى در ابتداى روز اسبان تندرويى بر او عرضه شدند كه بر سر پاى خود ايستاده و پاى چهارم را بلند كرده بودند تا نوك سمشان روى زمين قرار بگيرد و حضرت سليمان مشغول تماشا و سان ديدن از آنها شد ، تا آنجا كه خورشيد غروب كرد ، آنگاه سليمان گفت : من آنقدر به اسب علاقه يافتم كه وقتى اسبان را بر من عرضه كردند ، نماز و ذكر پروردگارم از يادم رفت تا وقتى كه زمان آن گذشت و خورشيد غروب كرد ، البته اين علاقه ، علاقه‌اى خدايى بود چون او مىخواست اسبان را\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nبراى جهاد در راه خدا تربيت كند و حضور او در كنار اسبان نيز نوعى عبادت بوده . پس از اين ماجرا سليمان به ملائكه امر كرد كه آفتاب را برگردانند ، تا او نماز خود را در وقتش بخواند و منظور از دست كشيدن به پا و گردن ، وضو گرفتن است و پس از آن اقدام به اداى فريضه نمود .\r\nلكن بعضى مفسرين « 1 » گفته‌اند : معنا اين است كه سليمان دستور داد اسبها را برگردانند و با نشان گذاشتن بر ساق و گردن ايشان ، آنها را در راه خدا وقف كرد تا كفّاره سرگرمى به اسبان و غفلت او از نماز باشد .\r\n( 34 )  ( وَ لَقَدْ فَتَنَّا سُلَيْمانَ وَ أَلْقَيْنا عَلى كُرْسِيِّهِ جَسَداً ثُمَّ أَنابَ )  : ( و به تحقيق ما سليمان را آزموديم و جسدى بىجان را بر تخت او افكنديم آنگاه به سوى ما بازگشت )\r\n( 35 )  ( قالَ رَبِّ اغْفِرْ لِي وَ هَبْ لِي مُلْكاً لا يَنْبَغِي لِأَحَدٍ مِنْ بَعْدِي إِنَّكَ أَنْتَ الْوَهَّابُ )  : ( گفت : پروردگارا مرا بيامرز و به من سلطنتى بده كه سزاوار احدى بعد از من نباشد ، البته تو بسيار بخشنده‌اى )\r\nظاهرا خداوند به منظور آزمايش سليمان ، فرزند سليمان را كه آنحضرت او را بسيار دوست داشته و به او اميدوار بوده ، قبض روح نموده و جسد او را بر تخت سليمان مىافكند تا بدين وسيله او متنبّه گشته و امور را به خداوند واگذار كند و تسليم او شود « 2 » و آنحضرت در مقام انابه به درگاه خدا عرضه داشت كه خدايا مرا بيامرز و به من ملك و سلطنتى ارزانى كن كه مختصّ به من باشد « 3 » ، كه همانا تو بسيار بخشنده هستى .\r\n( 36 )  ( فَسَخَّرْنا لَهُ الرِّيحَ تَجْرِي بِأَمْرِهِ رُخاءً حَيْثُ أَصابَ )  : ( پس ما باد را مسخّر او\r\n\r\n\r\n","description":"","footnote":"\r\n( 1 ) . تفسير مجمع البيان ج 8\r\n( 2 ) . بعضى از تفاسير اين آيه را به اين نحو تعبير كرده‌اند كه منظور از جسد ، يكى از شياطين يا ديوهاست كه با برداشتن انگشتر سليمان مدتى بر تخت او سلطنت مىكند اما تعبير درست آن اين است كه سليمان عليه السّلام كه داراى 100 همسر بوده ، با خود مىانديشد من از اين همسران صاحب 100 پسر مىشوم كه در راه خدا جهاد كنند ، ولى انشاء اللّه را فراموش مىكند ، لذا فقط يكى از همسران او باردار مىشود و آن يك فرزند را هم خداوند قبض روح كرده و جسدش را بر تخت او مىافكند .\r\n( 3 ) . پس اين دعاى سليمان ناشى از بخل آن حضرت نبوده ، چون فرق است بين اينكه انسان چيزى را مختص به خود درخواست كند و اينكه اختصاص آن را براى خود بخواهد . ( در واقع منظور آن بوده كه به من بيشتر از ديگران عطا فرما ) .\r\n","page_name":" 122 ","page_number":122},
  {"content":"\r\n\r\nنموديم كه او هر جا مىخواست باد بوزد ، باد به نرمى به آنجا مىوزيد )\r\n( 37 )  ( وَ الشَّياطِينَ كُلَّ بَنَّاءٍ وَ غَوَّاصٍ )  : ( و نيز شياطين را مطيع او كرديم كه آنها يا بنّا بودند يا غوّاص )\r\n( 38 )  ( وَ آخَرِينَ مُقَرَّنِينَ فِي الْأَصْفادِ )  : ( امّا بقيهء آنها همگى را در غل و زنجير نموديم تا مزاحم سلطنت او نباشند )\r\n( 39 )  ( هذا عَطاؤُنا فَامْنُنْ أَوْ أَمْسِكْ بِغَيْرِ حِسابٍ )  : ( اين است بخشش ما و به او گفتيم از نعمت خود به هر كه مىخواهى عطا كن و از هر كه مىخواهى دريغ نما ، كه عطاى ما بىحساب است )\r\n( 40 )  ( وَ إِنَّ لَهُ عِنْدَنا لَزُلْفى وَ حُسْنَ مَآبٍ )  : ( و براستى او در درگاه ما تقرّب و سرانجامى نيك دارد )\r\nمىفرمايد : ما به سليمان ملكى داديم كه دامنه‌اش باد و جن را هم در برمىگرفت . و آن دو نيز رام و مسخّر او شدند ، بطوريكه باد به امر آنحضرت و بدون كمترين سختى و مشقّتى جريان مىيافته و شياطين جنّى نيز آنها كه كار بنّايى مىدانستند براى او بنا مىساختند و آنهايى كه كار غواصّى مىدانستند به امر او لؤلؤ و مرجان و ساير منافع دريايى را برايش استخراج مىكردند و بقيّه آنها كه جز شرارت كارى نمىدانستند خداوند آنها را در غل و زنجير اسير كرده بود تا او از شرّشان در امان باشد . آنگاه خداوند خطاب به وى مىفرمايد : اين همه سلطنتى كه ما به تو داديم عطاى بىحساب ما بود كه با بذل و بخشش تو كاسته نمىشود ، پس اگر مىخواهى بذل و بخشش نما و اگر نمىخواهى امساك كن . در هر صورت عطاء ما آنقدر نامحدود است كه بذل يا امساك تو تأثيرى در كمى و زيادى آن ندارد چون بخشش از ناحيه خداى عزيز كريم است . در آخر مىفرمايد : سليمان به جهت آنكه بندهء شايسته و رجوع كننده‌اى بود ، در نزد ما داراى منزلتى مقرّب و بازگشت‌گاهى نيكوست .\r\n\r\n[ آيهء ( 48 - 41 ) ( آيات مربوط به ايّوب و ابراهيم و اسحاق و يعقوب و يسع و ذو الكفل و مدح آنان 
  ]\r\n( 41 )  ( وَ اذْكُرْ عَبْدَنا أَيُّوبَ إِذْ نادى رَبَّهُ أَنِّي مَسَّنِيَ الشَّيْطانُ بِنُصْبٍ وَ عَذابٍ )  : ( به ياد آر بندهء ما ايّوب را آنزمان كه پروردگار خود را ندا داد كه شيطان مرا دچار عذاب و\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nگرفتارى نموده )\r\n( 42 )  ( ارْكُضْ بِرِجْلِكَ هذا مُغْتَسَلٌ بارِدٌ وَ شَرابٌ )  : ( به او گفتيم : پاى خود را به زمين بكش كه آب همينجا نزديك توست : آبى خنك ، از آن خود را شستشو بده و بنوش )\r\n( 43 )  ( وَ وَهَبْنا لَهُ أَهْلَهُ وَ مِثْلَهُمْ مَعَهُمْ رَحْمَةً مِنَّا وَ ذِكْرى لِأُولِي الْأَلْبابِ  ( و اهلش را با فرزندانى به همان تعداد و دو برابر آن را به او داديم تا رحمتى باشد از ناحيهء ما و تذكّرى هم براى خردمندان باشد )\r\n( 44 )  ( وَ خُذْ بِيَدِكَ ضِغْثاً فَاضْرِبْ بِهِ وَ لا تَحْنَثْ إِنَّا وَجَدْناهُ صابِراً نِعْمَ الْعَبْدُ إِنَّهُ أَوَّابٌ )  : ( و به او گفتيم : دسته‌اى از تركهء نازك را به دست بگير و با آن يك بار به همسرت بزن تا سوگند خود را نشكسته باشى ، ما ايّوب را بنده‌اى صابر و خويشتندار يافتيم ، چه بندهء خوبى بود كه همواره بسوى ما رجوع مىكرد )\r\nدر اينجا ماجراى ايّوب پيامبر عليه السّلام را براى پيامبر اسلام صلّى اللّه عليه و إله و سلم بيان مىكند تا او نيز در برابر ناملايمات دلگرم و صابر باشد . مىفرمايد : ايّوب را ياد كن آن زمان كه از خدا درخواست كرد كه به او عافيت دهد و سؤ حالى را كه به آن مبتلا شده بود از او بر طرف كند و اين كلام را به كنايه گفت و با نهايت ادب عبوديّت ، تنها عرضه داشت كه خدايا شيطان باعث شده من دچار بدحالى و گرفتارى در بدن و خاندانم بشوم ( با اينكه اين گرفتاريها مستند به اسباب عادى و طبيعى است اما تأثير شيطان در آنها به نحو تأثير طولى مىباشد « 1 » ) خداوند هم دعاى او را اجابت كرد و او را كه كاملا از پا درآمده بود و حتّى قادر به ايستادن نبود ، شفا داده و به او وحى كرد كه پاى خود را به زمين بكش تا چشمه‌اى خنك و قابل شرب ايجاد شود و آنگاه از آن چشمه بنوش و غسل كن ، و در نتيجه صحّت و عافيت كامل به او بازگشت . و از آنجا كه در هنگام ناملايمات ، همهء\r\n\r\n\r\n","description":"","footnote":"\r\n( 1 ) . مطابق روايات شيطان به درگاه خدا عرضه مىدارد خدايا ايّوب اگر بندهء خوبيست به دليل آنست كه همه چيز دارد و از صحّت و سلامت در بدن و اهل و مال برخوردار است ولى اگر مبتلا شود ، دست از شكر و عبادت تو برمىدارد و خداوند هم ايّوب را به گرفتاريها مبتلا نمود تا خوبى او را در همهء حالات به ظهور برساند . ( مترجم )\r\n","page_name":" 124 ","page_number":124},
  {"content":"\r\n\r\nخانواده او به غير همسرش از بين رفته و هلاك شده بودند ، خداوند همه آنها را برايش زنده كرد و به علاوه خداوند به همان تعداد به او فرزند و يا نوه عطا كرد و همه آنها گرداگرد او را احاطه كردند ، آنگاه مىفرمايد : ما اين كار را كرديم تا رحمتى از جانب ما براى او باشد و نيز براى صاحبان خرد باعث تذكر و تنبّه شود تا آنها با شنيدن سرگذشت او متذكّر و متّعظ گردند .\r\nدر ادامه چون ايّوب سوگند خورده بود كه اگر حالش بهبود يابد همسرش را با صد تازيانه تأديب كند و خدا مىدانست كه همسر او بيگناه است ، لذا به او وحى نمود تا يك دسته شاخه نازك به تعداد 100 عدد در دست گرفته و آن را به آرامى يك نوبت بر تن همسرش بنوازد ، تا سوگند خود را نشكسته باشد « 1 » آنگاه مىفرمايد ما ايّوب را در برابر همه ناملايمات و ابتلائات صابر يافتيم چون او بنده‌اى بسيار خوب بود كه بسيار به درگاه ما رجوع مىكرد .\r\n( 45 )  ( وَ اذْكُرْ عِبادَنا إِبْراهِيمَ وَ إِسْحاقَ وَ يَعْقُوبَ أُولِي الْأَيْدِي وَ الْأَبْصارِ  ( به ياد آور بندگان ما ابراهيم و اسحاق و يعقوب را كه مردانى نيرومند و بينا بودند )\r\n( 46 )  ( إِنَّا أَخْلَصْناهُمْ بِخالِصَةٍ ذِكْرَى الدَّارِ )  : ( كه ما آنها را به خصلتى خالص كه همان ياد آخرت باشد ، خالص و پاك كرديم )\r\n( 47 )  ( وَ إِنَّهُمْ عِنْدَنا لَمِنَ الْمُصْطَفَيْنَ الْأَخْيارِ )  : ( و آنها در نزد ما از برگزيدگان نيكان هستند )\r\nدر اينجا به ماجراى سه تن ديگر از بندگان و انبياء اوّاب خود مىپردازد و با ذكر آنان به پيامبر صلّى اللّه عليه و إله و سلم دلگرمى مىدهد ، مىفرمايد : ابراهيم و اسحاق و يعقوب افرادى نيرومند و\r\n\r\n\r\n","description":"","footnote":"\r\n( 1 ) . در تفسير قمى از امام صادق عليه السّلام روايت شده كه همسر ايّوب نواده يوسف عليه السّلام كه در حسن صورت و سيرت سرآمد بود ، در روزگار سختى از راه صدقه تكّه نانى مىيافت و با آن خود و شوهرش سدّ جوع مىكردند ، آخرين آزمايش ايّوب اين بود كه شيطان به صورت مردى بر همسرش ظاهر شد و از او كه در نهايت گرسنگى و ناتوانى بود ، خواست تا در برابر دادن تكّه‌اى نان موى سر خود را كوتاه كرده و به او بدهد و او از سر اضطرار و ناچارى و به منظور اينكه ايّوب گرسنه نماند ، موى سر خود را به او بخشيد ، ايوب وقتى گيسوان همسر خود را بريده ديد به القاء شيطان و بدون تحقيق و پرسش او را گنه كار پنداشت و سوگند خورد كه او را صد تازيانه بزند و آنگاه خدا به او وحى كرد و او را از حقيقت ماجرا خبر داد .\r\n","page_name":" 125 ","page_number":125},
  {"content":"\r\n\r\nبينا بودند ، يعنى آنها قواى بدنى خود را در راه خشنودى و رضاى خدا به كار مىبرند ، و در طاعت خدا و رساندن خير به خلق و نيز در تشخيص حق از باطل بسيار كوشا بودند و از كنار هم قرار دادن اين آيه با آيه 72 و 73 سورهء انبياء استفاده مىشود كه آنها امام بوده و مردم را به امر خدا بوسيلهء وحى هدايت مىكردند . كه اينها از آثار ( ابصار ) است و اداء زكات و اقامهء نماز و انجام فعل خيرات از طرف آنها از آثار ( ايدى ) مىباشد .\r\nو در ادامه مىفرمايد : آنها را به خصلتى خالص و پاك ، خالص كرديم كه عبارتست از ياد خانه آخرت ، بطوريكه آنها مستغرق در ياد آخرت و پروردگارشان گشتند ، لذا در راه رسيدن به كمال معرفت الهى نهايت تلاش را نمودند . بعضى مفسّران « 1 » دار را به معناى دنيا گرفته‌اند كه در اين صورت معنا چنين خواهد بود كه ما آنها را براى دار دنيا خالص كرديم ، يعنى مادامى كه دنيا برقرار باشد ذكر خير آنها بر سر زبانها جارى خواهد بود ليكن معناى اول مناسبتر است .\r\nدر ادامه فرمود : آنها در نزد ما از بندگان برگزيده و از نيكان هستند .\r\n( اصطفاء ) ملازم با تسليم شدن مطلق در برابر خداى متعال در مرحله عقيده و عمل است ، بطوريكه انسان داراى عقيده نيك و عمل صالح شود ، لذا غوطه‌ور شدن انسان در ياد آخرت و لقاء پروردگار و متمركز شدن و صرف همهء قوا و همّ و غم او در راه آن و ريشه‌دار شدن اين خصيصه در او ، باعث مىشود كه معرفت انسان دربارهء خدا به كمال رسيده و نظرش در تشخيص عقايد حق ، صحيح و مصاب گردد و در سلوك راه بندگى خدا بصيرت بيابد و از هر كسى كه از ياد پروردگارش اعراض كرده و جز زندگى دنيا را نمىخواهد ، روى گردان شود چون نهايت درك چنين كسى همين حيات اندك مادى است همچنانكه خداوند در شأن چنين افرادى مىفرمايد   ( فَأَعْرِضْ عَنْ مَنْ تَوَلَّى عَنْ ذِكْرِنا وَ لَمْ يُرِدْ إِلَّا الْحَياةَ الدُّنْيا ذلِكَ مَبْلَغُهُمْ مِنَ الْعِلْمِ   « 2 » اى رسول ما از كسانى كه از ياد ما اعراض مىكنند و به جز حيات دنيا نمىطلبند ، اعراض كن چون دنيا نهايت حدّ\r\n\r\n\r\n","description":"","footnote":"\r\n( 1 ) . مجمع البيان ج 8\r\n( 2 ) . سورهء نجم ، آيه 30 - 29 .\r\n","page_name":" 126 ","page_number":126},
  {"content":"\r\n\r\nدريافت علمى آنهاست )\r\n( 48 )  ( وَ اذْكُرْ إِسْماعِيلَ وَ الْيَسَعَ وَ ذَا الْكِفْلِ وَ كُلٌّ مِنَ الْأَخْيارِ )  : ( و به ياد آر ، اسماعيل و يسع و ذالكفل را كه همگى از نيكان بودند )\r\nدر اينجا سه پيامبر ديگر نام مىبرد و آنها را به جهت حسن عقيده و عمل از ابرار و نيكان مىنامد .\r\n\r\n[ آيهء ( 64 - 49 ) وصف متقيّن در بهشت و طاغيان در جهنّم 
  ]\r\n( 49 )  ( هذا ذِكْرٌ وَ إِنَّ لِلْمُتَّقِينَ لَحُسْنَ مَآبٍ )  : ( اين داستانها يادآورى و ثنايى از بندگان اوّاب ما بود و مردم با تقوى سرانجامى نيك دارند )\r\n( 50 )  ( جَنَّاتِ عَدْنٍ مُفَتَّحَةً لَهُمُ الْأَبْوابُ )  : ( بهشتهاى دائمى با درهاى گشوده و بدون مانع براى آنهاست )\r\n( 51 )  ( مُتَّكِئِينَ فِيها يَدْعُونَ فِيها بِفاكِهَةٍ كَثِيرَةٍ وَ شَرابٍ )  : ( در حالى كه در بهشت تكيه داده‌اند و ميوه‌هاى بسيار و نوشيدنى در اختيار دارند )\r\n( 52 )  ( وَ عِنْدَهُمْ قاصِراتُ الطَّرْفِ أَتْرابٌ )  : ( و نزدشان همسرانى پر كرشمه خواهد بود )\r\n( 53 )  ( هذا ما تُوعَدُونَ لِيَوْمِ الْحِسابِ )  : ( اين همان پاداشهايى است كه براى روز جزا و حساب وعده داده شده‌ايد )\r\n( 54 )  ( إِنَّ هذا لَرِزْقُنا ما لَهُ مِنْ نَفادٍ )  : ( اين همان رزق ماست كه فناپذير نيست )\r\nمىفرمايد اين داستانهايى كه از انبياء مكرّم و بندگان اوّاب خود نقل كرديم ذكر جميل و ثناى نيكى است از ايشان و يا قرآن ذكر است و همانا افراد ملبّس به لباس عبوديّت يا همان اهل تقوى سرانجامى آنچنان نيكو دارند كه به وصف نمىگنجد . و آن بازگشتگاه خوب عبارتست از بهشتهاى دائمى و در گشوده كه هيچ مانعى از تنعّم به نعمتهاى آن براى اهل تقوا نيست و حالت آنها در آن جنّات چنان است كه مانند اشراف و بزرگان تكيه داده‌اند و حكم آنها ، مطاع است ، به صورتى كه ميان آنها و خواسته‌هايشان واسطه‌اى نيست و هر نوع ميوه يا نوشيدنى را كه اراده كنند در نزدشان حاضر مىشود . و اهل تقوا در بهشت همسرانى دارند كه آن همسران به شوهران خود راضى و قانعند و\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nچشم به ديگرى ندارند و يا زنانى پر ناز و كرشمه هستند و قرين و همتاى شوهر خود مىباشند ، يعنى از جهت سن و جمال مطابق شوهر هستند و يا هر قدر نور و ارزش شوهرانشان بيشتر باشد آنها هم بهرهء بيشترى از حسن و جمال خواهند داشت . و در آنجا از جانب خداوند مورد خطاب واقع مىشوند كه اين همان نعماتى است كه دربارهء روز حساب به شما وعده داده مىشد و اينها پاداش تقواى شماست و اين همان رزق ماست كه منقطع و فانى نمىشود .\r\n( 55 )  ( هذا وَ إِنَّ لِلطَّاغِينَ لَشَرَّ مَآبٍ )  : ( اين بود اوصاف متّقين ، و همانا طاغيان بدترين بازگشتگاه را دارند )\r\n( 56 )  ( جَهَنَّمَ يَصْلَوْنَها فَبِئْسَ الْمِهادُ )  : ( جهنمى كه حرارتش را خواهند چشيد و چه بد بسترى است )\r\n( 57 )  ( هذا فَلْيَذُوقُوهُ حَمِيمٌ وَ غَسَّاقٌ )  : ( اين است كه بايد آن را بچشند آبى داغ و چركى متعفّن )\r\n( 58 )  ( وَ آخَرُ مِنْ شَكْلِهِ أَزْواجٌ )  : ( و چيزهاى ديگرى نظير آن )\r\n( 59 )  ( هذا فَوْجٌ مُقْتَحِمٌ مَعَكُمْ لا مَرْحَباً بِهِمْ إِنَّهُمْ صالُوا النَّارِ )  : ( اين گروه انبوه كه با خود مىبينيد پيروان شمايند ، گويند ، مرحبا بر آنها مباد چون يقينا داخل آتش مىشوند )\r\n( 60 )  ( قالُوا بَلْ أَنْتُمْ لا مَرْحَباً بِكُمْ أَنْتُمْ قَدَّمْتُمُوهُ لَنا فَبِئْسَ الْقَرارُ )  : ( پيروان در پاسخ گويند : بلكه مرحبا بر خودتان مباد چون شما اين آتش را از پيش براى ما فرستاديد و چه بد قرارگاهى است )\r\n( 61 )  ( قالُوا رَبَّنا مَنْ قَدَّمَ لَنا هذا فَزِدْهُ عَذاباً ضِعْفاً فِي النَّارِ )  : ( گفتند : پروردگارا هر كس اين را براى ما پيش فرستاد ، عذابى دو چندان در آتش برايش بيافزاى )\r\n( 62 )  ( وَ قالُوا ما لَنا لا نَرى رِجالًا كُنَّا نَعُدُّهُمْ مِنَ الْأَشْرارِ )  : ( و گفتند : چرا ما مردانى را كه هميشه آنها را از اشرار مىپنداشتيم نمىبينيم ؟ )\r\n( 63 )  ( أَتَّخَذْناهُمْ سِخْرِيًّا أَمْ زاغَتْ عَنْهُمُ الْأَبْصارُ )  : ( آيا آنان را به خطا به مسخره مىگرفتيم يا چشمايمان آنها را نمىبيند ؟ )\r\n\r\n","description":"","footnote":"","page_name":" 128 ","page_number":128},
  {"content":"\r\n\r\n( 64 )  ( إِنَّ ذلِكَ لَحَقٌّ تَخاصُمُ أَهْلِ النَّارِ )  : ( اين است به حقيقت مخاصمه و جدال اهل آتش )\r\nدر اين آيات به شرح وضع فجّار و اهل طغيان مىپردازد و مىفرمايد آنها بدترين سرانجام را دارند كه عبارتست از حرارت آتشى كه سوزش آن را خواهند چشيد و ملازمش خواهند بود و چه بد بسترى است كه خودشان براى خويش گسترده‌اند و به آنها امر مىشود كه از آبى سوزان و چركين تناول كنند و نيز اشباه و نظاير اين عذابها را بايد بچشند . آنگاه به ذكر تخاصم و مجادلهء تابعان و متبوعين مىپردازد ، در ابتدا خداى متعال به متبوعين خطاب مىكند و مىفرمايد : اينها پيروان شما هستند كه با ازدحام و دشوارى بسوى دوزخ مىروند و آنها در جواب مىگويند : وسعت و گشايشى بر آنها مباد ، چون آنها داخل آتش خواهند شد و حرارت آن را خواهند چشيد ، آنگاه تابعان در جواب پيشوايان خود مىگويند : وسعت و گشايش از شما دور باد ، چون شما اين آتش را به جان ما افكنديد و ما به جهت پيروى از شما به اين آتش كه بدترين قرارگاه است مبتلا شديم . در اينجا پاسخ پيشوايان ذكر نشده اما در سوره صافّات پاسخ آنها اين است كه ( شما خودتان اهل ايمان نبوديد و گرنه ما بر شما تسلّطى نداشتيم ) « 1 » ، ولى اينجا از قول پيروان نقل مىكند كه به درگاه پروردگار عرضه مىدارند ، خدايا هر كس اين عقاب و عذاب را براى ما پيش آورد ، او را به دو برابر عذاب در آتش مبتلا نما .\r\nآنگاه عموم اهل دوزخ كه در دنيا مؤمنان را اشرار مىپنداشتند ، با خود مىگويند ما را چه شده ، كه ما آن افراد شرير را در اينجا نمىبينيم ؟ آيا ما در استهزاء آنها به خطا رفتيم و آنها اهل نجات بودند و يا اينكه ما چشممان به آنها نمىافتد و آنها را نمىبينيم ؟ !\r\nسپس مىفرمايد : اين گفتگوها و مجادلات در ميان اهل دوزخ امرى ثابت و واقع شدنيست كه هيچ ترديدى در آن نيست ، چون مخاصمهء آن روز آنها ناشى از كشف و ظهور ملكات و سجايايى است كه دلهايشان در اثر ممارست در امر تنازع و مشاجره ، در\r\n\r\n\r\n","description":"","footnote":"\r\n( 1 ) . سورهء صافات آيه 30 - 29 .\r\n","page_name":" 129 ","page_number":129},
  {"content":"\r\n\r\nدنيا كسب كرده است و اين خصيصه از آنها جدا نمىشود .\r\n\r\n[ آيهء ( 88 - 65 ) ماجراى استكبار ابليس از سجده بر آدم و اثبات معاد 
  ]\r\n( 65 )  ( قُلْ إِنَّما أَنَا مُنْذِرٌ وَ ما مِنْ إِلهٍ إِلَّا اللَّهُ الْواحِدُ الْقَهَّارُ )  : ( بگو من فقط بيم رسانم و هيچ معبودى به جز خداى يگانه قهّار نيست )\r\n( 66 )  ( رَبُّ السَّماواتِ وَ الْأَرْضِ وَ ما بَيْنَهُمَا الْعَزِيزُ الْغَفَّارُ )  : ( پروردگار آسمانها و زمين و آنچه بين آنهاست خدايى كه عزيز و غفّار است )\r\nدر اينجا به رسولخدا صلّى اللّه عليه و إله و سلم امر مىنمايد كه به مردم بگويد : من فقط يك بيم دهنده براى شما هستم و خداوند براى هر قومى يك هادى ارسال مىكند ، يعنى من هم از جانب خدا براى بيم دادن شما و هدايت آمده‌ام و در برابر رسالت خود از شما مزدى نمىخواهم كه اين امر باعث شود از دعوت من اعراض كنيد .\r\nو نيز بدانيد كه خداى متعال در امر الوهيّت يگانه است و معبودى واحد و غالب و قهّار مىباشد . لذا هيچ معبودى جز او نيست و هيچ چيز در عالم وجود مماثل و نظير او نمىباشد ، چون او كمالى نامتناهى دارد و معبود حقّى است كه همه چيز در برابر او خضوع دارند و بندهء اويند و همين ثبوت الوهيّت براى ذات خداى متعال ، الوهيّت غير او را نفى مىكند و در اصل ثبوت معبود ميان اسلام و شرك اختلافى نيست ، اختلاف بر سر مصداق اين إله و معبود است كه اسلام آن را منحصر در ذات بارى تعالى مىداند اما مشركين الوهيّت را به آلهه و بتها نسبت مىدهند .\r\nآنگاه به ذكر حجّتى ديگر بر وحدانيت خدا در الوهيّت مىپردازد . با اين بيان كه نظام تدبيرى كه در سراسر عالم جريان دارد نظامى واحد و متصّل است كه به ما نشان مىدهد خالق و مدبّر عالم يكى است ، چون خلقت و تدبير از يكديگر جدا نيستند ، زيرا تدبير يعنى اينكه موجودات پشت سر هم و رديف و هر يك را در جايى كه بايد باشد ، خلق شوند ، پس تدبير و خلقت در واقع يكى هستند و چون مشركين معترفند كه خالق عالم يكى است ، پس ربّ و مدبّر عالم هم اوست كه متصرّف كلّى در عالم است و قادر است كه هر نعمتى را افاضه كرده و هر نقمتى را رفع نمايد و غير از او مؤثرى در عالم وجود نيست ، آنگاه به دو صفت عزيز و غفّار اشاده مىكند كه خود ، حجّتى بر توحيد الوهيّت\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nهستند ، چون خدا عزيزى است كه هيچ چيز بر او غالب نمىشود و غير او در برابرش ذليل و مطيع هستند و گفتيم كه عبادت يعنى اظهار ذلّت در برابر عزيز ، پس حال كه غير خدا كسى عزيز نيست و او عزيز مطلق است ، لذا تنها معبود عالم هم اوست و نيز خداوند غفّار است ، يعنى تنها كسى است كه در امر رساندن رحمت به خلق مستقل است و خزانه هاى رحمتش هرگز تهى نمىگردد و اوست آمرزنده‌اى كه واجب است بنده به طمع مغفرت و آمرزش او ، وى را عبادت كند ، چون غايت و مقصود از عبادت و تمثّل بندگى ، تقرّب در نزد معبود و رفع دورى بنده از اوست و اين همان مغفرت گناه است كه فقط شأن خداى متعال مىباشد .\r\n( 67 )  ( قُلْ هُوَ نَبَأٌ عَظِيمٌ )  : ( بگو قرآن خبرى عظيم است )\r\n( 68 )  ( أَنْتُمْ عَنْهُ مُعْرِضُونَ )  : ( كه شما از آن اعراض مىكنيد )\r\nمىفرمايد مسأله توحيد و كتاب قرآن كريم ، خبر عظيمى است كه داراى رحمت و خير و بركت است امّا شما مشركين از چنين خيرى كه ضامن سعادت دنيا و آخرت شماست روى مىگردانيد .\r\n( 69 )  ( ما كانَ لِي مِنْ عِلْمٍ بِالْمَلَإِ الْأَعْلى إِذْ يَخْتَصِمُونَ )  : ( من علمى به جايگاهى كه فرشتگان در آن مخاصمه مىكردند ندارم )\r\n( 70 )  ( إِنْ يُوحى إِلَيَّ إِلَّا أَنَّما أَنَا نَذِيرٌ مُبِينٌ )  : ( جز اين نيست كه به من وحى مىرسد و من فقط بيم دهنده‌اى آشكارم )\r\nدر ادامه پيامبر صلّى اللّه عليه و إله و سلم مىفرمايد : من هيچ اطّلاعى از مخاصمهء ملائكه نداشتم تا آنكه خدا در قرآن به من وحى كرد و مرا آگاه نمود و من فقط منذرى هستم كه تابع وحى خدا مىباشم و چيزى به من وحى نمىشود مگر آنچه در رابطه با انذار شماست .\r\n( 71 )  ( إِذْ قالَ رَبُّكَ لِلْمَلائِكَةِ إِنِّي خالِقٌ بَشَراً مِنْ طِينٍ )  : ( به ياد آر زمانى را كه پروردگارت به فرشتگان گفت من بشرى از گل خواهم آفريد )\r\n( 72 )  ( فَإِذا سَوَّيْتُهُ وَ نَفَخْتُ فِيهِ مِنْ رُوحِي فَقَعُوا لَهُ ساجِدِينَ )  : ( و وقتى كه او را پرداختم و از روح خود در او دميدم همگى برايش به سجده بيافتيد )\r\n\r\n","description":"","footnote":"","page_name":" 131 ","page_number":131},
  {"content":"\r\n\r\n( 73 )  ( فَسَجَدَ الْمَلائِكَةُ كُلُّهُمْ أَجْمَعُونَ )  : ( پس همه ملائكه به سجده افتادند )\r\n( 74 )  ( إِلَّا إِبْلِيسَ اسْتَكْبَرَ وَ كانَ مِنَ الْكافِرِينَ )  : ( مگر ابليس كه تكبّر كرد و او از قبل ، از كافرين بود )\r\nاين آيات كلام خداست كه به ماجراى خلقت آدم و مخاصمه ملائكه اشاره مىكند .\r\n( بشر ) به معناى ظاهر پوست مىباشد و از آنجا كه پوست بدن انسان به خلاف حيوانات كه با كرك و پشم يا پر و مو پوشانده شده ، ظاهر است ، او را بشر مىنامند ، مىفرمايد : به ياد آر زمانى كه پروردگارت به ملائكه گفت : مىخواهم بشرى را از گل چسبنده بيافرينم و زمانيكه اعضاى او را متعادل و متناسب كردم و ساخته و پرداخته شد و از روح خودم در او دميدم شما همگى بر او سجده كنيد ، ( منظور از اضافهء روح به ضمير متكلم ( ى ) اضافهء تشريفى است يعنى از روحى شريف در بدن او دميدم ) و با همين امر الهى همهء ملائكه براى آدم به سجده افتادند و احدى از ايشان تخلّف نكرد ، مگر ابليس كه از جنس جنّيان بود و از سجده براى آدم امتناع كرد ، چون او سابق بر اين امر هم از كافرين بود و خوددارى و امتناع او از سجده بر آدم ، پرده از كفر باطنى او برداشت .\r\n( 75 )  ( قالَ يا إِبْلِيسُ ما مَنَعَكَ أَنْ تَسْجُدَ لِما خَلَقْتُ بِيَدَيَّ أَسْتَكْبَرْتَ أَمْ كُنْتَ مِنَ الْعالِينَ )  : ( خداوند فرمود : اى ابليس چه چيز مانع تو شد از اينكه به آدم سجده كنى كه من او را با دست قدرت خود آفريدم ، آيا تكبّر كردى و يا واقعا از بلند مرتبه‌ها بودى ؟ )\r\n( 76 )  ( قالَ أَنَا خَيْرٌ مِنْهُ خَلَقْتَنِي مِنْ نارٍ وَ خَلَقْتَهُ مِنْ طِينٍ )  : ( ابليس گفت : من از او بهترم ، مرا از آتش خلق كردى و او را از گل آفريدى )\r\n( 77 )  ( قالَ فَاخْرُجْ مِنْها فَإِنَّكَ رَجِيمٌ )  : ( فرمود : پس بيرون شو از اينجا چونكه تو رانده شده هستى )\r\n( 78 )  ( وَ إِنَّ عَلَيْكَ لَعْنَتِي إِلى يَوْمِ الدِّينِ )  : ( و همانا لعنت من تا قيامت شامل حال توست )\r\nخداوند خطاب به ابليس مىفرمايد : اى ابليس چه چيز تو را باز داشت از اينكه به اين آدم با شرافتى كه من او را بدست خود و به قدرت مطلقهء خود آفريدم و در خلقت او اهتمام داشتم و او را به خاطر خود خلق كردم ، سجده كنى ؟ آيا تكبّر كردى و شأن خود\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nرا برتر از سجده بر او دانستى و يا واقعا شأن تو اجلّ از اين عمل بود ؟ ابليس در پاسخ گفت : من شرافت ذاتى دارم چون تو مرا از آتش آفريده‌اى و او را از گل خشكيده خلق نموده‌اى و با اين سخن از امر الهى عصيان ورزيد و از روحى كه خداوند در آن گل خشكيده دميده بود ، غافل شد . و در اين پاسخ او اشاره‌اى وجود دارد به اينكه از نظر شيطان امر الهى وقتى لازم الاجراست كه به حق باشد ، نه اينكه ذات اوامر او لازم الاطاعة باشد و از آنجا كه به نظر او سجده كردن به آدم به حق نبود ، اطاعت آن را واجب ندانسته ، و اين گفتار به انكار و ردّ مالكيّت خدا و حكمت او منجر مىشود ، و اين اصل و ريشهء همهء گناهان است ، چون معصيّت وقتى واقع مىشود كه عامل آن از حكم عبوديّت خدا خارج شود .\r\nو بعد از اين جريان خداوند ابليس را از مقام قرب خود طرد نمود و براى هميشه و تا روز قيامت از رحمت خود دور كرد و اين راندن ، راندن معنوى و منزلتى بود و نمىتوان آن را به عنوان طرد از بهشت يا از جمع ملائكه دانست ، مگر اينكه آن را به وجهى توجيه نماييم .\r\n( 79 )  ( قالَ رَبِّ فَأَنْظِرْنِي إِلى يَوْمِ يُبْعَثُونَ )  : ( ابليس گفت : پروردگارا به من تا روزى كه برانگيخته مىشوند مهلت بده )\r\n( 80 )  ( قالَ فَإِنَّكَ مِنَ الْمُنْظَرِينَ )  : ( فرمود : همانا تو از مهلت داده شدگانى )\r\n( 81 )  ( إِلى يَوْمِ الْوَقْتِ الْمَعْلُومِ )  : ( تا روز وقت معلوم )\r\nپس از اين ماجرا شيطان از خداوند مهلت مىخواهد كه تا روز قيامت به او مهلت داده شود تا مردم را بفريبد و هدفش اين بود كه ثابت كند بشر لياقت سجده ندارد . امّا خداوند مهلت او را تا روز وقت معلوم « 1 » قرار مىدهد ، كه مراد از آن آخرين روزيست كه بشر با وسوسه‌هاى ابليس خدا را نافرمانى مىكند كه اين روز مسلما قبل از مرگ است و شامل حيات برزخى نمىشود .\r\n\r\n\r\n","description":"","footnote":"\r\n( 1 ) . به قولى منظور از وقت معلوم ، وقت ظهور قائم آل محمّد است و بقول ديگر در زمان رجعت ، رسول خدا صلّى اللّه عليه و إله و سلم آن لعين را بر صخره بيت المقدس ذبح خواهد كرد . ( مصحح )\r\n","page_name":" 133 ","page_number":133},
  {"content":"\r\n\r\n( 82 )  ( قالَ فَبِعِزَّتِكَ لَأُغْوِيَنَّهُمْ أَجْمَعِينَ )  : ( گفت : به عزّت تو سوگند همهء آنها را اغواء كرده و مىفريبم )\r\n( 83 )  ( إِلَّا عِبادَكَ مِنْهُمُ الْمُخْلَصِينَ )  : ( جز بندگان مخلص تو ، از ميان ايشان )\r\n( مخلصين ) كسانى هستند كه خداى متعال آنها را براى خود خالص كرده و هيچ كس غير از او در ايشان نصيبى ندارد و لذا شيطان هم در آنها بهره‌اى ندارد قادر بر اغواء آنها نيست ، امّا او سوگند خورده كه همهء ابناء بشر ( غير از مخلصين ) را بفريبد ، پس شيطان دشمن قسم خوردهء بنى آدم است و بر آنهاست كه از او و وسوسه‌هايش اجتناب كنند . همچنانكه قرآن مىفرمايد : ( اى بنى آدم شيطان دشمن شماست ، پس شما نيز او را دشمن خود بگيريد ) « 1 »\r\n( 84 )  ( قالَ فَالْحَقُّ وَ الْحَقَّ أَقُولُ )  : ( خدا فرمود : حق اين است و من حق مىگويم )\r\n( 85 )  ( لَأَمْلَأَنَّ جَهَنَّمَ مِنْكَ وَ مِمَّنْ تَبِعَكَ مِنْهُمْ أَجْمَعِينَ )  : ( كه جهنّم را از تو و از هر كس كه پيرو تو باشد جملگى پر مىكنم )\r\nخداى سبحان در جواب ابليس فرمود : حق اين است كه مىگويم و قضاى حتمى من كه حكم آن را بر عليه تو و پيروانت رانده‌ام اين است كه به زودى همه شما را داخل آتش جهنم خواهم كرد ، يعنى همه شياطين و همه افراد بشر كه متابعت آنها را بنمايند مطابق قضاى حتمى الهى وارد آتش خواهند شد .\r\n( 86 )  ( قُلْ ما أَسْئَلُكُمْ عَلَيْهِ مِنْ أَجْرٍ وَ ما أَنَا مِنَ الْمُتَكَلِّفِينَ )  : ( بگو : من از شما اجرى نمىخواهم و من از افرادى نيستم كه چيزى را كه ندارند به خود نسبت مىدهند )\r\n( 87 )  ( إِنْ هُوَ إِلَّا ذِكْرٌ لِلْعالَمِينَ )  : ( اين قرآن به جز تذكّرى براى عالميان نيست )\r\n( 88 )  ( وَ لَتَعْلَمُنَّ نَبَأَهُ بَعْدَ حِينٍ )  : ( و به زودى خبرش را بعد از زمانى خواهى دانست )\r\nدر اين آيه پيامبر هرگونه قصد و غرض مادّى را از خود نفى مىكند و مىفرمايد هدف من از رسالت كسب اجر و مزد دنيوى يا رياست و مقام نيست ، چون من از افرادى نيستم كه با ظاهر سازى و تصنّع خود را به گونه‌اى كه نيستند معرّفى كرده و مىنمايانند .\r\n\r\n\r\n","description":"","footnote":"\r\n( 1 ) . سوره فاطر آيه 6\r\n","page_name":" 134 ","page_number":134},
  {"content":"\r\n\r\nو اين قرآن نيست جز يك تذكّر جهانى براى همهء جماعات بشرى و خلاصه اختصاص به قومى خاص ندارد ، بلكه موعظه و تذكّرى براى همه امّتهاست و به زودى و پس از گذشت زمانى ، خبر پيشگوييهاى قرآن و وعده و وعيد و غلبه آن بر همه اديان و امثال اين اخبار به گوشتان مىرسد .\r\nبعضى از مفسّران « 1 » مراد از حين را روز قيامت يا روز مرگ و يا روز جنگ بدر دانسته‌اند و بعيد هم نيست كه گفته شود خبرهاى قرآن مختلف است و هر يك در زمانى خاص صدقش به ظهور مىرسد و مردم حقيقت آن را در خواهند يافت و همهء اين احتمالات ممكن است و هيچ يك بعيد نيست .\r\n\r\n\r\n","description":"","footnote":"\r\n( 1 ) . تفسير روح المعانى ج 23\r\n","page_name":" 135 ","page_number":135},
  {"content":"\r\n\r\n\r\nسورهء زمر\r\n بِسْمِ اللَّهِ الرَّحْمنِ الرَّحِيمِ \r\nغرض سوره : بيان اخلاص در دين خدا ، احتجاج بر توحيد و ربوبيّت ، مقايسهء ميان مشركين و مؤمنين و مقايسهء جزاى آنها و توصيف روز بعث و زنده شدن اموات .\r\n\r\n[ آيهء ( 10 - 1 ) ردّ الوهيّت آلهه و بيان عبادت خالصانه براى خدا و ردّ فرزند داشتن خداوند 
  ]\r\n( 1 )   ( تَنْزِيلُ الْكِتابِ مِنَ اللَّهِ الْعَزِيزِ الْحَكِيمِ )   : ( اين كتابى است كه از جانب خداى عزيز و حكيم نازل شده )\r\nمىفرمايد اين قرآن كتابيست كه به تدريج از جانب خدايى نازل شده كه عزيز است و قرآن را از اعلا مرتبهء عزّت خود فرو فرستاده و در آنچه براى هدايت بشر نازل فرموده حكيم است و مطابق مصلحت عمل مىنمايد .\r\n( 2 )  ( إِنَّا أَنْزَلْنا إِلَيْكَ الْكِتابَ بِالْحَقِّ فَاعْبُدِ اللَّهَ مُخْلِصاً لَهُ الدِّينَ )  : ( ما كتاب را به حق بر تو فرو فرستاديم ، پس خدا را عبادت كن در حالى كه دين را خالص براى او مىدانى )\r\nمىفرمايد : اى رسول ، ما اين قرآن را دفعتا بر تو نازل كرديم در حالى كه متلبّس به جامهء حق بود و در هر جاى آن كه امر به عبادت خداى واحد شده ، به حق است ، پس تو خدا را عبادت كن در حالى كه دين را براى او خالص كرده باشى . و مراد از دين در اينجا عبادت و يا سنّت حيات مىباشد ، كه همان طريقهء مورد سلوك در زندگى و جامعهء\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nانسانى است ، پس در اينجا در واقع به رسول خود مىفرمايد ، تو عبوديّت قلبى خود را در تمامى شئون زندگى با پيروى از آنچه خدا برايت تشريع كرده اظهار كن ، در حالى كه در روش زندگى و عبادت خود غير از آنچه خدا امر نموده ، انجام نداده و دين خود را براى او خالص مىسازى .\r\n( 3 )  ( أَلا لِلَّهِ الدِّينُ الْخالِصُ وَ الَّذِينَ اتَّخَذُوا مِنْ دُونِهِ أَوْلِياءَ ما نَعْبُدُهُمْ إِلَّا لِيُقَرِّبُونا إِلَى اللَّهِ زُلْفى إِنَّ اللَّهَ يَحْكُمُ بَيْنَهُمْ فِي ما هُمْ فِيهِ يَخْتَلِفُونَ إِنَّ اللَّهَ لا يَهْدِي مَنْ هُوَ كاذِبٌ كَفَّارٌ )  : ( آگاه باشيد كه دين خالص تنها براى خداست و كسانى كه به جاى خدا اوليائى مىگيرند ، آنها را نمىپرستند جز به اين منظور كه آنها ايشان را قدمى به سوى خدا نزديك كنند ، همانا خدا در بين آنان در خصوص مطالب مورد اختلافشان حكم مىكند ، به درستى خدا كسى را كه دروغگو و كفران پيشه است ، هدايت نمىكند )\r\nيعنى همه مردم بايد بدانند كه خدا فقط عبادت كسانى را مىپذيرد كه تنها او را عبادت كنند ، و عبادت مشركين و كسانى كه هم خدا را مىخوانند و هم در كنار او آلهه يا بت را مىپرستند ، مقبول درگاه الهى واقع نمىشود .\r\nمىدانيم كه مشركان خداى سبحان را به عنوان خالق هستى باور دارند اما او را بالاتر از وهم و درك بشر مىدانند و مىگويند ما بايد با توجّه به مقرّبين او از مخلوقاتش نظير بتها و ملائكه و رؤساى بشرى ، به او نزديك شويم و آنها هستند كه خدا تدبير امور خلق را به ايشان واگذار كرده و ما بايد با تقرّب به آنها خود را به درگاه خدا نزديك كنيم و آنها از ما شفاعت كنند . امّا خداوند مىفرمايد اينهايى كه به غير خدا اولياء و اربابى اتخّاذ مىكنند تا شايد بوسيلهء آنها به درگاه خدا نزديك شوند ، بايد بدانند خداوند ميان آنها و اولياء ايشان و مؤمنين حكم و قضاوت مىكند و هر يك را با جزاى مناسبش جزا مىدهد و چون خدا افراد دروغگو و كفر پيشه را به حسن عاقبت هدايت نمىكند ، مسلّما حكمش در روز قيامت بر عليه مشركين است و آنها به سزاى اتّخاذ گمراهى بر هدايت و كفران نعمات الهى به سوى آتش خواهند رفت .\r\n( 4 )  ( لَوْ أَرادَ اللَّهُ أَنْ يَتَّخِذَ وَلَداً لَاصْطَفى مِمَّا يَخْلُقُ ما يَشاءُ سُبْحانَهُ هُوَ اللَّهُ الْواحِدُ \r\n\r\n","description":"","footnote":"","page_name":" 137 ","page_number":137},
  {"content":"\r\n\r\n الْقَهَّارُ )  : ( اگر خدا مىخواست كه فرزندى بگيرد ، هر آينه از بين مخلوقاتش هر چه را مىخواست برمىگزيد ، امّا او منزّه است و او خداى يگانه و چيره است )\r\nمسأله فرزند داشتن اقتضاء دارد كه بين پدر و فرزند نوعى شراكت وجود داشته باشد ، كه اگر بنوّت حقيقى باشد يعنى حقيقتا فرزند از پدر مشتق شده باشد ، لازمه‌اش اين است كه پدر و فرزند در ذات و خواص و آثار ذاتى مشاركت داشته باشند و اگر بنوّت اعتبارى و تشريفى باشد ، لازمه‌اش شراكت در بعضى شؤون خاصّه است مانند سيادت و ملك و آبرو و وراثت و ساير احكام اعتبارى . و فرزند گرفتن و بنوّت به هر دو معنى در مورد خدا محال است و چنين امرى ممكن نيست . در اين آيه شريفه براى ردّ اين معنا برهانى استثنايى اقامه شده كه در آن نقيض مقّدم استثناء شده تا نقيض تالى را نتيجه دهد . به اين معنا كه : ( اگر خدا مىخواست فرزندى بگيرد ، بعضى از مخلوقات خود را براى اين امر برمىگزيد ، امّا ارادهء فرزند گرفتن براى او ممتنع و محال است چون او منزّه است و واحد و قهّار است ، لذا انتخاب آن مخلوقات به جهت تبنّى نيز محال خواهد بود ) و توضيح برهان اين است كه خداى سبحان در ذات و صفات متعالى و منزّه است پس هيچ چيز با او مشاركت و مشابهت ندارد و او در ذات و صفاتى كه عين ذات اوست نظير علم و قدرت و يا صفاتى كه لازمهء ذات او و صفات فعلى اوست نظير خلق و تدبير و ملك ، يگانه و واحد است و هيچ موجودى در اين امور با او مشاركت ندارد و نيز خداى سبحان قهّار است ، پس قاهر و غالب در ذات و صفات مىباشد و همه چيز مقهور و مغلوب اويند . پس هيچ موجودى در ذات و صفات و آثار وجوديش مستقل و مستغنى از او نيست و همه عالم ذليل و مقهور و مملوك و محتاج اويند ، لذا او احتياجى به فرزند يا شريك ندارد .\r\n( 5 )  ( خَلَقَ السَّماواتِ وَ الْأَرْضَ بِالْحَقِّ يُكَوِّرُ اللَّيْلَ عَلَى النَّهارِ وَ يُكَوِّرُ النَّهارَ عَلَى اللَّيْلِ وَ سَخَّرَ الشَّمْسَ وَ الْقَمَرَ كُلٌّ يَجْرِي لِأَجَلٍ مُسَمًّى أَلا هُوَ الْعَزِيزُ الْغَفَّارُ )  : ( آسمانها و زمين را به حق آفريد و شب را بر روز و روز را بر شب مىاندازد و خورشيد و ماه را چنان مسخّر كرده كه هر يك تا مدّتى معين در جريانند ، بدانيد كه او عزيز و آمرزنده است )\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nاين آيه و آيهء بعدى در مقام اثبات توحيد ربوبى هستند .\r\nمىفرمايد خلقت آسمانها و زمين ملازم حق بوده يعنى غرض و غايتى داشته كه همان مسأله بعث و معاد است ، در ادامه به عنوان نمونه‌اى از تدبير الهى مسأله شب و روز را مطرح مىنمايد و مىفرمايد : خداوند شب را بر روز مىاندازد و آن را مىپوشاند و روز را بر شب مىاندازد و روز آن را پس مىزند و خود ظهور مىكند و اين امر پيدايش شب و روز كه بطور متوالى و لا ينقطع صورت مىگيرد ، آيت آشكارى بر توحيد ربوبى است . در ادامه مىفرمايد خداى سبحان خورشيد و ماه را مسخّر نموده تا بر طبق نظام جارى در عالم زمينى جريان يابند و اين سير تا مدتّى معين ادامه دارد كه از آن حد تجاوز نمىكنند ، آنگاه به دو صفت عزيز و غفور اشاره مىكند . چون خداوند عزيزى است كه هرگز دچار ذلّت نمىشود و آمرزنده‌ايست كه سزاوار است به طمع نيل به آمرزش او مردم تنها او را بپرستند و به او ايمان بياورند تا گناهشان را از ناحيه علّو عزّتش بيامرزد .\r\n( 6 )  ( خَلَقَكُمْ مِنْ نَفْسٍ واحِدَةٍ ثُمَّ جَعَلَ مِنْها زَوْجَها وَ أَنْزَلَ لَكُمْ مِنَ الْأَنْعامِ ثَمانِيَةَ أَزْواجٍ يَخْلُقُكُمْ فِي بُطُونِ أُمَّهاتِكُمْ خَلْقاً مِنْ بَعْدِ خَلْقٍ فِي ظُلُماتٍ ثَلاثٍ ذلِكُمُ اللَّهُ رَبُّكُمْ لَهُ الْمُلْكُ لا إِلهَ إِلَّا هُوَ فَأَنَّى تُصْرَفُونَ  ( او شما را از يك تن بيافريد و همسر او را از جنس او قرار داد و براى شما هشت جفت از چهارپايان را نازل كرد . شما را در شكم مادران در تاريكيهايى سه‌گانه ، خلقتى پس از خلقت ديگر بيافريد . اين خداست كه پروردگار شماست ملك از آن اوست و هيچ معبودى جز او نيست پس به كجا منحرف مىشويد ؟ )\r\nدر اين آيه براى اثبات توحيد ربوبى به خلقت بشر و چهارپايان اشاره مىكند .\r\nمىفرمايد خداوند همهء شما بنى بشر را از يك تن يعنى آدم عليه السّلام بيافريد و همسر او حوّا ( س ) را از جنس و نوع خود او قرار داد و هشت جفت نر و ماده شتر ، گاو ، گوسفند و بز را از خزائن رحمت و فيض بىمنتهاى خود نازل كرد و آنها را در زمين ظاهر نمود . و آنگاه به كيفيّت خلقت انسان و چهارپايان مىپردازد و اگر خطاب را فقط متوجه انسانها نموده به اعتبار اولويّت انسان صاحب عقل بر آن انواع ديگر است ، و معناى خلق بعد از خلق همان مراحل جنينى است كه پشت سر هم قرار دارد . ( شامل نطفه ، علقه ، مضغه و . . . )\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nو مراد از ظلمات ثلاث : ظلمت شكم مادر ، ظلمت رحم و ظلمت مشيمه يا غشاء نگهدارندهء جنين است .\r\nآنگاه مىفرمايد اين خالق مدبّرى كه چنين خلقتى نموده همان پروردگار شماست و غير او ربّى نداريد و ملك و تصرّف مطلق در همه عالم از آن اوست .\r\nو هيچ معبودى جز او نيست يعنى انحصار الوهيّت در خدا فرع انحصار ربوبيّت در اوست . چون إله به اين جهت عبادت مىشود كه ربّ و مدبّر امور است ، پس به طمع رضاى او و يا از ترس سخطش و يا به جهت تشكّر و سپاس عبادت مىشود .\r\nلذا فقط خداست كه بايد انسانها به اميد رضايش يا از خوف سخطش و يا به جهت شكرش او را عبادت كنند . پس با اين همه دلايل آشكار چگونه باز از عبادت خدا به سوى عبادت غير خدا برمىگرديد ، با اينكه او ربّ شما و خالق و مدبّر و مالك و حاكم بر شماست ؟\r\n( 7 )  ( إِنْ تَكْفُرُوا فَإِنَّ اللَّهَ غَنِيٌّ عَنْكُمْ وَ لا يَرْضى لِعِبادِهِ الْكُفْرَ وَ إِنْ تَشْكُرُوا يَرْضَهُ لَكُمْ وَ لا تَزِرُ وازِرَةٌ وِزْرَ أُخْرى ثُمَّ إِلى رَبِّكُمْ مَرْجِعُكُمْ فَيُنَبِّئُكُمْ بِما كُنْتُمْ تَعْمَلُونَ إِنَّهُ عَلِيمٌ بِذاتِ الصُّدُورِ )  : ( اگر كفر بورزيد ، خدا بىنياز از شماست و او كفر را براى بندگان خود نمىپسندد و اگر شكر بگزاريد آن را براى شما مىپسندد و هيچ حاملى بار گناه ديگرى را به دوش نمىكشد و سرانجام بازگشتتان به سوى پروردگارتان است و او شما را به آنچه مىكرده‌ايد خبر مىدهد چون او داناى به اسرار سينه‌هاست )\r\nدر اينجا اين توّهم را دفع مىكند كه اگر خداوند انسان را به سوى توحيد خود دعوت مىكند از اين جهت نيست كه او محتاج به عبادت آنهاست ، بلكه از جهت اين است كه خدا به سعادت آنها عنايت دارد و از سر لطف آنها را به سوى سعادتشان دعوت مىكند .\r\nلذا خطاب به عموم مكلّفين مىفرمايد : اگر به خدا كفر بورزيد و او را يگانه ندانيد ، همانا خداوند بذاته از شما بىنياز است ، پس از ايمان شما سودى نبرده و از كفر و معصيت شما نيز متضرّر نمىشود . اما با اين وجود ، او كفر نعمت را بر بندگانش نمىپسندد و عنايت الهّيه او اقتضاء مىكند كه آنها را به كمالى كه براى آن آفريده\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nشده‌اند برساند . به همين دليل اگر شما به مقتضاى بندگى و اخلاص دين براى خدا ، شكر او را به جا آوريد ، خداوند اين شكر را براى شما مىپسندد چون اين شكر ، شما را به سعادت و كمال مطلوبتان هدايت مىكند . و شكر خدا منطبق بر ايمان به خداست و كفران خدا منطبق با كفر به او و نعمات اوست .\r\nآنگاه به اين مسأله مىپردازد كه هيچ كس بار گناه ديگرى را برنمىدارد و هر كس به جرم گناهانى مؤاخذه مىشود كه خود مرتكب آن شده باشد و سرانجام در روز قيامت همه شما به سوى پروردگار يكتاى خود باز مىگرديد و او حقيقت اعمالتان را برايتان ظاهر مىسازد و شما را مطابق آنچه در دلهايتان است محاسبه مىكند چون او داناى به اسرار سينه‌هاست .\r\n( 8 )  ( وَ إِذا مَسَّ الْإِنْسانَ ضُرٌّ دَعا رَبَّهُ مُنِيباً إِلَيْهِ ثُمَّ إِذا خَوَّلَهُ نِعْمَةً مِنْهُ نَسِيَ ما كانَ يَدْعُوا إِلَيْهِ مِنْ قَبْلُ وَ جَعَلَ لِلَّهِ أَنْداداً لِيُضِلَّ عَنْ سَبِيلِهِ قُلْ تَمَتَّعْ بِكُفْرِكَ قَلِيلًا إِنَّكَ مِنْ أَصْحابِ النَّارِ )  : ( و وقتى كه ناملايمى به انسان برسد ، پروردگار خود را با حالت انابه و رجوع به سوى او ، مىخواند و وقتى خدا نعمتى به او دهد باز دعا و تضرّع قبلى را فراموش مىكند و براى خدا شريكانى مىگيرد تا مردم را از راه خدا گمراه كند ، به او بگو سرگرم كفر خود باش و به اين بهرهء اندك دلگرم باش ، همانا تو از اهل آتشى )\r\nمىفرمايد وقتى شدّت يا مرض يا قحطى و امثال آن به انسان مىرسد پروردگار خود را در حالى كه اعتراف به ربوبيّتش دارد ، مىخواند و به سوى او باز مىگردد و از غير او اعراض مىكند و رفع گرفتارى خود را فقط از خدا مىخواهد .\r\nامّا وقتى خداى متعال گرفتارى او را بر طرف كرد و نعمتى از ناحيهء خود به او داد ، سرگرم و غرق در آن نعمت گشته و گرفتارى سابق و تضرّع خود را از ياد مىبرد و براى خدا امثالى مىگيرد و آنها را به پندار خود شريك خدا در امر الوهيّت و ربوبيّت مىداند ، تا آنجا كه اين عقايد او باعث مىشود كه ساير مردم از راه خدا گمراه گردند و از او تقليد نموده و به اسباب طبيعى اعتماد كنند و آلهه را ربّ خود بگيرند .\r\nآنگاه به پيامبر صلّى اللّه عليه و إله و سلم دستور مىدهد كه به چنين فردى بگويد : اى انسان غافل از خدا\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nبه همين كفر و بىخبرى از خدا سرگرم باش آن هم سرگرمى اندك و ناپايدار ، چون اين امور دوامى ندارد و سرانجام بازگشت تو بسوى آتش جهنم است زيرا تو از اهل آتشى و اين آتش از آن توست كه نهايت سعى خود را براى تصاحب آن به كار برده‌اى . و اين گفتار در حكم انذار و تهديد است .\r\n( 9 )  ( أَمَّنْ هُوَ قانِتٌ آناءَ اللَّيْلِ ساجِداً وَ قائِماً يَحْذَرُ الْآخِرَةَ وَ يَرْجُوا رَحْمَةَ رَبِّهِ قُلْ هَلْ يَسْتَوِي الَّذِينَ يَعْلَمُونَ وَ الَّذِينَ لا يَعْلَمُونَ إِنَّما يَتَذَكَّرُ أُولُوا الْأَلْبابِ )  : ( آيا كسى كه در اوقات شب در حال سجده و ايستاده به عبادت مشغول است و از آخرت بيمناك است و به رحمت پروردگارش اميد دارد ، مانند بىخبران است ، بگو آيا آنها كه مىدانند با آنها كه نمىدانند يكسان هستند ؟ هرگز ! ولى فقط صاحبان خرد متذكّر مىشوند )\r\n( قنوت ) يعنى ملازم بودن با عبادت و ( آناء ) به معناى اوقات است . مىفرمايد : آيا اين كافرى كه گفتيم از اهل آتش است بهتر است يا كسى كه همواره مطيع و خاضع و ملازم بر طاعت پروردگار است و در اوقاتى از شب در حال سجده و يا قيام به نماز و عبادت مىپردازد و از عذاب آخرت مىترسد و به معاد يقين دارد و در عين حال به رحمت پروردگارش كه مدبّر اوست و ايمان و عمل او را نيكو نموده ، اميدوار است ؟\r\nآنگاه به نحو مطلق و كلّى مىفرمايد : بگو عالمان و جاهلان يكى هستند ؟ لكن بر حسب مورد ظاهرا مراد از علم ، علم به خدا و طريق كمال سعادت است كه چنين علمى به حقيقت نافع است و نداشتن آن عين خسارت مىباشد ، امّا علوم ديگر مانند مال هستند و تنها در زندگى دنيا كاربرد دارند و با فناى دنيا فانى مىشوند .\r\nولى از اين تذكّر فقط صاحبان خرد و تعقّل بهره‌مند مىشوند ، پس علّت رجحان خردمندان و علما بر جاهلان همين است كه اينها به حقايق امور متذكّر مىشوند و لذا تذكّر از تعقّل منفك نيست و در همه اينها نشانه‌هايى براى كسانى كه صاحب قلب سليم و گوش شنوا هستند و گواه مىباشند وجود دارد  ( إِنَّ فِي ذلِكَ لَذِكْرى لِمَنْ كانَ لَهُ قَلْبٌ أَوْ أَلْقَى السَّمْعَ وَ هُوَ شَهِيدٌ )  « 1 »\r\n\r\n\r\n","description":"","footnote":"\r\n( 1 ) . سورهء ق ، آيه 37 .\r\n","page_name":" 142 ","page_number":142},
  {"content":"\r\n\r\n( 10 )  ( قُلْ يا عِبادِ الَّذِينَ آمَنُوا اتَّقُوا رَبَّكُمْ لِلَّذِينَ أَحْسَنُوا فِي هذِهِ الدُّنْيا حَسَنَةٌ وَ أَرْضُ اللَّهِ واسِعَةٌ إِنَّما يُوَفَّى الصَّابِرُونَ أَجْرَهُمْ بِغَيْرِ حِسابٍ )  : ( بگو اى بندگان من كه ايمان آورديد از پروردگارتان بترسيد ، آنهايى كه در اين دنيا نيكى مىكنند ، پاداشى نيك دارند و زمين خدا وسيع است . همانا كسانى كه خويشتندار باشند اجر خود را بدون حساب و بطور كامل دريافت خواهند كرد )\r\nدر اينجا به رسول خدا صلّى اللّه عليه و إله و سلم فرمان مىدهد كه به بندگان مؤمن خدا بگويد : اى مؤمنان تقواى الهى داشته باشيد يعنى از اوامر خدا پيروى كنيد و از نواهيش اجتناب نماييد .\r\nچون كسانى كه همواره ملازم نيكى هستند و در عقيده و اعمالشان احسان دارند هر آينه پاداشى دارند كه قابل وصف نيست و شامل پاداشهاى دنيوى و اخروى مىشود از قبيل پاكيزگى نفس و سلامت روح و محفوظ بودن آنان از آنچه كفّار به آن مبتلا هستند ( از قبيل تشويش خاطر و پريشانى قلب و تنگى سينه و خضوع در برابر اسباب ظاهرى و نداشتن كسى كه در هنگام هر حادثهء ناگوارى به او تكيه و اميد داشته باشند ) ، به علاوه در آخرت نيز مؤمنان نيكوكار سعادت جاودان و نعيم مقيم خواهند داشت .\r\nآنگاه به منظور تحريك و تشويق مؤمنان به مهاجرت از مكّه و رها شدن از سخت‌گيريها و فتنه‌هايى كه مشركين به پا مىنمودند ، مىفرمايد : همانا زمين خدا گشاده و وسيع است و صابران با اعطايى بىحساب اجرشان بطور كامل داده مىشود ، و از قيد ( انّما ) استفاده مىشود كه ساير مردم چنين وضعى ندارند و مطابق عملشان جزا داده مىشوند ، امّا اهل صبر ( اعم از صبر در طاعت يا صبر در برابر مصيبت و يا صبر بر معصيت ) به ما فوق اعمالشان پاداش مىبينند ، بطوريكه اجرشان همسنگ اعمالشان نيست و به مقتضاى سياق مراد از صابران مسلمانانى هستند كه در برابر مصائب دنيا بخصوص در برابر آزار و اذيّت اهل كفر و فسوق خويشتندارى و پايمردى مىكنند و به خدا ايمان داشته و خود را براى او خالص نموده و از او تقوا دارند .\r\n\r\n[ آيهء ( 20 - 11 ) توصيف خسران در نفس و اهل 
  ]\r\n( 11 )  ( قُلْ إِنِّي أُمِرْتُ أَنْ أَعْبُدَ اللَّهَ مُخْلِصاً لَهُ الدِّينَ )  : ( بگو من مأمور شده‌ام كه خدا\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nرا بپرستم و دين را خالص براى او بدانم )\r\n( 12 )  ( وَ أُمِرْتُ لِأَنْ أَكُونَ أَوَّلَ الْمُسْلِمِينَ )  : ( و مأمور شده‌ام كه اوّلين مسلمان باشم )\r\n( 13 )  ( قُلْ إِنِّي أَخافُ إِنْ عَصَيْتُ رَبِّي عَذابَ يَوْمٍ عَظِيمٍ )  : ( بگو من مىترسم كه اگر از پروردگارم نافرمانى كنم ، دچار عذاب روزى بزرگ شوم )\r\n( 14 )  ( قُلِ اللَّهَ أَعْبُدُ مُخْلِصاً لَهُ دِينِي )  : ( بگو من تنها خدا را مىپرستم و دين خود را براى او خالص مىنمايم )\r\n( 15 )  ( فَاعْبُدُوا ما شِئْتُمْ مِنْ دُونِهِ قُلْ إِنَّ الْخاسِرِينَ الَّذِينَ خَسِرُوا أَنْفُسَهُمْ وَ أَهْلِيهِمْ يَوْمَ الْقِيامَةِ أَلا ذلِكَ هُوَ الْخُسْرانُ الْمُبِينُ )  : ( پس شما هر چه مىخواهيد به جاى خدا بپرستيد ، بگو براستى زيانكاران كسانى هستند كه نفس خود و خويشان خود را در روز قيامت باخته باشند ، بدانيد كه اين خسارت آشكار است )\r\nمراد از اين آيات اين است كه كفّار را به كلى از انعطاف رسولخدا صلّى اللّه عليه و إله و سلم مأيوس كند تا ديگر طمعى به سازش با او و ترك دعوتش ننمايند .\r\nمىفرمايد به ايشان بگو من در اطاعت از دستور خدا در امر اخلاص در دين و عبادت خالصانه ، مانند ساير مردم هستم و بايد فقط خداى واحد را عبادت كنم . به علاوه من مأمور شده‌ام كه اوّلين كسى باشم كه تسليم امر خدا شده و به اين دين ايمان آورده‌ام و من از اينكه از امر خدا در مورد عبادت خالصانه نافرمانى كنم ، از عذاب روز قيامت در هراسم . آنگاه مجددا به رسولخدا امر مىكند كه به مشركين بگويد : من امر پروردگار خود را مطلقا امتثال مىكنم و فقط خداى واحد را مىپرستم و غير او را عبادت نمىكنم و آنگاه در مقام تهديد ايشان مىفرمايد : شما به غير خدا هر چه مىخواهيد بپرستيد كه سودى به حالتان نخواهد داشت و سرانجام عذاب و و بال اين عمل خود را خواهيد چشيد ، آنگاه به رسولخدا امر مىنمايد كه به آنها بگو : همانا خسارت ديدگان واقعى كسانى هستند كه در نفس و اهل خود خسارت ديده‌اند و اين امر خسارتى آشكار است ، يعنى با كنايه و تعريضى مىخواهد خطاب به مشركين بگويد ، شما با اين شرك و كفر خود سرمايهء نفس خود را از دست داده‌ايد و آن را با كفر در معرض هلاكت قرار داديد\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nو همچنين باعث هلاكت خويشاوندان خود شديد ، چون آنها را وادار به كفر و شرك نموديد و اين خسارت حقيقتى است ، چون خسارتهاى دنيوى كه مربوط به از بين رفتن كل مال و يا قسمتى از آن مىشود ، هر چه باشد ناپايدار و سريع الزوّال است ، امّا خسارت اخروى زوال و انقطاعى ندارد و دائم و جاويدان است .\r\nبعضى از مفسران گفته‌اند مراد از ( اهل ) در اين آيه ، خانوادهء دنيايى نيست چون در قيامت نسب و خويشاوندى وجود ندارد  ( فَلا أَنْسابَ بَيْنَهُمْ يَوْمَئِذٍ  « 1 » در آن روز خويشاوندى ميانشان نيست ) بلكه منظور از ( اهل ) همسران و خدمهء بهشتى است كه خداوند براى اهل تقوا و ايمان آماده كرده است و گنه‌كاران در قيامت از بابت از دست دادن و نداشتن اين نعمات در خسارت هستند . و اين وجه خالى از دقّت نيست .\r\nدر اين آيات خطاب با رسولخدا صلّى اللّه عليه و إله و سلم است امّا در واقع از باب ( « اسمعى يا جارك » به در مىگويند كه ديوار گوش كند ) مىباشد ، ولى به طور خاص پيامبر ، مأمور به اسلام و ايمان و نيز تبليغ آن به سايرين مىباشد .\r\n( 16 )  ( لَهُمْ مِنْ فَوْقِهِمْ ظُلَلٌ مِنَ النَّارِ وَ مِنْ تَحْتِهِمْ ظُلَلٌ ذلِكَ يُخَوِّفُ اللَّهُ بِهِ عِبادَهُ يا عِبادِ فَاتَّقُونِ )  : ( براى آنها از بالاى سرشان طبقاتى از آتش و در زير پايشان نيز طبقاتى از آتش خواهد بود ، اين است كه خداوند بندگان خود را از آن مىترساند كه اى بندگان من از قهر من پروا كنيد )\r\nيعنى آتش از همهء جهات آنها را احاطه كرده و پوشانده است و خداوند بندگان خود را از چنين عذابى بيم مىدهد تا بسوى حق گرايش يابند و با التزام به حدود بندگى خدا از قهر او بپرهيزند و از آتش جهنمى كه هيزم آن خود مردم و سنگهاى جهنّم هستند ، پروا نمايند .\r\n( 17 )  ( وَ الَّذِينَ اجْتَنَبُوا الطَّاغُوتَ أَنْ يَعْبُدُوها وَ أَنابُوا إِلَى اللَّهِ لَهُمُ الْبُشْرى فَبَشِّرْ عِبادِ )  : ( و كسانى كه اجتناب مىكنند از اينكه طاغوت را بپرستند و به سوى خدا باز مىگردند برايشان بشارت است ، لذا بندگان مرا بشارت بده )\r\n( 18 )  ( الَّذِينَ يَسْتَمِعُونَ الْقَوْلَ فَيَتَّبِعُونَ أَحْسَنَهُ أُولئِكَ الَّذِينَ هَداهُمُ اللَّهُ وَ \r\n\r\n\r\n","description":"","footnote":"\r\n( 1 ) . سوره انفطار آيه 19\r\n","page_name":" 145 ","page_number":145},
  {"content":"\r\n\r\n أُولئِكَ هُمْ أُولُوا الْأَلْبابِ )  : ( همان كسانى كه به سخن گوش فرا مىدهند و بهترين آن را پيروى مىكنند ، آنهايند كه خدا هدايتشان كرده و آنان صاحبان خرد هستند )\r\nطاغوت يعنى هر معبود غير خدا و هر شخص متجاوز .\r\nمىفرمايد كسانى كه از هر معبود غير خدا دورى گزيده و بسوى خداى واحد باز گردند برايشان بشارت به نيكوترين جزا خواهد بود . پس صرف نفى طاغوت بدون اثبات و ايمان به خداى واحد سودى ندارد ، بلكه عبادت با اخلاص دين آنست كه انسان بين نفى آلهه و اثبات خداى واحد جمع نمايد .\r\nدر ادامه مىفرمايد : بندگان مرا بشارت بده ، همان كسانى كه اقوال را مىشنوند و از بهترين آنها پيروى مىكنند . مراد از قول ، آن قولى است كه ارتباطى با عمل داشته باشد و بهترين قول ، قولى است كه آدمى را بهتر به حق برساند و براى او خير بيشترى داشته و ناصحانه‌تر باشد ، و انسان فطرتا حسن و جمال را دوست مىدارد و به سوى كمال و جمال جذب مىشود و هميشه بدنبال زيباتر و احسن و اكمل مىرود . لذا بندگان خدا فطرتا تابع حقّند و رسيدن به واقع را مىطلبند و در مواجهه حق و باطل ، حق را انتخاب مىكنند و در مورد حق و احقّ ، البتّه احقّ و احسن را برمىگزينند .\r\nو اينطور نيست كه پيرو هواى نفسشان باشند و هر سخنى را بدون تفكّر و تدبّر رد كنند ، بلكه در آن مىانديشند و اگر حق بود از آن پيروى مىكنند .\r\nو اينچنين كسانى را خداوند به هدايت الهى هدايت كرده و اين هدايت عبارت است از طلب حق و آمادگى براى پيروى از آن و اين امر يك هدايت اجمالى است كه همه هدايتهاى تفصيلى به هر يك از معارف الهى در نهايت به آن منتهى مىشود .\r\nو نيز فقط آنها صاحبان خرد هستند ، چون عقل عبارتست از نيرويى كه با آن بسوى حق راهيابى مىشود و علامت داشتن عقل « 1 » ، پيروى از حق است .\r\n( 19 )  ( أَ فَمَنْ حَقَّ عَلَيْهِ كَلِمَةُ الْعَذابِ أَ فَأَنْتَ تُنْقِذُ مَنْ فِي النَّارِ )  : ( آيا آنكس كه عذاب بر او حتمى شده ، آيا تو مىخواهى كسى را كه داخل آتش است نجات بدهى ؟ )\r\n\r\n\r\n","description":"","footnote":"\r\n( 1 ) . العقل ما عبد به الرحمن و اكتسب به الجنان ( حديث )\r\n","page_name":" 146 ","page_number":146},
  {"content":"\r\n\r\nكلمه عذاب ، بر هر كس كه كفر بورزد ، در روز هبوط آدم عليه السّلام به زمين ، ثابت و حتمى شده و خطاب به آدم گفته شد :  ( وَ الَّذِينَ كَفَرُوا وَ كَذَّبُوا بِآياتِنا أُولئِكَ أَصْحابُ النَّارِ هُمْ فِيها خالِدُونَ  « 1 » و كسانى كه كافر شده و آيات ما را تكذيب كردند ، ايشان اهل آتش بوده و در آن جاودان خواهند بود )\r\nبه هر جهت با استفهامى انكارى مىفرمايد : آيا كافرين كه عذاب برايشان حتمى شده از آن نجات خواهند يافت ؟ و آيا تو مىخواهى كسى را كه در آتش است نجات بدهى ؟\r\n( 20 )  ( لكِنِ الَّذِينَ اتَّقَوْا رَبَّهُمْ لَهُمْ غُرَفٌ مِنْ فَوْقِها غُرَفٌ مَبْنِيَّةٌ تَجْرِي مِنْ تَحْتِهَا الْأَنْهارُ وَعْدَ اللَّهِ لا يُخْلِفُ اللَّهُ الْمِيعادَ )  : ( امّا كسانى كه از پروردگارشان مىترسند غرفه هايى دارند كه ما فوق آن نيز غرفه‌هايى است بنا شده كه در زير آن نهرها جاريست ، اين وعدهء خداست و خدا خلف وعده نمىكند )\r\n( غرفه ) يعنى منزل رفيع و طبقهء فوقانى ، در اينجا به شرح وضع اهل تقوى مىپردازد كه در مقابل اهل آتش كه از بالا و پايين با پوششى از آتش احاطه شده بودند ، ايشان داراى منازلى رفيع هستند كه در بالاى آن نيز غرفه‌هايى ساخته شده و در چشم انداز آنها نهرهاى بهشتى جاريست . اين خداست كه اين وعده را به اهل تقوى داده و وعدهء او حق است چون سنّت الهى آنست كه هرگز در وعدهء خود خلاف نمىكند ، پس اى بندگان بشتابيد بسوى بهشتى كه عرض آن مطابق آسمانها و زمين است .\r\n\r\n[ آيهء ( 37 - 21 ) مسأله هدايت و بيان لازمه هدايت يا ضلالت 
  ]\r\n( 21 )  ( أَ لَمْ تَرَ أَنَّ اللَّهَ أَنْزَلَ مِنَ السَّماءِ ماءً فَسَلَكَهُ يَنابِيعَ فِي الْأَرْضِ ثُمَّ يُخْرِجُ بِهِ زَرْعاً مُخْتَلِفاً أَلْوانُهُ ثُمَّ يَهِيجُ فَتَراهُ مُصْفَرًّا ثُمَّ يَجْعَلُهُ حُطاماً إِنَّ فِي ذلِكَ لَذِكْرى لِأُولِي الْأَلْبابِ )  : ( آيا نديدى كه خدا از آسمان آبى را نازل كرد و همان را در منابع و چشمه‌هاى زيرزمينى جارى نمود و سپس بوسيلهء آن آب همواره زراعتى را بيرون مىآورد كه داراى رنگهاى گوناگون است ، پس از آن كشت را مىخشكاند و تو مىبينى كه پس از سبزى و خرّمى زرد رنگ مىشود ، آنگاه آن را به صورت كاه و خس متفرّق مىسازد ، همانا در اين امر براى صاحبان خرد تذكّرى است )\r\n\r\n\r\n","description":"","footnote":"\r\n( 1 ) . سورهء بقره ، آيه 39 .\r\n","page_name":" 147 ","page_number":147},
  {"content":"\r\n\r\nدر اينجا به امر تدبير الهى در انزال باران و رويش نباتات و چرخهء طبيعى آنها اشاره شده و بوسيلهء آن بر توحيد ربوبيّت احتجاج نموده است . مىفرمايد : مگر نمىبينى كه خداست كه باران را از آسمان مىفرستد و آن را در رگ و ريشهء زمين داخل مىكند تا به صورت چشمه‌هايى در زمين جارى مىشوند ، امّا پس از مدتى خدا آن زراعت را مىخشكاند ، بطوريكه پس از سبزى و خرّمى زرد مىشود و به صورت كاه و خس در مىآيد ، اينها همه نمونه‌هايى از تدبير الهى است كه فقط صاحبان خرد از مشاهدهء آن متذّكر مىشوند . و چه بسيار عبرتهايى براى اهل خرد وجود دارد كه با مشاهده آنها مىتوانند متنبّه شوند كه تصرّف و مالكيّت مطلق در خلق فقط از آن خداى متعال است .\r\n( 22 )  ( أَ فَمَنْ شَرَحَ اللَّهُ صَدْرَهُ لِلْإِسْلامِ فَهُوَ عَلى نُورٍ مِنْ رَبِّهِ فَوَيْلٌ لِلْقاسِيَةِ قُلُوبُهُمْ مِنْ ذِكْرِ اللَّهِ أُولئِكَ فِي ضَلالٍ مُبِينٍ )  : ( آيا كسى كه خدا سينه‌اش را پذيراى اسلام كرده و در نتيجه همواره با نور الهى پيش مىرود ، چون سنگدلان است ؟ پس واى بر سنگدلانى كه ياد خدا دلهايشان را نرم نمىكند ، آنها در گمراهى آشكارند )\r\nمىفرمايد آيا كسى كه خدا سينه‌اش را گشاده كرده تا ظرفيت پذيرش سخن را داشته باشد و در برابر ارادهء خدا و سخن حق تسليم باشد و هر سخن حقّى را بپذيرد و رد نكند ، و به همين دليل با نورى از جانب پروردگارش به پيش مىرود و بوسيلهء آن حق را از باطل تشخيص مىدهد ، مانند اشخاص سنگدلى است كه سخن حق و اسلام را نمىپذيرند ؟ پس واى بر سنگدلانى كه شرح صدر و نور الهى ندارند و با آيات خدا متذكّر نمىشوند و در نتيجه به سوى حق راه نمىيابند و در گمراهى آشكار هستند چون وسيله‌اى ندارند كه توسّط آن ، حق را از باطل تشخيص دهند .\r\n( 23 )  ( اللَّهُ نَزَّلَ أَحْسَنَ الْحَدِيثِ كِتاباً مُتَشابِهاً مَثانِيَ تَقْشَعِرُّ مِنْهُ جُلُودُ الَّذِينَ يَخْشَوْنَ رَبَّهُمْ ثُمَّ تَلِينُ جُلُودُهُمْ وَ قُلُوبُهُمْ إِلى ذِكْرِ اللَّهِ ذلِكَ هُدَى اللَّهِ يَهْدِي بِهِ مَنْ يَشاءُ وَ مَنْ يُضْلِلِ اللَّهُ فَما لَهُ مِنْ هادٍ )  : ( خدا بهترين سخن را نازل كرده ، كتابى كه بخشهاى آن به هم مربوط و به يكديگر منعطف است و از شنيدن آن كسانى كه از پروردگارشان خشيت دارند پوست بدنشان جمع مىشود و در عين حال پوستها و\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nدلهايشان متمايل به ياد خدا مىگردد ، اين هدايت خداست كه هر كس را بخواهد با آن هدايت مىكند و كسى كه خدا گمراهش كند ديگر راهنمايى نخواهد داشت )\r\nمىفرمايد خداست كه قرآن را كه نيكوترين سخنهاست نازل فرموده چون قرآن مشتمل بر حق محض است و ابدا باطل در آن رخنه نمىكند و ابعاض و آيات آن با يكديگر متشابه و به يكديگر منعطف هستند و بعضى ، بعضى ديگر را شرح و بيان مىكنند و اشخاصى كه از مقام و عظمت پروردگارشان خشيت دارند با شنيدن آيات آن متوجّه ساحت كبريا و عظمت الهى شده و پوست بدنهايشان جمع مىشود ولى پس از مدّتى بار ديگر پوست بدنشان نرم مىگردد و دلهايشان آرامش مىيابد چون به ياد خدا مىافتند و همين ياد خدا به آنها آرامش نفس و سكون مىدهد .\r\nاين حالت جمع شدن پوست و سپس آرامشى كه از ياد خدا به آنها دست مىدهد ، هدايت خداست كه فقط نصيب كسانى مىشود كه استعداد هدايت پذيرى را در خود از بين نبرده‌اند و با اشتغال به امورى چون فسق و ظلم و معصيت مانع از هدايت خويش نشده‌اند . اينچنين افرادى هستند كه خداوند با فضل خود اراده كرده و هدايت را شامل حالشان مىنمايد . و به عكس افرادى كه اين گونه نباشند و استعداد هدايت پذيرى را در خود زايل نموده باشند ، خداوند آنها را گمراه مىكند و هر كس كه خدا او را گمراه كند ، ديگر هيچ هدايت كننده‌اى برايش نخواهد بود . چون هدايت فقط از جانب خداست .\r\n( 24 )  ( أَ فَمَنْ يَتَّقِي بِوَجْهِهِ سُوءَ الْعَذابِ يَوْمَ الْقِيامَةِ وَ قِيلَ لِلظَّالِمِينَ ذُوقُوا ما كُنْتُمْ تَكْسِبُونَ )  : ( آيا كسى كه روى خود را از عذاب در روز قيامت حفظ مىكند مانند كسى است كه از آن ايمن است ؟ در آن روز به ستمكاران گفته مىشود كه : بچشيد آنچه را كه خود كسب كرده‌ايد )\r\nدر مقام مقايسه اهل هدايت و ضلالت با استفهامى انكارى مىفرمايد : آيا كسى كه سعى مىكند روى خود را از عذاب قيامت حفظ كند ( چون دست او كه با آن مرتكب مكاره گشته به گردنش بسته شده و نمىتواند از دست خود استفاده كند ) به مانند كسى\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nاست كه از آن ايمن است ؟ « 1 » ابدا يكسان نيستند بلكه در آن روز ملائكه دوزخ به ظالمين مىگويند : بچشيد آنچه را كه بدست خود فراهم آورده‌ايد ، لذا علّت اين خطاب و شماتت ، ظلم و ستمكارى آنهاست .\r\n( 25 )  ( كَذَّبَ الَّذِينَ مِنْ قَبْلِهِمْ فَأَتاهُمُ الْعَذابُ مِنْ حَيْثُ لا يَشْعُرُونَ )  : ( كسانى هم كه قبل از ايشان بودند ، آيات خدا را تكذيب كردند ، در نتيجه عذاب آنها را در بر گرفت ، از جايى كه احتمالش را هم نمىدادند )\r\n( 26 )  ( فَأَذاقَهُمُ اللَّهُ الْخِزْيَ فِي الْحَياةِ الدُّنْيا وَ لَعَذابُ الْآخِرَةِ أَكْبَرُ لَوْ كانُوا يَعْلَمُونَ )  : ( پس خداى تعالى خوارى در زندگى دنيا را به آنها چشانيد و هر آينه عذاب آخرت بزرگتر است ، اگر مىدانستند )\r\nمىفرمايد : قبل از اينها هم سنّت مجازات الهى دربارهء اقوام ديگرى كه آيات الهى را تكذيب مىكردند اجرا شد و عذاب به طور ناگهانى و از جهتى كه ابدا احتمالش را نمىدانند بر آنها نازل گرديد ، پس خداوند ذلّت و خوارى را در دنيا به آنها چشانيد كه اين نوع عذاب شامل غرق ، فرو رفتن در زمين ، وقوع صيحه و مسخ و زمين لرزه و . . .\r\nمىباشد و در انتها مىفرمايد ، تازه اين عذاب دنيوى در مقابل عذاب آخرت قابل مقايسه نيست بلكه عذاب آخرت بسيار بزرگتر و شديدتر است ، اگر مىدانستند .\r\n( 27 )  ( وَ لَقَدْ ضَرَبْنا لِلنَّاسِ فِي هذَا الْقُرْآنِ مِنْ كُلِّ مَثَلٍ لَعَلَّهُمْ يَتَذَكَّرُونَ )  : ( و به تحقيق ما در اين قرآن از هر مثلى براى ايشان آورديم تا شايد متذكّر شوند )\r\n( 28 )  ( قُرْآناً عَرَبِيًّا غَيْرَ ذِي عِوَجٍ لَعَلَّهُمْ يَتَّقُونَ )  : ( قرآنى عربى و بدون انحراف ، شايد كه بپرهيزند )\r\nمىفرمايد ما انواع مثلها را براى مردم در اين قرآن آورديم تا شايد عبرت بگيرند و پند بپذيرند و اين قرآن كتابى است كه به زبان عربى نازل شده و هيچ انحراف و اعوجاجى در آن وجود ندارد ، براى آن كه شايد انسانها تقوى بورزند و متلبّس به لباس\r\n\r\n\r\n","description":"","footnote":"\r\n( 1 ) . در تفسير فخر رازى ج 26 اين آيه چنين معنا شده : آيا كسى كه در دنيا به وسيله تقوى خود را از عذاب قيامت حفظ مىكند مانند ستمكاران و كسانى است كه بر كفر خود اصرار مىورزند ؟\r\n","page_name":" 150 ","page_number":150},
  {"content":"\r\n\r\nعبوديّت گردند .\r\n( 29 )  ( ضَرَبَ اللَّهُ مَثَلًا رَجُلًا فِيهِ شُرَكاءُ مُتَشاكِسُونَ وَ رَجُلًا سَلَماً لِرَجُلٍ هَلْ يَسْتَوِيانِ مَثَلًا الْحَمْدُ لِلَّهِ بَلْ أَكْثَرُهُمْ لا يَعْلَمُونَ )  : ( خداوند مردى را مثل زده كه چند شريك ناسازگار بر سر او نزاع مىكنند با مردى كه تنها مملوك يك نفر باشد ، آيا اين دو در مثل با هم يكسانند ؟ ! همه ستايش مخصوص خداست ، بلكه بيشتر ايشان نمىدانند )\r\nاين مثلى است كه خداوند براى شخص مشرك و موّحد زده ، مشركى كه ارباب و آلهه متعدّد و مختلف مىپرستد و آنها در شخص او شريكند و بر سر او با هم مشاجره دارند و هر يك او را به كارى دستور مىدهند و مىخواهند كه او بندهء خاصّ آنها باشد ، با شخص موّحدى كه خالص در اختيار يك معبود است و احدى در شخص او با آن معبود شراكت ندارد ، در نتيجه موّحد تنها بر طبق ارادهء او خدمت مىكند . البته اين دو نفر يكسان نيستند و اين مثال ساده و همه كس فهم در واقع تقرير برهان  ( لَوْ كانَ فِيهِما آلِهَةٌ إِلَّا اللَّهُ لَفَسَدَتا  « 1 » اگر در آسمانها و زمين خدايان ديگرى غير از خداى واحد مىبود ، فاسد مىشدند ) مىباشد . و در آخر خدا را ثنا نموده به جهت آنكه بندگى او بهتر است از بندگى غير او ، و اين مزيّت بر هر كس كه كمترين بصيرتى داشته باشد كاملا روشن است امّا بيشتر آنان اين امر را متوجّه نمىشوند و اين مزيّت را نمىفهمند .\r\n( 30 )  ( إِنَّكَ مَيِّتٌ وَ إِنَّهُمْ مَيِّتُونَ )  : ( همانا تو خواهى مرد و ايشان هم خواهند مرد )\r\n( 31 )  ( ثُمَّ إِنَّكُمْ يَوْمَ الْقِيامَةِ عِنْدَ رَبِّكُمْ تَخْتَصِمُونَ )  : ( آنگاه همهء شما در روز قيامت نزد پروردگارتان مخاصمه خواهيد كرد )\r\nخطاب به رسولخدا صلّى اللّه عليه و إله و سلم مىفرمايد : عاقبت تو و اين مشركان مرگ است و مرگ چشيدنيى است كه هر نفسى آن را خواهد چشيد  ( كُلُّ نَفْسٍ ذائِقَةُ الْمَوْتِ )  « 2 » ولى بعد از مرگ همهء شما در روز قيامت در نزد پروردگارتان حاضر شده و مخاصمه خواهيد كرد ، كه اين مخاصمه ميان حضرت رسول صلّى اللّه عليه و إله و سلم و كفّار امّتش اتفّاق مىافتد و در سورهء فرقان\r\n\r\n\r\n","description":"","footnote":"\r\n( 1 ) . سورهء انبياء ، آيه 22\r\n( 2 ) . سورهء آل عمران ، آيه 185\r\n","page_name":" 151 ","page_number":151},
  {"content":"\r\n\r\nبه گوشه‌اى از آن اشاره شده  ( وَ قالَ الرَّسُولُ يا رَبِّ إِنَّ قَوْمِي اتَّخَذُوا هذَا الْقُرْآنَ مَهْجُوراً  « 1 » ) : ( و پيامبر گويد : پروردگارا قوم من اين قرآن را متروك گذاشتند )\r\n( 32 )  ( فَمَنْ أَظْلَمُ مِمَّنْ كَذَبَ عَلَى اللَّهِ وَ كَذَّبَ بِالصِّدْقِ إِذْ جاءَهُ أَ لَيْسَ فِي جَهَنَّمَ مَثْوىً لِلْكافِرِينَ )  : ( پس كيست ستمكارتر از كسى كه بر خدا دروغ ببندد و سخن صدقى را كه به نزد او آمده تكذيب كند ؟ آيا در جهنم جايى براى كفّار نيست ؟ )\r\n( 33 )  ( وَ الَّذِي جاءَ بِالصِّدْقِ وَ صَدَّقَ بِهِ أُولئِكَ هُمُ الْمُتَّقُونَ )  : ( و آنكه سخن صدق آورده و سخن راست را تصديق مىكند ، ايشان همان پرهيزكاران هستند )\r\n( 34 )  ( لَهُمْ ما يَشاؤُنَ عِنْدَ رَبِّهِمْ ذلِكَ جَزاءُ الْمُحْسِنِينَ )  : ( كه برايشان در نزد پروردگارشان هر چه بخواهند هست و اين است جزاى نيكان )\r\n( 35 )  ( لِيُكَفِّرَ اللَّهُ عَنْهُمْ أَسْوَأَ الَّذِي عَمِلُوا وَ يَجْزِيَهُمْ أَجْرَهُمْ بِأَحْسَنِ الَّذِي كانُوا يَعْمَلُونَ )  : ( تا خدا بدترين اعمالشان را بپوشاند و اجرشان را مطابق بهترين اعمالشان بدهد )\r\nدر اين آيات به ذكر سرانجام كار مخاصمه در قيامت مىپردازد .\r\nمىفرمايد مسلّما كسى كه به خدا دروغ بسته و براى او شركائى فرض نموده مرتكب بزرگترين ستمها شده چون هر قدر متعلّق ظلم بزرگتر باشد عظمت و شناعت ظلم بيشتر است و مشركان در حق خداى سبحان و ساحت عظمت او ستم كرده‌اند . و خبرهاى صادقى را كه رسول الهى تحت عنوان دين برايشان آورده بود تكذيب نموده‌اند ، لذا حتما در جهنم برايشان مقام و منزلى هست چون آنها در برابر حق تكبّر ورزيدند . اين آيه مخصوص مشركان عهد رسولخدا صلّى اللّه عليه و إله و سلم و يا مشركان از امّت اوست امّا بر حسب سياق عام است و شامل هر فردى كه بدعتى بگذارد و يا سنّتى از سنن دينى را ترك كند نيز مىشود .\r\nآنگاه به وضع گروه مقابل يعنى رسولخدا و مؤمنان مىپردازد و مىفرمايد :\r\nرسولخدا كه دين حق را آورده و مؤمنانى كه او را تصديق كرده و به وى ايمان آورده‌اند اينها همان متقّين هستند ، لذا هر مؤمنى كه به دين حق ايمان آورده و به سوى آن دعوت\r\n\r\n\r\n","description":"","footnote":"\r\n( 1 ) . سورهء فرقان آيه 30\r\n","page_name":" 152 ","page_number":152},
  {"content":"\r\n\r\nكرده باشد ، يعنى از انبياء پيروى نموده باشد ، از اهل تقوا محسوب مىشود و متقّين در نزد پروردگارشان هر چه بخواهند در اختيار خواهند داشت ، و مشيّت و ارادهء آنها در بهشت سبب تامّ براى بدست آوردن آنچيزى است كه مورد درخواست ايشان قرار بگيرد . لذا آنها هم در جوار قرب الهى خواهند بود و هم هر چه بخواهند در اختيارشان مىباشد و اين پاداش نيكوكاران است و علّت تامّه اين اجر و قرب آنها ، همان نيكوكارى و احسانشان است و از همين جا معلوم مىشود مراد از تصديق حق در آيهء قبلى تصديق قولى و فعلى است يعنى اينها در مرحلهء اعتقاد و عمل مطابق دستور انبياء عمل كرده‌اند .\r\nو خداوند در قيامت از عقاب بدترين اعمال آنها از قبيل شرك و گناهانى را كه قبل از ايمان مرتكب شده‌اند از آنها ساقط مىكند و آنگاه به بهترين اعمال آنها نظر مىنمايد و جزاى آنها را مطابق آن اعمال مقدّر مىفرمايد و درجات آنها را بر حسب بهترين اعمالشان بالا مىبرد ، پس هيچ درجه‌اى از كمال كه عملشان به آن رسيده از آنها فوت نمىشود و اين امر به جهت نيكوكارى و ايمان و انابه آنها بسوى خداست .\r\n( 36 )  ( أَ لَيْسَ اللَّهُ بِكافٍ عَبْدَهُ وَ يُخَوِّفُونَكَ بِالَّذِينَ مِنْ دُونِهِ وَ مَنْ يُضْلِلِ اللَّهُ فَما لَهُ مِنْ هادٍ )  : ( آيا خداوند براى امور بنده‌اش كفايت نمىكند و آنها تو را از معبودهاى ديگر بيم مىدهند و كسى كه خدا گمراهش كرده باشد ، ديگر برايش هدايت كننده‌اى نخواهد بود )\r\n( 37 )  ( وَ مَنْ يَهْدِ اللَّهُ فَما لَهُ مِنْ مُضِلٍّ أَ لَيْسَ اللَّهُ بِعَزِيزٍ ذِي انْتِقامٍ )  : ( و هر كس كه خدا او را هدايت كرده باشد ، ديگر گمراه كننده‌اى برايش نخواهد بود ، آيا خدا عزيز و انتقام گيرنده نيست ؟ )\r\nاستفهام آيه ، استفهام تقريرى است و مىخواهد بفرمايد : خداوند بر امور بندگانش كفايت مىكند و با اين عبارت به رسولخدا تأمين مىدهد و او را از تهديد مشركين ايمن مىنمايد و نيز كنايه از وعدهء خداست كه مىفرمايد  ( فَسَيَكْفِيكَهُمُ اللَّهُ  « 1 » خداوند شما را از شرّ آنها كفايت مىكند )\r\n\r\n\r\n","description":"","footnote":"\r\n( 1 ) . سوره بقره آيه 137\r\n","page_name":" 153 ","page_number":153},
  {"content":"\r\n\r\nآنگاه مىفرمايد : اين مشركين كه تو را از خشم خدايان خود مىترسانند و تهديد مىكنند ، تا ابد به سوى ايمان راه نمىيابند و سعى و تلاششان به نتيجه نمىرسد ، چون اينها را خدا به عنوان مجازات كفر و استكبارشان گمراه كرده و از طرف ديگر آنها به آرزوى خود دربارهء سازش با رسولخدا صلّى اللّه عليه و إله و سلم و جلوگيرى از دعوت او ، نايل نمىشوند ، زيرا خدا او را هدايت كرده و كسى را كه خدا هدايت كرده ، ديگر هيچ عاملى نمىتواند گمراهش سازد چون هدايت فقط از جانب خداست .\r\nدر ادامه با استفهام تقريرى مىخواهد بفرمايد ، مطلب همين طور است كه خدا عزيز و انتقام گيرنده است . پس انتقام‌گيرى او اقتضاء مىكند از كسى كه حق را انكار و بر كفر خود اصرار ورزيده انتقام بگيرد و لذا او را گمراه مىكند بطوريكه هيچ هاديى براى او نخواهد بود زيرا خداى متعال عزيزيست كه هيچ نيرويى بر ارادهء او غالب نمىشود و از طرف ديگر وقتى خدا بنده‌اى را به پاداش تقواى و احسانش هدايت كند ، ديگر هيچ گمراه كننده‌اى نمىتواند او را گمراه سازد .\r\n\r\n[ آيهء ( 52 - 38 ) احتجاج بر عليه مشركين و شرح مسأله توفيه در خواب و مرگ و ذكر ناسپاسى انسان 
  ]\r\n( 38 )  ( وَ لَئِنْ سَأَلْتَهُمْ مَنْ خَلَقَ السَّماواتِ وَ الْأَرْضَ لَيَقُولُنَّ اللَّهُ قُلْ أَ فَرَأَيْتُمْ ما تَدْعُونَ مِنْ دُونِ اللَّهِ إِنْ أَرادَنِيَ اللَّهُ بِضُرٍّ هَلْ هُنَّ كاشِفاتُ ضُرِّهِ أَوْ أَرادَنِي بِرَحْمَةٍ هَلْ هُنَّ مُمْسِكاتُ رَحْمَتِهِ قُلْ حَسْبِيَ اللَّهُ عَلَيْهِ يَتَوَكَّلُ الْمُتَوَكِّلُونَ )  : ( و اگر از آنها بپرسى چه كسى آسمانها و زمين را خلق كرد ، حتما مىگويند خدا ، بگو پس به من خبر دهيد كه آن خدايانى كه به غير خدا مىپرستيد ، اگر خدا شرّ مرا بخواهد ، آنها مىتوانند آن را بر طرف سازند و يا اگر رحمتى برايم بخواهد ، آنها مىتوانند مانع آن شوند ؟ بگو ، پس خدا مرا بس است و توكّل كنندگان فقط بر او اعتماد و توكّل مىنمايند )\r\n( ضرّ ) به معناى مرض و شدّت و امثال آن از عموم گرفتاريها و مصائب است .\r\nدر اينجا براى توحيد ربوبى مجددا اقامهء حجّت شده و براى اثبات حجّت بعنوان مقدمه مسأله خلق عالم را مطرح مىنمايد كه خود مشركان نيز باور دارند خالق عالم خداست و شركاء فرضى را شريك در تدبير مىدانند ، نه در آفرينش .\r\nلذا با توجه به اين مقدمه كه هر چه در عالم است عين و آثارش مستند به خلقت\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nخداى متعال است ، لذا هر چيزى كه خير برساند و يا باعث شر باشد ، هستى آن از خداست و احدى نمىتواند مانع از خيرى كه خدا بخواهد به بنده‌اى برساند بشود و يا شرّى را كه خدا اراده كرده به او برساند ، دفع نمايد ، پس خلقت و تدبير هر دو بدست خداست كه ربّى به غير او و معبودى جز او نيست .\r\nدر انتها رسولخدا صلّى اللّه عليه و إله و سلم را امر به توكّل مىنمايد و مىفرمايد : به آنها بگو من خدا را وكيل خود گرفتم و او مرا كفايت مىكند ، چون امر تدبير من بدست اوست و من با وكيل گرفتن او در امور خود عملا اين معنا را تصديق مىكنم چون او شايستهء توكّل و اعتماد است و اهل بصيرت هم در موضع توكّل فقط بر او توكّل و اعتماد مىنمايند .\r\n( 39 )  ( قُلْ يا قَوْمِ اعْمَلُوا عَلى مَكانَتِكُمْ إِنِّي عامِلٌ فَسَوْفَ تَعْلَمُونَ )  : ( بگو اى قوم من ، به همين كفر خود ادامه دهيد ، من نيز به كار خود مىپردازم به زودى خواهيد فهميد )\r\n( 40 )  ( مَنْ يَأْتِيهِ عَذابٌ يُخْزِيهِ وَ يَحِلُّ عَلَيْهِ عَذابٌ مُقِيمٌ )  : ( كه چه كسى دچار عذابى مىشود كه او را خوار مىسازد و عذابى دائمى به او مىرسد )\r\nدر اينجا به رسول گرامى صلّى اللّه عليه و إله و سلم دستور مىدهد كه به مشركان بگويد : شما مىتوانيد به اين روش خود يعنى كفر و جلوگيرى از راه خدا ادامه دهيد ، من نيز به روش خود يعنى ايمان و عمل صالح و دعوت مردم بسوى توحيد و حق ادامه مىدهم و به هيچ وجه از آن منصرف نمىشوم ، پس به زودى مىفهميد چه كسى در دنيا به عذابى دچار مىشود كه او را خوار مىسازد ( همانطور كه در جنگ بدر دچار شدند ) و در آخرت نيز به عذابى مبتلا مىشود كه هرگز از او جدا شدنى نيست . كه اين كلام در حكم تهديد و انذار آنهاست .\r\n( 41 )  ( إِنَّا أَنْزَلْنا عَلَيْكَ الْكِتابَ لِلنَّاسِ بِالْحَقِّ فَمَنِ اهْتَدى فَلِنَفْسِهِ وَ مَنْ ضَلَّ فَإِنَّما يَضِلُّ عَلَيْها وَ ما أَنْتَ عَلَيْهِمْ بِوَكِيلٍ )  : ( همانا اين كتاب را بر تو به حق نازل كرديم براى مردم ، پس هر كس از هدايت آن بهره‌مند شود ، به نفع خود اوست و هر كس گمراه گردد ، عليه خود اوست و تو مسئول و وكيل آنها نيستى )\r\nيعنى ما اين كتاب قرآن را بر تو فرستاديم براى آنكه تو آن را بر مردم تلاوت كنى و مطالبش را به آنان برسانى و اين كتاب ملازم حق است و هيچ باطلى با آن آميخته نيست ،\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nپس هر كس كه از هدايت قرآن بهره‌مند شود ، نفع اين هدايت كه سعادت دنيا و آخرت است عايد خود او مىگردد و هر كس كه به گمراهى خود باقى بماند و هدايت قرآن را نپذيرد شقاوت و و بال گمراهيش كه بدبختى دنيا و آخرت است عايد خود او مىشود ، پس خداى سبحان بزرگتر و منزّه است از اينكه از هدايت بندگان منتفع گشته يا از ضلالت ايشان متضرّر گردد . و تو اى پيامبر مسئول تدبير امور آنها نيستى تا تلاش كنى هدايت را به هر ترتيبى كه شده در قلب آنها وارد نمايى بلكه تو فقط يك فرستاده و بيم‌دهنده هستى و از بابت آنها اختيار و مسئوليت ديگرى به تو واگذار نشده .\r\n( 42 )  ( اللَّهُ يَتَوَفَّى الْأَنْفُسَ حِينَ مَوْتِها وَ الَّتِي لَمْ تَمُتْ فِي مَنامِها فَيُمْسِكُ الَّتِي قَضى عَلَيْهَا الْمَوْتَ وَ يُرْسِلُ الْأُخْرى إِلى أَجَلٍ مُسَمًّى إِنَّ فِي ذلِكَ لَآياتٍ لِقَوْمٍ يَتَفَكَّرُونَ )  :\r\n( خداست كه نفسها را در هنگام مرگشان و نيز آنها را كه نمرده‌اند در خوابشان ، بطور كامل مىگيرد ، پس هر يك از آنها كه حكم مرگش رسيده باشد نگه مىدارد و آن ديگرى را به بدنش باز مىگرداند تا مدتى معيّن ، بدرستى كه در اين امر براى اهل تفكّر نشانه‌هايى هست )\r\n( توّفى ) يعنى گرفتن چيزى به طور كامل .\r\nمىفرمايد گرفتن جانها و قبض روح اصالتا بدست خداست و ملك الموت « 1 » و اعوان و انصار او « 2 » ، به تبعيت و به اذن خدا در اين امر دخالت مىكنند .\r\nو مراد از ( نفس ) همان روح است و قبض روح به معناى قطع علاقه روح از بدن و خروج آن از كالبد است .\r\nدر اين آيه مىفرمايد : در مرگ و خواب هر دو توفّى نفس صورت مىگيرد . منتها در مرگ ، روح ديگر به بدن فرستاده نمىشود امّا در مورد خواب مجددا روح به بدن ارسال مىگردد ، پس نفس آدمى غير از بدن اوست و در هنگام خواب هم مانند مرگ ، روح از بدن جدا مىشود و مستقل از آن در عوالم ديگرى سير مىكند . و خدا مجددا در هنگام\r\n\r\n\r\n","description":"","footnote":"\r\n( 1 ) .  ( قُلْ يَتَوَفَّاكُمْ مَلَكُ الْمَوْتِ الَّذِي وُكِّلَ بِكُمْ )  ، سورهء سجده ، آيه 11 .\r\n( 2 ) .  ( حَتَّى إِذا جاءَ أَحَدَكُمُ الْمَوْتُ تَوَفَّتْهُ رُسُلُنا )  سورهء انعام ، آيه 61 .\r\n","page_name":" 156 ","page_number":156},
  {"content":"\r\n\r\nبيدارى فرد روحش را به جانب جسم روانه مىسازد تا وقتى كه اجل او هم سر برسد و مدّت حياتش به انتها رسد ، در اين صورت اين نفس هم مانند ساير مواردى كه حكم مرگ آنها رانده شده ، توسط پروردگار توفيه و حفظ مىشود . و همانا در اين امر يعنى خواب و مرگ امورى وجود دارد كه تدبير آن فقط بدست خداست ولى فقط اهل تفكّر متذكّر اين معنا مىشوند كه خداى سبحان مدبّر امور آنهاست و ايشان سرانجام به سوى او بازمىگردند و او به حساب اعمالشان رسيدگى مىكند .\r\n( 43 )  ( أَمِ اتَّخَذُوا مِنْ دُونِ اللَّهِ شُفَعاءَ قُلْ أَ وَ لَوْ كانُوا لا يَمْلِكُونَ شَيْئاً وَ لا يَعْقِلُونَ  ( بلكه به غير خدا شفيعانى برگزيده‌اند ، بگو حتّى اگر آنها مالك هيچ چيز نباشند و قدرت تعقّل هم نداشته باشند باز هم آنها را به شفاعت مىگيريد ؟ ! )\r\n( ام ) در اينجا منقطعه است و به معناى بلكه مىباشد ، مىفرمايد : بلكه مشركان به جاى خدا شفيعانى از آلهه برگزيده‌اند و آنها را پرستش مىكنند تا در نزد خدا آنها را شفاعت كنند همچنانكه از مشركين نقل قول نموده  ( وَ يَقُولُونَ هؤُلاءِ شُفَعاؤُنا عِنْدَ اللَّهِ  « 1 » مىگويند اين بتها شفيع ما در نزد خدا هستند ) و يا در ابتداى همين سوره از آنها نقل شده كه  ( ما نَعْبُدُهُمْ إِلَّا لِيُقَرِّبُونا إِلَى اللَّهِ زُلْفى  « 2 » ما اينها را نمىپرستيم جز براى اينكه ما را قدرى به خدا نزديك كنند )\r\nآنگاه به رسولخدا صلّى اللّه عليه و إله و سلم امر مىكند كه با استفهامى انكارى به آنها تفهيم نمايد شفاعت وقتى معنا دارد كه شفيع ، علمى به حال ما داشته باشد و بفهمد كه از خدا براى ما چه بخواهد ؟ و نيز بايد مالك شفاعت و داراى اختيار باشد و ما مىدانيم كه غير خدا كسى مالك چيزى نيست مگر به اذن او ، پس شفاعت ملائكه يا بتها ، براى مشركين محال است چون بتها كه تعقّل و درك ندارند و ملائكه هم از پيش خود مالك هيچ چيز نيستند . لذا عقيدهء مشركين به شفاعت اينها بسيار سفيهانه است .\r\n( 44 )  ( قُلْ لِلَّهِ الشَّفاعَةُ جَمِيعاً لَهُ مُلْكُ السَّماواتِ وَ الْأَرْضِ ثُمَّ إِلَيْهِ تُرْجَعُونَ )  :\r\n\r\n\r\n","description":"","footnote":"\r\n( 1 ) . سورهء يونس ، آيه 18\r\n( 2 ) . سورهء زمر ، آيه 3\r\n","page_name":" 157 ","page_number":157},
  {"content":"\r\n\r\n( بگو شفاعت به تمامه از آن خداست ، كه ملك آسمانها و زمين از آن اوست و سپس به سوى او بازگردانده مىشويد )\r\nمىفرمايد هر شفاعتى كه فرض شود مملوك خداست ، چون خدا مالك تمام اشياء عالم است مگر اينكه او خود چيزى را به كسى تمليك نمايد ، و خداوند خود مىفرمايد :\r\n ( ما مِنْ شَفِيعٍ إِلَّا مِنْ بَعْدِ إِذْنِهِ  « 1 » هيچ كس مالك شفاعت نيست مگر به اذن او )\r\nو نيز فرمود  ( لَيْسَ لَهُمْ مِنْ دُونِهِ وَلِيٌّ وَ لا شَفِيعٌ  « 2 » آنها به غير خدا سرپرست و شفيعى ندارند ) بنابراين شفيع در حقيقت خود خداست و شفيعان ديگرى كه بتوانند مثمر ثمر باشند نيز منوط به اذن خداست و برگشت شفاعت به اين است كه يكى از صفات خدا بين او و شخص شفاعت جو ، واسطه مىشود تا حال او را اصلاح كند ، مثل واسطه شدن رحمت و مغفرت الهى بين او و بندهء گنهكارش كه باعث نجات او از عذاب مىگردد ، لذا خدا مالك شفاعت و شفيع مطلق است امّا هر شفيعى كه به اذن خدا بتواند شفيع و واسطه باشد متصّف به صفات مملوكش نمىشود و او را در واقع شفيع و واسطه نمىگويند .\r\nآنگاه به عنوان دليل ديگر بر اينكه شفاعت بالاصاله منحصر در خداست مىفرمايد : شما به سوى او بازگردانده مىشويد ، با اين بيان كه : كسى مالك شفاعت است كه امر شخص شفاعت طلب در نهايت به او منتهى شود ، و تنها كسى كه امور بندگان محتاج به شفاعت ، به او منتهى گردد ، خداست .\r\n( 45 )  ( وَ إِذا ذُكِرَ اللَّهُ وَحْدَهُ اشْمَأَزَّتْ قُلُوبُ الَّذِينَ لا يُؤْمِنُونَ بِالْآخِرَةِ وَ إِذا ذُكِرَ الَّذِينَ مِنْ دُونِهِ إِذا هُمْ يَسْتَبْشِرُونَ )  : ( و هنگاميكه خدا به يگانگى ياد شود دلهاى كسانى كه به آخرت ايمان ندارند مشمئز و متنفّر مىشود و زمانيكه از خدايان ديگر ياد مىشود خشنود مىشوند )\r\nيعنى وقتى كلمه توحيد ( لا إله الّا اللّه ) گفته مىشود و نامى از خدايان مشركين برده نمىشود . مشركينى كه ايمانى به آخرت ندارند قلبهايشان منقبض و متنفّر مىشود . چون\r\n\r\n\r\n","description":"","footnote":"\r\n( 1 ) . سورهء يونس ، آيه 3 .\r\n( 2 ) . سورهء انعام ، آيه 51 .\r\n","page_name":" 158 ","page_number":158},
  {"content":"\r\n\r\nاگر به آخرت ايمان داشتند از ياد خداى واحد اعراض نمىكردند و تنها او را عبادت مىنمودند ، امّا اينها وقتى صحبت از آلهه و خدايانشان پيش مىآيد خوشحال و مسرور مىشوند .\r\n( و همچنين مىبينيم كه پيروان مسلكهاى مادّى حاكميّت خدا را رد مىكنند چون آنها خواهان سلطه نامحدود هستند و مىخواهند كه دستشان در استعمار سرزمينها و بندگان خدا باز باشد « 1 » ) .\r\n( 46 )  ( قُلِ اللَّهُمَّ فاطِرَ السَّماواتِ وَ الْأَرْضِ عالِمَ الْغَيْبِ وَ الشَّهادَةِ أَنْتَ تَحْكُمُ بَيْنَ عِبادِكَ فِي ما كانُوا فِيهِ يَخْتَلِفُونَ )  : ( بگو بار الها ، اى آفرينندهء آسمانها و زمين و اى داناى غيب و شهادت ، تويى كه ميان بندگانت در آنچه اختلاف مىكنند داورى مىكنى )\r\nدر اينجا وقتى رشتهء كلام به جايى رسيد كه اميدى به خير و هدايت مشركان نيست به پيامبر صلّى اللّه عليه و إله و سلم دستور مىدهد كه خود به تنهايى نام خدا را ببرد و در مقام التجاء از خدا بخواهد كه ميان بندگانش در آنچه اختلاف دارند قضاوت و داورى نمايد . و در اين التجاء و درخواست خداى تعالى را با وصف فاطر ، يعنى خدايى كه موجودات را از كتم عدم به ساحت وجود آورده ، نام مىبرد و نيز او را داناى غيب و شهادت مىنامد ، يعنى خدايى كه هيچ چيزى بر او مخفى و پوشيده نيست و لازمهء چنين علمى آنست كه به حق حكم كند و حكم او نافذ نيز باشد .\r\n( 47 )  ( وَ لَوْ أَنَّ لِلَّذِينَ ظَلَمُوا ما فِي الْأَرْضِ جَمِيعاً وَ مِثْلَهُ مَعَهُ لَافْتَدَوْا بِهِ مِنْ سُوءِ الْعَذابِ يَوْمَ الْقِيامَةِ وَ بَدا لَهُمْ مِنَ اللَّهِ ما لَمْ يَكُونُوا يَحْتَسِبُونَ )  : ( و اگر ستمگران دو برابر همهء آنچه را در زمين است مالك باشند همه را براى دفع عذاب روز قيامت مىدهند ، چون در آن روز چيزهايى از جانب خدا بر آنها آشكار مىشود كه احتمالش را هم نمىدادند )\r\nمراد از ستمكاران همان مشركين و منكرين معاد مىباشند كه راه خدا را سد كرده و آن را منحرف مىخواهند « 2 » مىفرمايد اگر اين ستمكاران منكر معاد دو برابر اموال و\r\n\r\n\r\n","description":"","footnote":"\r\n( 1 ) . اين قسمت از كمال مصطفى شاكر است .\r\n( 2 ) . مطابق آنچه كه آيه 44 و 45 سوره اعراف ظالمين را معنا كرده است و مىفرمايد :  ( الَّذِينَ * \r\n","page_name":" 159 ","page_number":159},
  {"content":"\r\n\r\nذخاير و گنجينه‌هاى روى زمين را داشته باشند حاضرند در روز قيامت همه آن را بدهند تا از عذاب هولناك و شديد قيامت رها شوند . و آنها به زودى در روز قيامت به امورى بر مىخورند كه ما فوق تصوّر و درك آنهاست و هول‌انگيزتر از آنست كه به ذهن آنها خطور كرده و احتمالش را بدهند .\r\n( 48 )  ( وَ بَدا لَهُمْ سَيِّئاتُ ما كَسَبُوا وَ حاقَ بِهِمْ ما كانُوا بِهِ يَسْتَهْزِؤُنَ )  : ( و آثار بد اعمالى كه كردند برايشان آشكار شود و همان عذابهايى كه آن را مسخره مىكردند بر سرشان مىآيد )\r\nيعنى در روز قيامت كارهاى زشتشان كه در دنيا از نظرشان مخفى بود برايشان آشكار مىشود و همان عذابهاى گوناگون و شدائد و هولهايى كه دربارهء قيامت از پيامبران مىشنيدند و مسخره مىكردند ، به آنها مىرسد .\r\n( 49 )  ( فَإِذا مَسَّ الْإِنْسانَ ضُرٌّ دَعانا ثُمَّ إِذا خَوَّلْناهُ نِعْمَةً مِنَّا قالَ إِنَّما أُوتِيتُهُ عَلى عِلْمٍ بَلْ هِيَ فِتْنَةٌ وَ لكِنَّ أَكْثَرَهُمْ لا يَعْلَمُونَ )  : ( و وقتى كه گرفتاريى به انسان مىرسد ، ما را مىخواند ، و همين كه نعمتى به او ارزانى نماييم ، گويد اين از علم خودم بدست آمده ، ليكن همين نعمت وسيلهء آزمايش اوست ، امّا بيشتر آنها نمىدانند )\r\n( ضرّ ) يعنى مرض و شدّت و گرفتارى .\r\nمىفرمايد طبيعت انسان چنين است كه هر وقت دچار گرفتارى مىشود متوجّه پروردگارش مىگردد و او را با حالت خلوص و انقطاع از غير او ، مىخواند ، امّا وقتى پروردگار به او نعمتى بخشد ، آن نعمت را به خودش نسبت مىدهد و مىگويد اين مال و چيز را با دست خودم و با علم و هنر و خبرگى خودم كسب كرده‌ام « 1 » ، چون اگر بگويد كه اين امر نعمت است ناچار مىشود كه به وجود منعم اعتراف كند .\r\nاين چنين نيست ، بلكه آن نعمتى كه خدا به او مىبخشد به جهت آزمايش اوست تا او\r\n\r\n\r\n","description":"","footnote":"\r\n يَصُدُّونَ عَنْ سَبِيلِ اللَّهِ وَ يَبْغُونَها عِوَجاً وَ هُمْ بِالْآخِرَةِ كافِرُونَ ) \r\n( 1 ) . چون ضمير در لاويته ضمير مذكر است ، بنابراين نمىتواند به نعمت بازگردد بلكه بايد به مال يا شىء برگردد كه مذكّر هستند . ( مترجم )\r\n","page_name":" 160 ","page_number":160},
  {"content":"\r\n\r\nرا به اين وسيله بيازمايد امّا بيشتر انسانها متوجّه اين معنا نيستند .\r\n( 50 )  ( قَدْ قالَهَا الَّذِينَ مِنْ قَبْلِهِمْ فَما أَغْنى عَنْهُمْ ما كانُوا يَكْسِبُونَ )  : ( به تحقيق اقوام قبل از ايشان نيز همين سخن را مىگفتند ، اما آنچه مىكردند سودى برايشان نداشت و بدردشان نخورد )\r\n( 51 )  ( فَأَصابَهُمْ سَيِّئاتُ ما كَسَبُوا وَ الَّذِينَ ظَلَمُوا مِنْ هؤُلاءِ سَيُصِيبُهُمْ سَيِّئاتُ ما كَسَبُوا وَ ما هُمْ بِمُعْجِزِينَ )  : ( در نتيجه آثار سوء گناهانشان به آنها رسيد و كسانى از ايشان كه ستمگر باشند به زودى آثار سوء اعمالشان را خواهند ديد و نمىتوانند خدا را به عجز و ستوه در آورند )\r\nمىفرمايد : كفر و ناسپاسى اختصاص به افراد امّت تو ندارد بلكه پيش از اينها نيز ناسپاسانى نظير قارون و غير او اين قبيل سخنان را مىگفتند و نعمات ما را به علم و هنر خود نسبت مىدادند ، اما آن نعمات وسيلهء آزمايش آنها بود و اگر كسب نعمات بدست خودشان بود ، بايد مىتوانستند آن را براى خود حفظ كنند ، اما نتوانستند و علم و هنرشان بدردشان نخورد و نتوانستند مانع از هلاكت و زوال نعمت خود شوند و خداوند آنها را به كيفر اعمال زشتشان مؤاخذه نمود و اكنون اين ستمگران از امّت تو نيز به زودى نتيجه اعمالشان به ايشان خواهد رسيد و نمىتوانند با كفر و ناسپاسى خود ، خدا را به عجز و ستوه درآورند .\r\nچون خدا در واقع با اعطاء نعمات به آنها مهلت مىدهد و آنها را از جايى كه حسابش را نمىكنند استدراج مىنمايد و كيد او استوار و متين است و همواره به آنها احاطه دارد .\r\n( 52 )  ( أَ وَ لَمْ يَعْلَمُوا أَنَّ اللَّهَ يَبْسُطُ الرِّزْقَ لِمَنْ يَشاءُ وَ يَقْدِرُ إِنَّ فِي ذلِكَ لَآياتٍ لِقَوْمٍ يُؤْمِنُونَ )  : ( آيا نمىدانند كه خداست كه روزى را بر هر كس بخواهد گشايش داده يا تنگ مىگيرد ، همانا در اين امر نشانه‌هايى براى اهل ايمان وجود دارد )\r\nجواب قبلى كه به ناسپاسان داده شد ، جواب نقضى بود و جواب اين آيه پاسخ حلّى و از طريق معارضه است و در آن توضيح مىدهد كه اصل روزى و وسعت يا تنگى آن\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nوابسته به مشيّت خداى سبحان است .\r\nتوضيح اينكه ، سعى و كوشش انسان و علم و ارادهء او براى كسب روزى ، علت تامّه بدست آمدن روزى نيست ، و گرنه مىبايست همواره و در همهء اشخاص سعى و كوشش نتيجه يكسان به بار آورد در حالى كه چنين نيست ، پس غير از كوشش و كاردانى خود انسان ، شرايط و علل زمانى و مكانى ديگرى هم مؤثر است و موانع مختلفى هم وجود دارد كه با اختلاف ظروف و شرايط ، مانع از به نتيجه رسيدن مساعى مىشوند و اين موارد بيرون از حدّ شمارش و احصا هستند و وقتى همهء اين شرايط با هم جمع شده و موافقت داشته باشند آن وقت سعى و كوشش انسان به نتيجه مىرسد و روزى بدست مىآيد و توافق اين شرايط و علل همه مطيع يك مدبّر واحدند كه امر هستى و نظام آن را مطابق مشيّت بالغهء خود تدبير مىكند . و اين نظام عالم دلالت بر وحدانيّت ناظم و مدبّر آن دارد ، پس مدبّر عالم و روزى دهندهء خلائق همان خداى واحد و متعالى است كه آنها را آفريده\r\n\r\n[ آيهء ( 61 - 53 ) تشويق به توبه و وعدهء مغفرت 
  ]\r\n( 53 )  ( قُلْ يا عِبادِيَ الَّذِينَ أَسْرَفُوا عَلى أَنْفُسِهِمْ لا تَقْنَطُوا مِنْ رَحْمَةِ اللَّهِ إِنَّ اللَّهَ يَغْفِرُ الذُّنُوبَ جَمِيعاً إِنَّهُ هُوَ الْغَفُورُ الرَّحِيمُ  « 1 » ) : ( بگو : اى بندگان من كه بر نفس خود ستم و تجاوز نموده‌ايد از رحمت خدا نوميد مشويد كه خدا تمامى گناهان را مىآمرزد ، همانا او آمرزندهء مهربان است )\r\nدر اين آيه خداوند به رسولخدا امر مىكند تا براى تشويق كافران به اجابت دعوت حقّه او ، آنها را با نام ( بندگان من ) بخواند و نيز بدانند كه بنده و عبد خدايند و خدا مولاى آنهاست و حقّ مولا بر بنده‌اش اين است كه بنده از اوامر مولايش اطاعت كرده و او را عبادت كند و مولا هم حق دارد كه آنها را به اطاعت و عبادت خود دعوت نمايد .\r\nمراد از ( اسراف بر نفس ) تجاوز از حدّ بندگى و ارتكاب گناه است ( شرك و گناه كبيره و يا صغيره ) و مراد از ( قنوط ) نااميدى و يأس مىباشد .\r\n\r\n\r\n","description":"","footnote":"\r\n( 1 ) . در تفسير مجمع البيان نقل شده كه اين آيه درباره وحشى قاتل حمزه عليه السّلام نازل شد . در زمانيكه مىخواست ايمان بياورد امّا مىترسيد توبه‌اش پذيرفته نشود و با نزول اين آيه ترديدش بر طرف شد و اسلام آورد .\r\n","page_name":" 162 ","page_number":162},
  {"content":"\r\n\r\nبه هر حال در اينجا پيامبر خطاب به كفار و مشركين از جانب خداوند مىفرمايد : اى بندگان من كه با گناه و شرك بر نفس خود تجاوز و ستم نموده‌ايد ، از رحمت اخروى و مغفرت پروردگار نااميد نشويد و بدانيد آنچه را كه در جنب پروردگار كوتاهى نموده‌ايد مىتوانيد با توبه جبران كنيد ، چون خدا همهء گناهان حتّى شرك را هم با وجود توبهء حقيقى مىآمرزد ، چون او اللّه است كه آمرزنده و مهربان مىباشد ، پس مغفرت خدا عامّ است ، اما آمرزش گناهان هر كس سبب مىخواهد و به گزاف و بيهوده صورت نمىگيرد و سبب مغفرت به فرمودهء قرآن دو چيز است : 1 - توبه 2 - شفاعت . ولى چون اين آيه خطابش متوجّه عموم مردم اعم از كافر و مؤمن است ، و بطور مسلّم شفاعت به كفّار يا مشركين تعلق نمىگيرد ، لذا فقط يكى از اين دو سبب باقى مىماند كه همان توبه است چون شرك جز با توبه آمرزيده نمىشود ( به خلاف ساير گناهان كه با توبه يا شفاعت و يا هر دوى آنها مشمول مغفرت الهى قرار مىگيرند )\r\n( 54 )  ( وَ أَنِيبُوا إِلى رَبِّكُمْ وَ أَسْلِمُوا لَهُ مِنْ قَبْلِ أَنْ يَأْتِيَكُمُ الْعَذابُ ثُمَّ لا تُنْصَرُونَ )  :\r\n( به سوى پروردگارتان باز گرديد و تسليم او شويد ، قبل از آنكه عذاب بر سرتان بيايد و ديگر يارى نشويد )\r\n( انابه ) يعنى رجوع و برگشتن به سوى خدا يا توبه . و ( اسلام ) يعنى تسليم و منقاد گشتن در برابر اوامر خدا .\r\nدر ادامه خطاب به آنها ( مشركين و كفّار و ساير بندگان ) مىفرمايد با توبه بسوى پروردگارتان رجوع كنيد و تسليم اوامر او باشيد قبل از اينكه عذاب آخرت به شما برسد كه در آنصورت ديگر يارى نمىشويد ، چون آمرزش به شما نمىرسد و سبب آن معدوم است ، به دليل اينكه توبه كه از جانب شما محقّق نشده و شفاعت هم شامل شرك نمىشود .\r\n( 55 )  ( وَ اتَّبِعُوا أَحْسَنَ ما أُنْزِلَ إِلَيْكُمْ مِنْ رَبِّكُمْ مِنْ قَبْلِ أَنْ يَأْتِيَكُمُ الْعَذابُ بَغْتَةً وَ أَنْتُمْ لا تَشْعُرُونَ )  : ( و آنچه را كه از ناحيهء پروردگارتان نازل شده و بهترين حديث است ، پيروى كنيد قبل از اينكه عذاب بطور ناگهانى و در حالى كه بى\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nخبر هستيد به شما برسد )\r\nاين خطاب هم در ادامهء گفتار سابق ، عام است و شامل مؤمن و كافر مىگردد .\r\nمىفرمايد از بين آنچه از ناحيهء خدا نازل شده ، بهترينش را پيروى كنيد . و مراد از  ( أَحْسَنَ ما أُنْزِلَ )  خطابهايى است كه به طريقه به كار بردن حقّ عبوديّت در راه پيروى خطابهاى الهى اشاره مىكند و با باطن انسان سر و كار دارد ، چه آنها كه مربوط به عقايد است و چه آنها كه مربوط به اعمال مىباشد ، مانند دعوت به تقوى و اخلاص در دين و استغراق ذكر خدا و حبّ او ، چون پيروى از اين دعوتها انسان را به حياتى طيّب زنده مىكند و روح ايمان را در او مىدمد و اعمال او را صالح مىسازد و او را داخل در ولايت خدا مىنمايد و اين امر كرامتى است كه ما فوق آن كرامتى قابل تصوّر نيست .\r\nآنگاه به منظور ترساندن و تهديد آنها به اصلاح باطن و ظاهرشان به ايشان مىفرمايد قبل از اينكه ناگهان و غفلتا عذاب بر شما نازل شود و فرصت توبه و اصلاح از دست برود ، از اين خطابها و دعوات الهى پيروى كنيد .\r\n( 56 )  ( أَنْ تَقُولَ نَفْسٌ يا حَسْرَتى عَلى ما فَرَّطْتُ فِي جَنْبِ اللَّهِ وَ إِنْ كُنْتُ لَمِنَ السَّاخِرِينَ )  : ( بترسيد از روزى كه هر كس به خود مىگويد وااسفا بر من از آن كوتاهيها و تقصيراتى كه به درگاه خدا روا داشتم ، و براستى من از استهزاء كنندگان بودم )\r\nمراد از ( تفريط ) اهمال كارى و كوتاهى در انجام اعماليست كه بايد فورا به آن اقدام نمود ، تا زمانيكه كه وقت آن فوت شود . و ( جنب ) به معناى پهلو و عضو جانبى است ، اما ( جنب اللّه ) « 1 » به معناى جانب و ناحيهء خدا ، يعنى اعمالى كه بر بنده واجب است آنها را بجا آورد و مصداق آن عبادت خدا و پرهيز از نافرمانى اوست . لذا تفريط در جنب خدا به معناى كوتاهى در انجام عبادات و اقدام به نافرمانى و معصيت خداست .\r\nبه هر جهت در ادامهء خطابها مىخواهد بفرمايد : اگر من شما را به اين خطابها مخاطب مىكنم به جهت آنست كه بيم آن مىرود ( و يا نكند ) كه يكى از شما از روى ندامت و\r\n\r\n\r\n","description":"","footnote":"\r\n( 1 ) . در روايات بسيارى از ائمه اهل بيت عليه السّلام نقل شده كه ( جنب اللّه ) امير المؤمنين عليه السّلام و ساير ائمه مىباشند كه اين روايات از باب تطبيق مصداق بر آيه است .\r\n","page_name":" 164 ","page_number":164},
  {"content":"\r\n\r\nحسرت آنچه از او فوت شده ، در روز قيامت بگويد : واحسرتا ، از آن كوتاهيهايى كه من در جانب خدا كردم ، و براستى كه من از استهزاء كنندگان بودم .\r\nيعنى اين دعوتهاى من براى آنست كه قبل از رسيدن چنين روزى و اظهار ندامت در آن روز ، در همين دنيا توبه كنيد و تسليم اوامر الهى باشيد تا در قيامت به سعادت و فلاح برسيد .\r\n( 57 )  ( أَوْ تَقُولَ لَوْ أَنَّ اللَّهَ هَدانِي لَكُنْتُ مِنَ الْمُتَّقِينَ )  : ( و يا مىگويد : اگر خدا مرا هدايت كرده بود از پرهيزگاران بودم )\r\n( 58 )  ( أَوْ تَقُولَ حِينَ تَرَى الْعَذابَ لَوْ أَنَّ لِي كَرَّةً فَأَكُونَ مِنَ الْمُحْسِنِينَ )  : ( و يا وقتى عذاب را مىبيند مىگويد اى كاش مىتوانستم برگردم و از نيكوكاران باشم )\r\nدر ادامه مىفرمايد : و يا براى آنست كه نفسى نگويند اگر خدا مرا راهنمايى مىكرد از پرهيزگاران مىگشتم .\r\nو يا ، تا آن كه نكند كسى در هنگامى كه عذاب روز قيامت را مىبيند با حالت تمنّى و آرزو بگويد : اى كاش بازگشتى به دنيا بود تا در نتيجه من از شايستگان و نيكوكاران مىشدم . امّا به فرموده قرآن ، اين فقط كلامى است كه آن را به زبان جارى مىسازد و اگر بازگشتى هم برايش باشد ، باز هم همان اعمال سابق را اعاده مىكند  ( كَلَّا إِنَّها كَلِمَةٌ هُوَ قائِلُها )  « 1 » لذا ما اين خطابها و دعوتها را براى قطع بهانه و عذر كفار و اتمام حجّت بر آنها فرستاده‌ايم .\r\n( 59 )  ( بَلى قَدْ جاءَتْكَ آياتِي فَكَذَّبْتَ بِها وَ اسْتَكْبَرْتَ وَ كُنْتَ مِنَ الْكافِرِينَ )  :\r\n( آرى آيات من براى تو آمد و تو آيات مرا تكذيب كردى و از پذيرش آن تكبّر ورزيدى و از كافران بودى )\r\nاين آيه در ردّ كلام كفّار در آيهء سابق است . يعنى سخن كسى كه بگويد ( اگر خدا مرا هدايت كرده بود ، از پرهيزگاران مىشدم ) مردود است چون در زمان زندگى دنيوى او خداوند آياتش را بوسيلهء پيامبرش به او ابلاغ نموده ، اما شخص كافر و مستكبر از قبول آنها امتناع ورزيده و خودش هدايتى را كه به نزدش آمده ، رد كرده و ضلالت را برگزيده است .\r\n\r\n\r\n","description":"","footnote":"\r\n( 1 ) . سورهء مؤمنون ، آيه 100\r\n","page_name":" 165 ","page_number":165},
  {"content":"\r\n\r\n( 60 )  ( وَ يَوْمَ الْقِيامَةِ تَرَى الَّذِينَ كَذَبُوا عَلَى اللَّهِ وُجُوهُهُمْ مُسْوَدَّةٌ أَ لَيْسَ فِي جَهَنَّمَ مَثْوىً لِلْمُتَكَبِّرِينَ )  : ( و روز قيامت تكذيب كنندگان را مىبينى كه رويشان سياه است ، آيا در دوزخ جايى براى متكبّران نيست ؟ )\r\nكذب بر خدا همان شريك قرار دادن براى او و يا قول به فرزند داشتن خدا و يا بدعت گذاشتن در دين است . و تيرگى چهرهء آنها نشانهء ذلّت است كه جزاى تكبّر ورزيدن آنها در دنياست و به همين دليل هم در انتهاى آيه به استكبار آنها اشاره مىكند . پس مكذّبان آيات الهى در قيامت رو سياه هستند و به سزاى تكبّرشان با ذلّت و خوارى در دوزخ قرار مىگيرند .\r\n( 61 )  ( وَ يُنَجِّي اللَّهُ الَّذِينَ اتَّقَوْا بِمَفازَتِهِمْ لا يَمَسُّهُمُ السُّوءُ وَ لا هُمْ يَحْزَنُونَ )  : ( و خدا كسانى را كه تقوى پيشه كردند به سبب رستگاريشان نجات مىدهد و به چنين افرادى عذاب و بدى نمىرسد و اندوهناك نمىگردند )\r\n( مفازه ) يعنى فوز و ظفر يافتن و رسيدن به هدف .\r\nو علّت نجات آنها ، حكم رستگاريست كه خداوند بر ايشان رانده است و سبب رستگاريشان هم تقوا پيشگى آنها در دنياست كه همواره ملتزم اوامر الهى بوده و از نواهيش اجتناب كرده‌اند و به جهت همين نجات و رهايى كه خداوند برايشان رقم زده ، ديگر نه از خارج ناملايم و بدى به آنها مىرسد و نه از درون اندوهى آنها را آزار مىدهد .\r\n\r\n[ آيهء ( 75 - 62 ) اشاره به وحدانيّت خدا و وكيل بودن او بر همه چيز و بيان اشراق زمين در قيامت با نور پروردگار 
  ]\r\n( 62 )  ( اللَّهُ خالِقُ كُلِّ شَيْءٍ وَ هُوَ عَلى كُلِّ شَيْءٍ وَكِيلٌ )  : ( خدا آفرينندهء هر چيز است و او بر هر چيز وكيل است )\r\n( 63 )  ( لَهُ مَقالِيدُ السَّماواتِ وَ الْأَرْضِ وَ الَّذِينَ كَفَرُوا بِآياتِ اللَّهِ أُولئِكَ هُمُ الْخاسِرُونَ )  : ( كليدهاى آسمانها و زمين بدست اوست و آنان كه به آيات خدا كفر ورزيدند ، ايشان همان زيانكارانند )\r\nاين آيه اشاره به همان حقيقتى دارد كه قبلا مشركين به آن اعتراف كردند ، آنجا كه فرمود : ( اگر از ايشان بپرسى ، چه كسى آسمانها و زمين را آفريده است ، هر آينه مىگويند : خدا ) و اينجا نيز از خالق بودن خداوند مقدمه چينى مىكند تا مسأله تدبير و ربوبيّت را اثبات نمايد ، ابتدا از همين كه خلقت همه موجودات منتهى به خداست ، نتيجه\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nمىشود كه خدا مالك همه آنهاست ، و هيچ موجودى مالك خود و هيچ چيز ديگرى نيست ، مگر آنكه خدا آن را به او تمليك نموده باشد . پس خداى سبحان وكيل همهء موجودات و قائم مقام آنها و مدبّر امر ايشان خواهد بود ، يعنى خداى سبحان يگانه ربّ و مدبّر عالم است .\r\nو اينكه كليدهاى خزائن آسمانها و زمين بدست اوست ، كنايه از اين است كه خداوند مالك خزائن غيبى است كه نظام و تدبير موجودات از آنجا ظهور مىيابد و به عالم شهود منتقل مىشود و هستى موجودات و ارزاقشان و عمر و اجلشان همه از آن خزائن نشأت مىگيرد و همين امر مالكيّت بر خزائن تعليل وكيل بودن خدا نسبت به همهء موجودات است و به همين دليل هم ( واو ) عاطفه ميان اين دو عبارت نيامده است .\r\nدر ادامه مىفرمايد ، حال كه حجّتها و آيات همهء دالّ بر خالقيّت و مالكيّت و ربوبيّت خداى واحد است ، كسانى كه به آيات پروردگارشان كفر ورزيده و او را در امر ربوبيّت يگانه نشمارند و او را عبادت نكنند ، به حقيقت زيانكار هستند .\r\n( 64 )  ( قُلْ أَ فَغَيْرَ اللَّهِ تَأْمُرُونِّي أَعْبُدُ أَيُّهَا الْجاهِلُونَ )  : ( بگو اى جاهلان آيا مرا امر مىكنيد كه غير خداى واحد را عبادت كنم ؟ )\r\n( 65 )  ( وَ لَقَدْ أُوحِيَ إِلَيْكَ وَ إِلَى الَّذِينَ مِنْ قَبْلِكَ لَئِنْ أَشْرَكْتَ لَيَحْبَطَنَّ عَمَلُكَ وَ لَتَكُونَنَّ مِنَ الْخاسِرِينَ )  : ( با اينكه بر تو و انبياء قبل از تو وحى شد كه اگر شرك بورزى ، عملت باطل و بدون اجر مىشود و يقينا از زيانكاران خواهى بود )\r\n( 66 )  ( بَلِ اللَّهَ فَاعْبُدْ وَ كُنْ مِنَ الشَّاكِرِينَ )  : ( بلكه فقط خدا را بپرست و از شكرگزاران باش )\r\nبعد از اينهمه حجّت‌هاى آشكار بر توحيد الوهيّت و ربوبيّت خدا ، در اينجا خداوند به رسول گرامى خود دستور مىدهد مشركينى كه آن جناب را امر به پرستش بتها مىكردند ، مخاطب قرار داده و بفرمايد ، آيا بعد از اينهمه دلايل و حجّتهاى آشكار باز هم شما مرا به پرستش بتها فرمان مىدهيد و غير خدا را عبادت مىكنيد ؟ و آيا اين پيشنهاد به غير از جهل ناشى از امر ديگرى مىتواند باشد ؟\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nآنگاه خداوند مىفرمايد : سوگند مىخورم كه اين معنا به تو و ساير پيامبران قبل تو وحى شد كه اگر شرك بورزيد ، اعمالتان باطل و بىاجر گشته و از زيانكارانى خواهيد بود ، كه به آيات الهى كفر ورزيده و از حجتهاى آن اعراض كرده‌اند . پس صرف معصوم بودن انبياء موجب ساقط شدن تكليف از آنها نمىشود و معصوم كسى است كه بتواند گناه كند ، امّا به سبب علم به آثار و تبعات گناه ، هرگز مرتكب آن نشود . لذا عصمت از شئون مقام علم است و منافاتى با اختيار كه از شئون مقام عمل است ندارد . و بديهى است كه علم قطعى به مفسدهء گناه ، كه مانع از صدور آن گناه از شخص عالم مىشود ، منافاتى با اينكه آن شخص صاحب اختيار باشد ندارد . مثلا كسى كه علم قطعى دارد به اينكه خوردن سم باعث مرگ و يا بيمارى مىشود ، سم را نمىخورد و علم او مانع قطعى از خوردن سم است . امّا لازمه اين منع اين نيست كه خوردن سم از جانب او محال باشد يا وى در خوردن سم مختار نباشد . لذا باز هم صحيح است كه به او بگوييم : از خوردن سم اجتناب كن . به همين جهت در آيه بعدى پيامبر صلّى اللّه عليه و إله و سلم امر مىنمايد كه فقط خدا را بپرستد و از شكرگزاران باشد ( يعنى همان كسانى كه شكر نعمت خود را در مرحلهء علم و عمل آشكار مىنمايند . )\r\n( 67 )  ( وَ ما قَدَرُوا اللَّهَ حَقَّ قَدْرِهِ وَ الْأَرْضُ جَمِيعاً قَبْضَتُهُ يَوْمَ الْقِيامَةِ وَ السَّماواتُ مَطْوِيَّاتٌ بِيَمِينِهِ سُبْحانَهُ وَ تَعالى عَمَّا يُشْرِكُونَ )  : ( و خدا را آنطور كه حقّ شناسايى اوست ، نشناخته‌اند با اينكه در روز قيامت تمام زمين در قبضهء قدرت اوست و آسمانها به دست او در هم پيچيده مىشود ، منزّه و برتر است خدا از آنچه به او شرك مىورزند ) ( قدر ) ، يعنى مقدار و اندازه هر چيز به طور استعاره در امور معنوى و مقام و منزلت نيز به كار مىرود . مىفرمايد مردم آنطور كه بايد خدا را نمىشناسند ، چون معاد و بازگشت همه چيز بسوى خدا را درك نكرده‌اند ، زيرا در روز قيامت تمامى اسباب از سببيّت مىافتند و دست خلق از همهء آنها كوتاه مىشود فقط يك سبب مىماند كه آن هم خداى سبحان است و هيچ مؤثرى جز او در عالم نيست . و او در آن روز زمين و هر چه در آنست را قبضه مىكند و آسمانها را در هم مىپيچد و تسلّط تام و كامل بر همه آنها دارد\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nچون ملك و امر و حكم و سلطه از آن اوست ، همچنانكه در دنيا نيز او حاكم و مالك و مسلّط بر همه موجودات بود ، لكن اهل دنيا از اين معانى غافل بودند و در آخرت برايشان ظهور و بروز مىيابد . در ادامه خداى متعال را از شركهايى كه مشركين ورزيده و غير او را شريك در ربوبيّت و الوهيّت خدا مىدانستند و تدبير عالم را به آلهه نسبت مىدادند ، منزّه مىدارد . و آنها با اين اعمالشان به خدا نسبت عجز داده و معاد را انكار كرده‌اند و انكار معاد عين انكار ربوبيّت است ، چون ربّى كه بازگشت خلائق به سويش نباشد از معناى ربوبيّت خاليست و رب محسوب نمىشود .\r\n( 68 )  ( وَ نُفِخَ فِي الصُّورِ فَصَعِقَ مَنْ فِي السَّماواتِ وَ مَنْ فِي الْأَرْضِ إِلَّا مَنْ شاءَ اللَّهُ ثُمَّ نُفِخَ فِيهِ أُخْرى فَإِذا هُمْ قِيامٌ يَنْظُرُونَ )  : ( و روزيكه در صور دميده مىشود و ناگهان هر جنبنده‌اى در آسمانها و هر كس كه در زمين است مىميرد ، مگر كسى كه خدا خواسته باشد ، سپس نفخه‌اى ديگر در آن دميده مىشود كه ناگهان همه به حالت قيام درآمده و خيره نگاه مىكنند )\r\nظاهرا نفخه دو بار صورت مىگيرد ، يك بار براى مردن همهء جانداران و يك بار هم براى زنده شدن و بعث آنها . ( صعق ) به معناى بيهوشى و غش كردن و يا مردن است . و افراد استثناء شده همان ارواح هستند ، چون مرگ عبارتست از جدايى روح از جسد و اين امر تنها در جانداران داراى جسد تصور دارد ، اما ارواح نمىميرند و اين معنا از روايات اهل بيت عليه السّلام استفاده مىشود .\r\nبه هر جهت يك بار در صور دميده مىشود و همه جانداران ( به غير از ارواح ) مىميرند و آنگاه مجددا در صور نفخهء ديگرى دميده مىشود و ناگهان همه از قبرها برمىخيزند و منتظر امر الهى مىايستند تا ببينند چه رفتارى با ايشان مىشود ، و يا مبهوت و متحيّر نگاه مىكنند .\r\n( 69 )  ( وَ أَشْرَقَتِ الْأَرْضُ بِنُورِ رَبِّها وَ وُضِعَ الْكِتابُ وَ جِيءَ بِالنَّبِيِّينَ وَ الشُّهَداءِ وَ قُضِيَ بَيْنَهُمْ بِالْحَقِّ وَ هُمْ لا يُظْلَمُونَ )  : ( و زمين به نور پروردگارش تابنده مىگردد و كتاب پيش رو قرار داده مىگردد و پيامبران و شهدا آورده مىشوند و ميان مردم به حق داورى مىگردد و كسى ستم كرده نمىشود )\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nيعنى در قيامت پرده‌ها كنار مىرود و حقيقت اشياء و واقعيت اعمال خير و شر ، اطاعت يا معصيت ، حق يا باطل ظهور و بروز مىيابد ، بطوريكه ناظران حقيقت هر چيزى را مىبينند ، چون اشراق هر چيز ، ظهور آن بوسيله نور است و چون ظهور دهنده و تنها سبب در آن روز خداى سبحان است ، پس اشياء در آن روز با نورى كه از خداى متعال كسب كرده‌اند ، روشن مىشوند و مراد از زمين ، كرهء زمين و همه موجودات و متعلّقات آن است .\r\nو منظور از كتابى كه نهاده مىشود همان لوح محفوظ است كه به حق بر عليه خلايق سخن مىگويد و نامه عمل آنها از آن استنساخ مىشود  ( هذا كِتابُنا يَنْطِقُ عَلَيْكُمْ بِالْحَقِّ إِنَّا كُنَّا نَسْتَنْسِخُ ما كُنْتُمْ تَعْمَلُونَ  « 1 » ) و آوردن انبياء براى پرسش از انجام رسالت الهى است همچنانكه فرمود  ( وَ لَنَسْئَلَنَّ الْمُرْسَلِينَ  « 2 » هر آينه از پيامبران پرسش خواهيم كرد ) و آوردن شهداء يا گواهان اعمال براى آنست كه آنچه از اعمال قوم خود ديده و تحمّل كرده‌اند ، اداء كنند و بيان نمايند همچنانكه فرمود :  ( إِذا جِئْنا مِنْ كُلِّ أُمَّةٍ بِشَهِيدٍ  « 3 » آن زمان كه از هر امّتى گواهى مىآوريم ) و آنگاه ميان خلايق در خصوص آنچه درباره‌اش اختلاف مىكردند به حق داورى مىشود و هيچ كس ذرّه‌اى ستم نمىبيند همچنانكه فرمود  ( وَ ما رَبُّكَ بِظَلَّامٍ لِلْعَبِيدِ  « 4 » و پروردگارت ظالم نسبت به بندگان نيست )\r\n( 70 )  ( وَ وُفِّيَتْ كُلُّ نَفْسٍ ما عَمِلَتْ وَ هُوَ أَعْلَمُ بِما يَفْعَلُونَ )  : ( و هر نفسى آنچه را انجام داده بطور كامل دريافت مىكند و خدا نسبت به آنچه مىكردند داناتر است )\r\nيعنى در قيامت خود اعمال به صاحبانشان داده مىشود ، نه جزا و پاداش آن و اين عين عدل است و هيچ شكّى در عادلانه بودن جزا در آن روز باقى نمىگذارد ، و خداوند علم مطلق به همه اعمال خلايق دارد ، لذا آوردن شهداء ، انبياء و نهادن كتاب به جهت آن نيست كه خدا از اعمال بندگانش بىاطلاع است و محتاج است تا آگاهان و گواهان\r\n\r\n\r\n","description":"","footnote":"\r\n( 1 ) . سورهء جاثيه آيه 29\r\n( 2 ) . سورهء اعراف ، آيه 6 .\r\n( 3 ) . سورهء نساء ، آيه 41 .\r\n( 4 ) . سورهء فصلّت ، آيه 46 .\r\n","page_name":" 170 ","page_number":170},
  {"content":"\r\n\r\nبيايند و برايش بيان كنند ، بلكه براى دفع عذر و اتمام حجّت بر خلائق است و نيز براى آنكه حكمش بر اساس عدالت و قسط اجرا شود .\r\n( 71 )  ( وَ سِيقَ الَّذِينَ كَفَرُوا إِلى جَهَنَّمَ زُمَراً حَتَّى إِذا جاؤُها فُتِحَتْ أَبْوابُها وَ قالَ لَهُمْ خَزَنَتُها أَ لَمْ يَأْتِكُمْ رُسُلٌ مِنْكُمْ يَتْلُونَ عَلَيْكُمْ آياتِ رَبِّكُمْ وَ يُنْذِرُونَكُمْ لِقاءَ يَوْمِكُمْ هذا قالُوا بَلى وَ لكِنْ حَقَّتْ كَلِمَةُ الْعَذابِ عَلَى الْكافِرِينَ )  : ( و كسانى كه كافر شدند دسته دسته به سوى جهنّم رانده مىشوند تا آنكه به كنار دوزخ برسند و درها به رويشان گشوده شود ، آنوقت خازنان جهنم به آنها مىگويند : آيا رسولانى از جنس خود شما به سويتان نيامدند كه آيات پروردگارتان را بر شما بخوانند و شما را از ملاقات امروزتان بيم دهند ؟\r\nمىگويند : بله آمدند و ليكن كلمهء عذاب بر عليه كافران محقّق شده بود )\r\nمىفرمايد : در قيامت كفّار را گروه گروه از پشت سر به سوى جهنم مىرانند و وقتى به كنار جهنم مىرسند هفت در جهنّم گشوده مىشود و آنوقت ملائكه و خازنان موكّل بر دوزخ از روى ملامت و انكار به كافران مىگويند : آيا رسولانى از جنس خودتان بسوى شما فرستاده نشد تا آيات پروردگارتان را كه دالّ بر توحيد و وجوب عبادت رب العالمين بود ، برايتان بخوانند و شما را از عذاب و وحشت ملاقات چنين روزى بترسانند ؟ و كافران از روى ناچارى اقرار مىكنند ، چرا چنين رسولانى براى ما آمدند ولى ما كفر ورزيديم و آنها را انكار كرديم و در نتيجه فرمان و حكم ازلى خدا دربارهء كفّار محقّق شد و ما امروز راهى دوزخ شديم . و آن حكم همان كلام پروردگار در ابتداى هبوط آدم به زمين است كه خطاب به او فرمود  ( وَ الَّذِينَ كَفَرُوا وَ كَذَّبُوا بِآياتِنا أُولئِكَ أَصْحابُ النَّارِ هُمْ فِيها خالِدُونَ  « 1 » و كسانى كه كافر شده و آيات ما را تكذيب كردند آنها اهل آتشند و در آن جاودانه خواهند بود )\r\n( 72 )  ( قِيلَ ادْخُلُوا أَبْوابَ جَهَنَّمَ خالِدِينَ فِيها فَبِئْسَ مَثْوَى الْمُتَكَبِّرِينَ )  : ( پس به آنها گفته شود ، از هر در به دوزخ وارد شويد ، در حالى كه كه در آن جاودانه‌ايد و آنجا چه بد جايگاهى است براى متكبّران )\r\n\r\n\r\n","description":"","footnote":"\r\n( 1 ) . سورهء بقره ، آيه 39 .\r\n","page_name":" 171 ","page_number":171},
  {"content":"\r\n\r\nظاهرا بعد از آن گفتگو خازنان جهنّم به كافران مىگويند : از درهاى دوزخ وارد شويد كه همواره در آن جاودانه خواهيد بود و اينجا چه مقّر بدى است براى معاندين با حق و كسانى كه از روى تكبّر حق را تكذيب كرده‌اند .\r\n( 73 )  ( وَ سِيقَ الَّذِينَ اتَّقَوْا رَبَّهُمْ إِلَى الْجَنَّةِ زُمَراً حَتَّى إِذا جاؤُها وَ فُتِحَتْ أَبْوابُها وَ قالَ لَهُمْ خَزَنَتُها سَلامٌ عَلَيْكُمْ طِبْتُمْ فَادْخُلُوها خالِدِينَ )  : ( و كسانى كه از پروردگارشان تقوى داشتند دسته دسته بسوى بهشت رانده مىشوند تا وقتى كه نزديك آن شوند درهايش گشوده شود و خازنان بهشت به آنان مىگويند : سلام بر شما كه پاك بوديد پس براى هميشه داخل بهشت شويد )\r\nيعنى در قيامت كسانى را كه از انتقام پروردگار خود پرهيز و پروا داشتند ، دسته دسته به سوى بهشت مىرانند تا وقتى كه به آنجا مىرسند و درها برويشان گشوده مىگردد و ملائكه موكّل بر بهشت در حالى كه از آنها استقبال مىكنند به ايشان خوشامد گفته و مىگويند : درود بر شما ، همگى در سلامت مطلق خواهيد بود و جز آنچه مايهء خشنودى شماست نخواهيد ديد ، اين به سبب آنست كه شما پاك و مطهّر بوديد و اثر پاكى شما اين است كه جاودانه در بهشت زندگى كنيد ، پس گوارايتان باد .\r\n( 74 )  ( وَ قالُوا الْحَمْدُ لِلَّهِ الَّذِي صَدَقَنا وَعْدَهُ وَ أَوْرَثَنَا الْأَرْضَ نَتَبَوَّأُ مِنَ الْجَنَّةِ حَيْثُ نَشاءُ فَنِعْمَ أَجْرُ الْعامِلِينَ )  : ( و گفتند : ستايش مخصوص خداست كه وعدهء خود را وفا كرد و زمين را ميراث ما قرار داد تا در هر جاى بهشت كه بخواهيم منزل كنيم و چه خوب است پاداش اهل عمل )\r\nيعنى مردم پرهيزگار پس از ورود به بهشت خدا را حمد و سپاس گفته ، مىگويند :\r\nستايش مخصوص خداييست كه وعدهء خود را كه توسط انبيائش به ما داده بود وفا كرد .\r\nكه آن وعده مكرّر در قرآن آمده و فرموده  ( لِلَّذِينَ اتَّقَوْا عِنْدَ رَبِّهِمْ جَنَّاتٌ  « 1 » ) و نيز مىگويند : ستايش او را كه زمين بهشت را ميراث ما قرار داد ( چون كافران بهشتى را كه خداوند براى همهء بندگانش قرار داده بود با عمل كفر آميزشان از كف دادند و در نتيجه\r\n\r\n\r\n","description":"","footnote":"\r\n( 1 ) . سورهء آل عمران ، آيه 15 .\r\n","page_name":" 172 ","page_number":172},
  {"content":"\r\n\r\nبهشت از آنها به اهل تقوى به ارث رسيد و سهمشان نصيب پرهيزكاران شد . )\r\nو ما در بهشت در هر جا كه بخواهيم مسكن مىگزينيم و اختيار كامل داريم و هر چه بخواهيم در اختيار ماست و چه خوب است اجر كسانى كه براى خدا به نيكى عمل كردند و اين كلام آخر ادامه سخن اهل بهشت است و شايد هم گفتار خداى متعال باشد .\r\n( 75 )  ( وَ تَرَى الْمَلائِكَةَ حَافِّينَ مِنْ حَوْلِ الْعَرْشِ يُسَبِّحُونَ بِحَمْدِ رَبِّهِمْ وَ قُضِيَ بَيْنَهُمْ بِالْحَقِّ وَ قِيلَ الْحَمْدُ لِلَّهِ رَبِّ الْعالَمِينَ )  : ( و فرشتگان را مىبينى كه پيرامون عرش الهى مىچرخند و با ستايش ، پروردگارشان را تسبيح مىگويند و ميان آنها به حق داورى مىگردد و گفته شود : ستايش مخصوص پروردگار جهانيان است )\r\n( عرش ) يعنى مقامى كه اوامر و فرامين الهى از آنجا صادر مىشود و بوسيله آنها امر عالم را تدبير مىنمايند . ( حافين ) يعنى احاطه كنندگان و حلقه زنندگان به دور چيزى و ( ملائكه ) مجريان مشيّت خدا و عاملان به امر او هستند .\r\nمىفرمايد : تو در آن روز ملائكه را مىبينى كه گرداگرد عرش طواف مىكنند تا اوامر خدا را اجرا كنند و سرگرم تسبيح خدا و حمد او هستند .\r\nو آنگاه با صدور حكم الهى ، ميان جميع مخلوقات داورى مىشود كه مراد از آن جميع جزئياتى است كه از ساعت بعث تا موقف حساب و جزا بر اهل محشر مىرود . و آنگاه ، ملائكه يا متقّين و يا جميع خلائق « 1 » در مقام امتنان و سپاس الهى بر آمده و او را به ثنائى جميل و عام ستايش مىكنند چون او هيچ كارى نمىكند جز آنكه آن كار زيبا و نيكوست و منجمله همين داورى او در ميان خلائق ، امرى جميل و پسنديده است كه سزاوار ثنا مىباشد ، امّا احتمالا گوينده اين قول همان متقّين هستند چون قرآن در جاى ديگر از قول آنها نقل مىكند  ( وَ آخِرُ دَعْواهُمْ أَنِ الْحَمْدُ لِلَّهِ رَبِّ الْعالَمِينَ  « 2 » آخرين سخن آنها اين است كه مىگويند : ستايش مخصوص پروردگار عالميان است ) و اين كلام خاتمه و انجام آخرين روز خلقت است .\r\n\r\n\r\n","description":"","footnote":"\r\n( 1 ) . مطابق تفسير روح المعانى ج 24 .\r\n( 2 ) . سورهء يونس ، آيه 10 .\r\n","page_name":" 173 ","page_number":173},
  {"content":"\r\n\r\n\r\nسورهء غافر ( مؤمن )\r\n بِسْمِ اللَّهِ الرَّحْمنِ الرَّحِيمِ \r\nغرض سوره : بيان استكبار كافران و مجادلهء باطل آنها بر عليه حق و ذكر عاقبت مكذّبين و بيان حجّتهايى بر ربوبيّت و الوهيّت پروردگار و دعوت نمودن پيامبر صلّى اللّه عليه و إله و سلم به صبر و وعدهء نصرت به آن حضرت .\r\n\r\n[ آيهء ( 12 - 1 ) بيان احاطه علم و صفات جمال پروردگار و دعاى ملائكه دربارهء مؤمنان 
  ]\r\n( 1 )   ( حم )   : ( حاء ميم ) از حروف مقطعه و رموز قرآنيست كه گفته مىشود به معناى اسماى حسناى حميد و مجيد مىباشد )\r\n( 2 )  ( تَنْزِيلُ الْكِتابِ مِنَ اللَّهِ الْعَزِيزِ الْعَلِيمِ )  : ( كتابى است نازل شده از ناحيه خداوند عزيز و عليم )\r\n( 3 )  ( غافِرِ الذَّنْبِ وَ قابِلِ التَّوْبِ شَدِيدِ الْعِقابِ ذِي الطَّوْلِ لا إِلهَ إِلَّا هُوَ إِلَيْهِ الْمَصِيرُ )  : ( آمرزنده گناه و پذيرنده توبه و شديد العقاب و نيرومند ، كه هيچ معبودى جز او نيست و بازگشت به سوى اوست )\r\nمىفرمايد اين قرآن كتابى است كه از جانب خداوند عزيز و عليم نازل شده و اشاره به اين دو نام ، بقول بعضى از مفسران « 1 » براى دلالت بر اعجاز و انواع علوم قرآنست كه فهم بشر از درك آن عاجز است امّا به نظر ما وجه صحيح آنست كه چون اين سوره پيرامون انكار منكرين و جدال باطل و جاهلانهء آنها بر عليه آيات الهى بحث مىكند ، در\r\n\r\n\r\n","description":"","footnote":"\r\n( 1 ) . تفسير روح المعانى ج 24\r\n","page_name":" 174 ","page_number":174},
  {"content":"\r\n\r\nاينجا با اين دو صفت از پروردگار ياد مىكند تا اشاره كند كه اين قرآن از ناحيه كسى به آنها نازل شده كه عزيز مطلق است و هرگز كسى بر او غالب نمىشود و علم او آميخته با جهل و ضلالت نيست ، لذا كفّار با جدال جاهلانه خود تاب مقاومت در برابر او را ندارند ، و نيز او خدايى است كه همواره گناهان بندگان خود را مىآمرزد و توبهء آنها را مىپذيرد ، و از طرف ديگر در برابر مستكبران شديد العقاب و منتقم است و آنها را به سختى مجازات و عقوبت مىنمايد و نيز صاحب انواع انعامات طولانى مدّت مىباشد ، پس اساس تنزيل قرآن مبنى بر دعوت حق و علم و نيز مبتنى بر مضامين اين چهار اسم مبارك الهى مىباشد .\r\nتوضيح اينكه عالم انسانى از نظر برخوردارى از نعمات الهى يك عالم است . امّا از حيث زندگى آخرت انسانها به دو گروه شقى و سعيد منقسم مىشوند و خداوند به جزئيّات و خصوصيّات و اعمال خلقش آگاه است و هر فردى را كه لياقت آمرزش دارد مىآمرزد و توبهء هر كس را كه حقيقتا به سويش رجوع كند مىپذيرد و از طرف ديگر هر كس را كه مستحقّ عقاب است مجازات و عقوبت مىنمايد .\r\nو هيچ معبودى جز او نيست ، آنگاه مىفرمايد : پس واجب است كه انسانها فقط مرا بپرستند و آنگاه به اين نكته اشاره مىكند كه معاد و بازگشت نهايى بسوى اوست ، چون اعتقاد به روز حساب و مسأله معاد ، خوف از عقاب و اميد ثواب را بدنبال دارد و علّت عمده و انگيزهء اصلى عبادت و پرستش هم همين خوف و رجاء است .\r\n( 4 )  ( ما يُجادِلُ فِي آياتِ اللَّهِ إِلَّا الَّذِينَ كَفَرُوا فَلا يَغْرُرْكَ تَقَلُّبُهُمْ فِي الْبِلادِ )  : ( در آيات خدا جدال نمىكنند مگر كسانى كه كافر شدند ، پس غوطه‌ور شدنشان در ناز و نعمت تو را نفريبد )\r\nمىفرمايد در آيات ( باهر ) و آشكار الهى فقط كسانى جدال مىكنند كه كافر شده‌اند و هدفشان نابود كردن حقّى است كه از جانب علم خدا نازل شده و مجادلهء آنها براى روشن شدن حق نيست ، بلكه مجادلهء باطل است و كفّار كسانى هستند كه كفر و انكار در دلهايشان رسوخ كرده ، آنگاه خطاب به رسولخدا صلّى اللّه عليه و إله و سلم مىفرمايد انتقال آنها از نعمتى به\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nنعمت ديگر و برخوردارى آنها از صحّت و عافيت و انواع نعمات تو را نفريبد و نپندارى كه آنها ما را به عجز و ستوه در آورده‌اند ، بلكه اين بهره‌مندى آنها به ارادهء ما و به جهت استدراج و امهال آنهاست .\r\n( 5 )  ( كَذَّبَتْ قَبْلَهُمْ قَوْمُ نُوحٍ وَ الْأَحْزابُ مِنْ بَعْدِهِمْ وَ هَمَّتْ كُلُّ أُمَّةٍ بِرَسُولِهِمْ لِيَأْخُذُوهُ وَ جادَلُوا بِالْباطِلِ لِيُدْحِضُوا بِهِ الْحَقَّ فَأَخَذْتُهُمْ فَكَيْفَ كانَ عِقابِ )  : ( قبل از ايشان هم قوم نوح و احزابى كه بعد از ايشان بودند ، آيات خدا را تكذيب كردند و هر امّتى قصد جان پيامبر خود را كرد تا او را بگيرند و با حربهء باطل عليه حق مجادله نمودند تا حق را از بين ببرند و من ايشان را با عذاب خود گرفتم ، پس عذاب من چگونه بود ؟ )\r\nاين آيه جواب از توّهم و سؤال مقدّر است كه ممكن است به ذهن شنونده خطور كند كه : چگونه است ما مىبينيم هميشه كفّار و مستكبران غالب مىشوند و باطل خود را به پيش مىبرند ؟ حاصل جواب اين است كه : امّتهاى سابق چون قوم نوح و گروههاى بعد از ايشان مانند عاد و ثمود و قوم لوط و غير آنها ، همه مانند كفّار امروزى كارشان تكذيب و انكار بوده و حتّى قصد قتل يا اخراج پيامبرانشان را كردند تا به اين ترتيب حقّى را كه از جانب خدا آمده زايل سازند ، امّا عذاب خدا آنها را مهلت نداده و ايشان را مستأصل نموده و هيچ ياور و معينى هم نداشته‌اند و اين قضاى الهى دربارهء همهء كفّار رانده شده .\r\nپس توهّم اينكه كفّار اراده‌شان بر اراده خدا غالب شده و يا او را به عجز آورده‌اند توهّمى باطل است .\r\n( 6 )  ( وَ كَذلِكَ حَقَّتْ كَلِمَةُ رَبِّكَ عَلَى الَّذِينَ كَفَرُوا أَنَّهُمْ أَصْحابُ النَّارِ )  : ( و اينچنين كلمه پروردگارت بر عليه كافران محقّق شده كه آنها اهل آتشند )\r\nخطاب به رسولخدا صلّى اللّه عليه و إله و سلم مىفرمايد : همانطور كه خدا تكذيب كنندگان امّتهاى گذشته را به عذاب دنيا دچار كرد ، كلمهء عذاب آخرت نيز بر آنها و بر كفّار قوم تو حتمى شده و آنها اهل آتش خواهند بود ، و اين كلام در مقام دلگرمى و تأييد رسولخدا صلّى اللّه عليه و إله و سلم است .\r\n( 7 )  ( الَّذِينَ يَحْمِلُونَ الْعَرْشَ وَ مَنْ حَوْلَهُ يُسَبِّحُونَ بِحَمْدِ رَبِّهِمْ وَ يُؤْمِنُونَ بِهِ وَ يَسْتَغْفِرُونَ لِلَّذِينَ آمَنُوا رَبَّنا وَسِعْتَ كُلَّ شَيْءٍ رَحْمَةً وَ عِلْماً فَاغْفِرْ لِلَّذِينَ تابُوا وَ اتَّبَعُوا \r\n\r\n","description":"","footnote":"","page_name":" 176 ","page_number":176},
  {"content":"\r\n\r\n سَبِيلَكَ وَ قِهِمْ عَذابَ الْجَحِيمِ )  : ( آنان كه عرش را حمل مىكنند ، و آنها كه پيرامون عرش هستند ، پروردگار خود را حمد و تسبيح مىگويند و به او ايمان دارند و براى كسانى كه ايمان آورده‌اند استغفار مىكنند كه : اى پروردگار ما وسعت و رحمت و علم تو همه چيز را فراگرفته ، پس كسانى را كه توبه كردند و از راه تو پيروى نمودند بيامرز و آنها را از عذاب جهنم حفظ فرما )\r\nظاهرا حاملان عرش هم از جنس ملائكه هستند و عرش نيز چنانچه بارها گفتيم مصدر صدور همه احكام الهى و اوامرى است كه تدبير عالم بوسيلهء آن صورت مىگيرد و ملائكه پيرامون عرش ، ملائكه مقرّب درگاه الهى هستند كه همواره به تسبيح و تحميد پروردگارشان اشتغال دارند و او را در ربوبيّت و الوهيّت يگانه مىشمارند و به وحدانيّت پروردگارشان ايمان دارند ( پس پندار مشركين كه ملائكه را عبادت مىكنند باطل است ) و از خداى سبحان مىخواهند تا هر كس را ايمان آورده بيامرزد و در مقام استغفار ، خدا را به وسعت علم و رحمت ستوده‌اند ، يعنى اى خدايى كه علم و رحمت مطلق دارى و حاجت همه محتاجان را به رحمت خود مىشناسى ، كسانى را كه با ايمان و توبه و بسوى تو رجوع مىكنند و از راه تو كه شريعت اسلام است پيروى مىنمايند ، بيامرز و آنها را از عذاب جهنم حفظ فرما كه اين همان غايت و غرض نهايى مغفرت است .\r\n( 8 )  ( رَبَّنا وَ أَدْخِلْهُمْ جَنَّاتِ عَدْنٍ الَّتِي وَعَدْتَهُمْ وَ مَنْ صَلَحَ مِنْ آبائِهِمْ وَ أَزْواجِهِمْ وَ ذُرِّيَّاتِهِمْ إِنَّكَ أَنْتَ الْعَزِيزُ الْحَكِيمُ )  : ( پروردگارا ايشان را در بهشتهاى جاويدى كه به ايشان وعده داده‌اى داخل فرما ، هم ايشان را و هم پدران و همسران و ذرّيات ايشان را كه صلاحيّت دارند ، به درستى كه فقط تو عزيز حكيمى )\r\nادامهء گفتار و استغفار ملائكه براى مؤمنان است كه براى جلب عطوفت الهى كلمهء ( ربّنا ) را تكرار مىكنند و از او مىخواهند وعده‌هايى را كه به زبان انبيائش و در كتب آسمانى به اهل ايمان داده است وفا كند و آنان را در آن بهشتهاى موعود وارد نمايد .\r\nو اين خواست را گذشته از آنها شامل پدران و همسران و فرزندان ايشان كه صلاحيّت دخول در بهشت را دارند ، نيز مىنمايند . امّا خود آنها را متبوع و مقتدا و همسران و ذريّه\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nو پدرانشان را تابع آنها خوانده‌اند ، چون ظاهرا خود ايشان در ايمان و عمل به كمال رسيده‌اند ولى پيروان و ذريّه آنها در مقام و منزلت پايينتر از طائفه اوّلند و ايمانى ضعيف و ناقص و اعمالى اندك دارند ، امّا به طائفه اوّل و كاملان منسوبند . و به همين دليل ملائكه آنها را هم در دعاى خود به طائفه اوّل ملحق نموده‌اند . و آنگاه در مقام تعليل درخواستهاى خود مىگويند : خدايا فقط تو عزيز و حكيمى ، پس هر چه اراده كنى و رحمت خود را به هر كس بدهى ، كسى نمىتواند مانع و رادع تو باشد و حكم تو مطابق مصلحت و حكمت مىباشد .\r\n( 9 )  ( وَ قِهِمُ السَّيِّئاتِ وَ مَنْ تَقِ السَّيِّئاتِ يَوْمَئِذٍ فَقَدْ رَحِمْتَهُ وَ ذلِكَ هُوَ الْفَوْزُ الْعَظِيمُ )  : ( و آنان را از بديها حفظ كن كه هر كس كه تو او را از بديها حفظش كنى ، براستى به او رحمت نموده‌اى و اين همان رستگارى عظيم است )\r\nدر ادامه ملائكه از خداوند درخواست مىنمايند كه مؤمنان و متّقين را از اهوال و شدايدى كه در روز قيامت همه با آن مواجهند ، حفظ فرمايد و آنگاه اين حفظ و وقايه را به رحمت الهى نسبت مىدهند و مىگويند هر كس را كه تو او را از هراسهاى روز قيامت حفظ نمايى حقيقتا به او رحمت نموده‌اى و اين همان رستگارى بزرگ است همچنانكه مىفرمايد  ( فَمَنْ زُحْزِحَ عَنِ النَّارِ وَ أُدْخِلَ الْجَنَّةَ فَقَدْ فازَ وَ مَا الْحَياةُ الدُّنْيا إِلَّا مَتاعُ الْغُرُورِ  « 1 » پس هر كس از آتش نجات يافته و وارد بهشت شود حقيقتا به رستگارى رسيده و نيست زندگى دنيا مگر متاع فريبنده )\r\nو از دعاى ملائكه نهايت ادب و بندگى و دعا استفاده مىشود كه ابتدا دعاى خود را با حمد و ثناى پروردگار آغاز كرده و سپس حاجت خود را مىطلبند و آنگاه به اسماء حسناى الهى كه مناسب درخواستشان بوده شفاعت مىجويند و در مرحله دوّم درخواست آمرزش را بر درخواست بهشت مقدّم نموده‌اند ، چون براى درك هر نعمتى ابتدا بايد موانع آن بر طرف گردد و مغفرت در حكم دفع مانع از وصول رحمت و نعمت است .\r\n( 10 )  ( إِنَّ الَّذِينَ كَفَرُوا يُنادَوْنَ لَمَقْتُ اللَّهِ أَكْبَرُ مِنْ مَقْتِكُمْ أَنْفُسَكُمْ إِذْ تُدْعَوْنَ إِلَى \r\n\r\n\r\n","description":"","footnote":"\r\n( 1 ) . سورهء آل عمران ، آيه 185 .\r\n","page_name":" 178 ","page_number":178},
  {"content":"\r\n\r\n الْإِيمانِ فَتَكْفُرُونَ )  : ( به درستى آنها كه كافر شدند از نقطه‌اى دور ندا داده مىشوند :\r\nخشم خدا از خشم شما بسيار بزرگتر و سختتر است ، به ياد داريد كه هر چه به سوى ايمان دعوت مىشديد كفر مىورزيديد ؟ )\r\n( مقت ) يعنى شديدترين مرحلهء خشم .\r\nكفّار وقتى كه در قيامت در آتش دوزخ افكنده مىشوند و عذاب كفر خود را مىچشند مىفهمند كه كفر آنها در دنيا ، در واقع خشم گرفتن بر خودشان بوده ، چون آن روزى كه توسّط انبياء به سوى ايمان دعوت مىشدند ، و آن را مسخره كرده و كفر مىورزيدند به دست خود اين آتش را براى خود افروختند و خويشتن را به هلاكت دائمى دچار كردند . در آن زمان از جانب خداى سبحان اين ندا را مىشنوند : سوگند مىخورم كه شدّت خشم خدا بر شما بسيار بزرگتر و بيشتر از شدّت خشمى است كه خودتان بر خود گرفتيد و آن زمانى كه شما را به سوى ايمان دعوت مىكردند ، كفر مىورزيديد و خود را در معرض هلاكت قرار مىداديد .\r\n( 11 )  ( قالُوا رَبَّنا أَمَتَّنَا اثْنَتَيْنِ وَ أَحْيَيْتَنَا اثْنَتَيْنِ فَاعْتَرَفْنا بِذُنُوبِنا فَهَلْ إِلى خُرُوجٍ مِنْ سَبِيلٍ )  : ( گويند : پروردگارا تو ما را دوبار ميراندى و دو نوبت زنده كردى ، اينك به گناهان خود اعتراف مىكنيم ، پس آيا راهى براى خروج از آتش هست ؟ )\r\nكفّار وقتى آتش دوزخ را مىچشند در صدد تشبّث به هر وسيله‌اى بر مىآيند ، مىگويند : خدايا يك بار ما را در دنيا مىراندى و سپس در برزخ زنده كردى آنگاه ما را در برزخ ميراندى و در قيامت براى حساب زنده كردى و ما در اين زنده شدن قيامت به معاد يقين پيدا كرديم و متوجّه انحرافاتمان از راه خدا و گمراهى خويش و گناهانى كه مرتكب شديم ، گشتيم و به آنها اعتراف مىكنيم ، پس آيا راهى براى بيرون رفتن از اين عذاب وجود دارد ؟ حال اين راه ، هر قسمى كه باشد راضى هستيم و اين سخن دلالت دارد بر نهايت درجهء فشار و ناراحتى و اينكه همه سببها از آنها منقطع شده ولى در آن روز اين سخنان سودى نمىبخشد و راهى بسوى خروج از آتش دوزخ ندارند .\r\n( 12 )  ( ذلِكُمْ بِأَنَّهُ إِذا دُعِيَ اللَّهُ وَحْدَهُ كَفَرْتُمْ وَ إِنْ يُشْرَكْ بِهِ تُؤْمِنُوا فَالْحُكْمُ لِلَّهِ \r\n\r\n","description":"","footnote":"","page_name":" 179 ","page_number":179},
  {"content":"\r\n\r\n الْعَلِيِّ الْكَبِيرِ ) *  : ( اين بدان جهت است كه وقتى خداوند به يگانگى خوانده مىشد ، كفر ورزيديد و اگر به او شرك ورزيده مىشد به آن ايمان مىآورديد ، پس حكم فقط از آن خداى بلند مرتبهء بزرگ است )\r\nمىفرمايد اين شدّت و سختى شما كفّار به دليل دشمنى شما با دين حق و توحيد است چون روش شما همواره چنين بود كه به هر دعوتى كه به جانب توحيد صورت مىگرفت كفر ورزيده و مخالفت مىكرديد و به عكس هر عقيده‌اى كه نشانه‌اى از شرك در آن بود ، مىپذيرفتيد و به آن ايمان مىآورديد . در نتيجه شما به هيچ وجه جانب خداى سبحان را رعايت نمىكرديد و او را به كلّى از ياد برديد و از وى منقطع شديد امروز هم نبايد توقعى داشته باشيد كه او با رحمت خود شما را ياد كند و مراعات حالتان را بنمايد « 1 » بلكه متناسب با اعمالتان بر عليه شما حكم خواهد راند و اين كلام در حكم تهديد آنهاست به همين جهت هم خداوند را با دو نام مقدس ( علّى ) و ( كبير ) ياد مىنمايد تا تأكيد كند كه حكم فقط بدست خداى و الا و بزرگيست كه هيچ كس نمىتواند مانع از نفوذ حكم او شود و بر او تفوّق بيابد .\r\n\r\n[ آيهء ( 20 - 13 ) اقامه حجّت بر توحيد و بيان بروز خلايق براى خدا در روز قيامت 
  ]\r\n( 13 )  ( هُوَ الَّذِي يُرِيكُمْ آياتِهِ وَ يُنَزِّلُ لَكُمْ مِنَ السَّماءِ رِزْقاً وَ ما يَتَذَكَّرُ إِلَّا مَنْ يُنِيبُ )  : ( اوست كه آيات خود را همواره به شما مىنماياند و براى شما از بالا رزقى مىفرستد ، امّا جز كسانى كه اهل رجوع به خدا هستند كس ديگرى متنبّه نمىشود )\r\nمراد از آيات در اينجا همهء علائم و حجّتهايى است كه بر توحيد ربوبيّت و الوهيّت خداوند دلالت مىكنند كه هم شامل آيات تكوينى عالم مىشود و هم آيات و معجزاتى كه به دست انبياء جارى شده و يا براهينى كه از طريق وحى اقامه شده است . پس بر انسان واجب است كه خدا را با حالت اخلاص در دين بخواند چون عبادت او نهايت كمال انسان را در بر دارد و اين عبارت در واقع يك برهان است به اين تعبير كه : اگر در واقع امر معبودى باشد كه پرستش او بر انسان واجب باشد و بوسيلهء پرستش او كمال و\r\n\r\n\r\n","description":"","footnote":"\r\n( 1 ) . همچنانكه در سوره توبه آيه 67 فرمود  ( نَسُوا اللَّهَ فَنَسِيَهُمْ  خدا را فراموش كردند ، پس خدا هم آنها را فراموش كرد )\r\n","page_name":" 180 ","page_number":180},
  {"content":"\r\n\r\nسعادت انسان تأمين شود ، تماميّت و تدبير آن معبود اقتضاء مىكند كه با ارائه آياتى انسان را بسوى خود هدايت كند و انبياء و رسولانى را به سوى بشر بفرستد . همچنانكه خداى متعال چنين كرده امّا هيچ آيت و دليلى در سراسر عالم وجود ندارد كه دالّ بر الوهيّت بتها و آلهه باشد همچنانكه امير المؤمنين عليه السّلام فرمودند ( لو كان لربّك شريك لاتتك رسله اگر پروردگارت شريكى داشت ، رسولان او به نزدت مىآمدند )\r\nآنگاه به مسأله رزق مىپردازد كه خود حجّتى ديگر بر يگانگى خداست ، چون روزى دادن به بندگان از شئون ربوبيّت و الوهيّت است و از آنجا كه همه مىدانند رزق از ناحيه خداست نه از ناحيه بتها و آلهه مشركين ، لذا تنها رب و إله عالم خداى واحد است .\r\nو اينكه فرمود روزى از آسمان يا از جهت بالا نازل مىشود به جهت آنست كه ارزاق از غيب به شهود مىآيند و غيب مرحله‌اى بالاتر و فوق عالم مشهود است . « 1 »\r\nهمچنانكه مىفرمايد  ( وَ إِنْ مِنْ شَيْءٍ إِلَّا عِنْدَنا خَزائِنُهُ وَ ما نُنَزِّلُهُ إِلَّا بِقَدَرٍ مَعْلُومٍ )  « 2 » هيچ چيز نيست جز آنكه خزائن آن در نزد ماست و ما آن را جز به مقدار معيّن نازل نمىكنيم ) و در آخر مىفرمايد ولى متذكّر شدن به حجّتها تنها در شأن افراد انابه كننده و اهل توبه و رجوع به درگاه الهى است اهل كافران و مجادله كنندگان و اهل انكار و عناد به جهت كفر و لجبازى ، استعداد تذكّر به واسطه حجّتها و پيروى از حق را به كلّى باطل نموده‌اند و از آنها بهره‌مند نمىشوند .\r\n( 14 )  ( فَادْعُوا اللَّهَ مُخْلِصِينَ لَهُ الدِّينَ وَ لَوْ كَرِهَ الْكافِرُونَ )  : ( پس خدا را با حالت اخلاص در دين بخوانيد ، اگر چه كافران نپسندند )\r\n( 15 )  ( رَفِيعُ الدَّرَجاتِ ذُو الْعَرْشِ يُلْقِي الرُّوحَ مِنْ أَمْرِهِ عَلى مَنْ يَشاءُ مِنْ عِبادِهِ لِيُنْذِرَ يَوْمَ التَّلاقِ )  : ( خدايى كه داراى درجاتى بلند و صاحب عرش است ، روح را كه از فرمان خود اوست بر هر كس از بندگانش كه بخواهد نازل و القاء مىكند تا مردم را از\r\n\r\n\r\n","description":"","footnote":"\r\n( 1 ) . شايد هم اشاره به اين باشد كه همه روزيهاى نباتى و حيوانى كه انسان از آنها ارتزاق مىكند در نهايت ، ايجاد شان به نور خورشيد و آب باران وابسته است كه آن هم از آسمان نازل مىشود ( اللّه اعلم ) ( مترجم )\r\n( 2 ) . سورهء حجر ، آيه 21 .\r\n","page_name":" 181 ","page_number":181},
  {"content":"\r\n\r\nروز ديدار بيم دهد )\r\n( 16 )  ( يَوْمَ هُمْ بارِزُونَ لا يَخْفى عَلَى اللَّهِ مِنْهُمْ شَيْءٌ لِمَنِ الْمُلْكُ الْيَوْمَ لِلَّهِ الْواحِدِ الْقَهَّارِ )  : ( روزى كه همه مردم آشكار شوند و از ايشان هيچ سرّى بر خدا مخفى نماند ، در آن روز ملك از آن كيست ؟ از آن خداوند يگانه قهّار )\r\nمىفرمايد حال كه اين همه آيات و حجّتها دالّ بر توحيد خدا وجود دارد ، لذا اى مردم فقط او را به يگانگى و اخلاص بخوانيد چون او روزى دهنده و نعمت بخش و مدبّر امور شماست ، اگر چه كه اين كفّار منكر توحيد و معارض با حق و ادلّهء توحيدى ، از آن كراهت داشته باشند .\r\nهمان خدايى را عبادت كنيد كه داراى درجاتى بلند و آسمانهايى هفت‌گانه است كه ملائكه از طريق آنها به سوى عرش مستور و غيبى او بالا مىروند و صاحب عرشى است كه زمام تمامى امور مخلوقات به آنجا منتهى مىشود و اوامر راجع به تدبير خلق از آنجا نازل مىشود و اوست كه ملائكه وحى را بر هر كس از بندگانش كه آنها را به رسالت برگزيده باشد مىفرستد تا وحى را به آنها القاء كند و ايشان مردم را از روز قيامت بيم دهند آن روزى است كه خلائق يكديگر را ملاقات مىكنند ، ( يا ظالم و مظلوم بهم مىرسند و يا انسان با عملش مواجه مىشود يا خالق و مخلوق با هم ملاقات مىنمايند و يا اهل آسمان در زمين با هم تلاقى مىكنند و . . . ) و معناى لقاء آنست كه در آن روز تمامى سببهايى كه در دنيا مردم را به خود مشغول كرده بود از كار مىافتد و حقيقت ظاهر مىشود ، كه تنها حق آشكار ، خداست « 1 » و در آن روز حقيقت هر كس نيز بر خدا بروز مىكند و باطن مردم ظاهر مىشود و مردمى كه در دنيا از خدا در غفلت بودند و متوجّه احاطهء ملك او نبودند ، اين حقايق بر ايشان ظهور و بروز مىيابد و هر سببى كه در دنيا حاجب و مانع از درك حقايق بود از بين مىرود و ظاهر و باطن و آشكار و نهان خلائق همه براى خدا مكشوف و ظاهر مىشود . همچنانكه در دنيا نيز همينطور بود امّا اينها از اين حقيقت غافل بودند و فقط در قيامت اين امر برايشان آشكار مىشود و آنوقت\r\n\r\n\r\n","description":"","footnote":"\r\n( 1 ) . بقول عارفى :\r\n چو ممكن گرد امكان پر فشاند * به جز واجب دگر چيزى نماند \r\n","page_name":" 182 ","page_number":182},
  {"content":"\r\n\r\nسؤالى از ناحيهء خداى سبحان مطرح مىشود و خود نيز به آن پاسخ مىگويد ، مىفرمايد :\r\nامروز ملك از آن كيست ؟ پاسخ مىدهد : از آن خداوند واحد قهّار .\r\nهمچنانكه در دنيا نيز ملك و سلطنت از آن او بود ليكن قيامت روز ظهور ملك و سلطنت مطلق خدا بر خلق است و دو نام واحد و قهّار براى تعليل انحصار ملك در خداست ، يعنى از آنجا كه خدا قاهر و مسلّط بر هر چيز است و در ذات و صفات يگانه مىباشد ، پس ملك هم فقط از آن اوست .\r\n( 17 )  ( الْيَوْمَ تُجْزى كُلُّ نَفْسٍ بِما كَسَبَتْ لا ظُلْمَ الْيَوْمَ إِنَّ اللَّهَ سَرِيعُ الْحِسابِ )  :\r\n( امروز هر كسى بدانچه كرده است جزا داده مىشود ، امروز هيچ ظلمى نخواهد بود ، همانا كه خدا سريع الحساب است )\r\nيعنى قيامت دار جزاست و خدايى كه قهار و صاحب ملك و سلطه است ، حقيقت حساب خلائق نيز با اوست و او هر نفسى را مطابق عملش جزا مىدهد و اصولا جزاى هر فرد عين عمل اوست همچنانكه مىفرمايد ( هر كسى به اندازهء دانه خردلى نيكى كرده باشد ، آن را مىبيند و هر كسى به اندازه خردلى بدى كرده باشد نيز آن را مىبيند « 1 » ) و در آن روز هيچ ظلمى واقع نمىشود چون در آن روز خداست كه ميان مردم حكم مىكند ( و او احتياجى به ظلم ندارد چون ظلم كار افراد ضعيف است ) و او در محاسبه سريع است و رسيدگى به حساب يك نفر او را از رسيدگى به حساب ديگران باز نمىدارد تا در نتيجه به اشتباه بيافتد و جزاى يكى را به ديگرى بدهد و ظلمى واقع شود ، پس ظلم ناشى از اشتباه ، از خدا سر نمىزند چون او سريع الحساب است و ظلم عمدى هم ابدا در مورد او تصوّر ندارد و اصولا وقتى جزاى هر كس عين عمل اوست ، ديگر جايى براى ظلم نمىماند .\r\n( 18 )  ( وَ أَنْذِرْهُمْ يَوْمَ الْآزِفَةِ إِذِ الْقُلُوبُ لَدَى الْحَناجِرِ كاظِمِينَ ما لِلظَّالِمِينَ مِنْ حَمِيمٍ وَ لا شَفِيعٍ يُطاعُ )  : ( و آنها را از روزى نزديك بترسان ، روزى كه دلها از شدت ترس به گلوگاه مىرسد و دچار شدّت اندوه مىشوند و در آن روز هيچ خويشاوند و\r\n\r\n\r\n","description":"","footnote":"\r\n( 1 ) . سورهء زلزال آيه 8\r\n","page_name":" 183 ","page_number":183},
  {"content":"\r\n\r\nشفيعى كه شفاعتش پذيرفته شود براى ستمكاران وجود ندارد )\r\nخطاب به رسولخدا صلّى اللّه عليه و إله و سلم مىفرمايد : مردم را از روزى نزديك بيم بده ، يعنى قيامت نزديك است ، گرچه كفار آن را بعيد مىشمارند   ( إِنَّهُمْ يَرَوْنَهُ بَعِيداً وَ نَراهُ قَرِيباً   « 1 » ) و در آن روز از شدّت ترس دلهايشان به گلوگاه مىرسد و به اوج اندوه و غم مبتلا مىشوند و ستمكاران در آن روز نه خويشاوندى دارند كه به يارى آنها برخيزد و نه شفاعتى دربارهء آنها پذيرفته مىشود .\r\nهمچنانكه فرمود  ( فَلا أَنْسابَ بَيْنَهُمْ يَوْمَئِذٍ  « 2 » امروز ديگر پيوند خويشى در ميانشان نيست )\r\n( 19 )  ( يَعْلَمُ خائِنَةَ الْأَعْيُنِ وَ ما تُخْفِي الصُّدُورُ )  : ( نگاه پنهانى چشمها و آنچه را كه سينه‌ها مخفى كنند مىداند )\r\nيعنى خدا تمام گناهان مخفى و حتّى نگاههاى زير چشمى را كه براى ديگران هويدا نيست ، مىشناسد و آنچه از كفر و نفاق و گناهان كه صاحبان دلها در قلبشان مخفى كرده باشند نيز مىشناسد و به همه آنها علم دارد اين آيه در مقام بيان مطلق بودن و سعهء علم الهى است .\r\n( 20 )  ( وَ اللَّهُ يَقْضِي بِالْحَقِّ وَ الَّذِينَ يَدْعُونَ مِنْ دُونِهِ لا يَقْضُونَ بِشَيْءٍ إِنَّ اللَّهَ هُوَ السَّمِيعُ الْبَصِيرُ )  : ( و خدا به حق داورى مىكند و خدايانى كه به غير خدا مىخوانند ، هيچ گونه داورى ندارند ، به درستى كه خداوند شنوا و بيناست )\r\nدر اين آيه با استفاده از مقدمه‌اى كه در آيات قبلى آمده ( انحصار ملك خدا در روز قيامت و علم مطلق الهى ) به ذكر حجّت ديگرى بر توحيد الوهيّت پروردگار مىپردازد با اين بيان كه از شئون الوهيّت آن است كه إله بايد در بندگان خود و ميان آنها به حق داورى كند و خداى سبحان كه جزئيات امور بندگان را تدبير كرده و براى آنها تشريع دين نموده ، بهترين حاكم و قاضى ميان بندگان خويش است و ميان آنها بر اساس علم\r\n\r\n\r\n","description":"","footnote":"\r\n( 1 ) . سورهء معارج آيه 7 - 6 .\r\n( 2 ) . سورهء مؤمنون ، آيه 101 .\r\n","page_name":" 184 ","page_number":184},
  {"content":"\r\n\r\nمطلق خود كه شامل همهء ديدنيها و شنيدنيها مىشود ، به حق داورى مىكند ، امّا خدايانى كه مشركين به غير خدا اتّخاذ كرده‌اند هيچ حكمى نمىكنند ، چون خودشان مملوك خداى واحد هستند و مالك هيچ چيز نمىباشند .\r\n\r\n[ آيهء ( 54 - 21 ) ماجراى موسى عليه السّلام و فرعون و اشاره به مقامات سه‌گانه ، عبوديت : توكّل ، تفويض و تسليم 
  ]\r\n( 21 )  ( أَ وَ لَمْ يَسِيرُوا فِي الْأَرْضِ فَيَنْظُرُوا كَيْفَ كانَ عاقِبَةُ الَّذِينَ كانُوا مِنْ قَبْلِهِمْ كانُوا هُمْ أَشَدَّ مِنْهُمْ قُوَّةً وَ آثاراً فِي الْأَرْضِ فَأَخَذَهُمُ اللَّهُ بِذُنُوبِهِمْ وَ ما كانَ لَهُمْ مِنَ اللَّهِ مِنْ واقٍ )  : ( و آيا در زمين سير نمىكنند تا ببينند سرانجام كسانى كه قبل از ايشان بودند چه شد ؟ با آنكه آنها از اينان نيرومندتر بودند و آثار بيشترى در زمين داشتند ، با اين همه خدا آنها را به كيفر گناهانشان بگرفت و از ناحيهء خدا هيچ حافظى نداشتند )\r\nآيه با استفهامى انكارى مىفرمايد چرا مردم در زمين سير نمىكنند تا از سرگذشت پيشينيان عبرت بگيرند و ببينند كه عاقبت امّتهاى مكذّبى كه از نظر قدرت و سلطه و نيز از جهت آثار و بناها و قلعه‌ها و قصورى كه از خود بجا گذاشته‌اند نيرومندتر از اينها بودند ، به كجا كشيد و چه سرانجامى داشتند ؟ خدا آنها را به كيفر گناهانشان مؤاخذه كرد و به جرم اعمالشان هلاكشان نمود و از ناحيهء خدا هيچ حافظى كه آنها را از عذاب حفظ كند ، نداشتند .\r\n( 22 )  ( ذلِكَ بِأَنَّهُمْ كانَتْ تَأْتِيهِمْ رُسُلُهُمْ بِالْبَيِّناتِ فَكَفَرُوا فَأَخَذَهُمُ اللَّهُ إِنَّهُ قَوِيٌّ شَدِيدُ الْعِقابِ )  : ( اين به جهت آن بود كه رسولانشان با آياتى روشن بسويشان مىآمدند ، ولى كفر مىورزيدند ، پس خدا هم آنها را بگرفت همانا كه او نيرومند و شديد العقاب است )\r\nيعنى علّت هلاكت و عذاب آن امّتها اين بود كه وقتى پيامبران الهى با دلائل آشكار و معجزات روشن به نزدشان آمدند ، آنها را تكذيب كرده و كفر ورزيدند پس خدا هم آنها را با عذاب خود بگرفت چون خدا بسيار نيرومند و عزيز است و به سبب اقتدار خود شديد العقاب است و كافران را به شدّت عقوبت مىكند .\r\n( 23 )  ( وَ لَقَدْ أَرْسَلْنا مُوسى بِآياتِنا وَ سُلْطانٍ مُبِينٍ )  : ( و به تحقيق موسى را با آيات خود و حجّتى آشكار فرستاديم )\r\n( 24 )  ( إِلى فِرْعَوْنَ وَ هامانَ وَ قارُونَ فَقالُوا ساحِرٌ كَذَّابٌ )  : ( به سوى فرعون و\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nهامان و قارون ، پس گفتند : او جادوگرى دروغگوست )\r\nمراد از ( آيات ) معجزات و خوارق عاداتى است كه موسى عليه السّلام آنها را بر فرعونيان ارائه نمود از قبيل عصا و يد بيضاء و . . . و مراد از ( سلطان مبين ) سلطهء الهى است كه خداوند بوسيلهء آن موسى عليه السّلام را تأييد فرمود .\r\n( فرعون ) نام ديكتاتور و پادشاه ستمگر قبطى است و ( هامان ) نام وزير اوست كه او را در تدبير مملكت و ظلم و ستم يارى مىنمود . و ( قارون ) نام يكى از افراد طاغى و بسيار ثروتمند بنى اسرائيلى است و ظاهرا تمام فسادها و فتنه‌ها در عصر موسى عليه السّلام به اين سه تن منتهى مىشده و اينها در برابر معجزات موسى عليه السّلام به جاى آنكه به او ايمان بياورند ، مانند همه مستكبرانى كه در برابر حق استنكاف مىورزند ، به او كافر شدند و او را جادوگر و دروغ پرداز ناميدند .\r\n( 25 )  ( فَلَمَّا جاءَهُمْ بِالْحَقِّ مِنْ عِنْدِنا قالُوا اقْتُلُوا أَبْناءَ الَّذِينَ آمَنُوا مَعَهُ وَ اسْتَحْيُوا نِساءَهُمْ وَ ما كَيْدُ الْكافِرِينَ إِلَّا فِي ضَلالٍ )  : ( و زمانيكه حق را از جانب ما آورد ، گفتند :\r\nفرزندان كسانى را كه طرفدار او هستند بكشيد و زنانشان را زنده نگه داريد و نقشه‌هاى آن كافران جز در ضلالت نبود )\r\nمىفرمايد موسى عليه السّلام براى آنها حق را آورده بود و واجب بود كه آن را بپذيرند امّا به عوض ايمان در صدد توطئه و كيد برآمدند و براى آنكه كسى به موسى عليه السّلام ايمان نياورد دستور دادند هر كس به موسى بگرود ، پسرانش را بكشند و زنان و دخترانش را زنده نگه دارند اما خداوند كيد آنها را بىنتيجه و خنثى نمود و نتوانستند باعث شوند كه مؤمنان و گروندگان موسى از او پشتيبانى نكنند ، چون كيد كافران هميشه در گمراهى است و سودى برايشان ندارد .\r\n( 26 )  ( وَ قالَ فِرْعَوْنُ ذَرُونِي أَقْتُلْ مُوسى وَ لْيَدْعُ رَبَّهُ إِنِّي أَخافُ أَنْ يُبَدِّلَ دِينَكُمْ أَوْ أَنْ يُظْهِرَ فِي الْأَرْضِ الْفَسادَ )  : ( فرعون گفت : مرا واگذاريد تا موسى را بكشم و او بايد پروردگار خود را بخواند ، من مىترسم او دين شما را تغيير داده و يا در زمين فساد انگيزد )\r\nفرعون خطاب به درباريانش مىگويد : مانع من نشويد و بگذاريد من موسى را بكشم\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nچون او دعوت حقّ موسى را باعث تزلزل اركان حكومت خود مىديد . آنوقت از روى تكبّر و سركشى مىگويد : موسى بايد پروردگارش را بخواند تا اگر توانست او را از دست من نجات دهد و از كشتن خلاصش كند . و سپس در مقام توجيه و تعليل تصميم خود مبنى بر قتل موسى ، مىگويد : من مىترسم كه اين موسى دين شما را دگرگون كند ، يعنى پرستش بتها را منسوخ كند و دين خداى يگانه را رواج دهد و يا دنياى شما را نابود كند و كارش بالا گرفته و پيروانش زياد شود و دست از اطاعت ما بردارد و موجب جنگ و از بين رفتن امنيّت جامعه شود .\r\n( 27 )  ( وَ قالَ مُوسى إِنِّي عُذْتُ بِرَبِّي وَ رَبِّكُمْ مِنْ كُلِّ مُتَكَبِّرٍ لا يُؤْمِنُ بِيَوْمِ الْحِسابِ )  : ( موسى گفت : من به پروردگار خودم و شما پناه مىبرم ، از هر شخص متكبّرى كه به روز حساب ايمان ندارد )\r\nدر اينجا موسى تهديد فرعون را با تهديد پاسخ مىدهد و مىفرمايد پروردگار من پروردگار شما نيز هست و همانطور كه حكم او در من نافذ است در شما نيز نفوذ دارد و من به او پناه مىبرم و او مىتواند مرا از شرّ شما و هر فردى كه در صفت تكبّر و بىايمانى به روز جزا با شما مشاركت دارد ، حفظ كند .\r\n( 28 )  ( وَ قالَ رَجُلٌ مُؤْمِنٌ مِنْ آلِ فِرْعَوْنَ يَكْتُمُ إِيمانَهُ أَ تَقْتُلُونَ رَجُلًا أَنْ يَقُولَ رَبِّيَ اللَّهُ وَ قَدْ جاءَكُمْ بِالْبَيِّناتِ مِنْ رَبِّكُمْ وَ إِنْ يَكُ كاذِباً فَعَلَيْهِ كَذِبُهُ وَ إِنْ يَكُ صادِقاً يُصِبْكُمْ بَعْضُ الَّذِي يَعِدُكُمْ إِنَّ اللَّهَ لا يَهْدِي مَنْ هُوَ مُسْرِفٌ كَذَّابٌ  ( و مردى از آل فرعون كه ايمان خود را مخفى مىكرد ، گفت : آيا مردى را مىكشيد كه مىگويد :\r\nپروردگار من اللّه است ؟ با اينكه از ناحيه پروردگارتان آياتى روشن آورده ؟ و اگر دروغگو باشد ، عاقبت و وزر دروغش به خود او باز مىگردد ولى اگر راست بگويد :\r\nبعضى از آن وعده‌هايى كه به شما داده ، به شما اصابت مىكند بدرستى كه خدا افراد تجاوز پيشه و دروغگو را هدايت نمىكند )\r\nدر اينجا به ماجراى مرد مؤمنى از نژاد قبطى و از آل فرعون مىپردازد كه از روى تقيّه ايمان خود را مخفى مىكرده و در مقام نهى و توبيخ فرعونيان از قتل موسى به آنها\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nمىگويد : آيا مىخواهيد مردى را كه پروردگار واحد را مىخواند و براى شما معجزات آشكار آورده ، بكشيد ؟ اين عمل شما بسيار ناپسند است ، آنگاه در مقام احتجاج مطلب مىگويد : به فرضى كه او دروغگو باشد ( اگر چه او به صدق موسى ايمان داشت ) ، دروغ او گريبانگير خودش مىشود ، امّا اگر راست بگويد در اين صورت لااقل بعضى از انواع عذابهايى را كه وعده‌اش را به شما داده ، به شما خواهد رسيد چون شما متجاوز و مسرف هستيد و پاى خود را از حدّ بندگى فراتر نهاده‌ايد و در انكار ربوبيّت پروردگار خود مرتكب كذب و دروغ شده‌ايد و خدا افرادى مانند شما را توفيق هدايت نمىبخشد .\r\n( 29 )  ( يا قَوْمِ لَكُمُ الْمُلْكُ الْيَوْمَ ظاهِرِينَ فِي الْأَرْضِ فَمَنْ يَنْصُرُنا مِنْ بَأْسِ اللَّهِ إِنْ جاءَنا قالَ فِرْعَوْنُ ما أُرِيكُمْ إِلَّا ما أَرى وَ ما أَهْدِيكُمْ إِلَّا سَبِيلَ الرَّشادِ )  : ( اى قوم من ، امروز سلطنت و قدرت به دست شماست و در زمين نيرومند هستيد ولى اگر فردا از ناحيه خدا عذابى بيايد ، چه كسى ما را يارى مىكند ؟ فرعون گفت : هيچ رأيى جز آنچه ارائه كردم ندارم ، و من شما را جز به راه رشد هدايت نمىكنم )\r\nدر اينجا مؤمن آل فرعون از روى خيرخواهى به نصيحت قوم خود مىپردازد و براى اينكه سخنش در دل آنها جايگزين شود ، در بيان مطلب ، خودش را هم را داخل و جزء آنان قرار داده و مىگويد : اى قوم من ، امروز ملك و سلطنت بدست شماست و شما بر بنى اسرائيل غلبه و تسلّط داريد ، امّا فردا اگر عذابى از ناحيه خدا به سوى ما بيايد و وعده موسى محقّق شود ، چه كسى ما را يارى مىكند ؟\r\nفرعون در پاسخ او مىگويد : من شما را جز به راه صواب و مطابق واقع راهنمايى نمىكنم و رأى من همانست كه گفتم و با اين سخن خود نوعى فريبكارى و نيرنگ به كار برده است تا سخن خود را به كرسى بنشاند . و حال آنكه طغيانگران و مستكبران هميشه رأى ، رأى خودشان است و فكر مىكنند آنچه آنها مىانديشند همه مرئوسين و پيروان بايد بدون چون و چرا بپذيرند و تنها راه صواب را همان رأى خود مىدانند .\r\n( 30 )  ( وَ قالَ الَّذِي آمَنَ يا قَوْمِ إِنِّي أَخافُ عَلَيْكُمْ مِثْلَ يَوْمِ الْأَحْزابِ )  : ( و آنكه ايمان آورده بود گفت : اى قوم من ، من براستى از عذابى مثل عذاب اقوام ديگر بر شما مىترسم )\r\n\r\n","description":"","footnote":"","page_name":" 188 ","page_number":188},
  {"content":"\r\n\r\n( 31 )  ( مِثْلَ دَأْبِ قَوْمِ نُوحٍ وَ عادٍ وَ ثَمُودَ وَ الَّذِينَ مِنْ بَعْدِهِمْ وَ مَا اللَّهُ يُرِيدُ ظُلْماً لِلْعِبادِ )  : ( مثل سنّتى كه در عذاب قوم نوح و عاد و ثمود و اقوام بعد از آنها جريان يافت و خدا هرگز اراده ستم نسبت به بندگان نمىكند )\r\n( 32 )  ( وَ يا قَوْمِ إِنِّي أَخافُ عَلَيْكُمْ يَوْمَ التَّنادِ )  : ( و اى قوم من ، من براستى از روز قيامت مىترسم ، روزى كه بانگ و فرياد از هر سو بلند مىشود )\r\n( 33 )  ( يَوْمَ تُوَلُّونَ مُدْبِرِينَ ما لَكُمْ مِنَ اللَّهِ مِنْ عاصِمٍ وَ مَنْ يُضْلِلِ اللَّهُ فَما لَهُ مِنْ هادٍ )  : ( روزى كه از عذاب روى مىگردانيد ولى از ناحيهء خدا هيچ حافظى نداريد كسى كه خدا گمراهش كند ، ديگر هيچ هدايت كننده‌اى نخواهد داشت )\r\nدر ادامه صحبت ، مؤمن آل فرعون مجددا رو به قوم خود كرده و مىگويد : من براستى از همان عذابى كه بر سر اقوام گذشته آمد بر شما بيمناكم من از روزى مىترسم كه مانند يك عادت هميشگى بر اقوام سابق يكى پس از ديگرى جارى شد ، چون كفر ورزيدند و پيامبرانشان را تكذيب كردند ، خداوند هم آنها را مجازات كرد و گرنه خدا هرگز نمىخواهد به بندگان خود ستم كند . اى قوم من از روز قيامت بر شما بيمناكم روزى كه ستمگران يكديگر را با صداى بلند صدا مىزنند و داد و فريادشان به آه و واويلا بلند مىشود ، همان روزى كه شما و همه ستمگران براى فرار از شدّت عذاب آتش به اين سو و آن سو مىگريزيد تا راه نجاتى بيابيد ولى هيچ پناهى نخواهيد داشت ، چون اگر پناهى باشد از ناحيهء خداست و او هم كه شما را پناه نمىدهد ، چون او به عنوان مجازات كفر شما ، شما را گمراه كرده و كسى كه خدا گمراهش كرده ، ديگر راهنمايى نخواهد داشت .\r\n( 34 )  ( وَ لَقَدْ جاءَكُمْ يُوسُفُ مِنْ قَبْلُ بِالْبَيِّناتِ فَما زِلْتُمْ فِي شَكٍّ مِمَّا جاءَكُمْ بِهِ حَتَّى إِذا هَلَكَ قُلْتُمْ لَنْ يَبْعَثَ اللَّهُ مِنْ بَعْدِهِ رَسُولًا كَذلِكَ يُضِلُّ اللَّهُ مَنْ هُوَ مُسْرِفٌ مُرْتابٌ )  : ( و سوگند مىخورم كه يوسف قبل از اين با معجزات آشكار بسويتان آمد امّا شما همواره نسبت به دينى كه برايتان آورده بود در شك بوديد ، تا آنكه از دنيا رفت آنوقت گفتيد : خدا هرگز بعد از او رسولى را برنمىانگيزد ، اينچنين خدا هر فرد اسرافگر\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nو شكّاك را گمراه مىكند )\r\nدر ادامه مؤمن آل فرعون به عنوان شاهد بر گمراهى آنها ماجراى يوسف و رفتار مصريان با او را ذكر مىكند و مىگويد : سوگند مىخورم كه قبل از موسى هم ، يوسف بسوى شما مصريان آمد و آيات آشكارى آورد كه نبوّتش را ثابت مىكرد ، امّا تا وقتى او زنده بود ، همواره دربارهء او و دينش در شك بوديد و وقتى هم كه از دنيا رفت ، گفتيد :\r\nخدا بعد از يوسف پيامبرى مبعوث نمىكند و با اين حرف گفتار سابق خود را نقض كرديد و پروا هم نكرديد . بله ، اينچنين خدا هر فرد متجاوز از حدّ بندگى و هر فرد شكّاك را گمراه مىكند چون نتيجه شكّاكى بيش از حد ، گمراهى است و عاقبت گمراهى هم گمراه كردن سايرين مىباشد .\r\n( 35 )  ( الَّذِينَ يُجادِلُونَ فِي آياتِ اللَّهِ بِغَيْرِ سُلْطانٍ أَتاهُمْ كَبُرَ مَقْتاً عِنْدَ اللَّهِ وَ عِنْدَ الَّذِينَ آمَنُوا كَذلِكَ يَطْبَعُ اللَّهُ عَلى كُلِّ قَلْبِ مُتَكَبِّرٍ جَبَّارٍ )  : ( كسانى كه بدون دليلى كه به نزدشان آمده باشد ، در آيات خدا مجادله مىكنند ، و اين امر عداوت بزرگى نسبت به خدا و مؤمنان است ، اينچنين خدا بر قلب هر فرد متكبّر و جبّار مهر مىزند )\r\nاين آيه توصيف همان ( مسرف مرتاب ) در آيه قبل است ، يعنى چنين كسى كه پا از حدّ خود فراتر گذارد و دچار شك و ترديد باشد ، به هيچ حجّتى دل نمىبندد و آيات خدا را بدون هيچ برهان و دليل عقلانى رد مىكند و براى ردّ آن به جدال باطل ، اقدام مىنمايد . با اينكه خداوند فطرت بشر را پذيراى حقّ قرار داده امّا اين افراد به جهت اعمال پليدشان به نفس خود عداوت ورزيده و حق را ردّ مىكنند ، چون خدا به دلهاى آنها مهر زده و ديگر هيچ حرف حق و برهان قاطعى را درك نمىكنند و به هيچ دليل قانع كننده‌اى اعتماد نمىنمايند .\r\n( 36 )  ( وَ قالَ فِرْعَوْنُ يا هامانُ ابْنِ لِي صَرْحاً لَعَلِّي أَبْلُغُ الْأَسْبابَ )  : ( و فرعون به وزيرش هامان گفت : اى هامان براى من قصرى بلند با آجر بساز ، شايد به راههايى دست يابم )\r\n( 37 )  ( أَسْبابَ السَّماواتِ فَأَطَّلِعَ إِلى إِلهِ مُوسى وَ إِنِّي لَأَظُنُّهُ كاذِباً وَ كَذلِكَ زُيِّنَ لِفِرْعَوْنَ سُوءُ عَمَلِهِ وَ صُدَّ عَنِ السَّبِيلِ وَ ما كَيْدُ فِرْعَوْنَ إِلَّا فِي تَبابٍ )  : ( راههاى\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nآسمان ، و در نتيجه به معبود موسى اطلاع بيابم و من براستى او را دروغگو مىپندارم . و اينچنين اعمال زشت فرعون در نظرش زيبا جلوه كرده و او را از راه باز داشته بود و نقشه فرعون جز به هلاكت او منجر نشد )\r\nدر اينجا ماجراى فرعون را به عنوان نمونه‌اى از افراد مسرف و مرتاب و متكبّر و جبّار ، بازگو مىكند . كه او به وزيرش هامان دستور مىدهد برايش بناى بلندى بسازد تا به آن وسيله از خداى موسى اطّلاعى بدست آورد . يعنى گويا فكر مىكرده در زمين جز خودش معبود ديگرى وجود ندارد پس لابد معبود موسى در آسمان است . و او مىتواند با بالا رفتن از يك بناى بلند بر وى مشرف شود و به اسباب آسمانى كه نهانىهاى آسمان را كشف مىكند ، دست يابد و بوسيلهء آنها بفهمد كه معبود موسى كجاست ؟ چون فرعون موسى را دروغگو مىپنداشته و مراد او از اين سخن اين بوده كه برايش رصدخانه‌اى بسازند تا از طريق رصد اوضاع كواكب به چيزى دست يابد كه وجود إله موسى را اثبات كند ، و با اين ترتيب مىخواسته مردم را نااميد نمايد تا به موسى ايمان نياورند .\r\nبه هر حال خداوند علّت اين رفتار مكذّبانه فرعون را توضيح مىدهد و مىفرمايد :\r\nشيطان عمل زشت او را در نظرش زيبا جلوه داده و او را از راه صواب و رشد باز داشته بود و اباطيل خود را نيكو و حسن مىديد و با اين نقشه‌هاى سفيهانه مىخواست مانع پيشرفت حقّ شود ، امّا نقشه‌هايش فقط به هلاكت و بىنتيجگى منجر شد ، چون خداوند از وراى اعمال او محيط بود و ارادهء خدا بر هر اراده‌اى غالب است .\r\n( 38 )  ( وَ قالَ الَّذِي آمَنَ يا قَوْمِ اتَّبِعُونِ أَهْدِكُمْ سَبِيلَ الرَّشادِ )  : ( و آنكه ايمان آورده بود گفت : اى قوم مرا پيروى كنيد تا شما را به راه رشد هدايت كنم )\r\n( 39 )  ( يا قَوْمِ إِنَّما هذِهِ الْحَياةُ الدُّنْيا مَتاعٌ وَ إِنَّ الْآخِرَةَ هِيَ دارُ الْقَرارِ )  : ( اى قوم من جز اين نيست كه اين زندگى دنيا متاعى ناپايدار مىباشد و خانه آخرت محلّ استقرار است )\r\n( 40 )  ( مَنْ عَمِلَ سَيِّئَةً فَلا يُجْزى إِلَّا مِثْلَها وَ مَنْ عَمِلَ صالِحاً مِنْ ذَكَرٍ أَوْ أُنْثى وَ هُوَ مُؤْمِنٌ فَأُولئِكَ يَدْخُلُونَ الْجَنَّةَ يُرْزَقُونَ فِيها بِغَيْرِ حِسابٍ )  : ( هر كس عمل زشتى كند ،\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nفقط كيفرى مثل آن خواهد داشت و هر كس چه مرد و زن كه عمل شايسته‌اى انجام دهد و ايمان داشته باشد . پس آنها وارد بهشت خواهند شد و در آنجا بىحساب روزى داده مىشوند )\r\n( 41 )  ( وَ يا قَوْمِ ما لِي أَدْعُوكُمْ إِلَى النَّجاةِ وَ تَدْعُونَنِي إِلَى النَّارِ )  : ( و اى قوم من چه مىشود مرا كه شما را به سوى نجات دعوت مىكنم و در عوض شما مرا بسوى آتش دعوت مىكنيد )\r\n( 42 )  ( تَدْعُونَنِي لِأَكْفُرَ بِاللَّهِ وَ أُشْرِكَ بِهِ ما لَيْسَ لِي بِهِ عِلْمٌ وَ أَنَا أَدْعُوكُمْ إِلَى الْعَزِيزِ الْغَفَّارِ )  : ( مرا مىخوانيد كه به خدا كفر بورزم و براى او شريك قائل شوم با اينكه هيچ دليلى بر شرك او ندارم و من شما را به سوى خداى عزيز و آمرزنده دعوت مىكنم )\r\nمؤمن آل فرعون مجددا به احتجاج و نصيحت مردم مىپردازد و مىگويد از من پيروى كنيد ( همانطور كه من از موسى پيروى كردم ) و در اين صورت من به شما راه رشد و سعادت و راه صواب و حق را نشان خواهم داد و بدانيد كه زندگى دنيا يك متاع ناپايدار و اندك است كه مقدّمه‌اى براى وصول به آخرت مىباشد اما زندگى واقعى و حيات جاويد در آخرت است و بدانيد كه هر كس عمل زشتى مرتكب شود به همان نسبت جزا داده مىشود ، پس از تبعات كفر خود و اعمال زشتتان بپرهيزيد ، اما هر كس كه عمل شايسته‌اى كند ، مرد باشد يا زن ، فقط به شرطى كه ايمان داشته باشد ، وارد بهشت خواهد شد و در آنجا روزى فراوان و بىحساب خواهد داشت ، ( عمل بدون ايمان حبط و بىاجر مىشود ) « 1 » پس دين حق در دنيا باعث ايمان و عمل صالح و در آخرت باعث برخوردارى از نعمات مقيم و جاويد خواهد شد . در ادامه وقتى از نصايح خود نتيجه نمىگيرد و مىبيند هر چه قوم خود را بسوى دين حق فرا مىخواند در آنها تأثيرى ندارد و ايشان باز هم او را به پرستش خدايان دعوت مىكنند ، مىگويد : چرا بايد چنين باشد كه من شما را به سوى نجات دعوت مىكنم اما شما با دعوت من به سوى شرك مرا به سوى آتش دوزخ فرا بخوانيد ؟ ! شما مرا دعوت مىكنيد كه به خداى واحد كفر بورزم و برايش\r\n\r\n\r\n","description":"","footnote":"\r\n( 1 ) . سورهء مائده ، آيه 5 .\r\n","page_name":" 192 ","page_number":192},
  {"content":"\r\n\r\nشريكى قائل شوم كه علم و حجّتى براى آن ندارم ، و اين امر افتراء بر خداى تعاليست ، امّا من شما را دعوت مىكنم به پرستش خدايى كه عزيز است يعنى هرگز مغلوب نمىشود و غفّار است يعنى هر كس را كه بسوى او توبه كند و ايمان آورد و تسليم او شود ، مىآمرزد .\r\n( 43 )  ( لا جَرَمَ أَنَّما تَدْعُونَنِي إِلَيْهِ لَيْسَ لَهُ دَعْوَةٌ فِي الدُّنْيا وَ لا فِي الْآخِرَةِ وَ أَنَّ مَرَدَّنا إِلَى اللَّهِ وَ أَنَّ الْمُسْرِفِينَ هُمْ أَصْحابُ النَّارِ )  : ( حقيقتا آنچه شما مرا به سوى آن مىخوانيد نه در دنيا دعوتى دارد و نه در آخرت ، و حقا بازگشت ما به سوى خداست و محققا فقط اسرافگران اهل آتشند )\r\nمىفرمايد محققا ثابت شد كه آنچه شما مرا به سويش مىخوانيد و نامش را شريك خداى سبحان مىگذاريد ، هيچ دعوتى در دنيا ندارد چون سابقه نداشته كه پيامبرى مردم را به سوى او دعوت كند و در آخرت هم دعوتى ندارد ، چون هيچ يك از خلائق بسوى او باز نمىگردد ، به خلاف آن خدايى كه من شما را بسوى او دعوت مىكنم كه هم در دنيا دعوت دارد و انبيائى را فرستاده تا مردم را بسوى او دعوت كنند و هم در آخرت مردم بسوى او باز مىگردند تا ميانشان به حق داورى كند . همچنانكه دربارهء دعوت آخرت فرموده  ( يَوْمَ يَدْعُوكُمْ فَتَسْتَجِيبُونَ بِحَمْدِهِ  « 1 » روزى كه شما را دعوت كند و شما با حمد او را اجابت مىكنيد ) لذا واجب است كه دعوت او را اجابت كنيد و تسليم او باشيد و حدود عبوديّت او را پيروى كنيد و ناگزير اسرافكارانى كه از حدود بندگى تجاوز نمايند ، اهل آتش هستند و عذاب ابدى خواهند داشت .\r\n( 44 )  ( فَسَتَذْكُرُونَ ما أَقُولُ لَكُمْ وَ أُفَوِّضُ أَمْرِي إِلَى اللَّهِ إِنَّ اللَّهَ بَصِيرٌ بِالْعِبادِ )  :\r\n( پس به زودى متوجّه آنچه بشما مىگويم خواهيد شد و من امر خود را به خدا واگذار مىكنم همانا كه خدا نسبت به بندگان خود بيناست )\r\nدر اين كلام مؤمن آل فرعون آنها را موعظه و تهديد مىكند به اين معنا كه به زودى عذاب را به چشم خود خواهيد ديد و آنوقت متوجّه گفته‌هاى من مىشويد و مىفهميد\r\n\r\n\r\n","description":"","footnote":"\r\n( 1 ) . سورهء اسرى ، آيه 62 .\r\n","page_name":" 193 ","page_number":193},
  {"content":"\r\n\r\nكه من خيرخواه شما بودم و من امر خود را تماما به خدا واگذار مىكنم . و به او توكّل مىنمايم چون همه امور بدست اوست و هيچ امرى بدست من نيست پس من مطيع و منقاد او هستم زيرا خداوند نسبت به احوال بندگان خود بيناست و او اللّه است .\r\n( 45 )  ( فَوَقاهُ اللَّهُ سَيِّئاتِ ما مَكَرُوا وَ حاقَ بِآلِ فِرْعَوْنَ سُوءُ الْعَذابِ )  : ( پس خدا او را از نقشه‌هاى سوئى كه برايش كشيده بودند حفظ فرمود و بدترين عذاب متوجه آل فرعون شد )\r\nيعنى نتيجهء واگذارى امورش به خدا اين شد كه خداوند شرّ كافران و توطئه‌هاى آنان را از او دفع كرد ، چون خدا ولى و سرپرست مؤمنان است و همه بندگانش را كفايت مىكند و به دنبال اين ماجراها عذابى سخت بر آل فرعون نازل شد و آنها به عقوبت كفر و تكذيبشان گرفتار شدند .\r\n( 46 )  ( النَّارُ يُعْرَضُونَ عَلَيْها غُدُوًّا وَ عَشِيًّا وَ يَوْمَ تَقُومُ السَّاعَةُ أَدْخِلُوا آلَ فِرْعَوْنَ أَشَدَّ الْعَذابِ )  : ( آتشى كه هر صبح و شام بر آن عرضه مىشوند تا روزى كه قيامت به پا شود به آنها گفته مىشود اى آل فرعون وارد شديدترين عذاب شويد )\r\nظاهرا قبل از وقوع قيامت و در عالم برزخ كه حدّ فاصل بين مرگ و قيامت است ، آنها را بر عذاب آتش عرضه مىكنند و اين نحو عذاب آنها هر صبح و شام بطور لا ينقطع واقع مىشود ، امّا هنگامى كه قيامت برپا شود آنها را وارد در آتش مىكنند كه البته وقوع در آتش از عرضه شدن به آن شديدتر و سختتر است .\r\n( 47 )  ( وَ إِذْ يَتَحاجُّونَ فِي النَّارِ فَيَقُولُ الضُّعَفاءُ لِلَّذِينَ اسْتَكْبَرُوا إِنَّا كُنَّا لَكُمْ تَبَعاً فَهَلْ أَنْتُمْ مُغْنُونَ عَنَّا نَصِيباً مِنَ النَّارِ )  : ( و زمانيكه در آتش با يكديگر محاجّه و مجادله مىكنند ، پس مستضعفان به مستكبران مىگويند : ما پيرو شما بوديم ، حال آيا امروز مىتوانيد مقدارى از اين عذاب آتش را از ما بگردانيد ؟ )\r\n( 48 )  ( قالَ الَّذِينَ اسْتَكْبَرُوا إِنَّا كُلٌّ فِيها إِنَّ اللَّهَ قَدْ حَكَمَ بَيْنَ الْعِبادِ )  : ( مستكبران در جواب مىگويند : ما همگى در آتش هستيم و همانا خداوند در بين بندگانش حكم كرده است )\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nمىفرمايد : به ياد آر از بدى عذاب آنها وقتى كه در آتش مجادله مىكنند و ضعفاء به اقويا مىگويند : ما در دنيا تابع شما بوديم و امر شما را اطاعت مىكرديم لازمه اين امر آنست كه امروز شما به كمك ما بشتابيد و اگر نمىتوانيد همهء عذاب را دفع كنيد ، لااقل در برابر پشتيبانى و يارى كه ما در دنيا نسبت به شما مىنموديم ، شما امروز مقدارى از عذاب ما را برداريد و اين سخن ناشى از ملكهء تملّق و چاپلوسى آنها در دنياست و گرنه در قيامت با چشم خود مىبينند كه اقويا از آنها گرفتارترند و هيچ كس در آن روز نفعى براى ديگرى نمىتواند داشته باشد . چون در آن روز همهء امر بدست خداست و همهء اسباب ديگر ساقط مىشود به همين دليل هم مستكبران در جواب آنها مىگويند ، امروز روز جزاست و همه اسباب از تأثير ساقط شده و ما و شما از هم امتيازى نداريم و آشكار شده كه هيچ مؤثّرى غير از خدا وجود ندارد و همه ما امروز در برابر اعمال كفر آميزمان گرفتار عذاب شده‌ايم و ما ديگر آن قوّت و شوكتى را كه در دنيا داشتيم نداريم تا بتوانيم براى شما كارى كنيم و آنچه از قدرت و امتياز كه در دنيا براى خود توّهم مىكرديم همه زايل شده و امروز روز جزاست كه خداوند در ميان بندگان خود داورى مىنمايد .\r\n( 49 )  ( وَ قالَ الَّذِينَ فِي النَّارِ لِخَزَنَةِ جَهَنَّمَ ادْعُوا رَبَّكُمْ يُخَفِّفْ عَنَّا يَوْماً مِنَ الْعَذابِ )  : ( و اهل آتش به خازنان دوزخ مىگويند : از پروردگارتان بخواهيد كه يك روز هم كه شده عذاب را بر ما تخفيف دهد )\r\nدر اينجا التماس و درخواست دوزخيان از خازنان جهنم مطرح شده . چون آنها از اجابت دعاى خود مأيوسند ، دست به دامان خازنان جهنم مىشوند و از آنها مىخواهند تا از خداوند بخواهند بخشى از عذاب جهنم را به آنها تخفيف دهد تا مدّتى از عذاب بياسايند .\r\n( 50 )  ( قالُوا أَ وَ لَمْ تَكُ تَأْتِيكُمْ رُسُلُكُمْ بِالْبَيِّناتِ قالُوا بَلى قالُوا فَادْعُوا وَ ما دُعاءُ الْكافِرِينَ إِلَّا فِي ضَلالٍ )  : ( گويند : آيا همواره رسولانتان با معجزات و آيات روشن به سويتان نيامدند ، مىگويند : بله آمدند ، در پاسخ گويند : پس بخوانيد كه دعاى كافران جز در گمراهى نيست )\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nخازنان دوزخ در پاسخ آنها مىگويند : مگر پيامبران الهى با بينّات و آيات و معجزات آشكار به سوى شما نيامدند ؟ آنها مىگويند : چرا آمدند و به اين ترتيب به كفر خود به انبياء اقرار مىكنند چون با اينكه به حقانيّت نبوّت آنها علم داشتند باز هم كفر ورزيدند . و آنگاه خازنان دوزخ به آنها مىگويند : خودتان از خدا درخواست كنيد امّا بدانيد كه دعايتان مستجاب نمىشود چون دعاى كافران در شرايطى است كه ضلالت و بىفايدگى بر آن حكمفرماست و به هدف اجابت نمىرسد .\r\n( 51 )  ( إِنَّا لَنَنْصُرُ رُسُلَنا وَ الَّذِينَ آمَنُوا فِي الْحَياةِ الدُّنْيا وَ يَوْمَ يَقُومُ الْأَشْهادُ )  :\r\n( بدرستى كه ما پيامبران خود و كسانى را كه ايمان آوردند هم در دنيا و هم در روزى كه گواهان به پا مىخيزند يارى مىكنيم )\r\nاين وعدهء نصرت يك وعده نوعى است كه شامل همهء انبياء و مؤمنان به آنها مىشود همچنانكه در تفسير آيه  ( إِنَّهُمْ لَهُمُ الْمَنْصُورُونَ  « 1 » ) به آن اشاره كرديم .\r\n( 52 )  ( يَوْمَ لا يَنْفَعُ الظَّالِمِينَ مَعْذِرَتُهُمْ وَ لَهُمُ اللَّعْنَةُ وَ لَهُمْ سُوءُ الدَّارِ )  : ( روزى كه ستمكاران را پشيمانى و عذرخواهى سودى ندهد و براى آنان دورى از رحمت و منزلگاه بد مهيّا است )\r\nيعنى روز قيامت روزيست كه براى ستمكاران جايى براى معذرت خواهى و بهانه تراشى نمىماند و آنها از رحمت خدا دور بوده و قرارگاه بدى خواهند داشت كه همان جهنّم است .\r\n( 53 )  ( وَ لَقَدْ آتَيْنا مُوسَى الْهُدى وَ أَوْرَثْنا بَنِي إِسْرائِيلَ الْكِتابَ )  : ( و به تحقيق ما به موسى هدايت داده و كتاب را به ارث به بنى اسرائيل داديم )\r\n( 54 )  ( هُدىً وَ ذِكْرى لِأُولِي الْأَلْبابِ )  : ( كتابى كه هدايت و تذكّر براى خردمندان بود )\r\nمىفرمايد ما دينى را به موسى ارائه كرديم كه حاوى هدايت بود و كتاب تورات را در ميان بنى اسرائيل باقى گذاشتيم ، تا بدان عمل كنند و عوام آنها با آن هدايت شده و\r\n\r\n\r\n","description":"","footnote":"\r\n( 1 ) . سورهء صافات ، آيه 172 .\r\n","page_name":" 196 ","page_number":196},
  {"content":"\r\n\r\nخواص و خردمندانشان بوسيلهء آن متذكّر گردند .\r\n\r\n[ آيهء ( 60 - 55 ) امر پيامبر صلّى اللّه عليه و إله و سلم به صبر ، استغفار و تسبيح 
  ]\r\n( 55 )  ( فَاصْبِرْ إِنَّ وَعْدَ اللَّهِ حَقٌّ وَ اسْتَغْفِرْ لِذَنْبِكَ وَ سَبِّحْ بِحَمْدِ رَبِّكَ بِالْعَشِيِّ وَ الْإِبْكارِ )  : ( پس صبر كن كه وعده خدا حق است و از گناهت آمرزش بخواه و هر صبح و شام پروردگارت را حمد و تسبيح گوى )\r\nيعنى اى رسول ما در مقابل آزار و اذيّت مشركين صبر كن چون وعدهء خدا حق است و به زودى به آن وفا مىكند همان وعده‌اى كه فرمود  ( إِنَّا لَنَنْصُرُ رُسُلَنا وَ الَّذِينَ آمَنُوا  « 1 » ) و يا فرمود  ( وَ كانَ حَقًّا عَلَيْنا نَصْرُ الْمُؤْمِنِينَ  « 2 » ) و از اعمالى كه نسبت به ساحت كريم تو گناه محسوب مىشود استغفار كن ، چون آنحضرت معصوم بوده و مسلّما مرتكب گناه نشده و با امر مولوى پروردگار مخالفت نورزيده است . ولى از آنجا كه رسولخدا صلّى اللّه عليه و إله و سلم در اعلى درجهء منازل قرب است ، پرداختن به همين امور مادّى و ضروريّات زندگى كه حتّى يك دم مانع از ذكر خدا شود ، نسبت به ساحت آنحضرت گناه محسوب مىشود ، بعضى از مفسّران « 3 » نيز گناه آنحضرت را به معناى گناه امّت او دانسته‌اند .\r\nآنگاه رسولخدا صلّى اللّه عليه و إله و سلم را امر به تسبيح و حمد مىنمايد . حمدى كه با توالى ايّام استمرار داشته باشد و هر صبح و شام انجام شود همچنانكه در جاى ديگر مىفرمايد  ( وَ مِنَ اللَّيْلِ فَسَبِّحْهُ وَ أَدْبارَ السُّجُودِ  « 4 » )\r\n( 56 )  ( إِنَّ الَّذِينَ يُجادِلُونَ فِي آياتِ اللَّهِ بِغَيْرِ سُلْطانٍ أَتاهُمْ إِنْ فِي صُدُورِهِمْ إِلَّا كِبْرٌ ما هُمْ بِبالِغِيهِ فَاسْتَعِذْ بِاللَّهِ إِنَّهُ هُوَ السَّمِيعُ الْبَصِيرُ )  : ( همانا كسانى كه در آيات خدا بدون هيچ دليلى كه از ناحيه خدا برايشان آمده باشد ، مجادله مىكنند ، جز اين نيست كه كبر و نخوت درونى دارند و جدالشان به جايى نمىرسد ، پس تو ، به خدا پناه ببر همانا او شنوا و بيناست )\r\nاين آيه در مقام تأكيد و امر به صبر در آيه سابق است ، مىفرمايد اين افرادى كه بدون\r\n\r\n\r\n","description":"","footnote":"\r\n( 1 ) . سورهء غافر ، آيه 51 .\r\n( 2 ) . سورهء روم ، آيه 47 .\r\n( 3 ) . تفسير روح المعانى ج 24 .\r\n( 4 ) . سورهء ق ، آيه 40 .\r\n","page_name":" 197 ","page_number":197},
  {"content":"\r\n\r\nهيچ برهانى به مجادله با آيات الهى مىپردازند ، تنها عاملى كه آنها را وادار به جدال مىكند ، كبريست كه در سينه‌هايشان دارند و آنها هرگز به آرزوى خود و هدفى كه از اين مجادله دارند و مىخواهند حق را باطل جلوه دهند ، نمىرسند پس تو از آنها و نخوتى كه دارند به خدا پناه ببر چون او شنواى دعاى بندگان و بيناى حوائج آنهاست و شدّت يا گشايش آنها را مىبيند .\r\n( 57 )  ( لَخَلْقُ السَّماواتِ وَ الْأَرْضِ أَكْبَرُ مِنْ خَلْقِ النَّاسِ وَ لكِنَّ أَكْثَرَ النَّاسِ لا يَعْلَمُونَ )  : ( سوگند مىخورم ، آفرينش آسمانها و زمين بزرگتر و مهمتر از آفرينش مردم است ، امّا بيشتر آنها اين مطلب را نمىدانند )\r\nمىخواهد بفرمايد دليل اينكه گفتيم مشركين به آرزو و هدف خود نمىرسند اين است كه خداوند آفريننده و خالق همه هستى با اين عظمت است و خلق آسمانها و زمين كه بسيار بزرگتر از خلقت بشر است او را عاجز نكرد ، هرگز ممكن نيست اين مشركان كه يك جزء كوچك از خلقت هستند او را به ستوه و عجز درآورند . اما بيشتر مردم جاهلند و خيال مىكنند با جدال و نيرنگى كه مىكنند مىتوانند خدا را عاجز كنند .\r\n( 58 )  ( وَ ما يَسْتَوِي الْأَعْمى وَ الْبَصِيرُ وَ الَّذِينَ آمَنُوا وَ عَمِلُوا الصَّالِحاتِ وَ لَا الْمُسِيءُ قَلِيلًا ما تَتَذَكَّرُونَ )  : ( و بينا و نابينا يكسان نيستند و نيز كسانى كه ايمان آورده و اعمال صالح كردند با بدكاران برابر نيستند ، امّا چه كم متذكّر مىشويد )\r\nدر اين آيه به قصد توضيح مطلب مىفرمايد مسلما افراد بينا و آگاهى كه ايمان آورده و اعمال شايسته بجا مىآورند با بدكاران كوردلى كه هدايت را نمىپذيرند ، يكسان نيستند . و آنگاه با لحن توبيخ و عتاب خطاب به مردم مىفرمايد : چه كم متذكّر مىشويد . چون اگر متنبّه و متذكّر مىشديد مىفهميديد كه خدا هرگز با متقّين و فجّار يكسان معامله نمىكند و آنها را مانند هم قرار نمىدهد ، يعنى وقتى در دنيا آنها بطور يكسان از نعمات الهى بهره‌مند هستند ، يقينا بايد آخرتى باشد تا در آن موضع اهل تقوى از گنه‌كاران متمايز شوند و هر يك به تناسب اعمالشان جزا داده شوند به همين دليل هم در آيهء بعدى به مسأله معاد و بعث مىپردازد .\r\n\r\n","description":"","footnote":"","page_name":" 198 ","page_number":198},
  {"content":"\r\n\r\n( 59 )  ( إِنَّ السَّاعَةَ لَآتِيَةٌ لا رَيْبَ فِيها وَ لكِنَّ أَكْثَرَ النَّاسِ لا يُؤْمِنُونَ )  : ( و همانا قيامت آمدنى است و هيچ شكى در آن نيست ولى بيشتر مردم ايمان نمىآورند )\r\nپس حتما قيامت واقع شدنيست و هيچ شكّى در وقوعش نيست و در آن هنگام اهل باطل خسارت مىبينند و به جزاى اعمالشان مىرسند امّا بيشتر مردم به وقوع قيامت و اينكه دعوت فقط از جانب خداى يكتاست و آلهه ايشان نه در دنيا و نه در آخرت دعوتى ندارد ايمان نمىآورند .\r\n( 60 )  ( وَ قالَ رَبُّكُمُ ادْعُونِي أَسْتَجِبْ لَكُمْ إِنَّ الَّذِينَ يَسْتَكْبِرُونَ عَنْ عِبادَتِي سَيَدْخُلُونَ جَهَنَّمَ داخِرِينَ )  : ( و پروردگارتان فرمود مرا بخوانيد تا شما را اجابت كنم ، همانا كسانى كه از عبادت من تكبّر مىورزند به زودى با كمال خوارى و ذلّت وارد جهنم مىشوند )\r\nاين آيه دعوتى است از جانب خداى متعال كه مالك و متصرّف مطلق عالم هستى است براى همهء بندگانش تا او را بخوانند و نيز وعده‌ايست به استجابت آنان و در اين آيه وعده اجابت مطلق است ، منتها به شرط آنكه ، اوّلا ) داعى حقيقتا داعى باشد و بداند كه از خدا چه مىخواهد و ثانيا ) فقط خدا را بخواند و نظرش را از همه اسباب ديگر منصرف كرده باشد و به علم فطرى فقط مسبب الاسباب را دعا كند و زبانش در اين قضيه با قلبش موافقت داشته باشد . آنگاه مىفرمايد كسانى كه از دعا به درگاه خدا و عبادت براى او استكبار بورزند به زودى با حالت ذلّت و مسكنت وارد جهنّم خواهند شد و اين عبارت در مقام انذار مستكبرين است .\r\nدر كتاب خصال از امام صادق عليه السّلام روايت شده : به كسى كه توفيق و حال دعا داده شده باشد ، اجابت نيز داده مىشود و به كسى كه توفيق شكر داده شود افزونى نعمت نيز اعطا مىشود و به كسى كه توكّل داده شده باشد از كفايت امورش مضايقه نمىشود . چون خداى متعال مىفرمايد ( هر كس بر خدا توكّل كند ، خدا او را كفايت مىكند « 1 » )\r\n\r\n\r\n","description":"","footnote":"\r\n( 1 ) . سورهء طلاق ، آيه 3\r\n","page_name":" 199 ","page_number":199},
  {"content":"\r\n\r\nو مىفرمايد ( اگر شكر گذاريد ، شما را افزون مىدهم « 1 » ) و مىفرمايد ( بخوانيد مرا تا اجابت كنم شما را « 2 » )\r\n\r\n[ آيهء ( 68 - 61 ) اثبات توحيد بوسيلهء بيان آيات آفاقى و انفسى 
  ]\r\n( 61 )  ( اللَّهُ الَّذِي جَعَلَ لَكُمُ اللَّيْلَ لِتَسْكُنُوا فِيهِ وَ النَّهارَ مُبْصِراً إِنَّ اللَّهَ لَذُو فَضْلٍ عَلَى النَّاسِ وَ لكِنَّ أَكْثَرَ النَّاسِ لا يَشْكُرُونَ )  : ( خداست آنكه شب را براى استراحت شما و روز را براى آنكه همه جا را ببينيد آفريد ، چون داراى فضل مخصوص نسبت به مردم است اما بيشتر مردم سپاس نمىگذارند )\r\nمىفرمايد خداست كه شب را براى آرامش و آسايش شما از تلاش روزانه ، تاريك قرار داده و روز را براى كار و كوشش در طلب رزق ، روشن و نورانى آفريد . و همانا خداوند در تدبير شئون مردم نسبت به آنها فضل ويژه‌اى روا مىدارد ، امّا اكثر مردم فضل خدا را شكر نمىگذارند و يا اينكه در نعمات و فضل خدا غوطه‌ورند ، و مرتّب از نعمتى به نعمت ديگر راه مىيابند امّا منعم را فراموش كرده‌اند و كفران نعمت طبيعت اكثر مردم است .\r\n( 62 )  ( ذلِكُمُ اللَّهُ رَبُّكُمْ خالِقُ كُلِّ شَيْءٍ لا إِلهَ إِلَّا هُوَ فَأَنَّى تُؤْفَكُونَ )  : ( اين است خدا پروردگار شما كه خالق هر موجوديست و معبودى جز او نيست ، پس چگونه از عبادت او منحرف مىشويد ؟ )\r\nيعنى اين است خدايى كه امر حيات و رزق شما را تدبير مىكند و شب و روز را براى شما آفريده است او اللّه تعالى است و ربّ همه چيز است ، اوست كه خلق همهء موجودات به دست اوست و تدبير ايشان نيز از خلق آنها جدا نمىشود و بدست خداست پس هيچ معبود به حقّى ، غير از خدا نيست ، لذا چگونه شما از پرستش او روى گردانده و به سوى پرستش ديگرى منحرف مىشويد ؟ !\r\n( 63 )  ( كَذلِكَ يُؤْفَكُ الَّذِينَ كانُوا بِآياتِ اللَّهِ يَجْحَدُونَ )  : ( اينچنين همه كسانى كه آيات خدا را انكار و تكذيب مىكنند ، دچار انحراف مىشوند )\r\n\r\n\r\n","description":"","footnote":"\r\n( 1 ) . سورهء ابراهيم ، آيه 7 .\r\n( 2 ) . سورهء مؤمن ، آيه 60 .\r\n","page_name":" 200 ","page_number":200},
  {"content":"\r\n\r\nيعنى منكرين آيات خدا در امّتهاى ديگر نيز نظير همين افك و انحراف را مرتكب شدند با اينكه آيات خدا آشكار بود و هيچ انحرافى از مدلول خود نداشت پس انحراف و انصراف اين مكذبّان علّتى نداشت جز انكار و لجبازى .\r\n( 64 )  ( اللَّهُ الَّذِي جَعَلَ لَكُمُ الْأَرْضَ قَراراً وَ السَّماءَ بِناءً وَ صَوَّرَكُمْ فَأَحْسَنَ صُوَرَكُمْ وَ رَزَقَكُمْ مِنَ الطَّيِّباتِ ذلِكُمُ اللَّهُ رَبُّكُمْ فَتَبارَكَ اللَّهُ رَبُّ الْعالَمِينَ )  :\r\n( خداست كه زمين را براى شما محلّ استقرار و آسمان را بنا قرار داد و شما را به بهترين وجهى صورتگرى نمود و از چيزهاى پاكيزه به شما روزى داد ، همين اللّه است كه پروردگار شماست ، پس پربركت است پروردگار جهانيان )\r\nيعنى اللّه تعالى است كه زمين را محلّ استقرار و جايگاهى براى آدميان نمود و آسمان را قبّه و بارگاهى بر فراز آن قرار داد و اين خانه مسقّف را مسكن آنان كرد . و آنها را به بهترين وجهى صورتگرى نمود يعنى آنها را به آنچه براى زندگى و اعمالشان نياز داشتند مجهّز كرد و ايشان را از بهترين روزيهايى كه سازگار با طبيعتشان بود مانند دانه‌هاى نباتى ، ميوه‌ها و گوشتها ، روزى داد .\r\nلذا اللّه است كه ربّ و مدبّر امور آنهاست و ثناى جميل بر او كه منشاء خير كثير است و ربوبيّت و تدبير عامّش سراسر عوالم را فراگرفته .\r\n( 65 )  ( هُوَ الْحَيُّ لا إِلهَ إِلَّا هُوَ فَادْعُوهُ مُخْلِصِينَ لَهُ الدِّينَ الْحَمْدُ لِلَّهِ رَبِّ الْعالَمِينَ )  :\r\n( اوست زندهء حقيقى كه هيچ معبودى جز او نيست پس فقط او را بخوانيد و دين را براى او خالص سازيد و ستايش مخصوص پروردگار جهانيان است )\r\nمىفرمايد فقط خداى تعاليست كه حىّ بالذات است و حياتش هرگز دستخوش مرگ و زوال نمىشود و هر زندهء ديگرى را او حيات بخشيده و تنها كسى كه شايستهء عبادت است همان حى بالذّات است چون او معبوديست كه ذاتا شايستگى پرستش دارد و هيچ معبودى جز او نيست پس فقط او را بخوانيد آن هم با اخلاص در دين چون او يگانه معبود و حىّ است .\r\nو حمد ، سپاس به تمامه مخصوص اوست كه ربّ عالميان است و امر همه عوالم را\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nتدبير مىكند .\r\n( 66 )  ( قُلْ إِنِّي نُهِيتُ أَنْ أَعْبُدَ الَّذِينَ تَدْعُونَ مِنْ دُونِ اللَّهِ لَمَّا جاءَنِي الْبَيِّناتُ مِنْ رَبِّي وَ أُمِرْتُ أَنْ أُسْلِمَ لِرَبِّ الْعالَمِينَ )  : ( بگو من از پرستش خدايانى كه شما مىپرستيد نهى شده‌ام ، چون بعد از آمدن دلايل آشكار از جانب پروردگارم جايى براى شرك نيست و نيز مأمور شده‌ام كه تسليم پروردگار جهانيان باشم )\r\nدر اين آيه مشركين را براى هميشه از اينكه ، رسولخدا صلّى اللّه عليه و إله و سلم دست از دعوت خود بردارد و آلههء آنها را بپرستد ، نااميد مىكند . همچنانكه در سوره زمر فرمود ( اى جاهلان ، آيا مرا به عبادت غير خدا فرمان مىدهيد ؟ با اينكه هر كس شرك بورزد اعمالش باطل و بىاجر مىشود « 1 » ) ، پس آنها بايد براى هميشه از جانب پيامبر مأيوس باشند و بدانند كه او فقط تسليم خدايى است كه از ناحيه فيض تدبير خود شريعت حقّه را به وى نازل كرده و او را مأمور ابلاغ آن ساخته است .\r\n( 67 )  ( هُوَ الَّذِي خَلَقَكُمْ مِنْ تُرابٍ ثُمَّ مِنْ نُطْفَةٍ ثُمَّ مِنْ عَلَقَةٍ ثُمَّ يُخْرِجُكُمْ طِفْلًا ثُمَّ لِتَبْلُغُوا أَشُدَّكُمْ ثُمَّ لِتَكُونُوا شُيُوخاً وَ مِنْكُمْ مَنْ يُتَوَفَّى مِنْ قَبْلُ وَ لِتَبْلُغُوا أَجَلًا مُسَمًّى وَ لَعَلَّكُمْ تَعْقِلُونَ )  : ( اوست كه شما را از خاك و سپس از نطفه آنگاه از علقه آفريد و سپس شما را به صورت طفلى بيرون مىآورد تا به حدّ بلوغ خود برسيد و بعد از آن پير و سالخورده شويد و بعضى از شما قبل از پيرى مىميريد و نيز براى آنكه به اجل تعيين شدهء خود برسيد و شايد تعقّل كنيد )\r\nيعنى خلقت آدم ابو البشر از خاك بوده و همچنين خلقت نطفه انسان نيز در نهايت به مواد بسيط زمينى منتهى مىشود ، سپس خداوند ساير ذريّه آدم را از نطفه پست و حقير آفريد و آن نطفه را به صورت علقه و خون بستهء حاصل از لقاح قرار داد و پس از طى دوران جنينى انسان را از شكم مادر به صورت نوزادى بيرون آورد و آنگاه او را نشو و نما مىدهد تا به حدّ بلوغ و كمال قوا برسد و آنگاه به دوران سالخوردگى و پيرى نايل شود كه در اين مرحله قواى بدنى او رو به ضعف مىگذارد ، امّا بعضى از انسانها قبل از\r\n\r\n\r\n","description":"","footnote":"\r\n( 1 ) . سورهء زمر ، آيه 65 - 64 .\r\n","page_name":" 202 ","page_number":202},
  {"content":"\r\n\r\nرسيدن به سنّ پيرى از دنيا مىروند ، به هر حال همه آنها آفريده شده‌اند تا به اجل معيّن شده كه آخرين مهلت است كه به آدمى داده شده و به هيچ وجه قابل تغيير نيست برسند ( كه اين غايت و نهايت زندگى دنيوى آنهاست ) تا شايد حق را با نيروى تعقّل درك كنند و اين امر غايت خلقت انسان از نظر حيات معنوى اوست .\r\n( 68 )  ( هُوَ الَّذِي يُحْيِي وَ يُمِيتُ فَإِذا قَضى أَمْراً فَإِنَّما يَقُولُ لَهُ كُنْ فَيَكُونُ )  : ( اوست آنكه زنده مىكند و مىميراند و وقتى حكم چيزى را براند فقط به او مىگويد : باش ، پس موجود مىشود )\r\nيعنى خداى متعال كسى است كه متصرّف مطلق است و مبدأ و معاد بدست اوست و اوست كه همه موجودات را زنده كرده و سپس مىميراند و آنها را از عالمى به عالم ديگر انتقال مىدهد و در طول حيات ايشان را از انواع نعمات بهره‌مند ساخته و امر آنها را تدبير مىكند و حكم و ارادهء او چنان است كه اراده و مشيّتش عين ايجاد است و به محض اينكه ارادهء ايجاد چيزى بنمايد ، آن چيز موجود مىشود و براى ايجاد اشياء نياز به هيچ واسطه‌اى ندارد .\r\n\r\n[ آيهء ( 78 - 69 ) بيان سرانجام كار مجادله كنندگان با آيات الهى 
  ]\r\n( 69 )  ( أَ لَمْ تَرَ إِلَى الَّذِينَ يُجادِلُونَ فِي آياتِ اللَّهِ أَنَّى يُصْرَفُونَ )  : ( آيا نديدى آنها كه در آيات خدا مجادله مىكنند ، چگونه منحرف مىشوند ؟ )\r\nخطاب به رسولخدا صلّى اللّه عليه و إله و سلم مىفرمايد آيا تعجّب نمىكنى از اينكه اشخاصى كه بدون هيچ برهانى كه به نزدشان آمده باشد با آيات خدا مجادله مىكنند ، چگونه از حق بسوى باطل و از هدايت بسوى ضلالت و گمراهى منحرف مىشوند ؟\r\n( 70 )  ( الَّذِينَ كَذَّبُوا بِالْكِتابِ وَ بِما أَرْسَلْنا بِهِ رُسُلَنا فَسَوْفَ يَعْلَمُونَ )  : ( كسانى كه كتاب و آنچه را كه بوسيلهء رسولان خود فرستاديم تكذيب مىكنند ، به زودى خواهند دانست )\r\n( 71 )  ( إِذِ الْأَغْلالُ فِي أَعْناقِهِمْ وَ السَّلاسِلُ يُسْحَبُونَ )  : ( آن زمان كه غلها و زنجيرها به گردنهايشان افتاده و كشيده شوند )\r\n( 72 )  ( فِي الْحَمِيمِ ثُمَّ فِي النَّارِ يُسْجَرُونَ )  : ( در آب داغ و آنگاه در آتش افروخته گردند )\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nاين آيات در مقام انذار و تهديد مشركين و مجادلين با رسولخدا صلّى اللّه عليه و إله و سلم است .\r\nمىفرمايد كسانى كه قرآن را تكذيب كرده‌اند و كتابها و اديان و ساير انبياء ما را نيز انكار نمودند و در حقيقت اساس نبوّت را منكرند ، به زودى حقيقت اين اعمالشان را خواهند فهميد ، آن وقتى كه غل و زنجيرها در گردنشان بيافتد و با ذلّت و خوارى در آبى سوزان كشانده شوند و سپس در آتش افكنده گردند تا هيزم و آتش زنه آن باشند . همچنانكه فرمود  ( فَاتَّقُوا النَّارَ الَّتِي وَقُودُهَا النَّاسُ وَ الْحِجارَةُ أُعِدَّتْ لِلْكافِرِينَ  « 1 » بترسيد از آتشى كه هيزم آن مردم و سنگها هستند و براى كافران آماده شده است )\r\n( 73 )  ( ثُمَّ قِيلَ لَهُمْ أَيْنَ ما كُنْتُمْ تُشْرِكُونَ )  : ( آنگاه به ايشان گفته شود ، كجايند آنچه شريك خدا مىپنداشتيد ؟ )\r\n( 74 )  ( مِنْ دُونِ اللَّهِ قالُوا ضَلُّوا عَنَّا بَلْ لَمْ نَكُنْ نَدْعُوا مِنْ قَبْلُ شَيْئاً كَذلِكَ يُضِلُّ اللَّهُ الْكافِرِينَ )  : ( و به جاى او مىپرستيديد ، مىگويند : هر چه نظر مىكنيم ، آنها را نمىبينيم ، بلكه اصلا ما در دنيا چيزى نمىپرستيديم ، آرى خدا اين گونه كفّار را گمراه مىكند )\r\nيعنى در حالى كه ميان كشيده شدن در آب جوشان و سوختن در آتش واقع هستند به آنها گفته مىشود ، كجايند آن خدايانى كه آنها را به غير خدا مىپرستيديد ، كه شما را يارى كنند و از عذاب نجات دهند و يا شما را شفاعت كنند ؟ !\r\nگويند : آنها از نظر ما غايب هستند ، بلكه ما اصلا در دنيا چيزى را نمىپرستيديم و آنها فقط اسماء خالى از مسمّى بوده و مفاهيمى بودند كه ابدا مصداقى در سراسر عالم نداشتند ، آنگاه مىفرمايد خداوند در ساير مواردى كه كافران را گمراه مىكند ، شبيه به اين مورد است كه باطل را حق مىبينند و در طلب آن مىروند امّا بعدا مىفهمند كه هر چه كرده‌اند بيهوده بوده و سعيشان باطل گشته و علّت اين اضلال خدا آنست كه كافران همواره حق را مىپوشانند .\r\n( 75 )  ( ذلِكُمْ بِما كُنْتُمْ تَفْرَحُونَ فِي الْأَرْضِ بِغَيْرِ الْحَقِّ وَ بِما كُنْتُمْ تَمْرَحُونَ )  : ( اين عذاب به جهت آنست كه در دنيا بدنبال تفريح و هوسرانى باطل بوديد و هميشه به نشاط و\r\n\r\n\r\n","description":"","footnote":"\r\n( 1 ) . سورهء بقره ، آيه 24 .\r\n","page_name":" 204 ","page_number":204},
  {"content":"\r\n\r\nشهوت پرستى سرگرم بوديد )\r\n( 76 )  ( ادْخُلُوا أَبْوابَ جَهَنَّمَ خالِدِينَ فِيها فَبِئْسَ مَثْوَى الْمُتَكَبِّرِينَ )  : ( حال به درون دوزخ وارد شويد در حالى كه در آن جاودانه خواهيد بود پس چه بد است منزلگاه متكبّران )\r\nمىفرمايد به آنها گفته مىشود : اين عذابى كه امروز در آن قرار گرفته‌ايد در برابر خوشحالى مفرطى است كه بدون حق ، در زمين مىكرديد و از لذّات فانى دنيا بهره مىبرديد و دلهايتان وابسته و دربند آنها بود و با احياء باطل و ميراندن حق در امر فرح و شادمانى افراط كرده و مرتكب بىبند و بارى مىشديد ، پس حال داخل درهاى جهنم و دركات آن شويد و هميشه در جهنم جاودانه باشيد و هرگز از آن خارج نخواهيد شد ، و چه بد است جايگاه متكبّران در برابر حق .\r\n( 77 )  ( فَاصْبِرْ إِنَّ وَعْدَ اللَّهِ حَقٌّ فَإِمَّا نُرِيَنَّكَ بَعْضَ الَّذِي نَعِدُهُمْ أَوْ نَتَوَفَّيَنَّكَ فَإِلَيْنا يُرْجَعُونَ )  : ( پس تو اى رسول ما صبر كن كه وعدهء خدا به حق است ، پس چه در حيات تو پاره‌اى از عذابهايى را كه به آنها وعده داده‌ايم به تو بنمائيم و چه تو را قبل از آن قبض روح كنيم ، در هر حال همه آنان بسوى ما باز خواهند گشت )\r\nدر اينجا در مقام تسلّى و دلگرمى رسولخدا صلّى اللّه عليه و إله و سلم در برابر تكذيب كافران ، مىفرمايد : تو صبر كن و خويشتندار باش چون وعدهء خدا بر نصرت رسولان خود و مؤمنان حق است و حتما واقع خواهد شد ، پس چه مختصرى از عذابهايى را كه به آنان وعده داده‌ايم در اين دنيا و در حيات تو به آنها بچشانيم و تو آنها را ببينى و چه اينكه قبل از وقوع آنها تو را قبض روح كنيم ، به هر حال اين كفّار همه بسوى ما برمىگردند و از دست ما گريزى ندارند و آنگاه وعدهء خود را دربارهء آنها عملى مىسازيم .\r\n( 78 )  ( وَ لَقَدْ أَرْسَلْنا رُسُلًا مِنْ قَبْلِكَ مِنْهُمْ مَنْ قَصَصْنا عَلَيْكَ وَ مِنْهُمْ مَنْ لَمْ نَقْصُصْ عَلَيْكَ وَ ما كانَ لِرَسُولٍ أَنْ يَأْتِيَ بِآيَةٍ إِلَّا بِإِذْنِ اللَّهِ فَإِذا جاءَ أَمْرُ اللَّهِ قُضِيَ بِالْحَقِّ وَ خَسِرَ هُنالِكَ الْمُبْطِلُونَ )  : ( و به تحقيق ما قبل از تو رسولانى را فرستاديم كه داستان بعضى از آنها را برايت حكايت كرديم و بعضى ديگر را بيان نكرديم و هيچ\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nرسولى حق نداشته كه بدون اذن خدا آيتى بياورد ، پس زمانيكه حكم حق و حتمى خدا فرا برسد ، به حق داورى مىشود و آنگاه كافران مبطل زيان مىبينند )\r\nخطاب به رسولخدا صلّى اللّه عليه و إله و سلم مىفرمايد : اين سنّت جارى الهى كه همواره رسولانى از جنس بشر براى هدايت اقوام گسيل داشته كه ما داستان بعضى از آنها را براى تو بازگو كرده‌ايم كه چگونه به منظور داورى و نصرت رسول خدا آيتى را نازل كرده‌ايم ، و حق را بر باطل غلبه داده‌ايم و داستان بعضى را نيز حكايت نكرده‌ايم ، امّا بدان كه زمام امر معجزه و يا حكم نزول عذاب بدست خداست و هيچ رسولى حقّ ندارد كه بدون اذن الهى اقدام به آوردن معجزه‌اى براى تأييد رسالت خود كند و يا از پيش خود بتواند عذاب را براى قومش نازل كند ، بنابراين تو نيز مانند ساير انبياء هستى و بايد در امر قضاوت ميان تو و قومت منتظر فرمان الهى باشى ، امّا آنچه مسلم است اينكه ، وقتى امر خدا بيايد ، در ميان آنها به حق داورى مىكند و باطل را نابود مىنمايد و در اين صورت پيروان باطل كه در دنيا متمسّك به آن گشته و حق را سركوب مىكردند هلاك شده و در آخرت نيز عذابى دردناك خواهند داشت و اين نهايت خسارت است .\r\n\r\n[ آيهء ( 85 - 79 ) بيان عكس العمل كفّار در مقابل دعوت پيامبران 
  ]\r\n( 79 )  ( اللَّهُ الَّذِي جَعَلَ لَكُمُ الْأَنْعامَ لِتَرْكَبُوا مِنْها وَ مِنْها تَأْكُلُونَ )  : ( خداست كه چهارپايان را براى شما آفريد تا بر بعضى از آنها سوار شده و از بعضى ديگر تناول كنيد )\r\n( 80 )  ( وَ لَكُمْ فِيها مَنافِعُ وَ لِتَبْلُغُوا عَلَيْها حاجَةً فِي صُدُورِكُمْ وَ عَلَيْها وَ عَلَى الْفُلْكِ تُحْمَلُونَ )  : ( و براى شما در آنها منافع بسيارى هست و اينكه با سوار شدن و بار كردن كالاى خود به مقاصدى كه داريد برسيد و بر آنها و بر كشتىها سوار مىشويد )\r\n( 81 )  ( وَ يُرِيكُمْ آياتِهِ فَأَيَّ آياتِ اللَّهِ تُنْكِرُونَ )  : ( و خدا همواره آياتش را به شما مىنماياند ، پس كداميك از آيات او را مىتوانيد انكار كنيد ؟ )\r\nدر اينجا از ميان همهء آيات الهى كه امر تدبير زندگى انسان به آنها بستگى دارد به مسأله چهارپايان ( شتر ، گاو و گوسفند و . . . ) اشاره مىكند و مىفرمايد خداى سبحان بخاطر شما چهارپايان را آفريد و آنها را مسخّر كرد و غرض اين بود كه شما بر بعضى از آنها مانند شتر كه صلاحيّت سوارى دادن دارند ، سوار شويد و از شير و گوشت بعضى\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nديگر مانند گاو و گوسفند كه صلاحيت اكل دارند ، تناول كنيد و براى شما در چهارپايان منافع زيادى از قبيل ( شير و گوشت و پوست و پشم و . . . ) وجود دارد و نيز براى انتقال از جايى به جاى ديگر با اهداف مختلف از آنها استفاده مىكنيد و بوسيلهء آنها بيابانها و خشكيها را طى مىكنيد همانطور كه با كشتى در درياها مسافت مىپيماييد .\r\nپس كداميك از آيات دالّ بر ربوبيّت و الوهيّت و توحيد پروردگارتان را كه به شما نشان داده و بيان آن را از ما مىشنويد ، انكار مىكنيد ؟ و آن را بهانه‌اى براى اعراض از توحيد قرار مىدهيد ؟\r\n( 82 )  ( أَ فَلَمْ يَسِيرُوا فِي الْأَرْضِ فَيَنْظُرُوا كَيْفَ كانَ عاقِبَةُ الَّذِينَ مِنْ قَبْلِهِمْ كانُوا أَكْثَرَ مِنْهُمْ وَ أَشَدَّ قُوَّةً وَ آثاراً فِي الْأَرْضِ فَما أَغْنى عَنْهُمْ ما كانُوا يَكْسِبُونَ )  : ( آيا در زمين سير نمىكنند تا ببينند عاقبت كسانى كه قبل از اينها بوده و از جهت قدرت و آثارى كه در زمين داشتند ، بسيار نيرومندتر از ايشان بودند ، چگونه بود ؟ و عملكردشان و آنچه بدست آورده بودند هيچ سودى برايشان نداشت )\r\nدر اينجا مشركين را ملامت مىكند كه چرا از سرگذشت امّتهاى سابق درس عبرت نمىگيرند و آنها را به سنّت قضا و حكم الهى در آن امّتها توجّه مىدهد . مىفرمايد :\r\nچگونه است كه اينها در آثار و ابنيهء باقيمانده از امتهاى مكذّب گذشته تدبّر نمىكنند و نمىبينند كه آنها از جهت تعداد نفرات و از جهت آثارى كه در زمين از خود باقى گذاشتند بسيار افزونتر از اين افراد مكذّب فعلى بوده‌اند ، چطور بواسطهء تكذيبشان هلاك شده‌اند و علم و عملى كه كسب كرده بودند هيچ نفعى در دفع عذاب الهى برايشان نداشت .\r\n( 83 )  ( فَلَمَّا جاءَتْهُمْ رُسُلُهُمْ بِالْبَيِّناتِ فَرِحُوا بِما عِنْدَهُمْ مِنَ الْعِلْمِ وَ حاقَ بِهِمْ ما كانُوا بِهِ يَسْتَهْزِؤُنَ )  : ( پس زمانيكه رسولان ما با دلايل آشكار نزدشان آمدند ، به دانش خود سرگرم و شادمان بودند و در نتيجه آن عذابى كه آن را مسخره مىكردند ، بر آنها نازل شد )\r\nيعنى افراد مكذّب اقوام پيشين به فنون و علومى كه دربارهء زندگى دنيوى و مادى بود دلخوش بودند و علمشان محدود به همين ظاهر زندگى بود و از آخرت غفلت داشتند ، و\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nبه همين علوم مغرور و فريفته شده بودند و لذا وقتى رسولان الهى با معارف حقيقى و آيات آشكار به نزدشان آمدند ، از آنها اعراض كردند و ايشان را به حساب نياوردند و وعده و وعيد انبياء را مسخره كردند و در نتيجه عذاب الهى بر آنها نازل شد و آنها را هلاك كرد .\r\n( 84 )  ( فَلَمَّا رَأَوْا بَأْسَنا قالُوا آمَنَّا بِاللَّهِ وَحْدَهُ وَ كَفَرْنا بِما كُنَّا بِهِ مُشْرِكِينَ )  : ( پس وقتى كه عذاب ما را ديدند ، گفتند : ما فقط به خدا ايمان آورديم و به آنچه شريك خدا مىگرفتيم كفر مىورزيديم )\r\nمىفرمايد وقتى عذاب شديد ما را به چشم خود مىديدند ، پشيمان شده و اظهار ايمان مىكردند ، امّا ايمان اضطرارى و در هنگام نزول عذاب هيچ سودى برايشان نداشت . چون در آن مرحله ، ديگر غيب به شهود مبدّل شده و وعدهء عذاب را به چشم خود مشاهده كرده‌اند و چاره‌اى جز اعتراف به حقانيّت آن ندارند .\r\n( 85 )  ( فَلَمْ يَكُ يَنْفَعُهُمْ إِيمانُهُمْ لَمَّا رَأَوْا بَأْسَنا سُنَّتَ اللَّهِ الَّتِي قَدْ خَلَتْ فِي عِبادِهِ وَ خَسِرَ هُنالِكَ الْكافِرُونَ )  : ( پس ايمانشان بعد از ديدن عذاب ما سودى برايشان نداشت ، اين سنّت خداست كه همواره در بندگانش جريان داشته و اينجاست كه كافران زيانكار مىشوند )\r\nهمچنانكه گفتيم ايمان در صورتى مفيد است كه اختيارى باشد امّا ايمان هنگام مشاهدهء عذاب ، ايمان اضطرارى است و سودى نمىبخشد و اين سنّت خداست كه در ميان بندگانش جارى نموده ، كه توبهء بعد از مشاهدهء عذاب را نمىپذيرد و در اينجاست كه كافران زيانكار مىشوند ، چون اصل سرمايه عمر و نفس خود را از دست داده‌اند و راهى براى جبران مافات ندارند و در دنيا به عذاب استيصال هلاك شده و در آخرت نيز به عذاب ابدى دچار خواهند شد .\r\n\r\n","description":"","footnote":"","page_name":" 208 ","page_number":208},
  {"content":"\r\n\r\n\r\nسورهء فصّلت\r\n بِسْمِ اللَّهِ الرَّحْمنِ الرَّحِيمِ \r\nغرض سوره : بيان روى گردانى كفّار از كتاب آسمانى و انكار توحيد ، نبوّت و معاد از جانب آنها ، و ذكر بشارت و انذار براى دعوت ايشان .\r\n\r\n[ آيهء ( 12 - 1 ) دربارهء نزول قرآن و جهانى بودن دعوت خاتم الانبياء و توصيف چگونگى خلقت آسمانها و زمين 
  ]\r\n( 1 )   ( حم )   : ( حا ، ميم )\r\n( 2 )  ( تَنْزِيلٌ مِنَ الرَّحْمنِ الرَّحِيمِ )  : ( اين كتاب نازل شده از ناحيهء خداوند بخشندهء مهربان است )\r\n( 3 )  ( كِتابٌ فُصِّلَتْ آياتُهُ قُرْآناً عَرَبِيًّا لِقَوْمٍ يَعْلَمُونَ )  : ( كتابى كه آياتش از هم جداست و خواندنيى عربى براى مردميكه مىدانند )\r\n( 4 )  ( بَشِيراً وَ نَذِيراً فَأَعْرَضَ أَكْثَرُهُمْ فَهُمْ لا يَسْمَعُونَ )  : ( در حالى كه بشارت دهنده و بيم‌رسان است امّا بيشترشان اعراض كرده و آن را نمىشنوند )\r\n( 5 )  ( وَ قالُوا قُلُوبُنا فِي أَكِنَّةٍ مِمَّا تَدْعُونا إِلَيْهِ وَ فِي آذانِنا وَقْرٌ وَ مِنْ بَيْنِنا وَ بَيْنِكَ حِجابٌ فَاعْمَلْ إِنَّنا عامِلُونَ )  : ( و مىگويند : دلهاى ما از پذيرفتن آنچه ما را به آن دعوت مىكنى در حجاب و غلاف است و در گوشهايمان سنگينى است و بين ما و تو مانع و ساترى قرار دارد ، تو كار خودت را بكن ما نيز كار خودمان را مىكنيم )\r\n( حم ) از حروف مقطعّه و رموز قرآنيست ، مىفرمايد اين كتاب قرآن از ناحيه خداوندى نازل شده كه داراى رحمت عام براى مؤمن و كافر است و رحمتى خاص نيز نسبت به مؤمنان دارد و به همين دليل امر دنيا و آخرت آنها را بوسيلهء انزال قرآن اصلاح مىنمايد . و اين قرآن كتابيست كه اجزاى آن براى تفهيم بهتر معانى ، از يكديگر جدا و متمايز شده و به زبان عربى نازل گرديده براى مردمى كه معارف و معانى آن را مىدانند ،\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nچون زبانشان همان زبان عربى است « 1 » و يا نازل شده براى مردمى كه داراى علم مىباشند و اهل درك و دريافت هستند .\r\nدر حالى كه اين كتاب براى مردم بشير و نذير است و آنها را نويد و بيم مىدهد ، امّا بيشتر آنها از آن روى گردانيده ، و آن را به گوش جان و به قصد قبول نمىشنوند و خطاب به رسولخدا صلّى اللّه عليه و إله و سلم مىگويند : دلهاى ما در غلاف است و دعوت تو را نمىفهمد و چيزى از دعوت تو در آن نفوذ نمىكند و در گوشهاى ما سنگينى پيدا شده و ما چيزى از حرفهاى تو را نمىشنويم ، و بين ما و تو پرده‌اى قرار دارد كه نمىگذارد به سوى تو بياييم و با اين سخنان خود مىخواستند رسولخدا صلّى اللّه عليه و إله و سلم را به كلّى از دعوت خود مأيوس كنند و بگويند دعوت تو به هيچ وجه در ما نفوذى ندارد و راهى براى تفاهم بين ما موجود نيست و آنگاه در مقام نتيجه و نيز به منظور تهديد گفتند : تو هر چه مىتوانى براى ابطال اعتقادات ما انجام بده ما نيز همهء تلاش خود را براى ابطال دعوت تو انجام مىدهيم .\r\n( 6 )  ( قُلْ إِنَّما أَنَا بَشَرٌ مِثْلُكُمْ يُوحى إِلَيَّ أَنَّما إِلهُكُمْ إِلهٌ واحِدٌ فَاسْتَقِيمُوا إِلَيْهِ وَ اسْتَغْفِرُوهُ وَ وَيْلٌ لِلْمُشْرِكِينَ )  : ( بگو ، بدرستى كه من فقط بشرى مانند شما هستم كه به من وحى مىرسد ، كه معبود شما يگانه است پس همه به سوى او رو كنيد و از او آمرزش بخواهيد و واى به حال مشركان )\r\n( 7 )  ( الَّذِينَ لا يُؤْتُونَ الزَّكاةَ وَ هُمْ بِالْآخِرَةِ هُمْ كافِرُونَ )  : ( همانهايى كه زكات نمىدهند و نسبت به آخرت كافرند )\r\nدر جواب به مشركين خداوند به پيامبر صلّى اللّه عليه و إله و سلم القاء مىنمايد كه به آنها بگويد : من بشرى مانند شما هستم كه در بين شما زندگى و با شما معاشرت مىكنم همانطور كه شما خودتان با هم معاشرت مىكنيد ، پس من از جنس ديگرى مباين با جنس شما نيستم تا بين من و شما حائلى باشد و نتوانيد حرف مرا بفهميد ، تنها تفاوت من با شما اين است كه به من وحى مىشود و آن وحى اين است كه معبود شما كه سزاوار پرستش است ، يكى\r\n\r\n\r\n","description":"","footnote":"\r\n( 1 ) . البته اين امر منافاتى با جهانى بودن دعوت اسلام ندارد ، چون قرآن ابتدا در جزيرة العرب نازل شده و مردم آنجا به زبان عربى تكلّم مىكردند .\r\n","page_name":" 210 ","page_number":210},
  {"content":"\r\n\r\nاست ، نه آن آلههء گوناگون و متفرّقى كه شما مىپرستيد ، پس به توحيد آن خداى يگانه قيام كنيد و شركاء را از ساحت او نفى نماييد و از بابت شرك و گناهانى كه تاكنون مرتكب شده‌ايد از درگاه او آمرزش بخواهيد .\r\nو آنگاه در مقام تهديد مشركين مىفرمايد : ويل و هلاكت بر مشركانى كه خدا را واحد نمىشمارند و به خاطر رضاى او و تزكيه نفسشان زكات نمىدهند و به فقرا و مساكين انفاق نمىكنند و نيز منكر معاد و سراى آخرت هستند .\r\n( 8 )  ( إِنَّ الَّذِينَ آمَنُوا وَ عَمِلُوا الصَّالِحاتِ لَهُمْ أَجْرٌ غَيْرُ مَمْنُونٍ )  : ( همانا كسانى كه ايمان آورده و اعمال شايسته بجا آوردند برايشان اجرى است كه هرگز منقطع نمىشود )\r\nيعنى مؤمنانى كه ايمان را با عمل صالح قرين نموده‌اند ، خداوند به فضل و جعل خود ( نه از پيش خودشان ) آنها را مستحقّ اجرى غير منقطع و دائمى مىنمايد و مسلما رزق خدا مانند انعام و اعطاء بشر نيست كه با منّت توأم باشد ، بلكه رزقى نامحدود و بىمنّت است .\r\n( 9 )  ( قُلْ أَ إِنَّكُمْ لَتَكْفُرُونَ بِالَّذِي خَلَقَ الْأَرْضَ فِي يَوْمَيْنِ وَ تَجْعَلُونَ لَهُ أَنْداداً ذلِكَ رَبُّ الْعالَمِينَ )  : ( بگو به راستى شما به خدايى كفر مىورزيد كه زمين را در دو روز خلق كرد و براى او شريكانى قائل مىشويد ، با اينكه او پروردگار تمامى عوالم است )\r\n( 10 )  ( وَ جَعَلَ فِيها رَواسِيَ مِنْ فَوْقِها وَ بارَكَ فِيها وَ قَدَّرَ فِيها أَقْواتَها فِي أَرْبَعَةِ أَيَّامٍ سَواءً لِلسَّائِلِينَ )  : ( و در زمين كوههايى ريشه‌دار قرار داد كه قسمت بيرونى آن سر به آسمان كشيده و در زمين خير بسيار قرار داده و نيز در زمين آنچه قوت و رزق هست در چهار فصل پديد آورده كه كفاف همه روزى خواران را بدهد )\r\n( 11 )  ( ثُمَّ اسْتَوى إِلَى السَّماءِ وَ هِيَ دُخانٌ فَقالَ لَها وَ لِلْأَرْضِ ائْتِيا طَوْعاً أَوْ كَرْهاً قالَتا أَتَيْنا طائِعِينَ )  : ( آنگاه به آسمان پرداخت كه دودى بود و به هر دو فرمود : بايد با رضايت يا با اكراه تحت فرمان من در آييد ، گفتند : با رغبت تحت فرمانيم )\r\nدر اينجا با استفهامى تعجّبى مىفرمايد : آيا شما به خدايى شرك مىورزيد كه برهان و حجّت بر وحدانيّت او قائم است و براى او در امر الوهيّت و ربوبيّت شريك قائل\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nمىشويد با اينكه او زمين را در دو برههء زمانى خلق نمود ( مثلا مرحلهء گداخته و ذوب بودن و مرحله انجماد و تكوّن ) و در زمين كوههايى پابرجا و استوار و ثابت آفريد و خير بسيارى در آن قرار داد كه موجودات زندهء روى زمين از انواع بهره‌ها در آن بهره‌مند مىشوند و او ارزاق روزيخواران را در باقى چهار روز از حين آغاز خلقت مقدّر فرمود ، لذا خداوند در دو برههء زمانى خلقت زمين را ايجاد كرد و در چهار برهه نيز به تقدير روزى ساكنان آن پرداخت . « 1 » و ظاهرا مراد از چهار روز ، در مورد ارزاق ، چهار فصل است كه بواسطهء حركت زمين به دور خورشيد پديد مىآيند . و امّا ايّامى كه براى خلقت زمين و آسمان مطرح شده ، چهار روز است كه دو برهه آن براى ايجاد زمين است و دو برهه براى برپا داشتن آسمانهاى هفتگانه بعد از آنكه به صورت دود بود ، آنگاه مىفرمايد : اقوات تقدير شده براى محتاجان فراهم شده و براى همه آنها يكسان و برابر است بطوريكه آنها را كفايت مىكند ، بدون هيچ زيان و نقصانى ، و منظور از ( سائلين ) انواع نباتات و حيوانات و انسانها هستند كه براى بقاء خود محتاج به ارزاقند و با زبان حال خود از پروردگارشان روزى مىطلبند .\r\nآنگاه خداوند متوجّه آسمان شد و به امر خلقت آن پرداخت در حالى كه به صورتى بود كه خدا نامش را دود مىنهد و آن مادّه‌اى بود كه خداوند آن را به صورت هفت آسمان در آورد ، بعد از آنكه از هم متمايز نبودند و آنوقت با كلمه كن و فرمان تكوينى « 2 » براى ايجاد آسمان و زمين به آن دو فرمود : چه بخواهيد و چه نخواهيد بايد موجود شويد و آنها اين امر را با ميل و رغبت پذيرفتند و گفتند : ما استعداد پذيرفتن هستى را داريم و آن را مىپذيريم ، يعنى با اختيار و رغبت همچون ساير مخلوقات ، مطيع امر الهى گشتند و آوردن فعل ( ائتيا ) به نحو مشترك براى آسمان و زمين دلالت مىكند كه بين آن دو نوعى ارتباط در وجود و اتّصال در نظام وجود دارد و اين فعل و\r\n\r\n\r\n","description":"","footnote":"\r\n( 1 ) . اين قول مطابق تفسير مجمع البيان ( ج 9 ) است .\r\n( 2 ) . همچنانكه گفته شد امر تكوينى و كلمه كن الهى چنان است كه وقتى ارادهء ايجاد چيزى را بنمايد مىگويد : باش ، پس موجود مىشود  ( إِنَّما أَمْرُهُ إِذا أَرادَ شَيْئاً أَنْ يَقُولَ لَهُ كُنْ فَيَكُونُ )  سورهء يس ، آيه 82 .\r\n","page_name":" 212 ","page_number":212},
  {"content":"\r\n\r\nانفعال و تأثير و تأثّر در بين تمامى اجزاى عالم قابل مشاهده است .\r\n( 12 )  ( فَقَضاهُنَّ سَبْعَ سَماواتٍ فِي يَوْمَيْنِ وَ أَوْحى فِي كُلِّ سَماءٍ أَمْرَها وَ زَيَّنَّا السَّماءَ الدُّنْيا بِمَصابِيحَ وَ حِفْظاً ذلِكَ تَقْدِيرُ الْعَزِيزِ الْعَلِيمِ )  : ( پس آسمانها را هفت عدد قرار داديم آن هم در دو روز ، و در هر آسمانى امر آن را وحى كرد و ما آسمان دنيا را با چراغهايى آراستيم و حفظ كرديم ، اين است تقدير خداى عزيز و دانا )\r\nيعنى خداى متعال آسمانها را كه به صورت دود بود و از نظر فعليّت مبهم و غير مشخص بود ، متمايز كرد و آن را در دو روز يا دو برههء زمانى به صورت هفت آسمان قرار داد آنگاه خداى سبحان در هر آسمانى امر الهى را كه منسوب و متعلّق به آن آسمان بود به اهل آن ( يعنى ملائكه ساكن آن ) وحى كرد .\r\nدر ادامه مىفرمايد : ما آسمان دنيا را با چراغهايى زينت داديم ( يعنى آسمانى كه قرارگاه ستارگان است ، نزديكترين آسمان به كرهء زمين است و آسمانهاى ديگر فوق آن قرار دارند . ) « 1 » و نيز آسمانها را از شرّ شياطين حفظ كرديم تا نتوانند به اخبار غيبى ملاء اعلى دست بيابند و اين نظم و ترتيبى كه در نحوهء خلقت آسمان و زمين به كار رفته ، بواسطهء تقدير و سنجش پروردگار عزيز و بسيار داناست كه هيچ نيرويى بر او غالب نمىشود و علمش همه چيز را فراگرفته .\r\n\r\n[ آيهء ( 25 - 13 ) انذار بوسيله ذكر عذاب قوم عاد و ثمود و بيان شهادت اعضاى بدن در قيامت 
  ]\r\n( 13 )  ( فَإِنْ أَعْرَضُوا فَقُلْ أَنْذَرْتُكُمْ صاعِقَةً مِثْلَ صاعِقَةِ عادٍ وَ ثَمُودَ )  : ( پس اگر روى گرداندند ، بگو شما را از صاعقه‌اى مانند صاعقهء عاد و ثمود بيم مىدهم )\r\n( 14 )  ( إِذْ جاءَتْهُمُ الرُّسُلُ مِنْ بَيْنِ أَيْدِيهِمْ وَ مِنْ خَلْفِهِمْ أَلَّا تَعْبُدُوا إِلَّا اللَّهَ قالُوا لَوْ شاءَ رَبُّنا لَأَنْزَلَ مَلائِكَةً فَإِنَّا بِما أُرْسِلْتُمْ بِهِ كافِرُونَ )  : ( آنزمان كه رسولان در عصر خودشان و بعد از ايشان به نزدشان آمدند و همگى گفتند : جز اللّه را نپرستيد ، گفتند : اگر\r\n\r\n\r\n","description":"","footnote":"\r\n( 1 ) . آنچه از مطالب تكميلى بحث در الميزان استفاده مىشود اين است كه آسمانهاى هفتگانه نامبرده همه جزء خلقت مادّى و جسمانى هستند و ربطى به ماوراء طبيعت و عالم ملائكه ندارند و ملائكه براى خود عوالم ديگرى دارند كه نظير عالم جسمانى ما هفت مرتبه دارد كه هر مرتبهء آن از نظر علوّ مرتبه و احاطه‌اى كه نسبت به عالم مشهود و زمينى دارند ، آسمان ناميده مىشود ، همچنانكه آسمان نيز نسبت به زمين بلند است و آن را احاطه كرده . ( مترجم )\r\n","page_name":" 213 ","page_number":213},
  {"content":"\r\n\r\nپروردگار مىخواست فرشته‌اى به عنوان رسول مىفرستاد ، پس ما به آنچه شما بواسطهء آن فرستاده شده‌ايد كافريم )\r\n( صاعقه ) يعنى صداى شديدى كه در فضا بپيچد و دنبالش آتش يا مرگ يا عذاب باشد . « 1 » و مراد از صاعقهء نازله به قوم عاد و ثمود در مورد قوم عاد باد شديد و ويرانگر و در مورد قوم ثمود صيحه و صداى شديد و مهلك است .\r\nبه هر جهت خطاب به رسول گرامى مىفرمايد : اگر با اين همه آيات بيّنات باز هم روى گرداندند و از حق اعراض كردند ، آنها را از عذابى مانند عذاب عاد و ثمود انذار و بيم ده تا بدانند كه وقوع عذاب حتمى است و آنزمان كه پيامبرانشان ( حضرت هود عليه السّلام و حضرت صالح عليه السّلام ) از هر سو به جانب آنها آمدند و از هر راهى كه ممكن بود آنها را به دين توحيد دعوت كردند و به آنها گفتند كه جز خداى واحد را نپرستيد ، امّا مردم رسالت آنان را متذكر نشدند و گفتند : نمىشود كه رسول از جنس بشر باشد و اگر خدا مىخواست براى ما رسولى بفرستد ، بايد آن را از جنس ملائكه قرار مىداد و حالا كه نفرستاد ، ناگزير ما به آنچه شما بواسطهء آن ارسال شده‌ايد ( يعنى دين توحيد ) كافريم و آن را نمىپذيريم .\r\n( 15 )  ( فَأَمَّا عادٌ فَاسْتَكْبَرُوا فِي الْأَرْضِ بِغَيْرِ الْحَقِّ وَ قالُوا مَنْ أَشَدُّ مِنَّا قُوَّةً أَ وَ لَمْ يَرَوْا أَنَّ اللَّهَ الَّذِي خَلَقَهُمْ هُوَ أَشَدُّ مِنْهُمْ قُوَّةً وَ كانُوا بِآياتِنا يَجْحَدُونَ )  : ( و امّا عاد در زمين بدون هيچ حقّى برترى طلبى نمودند و گفتند : كيست كه از نظر قدرت از ما نيرومندتر باشد ؟ آيا نديدند خدايى كه آنان را آفريده نيرومندتر از آنهاست ؟ و با اين حال آيات ما را انكار مىكنند ؟ )\r\n( 16 )  ( فَأَرْسَلْنا عَلَيْهِمْ رِيحاً صَرْصَراً فِي أَيَّامٍ نَحِساتٍ لِنُذِيقَهُمْ عَذابَ الْخِزْيِ فِي الْحَياةِ الدُّنْيا وَ لَعَذابُ الْآخِرَةِ أَخْزى وَ هُمْ لا يُنْصَرُونَ )  : ( پس ما بادى سموم و تند را در روزهايى شوم بسوى آنها فرستاديم تا به آنها در زندگى دنيا عذاب خوارى را\r\n\r\n\r\n","description":"","footnote":"\r\n( 1 ) . برق آسمانى حاصل از تخليه الكتريكى ابرها كه با صداى شديد رعد نيز همراه است و در اثر برخورد با درختان و اجسام بلند موجب حريق مىشود . ( مترجم )\r\n","page_name":" 214 ","page_number":214},
  {"content":"\r\n\r\nبچشانيم و هر آينه عذاب آخرت خواركننده‌تر است و آنها يارى نخواهند شد )\r\nدر اينجا به شرح وضع قوم عاد مىپردازد و مىفرمايد آنها همچون همه مكذّبان تاريخ در زمين بدون حق ، برترى طلبى و استكبار نمودند و داعيهء قدرت و شوكت داشتند و مىگفتند : كيست كه از ما نيرومندتر باشد ؟ و در اين گفتارشان خداوندى را كه آنها را خلق كرده و به ايشان قدرت بخشيده بود ، فراموش كردند ( همان خدايى كه صاحب قدرت و عزّت مطلقه است هر چه بخواهد ايجاد مىكند ) و به همين دليل هم با آيات واضح الدلاله ما مجاهده كردند و دلالت آنها را انكار نمودند . پس ما هم به عقوبت اين انكار و تكذيب بادى بسيار سخت و سمّى يا سرد و پر صدا در روزهايى شوم و عارى از هر خير و يا روزهاى غبارآلود بسوى آنها فرستاديم تا به اين ترتيب در دنيا عذاب ذلّت بخش استيصال را تجربه كنند و در آخرت نيز عذابى به مراتب خواركننده‌تر را بچشند و در آنجا هيچ نجات‌دهنده و شفيعى نيست تا آنها را يارى و شفاعت كند .\r\n( 17 )  ( وَ أَمَّا ثَمُودُ فَهَدَيْناهُمْ فَاسْتَحَبُّوا الْعَمى عَلَى الْهُدى فَأَخَذَتْهُمْ صاعِقَةُ الْعَذابِ الْهُونِ بِما كانُوا يَكْسِبُونَ )  : ( و امّا ثمود ، ما آنها را نيز هدايت كرديم ، امّا آنها به اختيار خود كورى و گمراهى را بر هدايت ترجيح دادند و در نتيجه عذاب خواركننده به جهت اعمالى كه مىكردند آنها را فرا گرفت )\r\n( 18 )  ( وَ نَجَّيْنَا الَّذِينَ آمَنُوا وَ كانُوا يَتَّقُونَ )  : ( ولى كسانى را كه ايمان آورده و اهل تقوى بودند نجات داديم )\r\nدربارهء ثمود مىفرمايد : ما راه سعادت و دلالت به حق را به آنها نشان داديم و اعتقاد حق و عمل به آن را برايشان بيان كرديم ، ولى آنها خودشان كورى و گمراهى را بر هدايت و بينايى ترجيح دادند ، در نتيجه صيحهء عذاب و مذلّت آنها را فراگرفت و اين عذاب به جهت اعمال گمراهانه و كفرى بود كه مرتكب شدند . امّا در اين ميان كسانى را كه بين ايمان قلبى و التزام عملى در سلوك و رفتار به لوازم آن ايمان ، جمع نموده بودند و داراى عقيده و عمل صالح بوده و در آن استمرار داشتند ، نجات داديم چون  ( وَ كانَ \r\n\r\n","description":"","footnote":"","page_name":" 215 ","page_number":215},
  {"content":"\r\n\r\n حَقًّا عَلَيْنا نَصْرُ الْمُؤْمِنِينَ  « 1 » يارى مؤمنان همواره حقّى است كه ما اداى آن را بر خود واجب كرده‌ايم ) .\r\n( 19 )  ( وَ يَوْمَ يُحْشَرُ أَعْداءُ اللَّهِ إِلَى النَّارِ فَهُمْ يُوزَعُونَ )  : ( و روزى كه دشمنان خدا به جانب آتش جمع مىگردند و نگه داشته مىشوند تا بعديها به آنها ملحق شوند )\r\n( 20 )  ( حَتَّى إِذا ما جاؤُها شَهِدَ عَلَيْهِمْ سَمْعُهُمْ وَ أَبْصارُهُمْ وَ جُلُودُهُمْ بِما كانُوا يَعْمَلُونَ )  : ( تا وقتى كه نزديك آن برسند ، آنگاه گوشها و چشمها و پوستهايشان بر عليه ايشان ، اعمالى را كه مرتكب شده‌اند ، شهادت مىدهند )\r\nمراد از ( اعداء اللّه ) مشركين و مكذّبين رسولخدا صلّى اللّه عليه و إله و سلم از ميان قوم او هستند نه مطلق كفّار ، البته اين مطلب منافاتى با حشر ساير كفّار ندارد ، به هر جهت مىفرمايد در روز قيامت مشركين بسوى آتش گردآورى مىشوند و براى سؤال و جواب از قبرها بيرون مىآيند و آنگاه بازداشته مىشوند تا سايرين از امثالشان نيز به آنها ملحق شوند و وقتى كه به كنار آتش دوزخ مىرسند اعضاى بدن و قواى بدن آنها آنچه از اعمال زشت كه از صاحبشان ديده‌اند ، برمىشمارند و از آن خبر مىدهند ، مثلا شهادت گوش عبارتست از آنچه در دنيا شنيده است و شهادت چشم عبارتست از آنچه ديده و خلاصه مشهوداتى است كه در دنيا تحمّل كرده‌اند ، هر چند كه معصيت خود آن عضو نباشد . مثلا گوش شهادت مىدهد كه من آيات خدا را شنيدم امّا صاحب من از آنها اعراض كرد و يا از زبان صاحبم كفر و انكار را شنيدم و چشم شهادت مىدهد كه من آيات دالّه بر توحيد خداى متعال را ديدم امّا صاحبم آنها را ناديده گرفت .\r\n( 21 )  ( وَ قالُوا لِجُلُودِهِمْ لِمَ شَهِدْتُمْ عَلَيْنا قالُوا أَنْطَقَنَا اللَّهُ الَّذِي أَنْطَقَ كُلَّ شَيْءٍ وَ هُوَ خَلَقَكُمْ أَوَّلَ مَرَّةٍ وَ إِلَيْهِ تُرْجَعُونَ )  : ( و به پوست بدنشان مىگويند : چرا بر عليه ما شهادت داديد ؟ مىگويند : ما را خدايى به زبان آورد كه هر چيزى را به نطق وامىدارد و اوست كه شما را اولين بار در دنيا خلق كرد و به سوى او بازگردانده مىشويد )\r\n( 22 )  ( وَ ما كُنْتُمْ تَسْتَتِرُونَ أَنْ يَشْهَدَ عَلَيْكُمْ سَمْعُكُمْ وَ لا أَبْصارُكُمْ وَ لا جُلُودُكُمْ \r\n\r\n\r\n","description":"","footnote":"\r\n( 1 ) . سورهء روم آيه 47\r\n","page_name":" 216 ","page_number":216},
  {"content":"\r\n\r\n وَ لكِنْ ظَنَنْتُمْ أَنَّ اللَّهَ لا يَعْلَمُ كَثِيراً مِمَّا تَعْمَلُونَ )  : ( و شما كه گناه خود را پنهان مىكرديد ، از اين جهت نبود كه از شهادت گوش و چشم و پوست خود پروا داشتيد ، بلكه مىپنداشتيد كه خدا از بسيارى از كارهايتان بىخبر است )\r\n( نطق ) به معناى اظهار ما فى الضمّير ، يعنى بيان آنچه در باطن فرد است مىباشد . پس از شهادت اعضاى بدن گنه كاران بر عليه آنها ، ايشان به پوست بدن خود اعتراض مىكنند كه چرا عليه ما شهادت داديد ؟ و اينكه فقط پوست را نام مىبرد به جهت اين است كه پوست مباشرتا و شخصا بر عليه خودش شهادت مىدهد امّا چشم و گوش مانند ساير گواهان از آنچه ساير اعضاء هم مرتكب شده‌اند شهادت مىدهند و بعضى نيز گفته‌اند جهت ذكر اختصاصى پوست اين است كه گنه كاران را بيشتر رسوا و مفتضح سازد ( مخصوصا اگر مراد از پوست ، پوست آلت تناسلى باشد ) « 1 » و اين شهادت اعضا بر عليه ذات خودشان در زمانيكه كتاب اعمال هر فردى گشوده شده براى آنست كه هر نفسى بداند چه پيش فرستاده و يا براى خود نگه داشته و به اين ترتيب جايى براى عذر و بهانه براى گنه كاران نمىماند .\r\nبه هر صورت پوست بدن آنها در جوابشان مىگويند : مسأله نطق اختصاص به اعضاى بدن ندارد ، بلكه شامل تمام موجودات مىشود و علّت آن هم خداى سبحان است و مىگويند ما در دنيا داراى علم بوديم ، عملى كه در باطن و ضمير ما پنهان و ذخيره شده بود و امروز به امر خدا آن علم به ظهور رسيده و ما به زبان آمده‌ايم و بايد آنچه را كه مىدانيم بگوييم . آنگاه خداى متعال به عنوان تعليل در امر به زبان آمدن اعضاى بدن مىفرمايد : او همان خدايى است كه ابتدا شما را آفريده و در نهايت نيز براى حساب و جزا بسوى او باز مىگرديد پس او مالك شما و همهء مايملك شماست و لذا نسبت به شما و همه اعمالتان آگاهى و علم كامل دارد .\r\nدر ادامه مىفرمايد : شما در هنگام معاصى پروا نداشتيد از اينكه اعضاى بدنتان در قيامت بر عليه شما شهادت دهند و بىپروا آنها را در راه معصيت به كار مىبرديد ، امّا اين\r\n\r\n\r\n","description":"","footnote":"\r\n( 1 ) . طبق تفسير منهج الصادقين ج 8 .\r\n","page_name":" 217 ","page_number":217},
  {"content":"\r\n\r\nبدان جهت نبود كه مىپنداشتيد اعضاى بدنتان درك و شعور ندارند ، بلكه براى اين بود كه خيال مىكرديد كه خدا از بسيارى از كارهاى شما بىخبر است . و فراموش كرده بوديد كه هيچ حائلى بين خدا و خلقش وجود ندارد و انسان در هر جايى باشد ، خداوند همراه اوست و در كمين و مراقب او مىباشد همچنانكه مىفرمايد :  ( وَ هُوَ مَعَكُمْ أَيْنَ ما كُنْتُمْ  « 1 » و او با شماست هر جا كه باشيد ) و يا فرمود  ( إِنَّ رَبَّكَ لَبِالْمِرْصادِ  « 2 » همانا پروردگار تو در كمينگاه است ) لذا انسان گنه كار هنگام ارتكاب معصيت به شهادت اعضاى بدن خود بىاعتنايى نمىكند بلكه به شهادت خداوند بىاعتنايى مىنمايد .\r\n( 23 )  ( وَ ذلِكُمْ ظَنُّكُمُ الَّذِي ظَنَنْتُمْ بِرَبِّكُمْ أَرْداكُمْ فَأَصْبَحْتُمْ مِنَ الْخاسِرِينَ )  : « 3 » ( و همين پندارى كه نسبت به پروردگارتان داشتيد ، شما را هلاك كرد و از زيانكاران گشتيد )\r\n( ارداء ) به معناى هلاكت است .\r\nمىفرمايد اين پندار شما ابدا شما را از حق بىنياز نمىكرد و مانع از علم و شهادت خدا نشد و همين پندار باعث هلاكت شما گشت كه يكباره به خود آمديد و فهميديد كه زيانكار شده‌ايد و يا اين پندارى كه شما دربارهء خدا داشتيد شما را هلاك كرد چون باعث شد گناهان در نظرتان آسان شود و گناه بسيار موجب كفر شما شد و در نتيجه زيانكار شديد .\r\n( 24 )  ( فَإِنْ يَصْبِرُوا فَالنَّارُ مَثْوىً لَهُمْ وَ إِنْ يَسْتَعْتِبُوا فَما هُمْ مِنَ الْمُعْتَبِينَ )  : ( پس اگر توانند در برابر عذاب صبر كنند ، جايگاهشان آتش است آن را تحمّل كنند و اگر به التماس بيفتند ، خداوند هرگز از آنها راضى نخواهد شد )\r\n( استعتاب ) به معنا استرضاء و طلب رضايت است .\r\n\r\n\r\n","description":"","footnote":"\r\n( 1 ) . سوره حديد آيه 4\r\n( 2 ) . سوره فجر آيه 14\r\n( 3 ) . در مجمع البيان از امام صادق عليه السّلام نقل شده كه دربارهء اين آيه فرمودند : مؤمن سزاوار است كه آنچنان از خدا خوف داشته باشد كه گويا خود را مشرف به عذاب مىبيند و آنطور اميدوار به رحمت او باشد كه گويا از اهل بهشت است . چون خداوند مطابق ظنّ بنده با او رفتار مىكند اگر حسن ظنّ داشته باشد خدا همان ظنّ را محقق مىسازد و اگر هم سوء ظنّ داشته باشد خداوند مطابق آن با او رفتار مىكند .\r\n","page_name":" 218 ","page_number":218},
  {"content":"\r\n\r\nمىفرمايد اگر به همين حال صبر كنند كه آتش منزلگاه آنهاست و اگر هم از خدا بخواهند تا از آنها راضى شود و اعتذار بجويند تا از عذاب رها شوند ، به جهت اينكه خدا از آنها راضى نمىشود ، استرضاء و اعتذارشان پذيرفته نخواهد شد .\r\n( 25 )  ( وَ قَيَّضْنا لَهُمْ قُرَناءَ فَزَيَّنُوا لَهُمْ ما بَيْنَ أَيْدِيهِمْ وَ ما خَلْفَهُمْ وَ حَقَّ عَلَيْهِمُ الْقَوْلُ فِي أُمَمٍ قَدْ خَلَتْ مِنْ قَبْلِهِمْ مِنَ الْجِنِّ وَ الْإِنْسِ إِنَّهُمْ كانُوا خاسِرِينَ )  : ( و ما مبدّل نموديم براى آنها همنشينانى را تا آنچه را دارند و آنچه را كه آرزويش را دارند در نظرشان جلوه دهند و فرمان عذاب خدا بر آنها حتمى شد ، همچنانكه در امتهاى جنّى و انسى سابق نيز محققّ شد ، چون براستى آنها زيانكار بودند )\r\n( تقييض ) به معناى تبديل و ( قرين ) به معناى همنشين است .\r\nمىخواهد بفرمايد : كفّار استعداد اين را داشتند كه ايمان بياورند و تقوا پيشه كنند و در نتيجه خداوند براى آنها قرينهايى را معيّن كند كه آنها را از هر طرف هدايت و تسديد نمايند ، امّا كفر ورزيدند و مرتكب فسق شدند ، بنابراين خداوند هم بجاى آن قرينها قرين‌هاى ديگرى از شياطين برايشان قرار داد تا ملازم آنها باشند و آنان پيش رويشان ، ( يعنى نعمات و لذّات مادّى را كه داشتند ) و پشت سرشان ، ( يعنى آنهايى را كه آرزومند بودند ، داشته باشند ) را برايشان جلوه دادند ، در نتيجه كلمهء عذاب بر عليه آنها ثابت و واجب شد در حالى كه در امّتهاى شبيه به خود بودند ، امّتهايى از جن و انس كه قبل از آنها مىزيستند و آنها حقيقتا زيانكار شدند ، هم در دنيا و هم در آخرت .\r\nهمچنانكه فرمود  ( وَ الَّذِينَ كَفَرُوا وَ كَذَّبُوا بِآياتِنا أُولئِكَ أَصْحابُ الْجَحِيمِ )  « 1 » كسانى كه كفر ورزيدند و آيات ما را تكذيب كردند اهل دوزخند )\r\n\r\n[ آيهء ( 39 - 26 ) انذار كافران و دعوت پيامبر به دفع بدى بوسيله نيكى 
  ]\r\n( 26 )  ( وَ قالَ الَّذِينَ كَفَرُوا لا تَسْمَعُوا لِهذَا الْقُرْآنِ وَ الْغَوْا فِيهِ لَعَلَّكُمْ تَغْلِبُونَ )  : ( و كسانى كه كفر ورزيدند گفتند : به اين قرآن گوش ندهيد و در آن جار و جنجال بيفكنيد تا صداى شما بر آن غلبه كند و كسى آن را نشنود )\r\n( الغاء ) يعنى گفتن كلامى كه معنا نداشته باشد .\r\n\r\n\r\n","description":"","footnote":"\r\n( 1 ) . سورهء حديد ، آيه 19 .\r\n","page_name":" 219 ","page_number":219},
  {"content":"\r\n\r\nكفّار چون از مبارزه با قرآن عاجز شدند و نتوانستند كلامى مانند آن بياورند و يا برهانى بر عليه آن اقامه كنند ، از روى ناچارى به يكديگر سفارش كردند كه هر وقت محمد صلّى اللّه عليه و إله و سلم قرآن تلاوت كرد ، به آن گوش ندهيد و جار و جنجال به پا كنيد تا صداى قرآن به گوش كسى نرسد ، باشد كه اثر آن لغو شود و شما غالب شويد .\r\n( 27 )  ( فَلَنُذِيقَنَّ الَّذِينَ كَفَرُوا عَذاباً شَدِيداً وَ لَنَجْزِيَنَّهُمْ أَسْوَأَ الَّذِي كانُوا يَعْمَلُونَ )  : ( پس ما هم قطعا به كسانى كه كفر ورزيدند عذاب سختى مىچشانيم و آنان را به بدتر از آنچه مىكردند كيفر مىدهيم )\r\n( 28 )  ( ذلِكَ جَزاءُ أَعْداءِ اللَّهِ النَّارُ لَهُمْ فِيها دارُ الْخُلْدِ جَزاءً بِما كانُوا بِآياتِنا يَجْحَدُونَ )  : ( اين چنين جزاى دشمنان خدا آتش است كه در آن خانه‌اى جاودانه دارند ، به كيفر اينكه همواره آيات ما را انكار مىكردند )\r\nيعنى هر آينه سوگند مىخورم كه به همه كافران به خصوص به كافرانى كه در هنگام تلاوت قرآن الغاء مىكردند و به آن گوش نمىدادند ، عذاب شديدى مىچشانيم و آنگاه به عنوان مبالغه در نهى مىفرمايد ما آنان را به بدتر از اعمالشان كيفر مىدهيم يعنى مطابق بدترين اعمالشان عقوبت مىبينند . اين است جزاى دشمنان خدا كه همان آتش است و براى آنها خانه‌اى دائمى و جاودانه مىباشد و آتش به همهء آنها احاطه دارد و اين عقوبتى است در برابر اينكه آنها آيات الهى را انكار مىكردند .\r\n( 29 )  ( وَ قالَ الَّذِينَ كَفَرُوا رَبَّنا أَرِنَا الَّذَيْنِ أَضَلَّانا مِنَ الْجِنِّ وَ الْإِنْسِ نَجْعَلْهُما تَحْتَ أَقْدامِنا لِيَكُونا مِنَ الْأَسْفَلِينَ )  : ( و كافران مىگويند : پروردگارا گمراه‌كنندگان جنّى و انسى را به ما نشان بده تا آنان را زير پا گذاريم و آنها خوارترين و پست‌ترين افراد شوند )\r\nيعنى كفّار در داخل آتش از خدا درخواست مىكنند كه متبوعين و سردمداران گمراهى و ضلالت ( اعم از جنس جنّ يا بشر ) را به آنان نشان بدهد تا آنان را زير پاى خود لگدمال و ذليل كنند و عذابشان را بيشتر سازند تا از پستترين مردم شوند .\r\n( 30 )  ( إِنَّ الَّذِينَ قالُوا رَبُّنَا اللَّهُ ثُمَّ اسْتَقامُوا تَتَنَزَّلُ عَلَيْهِمُ الْمَلائِكَةُ أَلَّا تَخافُوا وَ لا تَحْزَنُوا وَ أَبْشِرُوا بِالْجَنَّةِ الَّتِي كُنْتُمْ تُوعَدُونَ )  : ( بدرستى كسانى كه گفتند : پروردگار\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nما خداى يكتاست و سپس استقامت و پايدارى نمودند ، ملائكه بر آنان نازل شده و مىگويند : نترسيد و غم مخوريد و بشارت باد بر شما بهشتى كه وعده داده مىشديد )\r\nاين آيه شريفه از آينده‌اى كه در انتظار مؤمنين است و ملائكه به استقبال آنها مىآيند خبر مىدهد ، كه چگونه دلهاى آنها را تقويت نموده و به آنها بشارت به كرامت مىدهند . مىفرمايد : همانا كسانى كه با ايمان كامل مىگويند : پروردگار ما ( اللّه ) است و اين ايمان قلبهايشان را سرشار نموده و راه روشنى فرا روى زندگى آنهاست كه موجب اعمال صالح در حركات و سكنات ايشان مىشود . و به علاوه بر اين طريقهء مستقيم ايمان ملازمت دارند و هرگز از راه مستقيم و جادهء اعتدال منحرف و مايل نمىشوند ، و در هنگام مرگشان ملائكه براى تقويت قلوب و بشارت به آنها نازل مىشوند و آنها را از هر مكروه مورد انتظار و نيز از هر امر ناپسندى كه واقع شده ، ايمنى مىبخشند و ترس و اندوه را از ايشان دور مىكنند و آنها را به بهشتى كه در دنيا وعده‌اش را به ايشان داده بودند بشارت مىدهند ، چون گناهانشان آمرزيده شده و عذاب از آنها برداشته شده است .\r\n( 31 )  ( نَحْنُ أَوْلِياؤُكُمْ فِي الْحَياةِ الدُّنْيا وَ فِي الْآخِرَةِ وَ لَكُمْ فِيها ما تَشْتَهِي أَنْفُسُكُمْ وَ لَكُمْ فِيها ما تَدَّعُونَ )  : ( ما اولياء شما در دنيا و آخرت هستيم و شما در بهشت هر چه بخواهيد و طلب كنيد در اختيارتان خواهد بود )\r\n( 32 )  ( نُزُلًا مِنْ غَفُورٍ رَحِيمٍ )  : ( اينها وسايل پذيرايى شماست كه از جانب خداى آمرزندهء مهربان فراهم شده )\r\nدر ادامه ملائكه به آنها مىگويند ما اولياء شما در آخرت هستيم همانطور كه در دنيا هم متولّى امور شما بوديم و شما را تأييد و تقويت مىكرديم . البته بعضى مفسران « 1 » مىگويند اين كلام سخن ملائكه نيست بلكه كلام خداى متعال است و در هر صورت ولايت ملائكه براى مؤمنان منافاتى با ولايت الهى ندارد چون ملائكه واسطه رحمت و كرامت الهى هستند و از پيش خود اختيار و استقلالى ندارند . آنگاه خطاب به مؤمنان\r\n\r\n\r\n","description":"","footnote":"\r\n( 1 ) . تفسير روح المعانى ج 24\r\n","page_name":" 221 ","page_number":221},
  {"content":"\r\n\r\nمىگويند : شما در بهشت هر چه بخواهيد در اختيار خواهيد داشت ، ( اشتهاء ) از مادهء ( شهوت ) به معناى ميل و كنده شدن يكى از قواى آدمى به جانب خواسته‌اش مىباشد كه از آن لذّت مىبرد مانند شهوت طعام و شهوت جنسى . و در آخر مىگويند اصولا هر خير و لذّتى را كه بخواهيد در اختيارتان خواهد بود ، و البتّه وعدهء آنها به حق است .\r\n( 33 )  ( وَ مَنْ أَحْسَنُ قَوْلًا مِمَّنْ دَعا إِلَى اللَّهِ وَ عَمِلَ صالِحاً وَ قالَ إِنَّنِي مِنَ الْمُسْلِمِينَ )  :\r\n( براستى چه كسى خوش گفتارتر است از آنكه به سوى خدا دعوت مىكند و عمل صالح بجا مىآورد و مىگويد : يقينا من از تسليم شده‌گانم ؟ )\r\nمراد از اين فرد حضرت رسول اكرم صلّى اللّه عليه و إله و سلم مىباشد اگرچه لفظ آيه عام است . امّا چون هر فردى كه به سوى خدا دعوت مىكند معلوم نيست كه غرضش درست باشد ، لذا بدنبال آن اين شرط را افزود كه ( و عمل صالحا ) يعنى به شرطى كه خود آن داعى هم عمل صالح بجا بياورد ، چون عمل صالح كاشف از صلاح نيّت صاحب آن است ولى عمل صالح و دعوت به سوى خدا التزامى به اعتقاد حق صاحبش ندارد ، به همين دليل شرط ديگرى اضافه نمود و آن اين است كه اعتقاد به اسلام داشته باشد ، لذا اگر كسى اعتقاد به اسلام و عمل صالح داشت و آنگاه مردم را به سوى خدا دعوت كرد ، سخن او نيكوترين گفتار خواهد بود ، و ( احسن قول ) سخنى است كه از هر سخن ديگر به حقيقت نزديكتر و سودمندتر باشد و آن همان كلمه توحيد است كه آدمى را به سوى سعادت ابدى رهنمون مىشود .\r\n( 34 )  ( وَ لا تَسْتَوِي الْحَسَنَةُ وَ لَا السَّيِّئَةُ ادْفَعْ بِالَّتِي هِيَ أَحْسَنُ فَإِذَا الَّذِي بَيْنَكَ وَ بَيْنَهُ عَداوَةٌ كَأَنَّهُ وَلِيٌّ حَمِيمٌ )  : ( و نيكى با بدى يكسان نيست ، پس تو بديهاى مردم را با بهترين عكس العمل دفع كن تا آن كسى كه بين تو و او دشمنى هست ، چنان شود كه گويى دوستى مهربان است )\r\nيعنى اى رسول ما دعوت به سوى خدا با داشتن خصلت نيك و با نداشتن آن از جهت تأثير و نفوذ در نفوس يكسان نيست ، پس لاجرم تو بدى را با بهترين راهش دفع كن ، مثلا باطل را با حقّ بران و جهل را با حلم و بردبارى دور كن و بدى آنها را با عفو و\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nگذشت تحمّل كن ، در اين صورت است كه ناگهان مىبينى همان دشمن سرسخت آن چنان دست از دشمنى برمىدارد كه مانند دوستى مشفق و مهربان مىشود .\r\n( 35 )  ( وَ ما يُلَقَّاها إِلَّا الَّذِينَ صَبَرُوا وَ ما يُلَقَّاها إِلَّا ذُو حَظٍّ عَظِيمٍ )  : ( و اين مطلب را نمىپذيرند مگر كسانى كه خويشتندارند و مگر آنها كه بهرهء عظيمى از سعادت دارند )\r\nدر ادامه در مقام تعظيم و مدح دفع به احسن مىفرمايد ، كسى اين سفارش را نمىپذيرد مگر آنهايى كه صبورند و نيز آنهايى كه بهرهء بزرگى از كمال انسانيّت و صفات نيك دارند ، چون خير در آنها مستقّر است ، از اين آيه استفاده مىشود كه حظّ عظيم تنها نصيب صابران مىگردد .\r\n( 36 )  ( وَ إِمَّا يَنْزَغَنَّكَ مِنَ الشَّيْطانِ نَزْغٌ فَاسْتَعِذْ بِاللَّهِ إِنَّهُ هُوَ السَّمِيعُ الْعَلِيمُ )  : ( و اگر از ناحيهء شيطان به نحوى تحريك شدى به خدا پناه ببر كه همانا او شنواى داناست )\r\n( نزغ ) يعنى سيخ و تازيانه زدن به پهلوى حيوان براى تهييج و تحريك او ، شيطان هم با وسوسه مردم مانع از به ثمر رسيدن زحمات پيامبر در امر دعوت مىشد و اهل كفر و انكار را تحريك مىكرد تا دعوت آن حضرت را نپذيرند . و به اين ترتيب ميان رسولخدا صلّى اللّه عليه و إله و سلم و مردم دشمنى مىافكند و خداوند به رسول خود فرمان مىدهد كه در صورت اخلالگرى شيطان در امر دعوتت ، به خدا پناه ببر ، چون خدا شنواى دعاى تو و داناى به احوال و اعمال توست .\r\n( 37 )  ( وَ مِنْ آياتِهِ اللَّيْلُ وَ النَّهارُ وَ الشَّمْسُ وَ الْقَمَرُ لا تَسْجُدُوا لِلشَّمْسِ وَ لا لِلْقَمَرِ وَ اسْجُدُوا لِلَّهِ الَّذِي خَلَقَهُنَّ إِنْ كُنْتُمْ إِيَّاهُ تَعْبُدُونَ )  : ( و از نشانه‌هاى او شب و روز و خورشيد و ماه است پس براى خورشيد و ماه سجده نكنيد بلكه براى خدايى سجده كنيد كه آنها را آفريده ، اگر مىخواهيد كه براستى عبادتى بجا آوريد )\r\nدر اين آيه به اصل دعوت توحيدى پيامبر صلّى اللّه عليه و إله و سلم پرداخته و از راه وحدت تدبير در سراسر عالم و پيوستگى آن ، بر وحدت پروردگار مدبّر احتجاج مىكند و نيز از راه وحدت ربّ بر پرستش او حجّت مىآورد . مىفرمايد ماه و خورشيد و روز و شب از آيات خدا هستند ، پس براى آنها سجده نكنيد ، چون آنها مخلوق و مربوب اللّه هستند ،\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nفقط خداى واحد را عبادت كنيد و براى او سجده نماييد كه آنها را آفريده ، چون عبادت خدا با عبادت غير خدا نمىسازد و اگر مىخواهيد خدا را عبادت كنيد بايد دست از عبادت غير او برداريد .\r\n( 38 )  ( فَإِنِ اسْتَكْبَرُوا فَالَّذِينَ عِنْدَ رَبِّكَ يُسَبِّحُونَ لَهُ بِاللَّيْلِ وَ النَّهارِ وَ هُمْ لا يَسْأَمُونَ )  : ( و اگر تكبّر ورزيدند ، پس آنان كه در جوار پروردگار تو هستند ، شب و روز او را تسبيح مىگويند و خسته نمىشوند )\r\nيعنى اگر اين كفّار از سجده براى خداى يگانه امتناع كردند و تكبّر ورزيدند ، بايد بدانند كه خداوند احتياجى به عبادت آنها ندارد ، چون ملائكه و بندگان مخلصى كه در درگاه الهى هستند ، دائما و بدون احساس ملالت و خستگى او را تسبيح مىگويند .\r\n( 39 )  ( وَ مِنْ آياتِهِ أَنَّكَ تَرَى الْأَرْضَ خاشِعَةً فَإِذا أَنْزَلْنا عَلَيْهَا الْماءَ اهْتَزَّتْ وَ رَبَتْ إِنَّ الَّذِي أَحْياها لَمُحْيِ الْمَوْتى إِنَّهُ عَلى كُلِّ شَيْءٍ قَدِيرٌ )  : ( و از نشانه‌هاى او اين است كه زمين را مىبينى مرده و خموده است ولى وقتى ما باران را بر آن نازل مىكنيم به جنب و جوش مىافتد و نشو و نما مىيابد ، بدرستى همان كسى كه زمين را زنده كرد ، مرده‌گان را نيز زنده مىسازد ، همانا او بر هر امرى تواناست )\r\nدر اين آيه بر مسأله معاد احتجاج شده و مىفرمايد : از نشانه‌ها و آيات الهى اين است كه زمينى را كه در زمستان خشك و خموده است با بارش باران سرسبز و خرّم مىسازد ، درست مانند شخص افتاده حالى كه خوارى و ذلّت از سر و رويش مىبارد امّا بواسطه دسترسى به مالى ، نارسائيهايش را اصلاح كرده و داراى نشاط و تبخترى شده كه آثار خرمّى و نعمت از چهره‌اش هويداست .\r\nآنگاه مىفرمايد : همان كسى كه زمين مرده را زنده و شاداب مىسازد مردگان را نيز زنده خواهد كرد ، چون او بر هر امرى توانا و قادر است .\r\n\r\n[ آيهء ( 54 - 40 ) بيان اينكه قرآن از تحريف مصون است و نكوهش انسان به جهت غفلت در حال نعمت 
  ]\r\n( 40 )  ( إِنَّ الَّذِينَ يُلْحِدُونَ فِي آياتِنا لا يَخْفَوْنَ عَلَيْنا أَ فَمَنْ يُلْقى فِي النَّارِ خَيْرٌ أَمْ مَنْ يَأْتِي آمِناً يَوْمَ الْقِيامَةِ اعْمَلُوا ما شِئْتُمْ إِنَّهُ بِما تَعْمَلُونَ بَصِيرٌ )  : ( همانا كسانى كه در آيات ما انحراف مىورزند ، امر آنها بر ما مخفى نيست ، آيا كسى كه در آتش افكنده مىشود بهتر\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nاست يا كسى كه روز قيامت با حالت ايمنى وارد مىشود هر چه مىخواهيد بكنيد كه همانا خدا به آنچه مىكنيد بيناست )\r\n( الحاد ) به معناى انحراف و ميل از حق به جانب باطل است .\r\nالحاد در آيات شامل الحاد در آيات تكوينى خدا مثل ماه و خورشيد و غير آنها و نيز آيات تشريعى وحى و نبوّت ، مىشود و ملحدان با پرستش خورشيد و ماه و يا با افتراء ناميدن قرآن و يا نشنيدن آن و نيز غير مشركين از افراد گمراهى كه آيات خدا را به ميل خود تأويل نموده و از موضع اصلى خود خارج مىكردند مرتكب انحراف مىشدند .\r\nمىفرمايد به هر حال ، امر اين ملحدان و منحرفان بر ما پوشيده نيست چون هيچ ذرة المثقالى از علم خدا غايب نمىباشد .\r\nآنگاه به مقايسه اهل جهنم و اهل بهشت مىپردازد و مىفرمايد : آيا افراد ملحدى كه در قيامت در آتش افكنده مىشوند بهترند يا افراد مؤمنى كه به جهت استقامت در ايمان و عدم انحراف از صراط مستقيم ، در قيامت ايمن از عذاب هستند ؟\r\nآنگاه در مقام تهديد مىفرمايد : حال هر چه مىخواهيد بكنيد ، اختيار با شماست ، ولى بدانيد كه خدا نسبت به آنچه مىكنيد بيناست و به زودى شما را مطابق اعمالتان جزا مىدهد .\r\n( 41 )  ( إِنَّ الَّذِينَ كَفَرُوا بِالذِّكْرِ لَمَّا جاءَهُمْ وَ إِنَّهُ لَكِتابٌ عَزِيزٌ )  : ( همانا كسانى كه وقتى قرآن به نزدشان آمد به آن كفر ورزيدند ، با اينكه آن كتابى ارزشمند است )\r\n( 42 )  ( لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ تَنْزِيلٌ مِنْ حَكِيمٍ حَمِيدٍ )  : ( كتابى كه نه در عصر نزولش و نه بعد از آن باطلى در آن رخنه نمىكند و كتابى است كه از ناحيه خداوند حكيم و ستوده نازل شده )\r\nمراد از ( ذكر ) قرآنست كه مشتمل بر ذكر خداست .\r\nتقدير آيه چنين است : بدرستى مشركان عرب كه بعد از آمدن قرآن به آن كافر شدند در روز قيامت در آتش واقع مىشوند و اگر خبر ( انّ ) در كلام آورده نشده به جهت تشديد در تهديد و ايجاد نگرانى و دلواپسى براى كفّار است . در ادامه مىفرمايد قرآن\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nكتابى عزيز است كه نظيرى ندارد و هيچ كتابى نمىتواند هم پايه آن شده و آن را مغلوب سازد و نيز هيچ باطلى چه در عصر نزولش و چه بعد از آن تا قيام قيامت ، هرگز نمىتواند در آن رخنه كند ، بنابراين حقانيّت و حجّيت آن تا قيامت باقى است و علّت اين امر آنست كه قرآن از ناحيه حكيمى صادر شده كه سستى و خلل در عمل او راه ندارد و ستوده و حميد مطلق است .\r\n( 43 )  ( ما يُقالُ لَكَ إِلَّا ما قَدْ قِيلَ لِلرُّسُلِ مِنْ قَبْلِكَ إِنَّ رَبَّكَ لَذُو مَغْفِرَةٍ وَ ذُو عِقابٍ أَلِيمٍ )  : ( به تو نمىگويند جز آنچه را كه به رسولان قبل از تو نيز مىگفتند ، همانا پروردگارت صاحب مغفرت و نيز داراى عقابى دردناك است )\r\nخطاب به رسولخدا صلّى اللّه عليه و إله و سلم مىفرمايد اين سخنان توهين آميزى است كه كفّار و مشركين به تو نسبت مىدهند و تو را ساحر و ديوانه مىخوانند عينا نظير همان سخنانى است كه مكذّبان امم گذشته به پيامبران قبل از تو مىگفتند ، آنگاه در مقام تهديد مىفرمايد : پروردگار تو همانطور كه داراى مغفرت است ، صاحب عقابى دردناك نيز هست ، پس منتظر باشند تا ببينند پروردگارشان چگونه با آنها معامله مىكند و هر چه مىخواهند انجام دهند به هر حال خدا نسبت به همه اعمال آنها بيناست و جزاى آنها را به تمامه خواهد داد .\r\n( 44 )  ( وَ لَوْ جَعَلْناهُ قُرْآناً أَعْجَمِيًّا لَقالُوا لَوْ لا فُصِّلَتْ آياتُهُ ءَ أَعْجَمِيٌّ وَ عَرَبِيٌّ قُلْ هُوَ لِلَّذِينَ آمَنُوا هُدىً وَ شِفاءٌ وَ الَّذِينَ لا يُؤْمِنُونَ فِي آذانِهِمْ وَقْرٌ وَ هُوَ عَلَيْهِمْ عَمًى أُولئِكَ يُنادَوْنَ مِنْ مَكانٍ بَعِيدٍ )  : ( و اگر ما قرآن را به زبان غير عربى نازل مىكرديم ، آنوقت اينها مىگفتند : چرا آياتش جداى از هم نيست و چرا با عرب ، به زبان غير عربى و غير فصيح سخن مىگويد ؟ بگو : اين قرآن براى كسانى كه ايمان بياورند هدايت و شفاء است و كسانى كه ايمان نمىآورند در گوشهايشان سنگينى است و همين قرآن مايهء كورى آنهاست و ايشان در قيامت از فاصله‌اى دور ندا داده شوند )\r\nمىفرمايد : اگر ما قرآن را اعجمى و غير عربى قرار مىداديم ، يعنى كلامى بود كه مقاصدش را افاده نمىكرد و نظمى بليغ نداشت ، كفّار قومت مىگفتند : چرا آياتش را\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nروشن و مجزّا نكردى ، آيا كتابى گنگ و غير فصيح بر مردمى عرب نازل شده ؟ و اينها با هم تناسب ندارند بلكه متنافى هستند .\r\nخداوند به پيامبر مىفرمايد كه در جواب آنها بگويد ، اين قرآن اثرش دائر مدار عربيّت يا عجميّت نيست ، بلكه افراد با ايمان را به سوى حق هدايت كرده و شفاى بيماريهاى درونى آنها از قبيل شك و ريب است ، امّا براى كسانى كه ايمان نمىآورند باعث ضلالت و كورى است چون آنها در گوشهايشان سنگينى است و كلام حقّ آن را درك نمىكنند و نمىتوانند راه حق را تشخيص دهند . همچنانكه فرمود  ( وَ نُنَزِّلُ مِنَ الْقُرْآنِ ما هُوَ شِفاءٌ وَ رَحْمَةٌ لِلْمُؤْمِنِينَ وَ لا يَزِيدُ الظَّالِمِينَ إِلَّا خَساراً  « 1 » ما از اين قرآن مطالبى نازل كرديم كه موجب شفاء و رحمت براى مؤمنان است و ستمگران را چيزى جز خسارت نمىافزايد )\r\nو در ادامه در توصيف كفّار مىفرمايد : آنها از مكانى دور ندا داده مىشوند ، يعنى نه صدايى مىشنوند و نه صاحب صدا را مىبينند ، در نتيجه نه موعظه‌اى را مىپذيرند و نه حجّتى را تعقلّ مىكنند .\r\n( 45 )  ( وَ لَقَدْ آتَيْنا مُوسَى الْكِتابَ فَاخْتُلِفَ فِيهِ وَ لَوْ لا كَلِمَةٌ سَبَقَتْ مِنْ رَبِّكَ لَقُضِيَ بَيْنَهُمْ وَ إِنَّهُمْ لَفِي شَكٍّ مِنْهُ مُرِيبٍ )  : ( و به تحقيق ما به موسى كتاب تورات را داديم پس دربارهء آن اختلاف نمودند و اگر كلمه‌اى كه از قبل از جانب پروردگارت مقدّر شده ، نبود هر آينه ميان آنها حكم عذاب رانده مىشد و همه هلاك شده بودند ، و بدرستى كه آنها دربارهء تورات در شكى حيرت‌آور قرار داشتند )\r\nاين آيه در مقام تسليّت و دلخوش نمودن رسولخدا صلّى اللّه عليه و إله و سلم است به اينكه از انكار و تكذيب قومش نسبت به قرآن اندوهگين نباشد و بداند كه قوم موسى نيز كتاب تورات را انكار نموده و دربارهء آن اختلاف كرده‌اند ، آنگاه مىفرمايد اگر اين حكم الهى كه قبلا از ناحيه خدا صادر شده كه فرمود :  ( وَ لَكُمْ فِي الْأَرْضِ مُسْتَقَرٌّ وَ مَتاعٌ إِلى حِينٍ * *  « 2 » براى\r\n\r\n\r\n","description":"","footnote":"\r\n( 1 ) . سورهء اسراء آيه 82\r\n( 2 ) . سورهء بقره آيه 36\r\n","page_name":" 227 ","page_number":227},
  {"content":"\r\n\r\nشما در زمين قرارگاه و بهره‌اى است تا مدتى معيّن ) نبود ، هر آينه به زندگى آنها خاتمه داده مىشد ، چون آنها نيز مانند قوم تو كه دربارهء قرآن تشكيك مىكنند ، نسبت به كتاب موسى دچار شكى ريب‌آور بودند .\r\n( 46 )  ( مَنْ عَمِلَ صالِحاً فَلِنَفْسِهِ وَ مَنْ أَساءَ فَعَلَيْها وَ ما رَبُّكَ بِظَلَّامٍ لِلْعَبِيدِ )  :\r\n( هر كس عمل شايسته‌اى بجا آورد نفعش عايد خودش مىشود و هر كس بدى كند بر عليه خودش خواهد بود و پروردگار تو نسبت به بندگان ستمگر نيست )\r\nيعنى عمل ، قيامش به صاحب عمل است و جزاء آن متوجه صاحب عمل مىشود .\r\nپس اين رفتار خداوند كه نفع عمل صالح را به صاحبش مىرساند و او را ثواب مىدهد و ضرر عمل بد را نيز به صاحبش و اصل مىكند و او را عقاب مىنمايد ، ابدا ظلمى نسبت به آنها محسوب نمىشود ( چون قرار دادن شئ در غير موضع آن نيست ) بلكه عين عدل مىباشد .\r\n( 47 )  ( إِلَيْهِ يُرَدُّ عِلْمُ السَّاعَةِ وَ ما تَخْرُجُ مِنْ ثَمَراتٍ مِنْ أَكْمامِها وَ ما تَحْمِلُ مِنْ أُنْثى وَ لا تَضَعُ إِلَّا بِعِلْمِهِ وَ يَوْمَ يُنادِيهِمْ أَيْنَ شُرَكائِي قالُوا آذَنَّاكَ ما مِنَّا مِنْ شَهِيدٍ )  : ( علم قيامت فقط به خدا باز مىگردد و مختصّ به اوست علم به اينكه چه ميوه‌اى از غلافش بيرون مىآيد و مادگان به چه فرزندى باردار مىشوند و هيچ يك از آنها فرزند خود را نمىزايد مگر با علم خدا و روزى كه از دور ندا داده شوند ، كجايند شريكان من ؟ در پاسخ گويند : ما اعلام مىكنيم كه هيچ يك از ما به داشتن شريك براى تو گواهى نمىدهيم )\r\nيعنى خداى سبحان كه آفريدگار اشياء است و احوال آنها را تدبير مىكند ، عالم به آنها و همه جزئيات احوال آنهاست و علم او همه جزئيات را دربرمىگيرد . پس او تنها ربّ و معبود داناى آنهاست و اين فراز در مقام اثبات توحيد ربوبيت و الوهيّت پروردگار مىباشد .\r\nآنگاه مىفرمايد در روز قيامت اين مشركانى كه به جهت اعمالشان از ساحت قرب حق دور هستند ، از دور ندا داده مىشوند كه : كجا هستند شريكان من و آلهه‌اى كه امر تدبير خلق را به آنها نسبت مىداديد ؟ و آنها جوابى ندارند جز اينكه اعتراف كنند كه : ما\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nبه تو اعلام مىكنيم كه هيچ كدام از ما شهادت بر اين امر نمىدهد ، يعنى هيچ كدام از آنها به گوش يا به چشم خويش شريكى براى خدا سراغ ندارند .\r\n( 48 )  ( وَ ضَلَّ عَنْهُمْ ما كانُوا يَدْعُونَ مِنْ قَبْلُ وَ ظَنُّوا ما لَهُمْ مِنْ مَحِيصٍ )  : ( و آنچه را كه در دنيا مىپرستيدند از آنها غايب است و يقين مىكنند كه راه فرارى برايشان نيست )\r\nپس همين غايب شدن شركاء از نظر آنها سبب منتفى شدن مسأله شهادت ايشان به وجود آن شركاست و آنها در آن روز خدايانى را كه در دنيا به جاى خدا پرستش مىكردند نمىيابند و يقين مىكنند كه ديگر هيچ گريزگاهى از عذاب خدا ندارند .\r\n( 49 )  ( لا يَسْأَمُ الْإِنْسانُ مِنْ دُعاءِ الْخَيْرِ وَ إِنْ مَسَّهُ الشَّرُّ فَيَؤُسٌ قَنُوطٌ )  : ( انسان از طلب خير خسته نمىشود امّا همين كه دچار شر مىگردد به زودى نااميد و مأيوس مىشود )\r\nمىفرمايد : انسان از طلب خير و آنچه آن را براى زندگيش نافع مىبيند ، خسته نمىشود و در طلب آن تلاش مىكند ، امّا اگر شرّ و بدى دامنگير او شود بكلّى اميدش قطع مىگردد ، چون مىبيند اسباب ظاهرى كه فقط به آنها مستند بود همه از كار افتاده و ساقط شده‌اند .\r\n( 50 )  ( وَ لَئِنْ أَذَقْناهُ رَحْمَةً مِنَّا مِنْ بَعْدِ ضَرَّاءَ مَسَّتْهُ لَيَقُولَنَّ هذا لِي وَ ما أَظُنُّ السَّاعَةَ قائِمَةً وَ لَئِنْ رُجِعْتُ إِلى رَبِّي إِنَّ لِي عِنْدَهُ لَلْحُسْنى فَلَنُنَبِّئَنَّ الَّذِينَ كَفَرُوا بِما عَمِلُوا وَ لَنُذِيقَنَّهُمْ مِنْ عَذابٍ غَلِيظٍ )  : ( و اگر بعد از بلايى كه به او رسيده رحمتى از ناحيهء خود به او بچشانيم ، هر آينه مىگويد : اين خير از ناحيهء خودم است و من اصلا گمان نمىكنم قيامتى برپا شود و به فرض اگر هم من بسوى پروردگارم بازگردانده شوم ، همانا برايم نيكى و عاقبت خير خواهد بود ، پس به زودى كافران را به آنچه مىكردند خبر مىدهيم و به آنها عذابى شديد مىچشانيم )\r\nمىفرمايد سوگند مىخورم كه طبيعت انسان چنان است كه اگر خداوند از ناحيه رحمت خود خيرى به او برساند ، آن را به خود نسبت مىدهد و مىگويد من مالك اين امر هستم و اختيار هرگونه تصرّف در آن را دارم و احدى حق ندارد مرا از آن منع كند يا بابت آن از من محاسبه و مؤاخذه نمايد ، و در ادامهء چنين روشى حتّى منكر قيامت\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nمىشود و مىگويد من اصلا گمان نمىكنم كه قيامت و حسابرسى در كار باشد و به فرض هم كه به سوى خدا بازگشتى داشته باشم ، حتما سرانجامى نيك و پاداشى نيكو خواهم داشت و به جهت كرامت نفسانيى كه دارم ، خداوند اين نعمات را در دنيا به من داده ، يعنى اگر كسب نعمت از ناحيهء خودم باشد كه كسى حق محاسبهء مرا ندارد و اگر هم از ناحيه خدا بود معلوم مىشود من نزد خدا كرامت و احترامى دارم كه اين نعمات را در اختيار من گذاشته . پس اگر هم قيامتى باشد در آنجا هم عاقبت به خير خواهم بود !\r\nخداوند در پاسخ آنها و در مقام تهديد به ايشان مىفرمايد : به زودى در روز قيامت كافران را از حقيقت اعمالشان باخبر مىسازيم و از عذابى شديد به آنها مىچشانيم .\r\n( 51 )  ( وَ إِذا أَنْعَمْنا عَلَى الْإِنْسانِ أَعْرَضَ وَ نَأى بِجانِبِهِ وَ إِذا مَسَّهُ الشَّرُّ فَذُو دُعاءٍ عَرِيضٍ )  : ( و زمانيكه به انسان نعمتى بدهيم ، روى مىگرداند و دورى مىكند و وقتى به شرّى مبتلا مىشود دعاهايى طولانى دارد )\r\nاين آيه در مقام توبيخ و مذمّت انسان است كه وقتى از نعمات برخوردار مىشود با تكبّر و نخوت از خدا روى مىگرداند ، امّا وقتى خدا نعمت او را سلب كرده و به شرّى مبتلايش كند ، به ياد خدا مىافتد و با اصرار و استمرار به دعا مىپردازد .\r\n( 52 )  ( قُلْ أَ رَأَيْتُمْ إِنْ كانَ مِنْ عِنْدِ اللَّهِ ثُمَّ كَفَرْتُمْ بِهِ مَنْ أَضَلُّ مِمَّنْ هُوَ فِي شِقاقٍ بَعِيدٍ )  :\r\n( بگو مرا خبر دهيد ، اگر حقيقتا اين قرآن از ناحيهء خدا باشد و شما به آن كفر ورزيده باشيد ، در اين صورت چه كسى گمراهتر است از كسانى كه در اختلافى شديد و عميق قرار گرفته‌اند ؟ )\r\nدر اينجا خداوند به پيامبر دستور مىدهد كه با كفّار از راه قاعدهء عقلى ( دفع ضرر محتمل ) احتجاج نمايد ، مىفرمايد : مرا خبر دهيد كه اگر حقيقتا اين قرآن از جانب خدا نازل شده و وعيد و انذار آن ، واقع شدنى باشد ، آنوقت تكليف شما كه به آن كفر ورزيده‌ايد چه خواهد شد ؟ و در اين صورت گمراهتر از شما كه در اختلافى عميق ( و غير قابل اتفّاق ) با قرآن هستيد ، چه كسى خواهد بود ؟ ! لذا واجب است به حكم عقل احتمال صدق قرآن را بدهيد و براى دفع ضرر محتمل ، دست از مخالفت و عناد با آن برداريد .\r\n\r\n","description":"","footnote":"","page_name":" 230 ","page_number":230},
  {"content":"\r\n\r\n( 53 )  ( سَنُرِيهِمْ آياتِنا فِي الْآفاقِ وَ فِي أَنْفُسِهِمْ حَتَّى يَتَبَيَّنَ لَهُمْ أَنَّهُ الْحَقُّ أَ وَ لَمْ يَكْفِ بِرَبِّكَ أَنَّهُ عَلى كُلِّ شَيْءٍ شَهِيدٌ )  : ( به زودى آيات خود را هم در آفاق و هم در نفوسشان به آنها نشان خواهيم داد تا آشكار شود كه قرآن حق است ، آيا اين شهادت براى پروردگار تو كافى نيست كه او ناظر و گواه بر هر چيز است ؟ )\r\n( آفاق ) به معناى نواحى و ( شهيد ) به معناى شاهد يا مشهود است .\r\nمراد از آيات آفاقى و بيرونى ، حوادثى است كه قرآن خبر داده كه به زودى واقع مىشود مانند : وعدهء نصرت و غلبهء كلّى دين و انتقام از مشركين قريش و قتل آنان در جنگ بدر و غير آن . كه همهء آنها همانطور كه قرآن خبر داده بود محقّق شد . و آيات انفسى دلايل درونى در وجود انسان است كه به حقّانيت قرآن شهادت مىدهد . البته احتمال هم دارد ضمير ( انّه ) به خداى متعال بازگردد كه در اين صورت هم آيات و نشانه‌هاى آفاقى و بيرونى و هم آيات انفسى و درونى به حقّانيّت او گواهى مىدهند .\r\nمخصوصا كه در ادامه مىفرمايد : آيا براى روشن شدن حق همين امر كفايت نمىكند كه پروردگار تو مشهود بر همه چيز است ؟ چون هيچ موجودى نيست جز آنكه محتاج به خدا و وابسته به اوست و خدا قائم بر آن و قاهر و ما فوق آن است ، پس خداوند براى هر چيزى در ذاتش مشهود و معلوم است ، هر چند كه بعضى از انسانهاى ظلوم و جهول او را نشناسند يا ناديده بگيرند . « 1 » و « 2 »\r\n( 54 )  ( أَلا إِنَّهُمْ فِي مِرْيَةٍ مِنْ لِقاءِ رَبِّهِمْ أَلا إِنَّهُ بِكُلِّ شَيْءٍ مُحِيطٌ )  : ( آگاه باش كه كه\r\n\r\n\r\n","description":"","footnote":"\r\n( 1 ) . ممكن است كه آيات آفاقى در اين آيه ، اشاره به دلالت آيات وجودى عالم بر ثبوت و حقانيّت خداى متعال و آيات انفسى اشاره به دلالت آيات درونى و نفسانى انسان بر ثبوت خدا و فراز آخر اشاره به برهان وجودى صدّيقين باشد ، يعنى صرف وجود خداى متعال و هستى او علّت است براى تحقق همه چيز و بالاترين دليل بر اوست . همچنانكه امام حسين عليه السّلام در دعاى عرفه مىفرمايد : ( كيف يستدلّ عليك بما هو فى وجوده مفتقر اليك ، ايكون لغيرك من الظّهور ما ليس لك حتّى يكون هو المظهر لك ، متى غبت حتىّ تحتاج الى دليل يدلّ عليك ) .\r\n( 2 ) . در كافى از امام صادق روايت شده كه فرمودند : آيات آفاقى فتنه‌هاى آخر الزمان و آيات انفسى مسخ است و منظور از ظهور و بروز حق ، خروج قائم آل محمد ( عج ) است ، چون آن حقّى است كه در نزد خداست و روزى براى خلق هويدا مىشود .\r\n","page_name":" 231 ","page_number":231},
  {"content":"\r\n\r\nاينها در مسأله معاد در شكّند و بدان كه خدا بر هر چيزى احاطه دارد )\r\nيعنى علّت اينكه مشركين از آيات آفاقى و انفسى و يا اينكه خدا شهيد بر هر چيز است ، متنبّه و متذكّر نمىشوند و به توحيد راه نمىيابند ، اين است كه دلهايشان درباره معاد و لقاء الهى دچار شك و ترديد است و لذا نمىتوانند شهود خدا بر هر چيز و احاطهء او را درك كنند و با اينكه خدا بر هر چيز محيط است و هيچ مكانى خالى از او نيست و هيچ چيز از نظر او پنهان نيست در نتيجه هيچ موجودى او را فاقد نيست و در عين حال او داخل در هيچ موجودى هم نيست « 1 » .\r\n\r\n\r\n","description":"","footnote":"\r\n( 1 ) . همچنانكه امير مؤمنان عليه السّلام مىفرمايد : خداوند با همه اشياء است امّا نه به نحو ممازجت و در عين حال داخل در هيچ يك از آنها نيست ولى نه به نحو مفارقت . ( مترجم )\r\n","page_name":" 232 ","page_number":232},
  {"content":"\r\n\r\n\r\nسورهء شورى\r\n بِسْمِ اللَّهِ الرَّحْمنِ الرَّحِيمِ \r\nغرض سوره : كلام اين سوره پيرامون وحى است و متعرّض بيان آيات توحيد و صفات مؤمنين و كفّار و سرانجام آنان نيز مىباشد .\r\n\r\n[ آيهء ( 11 - 1 ) بيان عظمت وحى و كلام الهى و استغفار ملائكه و ذكر انحصار ولايت در خداى سبحان 
  ]\r\n( 1 )   ( حم )   : ( حا ، ميم )\r\n( 2 )  ( عسق )  : ( عين ، سين ، قاف )\r\nاين پنج حرف از حروف مقطعه و رموز قرآنى است كه بعضى آن را از متشابهات قرآنى مىشمارند ، برخى ديگر آن را نام سوره‌اى مىدانند كه در آغازش قرار دارد .\r\nبعضى ديگر آنها را اسمائى براى مجموع قرآن مىدانند ، و بعضى ديگر آنها را دالّ بر اسماء خداى تعالى مىشمارند ، و يا آنها را اشاره به نعمات الهى يا مدّت بقاء اقوام و آبادانى آنها مىدانند ، و برخى اقوال ديگر نيز در اين راستا وجود دارد امّا آنچه تدبّر در اين اقوال آشكار مىكند اين است كه هميشه ميان حروف مقطّعه و مضامين سوره‌اى كه با آن آغاز شده ارتباط وجود دارد ، و گفته شده حم عسق يعنى من خداى حكيم ، مثيب ( پاداش دهنده ) عالم ، سامع و قادر قوّى هستم .\r\n( 3 )  ( كَذلِكَ يُوحِي إِلَيْكَ وَ إِلَى الَّذِينَ مِنْ قَبْلِكَ اللَّهُ الْعَزِيزُ الْحَكِيمُ )  : ( اينچنين خداى عزيز و حكيم به سوى تو و به سوى انبياء قبل از تو وحى مىفرستد )\r\n( 4 )  ( لَهُ ما فِي السَّماواتِ وَ ما فِي الْأَرْضِ وَ هُوَ الْعَلِيُّ الْعَظِيمُ )  : ( هر چه در آسمانها\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nو زمين است ملك اوست و او بلند مرتبه و بزرگ است )\r\nيعنى وحى به انبياء يك سنّت جارى براى هدايت مردم است و فرستندهء وحى خداوند عزيزيست كه هيچ امرى نمىتواند مانع او شود و حكيميست كه امر هدايت بندگان را مهمل نگذاشته و مالك مطلق عالم است و ما فوق و مسلّط بر آنهاست و قدرت تصرّف در ايشان و امورشان را دارد و چون عظيم و بلند مرتبه است بر بندگان واجب است كه او را عبادت كنند . لذا هر يك از اين پنج اسم سهمى در تعليل اصل وحى دارند و نتيجه مجموع آنها اين است كه خداى سبحان از هر جهت ولّى بندگان است و جز او ولّى ديگرى نيست .\r\n( 5 )  ( تَكادُ السَّماواتُ يَتَفَطَّرْنَ مِنْ فَوْقِهِنَّ وَ الْمَلائِكَةُ يُسَبِّحُونَ بِحَمْدِ رَبِّهِمْ وَ يَسْتَغْفِرُونَ لِمَنْ فِي الْأَرْضِ أَلا إِنَّ اللَّهَ هُوَ الْغَفُورُ الرَّحِيمُ )  : ( آسمانها نزديك است كه از بالا شكافته شود و ملائكه نيز خدا را تسبيح و ستايش مىكنند و براى ساكنان زمين استغفار مىنمايند ، بدان كه خدا آمرزندهء مهربان است )\r\nاين آيهء شريفه در مقام بزرگداشت و تعظيم وحى است مىفرمايد وحى الهى آنقدر عظيم است كه نزديك است آسمانها كه محلّ نزول وحى هستند ، هنگام انزال وحى پاره پاره شوند و فرشتگان الهى ، خدا را از هر چه كه لايق ساحت قدس او نيست منزّه داشته و او را با بيان و شماردن كارهاى نيكو و جميلش ستايش مىگويند . و از جمله چيزهايى كه لايق ساحت الهى نيست ، اين است كه امر هدايت مردم را كه كارى جميل و پسنديده است ، مهمل بگذارد و نيز ملائكه براى اهل زمين از خدا درخواست آمرزش مىكنند كه سبب حصول اين آمرزش نيز بايد قبلا حاصل شده باشد و آن عبارتست از پيمودن طريق بندگى از طريق دين حقّى كه خداوند براى آنها تشريع كرده ، لذا در واقع ملائكه از خداوند درخواست مىكنند كه براى ساكنان زمين از طريق وحى دين را تشريع تا مردم با گرويدن به آن مورد آمرزش قرار بگيرند .\r\nآنگاه خطاب به رسولخدا صلّى اللّه عليه و إله و سلم مىفرمايد : آگاه باش كه خداى سبحان چون غفور و رحيم است ، ساحت قدسش اقتضاء مىكند كه براى اهل زمين زمينه‌اى را فراهم كند تا به\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nرحمت و مغفرت او نايل شوند و آن امر همين است كه از طريق وحى و رسالت ، دينى برايشان تشريع نمايد تا به وسيله آن به سوى سعادت خود هدايت شده و حالشان اصلاح گشته و نقائصشان پوشانده شود .\r\n( 6 )  ( وَ الَّذِينَ اتَّخَذُوا مِنْ دُونِهِ أَوْلِياءَ اللَّهُ حَفِيظٌ عَلَيْهِمْ وَ ما أَنْتَ عَلَيْهِمْ بِوَكِيلٍ )  :\r\n( و كسانى كه به غير خدا اوليائى برمىگزينند ، خدا نگهبان و حافظ بر آنهاست و تو وكيل آنها نيستى )\r\nبعد از آنكه ثابت شد خدا تنها ولّى بندگان است و دين حق را برايشان تشريع كرده و آنها وظيفه دارند كه از آن پيروى كنند ، اگر باز هم مشركان براى خدا شركائى در ربوبيّت اتخاذ كردند و آنها را اولياء خود گرفتند ، خداوند از احوال آنها غافل نيست و اعمالشان و شركشان عليه آنها در نزد خدا محفوظ مىماند تا در قيامت به سبب آن مؤاخذه شوند ، آنگاه خطاب به رسول خود صلّى اللّه عليه و إله و سلم مىفرمايد : تو در اين ميان هيچ مسؤليتى در برابر اعمال آنها ندارى و وكيل آنها نيستى تا از بابت اعمال ايشان مؤاخذه شوى ، يعنى وظيفه پيامبر فقط ابلاغ رسالت است و بس . اين آيه در مقام تسليت و دلگرمى دادن به رسولخدا صلّى اللّه عليه و إله و سلم مىباشد .\r\n( 7 )  ( وَ كَذلِكَ أَوْحَيْنا إِلَيْكَ قُرْآناً عَرَبِيًّا لِتُنْذِرَ أُمَّ الْقُرى وَ مَنْ حَوْلَها وَ تُنْذِرَ يَوْمَ الْجَمْعِ لا رَيْبَ فِيهِ فَرِيقٌ فِي الْجَنَّةِ وَ فَرِيقٌ فِي السَّعِيرِ )  : ( و اينچنين به سوى تو وحى كرديم قرآنى عربى را ، تا مردم مكّه و اطراف آن را بيم دهى و از روز قيامت كه هيچ شكّى در آن نيست بترسانى ، روزى كه گروهى در بهشت و گروهى در جهنّم خواهند بود )\r\nمىفرمايد وحيى كه ما به تو نموديم قرآنى عربى بود تا با ابلاغ رسالت خود مردم مكّه و ساير جزيرة العرب را انذار نمايى ، البته اين امر منافاتى با جهانى بودن دعوت اسلام ندارد چون دعوت داراى مراتبى بوده ، ابتدا مرحله دعوت پنهانى و انذار اقرباء ، دوّم ، مرحلهء دعوت علنى مردم جزيرة العرب و سوّم ، مرحلهء دعوت جهانى و ابلاغ به همه مردم در همه زمانها ، در اينجا وحى را از نظر نتيجه و هدف معرفى مىنمايد كه\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nوحى عبارتست از انذار مردم از طريق القاء الهى و يا القائى است به غرض نبوّت و انذار .\r\nدر ادامه مىفرمايد و نيز ما قرآن را به تو وحى كرديم تا مردم را از روز قيامت كه مردم در آن جمع آورى مىشوند  ( ذلِكَ يَوْمٌ مَجْمُوعٌ لَهُ النَّاسُ . . .  « 1 » ) ، بترسانى ، چون آن روز ، زمانيست كه مردم به دو گروه تقسيم مىشوند ، گروهى سعيد و داراى پاداش و گروهى شقى و معذّب « 2 » ، پس بايد مردم انذار شوند تا از راه هلاكت و شقاوت بپرهيزند و به جانب سعادت متمايل گردند .\r\n( 8 )  ( وَ لَوْ شاءَ اللَّهُ لَجَعَلَهُمْ أُمَّةً واحِدَةً وَ لكِنْ يُدْخِلُ مَنْ يَشاءُ فِي رَحْمَتِهِ وَ الظَّالِمُونَ ما لَهُمْ مِنْ وَلِيٍّ وَ لا نَصِيرٍ )  : ( و اگر خدا مىخواست همه را به صورت امّتى واحد قرار مىداد امّا او هر كس را بخواهد در رحمت خود داخل مىكند و ستمگران هيچ سرپرست و ياورى ندارند )\r\nاين آيه در جواب سوال مقدّر و توهمّى است كه ممكن است پيش بيايد كه : چرا خداوند انبياء را فرستاد تا مردم دو دسته بشوند و عدّه‌اى اهل آتش و عدّه‌اى اهل بهشت شوند ؟ و چرا از ابتدا همه را يكسان نيافريد تا همه در مسير بهشت پيش بروند و احتياجى به نبوّت و انذار نباشد ؟ مىفرمايد اگر خدا مىخواست و مشيّتش قرار مىگرفت ، چنين حكم مىراند كه همه مردم به يك صفت و به صورت امّت واحد باشند و امتيازى از هم نداشته و همه اهل بهشت و ايمان گردند . امّا سنّت و حكم الهى چنين رانده شده كه مردم يكسان نباشند و امر بر مبناى اختيار و تكليف باشد ، و به اين ترتيب كسانى را بدليل حسن عقيده و عمل وارد در رحمت خود نمايد و توفيق هدايت به آنها بدهد ، امّا كافران و ظالمان مقيم دوزخ شوند و هيچ سرپرست و ياورى نداشته باشند ، پس مراد از رحمت بهشت است و لازمه نداشتن ولىّ و ناصر ، جهنّم است ، لذا خداى سبحان نبوّت و انذار را كه نتيجه وحى است بدين جهت مقرّر نمود كه مىدانست همهء مردم يكسان نيستند و در قيامت به دو دسته شقى و سعيد منقسم مىشوند ، امّا اينكه چرا خدا مردم را يكسان\r\n\r\n\r\n","description":"","footnote":"\r\n( 1 ) . سورهء هود ، آيه 103 .\r\n( 2 ) . همچنانكه مىفرمايد   ( إِنَّ الْأَبْرارَ لَفِي نَعِيمٍ وَ إِنَّ الْفُجَّارَ لَفِي جَحِيمٍ )   سورهء انفطار ، آيه 14 - 13 .\r\n","page_name":" 236 ","page_number":236},
  {"content":"\r\n\r\nنيافريده بدليل آنست كه سنّت الهى بر اين قرار گرفته كه خدا متولّى و عهده‌دار يك گروه از مردم باشد ( كه همان افراد غير ستمگر مىباشند ) تا آنها را داخل در رحمت و بهشت خود كند و امر طائفه ديگر يعنى ستمگران را به عهده نگيرد و در نتيجه آنها ولّى و ياورى نداشته باشند تا آنها را وارد رحمت كند و از عذاب حفظ نمايد .\r\n( 9 )  ( أَمِ اتَّخَذُوا مِنْ دُونِهِ أَوْلِياءَ فَاللَّهُ هُوَ الْوَلِيُّ وَ هُوَ يُحْيِ الْمَوْتى وَ هُوَ عَلى كُلِّ شَيْءٍ قَدِيرٌ )  : ( آيا به غير خدا اوليائى برگزيده‌اند ؟ ! با اينكه فقط خدا ولّى است و اوست كه مردگان را زنده مىسازد و بر هر امرى تواناست )\r\nدر مقام انكار ظلم و كفر مشركان مىفرمايد : چگونه اينها براى خود اوليائى به غير خدا برگزيده‌اند ؟ با اينكه ولايت منحصر در اوست و تنها ولّى خداست . اين اوّلين استدلال بر وجوب ولّى گرفتن خداست . آنگاه به حجّت دوم مىپردازد و آن اينست كه غرض عمده در اتّخاذ ولّى ، رهايى از عذاب دوزخ و راهيابى به بهشت در روز قيامت است و چون پاداش و عقاب بدست خدائيست كه بشر را زنده مىكند و مىميراند ، پس واجب است كه مردم تنها او را ولّى خود بگيرند .\r\nسپس به حجّت سوّم مىپردازد كه حاصل آن اينست كه در باب ولايت واجب است ولّى قدرت بر ولايت و عهده‌دار شدن امور اشخاص را داشته باشد و تنها كسى كه قدرت مطلق دارد خداى سبحان است . لذا واجب است كه مردم تنها او را ولّى خود بگيرند .\r\n( 10 )  ( وَ مَا اخْتَلَفْتُمْ فِيهِ مِنْ شَيْءٍ فَحُكْمُهُ إِلَى اللَّهِ ذلِكُمُ اللَّهُ رَبِّي عَلَيْهِ تَوَكَّلْتُ وَ إِلَيْهِ أُنِيبُ )  : ( و در هر امرى كه اختلاف كنيد حكم آن به عهدهء خداست ، اين چنين است خدايى كه پروردگار من است و من فقط بر او توّكل مىكنم و به سوى او باز مىگردم )\r\nدر اين آيه به حجّت چهارم در انحصار ولايت الهى مىپردازد .\r\nمىفرمايد هر اختلافى كه شما داشته باشيد خواه در عقيده و خواه در عمل يا غير آن ، حكم حقيقى و داورى آن در نزد خداست ، پس اختلافات مردم در عقايد و اعمالشان تنها بوسيله احكام و قوانين تشريعى بر طرف مىشود كه آن هم بدست خداست . از آنجا كه حكم حاكم بين دو طرف مورد اختلاف ، همان احكام و تثبيت حقّى است كه به جهت\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nاختلافشان ميان آنها در نفى و اثبات مضطرب شده ، پس حكم از نظر مصداق با قضاء يكى مىشود اگر چه از نظر مفهوم با هم فرق دارند ، و وقتى دو طرف منازعه ، نزاع خود را نزد شخص ثالثى مىبرند و او را حكم قرار داده و به حكم او رضايت مىدهند ، آن شخص ولّى آن دو مىگردد .\r\nو خداى سبحان مالك حقيقى است كه هيچ مالكى جز او نيست ، چون هر موجودى در اصل وجود و آثار و افعالش قائم به خداست ، و در نتيجه او مالك حكم و قضاء به حق است . و حكم خدا يا تكوينى است كه عبارتست از اينكه : پديدار شدن مسببات را بدنبال اسباب قرار دهد و آنها را در برابر اسباب گوناگونى كه براى ايجاد آنها جمع شده‌اند ، تثبيت نمايد ، و يا حكم تشريعى است مانند تكاليفى كه در دين الهى درباره اعتقادات و اعمال وضع شده . و نيز حكم سومى هم هست كه ممكن است به وجهى يكى از مصاديق دو نوع حكم سابق شمرده شود و آن حكم خداى تعالى در ميان بندگانش و نيز حكم او درباره موارد اختلافشان است و آن به اين صورت است كه در روز قيامت حقّ را آشكار و اظهار نمايد .\r\nپس خلاصهء حجّت چهارم در انحصار ولايت در خداى سبحان اين شد كه : آن ولّى كه پرستيده مىشود بايد بتواند اختلافى را كه بين بندگان ايجاد مىشود بر طرف سازد و آنچه از شئون اجتماعى آنها را به فساد گراييده بوسيله قانون دين ، اصلاح كند و آنها را به سوى سعادت بكشاند و حكم در اين موارد فقط مختصّ خداى سبحان است ، لذا لازم است كه فقط خدا به عنوان ولى اتّخاذ شود نه غير او .\r\nآنگاه رسولخدا صلّى اللّه عليه و إله و سلم در ادامه صحبت مىفرمايد : اين است اللّه كه پروردگار من است . من بر او توّكل مىكنم و به سوى او باز مىگردم ، يعنى با اين همه حجّتهايى كه بر ولايت خدا ارائه شد و ربوبيّت و ولايت و حكم را براى او اثبات نمود ، واجب است كه مردم تنها او را كه ذات مستجمع همهء صفات كماليّه است بپرستند و او را ولّى خود بگيرند ، و من او را ولّى و ربّ خود مىدانم و فقط بر او توكّل مىكنم و همواره به او رجوع مىنمايم ، چون گفتيم كه ولايت ربوبى خدا هم شامل نظام تكوين و هم شامل\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nنظام تشريع مىباشد و خداست كه اسباب و مسببات را بدنبال هم قرار داده و براى انسان نظامى تشريع نموده كه احكام و قوانين آن او را به كمال سعادت مىرسانند ، بنابراين شخصى كه فقط خدا را ولّى خود بگيرد ، از همه اسباب ظاهرى منقطع گشته و در همه امور تكوينى ، امر تدبير خود را مستند به خدا مىداند و به هيچ نيرويى جز او اعتماد نمىكند و اين همان توكّل است و نيز شخص موّحد واقعى در ناحيه تشريع ، در طول زندگى با هر واقعه‌اى روبرو شود ، به حكم خدا رجوع مىكند ، كه اين همان انابه است .\r\nو خدا حاكم به حق در روز قيامت است و رجوع همهء خلائق بسوى اوست . و حكم به حق خدا در روز قيامت لازمه‌اش اينست كه هر كس كه همراه حق و مؤمن به آن بوده بواسطه حكم خدا در آن روز سعادتمند شود و هر كس كه در برابر حق استكبار ورزيده ، شقى و بدبخت شود .\r\n( 11 )  ( فاطِرُ السَّماواتِ وَ الْأَرْضِ جَعَلَ لَكُمْ مِنْ أَنْفُسِكُمْ أَزْواجاً وَ مِنَ الْأَنْعامِ أَزْواجاً يَذْرَؤُكُمْ فِيهِ لَيْسَ كَمِثْلِهِ شَيْءٌ وَ هُوَ السَّمِيعُ الْبَصِيرُ )  : ( پديد آورندهء آسمانها و زمين كه از جنس شما برايتان همسرانى آفريد و نيز براى چهارپايان جفتهايى خلق كرد و به اين وسيله نسل شما و آنان را زياد نمود ، هيچ چيز مانند او نيست و او شنواى بيناست )\r\n\r\n[ آيهء ( 16 - 12 ) بيان جامعيّت اسلام نسبت به اديان ديگر و علّت تفرقه افكنى در دين 
  ]\r\n( 12 )  ( لَهُ مَقالِيدُ السَّماواتِ وَ الْأَرْضِ يَبْسُطُ الرِّزْقَ لِمَنْ يَشاءُ وَ يَقْدِرُ إِنَّهُ بِكُلِّ شَيْءٍ عَلِيمٌ )  : ( كليدهاى آسمانها و زمين از آن اوست ، روزى را بر هر كس بخواهد فراخ نموده و يا تنگ مىگيرد ، همانا او به هر چيزى داناست )\r\nدر اين دو آيه براى انحصار ربوبيّت در خداى متعال ، برهان اقامه مىكند .\r\nو خلاصهء آن اين است : خداوند تعالى ( به اعتراف خود مشركين ) پديد آورندهء موجودات از كتم عدم است و شما را به صورت نر و مادّه خلق كرد و به اين وسيله تعداد شما را زياد نمود و همچنين حيوانات را نيز به صورت جفتهايى آفريد و از اين راه آنها را تكثير نمود تا شما از آنها استفاده كنيد و اين امر عين خلقت و تدبير است .\r\nاو خدايى است كه هيچ چيزى مثل او نيست و بطور مطلق واجد همه صفات كمال و جمال مىباشد . و نيز او سميع است ، يعنى حوائج مخلوقاتش را مىشنود و حاجاتشان را\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nمطابق استحقاقشان برآورده مىكند و در عين حال او بصير است و هر عملى كه خلق انجام دهند مىبيند و آنها را مطابق آن جزا مىدهد و او كسى است كه تمامى كليدهاى خزائن آسمانها و زمين بدست اوست ، خزائنى كه خواص و آثار همه موجودات در آن ذخيره مىشود و با ظهور آن خواص و آثار ، نظام عالم محسوس شكل مىگيرد و نيز او همان كسى است كه رزق روزى خواران بدست اوست و روزى آنها را به مقتضاى علمش كم يا زياد مىكند و اين توسعه يا ضيق ، گزاف و بيهوده نيست بلكه از علم خدا نسبت به حال هر مرزوق ناشى مىشود ، چون او به هر چيزى داناست لذا توسعه يا تقدير روزى را بر اساس علم و حكمت انجام مىدهد . و همه اينها عين تدبير است ، پس خدا ربّ و مدبّر امور مىباشد .\r\n( 13 )  ( شَرَعَ لَكُمْ مِنَ الدِّينِ ما وَصَّى بِهِ نُوحاً وَ الَّذِي أَوْحَيْنا إِلَيْكَ وَ ما وَصَّيْنا بِهِ إِبْراهِيمَ وَ مُوسى وَ عِيسى أَنْ أَقِيمُوا الدِّينَ وَ لا تَتَفَرَّقُوا فِيهِ كَبُرَ عَلَى الْمُشْرِكِينَ ما تَدْعُوهُمْ إِلَيْهِ اللَّهُ يَجْتَبِي إِلَيْهِ مَنْ يَشاءُ وَ يَهْدِي إِلَيْهِ مَنْ يُنِيبُ )  : ( براى شما از دين ، همان را تشريع كرد كه نوح را به آن توصيه نمود و آنچه ما به تو وحى كرديم و به ابراهيم و موسى و عيسى سفارش كرديم ، اين بود كه دين را برپا داريد و در آن تفرقه نياندازيد ، آنچه شما مشركين را بسوى آن دعوت مىكنيد بر آنها دشوار و گران است ، و خداست كه هر كس را بخواهد براى تقرّب به سوى خود برمىگزيند و كسانى را به سوى خود هدايت مىكند كه همواره به او رجوع مىكنند )\r\nمىفرمايد : خداى تعالى از دين - كه سنّت زندگى است - براى شما همان را بيان كرد و روشن ساخت ، كه قبلا با كمال اعتنا و اهميّت براى نوح بيان كرده بود و اين بيان دلالت مىكند كه قبل از نوح شريعتى وجود نداشته و شريعت اسلام جامع همهء شرايع سابق است كه پيامبران اولوالعزم نامبرده بر اساس آن ارسال شده بودند ، پس سياق آيه منّت نهادن بر امّت اسلام است .\r\nآنگاه به تفسير آن توصيه و سفارش الهى به پيامبران مىپردازد كه عبارتست از اقامهء دين ( يعنى حفظ آن بوسيلهء پيروى و عمل به احكام آن ) و حفظ وحدت ، و عدم\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nاختلاف در دين . پس مجموع شرايعى كه خدا بر انبياء نازل كرده يك دين مطلق است كه شامل همه مردم در همهء زمانها مىشود و مردم بايد آن را برپا دارند و به احكام و شرايعش عمل كنند و در آن ايجاد تفرقه ننمايند .\r\nدر ادامه مىفرمايد دين توحيدى كه شما مشركين را بسوى آن دعوت مىكنيد براى آنها دشوار و گران است . چون خداى متعال از ميان بندگانش هر كس را بخواهد ( به مقتضاى شايستگى او ) به سوى توحيد هدايت مىكند و خدا كسى را به بسوى توحيد هدايت مىنمايد كه در همه امورش به خداى سبحان رجوع مىكند . لذا رجوع بسوى خدا مقدمهء وصول به كرامت هدايت است .\r\n( 14 )  ( وَ ما تَفَرَّقُوا إِلَّا مِنْ بَعْدِ ما جاءَهُمُ الْعِلْمُ بَغْياً بَيْنَهُمْ وَ لَوْ لا كَلِمَةٌ سَبَقَتْ مِنْ رَبِّكَ إِلى أَجَلٍ مُسَمًّى لَقُضِيَ بَيْنَهُمْ وَ إِنَّ الَّذِينَ أُورِثُوا الْكِتابَ مِنْ بَعْدِهِمْ لَفِي شَكٍّ مِنْهُ مُرِيبٍ )  : ( و در آن تفرقه نكردند مگر پس از اينكه به حقانيّت دين يقين داشتند و حسادتى كه ميانشان بود باعث اين تفرقه كردن در دين شد ، و اگر حكم ازلى خداوند بر مدّت معّين اجل آنها قرار نگرفته بود ، هر آينه كارشان يكسره شده و هلاك مىگشتند ، چون بواسطه اعمال ايشان ، كسانى كه بعد از آنها كتاب الهى را به ارث بردند دربارهء آن در شكى عميق قرار گرفتند )\r\n( بغى ) يعنى ظلم و حسد . مىفرمايد تنها علّتى كه باعث شد مردم در دينى كه حقانيّت آن را مىشناختند ، تفرقه ايجاد كنند و آن را به صورت مذاهب و شعبه‌هاى گوناگون در آورند ، ظلم و يا حسدى بود كه در ميانشان معمول بود و اين ظلم نگذاشت كه مطابق علم خود عمل كنند ( و گرنه آنها نسبت به دين حق جاهل نبودند ) و در نتيجه در دين اختلاف به راه انداختند و هر گروهى به آنچه نزد خودشان بود خرسند شدند  ( كُلُّ حِزْبٍ بِما لَدَيْهِمْ فَرِحُونَ  « 1 » و اگر حكم الهى كه خدا در آغاز خلقت بشر صادر كرده و فرموده  ( وَ لَكُمْ فِي الْأَرْضِ مُسْتَقَرٌّ وَ مَتاعٌ إِلى حِينٍ  « 2 » شما در زمين قرارگاه و بهره‌اى معيّن\r\n\r\n\r\n","description":"","footnote":"\r\n( 1 ) . سورهء مؤمنون ، آيه 53\r\n( 2 ) . سورهء بقره ، آيه 36\r\n","page_name":" 241 ","page_number":241},
  {"content":"\r\n\r\nداريد ) نبود ، هر آينه آنها را به سبب اين تفرقه مجازات و هلاك مىنمود ، چون اينها با علم و اطلاعى كه نسبت به دين داشتند تفرقه و اختلاف را در دين باب كردند و در نتيجه نسلهاى بعدى ايشان هم ، در كتابى كه از آنها به ارث بردند ، در شكى منجر به ريب ، قرار گرفتند ، پس اسلاف و نياكان باغى و ظالم بودند و نسلهاى بعدى را به شك و ريب دچار كردند .\r\n( 15 )  ( فَلِذلِكَ فَادْعُ وَ اسْتَقِمْ كَما أُمِرْتَ وَ لا تَتَّبِعْ أَهْواءَهُمْ وَ قُلْ آمَنْتُ بِما أَنْزَلَ اللَّهُ مِنْ كِتابٍ وَ أُمِرْتُ لِأَعْدِلَ بَيْنَكُمُ اللَّهُ رَبُّنا وَ رَبُّكُمْ لَنا أَعْمالُنا وَ لَكُمْ أَعْمالُكُمْ لا حُجَّةَ بَيْنَنا وَ بَيْنَكُمُ اللَّهُ يَجْمَعُ بَيْنَنا وَ إِلَيْهِ الْمَصِيرُ )  : ( و به همين جهت تو دعوت كن و همانطور كه مأمور شده‌اى ، استقامت بورز و دنبال تمايلات آنها مرو و بگو من خود به آنچه خدا از كتاب نازل كرده ايمان دارم و مأمور شده‌ام كه ميان شما عدالت را برقرار كنم ، اللّه پروردگار ما و شماست و نتيجه اعمال ما عايد خودمان مىشود و اعمال شما نيز براى خودتان است و هيچ حجّتى ميان ما و شما نيست ، خدا بين ما جمع مىكند و بازگشت بسوى اوست )\r\nخطاب به رسولخدا صلّى اللّه عليه و إله و سلم مىفرمايد به جهت اصلاح اين رخنه و تفرّق ، تو مردم را بسوى شريعت حق دعوت كن و با ملازم بودن بر صراط مستقيم ، بر مأموريت خود استقامت بورز و در مخالفت با شريعت الهى از هواهاى مردم پيروى نكن و بگو من به همهء كتابهاى آسمانى كه از جانب پروردگار نازل شده به طور يكسان ايمان دارم و آنها را تصديق مىكنم و مأمور شده‌ام كه ميان شما به عدالت رفتار كنم و همه را با يك نظر نگاه كنم يعنى قوى را بر ضعيف و بزرگ را بر كوچك مقدّم ننمايم ، لذا در حقيقت دعوت متوجّه همه مردم است و همگى در برابر آن مساوى هستند .\r\nآنگاه مىفرمايد اللّه ربّ ما و شماست يعنى ، پروردگار همه مردم يكى است ، و غير او ارباب ديگرى نيست تا ميان آنها تفضيل و برترى مطرح شود ، بلكه ربّ و صاحب همه شرايع خداى واحد است ، پس علّتى ندارد كه مردم به يك شريعت ايمان بياورند و شريعت ديگرى را رد كنند ، و بر همه واجب است كه به همهء كتابهاى آسمانى و شرايع\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nالهى ايمان داشته باشند .\r\nدر ادامه به اين مطلب اشاره كرده مىفرمايد : اعمال هرگز از صاحبشان تجاوز نمىكنند و هر كس در گرو عمل خويش است و هيچ حجّت و دليلى كه دلالت كند بر اينكه بعضى از مردم بر بعض ديگر مقدّمند ، در بين ما وجود ندارد ، چون شما حجّت ما را قبول نمىكنيد و حجّت شما هم باطل است . و خدا همه ما را براى حساب و جزا در روز قيامت جمع مىكند و بازگشت بسوى اوست ، لذا او ربى است كه معاد خلق به جانب او مىباشد . در اين آيه اشاره‌اى وجود دارد به اينكه در اين ميان مردمى هم هستند كه به آنچه رسول خدا صلّى اللّه عليه و إله و سلم ايمان آورده ، ايمان دارند و دعوت او را مىپذيرند و از شريعت او پيروى مىكنند .\r\n( 16 )  ( وَ الَّذِينَ يُحَاجُّونَ فِي اللَّهِ مِنْ بَعْدِ ما اسْتُجِيبَ لَهُ حُجَّتُهُمْ داحِضَةٌ عِنْدَ رَبِّهِمْ وَ عَلَيْهِمْ غَضَبٌ وَ لَهُمْ عَذابٌ شَدِيدٌ )  : ( و كسانى كه دربارهء خدا احتجاج مىكنند ، بعد از آنكه مردم آن را پذيرفتند ، حجّتشان نزد پروردگارشان باطل است و غضبى شامل حال آنهاست و عذابى شديد دارند )\r\nيعنى كسانى كه بر عليه ربوبيّت خدا و براى بطلان دين او بدنبال حجّت آوردن و برهان تراشيدن مىباشند ، با اينكه مردم با فطرت سليم خود آن را پذيرفته‌اند و آيات آشكار ، حقانيّت آن را بيان نموده ، در نزد پروردگارشان حجّتشان باطل است . و در نتيجه غضب خدا شامل حالشان گشته و عذابى شديد كه اندازهء آن قابل سنجش نيست براى آنها خواهد بود .\r\n\r\n[ آيهء ( 26 - 17 ) بيان مقصود از كتاب و ميزان و توضيح اجر رسالت با مودّت اهلبيت 
  ]\r\n( 17 )  ( اللَّهُ الَّذِي أَنْزَلَ الْكِتابَ بِالْحَقِّ وَ الْمِيزانَ وَ ما يُدْرِيكَ لَعَلَّ السَّاعَةَ قَرِيبٌ )  :\r\n( خداست كه كتاب را به حق و نيز ميزان را نازل كرد و تو چه مىدانى ، شايد قيامت نزديك باشد )\r\n( 18 )  ( يَسْتَعْجِلُ بِهَا الَّذِينَ لا يُؤْمِنُونَ بِها وَ الَّذِينَ آمَنُوا مُشْفِقُونَ مِنْها وَ يَعْلَمُونَ أَنَّهَا الْحَقُّ أَلا إِنَّ الَّذِينَ يُمارُونَ فِي السَّاعَةِ لَفِي ضَلالٍ بَعِيدٍ )  : ( كسانى كه ايمانى به قيامت ندارند در مورد آن تعجيل مىكنند و كسانى كه ايمان دارند از آمدنش بيمناكند و\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nمىدانند كه حق است ، آگاه باش كه افرادى كه دربارهء انكار قيامت لجبازى و اصرار مىكنند در گمراهى دورى واقع شده‌اند )\r\nمراد از ( كتاب ) وحيى است كه مشتمل بر شريعت و دين باشد و مراد از ( انزال به حق ) اين است كه كتاب الهى حق محض است و آميخته با اختلافات شيطانى و نفسانى نيست .\r\nو ( ميزان ) به معناى هر مقياسى است كه با آن اشياء سنجيده مىشوند . و مراد از آن در اينجا همان ، دينى است كه كتاب مشتمل بر آنست و داراى اصول و فروعى مىباشد كه عقايد و اعمال انسانها بوسيله آن سنجيده مىشود .\r\nبه هر حال مىفرمايد خداست كه كتاب حق و ميزان « 1 » را نازل فرموده ، و بعد در مقام هشدار و تهديد مكذّبان خطاب به رسولخدا مىفرمايد : تو چه مىدانى شايد آمدن قيامت نزديك باشد ، امّا كفّارى كه به آن ايمان ندارند از روى مسخرگى و استهزاء در وقوع آن شتاب مىكنند و به مؤمنان مىگويند :  ( مَتى هذَا الْوَعْدُ إِنْ كُنْتُمْ صادِقِينَ * *  « 2 » اگر راست مىگوييد اين وعده چه زمانى محقق مىشود ؟ )\r\nليكن اهل ايمان از وقوع آن خائف و بيمناكند و در عين حال مىدانند كه وقوع آن به حق است و خدا آنها را در قيامت از گورها برمىانگيزد و ايشان را از صراطى عبور مىدهد كه آنها را به سعادت اخروى مىرساند .\r\nدر ادامه خطاب به رسولخدا صلّى اللّه عليه و إله و سلم و در واقع همه شنوندگان ، مىفرمايد : آگاه باشيد كه افرادى كه درباره قيامت با اصرار و پافشارى جدال مىكنند و آن را انكار مىنمايند در ضلالتى بعيد هستند و راه درست را گم كرده‌اند و از آن دور افتاده‌اند ، چون آنها زندگى را فانى و مقطوع پنداشته و به همين دليل به شهوات و لذات ناپايدار دنيا هجوم آورده‌اند در حالى كه زندگى بشر بىانتهاست و آنها بايد از دنيا براى آخرتشان توشه برگيرند ، اما به راه خطا رفته و دچار هلاك شدند .\r\n( 19 )  ( اللَّهُ لَطِيفٌ بِعِبادِهِ يَرْزُقُ مَنْ يَشاءُ وَ هُوَ الْقَوِيُّ الْعَزِيزُ )  : ( خداوند به دقايق\r\n\r\n\r\n","description":"","footnote":"\r\n( 1 ) . رسولخدا صلّى اللّه عليه و إله و سلم فرمودند : ( على ميزان الاعمال ، على وسيله سنجش اعمال است )\r\n( 2 ) . سوره يونس آيه 48\r\n","page_name":" 244 ","page_number":244},
  {"content":"\r\n\r\nامور بندگانش علم دارد و هر كس را بخواهد روزى مىدهد و او قدرتمند و عزيز است )\r\nيعنى خداوند به دقايق امور بندگانش علم دارد و با رفق و مدارا و نيكويى ، با آنها معامله مىكند و به جهت همين علم به دقايق امور آنها ، احدى از مخلوقاتش كه محتاج رزق اوست ، از او غايب نيست و به جهت قدرت مطلقه‌اش روزى دادن به هيچ يك از مخلوقاتش او را عاجز نمىكند و به دليل عزّتش هيچ كس نمىتواند مانع از روزى دادن او شود و او هر چه بخواهد قادر است .\r\nو منظور از رزق فقط مادّيات نيست ، بلكه شامل موهبتهاى معنوى و دينى نيز مىشود ، كه خدا بعضى از بندگان خود را كه بخواهد از آن موهبات بهره‌مند مىسازد .\r\n( 20 )  ( مَنْ كانَ يُرِيدُ حَرْثَ الْآخِرَةِ نَزِدْ لَهُ فِي حَرْثِهِ وَ مَنْ كانَ يُرِيدُ حَرْثَ الدُّنْيا نُؤْتِهِ مِنْها وَ ما لَهُ فِي الْآخِرَةِ مِنْ نَصِيبٍ )  : ( هر كس كه بهره آخرت را بخواهد ما به بهره‌اش مىافزاييم و هر كس كه فقط بهرهء دنيا را بخواهد ، تنها از دنيا به او مىدهيم و ديگر در آخرت بهره‌اى نخواهد داشت )\r\nحرث يعنى زراعت و مراد از حرث آخرت نتيجه و ثمرهء اعمال است كه در قيامت به انسان عايد مىشود .\r\nمىفرمايد هر كس در طلب زراعت آخرت باشد ما زراعت او را افزون مىسازيم ، يعنى ثواب اعمال او را چند برابر مىكنيم .\r\nو هر كس كه فقط نتايج دنيايى را در نظر داشته باشد و براى كسب آن بكوشد و نتيجه عملش را در دنيا بخواهد ، ما از آن نتيجه دنيايى در همين دنيا به او مىدهيم و ديگر در آخرت بهره‌اى نخواهد داشت . پس زمام امر بسته به مشيّت خداست و همه اسباب طبيعى مطيع فرمان اويند و چه بسا همه اسباب موافقت نداشته باشند تا همه بهرهء دنيايى آن فرد به او داده شود بلكه امر بدست خداست و به ارادهء خود مىتواند بهره را گشايش داده يا اندك نمايد . امّا در هر صورت چنين كسى كه همه همّ و غمش را منحصر در دنيا كرده ، در آخرت بهره‌اى ندارد . « 1 »\r\n\r\n\r\n","description":"","footnote":"\r\n( 1 ) . نظير اين معنا در سورهء اسراء آيه 18 نيز آمده است .\r\n","page_name":" 245 ","page_number":245},
  {"content":"\r\n\r\n( 21 )  ( أَمْ لَهُمْ شُرَكاءُ شَرَعُوا لَهُمْ مِنَ الدِّينِ ما لَمْ يَأْذَنْ بِهِ اللَّهُ وَ لَوْ لا كَلِمَةُ الْفَصْلِ لَقُضِيَ بَيْنَهُمْ وَ إِنَّ الظَّالِمِينَ لَهُمْ عَذابٌ أَلِيمٌ )  : ( بلكه اين مشركين ، شركائى دارند كه برايشان دينى تشريع كرده كه خدا به آن اذن نداده ؟ ! اگر كلمه فصل و قضا حتمى نبود كار هلاك آنان يكسره مىشد و ستمكاران عذابى دردناك دارند )\r\nاستفهام آيه انكاريست و مىخواهد بفرمايد : خدا شريكى ندارد تا در مقابل دين تشريع شده الهى و بدون اذن خدا دينى تشريع كند ، پس هيچ دينى نيست مگر دين خدا و در آخرت هيچ رزق نيكويى نيست مگر براى كسى كه به دين خدا ايمان آورده و بر طبق آن عمل كرده باشد . ( و قبول احكام غير خدا اين است كه انسان با اطاعت و قبول حكم غير خدا ، خودش را در موضع بندگى آن فرد قرار بدهد ) آنگاه در مقام تهديد كفّار از بابت ظلم و انكارشان مىفرمايد : اگر حكم فصل و قضاى حتمى پروردگار كه قبلا صادر شده كه ( آدميان تا مدّتى معين در زمين زندگى كنند « 1 » ) نبود ، هر آينه كافران به جرم گناهانشان و نافرمانى خداى بزرگ ، به هلاكت و انقراض دچار مىشدند .\r\nامّا به هر جهت آنها از عذاب خدا رهايى ندارند و اگر عذاب دنيوى شامل حالشان نشده ، در آخرت عذابى دردناك خواهند داشت .\r\n( 22 )  ( تَرَى الظَّالِمِينَ مُشْفِقِينَ مِمَّا كَسَبُوا وَ هُوَ واقِعٌ بِهِمْ وَ الَّذِينَ آمَنُوا وَ عَمِلُوا الصَّالِحاتِ فِي رَوْضاتِ الْجَنَّاتِ لَهُمْ ما يَشاؤُنَ عِنْدَ رَبِّهِمْ ذلِكَ هُوَ الْفَضْلُ الْكَبِيرُ )  : ( ستمگران را مىبينى كه از آنچه كرده‌اند بيمناكند در حالى كه و بال اعمالشان به آنها خواهد رسيد ولى كسانى كه ايمان آورده و اعمال صالح بجا آوردند در باغهاى بهشت ، نزد پروردگارشان هر چه بخواهند دارند ، و فضل بزرگ همين است )\r\nخطاب ظاهرا با رسولخدا صلّى اللّه عليه و إله و سلم است ولى شامل هر كس كه شأنيّت شنوايى و بينايى داشته باشد مىشود ، و مراد از ( ظالمين ) كسانى هستند كه دين خدا را كه برايشان تشريع كرده بود ترك كردند و از قيامت اعراض نمودند .\r\nمىفرمايد : همه بينندگان خواهند ديد كه منكران قيامت ، در آن روز ، از آنچه كردند\r\n\r\n\r\n","description":"","footnote":"\r\n( 1 ) . سوره بقره آيه 36\r\n","page_name":" 246 ","page_number":246},
  {"content":"\r\n\r\nو از بديهايى كه مرتكب شدند ( از ترس عذاب ) بيمناك و خائفند و آنچه از آن مىترسيدند بر سرشان خواهد آمد و هيچ گريزى از آن ندارند . اين آيه دلالت روشنى بر تجسّم اعمال دارد ، يعنى آنها به عينه اعمالشان را در قيامت دريافت خواهند كرد .\r\nدر ادامه مىفرمايد : كسانى كه ايمان و عمل صالح را با هم قرين نموده‌اند ( چون هر يك از اينها بدون ديگرى محقّق نمىشود ) در قيامت در باغهاى سبز و خرم خواهند بود و در آنجا به مجرد اراده و خواستشان هر چه بخواهند ، در اختيار خواهند داشت ، چون در آنجا نظام دنيايى اسباب و مسببات جارى نيست و اين نظام برچيده شده و تنها سببى كه عمل مىكند اراده و خواست آنهاست كه هر چه را بخواهند در همان دم خدا برايشان خلق مىكند و اين خود فضل بزرگى است كه خداوند بوسيله آن بندگان خود را گرامى داشته و عين فيض الهى است .\r\n( 23 )  ( ذلِكَ الَّذِي يُبَشِّرُ اللَّهُ عِبادَهُ الَّذِينَ آمَنُوا وَ عَمِلُوا الصَّالِحاتِ قُلْ لا أَسْئَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبى وَ مَنْ يَقْتَرِفْ حَسَنَةً نَزِدْ لَهُ فِيها حُسْناً إِنَّ اللَّهَ غَفُورٌ شَكُورٌ )  : ( اين همانست كه خدا بندگان خود را به آن بشارت مىدهد ، بندگانى كه ايمان آورده و اعمال صالح كردند ، بگو من از شما در برابر رسالتم مزدى نمىطلبم ، به جز دوستى نسبت به اقرباء و كسى كه حسنه‌اى بجا آورد ، ما حسنى بر آن حسنه مىافزاييم ، همانا خدا آمرزنده و قدردان است )\r\nيعنى اين فضل بزرگ همان بشارتى است كه خدا به بندگان مؤمنى كه اعمال صالح دارند و حسن عقيده و عمل را با هم قرين نموده‌اند ، داده است .\r\nآنگاه خطاب به رسولخدا صلّى اللّه عليه و إله و سلم مىفرمايد : بگو ، من در برابر دعوت دينى و تبليغ رسالت از شما مزدى درخواست نمىكنم ، جز دوستى نسبت به اقرباء ، پس در اين آيه به خلاف آيات ديگر كه اجر و مزد رسالت را به كلى نفى كرده ، مزدى براى آن قائل شده كه همان دوستى اهل بيت و عترت پيامبر صلّى اللّه عليه و إله و سلم است ( كه البته دوستى آنها بازگشتش به استجابت دعوت الهى است ) لذا استثناء متصل است منتها بايد مودّت ذى القربى را از مصاديق اجر دانست و اين معنا كه ( ذى القربى ) همان اهل بيت و عترت پيامبر هستند از حديث\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nمشهور ثقلين كه ابن كثير و سايرين از رسولخدا صلّى اللّه عليه و إله و سلم در خطبه غدير خم نقل كرده‌اند ، استفاده مىشود كه فرمودند ( من در بين شما دو چيز گرانبها به يادگار مىگذارم ، كتاب خدا و عترتم اهل بيتم كه از من جدا نمىشوند تا وقتى كه در كنار حوض كوثر بر من وارد گردند و اگر شما به آن دو متمسك شويد هرگز بعد از من گمراه نمىشويد ) . و اينكه خداوند دوستى اهل بيت ( عليه السلام ) را اجر رسالت پيامبر قرار داده به جهت آنست كه مردم را از نظر مرجعيّت به آنها ارجاع دهد ، چون آنها باب علم پيامبر صلّى اللّه عليه و إله و سلم هستند و همچنانكه رسولخدا صلّى اللّه عليه و إله و سلم فرمود ، اگر مردم به آنها متمسّك شوند هرگز گمراه نمىشوند .\r\nدر ادامه مىفرمايد : هر كس حسنه و عمل نيكى ( كه مرضّى رضاى خداى سبحان است و كمال و سعادت فرد را در بر دارد ) بجا آورد ، ما با رفع نواقص آن و زيادى اجر ، حسنى بر آن حسنه مىافزائيم ، چون خدا آمرزنده است و بديها و نواقص را محو مىكند و شكور است ، لذا خوبيهاى عمل را از عاملش ظاهر و آشكار مىسازد و با ثواب خود در حقّ آن عامل تفضّل مىنمايد . بعضى مفسران « 1 » گفته‌اند : مراد از حسنه همان مودّت به اهل بيت پيامبر صلّى اللّه عليه و إله و سلم است و مؤيد اين احتمال نيز رواياتى است كه از ائمه اهل بيت عليه السّلام در اين معنا وارد شده .\r\n( 24 )  ( أَمْ يَقُولُونَ افْتَرى عَلَى اللَّهِ كَذِباً فَإِنْ يَشَإِ اللَّهُ يَخْتِمْ عَلى قَلْبِكَ وَ يَمْحُ اللَّهُ الْباطِلَ وَ يُحِقُّ الْحَقَّ بِكَلِماتِهِ إِنَّهُ عَلِيمٌ بِذاتِ الصُّدُورِ )  : ( بلكه مىگويند به دروغ ، به خدا افترا بسته ، اگر خدا بخواهد بر قلب تو مهر مىزند ، و خدا باطل را از بين برده و حق را به وسيله كلماتش احقاق مىكند ، همانا او داناى به نهفته‌هاى سينه‌هاست )\r\n( 25 )  ( وَ هُوَ الَّذِي يَقْبَلُ التَّوْبَةَ عَنْ عِبادِهِ وَ يَعْفُوا عَنِ السَّيِّئاتِ وَ يَعْلَمُ ما تَفْعَلُونَ )  :\r\n( و اوست كه توبه را از بندگانش مىپذيرد و از گناهان عفو مىفرمايد و به آنچه مىكنيد ، داناست )\r\n( 26 )  ( وَ يَسْتَجِيبُ الَّذِينَ آمَنُوا وَ عَمِلُوا الصَّالِحاتِ وَ يَزِيدُهُمْ مِنْ فَضْلِهِ وَ الْكافِرُونَ لَهُمْ عَذابٌ شَدِيدٌ )  : ( و كسانى را كه ايمان آورده و اعمال شايسته بجا\r\n\r\n\r\n","description":"","footnote":"\r\n( 1 ) . تفسير روح المعانى ج 25\r\n","page_name":" 248 ","page_number":248},
  {"content":"\r\n\r\nآوردند ، اجابت مىكند و از فضل خدا بر آنها مىافزايد و كافران عذابى سخت دارند )\r\nسياق كلام توبيخ كفّار و منافقان و انكار منكرين اين معناست كه حضرت رسول صلّى اللّه عليه و إله و سلم چيزى را به خدا افترا ببندد . مىفرمايد : بلكه اين منافقان مىگويند تو از پيش خودت گفته‌اى كه مردم بايد به خويشاوندانت مودّت بورزند ، امّا تو افتراء زننده و دروغگو نيستى ، و زمام امر بدست تو نيست بلكه آنچه مىگويى وحى خداى سبحان است و امر وابسته به مشيّت اوست و اگر بخواهد بر دل تو مهر مىزند و باب وحى را بر تو مىبندد همچنانكه فرمود : ( اگر بخواهيم آنچه را كه به تو وحى كرده‌ايم از بين مىبريم آنگاه تو براى اعادهء وحى بر عليه ما هيچ وكيلى نخواهى يافت « 1 » ) و اين كلام در مقام تنزيه ساحت رسولخدا صلّى اللّه عليه و إله و سلم از افتراء به خداست .\r\nدر ادامه مىفرمايد : لكن خدا اراده كرده به تو وحى كند و حق را بيان نمايد . و سنّت خود را اجرا كند ، چون سنت خدا چنين است كه همواره با كلمات خود باطل را محو و سركوب كرده و حق را تثبيت مىكند .\r\nزيرا او داناى به دلها و منويّات آنهاست و مىداند كه هر دلى چه استدعايى دارد ، آيا استدعاى هدايت دارد يا ضلالت ؟ تا با انزال وحى و توجيه دعوت به سوى دلها ، هر يك را به مقتضاى خود ، برساند و در اين كلام اشارت و وعده‌اى وجود دارد نسبت به رسولخدا صلّى اللّه عليه و إله و سلم كه خداوند به زودى او را يارى خواهد فرمود .\r\nپس ظاهرا منافقان با شنيدن آيه قبلى از روى حسد و كينه گفته‌اند كه پيامبر صلّى اللّه عليه و إله و سلم اين معنا را به خدا افترا زده كه فرموده ( مردم بايد نسبت به خانوادهء او مودّت داشته باشند ) و در اثر اين سمپاشى و تفرقه افكنى آنها ، بعضى مؤمنان ساده لوح نيز اين سخنان را پذيرفته و بال و پر داده‌اند ، و خداوند براى تحريك آنها بر توبه و هشدار دادن از ارتكاب گناهان و پذيرفتن سخن منافقان مىفرمايد : خداست كه توبهء بندگان را مىپذيرد و بديهاى آنان را عفو مىكند و به اعمال آنها آگاه است . و توبه بازگشت همراه با ندامت ، از مخالفت و معصيت خداست و در عين حال انسان بايد عزم جزم بر ترك گناه و عدم\r\n\r\n\r\n","description":"","footnote":"\r\n( 1 ) . سورهء اسراء ، آيه 86\r\n","page_name":" 249 ","page_number":249},
  {"content":"\r\n\r\nرجوع به گناه را داشته باشد . در اين رابطه از امام على عليه السّلام سؤال شد : توبه چيست ؟\r\nفرمودند ، توبه اسمى است كه بر 7 معنى انطباق مىيابد : ( 1 - ندامت از گناهان گذشته ( 2 - اعادهء فرائضى كه فوت و قضا شده ( 3 - ردّ مظالمى كه انجام داده ( 4 - چشاندن سختى طاعت به نفس همچنانكه قبلا شيرينى معصيت را به آن چشانيده ( 5 - ذوب كردن گوشتى كه از حرام و معصيت روييده ( 6 - گريه در برابر هر خنده‌اى كه در هر معصيت و غفلت انجام داده ( 7 - عزم جزم بر عدم اعادهء معصيت .\r\nدر ادامه مىفرمايد : خداست كه دعاى مؤمنان صالح را ( كه عمل صالح و ايمان را قرين نموده‌اند ) استجابت مىكند يعنى عبادات آنها را مىپذيرد و از فضل خود به ثواب آنها مىافزايد و در مقابله با وضع مؤمنان و ثوابى كه دارند متوجّه كفّار شده و مىفرمايد آنها عذابى شديد خواهند داشت .\r\n\r\n[ آيهء ( 50 - 27 ) سنّت الهى در مسأله رزق بندگان و توضيح حق مقابله به مثل در مورد مظلوم و ترغيب به عفو و گذشت و توبيخ كافران و خاسرينى كه در دنيا غرق در غفلت و نعمات بوده‌اند 
  ]\r\n( 27 )  ( وَ لَوْ بَسَطَ اللَّهُ الرِّزْقَ لِعِبادِهِ لَبَغَوْا فِي الْأَرْضِ وَ لكِنْ يُنَزِّلُ بِقَدَرٍ ما يَشاءُ إِنَّهُ بِعِبادِهِ خَبِيرٌ بَصِيرٌ )  : ( و اگر خدا روزى را بر همه بندگانش فراخ مىكرد ، در زمين طغيان مىكردند ، اما به اندازه‌اى كه بخواهد نازل مىنمايد ، همانا او نسبت به بندگانش آگاه و بيناست )\r\n( قدر ) به معناى كميّت و حجم هر چيزى است ، مىفرمايد اگر خدا روزى را براى بندگانش گشايش مىداد ، هر آينه در زمين ظلم و طغيان مىكردند ، چون طبيعت مال اين گونه است كه وقتى زياد باشد طغيان و استكبار مىآورد . همچنانكه فرمود   ( إِنَّ الْإِنْسانَ لَيَطْغى أَنْ رَآهُ اسْتَغْنى   « 1 » انسان وقتى كه خود را بىنياز ببيند طغيان مىكند )\r\nپس خدا هر چه را بخواهد با كميّت و اندازهء معين نازل مىكند ، يعنى رزق را به اندازه نازل مىنمايد و به هر كس به مقدار معيّن روزى مىدهد و چون او به حال بندگان خود آگاه و بيناست و مىداند كه هر يك از بندگانش استحقاق چه مقدار رزق را دارد و چه مقدار از بىنيازى يا فقر مفيد به حال اوست ، همان مقدار را به او اعطاء مىكند . پس صلاح حال مردم در اندازه روزيشان دخالت دارد و اين امر با گشايشى كه خداوند به\r\n\r\n\r\n","description":"","footnote":"\r\n( 1 ) . سوره علق آيه 7\r\n","page_name":" 250 ","page_number":250},
  {"content":"\r\n\r\nبعضى ثروتمندان مثل قارون و امثال او مىدهد و آنها دست به طغيان مىزنند ، منافات ندارد ، چون خداوند با آنها مطابق سنّت آزمايش و امتحان رفتار نموده و آنها را استدراج كرده و به آنها مهلت داده است .\r\nنكتهء ديگر اينكه روزى دادن فقط در باب رزق مادّى نيست بلكه شامل معارف و شرايع و روزى معنوى نيز مىشود و خداوند در آن باب نيز به حسب حال افراد و به مقتضاى صلاح ايشان به آنها روزى مىدهد . در حديث قدسى « 1 » رسولخدا از جبرئيل از قول خداى متعال نقل نموده كه فرمود : بعضى از بندگان من جز مريض بودن به صلاحشان نيست و اگر سالم شوند فاسد مىگردند و بعضى از بندگان جز سلامتى آنها را به صلاح نمىآورد و اگر آنها را مريض كنم ، فاسد مىشوند و بعضى از بندگان من ، جز توانگرى اصلاحشان نمىكند و اگر من آنها را فقير كنم ، فاسد مىشوند و بعضى ديگر را جز به فقر به اصلاح نمىآورد و اگر من آنها را توانگر كنم به فساد مىگرايند ، آرى من امر بندگانم را تدبير مىكنم ، چون به حال دلهاى آنان آشنايم .\r\n( 28 )  ( وَ هُوَ الَّذِي يُنَزِّلُ الْغَيْثَ مِنْ بَعْدِ ما قَنَطُوا وَ يَنْشُرُ رَحْمَتَهُ وَ هُوَ الْوَلِيُّ الْحَمِيدُ )  : ( و اوست كه بعد از نوميدى خلق برايشان باران مىفرستد ، و رحمت خود را گسترش مىدهد و اوست سرپرست ستوده شده )\r\n( غيث ) يعنى باران به موقع كه آمدنش نافع است .\r\nمىفرمايد خداست كه باران را در زمانى كه مردم از بارش آن نااميد شده‌اند ، از آسمان نازل مىكند و نعمت و رحمت خود را در بين مردم منتشر مىسازد و از فيض و رحمت خود با فرستادن باران ، نباتات را مىروياند و ميوه‌ها را به بار مىنشاند ، و او در برابر اين افعال جميلش و سرپرستى نيكو و تدبير شايسته‌اى كه نسبت به خلق مىنمايد سزاوار ستايش است .\r\n( 29 )  ( وَ مِنْ آياتِهِ خَلْقُ السَّماواتِ وَ الْأَرْضِ وَ ما بَثَّ فِيهِما مِنْ دابَّةٍ وَ هُوَ عَلى جَمْعِهِمْ إِذا يَشاءُ قَدِيرٌ )  : ( و از نشانه‌هاى او خلقت آسمانها و زمين و جنبندگانى است كه\r\n\r\n\r\n","description":"","footnote":"\r\n( 1 ) . تفسير مجمع البيان ج 6\r\n","page_name":" 251 ","page_number":251},
  {"content":"\r\n\r\nدر آنها پراكنده كرده و او هر وقت بخواهد مىتواند آنها را جمع آورى كند )\r\nمعناى آيه واضح است و براى اثبات توحيد ربوبى خداوند به يكى از آيات الهى يعنى خلق آسمانها و زمين و جنبندگان آنها مىپردازد . از ظاهر آيه استفاده مىشود كه در آسمانها نيز مانند زمين جاندارانى هست و خداوند بر حشر همه آن جاندارانى كه در آسمانها و زمين منتشر كرده قادر است .\r\nو صفت قدير گوياى كمال قدرت است و قدير كسى است كه بر انجام هر كارى كه اراده كند ، و به اندازه‌اى كه حكمش اقتضاء مىكند ، قادر است . و لازمه اين صفت خداوند ، نفى مطلق عجز از ساحت اوست .\r\n( 30 )  ( وَ ما أَصابَكُمْ مِنْ مُصِيبَةٍ فَبِما كَسَبَتْ أَيْدِيكُمْ وَ يَعْفُوا عَنْ كَثِيرٍ )  : ( و آنچه از مصيبت كه به شما مىرسد ، به جهت اعماليست كه به دست خود كرده‌ايد و خدا از بسيارى از گناهان در مىگذرد )\r\n( 31 )  ( وَ ما أَنْتُمْ بِمُعْجِزِينَ فِي الْأَرْضِ وَ ما لَكُمْ مِنْ دُونِ اللَّهِ مِنْ وَلِيٍّ وَ لا نَصِيرٍ )  : ( و شما در زمين نمىتوانيد خدا را به ستوه آوريد و غير از خدا سرپرست و ياورى نداريد )\r\n( مصيبت ) يعنى هر ناملايمى كه به انسان برسد .\r\nمىفرمايد هر بلا و مكروهى كه به انسان مىرسد در نتيجه گناهان و اعمال بديست كه مرتكب شده و در عين حال خداوند از بسيارى گناهان و زشتىها عفو مىكند و آنها را مىبخشايد .\r\nو چون خطاب آيه عام است ، لازمه‌اش اين است كه مصيبت شامل همه مصائب عمومى مثل قحطى ، گرانى ، بيمارى و زلزله و امثال آن باشد ، لذا ممكن است بعضى از مردم مرتكب گناهان و اعمال پليد بشوند امّا مصيبت عام به همهء جامعه برسد كه در اين صورت آن عقوبت براى بعضى در حكم امتحان و آزمايش و براى بعضى ديگر در حكم عقوبت و كيفر است .\r\nدر عين حال خداوند از روى كرم ، بسيارى از بديها و گناهان را مىآمرزد و از آنها چشم پوشى مىكند . به هر حال آيه شريفه در مقام اثبات ارتباط بين مصائب و گناهان\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nاست و مىخواهد بفرمايد : گناهان آثار سوئى در همين دنيا دارند كه بعضى از آنها به صاحبش اصابت مىكند و بعضى به خاطر عواملى چون توبه ، صله رحم ، صدقه ، دعاى مؤمنين و . . . بخشيده مىشوند و آثارشان از صاحبش برمىگردد ، اما دربارهء آثار آخرتى گناهان ، آيه شريفه ساكت است و آن را نفى يا اثبات نمىكند .\r\nو از رسولخدا صلّى اللّه عليه و إله و سلم نقل شد كه فرمود : هيچ رگى از جاى خود نمىجنبد و هيچ خراشى از چوب بدن وارد نمىشود و هيچ ضربتى از سنگ به شخص نمىرسد مگر به خاطر گناهى از گناهان و آنچه از گناهان كه خدا عفو مىكند بيشتر است . « 1 »\r\nو اگر خطاب آيه شامل همه جامعه باشد معناى اين آيه نظير آيه  ( ظَهَرَ الْفَسادُ فِي الْبَرِّ وَ الْبَحْرِ بِما كَسَبَتْ أَيْدِي النَّاسِ  « 2 » بواسطهء اعمال مردم در خشكى فساد در خشكى و دريا پديد آمد ) مىباشد و ممكن هم هست خطاب آيه فقط مختصّ به افراد باشد كه در اين صورت ناملايماتى كه در جان و مال فرزند و عرض تك تك افراد واقع مىشود را به گناهان خود آن فرد نسبت مىدهد .\r\nدر ادامه مىفرمايد : شما مردم نمىتوانيد خدا را عاجز كنيد و از رسيدن مصائبى كه نتيجه گناهان شماست ، جلوگيرى نماييد ، و شما به جز خدا سرپرستى نداريد تا متولّى امورتان شود و بلاها را از شما دفع كند و نيز ياورى نداريد تا شما را در برابر آن مصائب يارى كند .\r\n( 32 )  ( وَ مِنْ آياتِهِ الْجَوارِ فِي الْبَحْرِ كَالْأَعْلامِ )  : ( و از نشانه‌هاى او كشتىهاى كوه پيكر جارى در درياهاست )\r\n( 33 )  ( إِنْ يَشَأْ يُسْكِنِ الرِّيحَ فَيَظْلَلْنَ رَواكِدَ عَلى ظَهْرِهِ إِنَّ فِي ذلِكَ لَآياتٍ لِكُلِّ صَبَّارٍ شَكُورٍ )  : ( كه اگر بخواهد باد را از حركت نگه مىدارد و آنوقت كشتيها در وسط دريا بىحركت مىمانند ، همانا در اين امر نشانه‌هايى براى هر فرد صبور و شكرگزار وجود دارد )\r\n\r\n\r\n","description":"","footnote":"\r\n( 1 ) . الدّر المنثور ج 6\r\n( 2 ) . سوره روم آيه 41\r\n","page_name":" 253 ","page_number":253},
  {"content":"\r\n\r\n( 34 )  ( أَوْ يُوبِقْهُنَّ بِما كَسَبُوا وَ يَعْفُ عَنْ كَثِيرٍ )  : ( و يا به جرم آنچه كرده‌اند عقابشان مىكند و از بسيارى گناهان در مىگذرد )\r\n( 35 )  ( وَ يَعْلَمَ الَّذِينَ يُجادِلُونَ فِي آياتِنا ما لَهُمْ مِنْ مَحِيصٍ )  : ( و آنان كه در آيات ما جدال مىكنند ، مىدانند كه گريزگاهى ندارند )\r\nكوه را از جهت اينكه علامت راههاست ( علم ) مىگويند و ( جاريه ) به معناى كشتى است . در اين آيه كشتيهاى بزرگ را از جهت عظمت به كوه تشبيه كرده ، و آنها را از جمله آيات الهى ناميده ، در ادامه مىفرمايد : اگر خدا بخواهد باد را فرو مىنشاند و كشتىها در وسط اقيانوس راكد و بىحركت مىمانند و در اين امر نشانه‌هايى براى افراد خويشتندار و سپاس‌گزار وجود دارد ، چون فرد ( صبّار ) و خويشتندار نفس خود را از اشتغال به دنيا نگه داشته و حبس مىكند و افراد شكرگزار در نعمات الهى تفكّر مىكنند و شكر آن را بجا مىآورند و بعضى مفسّران « 1 » اين دو كلمه ( صبّار و شكور ) را كنايه از فرد مؤمن دانسته‌اند چون هيچ مؤمنى از اين دو صفت خالى نيست . در ادامه مىخواهد بفرمايد ، اگر خدا بخواهد كشتىها را به كيفر گناهان سرنشينان آن در درياها ، به وسيله غرق شدن ، هلاك مىكند و در عين حال خدا از بسيارى از گناهان آنان مىگذرد ، يعنى بعضى از گناهان مردم كافيست تا آنان را مستحق هلاكت سازد ، امّا خدا از آنها در مىگذرد و ايشان را از غرق شدن و هلاكت نجات مىدهد .\r\nآنگاه مىفرمايد : اين نشانه‌ها و امور براى آنست كه خدا قدرت خود را بنمايد و كسانى كه در آيات ما جدال مىكنند بفهمند كه هيچ راه گريزى ندارند . و جدال در آيات خدا مصداقى براى نقض ايمان و عدم تسليم در برابر خداست كه اقتضاى اين امر نيز پناه بردن به اسباب غير خداست در حالى كه آنها به غير خدا هيچ گريزگاه و ملجائى ندارند .\r\n( 36 )  ( فَما أُوتِيتُمْ مِنْ شَيْءٍ فَمَتاعُ الْحَياةِ الدُّنْيا وَ ما عِنْدَ اللَّهِ خَيْرٌ وَ أَبْقى لِلَّذِينَ آمَنُوا وَ عَلى رَبِّهِمْ يَتَوَكَّلُونَ )  : ( و آنچه به شما داده شده متاع زندگى دنيويست ولى آنچه در نزد خداست براى مؤمنان و كسانى كه بر پروردگارشان توكّل مىكنند ، بهتر و پايدارتر است )\r\n\r\n\r\n","description":"","footnote":"\r\n( 1 ) . تفسير روح المعانى ج 25\r\n","page_name":" 254 ","page_number":254},
  {"content":"\r\n\r\nيعنى تمامى نعماتى كه خدا به همه مردم اعم از مؤمن و كافر روزى داده متاعى دنيويست كه ناپايدار است و آنها در روزهاى اندكى در دنيا از آن بهره مىبرند ، اما آن روزيها و ثوابهايى كه خداوند براى مؤمنين و متوكّلان ( يعنى كسانى كه در همه امورشان خدا را وكيل گرفته‌اند و او سرپرست و مدبّر امور آنهاست ) ذخيره كرده تا در آخرت به عنوان پاداش به آنها بدهد ، بسيار بهتر و پايدارتر است چون آميخته با الم و ناراحتى نيست و مانند خود آخرت ابدى و باقيست و انقطاع نمىپذيرد .\r\n( 37 )  ( وَ الَّذِينَ يَجْتَنِبُونَ كَبائِرَ الْإِثْمِ وَ الْفَواحِشَ وَ إِذا ما غَضِبُوا هُمْ يَغْفِرُونَ )  : ( و نيز براى افرادى كه از گناهان كبيره و زشتيها دورى مىكنند و وقتى خشم مىگيرند ، در مىگذرند )\r\n( 38 )  ( وَ الَّذِينَ اسْتَجابُوا لِرَبِّهِمْ وَ أَقامُوا الصَّلاةَ وَ أَمْرُهُمْ شُورى بَيْنَهُمْ وَ مِمَّا رَزَقْناهُمْ يُنْفِقُونَ )  : ( و كسانى كه دعوت پروردگارشان را اجابت كرده و نماز را به پا مىدارند و امورشان در ميانشان به مشورت گذاشته مىشود و از آنچه روزيشان كرده‌ايم انفاق مىكنند )\r\n( 39 )  ( وَ الَّذِينَ إِذا أَصابَهُمُ الْبَغْيُ هُمْ يَنْتَصِرُونَ )  : ( و كسانى كه وقتى مورد ستم واقع مىشوند از يكديگر يارى مىطلبند )\r\nاين سه آيه صفات مؤمنين مذكور در آيهء 36 را توضيح مىدهند .\r\n( كبائر اثم ) گناهان كبيره‌اى است كه آثار سوء بزرگى دارد ، مانند مىگسارى و قمار . و ( فاحشه ) گناه شنيع و بىشرمانه مانند زنا يا لواط است . پس مؤمنان از گناهان كبيره و فواحش اجتناب مىكنند و در هنگام غضب و خشم ، طرف مقابل را عفو مىنمايند ، اين از صفات بارز مؤمنين است . سپس در ادامهء صفات ايشان مىفرمايد : مؤمنان دعوت پروردگارشان را اجابت مىكنند يعنى اعمال صالحى را كه خدا از ايشان خواسته انجام مىدهند و تكاليف الهى را بجا مىآوردند . كه اين امر معيار ايمان است و سپس به عنوان اخصّ مظاهر عبوديّت از نماز نام مىبرد و مىفرمايد مؤمنان نماز را به پا مىدارند و از سياق كلام استفاده مىشود كه اين آيات مكّى است و در مكّه حكم زكات و خمس و جهاد و روزه و . . . هنوز واجب نشده بود . سپس به امر مشورت مىپردازد و مىفرمايد :\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nشأن مؤمنان اينست كه در امورشان با هم مشورت مىكنند ، چون آنها اهل رشد هستند و بدنبال استخراج حكم صحيح و رأى صواب مىباشند و به اين منظور به صاحبان عقل مراجعه مىكنند و در كارهايشان مشورت مىنمايند و در ادامه مىفرمايد آنها اهل انفاق هستند و مالشان را در راه رضاى خدا انفاق مىكنند ، چون اقرار دارند كه آنچه روزى در دست آنهاست ، فيض الهى است و متعلّق به خداست ، پس انفاقشان را كرامتى از ناحيه خود نمىدانند ، بلكه مال را امانتى از جانب خدا دانسته و آن را در راه رضاى او انفاق مىكنند و اين امر بدون هيچ خفا يا ترديدى از كمال بندگى و فروتنى و تواضع آنها حكايت مىنمايد . و نيز مؤمنان كسانى هستند كه وقتى ببينند به يكى از ايشان ظلم شده از يكديگر طلب يارى و نصرت مىكنند ، چون همگى بر سر حق متفّق و متّحدند و اگر به يكى از آنها ظلم شود مانند اين است كه به همه آنها ظلم شده و همه يكدل و يكرنگ به مقابله با آن ظلم مىپردازند .\r\n( 40 )  ( وَ جَزاءُ سَيِّئَةٍ سَيِّئَةٌ مِثْلُها فَمَنْ عَفا وَ أَصْلَحَ فَأَجْرُهُ عَلَى اللَّهِ إِنَّهُ لا يُحِبُّ الظَّالِمِينَ )  : ( و كيفر بدى ، بدى مانند آنست ، و كسى كه از كيفر دادن صرف نظر كند و به اين وسيله طرف را اصلاح نمايد ، پاداشش به عهده خداست ، همانا خدا ظالمان را دوست ندارد )\r\n( 41 )  ( وَ لَمَنِ انْتَصَرَ بَعْدَ ظُلْمِهِ فَأُولئِكَ ما عَلَيْهِمْ مِنْ سَبِيلٍ )  : ( و كسى كه بعد از ستم كشيدن انتقام گيرد بر ايشان هيچ گونه مؤاخذه و عقابى نيست )\r\n( 42 )  ( إِنَّمَا السَّبِيلُ عَلَى الَّذِينَ يَظْلِمُونَ النَّاسَ وَ يَبْغُونَ فِي الْأَرْضِ بِغَيْرِ الْحَقِّ أُولئِكَ لَهُمْ عَذابٌ أَلِيمٌ )  : ( فقط گناه و مؤاخذه متوجّه كسانيست كه به مردم ظلم مىكنند و بدون داشتن هيچ حقّى در طلب فساد و ظلم در زمين مىباشند ، آنها عذابى دردناك دارند )\r\n( 43 )  ( وَ لَمَنْ صَبَرَ وَ غَفَرَ إِنَّ ذلِكَ لَمِنْ عَزْمِ الْأُمُورِ )  : ( و كسى كه صبر كند و ببخشد ، همانا اين دو خصلت از خصال بزرگ است )\r\nپس خداوند براى مظلومى كه طلب يارى مىكند ، اين حكم را قرار داده كه او در\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nانتصار خود مىتواند در مقابل ستمگر رفتارى مانند او داشته باشد و چنين عملى از او ظلم و بغى محسوب نمىشود همچنانكه در جاى ديگر فرمود  ( فَمَنِ اعْتَدى عَلَيْكُمْ فَاعْتَدُوا عَلَيْهِ بِمِثْلِ مَا اعْتَدى عَلَيْكُمْ  « 1 » هر كس به شما ظلم و تعدّى كرد ، شما هم با او مقابله به مثل كنيد ) و آنگاه به كسانى كه به جاى انتقام ، عفو و اصلاح مىكنند ( يعنى بين خود و خدا و يا بين خود و ظالم ) و عده‌اى جميل مىدهد و مىفرمايد پاداش آنها به عهده پروردگار كريم است و سپس در مقام دفع توهّم مىخواهد بفرمايد اينكه ما به شما توصيّه عفو مىكنيم به جهت علاقه به ظالم نيست ، بلكه چون خدا ستمكاران را دوست ندارد ، خواسته‌ايم ، مظلوم به ثواب جزيل برسد زيرا نسبت به او عنايت و محبت داريم . و در عين حال اين معنا را افاده مىكند كه مجازات ظلم ظالم بايد مثل آن باشد ، نه بيشتر ، چون در اين صورت عملى ناپسند و ظالمانه محسوب مىشود .\r\nدر ادامه براى دفع اين توهّم كه ممكن است مظلوم فكر كند اين تشويق به عفو ، حقّ انتصار او را ضايع كرده ، مىفرمايد : كسانى كه بعد از ستم ديدن در مقام گرفتن حقّ خود برآيند ، هيچ مانعى جلوگيرشان نيست و در شرع الهى هيچ مجوّزى براى ابطال حقّ آنها وجود ندارد و حقّشان در دادخواهى محفوظ است .\r\nبلكه محكوميّت و مانع از آن كسانيست كه به مردم ظلم مىكنند و مىخواهند بدون حق در زمين طغيان و فساد كنند ، بلكه واجب است كه مظلومين از آنها انتقام بگيرند و بواسطه ظلم و تجاوزشان عذابى دردناك برايشان خواهد بود . پس سفارش و تشويق به عفو از ناحيه مظلوم به معناى ابطال حق انتصار مظلوم نيست بلكه هدايت و دعوت مردم به فضيلتى است كه از تمامى فضايل مهمتر است ( كه همان مغفرت و صبر است ) . البته صبر در معناى قرآنى به معناى يك صفت برجسته و عالى است كه از معناى تحمّل و ذلّت عاريست چون سكوت در برابر ظلم خودش ظلم محسوب مىشود همچنانكه فرمود  ( وَ لا تَرْكَنُوا إِلَى الَّذِينَ ظَلَمُوا فَتَمَسَّكُمُ النَّارُ  « 2 » بسوى ظالمان ميل نكنيد كه در اين\r\n\r\n\r\n","description":"","footnote":"\r\n( 1 ) . سوره بقره آيه 194\r\n( 2 ) . سوره هود آيه 113\r\n","page_name":" 257 ","page_number":257},
  {"content":"\r\n\r\nصورت آتش دوزخ به شما خواهد رسيد )\r\n( 44 )  ( وَ مَنْ يُضْلِلِ اللَّهُ فَما لَهُ مِنْ وَلِيٍّ مِنْ بَعْدِهِ وَ تَرَى الظَّالِمِينَ لَمَّا رَأَوُا الْعَذابَ يَقُولُونَ هَلْ إِلى مَرَدٍّ مِنْ سَبِيلٍ )  : ( و هر كس كه خدا او را گمراه كند ، بعد از خدا ديگر سرپرستى نخواهد داشت و تو ستمگران را خواهى ديد كه وقتى عذاب را مىبينند مىگويند : آيا راه بازگشتى هست ؟ )\r\nدر اين آيه به وضع غير مؤمنين و ستمكاران محروم از هدايت مىپردازد و مىفرمايد خداى سبحان آنها را به جهت كفر و تكذيبشان گمراه كرده ( چون خدا فقط فاسقانى را گمراه مىكند كه عهد خدا را بعد از محكم كردنش ، نقض كرده‌اند و هر آنچه را خدا امر به ايصال آن كرده قطع كرده و در زمين فساد نموده‌اند ) و در نتيجه به نعمت هدايت و رزق كريم الهى دست نمىيابند و جز خدا سرپرستى ندارند تا متوّلى امورشان باشد و لذا در قيامت دست خالى مىمانند و وقتى كه عذاب را مشاهده مىكنند ، آرزو مىكنند اى كاش به دنيا برگردند و عمل صالحى بجا آورند تا مانند مؤمنين سعادتمند شوند و از عذاب رها گردند . و خطاب در اين آيه با رسولخدا صلّى اللّه عليه و إله و سلم است ، امّا در حقيقت خطاب متوجّه هر شخصى است كه شأنيّت ديدن را داشته باشد .\r\n( 45 )  ( وَ تَراهُمْ يُعْرَضُونَ عَلَيْها خاشِعِينَ مِنَ الذُّلِّ يَنْظُرُونَ مِنْ طَرْفٍ خَفِيٍّ وَ قالَ الَّذِينَ آمَنُوا إِنَّ الْخاسِرِينَ الَّذِينَ خَسِرُوا أَنْفُسَهُمْ وَ أَهْلِيهِمْ يَوْمَ الْقِيامَةِ أَلا إِنَّ الظَّالِمِينَ فِي عَذابٍ مُقِيمٍ )  : ( و ايشان را مىبينى كه بر آتش عرضه مىشوند در حالى كه از شدّت ذلّت خاشع شده‌اند و با گوشهء چشم و پنهانى به آن مىنگرند و كسانى كه ايمان آورده‌اند ، مىگويند : همانا زيانكاران كسانى هستند كه در قيامت ، خود و خاندانشان را از كف داده‌اند ، آگاه باشيد كه ستمگران در عذابى دائمى خواهند بود )\r\nيعنى ستمكاران در قيامت بر آتش دوزخ عرضه مىشوند و با حالت پستى و ذلّت و خوارى زير چشمى به آن نظر مىكنند ، چون از شدّت ترس از لهيب آن جرأت ندارند به آن بنگرند و در عين حال نمىتوانند آن را ناديده بگيرند و خود را به غفلت بزنند و در آن هنگام مؤمنان كاملى كه اجازه سخن گفتن در قيامت را دارند ( نظير اصحاب اعراف و\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nشهداء و گواهان اعمال ) مىگويند : تمامى خسارتها متوجّه كسانى است كه هم خود را از هدايت و نجات محروم كردند و هم خانواده خود را از هدايت و سعادت باز داشته‌اند ، بعضى از مفسّران « 1 » نيز گفته‌اند ، منظور از خانواده آنها ، اهل بيت دنيايى ايشان نيست بلكه منظور همسران حورى و خدمتگزاران بهشتى است كه در صورتى كه ايمان آورده بودند ، از آنها بهره‌مند مىشدند . در ادامه حضرت حق و يا شايد هم مؤمنين مىفرمايند :\r\nبدانيد كه ستمكاران عذابى دائمى و لا ينقطع دارند و هر آينه عزّت آنها به ذلّت ، تسلّط و قهرشان به حقارت و تكبرشان به پستى مبدّل مىشود .\r\n( 46 )  ( وَ ما كانَ لَهُمْ مِنْ أَوْلِياءَ يَنْصُرُونَهُمْ مِنْ دُونِ اللَّهِ وَ مَنْ يُضْلِلِ اللَّهُ فَما لَهُ مِنْ سَبِيلٍ )  : ( و براى آنان به غير خدا هيچ وليّى نخواهد بود تا آنها را يارى كند و هر كس كه خدا گمراهش كند ، هيچ راه نجاتى نخواهد داشت )\r\nپس ادّعاى ولايتى كه آنها درباره اولياء خود در دنيا مىكردند از اساس باطل بوده و آنها در قيامت به غير خدا هيچ سرپرست و ياورى نخواهند داشت ، چون آنها را خدا به كيفر ظلم و كفرشان گمراه كرده و كسى كه خدا او را گمراه كند ، هيچ راهى براى نيل به سعادت و نجات از عذاب نخواهد داشت .\r\nدر واقع اين عبارت كنايه از اين مطلب است كه ، هيچ راهى بسوى سعادت وجود ندارد مگر راهى كه خدا آن را براى بندگانش از طريق وحى و رسالت تشريع كرده و تنها راه هدايت و نجات راه دين حق است .\r\n( 47 )  ( اسْتَجِيبُوا لِرَبِّكُمْ مِنْ قَبْلِ أَنْ يَأْتِيَ يَوْمٌ لا مَرَدَّ لَهُ مِنَ اللَّهِ ما لَكُمْ مِنْ مَلْجَإٍ يَوْمَئِذٍ وَ ما لَكُمْ مِنْ نَكِيرٍ )  : ( دعوت پروردگارتان را اجابت كنيد ، قبل از آنكه روزى برسد كه از ناحيه خدا بازگشتى ندارد و در آن روز هيچ پناهگاهى نداشته و راهى براى انكار جرائمتان نداريد )\r\nدر اين آيه مردم را دعوت مىكند كه دعوت حقّه الهى را بپذيرند ، قبل از آنكه روز قيامت سر برسد ، روزى كه از جانب خدا هيچ بازگشتى برايش نيست و آمدنش قضاى\r\n\r\n\r\n","description":"","footnote":"\r\n( 1 ) . مجمع البيان ج 9\r\n","page_name":" 259 ","page_number":259},
  {"content":"\r\n\r\nحتمى پروردگار است و شما در آن روز از ناحيه خدا پناهگاهى نداريد و نمىتوانيد اعمالتان را انكار كنيد چون حقايق در آن روز از هر جهت آشكار و ظاهر مىگردد .\r\n( 48 )  ( فَإِنْ أَعْرَضُوا فَما أَرْسَلْناكَ عَلَيْهِمْ حَفِيظاً إِنْ عَلَيْكَ إِلَّا الْبَلاغُ )  : ( پس اگر روى گرداندند ، ما تو را براى نگهبانى آنها نفرستاده‌ايم و تو جز رساندن پيام ما وظيفه‌اى ندارى )\r\nدر اينجا خطاب به رسولخدا صلّى اللّه عليه و إله و سلم مىفرمايد ، اگر مردم از دعوت تو به دين حق روى گرداندند و آن را اجابت نكردند ، ناراحت نباش و خود را به تعب نيافكن و بدان كه ما تو را نگهبان مردم و مسئول ايمان آنها نكرده‌ايم و تو وظيفه‌اى جز ابلاغ و ارسال پيام ما ندارى .\r\n ( وَ إِنَّا إِذا أَذَقْنَا الْإِنْسانَ مِنَّا رَحْمَةً فَرِحَ بِها وَ إِنْ تُصِبْهُمْ سَيِّئَةٌ بِما قَدَّمَتْ أَيْدِيهِمْ فَإِنَّ الْإِنْسانَ كَفُورٌ )  : ( و ما وقتى كه به انسان رحمتى چشانيم از بابت آن شادمانى مىكند و اگر به آنها به سبب اعمالشان بديى برسد ، همانا انسان ناسپاس و كفران پيشه است )\r\nدر اين قسمت اشاره مىكند كه اعراض مردم به جهت سرگرمى آنها به دنياست چون طبع چنين افرادى اين است كه از ياد خدا غافلند و هر چه هم كه خدا به آنها نعمت بدهد ، به جاى شكرگزارى ، به آن اشتغال مىيابند و منعم را فراموش مىكنند و اگر هم به كيفر گناهانشان عذاب و مصيبتى به آنها برسد باز هم طبيعت كفران پيشهء ايشان مانع از اين مىشود كه به ياد پروردگار بيافتند و لذا همواره در حالت غفلت از پروردگار قرار دارند و از موعظه و دعوت بهره‌مند نمىشوند و دعوت حق در آنها تأثيرى نمىگذارد .\r\n( 49 )  ( لِلَّهِ مُلْكُ السَّماواتِ وَ الْأَرْضِ يَخْلُقُ ما يَشاءُ يَهَبُ لِمَنْ يَشاءُ إِناثاً وَ يَهَبُ لِمَنْ يَشاءُ الذُّكُورَ )  : ( ملك آسمانها و زمين از آن خداست ، هر چه بخواهد مىآفريند ، به هر كس بخواهد دختر و به هر كس بخواهد پسر مىبخشد )\r\n( 50 )  ( أَوْ يُزَوِّجُهُمْ ذُكْراناً وَ إِناثاً وَ يَجْعَلُ مَنْ يَشاءُ عَقِيماً إِنَّهُ عَلِيمٌ قَدِيرٌ )  : ( و يا ميان پسران و دختران برايشان جمع مىكند ، و هر كس را بخواهد نازا و عقيم قرار مىدهد ، همانا او دانايى قادر است )\r\nمىفرمايد ملك و تسلّط از آن خداى سبحان است و او هر چه بخواهد مىآفريند ،\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nيعنى خلقت وابسته به مشيّت اوست و هيچ چيزى وجود ندارد كه مشيّت را بر او واجب كند و يا او را وادار به خلقت نمايد .\r\nلذا در برابر عرب كه فقط فرزند پسر مىطلبيدند و مذكّر بودن فرزند ، معهود اذهان آنها بود مىفرمايد : خدا به هر كس بخواهد دختر مىدهد و به هر كس بخواهد پسر مىدهد و يا بين فرزندان دختر و پسر برايشان جمع مىكند يعنى هم دختر به آنها مىدهد و هم پسر ، و نيز هر كس را بخواهد عقيم قرار مىدهد تا از او فرزندى ايجاد نشود چون خدا داناست و آنچه را مىافزايد به خاطر جهل نيست و قادر است و آنچه را مىكاهد نيز به جهت عجز نيست .\r\n\r\n[ آيهء ( 53 - 51 ) بيان اقسام سه‌گانه وحى 
  ]\r\n( 51 )  ( وَ ما كانَ لِبَشَرٍ أَنْ يُكَلِّمَهُ اللَّهُ إِلَّا وَحْياً أَوْ مِنْ وَراءِ حِجابٍ أَوْ يُرْسِلَ رَسُولًا فَيُوحِيَ بِإِذْنِهِ ما يَشاءُ إِنَّهُ عَلِيٌّ حَكِيمٌ )  : ( و هيچ بشرى را نسزد كه خدا با او تكلّم كند ، مگر به طريق وحى و يا از وراى حجاب و يا آنكه رسولى بفرستد ، پس به اذن خود ، هر چه مىخواهد به او وحى كند ، همانا او بلند مرتبه و فرزانه است )\r\nگفتيم كه وحى عبارتست از ( القاء در قلب ) كه مراد از آن در اينجا تكلّم خفى و بدون وجود واسطه ميان خدا و پيامبر اوست .\r\nلذا معناى آيه اين است كه هيچ بشرى در اين مقام قرار نمىگيرد كه خدا با او تكلّم كند . مگر به يكى از اين سه وجه ، اول اينكه بدون هيچ واسطه‌اى به او وحى نمايد ( مانند تكلّمى كه خداوند در خواب و يا گاهى هم در بيدارى و يا در معراج بدون هيچ واسطه‌اى با پيامبر صلّى اللّه عليه و إله و سلم داشت ) ، دوم اينكه از وراء حجابى با او سخن گويد ( مانند حضرت موسى عليه السّلام كه خداوند از وراى درخت در طور سينا با او سخن گفت ) و سوّم اينكه خداوند رسولى را بفرستد تا آن ملك واسطهء وحى باشد و خدا به اذن خود هر چه بخواهد توسط او وحى كند ( همچنانكه در مورد حضرت محمّد صلّى اللّه عليه و إله و سلم اغلب خداوند توسط جبرئيل به او وحى مىفرستاد ) . آنگاه در مقام تعليل مطلب فوق مىفرمايد : خداى تعالى على و حكيم است ، يعنى به جهت علوّ مقامى كه از خلق و نظام حاكم بر آن دارد ، بزرگتر و والاتر از آنست كه همانطور كه خلق با هم گفتگو مىكنند با آنها گفتگو كند و به\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nجهت حكمتش راه وحى را براى تكلّم با خلق اختيار كرده تا آنها را به سوى كمال سعادتشان هدايت كند چون در اين راهنمايى تنها دلالت عقل كفايت نمىكند و عقل گاهى به خطا مىرود ، به خلاف وحى كه از هر خطايى مصون است .\r\n( 52 )  ( وَ كَذلِكَ أَوْحَيْنا إِلَيْكَ رُوحاً مِنْ أَمْرِنا ما كُنْتَ تَدْرِي مَا الْكِتابُ وَ لَا الْإِيمانُ وَ لكِنْ جَعَلْناهُ نُوراً نَهْدِي بِهِ مَنْ نَشاءُ مِنْ عِبادِنا وَ إِنَّكَ لَتَهْدِي إِلى صِراطٍ مُسْتَقِيمٍ )  : ( و همينطور ما روحى از امر خود را به سويت وحى كرديم و گرنه تو نه مىدانستى كتاب چيست و نه ايمان ، و ليكن ما آن را نورى قرار داديم كه بوسيله آن هر كس از بندگانمان را كه بخواهيم هدايت مىكنيم و تو براستى به سوى صراط مستقيم هدايت مىنمايى )\r\n( 53 )  ( صِراطِ اللَّهِ الَّذِي لَهُ ما فِي السَّماواتِ وَ ما فِي الْأَرْضِ أَلا إِلَى اللَّهِ تَصِيرُ الْأُمُورُ )  : ( راه خدايى كه هر چه در آسمانها و زمين است از آن اوست ، آگاه باش كه بازگشت همه امور به سوى خداست )\r\nمىفرمايد اينچنين ما به توسط جبرئيل يا بوسيله وحى در خواب بدون واسطه ( همچنانكه در روايت وارد شده ) به تو روحى از امر خود را وحى مىكنيم و گفته شده مراد از آن قرآن ، يا مطلق وحى و يا جبرئيل و يا همان روح امرى است كه بر انبياء نازل مىشود ، چون روح از عالم امر است و كلمهء خداست .\r\nبه هر جهت مىفرمايد : تو قبل از وحى روح ، علمى به كتاب و معارف و شرايع آن نداشتى و متصّف به ايمانى كه بعد از وحى دارا شدى نبودى ( و اين عبارت منافاتى با ايمان و عمل صالح آن جناب در قبل از بعثت ندارد ، چون نفى علم و التزام تفصيلى ، ملازم با نفى التزام اجمالى به ايمان به خدا و خضوع در برابر حق نيست ) ، بلكه ما قرآن و يا روح امر را نورى براى هدايت بندگانى كه ارادهء هدايت آنان را داشتيم قرار داديم ، اگر مراد از روح ، قرآن باشد ( من نشاء ) شامل رسولخدا صلّى اللّه عليه و إله و سلم و مؤمنان به او ، كه همه از نور قرآن بهره‌مند شده‌اند و هدايت يافته‌اند مىباشد . و اگر مراد از آن روح امرى باشد ، در اين صورت ( من نشاء ) شامل تمامى انبياء و گروندگان امّتهاى آنها كه بواسطه وحى و\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nارسال آن هدايت يافته‌اند ، خواهد بود . در ادامه براى تأييد و تصديق پيامبر در ادّعاى رسالت مىفرمايد : اى رسول ما ، يقينا تو مردم را بسوى صراط مستقيم هدايت مىكنى . و صراط مستقيم راه خداى واحديست كه ملك همه آسمانها و زمين و آنچه در آنهاست از آن اوست و او همان غايت و مقصدى است كه همهء اشياء عالم متوجّه او هستند چون لازمهء مالكيت او استمرار رجوع همه عالم به سوى اوست ، پس سعادت در چيزى است كه خدا بيان نموده و تنها طريق و سبيل و اصل به سعادت و كمال همان دينى است كه او تشريع كرده و مطابق آن حكم فرموده ، پس هدايت خدا و رسول يك هدايت و دعوت آنها واحد است .\r\nو در اين فراز آخر اشعارى به علّت وحى و تكلّم الهى وجود دارد ، چون وقتى بازگشت مخلوقات بسوى خداست ، لاجرم براى هر يك از موجودات راه مخصوصى به سوى خدا وجود دارد كه بايد آن راه را طى كنند ، و بر خداست كه هر يك از آنان را به سوى آن راه هدايت فرمايد و او را بسوى غايت و هدف مطلوبش راهنمايى كند ، همچنانكه فرمود  ( وَ عَلَى اللَّهِ قَصْدُ السَّبِيلِ  « 1 » بر خداست بيان راه عدل و راستى ) و همين امر ، سخن گفتن خدا با هر نوعى از موجودات ، به زبانى متناسب با ذات اوست كه اين امر در مورد انسان نامش وحى و ارسال رسول است و در مورد ساير موجودات غريزه يا هدايت فطريست .\r\n\r\n\r\n","description":"","footnote":"\r\n( 1 ) . سوره نمل آيه 9\r\n","page_name":" 263 ","page_number":263},
  {"content":"\r\n\r\n\r\nسورهء زخرف\r\n بِسْمِ اللَّهِ الرَّحْمنِ الرَّحِيمِ \r\nغرض سوره : انذار و هشدار دادن ، نفى فرزند از ساحت خداى سبحان ، بيان هلاكت استهزاء كنندگان و حقايق ديگر .\r\n\r\n[ آيهء ( 14 - 1 ) احتجاج بر ربوبيّت خداى تعالى و ذكر نعمات الهى 
  ]\r\n( 1 )   ( حم ) *   : ( حا ، ميم )\r\n( 2 )  ( وَ الْكِتابِ الْمُبِينِ )  : ( قسم به كتاب روشنگر )\r\n( 3 )  ( إِنَّا جَعَلْناهُ قُرْآناً عَرَبِيًّا لَعَلَّكُمْ تَعْقِلُونَ )  : ( براستى ما آن را خواندنى عربى قرار داديم تا شايد تعقّل كنيد )\r\n( 4 )  ( وَ إِنَّهُ فِي أُمِّ الْكِتابِ لَدَيْنا لَعَلِيٌّ حَكِيمٌ )  : ( و همانا اين كتاب قبلا در ام الكتاب نزد ما بلند مرتبه و پر حكمت بود )\r\n( 5 )  ( أَ فَنَضْرِبُ عَنْكُمُ الذِّكْرَ صَفْحاً أَنْ كُنْتُمْ قَوْماً مُسْرِفِينَ )  : ( آيا به صرف اينكه شما مردمى اسرافگريد از فرستادن قرآن به سوى شما صرف نظر كنيم ؟ )\r\nحروف مقطّعه كه از رموز قرآنيست و گفته شده اشاره به دو نام حميد و مجيد پروردگار است . مىفرمايد : قسم به قرآنى كه روشنگر راه هدايت است ، ما اين قرآن را به صورت خواندنى عربى قرار داديم تا شايد شما تعقّل كنيد ، پس اميد تعقّل و درك مردم غايت و غرض جعل قرآن به صورت فعلى است و از اين مطلب استفاده مىشود كه قرآن قبل از اينكه به زبان عربى درآيد در مرحله‌اى از هستى وجود داشته كه در آن مرحله\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nعقول بشر دسترسى به آن نداشته و ما فوق عقول بشرى بوده و خداوند آن را از آن موطن پايين آورده و در خور فهم بشر و به لباس عربيّت در آورده ، به اميد آنكه عقل بشر حقايق آن را بفهمد ( البته اميد در اين مطلب قائم به شنونده است نه گوينده ) در ادامه مىفرمايد قرآن كريم در حالى كه در لوح محفوظ نزد ما بوده و هست ، هر آينه بلند مرتبه و سرشار از حكمت است و فساد و نقص در آن راه ندارد و نيز قرآن در لوح محفوظ به صورت يكپارچه بوده و پس از نزول به صورت جزء جزء و منفصّل قرار داده شده كما اينكه فرمود   ( كِتابٌ أُحْكِمَتْ آياتُهُ ثُمَّ فُصِّلَتْ   « 1 » ) و اينكه در اينجا لوح محفوظ را ام الكتاب ناميده به جهت آنست كه لوح محفوظ ريشهء تمام كتب آسمانيست و هر كتاب آسمانى از آن استنساخ مىشود .\r\nآنگاه به نحو استفهام انكارى مىفرمايد : آيا ذكر را ( كه همان كتابيست كه آن را به عربى و خواندنى كرديم تا شما آن را تعقّل كنيد ) ، به جهت اينكه شما مردمى اسرافگريد از شما برگردانيم ؟ يعنى ما به صرف اسرافگرى شما اين كار را نمىكنيم .\r\n( 6 )  ( وَ كَمْ أَرْسَلْنا مِنْ نَبِيٍّ فِي الْأَوَّلِينَ )  : ( و چه بسيار انبيائى كه در اقوام گذشته فرستاديم )\r\n( 7 )  ( وَ ما يَأْتِيهِمْ مِنْ نَبِيٍّ إِلَّا كانُوا بِهِ يَسْتَهْزِؤُنَ )  : ( و هيچ پيامبرى بسويشان نيامد ، مگر آنكه مسخره‌اش كردند )\r\n( 8 )  ( فَأَهْلَكْنا أَشَدَّ مِنْهُمْ بَطْشاً وَ مَضى مَثَلُ الْأَوَّلِينَ )  : ( و ما نيرومندترين آنها را هم هلاك كرديم و داستان آنان در سابق گذشت )\r\nدر توضيح آيهء سابق مىفرمايد صرف اسرافگرى شما ، ما را از اجراى سنّت هدايت از طريق وحى باز نمىدارد ، چون اعراض شما امرى بىسابقه و نو ظهور نيست ، چه بسيار پيامبرانى كه ما آنها را در اقوام سابق فرستاديم ، در حالى كه هيچ پيامبرى نزدشان نيامد ، جز اينكه او را مسخره كردند و سرانجام كار به هلاكت آنها انجاميد ، با اينكه آنها خيلى نيرومندتر از شما بودند ولى ما آنها را هلاك نموديم چون عبرت نگرفتند و داستان آنها\r\n\r\n\r\n","description":"","footnote":"\r\n( 1 ) . سورهء هود ، آيه 1\r\n","page_name":" 265 ","page_number":265},
  {"content":"\r\n\r\nدر سوره‌هاى قبلى گذشت .\r\nلذا مىخواهد در مقام تهديد كفّار فعلى بفرمايد : همانطور كه عاقبت استهزاء آنها هلاكت بود ، همچنين عاقبت اعراض و تجاوزگرى شما هم هلاكت است ( و ما از سنّت هدايت و ارسال رسول براى اقوام دست برنمىداريم ) .\r\n( 9 )  ( وَ لَئِنْ سَأَلْتَهُمْ مَنْ خَلَقَ السَّماواتِ وَ الْأَرْضَ لَيَقُولُنَّ خَلَقَهُنَّ الْعَزِيزُ الْعَلِيمُ )  :\r\n( و اگر از آنها بپرسى كه چه كسى آسمانها و زمين را آفريده ، هر آينه مىگويند آنها را خداى عزيز و دانا آفريده است )\r\n( 10 )  ( الَّذِي جَعَلَ لَكُمُ الْأَرْضَ مَهْداً وَ جَعَلَ لَكُمْ فِيها سُبُلًا لَعَلَّكُمْ تَهْتَدُونَ )  : ( همانكه زمين را براى شما چون گهواره‌اى قرار داد و براى شما در آن راههايى نمود ، تا شايد به مقاصد خود راه يابيد )\r\nدر اين آيات ( و چهار آيه بعدى ) بر ربوبيّت خداى تعالى و يگانگى او احتجاج شده و اعتراف آنها به خالقيّت خدا را سندى بر اسرافگرى آنها قرار داده ، چون خلقت از تدبير جدايى ندارد و تدبير همان پشت سر هم قرار دادن و آفرينش پديده‌ها به دنبال يكديگر است و حال كه آنها اعتراف مىكنند كه آسمانها و زمين را خداى عزيز و عليمى آفريده كه هرگز عاجز نمىشود و هيچ چيز از حيطهء علم او بيرون نيست و او همان خدايى است كه زمين را به گونه‌اى آفريده تا آدميان در دامن آن پرورش يابند ( همانطور كه كودكان در گهواره رشد مىكنند ) و براى آنان در زمين راهها و بزرگراههايى قرار داده تا به وسيله آن به سوى مقاصد خود راه يافته و هدايت شوند ، بايد به ربوبيّت او نيز معترف باشند و تدبير را به غير خدا نسبت ندهند .\r\n( 11 )  ( وَ الَّذِي نَزَّلَ مِنَ السَّماءِ ماءً بِقَدَرٍ فَأَنْشَرْنا بِهِ بَلْدَةً مَيْتاً كَذلِكَ تُخْرَجُونَ )  : ( همان خدايى كه از آسمان آب را به اندازه نازل كرد ، پس به وسيله آن آب ، سرزمينى مرده را زنده كرديم ، شما نيز اينچنين از خاك بيرون مىشويد )\r\n( 12 )  ( وَ الَّذِي خَلَقَ الْأَزْواجَ كُلَّها وَ جَعَلَ لَكُمْ مِنَ الْفُلْكِ وَ الْأَنْعامِ ما تَرْكَبُونَ )  :\r\n( همان خدايى كه همه جفتها را آفريد و براى شما از كشتيها و چهارپايان مركب قرار داد )\r\n\r\n","description":"","footnote":"","page_name":" 266 ","page_number":266},
  {"content":"\r\n\r\n( 13 )  ( لِتَسْتَوُوا عَلى ظُهُورِهِ ثُمَّ تَذْكُرُوا نِعْمَةَ رَبِّكُمْ إِذَا اسْتَوَيْتُمْ عَلَيْهِ وَ تَقُولُوا سُبْحانَ الَّذِي سَخَّرَ لَنا هذا وَ ما كُنَّا لَهُ مُقْرِنِينَ )  : ( تا شما بر پشت آنها قرار گيريد و آنگاه به ياد نعمت پروردگارتان بيافتيد و بگوييد : منزّه است خدايى كه اين مركب را براى ما مسخّر كرد و گرنه ما نمىتوانستيم آن را مطيع خود سازيم )\r\n( 14 )  ( وَ إِنَّا إِلى رَبِّنا لَمُنْقَلِبُونَ )  : ( و ما به يقين به سوى پروردگارمان باز مىگرديم )\r\nدر ادامهء احتجاج به مظاهر ديگر تدبير الهى در آفرينش عالم مىپردازد و مىفرمايد خدا آب باران را بر اساس اراده و تدبير خود به اندازه نازل مىكند ، چون اگر باران زياد ببارد منجر به سيل و هلاكت مىشود و اگر كم ببارد موجب قحطى مىگردد . آنگاه به منظور اشاره به مسأله معاد مىفرمايد : ما با آب باران سرزمين مرده را زنده مىسازيم و آن را سرسبز و خرّم مىكنيم ، همينطور شما هم در قيامت از قبرهايتان سر بر مىداريد و زنده مىشويد .\r\nسپس به مسأله خلق ازواج و جفتهاى مختلف موجودات و آفرينش و تسخير چهارپايان و كشتىها براى انسان مىپردازد و مىفرمايد خداست كه اينها را آفريده و رام و مسخّر شما قرار داده ، تا وقتى كه بر پشت آن حيوانات و يا هر مركب ديگر سوار مىشويد ، به ياد نعمات خدا بيافتيد و به آفرينش جميل او اعتراف كنيد و به زبان حال بگوييد : منزّه است خدايى كه اين مركب را مسخّر ما نمود و گرنه ما به خودى خود نمىتوانستيم اين مركب را براى خود مسخّر و رام نماييم ، و ذكر نعمت غير از گفتن تسبيح است ، چون اين كلام مذكور تسبيح و تنزيه خداست از هر چيزى كه لايق ساحت كبرياى او نباشد ، مثل شريك داشتن در ربوبيّت و الوهيّت .\r\nو در ادامهء گفتار بگوئيد : ما به يقين به سوى پروردگارمان باز مىگرديم و اين جمله شهادت به حقانيّت معاد است . چون چه بسيار سرنشينان كشتى كه غرق مىشوند و چه بسيار هواپيماهايى كه سقوط مىكنند و چه بسا اتومبيلهايى كه دچار تصادف مىشوند ، پس همه ما در حال خصوصا هنگام سوار شدن به مراكب بايد متذكّر باشيم كه ما در نهايت بسوى پروردگارمان باز مىگرديم .\r\n\r\n","description":"","footnote":"","page_name":" 267 ","page_number":267},
  {"content":"\r\n\r\n\r\n[ آيهء ( 25 - 15 ) ردّ سخن مشركين در فرزند داشتن خدا و ابطال حجّت آنان 
  ]\r\n( 15 )  ( وَ جَعَلُوا لَهُ مِنْ عِبادِهِ جُزْءاً إِنَّ الْإِنْسانَ لَكَفُورٌ مُبِينٌ )  : ( و براى او از بندگانش جزئى قرار دادند ، براستى انسان كفران پيشه‌اى آشكار است )\r\nمراد از ( جزء ) فرزند است ، و جزئيت و انشقاق چيزى از چيز ديگر فقط وقتى تصوّر مىشود ، كه شىء اول در ذاتش تركيب وجود داشته باشد ( كه شىء دوم از آن جدا گردد ) و خداى سبحان جزء ندارد و از هر جهت واحد و احد است .\r\nلذا اينكه بعضى از مردم ، بندگان خدا مثل عيسى عليه السّلام و يا عزيز يا ملائكه را فرزند خدا قرار مىدهند نشانه ناسپاسى و كفران آنهاست .\r\n( 16 )  ( أَمِ اتَّخَذَ مِمَّا يَخْلُقُ بَناتٍ وَ أَصْفاكُمْ بِالْبَنِينَ )  : ( و يا خدا از آنچه خودش آفريده ، دختران را براى خود برگزيده و پسران را خالص براى شما كرده ؟ )\r\nچون مشركين ملائكه را مخلوق خدا ( ليكن دختران او ) مىدانستند ، با اينكه دختران در نظر آنها پست و حقيرند و پسران را مايهء عزّت و سربلندى مىدانند . پس آنها با اين پندار خود آنچه را در نظرشان پست‌تر است به خدا نسبت مىدهند و آنچه را شريفتر مىپندارند به خود نسبت مىدهند و اين سخن در عين اينكه فى نفسه محال است ، نوعى توهين و كفران به ساحت الهى نيز هست .\r\n( 17 )  ( وَ إِذا بُشِّرَ أَحَدُهُمْ بِما ضَرَبَ لِلرَّحْمنِ مَثَلًا ظَلَّ وَجْهُهُ مُسْوَدًّا وَ هُوَ كَظِيمٌ )  : ( و وقتى به يكى از ايشان مژده داده شود آنچه را كه به خداى رحمان نسبت مىدهد ( فرزند دختر ) ، از شدّت خشم و ناراحتى سياه مىشود )\r\nيعنى حال مشركين چنان است كه وقتى به يكى از ايشان مژده مىدهند كه همسرت دختر به دنيا آورده ، با اينكه همين دختر را شبيه و مجانس خداى رحمان مىداند ، چهره‌اش از اندوه سياه مىشود ، در حالى كه قلبش مملو از خشم است . چون آنها دختر داشتن را ننگ مىشماردند و با اين حال آن را به خدا نسبت مىدادند .\r\n( 18 )  ( أَ وَ مَنْ يُنَشَّؤُا فِي الْحِلْيَةِ وَ هُوَ فِي الْخِصامِ غَيْرُ مُبِينٍ )  : ( آيا دختران را فرزند خدا مىخوانند كه نشو و نمايشان در زينت است و از احتجاج در برابر دشمن خود عاجزند ؟ )\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nدر اينجا دو صفت براى زنان آورده يكى پرورش در ناز و نعمت و زيور است و ديگر اينكه زنان در بيان و تقرير دليل گفتهء خود و اثبات ادّعايشان بر عليه خصم عاجزند و دليل روشنى ندارند و علّت آنست كه زن بالطبع داراى عاطفه و شفقت بيشتر و نيروى تعقّل ضعيفتر نسبت به مرد است و از روشن‌ترين مظاهر قوّت عاطفهء زن علاقه او به زينت و زيور است و نيز زن از تقرير حجّت و دليل كه اساس قوّهء عاقله است ضعيف است .\r\n( 19 )  ( وَ جَعَلُوا الْمَلائِكَةَ الَّذِينَ هُمْ عِبادُ الرَّحْمنِ إِناثاً أَ شَهِدُوا خَلْقَهُمْ سَتُكْتَبُ شَهادَتُهُمْ وَ يُسْئَلُونَ )  : ( و ملائكه را كه بندگان خداى رحمانند ، مؤنث قرار دادند ، آيا در هنگام آفرينش آنها حضور داشتند ؟ و به زودى اين گواهى آنها نوشته مىشود و از بابت آن بازخواست مىشوند )\r\nخداوند با اين گفتار كه ملائكه را ( عباد ) ناميده گفتار آنها را ردّ كرده و ملائكه را بندگان خدا ناميده است ، چون سخن آنها كه ملائكه را از جنس مادّه مىشمارند از اساس باطل است و نرى و مادّگى از لوازم وجود مادّى و تناسل است در حالى كه ملائكه موجوداتى مجرّد و ما فوق مادّى مىباشند ، از طرف ديگر طريق علم يافتن به مادّگى ملائكه فقط از راه حس است ، لذا از مشركين سؤال مىشود كه مگر آنها در هنگام خلقت ملائكه حاضر بوده‌اند ، تا انوثيّت آنها را از راه حس درك كرده باشند ؟ و حال كه حاضر نبوده‌اند و شهادتى بدون علم و حسّ ابراز مىدارند ، به زودى اين شهادت در نامهء عملشان نوشته مىشود و در قيامت از اين دروغ و شهادت بدون علم بازخواست خواهند شد .\r\nلذا كفر مشركين در سه جنبه بوده : 1 - نسبت دادن فرزند به خداى سبحان 2 - نسبت دادن جنس اخس به او 3 - توهين به ملائكه .\r\n( 20 )  ( وَ قالُوا لَوْ شاءَ الرَّحْمنُ ما عَبَدْناهُمْ ما لَهُمْ بِذلِكَ مِنْ عِلْمٍ إِنْ هُمْ إِلَّا يَخْرُصُونَ )  : ( و گفتند : اگر خدا مىخواست ما بتها يا ملائكه را نمىپرستيديم آنها به اين سخن خود علمى ندارند و آنچه مىگويند پندار و تخمينى بيش نيست )\r\nاينجا برهان ( از اساس باطل ) مشركين نقل شده كه با آن صحّت بت پرستى و بطلان نبوّت را منظور مىكرده‌اند .\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nامّا جنبه اوّل : آنها مىگويند ، اگر خدا اراده مىكرد كه ما بت نپرستيم ، قطعا نمىپرستيديم ، چون تخلّف ارادهء خدا از مرادش محال است و چون ما بت مىپرستيم ، معلوم مىشود كه او نخواسته كه ما بت نپرستيم و از ناحيهء خدا مانعى براى بت پرستى و يا پرستش ملائكه و ساير شركاء وجود ندارد ! و با اين گفتار خود دو نوع كفر ورزيدند : 1 - عبادت بتها و ملائكه 2 - نسبت دادن اين عبادت به مشيّت الهى .\r\nدر حالى كه اين گفتار آنها از روى علم نيست و ناشى از جهل صرف است . چون همچنانكه بارها گفته‌ايم خداوند دو نوع اراده دارد : ارادهء تكوينى و ارادهء تشريعى و آنچه از مرادش تخلّف نمىورزد ، ارادهء تكوينى خداست ، در حالى كه امر به عبادت خدا ارادهء تشريعى اوست و ممكن است كه بعضى بندگان از آن تخلّف بورزند ، و نفى ارادهء تكوينى مستلزم نفى ارادهء تشريعى نيست . بنابراين گفتار آنها نوعى خلط و مغلطه ميان اراده تشريعى و تكوينى خداست .\r\nامّا جنبه دوم : آنها براى بطلان نبوّت مىگويند : اگر خدا مىخواست ما شركاء را نمىپرستيديم و چيزى را حلال يا حرام نمىكرديم ، چون ارادهء خدا از مرادش تخلّف‌پذير نيست و حالا كه ما بتها را مىپرستيم و از پيش خود احكامى را جعل مىكنيم ، معلوم مىشود خدا از ما چيزى خلاف آن نخواسته ، پس سخن پيامبران باطل است . كه ابطال اين سخن آنها نيز از همان طريقى است كه در مورد جنبهء اول گفتيم ، يعنى فرستادن پيامبران و امر به عبادت خدا و نهى از پرستش بتها مشمول اراده تشريعى خداست امّا آنچه از بندگان در بت پرستى و نفى نبوّت صادر مىشود ، مشمول ارادهء تكوينى خداست . پس اينكه خدا تكوينا عدم پرستش بتها را اراده نكرده منافاتى با نفى تشريعى آنها ندارد ، چون اساس تكليف بر اختيار است و خداوند هرگز تكوينا بندگان را مجبور به عبادت خود نمىكند . لذا سخن مشركين ناشى از جهل و بر اساس تخمين و گمان است .\r\n( 21 )  ( أَمْ آتَيْناهُمْ كِتاباً مِنْ قَبْلِهِ فَهُمْ بِهِ مُسْتَمْسِكُونَ )  : ( و يا ما خود قبلا به آنها كتابى داده بوديم كه ايشان به آن متمسّك مىشوند ؟ ! )\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nدر آيه قبل دليل عقلى مشركين را نفى كرد در اين آيه به نفى دليل نقلى مىپردازد .\r\nيعنى خدا قبل از نزول قرآن كتاب ديگرى به سوى آنها نفرستاده كه در آن ، شرك را جايز بشمارد و آنها بتوانند با تمسّك به آن مرتكب شرك شوند . پس مشركين هيچ دليلى بر عبادت ملائكه و بتها ندارند ، نه از ناحيه عقل و نه از ناحيه نقل ، در نتيجه خداى سبحان اذنى به اين عمل نداده .\r\n( 22 )  ( بَلْ قالُوا إِنَّا وَجَدْنا آباءَنا عَلى أُمَّةٍ وَ إِنَّا عَلى آثارِهِمْ مُهْتَدُونَ )  : ( بلكه گفتند : ما پدران خود را بر طريقت دينى يافتيم و ما بدنبال ايشان هدايت مىيابيم )\r\nيعنى تنها دليل مشركان تقليد كوركورانه است و مىگويند : ما پدران خود را بر دينى يافتيم و با پيروى از آثار آنها هدايت مىيابيم .\r\n( 23 )  ( وَ كَذلِكَ ما أَرْسَلْنا مِنْ قَبْلِكَ فِي قَرْيَةٍ مِنْ نَذِيرٍ إِلَّا قالَ مُتْرَفُوها إِنَّا وَجَدْنا آباءَنا عَلى أُمَّةٍ وَ إِنَّا عَلى آثارِهِمْ مُقْتَدُونَ )  : ( و همچنين ما پيش از تو هيچ بيم رسانى را به آباديى نفرستاديم جز اينكه مرفّهان آن جامعه گفتند : ما پدران خود را بر طريقى يافته‌ايم و ما بر آثار آنها اقتداء مىكنيم )\r\nيعنى تمسّك به تقليد كوركورانه اختصاص به مكذّبان امّت پيامبر صلّى اللّه عليه و إله و سلم ندارد ، بلكه سنّت ديرينهء امّتهاى مشرك گذشته نيز بوده و خطاب به رسولخدا صلّى اللّه عليه و إله و سلم مىفرمايد : ما قبل از تو هيچ پيامبر بيم دهنده‌اى بسوى قريه‌اى نفرستاديم جز اينكه توانگران اهل آن قريه هم به تقليد خود از پدرانشان متمسّك شدند و اينكه از ميان مردم فقط توانگران را نام مىبرد به جهت آنست كه طبع تنعّم و ناز پروردگى انسان را وادار مىكند كه از بار سنگين تحقيق شانه خالى كرده و به تقليد متمسّك شود .\r\n( 24 )  ( قالَ أَ وَ لَوْ جِئْتُكُمْ بِأَهْدى مِمَّا وَجَدْتُمْ عَلَيْهِ آباءَكُمْ قالُوا إِنَّا بِما أُرْسِلْتُمْ بِهِ كافِرُونَ )  : ( رسولشان گفت : حتى اگر من براى شما طريقتى بهتر و هدايت كننده‌تر از طريقت پدرانتان آورده باشم ؟ گفتند : ما به آنچه شما مأمور ابلاغ آن شده‌ايد كافريم )\r\nيعنى پيامبران و منذران آن قراء خطاب به مترفين و ساير مردم مىگفته‌اند : حتّى اگر دينى كه من برايتان آورده‌ام از دين نياكانتان صحيحتر و بهتر باشد ، باز هم به دين\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nپدرانتان پايبند مىمانيد ؟ ! ولى آنها در پاسخ آن پيامبران بدون تعقّل و دليل و صرفا بر اساس لجبازى و تحكّم مىگفتند : ما به آنچه شما براى تبليغ آن ارسال شده‌ايد كافر هستيم .\r\n( 25 )  ( فَانْتَقَمْنا مِنْهُمْ فَانْظُرْ كَيْفَ كانَ عاقِبَةُ الْمُكَذِّبِينَ )  : ( پس ما از آنها انتقام گرفتيم ، بنگر كه سرانجام كار تكذيب كنندگان چگونه بود )\r\nيعنى ما نيز به جهت تكذيب و انكارشان از آنها انتقام گرفتيم و آنها را به جرم اعمالشان هلاك كرديم ، پس بنگر كه عاقبت مكذّبين چگونه بود و در اين كلام تهديدى بر عليه مكذّبان قوم رسولخدا صلّى اللّه عليه و إله و سلم وجود دارد .\r\n\r\n[ آيهء ( 45 - 26 ) بيان سخن ابراهيم با قومش و توضيح اينكه چرا خداوند مردم را به صورت امّت واحده قرار نداده و تبرّى كافران در قيامت از قرينهاى شيطانى 
  ]\r\n( 26 )  ( وَ إِذْ قالَ إِبْراهِيمُ لِأَبِيهِ وَ قَوْمِهِ إِنَّنِي بَراءٌ مِمَّا تَعْبُدُونَ )  : ( و به ياد آر آنزمان را كه ابراهيم به پدرش و قومش گفت : من از آنچه شما مىپرستيد بيزارم )\r\n( 27 )  ( إِلَّا الَّذِي فَطَرَنِي فَإِنَّهُ سَيَهْدِينِ )  : ( به جز آن معبودى كه مرا آفريده پس هم او به زودى مرا راهنمايى خواهد كرد )\r\nيعنى اى پيامبر به ياد آر ابراهيم را كه او نيز با پدر « 1 » و قومش احتجاج كرد و از بت پرستى آنها اعلام بيزارى نمود چون ، آنها هم مانند ساير اقوام بت پرست ، تنها به تقليد از پدرانشان بت مىپرستيدند و هيچ حجّت و دليلى بر آن نداشتند . و ابراهيم خطاب به آنها مىفرمايد : من از هر معبودى بيزارم ، غير از آن خدايى كه مرا ايجاد كرده و خالق و مدبّر من است و به زودى مرا بسوى حقّى كه طالب آن هستم راهنمايى مىكند چون هدايت و سوق دادن هر موجودى به سوى كمال ، از مظاهر تدبير ربّ و تماميّت آن است .\r\nهمچنانكه موسى عليه السّلام در محاجّه با فرعون فرمود  ( رَبُّنَا الَّذِي أَعْطى كُلَّ شَيْءٍ خَلْقَهُ ثُمَّ هَدى  « 2 » پروردگار ما كسى است كه هر چيزى را كه خلق كرد هدايت هم نمود )\r\n( 28 )  ( وَ جَعَلَها كَلِمَةً باقِيَةً فِي عَقِبِهِ لَعَلَّهُمْ يَرْجِعُونَ )  : ( و خداوند اين كلمه توحيد را در نسل او باقى گذاشت تا شايد برگردند )\r\n\r\n\r\n","description":"","footnote":"\r\n( 1 ) . منظور از ( آزر ) عمو يا جد پدرى ابراهيم است .\r\n( 2 ) . سوره طه آيه 50\r\n","page_name":" 272 ","page_number":272},
  {"content":"\r\n\r\nيعنى خداوند كلمهء برائت از آلهه و كلمه توحيد را در نسل ابراهيم باقى گذاشت تا شايد عبادت كنندگان غير خدا با دعوت پرستندگان خدا به عبادت اللّه باز گردند ، و از اين آيه معلوم مىشود كه ذرّيهء ابراهيم عليه السّلام تا روز قيامت از كلمهء توحيد عارى نمىباشند ، يعنى مادامى كه نسل آنحضرت در روى زمين باقيست افرادى موّحد در ميان آنها يافت مىشود و اين استجابت دعاى اوست كه عرضه داشت  ( وَ اجْنُبْنِي وَ بَنِيَّ أَنْ نَعْبُدَ الْأَصْنامَ  « 1 » خدايا من و فرزندانم را از پرستش بتها دور كن )\r\n( 29 )  ( بَلْ مَتَّعْتُ هؤُلاءِ وَ آباءَهُمْ حَتَّى جاءَهُمُ الْحَقُّ وَ رَسُولٌ مُبِينٌ )  : ( بلكه من اينها و پدرانشان را از بهره‌ها بهره‌مند كردم تا آنكه دين حق و رسولى روشنگر بسويشان آمد )\r\n( 30 )  ( وَ لَمَّا جاءَهُمُ الْحَقُّ قالُوا هذا سِحْرٌ وَ إِنَّا بِهِ كافِرُونَ )  : ( و وقتى كه حق به نزدشان آمد گفتند : اين نوعى سحر است و ما به آن كافريم )\r\nمىفرمايد : من آنها و پدرانشان را چند صباحى از بهره‌هاى مادّى ، بهره‌مند نمودم و به آنها مهلت دادم امّا غفلت آنها را در بر گرفت و نعمت ، آنها را به خود مغرور كرد و از شيطان پيروى كردند و از دين و تكاليف آن چشم پوشى نموده و شرك ورزيدند و بسوى توحيد بازنگشتند تا وقتى كه قرآن حق و پيامبر مبين يعنى رسولخدا صلّى اللّه عليه و إله و سلم بسويشان آمد تا آنها را از غفلت بيدار كند . امّا آنها به جاى اينكه ايمان بياورند با طعنه ، خداوند و حضرت رسول و اصل رسالت را منكر شدند و گفتند : اين قرآن نوعى سحر است و ما به آن كافر هستيم و آن را نمىپذيريم و اين كلام بدتر از غفلت ابتدايى آنها بود ، چون آنها به شرك خود ، عناد با حق و تحقير خدا و شرايع آن را نيز افزودند و هميشه اين خصوصيّات تا روز قيامت در بين افراد منكر و معاند وجود خواهد داشت .\r\n( 31 )  ( وَ قالُوا لَوْ لا نُزِّلَ هذَا الْقُرْآنُ عَلى رَجُلٍ مِنَ الْقَرْيَتَيْنِ عَظِيمٍ )  : ( و گفتند : چرا اين قرآن به يكى از مردان بزرگ مكّه يا طائف نازل نشد ؟ )\r\n( 32 )  ( أَ هُمْ يَقْسِمُونَ رَحْمَتَ رَبِّكَ نَحْنُ قَسَمْنا بَيْنَهُمْ مَعِيشَتَهُمْ فِي الْحَياةِ الدُّنْيا وَ رَفَعْنا بَعْضَهُمْ فَوْقَ بَعْضٍ دَرَجاتٍ لِيَتَّخِذَ بَعْضُهُمْ بَعْضاً سُخْرِيًّا وَ رَحْمَتُ رَبِّكَ خَيْرٌ مِمَّا \r\n\r\n\r\n","description":"","footnote":"\r\n( 1 ) . سوره ابراهيم آيه 35\r\n","page_name":" 273 ","page_number":273},
  {"content":"\r\n\r\n يَجْمَعُونَ )  : ( آيا اينها منقسم رحمت پروردگار تو هستند ؟ اين ماييم كه معيشت انسانها را در زندگى دنيا تقسيم مىكنيم و بعضى را بر بعضى ديگر به درجاتى برترى مىدهيم ، تا برخى ، برخى ديگر را مسخّر نمايند و رحمت پروردگار تو از آنچه جمع آورى مىكنند بهتر است )\r\nظاهرا كفار قريش عظمت را منحصر در مال و جاه مىدانستند و مرادشان از دو قريه ( مكّه و طائف ) است .\r\nو مىخواستند با اين كلام خود بگويند رسالت يك منزلت شريف الهى است كه فقط سزاوار افراد شريف و داراى ثروت و جاه مىباشد ، پس اگر قرآن به راستى از جانب خدا بود بايد به مرد قدرتمند و مالدارى از اهل مكّه يا طائف نازل مىشد نه به محمّد صلّى اللّه عليه و إله و سلم كه مردى فقير و بدون جاه و مقام است !\r\nو خداوند در جواب آنها مىفرمايد : آيا اينها تقسيم كنندهء رحمت پروردگار هستند ؟ ! و مراد از رحمت در اينجا منصب نبوّت و رسالت است .\r\nو ( معيشت ) به معناى آذوقه و لوازم حيات مىباشد و ( تسخير ) يعنى راندن قهرى چيزى به سوى غرض مطلوب .\r\nخداوند در پاسخ آنها مىخواهد بفرمايد نبوّت و رسالت يك موهبت و رحمت خاص است كه خدا آن را به هر كس بخواهد و شايستگى او را دريابد ، اعطا مىكند و مشركين مالك نبوّت و رحمت خاصّه ما نيستند و تا آن را تقسيم كرده و از تو منع نموده و به ديگرى بدهند ، چون آنها حتّى از تقسيم معيشت خود نيز عاجزند و اين مائيم كه معيشت دنيوى را ميان آنها تقسيم كرده‌ايم ، پس چگونه مىخواهند چيزى را كه بسيار ارجمندتر و با ارزشتر از آن است تقسيم كنند ؟ !\r\nلذا خدا به تناسب لياقت و شايستگى افراد بعضى از آنها را بر بعضى ديگر برترى داده و از آنجا كه انسان يك موجود اجتماعى است و حوائج فراوانى دارد كه فقط از راه تعاون و همكارى و استخدام بر طرف مىشود خداوند انسانها را از جهت درجات مختلف قرار داده و به واسطهء صفات خاصّى مانند ( زيركى ، شجاعت ، علوّ همّت ،\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nقاطعيت عزم و . . . ) آنها را در جامعه متفاوت نموده و در نتيجه افراد بالاتر ، افراد زير دست را مسخّر و تحت فرمان خود در مىآورند و به خدمت خود مىگيرند و اساس زندگى اجتماعى بر همين اصل استوار است كه هر دسته از طبقات اجتماع مسخّر طبقات ديگر و خود با واسطه مسخّر كنندهء آنها هستند ، چون هر يك به مازاد محصول ديگرى محتاج است و هر يك فرآورده‌هاى خود را در دسترس ديگران قرار مىدهد ، و حال كه تقسيم كنندهء ارزاق مادّى و معنوى در ميان مردم ، فقط خداى سبحان است ، نبوّت هم كه رحمت خاصّه پروردگار است ، از مال و لوازم زندگى كه مشركين بدنبال كسب آن هستند بهتر است ، تقسيم آن بدست خداست و اوست كه مىداند رسالت خود را در كجا قرار بدهد  ( اللَّهُ أَعْلَمُ حَيْثُ يَجْعَلُ رِسالَتَهُ  « 1 » خدا بهتر مىداند رسالت خود را در كجا قرار دهد )\r\n( 33 )  ( وَ لَوْ لا أَنْ يَكُونَ النَّاسُ أُمَّةً واحِدَةً لَجَعَلْنا لِمَنْ يَكْفُرُ بِالرَّحْمنِ لِبُيُوتِهِمْ سُقُفاً مِنْ فِضَّةٍ وَ مَعارِجَ عَلَيْها يَظْهَرُونَ )  : ( و اگر نه اين بود كه خواسته‌ايم همه مردم تحت يك نظام واحد قرار بگيرند ، براى هر كس كه به خداى رحمان كفر بورزد ، خانه‌هايى با سقفهايى از نقره و پله‌هايى قرار مىداديم كه از آن بالا روند و خودنمايى كنند )\r\n( 34 )  ( وَ لِبُيُوتِهِمْ أَبْواباً وَ سُرُراً عَلَيْها يَتَّكِؤُنَ )  : ( و براى خانه‌هايشان درهايى و تختهايى كه بر آن تكيه زنند )\r\n( 35 )  ( وَ زُخْرُفاً وَ إِنْ كُلُّ ذلِكَ لَمَّا مَتاعُ الْحَياةِ الدُّنْيا وَ الْآخِرَةُ عِنْدَ رَبِّكَ لِلْمُتَّقِينَ )  : ( و نيز زيور و طلا آلاتى قرار مىداديم ، و همانا همهء اينها فقط بهره‌هاى زندگى دنياست و آخرت در نزد پروردگارت مخصوص اهل تقواست )\r\nيعنى اگر نبود كه مردم وقتى تنعّم كفار و محروميّت مؤمنان را مىديدند همگى بر كفر اجتماع مىكردند ، و يا اگر نبود كه ما اراده كرده‌ايم همه مردم در برابر اسبابى كه آنها را به زينتهاى دنيوى مىرساند يكسان باشند و اختلافشان به جهت ايمان و كفر نباشد ، هر آينه براى كفار سقفهايى از نقره و نردبانهايى قرار مىداديم تا از آن بالا روند و\r\n\r\n\r\n","description":"","footnote":"\r\n( 1 ) . سورهء انعام ، آيه 124\r\n","page_name":" 275 ","page_number":275},
  {"content":"\r\n\r\nخودنمايى كنند و براى خانه‌هايشان درها و تختها و زيور آلاتى چنين و چنان قرار مىداديم تا در رفاه و راحتى باشند و از كمال حسن بهره‌مند شوند .\r\nامّا همه اينها ، چيزى نيست جز متاع زندگى ناپايدار و فانى دنيا ، در حالى كه زندگى آخرت كه همان سعادت ابديست ، فقط به اهل تقوا اختصاص دارد كه در آخرت در نزد پروردگارشان از كمال سعادت و حسن بقاء و لذّات دائمى برخوردار خواهند شد . ( لذا خدا به كافرين توسعه فراوان نمىدهد تا مردم بر كفر مجتمع نشوند و اگر گفته شود ، چرا خدا به مسلمانان توسعه نمىدهد تا همه به جانب اسلام بگروند ؟ مىگوييم ، توسعه فراوان براى آنها مفاسدى دارد منجمله اينكه مردم به خاطر دنيا وارد در دين مىشوند و در اين صورت تعداد منافقان افزايش مىيابد ، پس حكمت خدا در همان تدبيريست كه به كار برده است . پس تدبّر كنيد ) « 1 » .\r\n( 36 )  ( وَ مَنْ يَعْشُ عَنْ ذِكْرِ الرَّحْمنِ نُقَيِّضْ لَهُ شَيْطاناً فَهُوَ لَهُ قَرِينٌ )  : ( و هر كس كه از ياد خداى مهربان خود را به كورى بزند ، شيطانى برايش مقدّر مىكنيم تا همواره ملازم و قرينش باشد )\r\n( 37 )  ( وَ إِنَّهُمْ لَيَصُدُّونَهُمْ عَنِ السَّبِيلِ وَ يَحْسَبُونَ أَنَّهُمْ مُهْتَدُونَ )  : ( و همانا ايشان آنها را از راه حق باز مىدارند ولى ، آنها گمان مىكنند كه هدايت يافته‌اند )\r\n( 38 )  ( حَتَّى إِذا جاءَنا قالَ يا لَيْتَ بَيْنِي وَ بَيْنَكَ بُعْدَ الْمَشْرِقَيْنِ فَبِئْسَ الْقَرِينُ )  : ( تا وقتى كه يكى از آنها نزد ما بيايد ، آنوقت به قرين خود مىگويند : اى كاش بين من و تو فاصله‌اى به اندازهء مشرق يا مغرب بود ، پس چه بد همنشينى هستى )\r\n( 39 )  ( وَ لَنْ يَنْفَعَكُمُ الْيَوْمَ إِذْ ظَلَمْتُمْ أَنَّكُمْ فِي الْعَذابِ مُشْتَرِكُونَ )  : ( ولى ديگر اين حرفها سودى به حال شما ندارد ، چون ستم كرديد و همه شما در عذاب شريك هستيد )\r\nدر مقابلهء با اهل تقوى كه خانه آخرت مخصوص آنهاست ، معرضين از حق كه خود را از ياد خدا به غفلت و كورى مىزنند ، خداوند قرينها و همنشينانى از جنس شياطين براى ايشان قرار مىدهد كه هيچگاه از آنها جدا نمىشوند تا وقتى كه آنان را وارد عذاب\r\n\r\n\r\n","description":"","footnote":"\r\n( 1 ) . اين فراز از كمال مصطفى شاكر است .\r\n","page_name":" 276 ","page_number":276},
  {"content":"\r\n\r\nدوزخ كنند و شيطانها اين گونه افراد را از ذكر حق و راه حق منصرف كرده و باز مىدارند ، و آنوقت است كه خودشان خيال مىكنند به سوى حق راه يافته‌اند و هدايت شده‌اند و اين امر نشانهء آنست كه اينها از ولايت خدا خارج شده و تحت ولايت شيطان قرار گرفته‌اند ، چون طبيعت انسان فطرتا متمايل به حق است و مىخواهد حق را بشناسد امّا كسى كه هر سخن حقّى را به صرف پيروى از هواى نفس ردّ كند و از آن اعراض نمايد و همين روش را ادامه دهد ، خداوند بر قلبش مهر زده و چشم دلش را كور مىكند و قرينى از شياطين بر او مىگمارد ، آنوقت ديگر هر حقّى را به صورت باطل مىبيند چون قرينش او را به اين تطبيق دعوت مىكند ، و او مىپندارد كه راه حق همين است و بيراهه را راه مىپندارد و همين وضعيّت ادامه دارد تا وقتى كه مرگ يكى از آنها فرا برسد و نزد پروردگار در روز قيامت حاضر شوند آنوقت مىفهمند كه عمرى گمراه بوده‌اند و در اثر القائات شيطان قرينشان ، حق را نشناخته‌اند ، آنوقت قرين خود را مخاطب قرار داده و با نفرت و تأذى از همنشينى با او به او مىگويد : اى كاش ميان من و تو به مقدار فاصله مغرب تا مشرق فاصله بود و من همنشين تو نبودم ، كه چه بد همنشينى هستى . و ظاهرا همنشينى با اين شياطين از همهء عذابهاى ديگر براى آنها تحمّل ناپذيرتر است .\r\nبه هر حال به آنها خطاب مىرسد ، امروز ديگر مانند دنيا نيست كه وقتى دشمنتان گرفتار بلا و مصيبتى مىشد تسلّى خاطر مىيافتيد ، و امروز از اينكه اين قرينهاى شما هم مانند شما در عذاب باشند ، سودى به حالتان ندارد ، چون اشتراك آنها با شما در امر عذاب و بودنشان در كنار شما ، خود عذابى ديگر براى شماست .\r\nامّا بعضى مفسّران « 1 » آيه را چنين معنا كرده‌اند كه : اين آرزويتان امروز سودى برايتان ندارد ، چون شما ستم كرديد و حقّتان همين است كه با آن قرينها در عذاب شريك باشيد .\r\n( 40 )  ( أَ فَأَنْتَ تُسْمِعُ الصُّمَّ أَوْ تَهْدِي الْعُمْيَ وَ مَنْ كانَ فِي ضَلالٍ مُبِينٍ )  : ( آيا تو مىتوانى كرها را بشنوانى و يا كوران و كسانى را كه در گمراهى آشكار هستند هدايت كنى ؟ )\r\n\r\n\r\n","description":"","footnote":"\r\n( 1 ) . تفسير روح المعانى ج 25\r\n","page_name":" 277 ","page_number":277},
  {"content":"\r\n\r\n( 41 )  ( فَإِمَّا نَذْهَبَنَّ بِكَ فَإِنَّا مِنْهُمْ مُنْتَقِمُونَ )  : ( پس اگر تو را هم از دنيا ببريم ما حتما از آنها انتقام مىگيريم )\r\n( 42 )  ( أَوْ نُرِيَنَّكَ الَّذِي وَعَدْناهُمْ فَإِنَّا عَلَيْهِمْ مُقْتَدِرُونَ )  : ( و در همين زندگى دنيا نيز قادريم ، آنچه را كه به آنها وعده داده‌ايم به تو نشان دهيم )\r\nدر اينجا به عنوان نتيجهء بحث سابق خطاب به رسولخدا مىفرمايد : تو نمىتوانى اين گونه افراد معارضى را كه خدا قرين شيطانى برايشان قرار داده ، هدايت كنى ، چون آنها مانند كرها و كورهايى هستند كه سخن حق و راه حق را درك نمىكنند در گمراهى واضحى قرار دارند منتها اين معنا را با استفهام انكارى بيان كرده و مىخواهد بفرمايد : تو خود را به جهت هدايت آنان زياده به زحمت نيافكن و بدان كه حتّى اگر تو را هم از دنيا ببريم ، ما از آنها حتما انتقام مىگيريم و نيز بر انتقام گرفتن قبل از وفات تو نيز قادريم ، پس اقتدار ما بر آنها تفوّق و غلبه دارد و معرضان كسانى هستند كه چشم و گوش و قلبى را كه خداوند براى هدايت بسوى توحيد به آنها افاضه كرده بود ، ضايع كرده و آن را معطّل گذاشتند و به همين جهت خداوند با عذاب خود از آنها انتقام مىكشد .\r\n( 43 )  ( فَاسْتَمْسِكْ بِالَّذِي أُوحِيَ إِلَيْكَ إِنَّكَ عَلى صِراطٍ مُسْتَقِيمٍ )  : ( پس تو به آنچه بسويت وحى شده متمسّك شو بدرستى كه تو بر صراط مستقيم هستى )\r\n( 44 )  ( وَ إِنَّهُ لَذِكْرٌ لَكَ وَ لِقَوْمِكَ وَ سَوْفَ تُسْئَلُونَ )  : ( و همانا قرآن ذكريست براى تو و قومت و به زودى باز خواست مىشويد )\r\n( 45 )  ( وَ سْئَلْ مَنْ أَرْسَلْنا مِنْ قَبْلِكَ مِنْ رُسُلِنا أَ جَعَلْنا مِنْ دُونِ الرَّحْمنِ آلِهَةً يُعْبَدُونَ )  : ( و از رسولانى كه قبل از تو فرستاده بوديم بپرس : آيا غير از خداى رحمان خدايانى قرار داده بوديم كه مردم آنها را بپرستند ؟ )\r\nدر اينجا به عنوان نتيجه همهء سخنان مذكور ، خطاب به رسول خدا مىفرمايد : به كتابى كه بر تو وحى شده متمسّك شو ، چون تو بر صراط مستقيم ثابت و پابرجا هستى ، راه روشنى كه هرگز سالكان خود را به بيراهه نمىكشاند و آنها را به سر منزل كمال و سعادت رهنمون مىشود و اين قرآنى كه به تو وحى شده ، ذكر و يادآورى خداست براى تو و\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nقومت و به زودى در روز قيامت ، از آن بازخواست مىشويد . در ادامه مىفرمايد : از رسولانى كه قبل از تو ارسال شده‌اند ، بپرس كه آيا ما براى آنها آلههء ديگرى به غير از خداى رحمان قرار داده بوديم كه آنها مردم را بسوى عبادت آن فرا بخوانند ؟ بعضى مفسرّان « 1 » سؤال مذكور را متوجه امّت آن انبياء دانسته‌اند و بعضى « 2 » ديگر سؤال مذكور را متوجه ارواح انبيائى دانسته‌اند كه حضرت رسول صلّى اللّه عليه و إله و سلم در شب معراج با آنان مواجه شد ، و در تأييد اين معناى اخير رواياتى نيز وجود دارد . « 3 »\r\n\r\n[ آيهء ( 56 - 46 ) آيات راجع به موسى عليه السّلام 
  ]\r\n( 46 )  ( وَ لَقَدْ أَرْسَلْنا مُوسى بِآياتِنا إِلى فِرْعَوْنَ وَ مَلَائِهِ فَقالَ إِنِّي رَسُولُ رَبِّ الْعالَمِينَ )  : ( و به تحقيق ما موسى را با آيات خود به سوى فرعون و درباريانش فرستاديم و او گفت : من فرستادهء پروردگار جهانيان هستم )\r\n( 47 )  ( فَلَمَّا جاءَهُمْ بِآياتِنا إِذا هُمْ مِنْها يَضْحَكُونَ )  : ( امّا زمانيكه آيات ما را برايشان آورد ، ناگهان از ديدن آنها به خنده در آمدند )\r\nمىفرمايد : سوگند مىخورم كه موسى عليه السّلام را همراه با آيات خود به سوى فرعون و جماعت درباريانش كه از مهابت ، چشمان خلق را پر مىكردند ، فرستاديم و او به آنها اعلام كرد كه من فرستادهء رب العالمين هستم و آمده‌ام تا شما را بشارت و انذار دهم ، امّا وقتى كه آيات و معجزات ما را كه دالّ بر رسالت او بود ، براى آنها ارائه كرد ، به منظور استهزاء و تحقير آيات ما ، شروع به خنده و تحقير و مسخرگى كردند .\r\n( 48 )  ( وَ ما نُرِيهِمْ مِنْ آيَةٍ إِلَّا هِيَ أَكْبَرُ مِنْ أُخْتِها وَ أَخَذْناهُمْ بِالْعَذابِ لَعَلَّهُمْ يَرْجِعُونَ )  : ( و ما هيچ آيتى به آنها ارائه نكرديم جز اينكه بزرگتر از آيت قبلى بود و آنها را به عذاب گرفتيم تا شايد بازگردند )\r\nيعنى آنها در حالى آيات ما را مسخره كردند كه هر يك از آنها در دلالت بر\r\n\r\n\r\n","description":"","footnote":"\r\n( 1 ) . تفسير مجمع البيان ج 9\r\n( 2 ) . تفسير روح المعانى ج 25\r\n( 3 ) . در كتاب احتجاج از قول امير المؤمنين على عليه السّلام روايتى آمده كه فرموده‌اند از رسولخدا صلّى اللّه عليه و إله و سلم در شب معراج با همه انبياء عظام ملاقات نموده و آنها بخشى از آيات و براهين الهى را براى وى به عنوان ارمغان بازگو نموده‌اند .\r\n","page_name":" 279 ","page_number":279},
  {"content":"\r\n\r\nحقّانيت رسالت و در اعجاز به حدّ كمال بود و هيچ نقص و قصورى در آن نبود ، بطوريكه هر يك از ديگرى كاملتر و واضحتر بود . و ما آنها را به عذاب دنيوى از قبيل قحطى ، كمى ميوه‌ها ، طوفان ، ملخ ، شپش ، قورباغه و . . . مبتلا كرديم تا شايد دست از استكبار بردارند و از لجبازى به سوى پذيرش حق و رسالت بازگردند .\r\n( 49 )  ( وَ قالُوا يا أَيُّهَا السَّاحِرُ ادْعُ لَنا رَبَّكَ بِما عَهِدَ عِنْدَكَ إِنَّنا لَمُهْتَدُونَ )  : ( گفتند :\r\nاى جادوگر ، پروردگار خود را به جهت آن عهدى كه به تو داده بخوان ، تا عذاب را از ما بردارد ، ما حتما به راه خواهيم آمد )\r\n( 50 )  ( فَلَمَّا كَشَفْنا عَنْهُمُ الْعَذابَ إِذا هُمْ يَنْكُثُونَ )  : ( امّا وقتى عذاب را از آنها برداشتيم ، دوباره پيمان شكنى كردند )\r\n( 51 )  ( وَ نادى فِرْعَوْنُ فِي قَوْمِهِ قالَ يا قَوْمِ أَ لَيْسَ لِي مُلْكُ مِصْرَ وَ هذِهِ الْأَنْهارُ تَجْرِي مِنْ تَحْتِي أَ فَلا تُبْصِرُونَ )  : ( و فرعون قوم خود را ندا داد كه اى مردم مصر آيا حكومت مصر از آن من نيست و اين نهرها از دامنه قصرم جريان ندارد ، پس آيا نمىبينيد ؟ )\r\n( 52 )  ( أَمْ أَنَا خَيْرٌ مِنْ هذَا الَّذِي هُوَ مَهِينٌ وَ لا يَكادُ يُبِينُ )  : ( آيا من بهترم ، يا اين مرد پستى كه قادر به بيان درست هم نيست ؟ )\r\n( 53 )  ( فَلَوْ لا أُلْقِيَ عَلَيْهِ أَسْوِرَةٌ مِنْ ذَهَبٍ أَوْ جاءَ مَعَهُ الْمَلائِكَةُ مُقْتَرِنِينَ )  : ( پس چرا دستبندى از طلا به او داده نشده و يا چرا ملائكه همراه او فرستاده نشده‌اند تا قرين و ياور او باشند ؟ )\r\nيعنى فرعونيان وقتى عذاب دنيوى را با چشم خود مىديدند ، با استهزاء و استكبار به حضرت موسى عليه السّلام مىگفتند : اى جادوگر بواسطهء آن عهدى كه پروردگارت به تو داده ، كه اگر ايمان بياوريم عذاب را از ما بردارد ، دعا كن تا عذاب از ما برداشته شود ، ما هم به وعدهء خود عمل مىكنيم و به راه هدايت و ايمان مىگرويم . امّا وقتى كه عذاب از آنها برداشته مىشد ، مجددا نقض عهد و خلف وعده مىكردند و ايمان نمىآوردند و فرعون كه عزّت و شوكت را منحصر در امور مادّى مىديد خطاب به قومش مىگفت : آيا\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nنمىبينيد كه حكومت مصر از آن من است و اين نهرها در دامنهء ملك من جريان دارد ؟\r\nپس با اين همه عظمت آيا من بهترم يا اين موسى كه مردى تهى دست و فقير و حقير است و حتّى نمىتواند مقصود خود را تفهيم كند ، چون موسى لكنتى در زبان داشت و مردى كم حرف بود ، به علاوه از نظر تعداد پيروان در اقليّت بود و از جهت مالى نيز ، مال و منالى نداشت و با اين نحو سخن فرعون مىخواست برترى خود را به موسى اثبات كند ، در ادامه فرعون براى احتجاج بر عدم رسالت موسى مىگويد : اگر موسى رسول بود و بر مردم سيادت و سرورى داشت بايد از جانب خدا دستبندى از طلا برايش افكنده مىشد و يا ملائكه‌اى براى تصديق رسالت با او همراه مىشدند . و همه اين سخنان از همان ديد مادّى صرف او نشأت مىگرفت .\r\n( 54 )  ( فَاسْتَخَفَّ قَوْمَهُ فَأَطاعُوهُ إِنَّهُمْ كانُوا قَوْماً فاسِقِينَ )  : ( پس فرعون قوم خود را خوار و زبون كرده و در نتيجه از او اطاعت كردند ، براستى آنها مردمى فاسق بودند )\r\n( 55 )  ( فَلَمَّا آسَفُونا انْتَقَمْنا مِنْهُمْ فَأَغْرَقْناهُمْ أَجْمَعِينَ )  : ( و همين كه ما را به خشم آوردند ، از آنها انتقام گرفتيم و همه آنان را غرق نموديم )\r\n( 56 )  ( فَجَعَلْناهُمْ سَلَفاً وَ مَثَلًا لِلْآخِرِينَ )  : ( پس آنها را سلف و مثلى براى سايرين نموديم )\r\nيعنى فرعون با اين سخنان قوم خود را فريب داد و عقلشان را دزديد و آنها را به اطاعت خود وادار كرد و آنها هم از او پيروى كردند چون مردمى خارج از روش بندگى و عبوديّت بودند و اين روش و سنّت جارى بين امّتهاست كه از پادشاهان و رؤساى خود پيروى مىكنند . و از هدايت پروردگارشان غافل مىشوند و مستحقّ عذاب مىگردند ، و در كلام فرعون عوام فريبى و خدعه‌اى وجود دارد كه مخفى نيست ، مثلا اشاره به نعمات خود مىكند اما از منعم آن نعمات تغافل مىورزد و نام نمىبرد . و كرامت خود را با وسعت ملك خود اثبات مىكند با اينكه قصرهاى سر به فلك كشيدهء او فقط بر اساس سعى كوشش قوم او بنا شده بود ، و آنچه را موسى آورده بود به جاى آنكه با عقيده سست ساختگى خود مقايسه كند ، آن را با ملك خود مقايسه مىكند و خيريّت و كمال را براى مال در نظر مىگيرد و همهء توجه خود را معطوف طلا و زينت دينوى\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nمىكند ، با اينكه اينها همه جز يك وسيلهء آزمايش نيست . به هر حال مىفرمايد : وقتى فرعونيان با فسوق و گمراهى خود ، ما را به خشم آوردند ، از آنها انتقام گرفتيم و همهء آنها را غرق كرديم ، ( البته خشم در مورد خداى تعالى به معناى ارادهء عقوبت است ) و آنها را سلف ديگران قرار داديم ، يعنى فرعونيان قبل از ديگران وارد آتش جهنم مىشوند چون در امر گناه و معصيت زياده‌روى كردند و از روش بندگى عدول نمودند و نيز آنها را مثل و مايهء عبرت آيندگان قرار داديم تا آنها از سرنوشت ايشان عبرت بگيرند .\r\n\r\n[ آيهء ( 65 - 57 ) دربارهء عيسى عليه السّلام و علم به قيامت 
  ]\r\n( 57 )  ( وَ لَمَّا ضُرِبَ ابْنُ مَرْيَمَ مَثَلًا إِذا قَوْمُكَ مِنْهُ يَصِدُّونَ )  : ( و چون عيسى بن مريم مثل زده شود ، ناگهان قوم تو جنجال به راه مىاندازند )\r\n( 58 )  ( وَ قالُوا أَ آلِهَتُنا خَيْرٌ أَمْ هُوَ ما ضَرَبُوهُ لَكَ إِلَّا جَدَلًا بَلْ هُمْ قَوْمٌ خَصِمُونَ )  :\r\n( و مىگويند : آيا خدايان ما بهتر است يا عيسى ؟ اين مثل را جز به منظور جدل ، نزدند بلكه اينان مردمى بسيار خصومت پيشه‌اند )\r\n( 59 )  ( إِنْ هُوَ إِلَّا عَبْدٌ أَنْعَمْنا عَلَيْهِ وَ جَعَلْناهُ مَثَلًا لِبَنِي إِسْرائِيلَ )  : ( او نبود جز بنده‌اى كه ما بر او انعام كرديم و او را مثلى براى بنى اسرائيل قرار داديم )\r\nدر اين آيات راجع به جدال مردم دربارهء حضرت عيسى بحث مىكند ، و مراد از مثلى كه دربارهء عيسى زده شد ، آيات سورهء مريم است . و سياق آيات مذمّت قريش مىباشد ، چون ظاهرا قريش وقتى داستان عيسى عليه السّلام در سورهء مريم را شنيدند آن را مسخره كردند و يا از آن اعراض نمودند و با تمسّك به گفته نصارى كه عيسى را فرزند خدا مىدانستند ، گفتند : خدايان ما بهتر از مسيح است و اين نوع جدال آنها پست‌ترين نوع جدالهاست ، چون گويا خواسته‌اند بگويند ما به اوصافى كه قرآن براى مسيح آورده اعتنايى نداريم و اگر مسيح قابل اعتنايى باشد ، مسيح مورد نظر نصارى است كه آن هم از خدايان ما پايينتر و پست‌تر است . و با اين روش از راه جدل خواسته‌اند اوصاف قرآن و مثل مذكور در آن را باطل كنند هر چند كه حق باشد ، چون اينها مردمى ثابت در خصومت و مصرّ در دشمنى و جدال بودند . و نشانهء اين خصومت اين است كه وقتى\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nرسولخدا عليه السّلام آيهء  ( إِنَّكُمْ وَ ما تَعْبُدُونَ مِنْ دُونِ اللَّهِ حَصَبُ جَهَنَّمَ  « 1 » شما و هر چه مىپرستيد هيزم جهنم هستيد ) ، را براى قريش تلاوت كرد ، به سختى در خشم شدند و ابن الزبعرى گفت : چگونه چنين امرى ممكن است با اينكه عيسى بن مريم هم معبود مردم است و ملائكه نيز معبود هستند آيا آنها هم هيزم جهنم هستند ؟ و مشركين از اين احتجاج خرسند شدند و خنديدند ، در همين هنگام آيه  ( إِنَّ الَّذِينَ سَبَقَتْ لَهُمْ مِنَّا الْحُسْنى أُولئِكَ عَنْها مُبْعَدُونَ  « 2 » بدرستى كسانى كه از جانب ما سرنوشت خير و نيكى برايشان حتمى شده از آتش دوزخ به دورند ) « 3 » نازل شد .\r\nبه هر جهت خداوند در پاسخ به سخن آنها كه عيسى را مطابق قول نصارى پسر خدا دانسته و مىپرستيدند ، مىفرمايد : جز اين نيست كه عيسى بنده‌اى از بندگان ماست كه ما به او انعام كرديم و او را بواسطه روح القدس تأييد نموديم و معجزات آشكارى به دست او ظاهر كرديم و او را آيتى عجيب از آيات الهى قرار داديم كه نامش مانند مثلهاى جارى بر سر زبانهاست ، كه بوسيله او حق براى بنى اسرائيل آشكار شد .\r\nو اين سخن ردّ گفتار آنهاست كه مسيح را إله و معبود نصارى فرض كرده و آلههء خود را برتر از او دانستند ، چون مسيح اصولا إله نبود تا اينها در مقام مقايسه الوهيّت او با آلههء خود برآيند ، بلكه او فقط بنده‌اى از بندگان خدا بود كه خداوند منصب نبوّت و تأييد قدسى به او انعام كرده بود .\r\n( 60 )  ( وَ لَوْ نَشاءُ لَجَعَلْنا مِنْكُمْ مَلائِكَةً فِي الْأَرْضِ يَخْلُفُونَ )  : ( و اگر بخواهيم مىتوانيم بعضى از شما را چون ملائكه‌اى در زمين قرار دهيم كه نسل به نسل جانشين يكديگر شوند )\r\nچون بت پرستان كمالات و معجزات عيسى را بعيد مىشمردند و مىانديشيدند كه اين قبيل معجزات فقط مختّص به ملائكه است و محال است يك انسان داراى اين\r\n\r\n\r\n","description":"","footnote":"\r\n( 1 ) . سوره انبياء آيه 98\r\n( 2 ) . سوره انبياء آيه 101\r\n( 3 ) . تفسير كشّاف ج 4 به نقل از ابن عباس\r\n","page_name":" 283 ","page_number":283},
  {"content":"\r\n\r\nكمالات باشد ، آيه شريفه مىخواهد اين استبعاد را بر طرف سازد و بفرمايد كه خداوند مىتواند بشرى را آنچنان تزكيه كند و او را از لوث گناهان پاك سازد كه باطنش چون باطن ملائكه شود و ظاهرش ظاهر انسان باشد و با ساير انسانها در روى زمين زندگى كند و قادر به توالد و تناسل باشد و در عين حال اعمالى كه از ملائكه صادر مىشود از او نيز ظاهر شود و اين امر ، انقلاب ماهيّت نيست تا امرى محال باشد ، بلكه نوعى تكامل وجوديست . امّا بعضى مفسّران « 1 » آيه را چنين معنا كرده‌اند كه : اگر ما بخواهيم مىتوانيم همه شما انسانها را هلاك كنيم و به جاى شما ملائكه را در زمين سكونت دهيم تا زمين را آباد كنند و نسلى جانشين نسل ديگر شوند .\r\n( 61 )  ( وَ إِنَّهُ لَعِلْمٌ لِلسَّاعَةِ  « 2 »  فَلا تَمْتَرُنَّ بِها وَ اتَّبِعُونِ هذا صِراطٌ مُسْتَقِيمٌ )  : ( و به درستى كه سرگذشت عيسى نسبت به قيامت علم آور است پس مبادا در امر قيامت شك كنى ، و مرا پيروى كن كه اين صراط مستقيم است )\r\nيعنى عيسى وسيله‌اى براى علم يافتن به قيامت است ، چون هم خودش بدون پدر خلق شد و هم اينكه مردگان را زنده مىكرد و هر دوى اين موارد بر امكان زنده شدن اموات در قيامت و مسأله بعث دلالت مىكنند ، پس به هيچ وجه در مسأله معاد شك نكنيد ، بعضى مفسّران « 3 » اين آيه را اينطور معنا كرده‌اند كه عيسى عليه السّلام يكى از دلايل نزديك شدن قيامت است ، زيرا عيسى قبل از قيامت در زمان ظهور قائم آل محمد ( عج ) به زمين نازل مىشود . و آنگاه مىفرمايد از هدايت من و يا شرع يا رسول من پيروى كنيد كه اين صراط مستقيم و راه آشكاريست كه سالكان خود را به قصد سعادت و كمال مىرساند . اين فراز آخر احتمالا گفته خداوند و يا رسولخدا صلّى اللّه عليه و إله و سلم است .\r\n( 62 )  ( وَ لا يَصُدَّنَّكُمُ الشَّيْطانُ إِنَّهُ لَكُمْ عَدُوٌّ مُبِينٌ )  : ( و شيطان شما را از اين صراط\r\n\r\n\r\n","description":"","footnote":"\r\n( 1 ) . تفسير مجمع البيان ج 9 - در واقع در تفسير مجمع البيان ( من ) در كلمهء ( منكم ) معناى بدليّت را مىرساند امّا مطابق تفسير الميزان ( من تبعيضيه ) است .\r\n( 2 ) . احتمالا عيسى چون زنده است ساعة قيام قائم آل محمد را ميداند نه ساعت قيامت را زيرا ساعة قيامت منحصر به حق سبحانه است . ( مصحح )\r\n( 3 ) . تفسير مجمع البيان ج 9\r\n","page_name":" 284 ","page_number":284},
  {"content":"\r\n\r\nمانع نشود ، همانا او براى شما دشمنى آشكار است )\r\nادامه گفتار رسولخدا صلّى اللّه عليه و إله و سلم و يا خداوند تعالى است كه مىفرمايد : مواظب باشيد شيطان شما را از صراط مستقيم باز ندارد ، چون او براى شما دشمنى ظاهر العداوت است كه دشمنى و مخالفت خود را با انسان از همان ابتداى خلقت او آشكار كرد .\r\n( 63 )  ( وَ لَمَّا جاءَ عِيسى بِالْبَيِّناتِ قالَ قَدْ جِئْتُكُمْ بِالْحِكْمَةِ وَ لِأُبَيِّنَ لَكُمْ بَعْضَ الَّذِي تَخْتَلِفُونَ فِيهِ فَاتَّقُوا اللَّهَ وَ أَطِيعُونِ )  : ( و زمانيكه عيسى با معجزات آشكار آمد ، فرمود :\r\nمن براى شما حكمت آورده‌ام و آمده‌ام تا بخشى از آنچه را در آن اختلاف داريد برايتان بيان كنم ، پس از خدا پروا كنيد و از من پيروى نماييد )\r\n( 64 )  ( إِنَّ اللَّهَ هُوَ رَبِّي وَ رَبُّكُمْ فَاعْبُدُوهُ هذا صِراطٌ مُسْتَقِيمٌ )  : ( بدرستى كه خدا تنها پروردگار من و شماست پس فقط او را بپرستيد كه اين است صراط مستقيم )\r\nوقتى عيسى عليه السّلام با معجزات فرستاده شد ، به مردم گفت : من براى شما حكمت و معارف حقّهء الهى و اخلاق فاضله را آورده‌ام و آمده‌ام تا براى شما حكم حوادث و افعالى را كه دربارهء آن اختلاف مىكنيد ، بيان كنم ، پس از خدا بترسيد و از مقام او پروا داشته باشيد و از من در امر رسالتم پيروى كنيد و همين عبارت مىفهماند كه آنحضرت غير از رسالت ادّعايى نداشته .\r\n( 65 )  ( فَاخْتَلَفَ الْأَحْزابُ مِنْ بَيْنِهِمْ فَوَيْلٌ لِلَّذِينَ ظَلَمُوا مِنْ عَذابِ يَوْمٍ أَلِيمٍ )  :\r\n( پس گروهها در بين خود اختلاف كردند و واى بر كسانى كه ستم كردند از عذاب روزى دردناك\r\nيعنى مردم و دسته جات مختلفى كه عيسى عليه السّلام بسوى آنان فرستاده شده بود دربارهء او اختلاف كردند ، بعضى به او كافر شدند ، بعضى به او ايمان آوردند امّا راه غلّو و زياده روى را پيمودند و از همينها برخى عيسى را خود خدا و بعضى فرزند خدا دانستند ، و بعضى ديگر او و مادرش را معبود دانستند و عدّه‌اى نيز راه ميانه روى و اعتدال را پيمودند و او را مسيح پسر مريم و فرستاده خدا پنداشتند . كه از ميان اينها قول حق همان راه اعتدال و ميانه بود كه خود عيسى عليه السّلام نيز به آن فرمان مىداد .\r\nآنگاه در مقام تهديد ساير احزاب ( كافران به او و غاليان در حق او ) مىفرمايد : واى\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nبر ستمكاران از عذاب روز قيامت كه روزى دردآور است .\r\n\r\n[ آيهء ( 78 - 66 ) بيان اينكه در قيامت غير از متقيّن همه دوستان با يكديگر دشمن مىشوند 
  ]\r\n( 66 )  ( هَلْ يَنْظُرُونَ إِلَّا السَّاعَةَ أَنْ تَأْتِيَهُمْ بَغْتَةً وَ هُمْ لا يَشْعُرُونَ )  : ( آيا فقط منتظر همينند كه قيامت ناگهانى و در حالتى كه از آن بىخبرند به سروقتشان آيد ؟ )\r\nيعنى اين كفّار با كفر و تكذيبشان به آيات الهى ، انتظار نمىكشند مگر آمدن قيامت را كه به طور ناگهانى سر مىرسد و در حالى آنها را فرا مىگيرد كه ايشان به علّت اشتغال به امور دنيوى بكلّى از آن غافل هستند ، و در اين كلام كنايه‌اى وجود دارد كه اين كفّار اعتنايى به ايمان به حق ندارند و سرنوشتى جز عذاب قيامت در انتظارشان نيست .\r\n( 67 )  ( الْأَخِلَّاءُ يَوْمَئِذٍ بَعْضُهُمْ لِبَعْضٍ عَدُوٌّ إِلَّا الْمُتَّقِينَ )  : ( دوستان صميمى در آن روز دشمن يكديگرند ، مگر پرهيزگاران )\r\n( خليل ) يعنى دوستى كه حاجت دوست خود را بر مىآورد . و مراد از ( اخلاء ) مطلق كسانيست كه به يكديگر محبّت مىكنند ، چه اهل تقوى ، كه به خاطر خدا با يكديگر محبّت مىكنند و چه اهل دنيا كه دوستىشان بخاطر منافع مادّيست ، امّا در قيامت همه دوستيها مبدّل به دشمنى مىشود ، غير از دوستى اهل تقوى چون آنها به خاطر خدا به هم محبّت مىكردند و هر يك ديگرى را بر نيكى و تقوى و التزام به احكام و حدود الهى مساعدت مىنمود ، امّا در مورد دوستى اهل دنيا بايد گفت مساعدت دوستان وقتى در غير رضاى خدا باشد در حقيقت كمك به بدبختى و شقاوت و عذاب دائمى است به همين دليل هم در آخرت از اين دوستى پشيمان مىشوند و مىگويند  ( يا وَيْلَتى لَيْتَنِي لَمْ أَتَّخِذْ فُلاناً خَلِيلًا  « 1 » اى واى بر من كاش فلانكس را به دوستى نمىگرفتم )\r\n( 68 )  ( يا عِبادِ لا خَوْفٌ عَلَيْكُمُ الْيَوْمَ وَ لا أَنْتُمْ تَحْزَنُونَ )  : ( اى بندگان من امروز هيچ ترس و اندوهى برايتان نيست )\r\n( 69 )  ( الَّذِينَ آمَنُوا بِآياتِنا وَ كانُوا مُسْلِمِينَ )  : ( كسانى كه به آيات ما ايمان آورده و تسليم ما شدند )\r\n\r\n\r\n","description":"","footnote":"\r\n( 1 ) . سوره فرقان آيه 29\r\n","page_name":" 286 ","page_number":286},
  {"content":"\r\n\r\n( 70 )  ( ادْخُلُوا الْجَنَّةَ أَنْتُمْ وَ أَزْواجُكُمْ تُحْبَرُونَ )  : ( داخل بهشت شويد ، و خودتان و همسرانتان به سرور پردازيد )\r\n( 71 )  ( يُطافُ عَلَيْهِمْ بِصِحافٍ مِنْ ذَهَبٍ وَ أَكْوابٍ وَ فِيها ما تَشْتَهِيهِ الْأَنْفُسُ وَ تَلَذُّ الْأَعْيُنُ وَ أَنْتُمْ فِيها خالِدُونَ )  : ( در بهشت قدحها از طلا و تنگها برايشان در گردش است و هر چه نفس ميل كند و چشم لذت ببرد وجود دارد و شما در آنجا جاودانه‌ايد )\r\n( 72 )  ( وَ تِلْكَ الْجَنَّةُ الَّتِي أُورِثْتُمُوها بِما كُنْتُمْ تَعْمَلُونَ )  : ( و اين بهشتى است كه شما به جهت اعمالتان آن را به ارث برديد )\r\n( 73 )  ( لَكُمْ فِيها فاكِهَةٌ كَثِيرَةٌ مِنْها تَأْكُلُونَ )  : ( برايتان در بهشت ميوه‌هاى بسياريست كه از آن تناول مىكنيد )\r\nيعنى در قيامت خداوند به متقيّن خطاب مىكند و آنها را از هر ناملايم احتمالى و يا قطعى ايمنى مىبخشد و مىفرمايد : از اين پس نه خوفى خواهيد داشت و نه اندوهى .\r\nآنگاه در وصف متّقين مىفرمايد : آنها كسانى هستند كه به آيات دالّ بر وجود خدا ، يعنى پيامبر ، كتاب آسمانى ، معجزه و . . . ايمان آوردند و تسليم اراده و اوامر خداى متعال شدند .\r\nسپس به اين مؤمنان و اهل تقوى خطاب مىرسد كه شما و همسران مؤمنه دنيائيتان وارد بهشت شويد و در آنجا مسرور و متنعّم باشيد ، آن چنانچه آثار فرح و تنعّم در چهره شما نمودار باشد و بهترين صورت را داشته باشيد . آنگاه به منظور تكريم و احترام مىفرمايد در آنجا با انواع اطعمه و اشربه در كاسه‌ها و كوزه‌ها در اطرافشان از آنها پذيرايى مىشود و آنچه را دلهايشان هوس كند و ميل نمايد و آنچه را كه ديده‌هايشان از آن متلذّذ شود در آنجا برايشان مهيّاست ( و اين عبارت كوتاه و موجز شامل تمام نعمات بهشتى مىشود ) و در مقام بشارت و براى تكميل لذّت روحى آنها مىفرمايد شما در اين بهشت جاودان خواهيد بود و اين بشارت نهايت لذّت را براى آنها دارد ، چون اگر انسان در بهترين نعمات غوطه‌ور باشد امّا احتمال دهد كه روزى آنها را از دست مىدهد ، همين احتمال مانع از تلذّذ كامل او مىشود .\r\nدر ادامه خطاب مىرسد كه اين بهشتى كه شما آن را از كفّار به ارث برديد ( چون اگر\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nآنها هم ايمان داشته و عمل صالح مىكردند وارد بهشت مىشدند ) به جهت اعمال شايسته‌اى است كه در دنيا انجام داديد و در بهشت انواع نعمتها و ميوه‌ها را خواهيد داشت كه هر قدر هم از آن تناول كنيد ، تمام نمىشود و تازه بخشى از آن را خورده‌ايد ، پس نعمات بهشتى شما غير منقطع و دائمى است .\r\n( 74 )  ( إِنَّ الْمُجْرِمِينَ فِي عَذابِ جَهَنَّمَ خالِدُونَ )  : ( همانا گنه كاران در عذاب جهنم جاودانند )\r\n( 75 )  ( لا يُفَتَّرُ عَنْهُمْ وَ هُمْ فِيهِ مُبْلِسُونَ )  : ( و هيچ تخفيفى برايشان نيست و از نجات مأيوسند )\r\n( 76 )  ( وَ ما ظَلَمْناهُمْ وَ لكِنْ كانُوا هُمُ الظَّالِمِينَ )  : ( و ما به ايشان ستم نكرديم ، ليكن آنها خودشان ستمگر بودند )\r\nدر اين آيات به وضع گنه كاران و كفّار مىپردازد و مىفرمايد : در قيامت مجرمان به جهت اعمال پليدشان در عذاب جهنم جاودانه‌اند و هيچ تخفيف و تقليلى در عذابشان نيست و آنها از رحمت خدا و از بيرون رفتن از جهنم مأيوسند .\r\nو اين سرنوشت ظلمى از ناحيه ما نسبت به آنها نيست ، چون آنان خودشان ستمگر بودند و با اعمالشان خود را وارد اين شقاوت و عذاب كردند .\r\nزيرا شرك ، ظلم به مقام ربوبى است ، خواه شرك به معناى اتّخاذ شريك براى خداى سبحان باشد و خواه به صورت اطاعت از غير خدا در احكام و قوانين تشريعى ، و كفر نيز ظلم محسوب مىشود ، چون كفر پوشاندن حقّ است و ارتكاب گناهان نيز ظلم به نفس است ، و كوتاهى در عبادات نيز ظلم به حقّ آن معبوديست كه خلق را براى عبادت خود آفريده است .\r\n( 77 )  ( وَ نادَوْا يا مالِكُ لِيَقْضِ عَلَيْنا رَبُّكَ قالَ إِنَّكُمْ ماكِثُونَ )  : ( و ندا كردند كه اى مالك دوزخ ، پروردگارت را بخوان تا مرگ ما را برساند ، مىگويد : شما تا ابد زنده‌ايد )\r\n( 78 )  ( لَقَدْ جِئْناكُمْ بِالْحَقِّ وَ لكِنَّ أَكْثَرَكُمْ لِلْحَقِّ كارِهُونَ )  : ( به تحقيق حق را برايتان آورديم ولى بيشترتان نسبت به آن كراهت داشتيد )\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nيعنى اهل جهنّم چون از دعاى خود نااميد هستند و در آنجا از خدايشان محجوبند  ( كَلَّا إِنَّهُمْ عَنْ رَبِّهِمْ يَوْمَئِذٍ لَمَحْجُوبُونَ  « 1 » ) از دربان دوزخ مىخواهند كه دعا كند تا خدا مرگ آنها را برساند و از عذاب نجات يابند . و اين گفتار آنها حاكى از آن است كه همانطور كه در دنيا مرگ را نابودى و بطلان مىدانستند در اينجا نيز هنوز حقيقت مرگ و زندگى را نفهميده‌اند و فكر مىكنند اگر بميرند از عذاب رها مىشوند . در حالى كه مرگ انهدام و نابودى نيست بلكه انتقال از سرايى به سراى ديگر است . به همين دليل مالك دوزخ به آنها خطاب مىكند ، كه شما در همين زندگى شقاوت بار و در اين عذاب اليم جاودانه خواهيد بود ، چون ما ملائكه الهى از جانب او براى شما انسانها حق را آورديم امّا بيشتر شما ( كه همان مجرمان باشند ) از حق كراهت داشتيد . پس حق ملاك سعادت است امّا آنها حق را نمىپسنديدند چون با تمايلات و شهوات نفسانى آنها در تصادم و تضاد بود .\r\n\r\n[ آيهء ( 89 - 79 ) احتجاج بر وحدانيّت خداوند در ربوبيّت 
  ]\r\n( 79 )  ( أَمْ أَبْرَمُوا أَمْراً فَإِنَّا مُبْرِمُونَ )  : ( بلكه ميثاقى را محكم كردند ، ما نيز كيد خود را بر عليه آنان محكم مىكنيم )\r\n( 80 )  ( أَمْ يَحْسَبُونَ أَنَّا لا نَسْمَعُ سِرَّهُمْ وَ نَجْواهُمْ بَلى وَ رُسُلُنا لَدَيْهِمْ يَكْتُبُونَ )  : ( و يا پنداشته‌اند كه ما سرّ و نجواى آنان را نمىشنويم بله مىشنويم و فرستادگان ما نزد آنها هستند و مىنويسند )\r\nمىفرمايد بلكه كفّار نقشه‌اى را كه عليه تو ( رسولخدا صلّى اللّه عليه و إله و سلم ) كشيدند محكم كردند ، ما هم نقشهء خود را بر عليه آنها محكم خواهيم كرد . « 2 » شايد مىپندارند ما سخنان بيخ گوشى و اسرارى را كه در دل خود مخفى مىكنند ، نمىشنويم و از آن بىخبريم ؟ در حالى كه ما سرّ و نجواى آنها را مىشنويم و ملائكه و فرستادگان ما موكّل بر آنها هستند و اعمال آنان را مىنويسند و حفظ مىكنند .\r\n\r\n\r\n","description":"","footnote":"\r\n( 1 ) . سوره مطففّين آيه 15\r\n( 2 ) . مضمون اين آيه شبيه آيه 42 سوره طور است كه مىفرمايد  ( أَمْ يُرِيدُونَ كَيْداً فَالَّذِينَ كَفَرُوا هُمُ الْمَكِيدُونَ )  .\r\n","page_name":" 289 ","page_number":289},
  {"content":"\r\n\r\n( 81 )  ( قُلْ إِنْ كانَ لِلرَّحْمنِ وَلَدٌ فَأَنَا أَوَّلُ الْعابِدِينَ )  : ( بگو اگر خداى رحمان فرزندى داشت ، قبل از هر كس من او را مىپرستيدم ) « 1 »\r\n( 82 )  ( سُبْحانَ رَبِّ السَّماواتِ وَ الْأَرْضِ رَبِّ الْعَرْشِ عَمَّا يَصِفُونَ )  : ( ولى منزّه است پروردگار آسمانها و زمين و پروردگار عرش ، از آنچه اينها در توصيفش مىگويند )\r\nدر اين آيه الوهيّت فرزند را از راه ابطال وجود فرزند و عدم پرستش او از ناحيه پيامبر ابطال مىكند . مىفرمايد : به اينها بگو اگر مطابق پندار شما براى خداى رحمان فرزندى مىبود ، من اوّلين كسى بودم كه او را مىپرستيدم و حقّ فرزنديش را اداء مىكردم ، چون اگر فرزندى براى او بود ، قهرا هم سنخ خدا بود ، امّا وجود فرزند براى خدا محال است ، لذا چنين فرزندى وجود ندارد و من نيز كسى را به عنوان فرزند خدا نمىپرستم ، منزّه است خدا از آن شركى كه به او نسبت مىدهند ، او كه پروردگار آسمانها و زمين ( يعنى مجموعه عالم مشهود ) است كه همان عرش سلطنت و ملك خداست كه مسلّط بر آن است و امور را از آن ناحيه تدبير مىكند .\r\n( 83 )  ( فَذَرْهُمْ يَخُوضُوا وَ يَلْعَبُوا حَتَّى يُلاقُوا يَوْمَهُمُ الَّذِي يُوعَدُونَ )  : ( پس آنها را رها كن تا در اباطيل خود فرو روند و سرگرم باشند ، تا روزى را كه وعده داده شده‌اند ديدار كنند )\r\nدر اين آيه اجمالا كفار را تهديد مىكند و خطاب به رسولخدا صلّى اللّه عليه و إله و سلم مىفرمايد : آنها را رها كن و از ايشان اعراض نما تا در اباطيل و پندارهاى خود فرو روند و در دنياى خود به بازى و سرگرمى مشغول بوده و از انديشيدن دربارهء آينده خود غافل باشند تا ناگهان آن روزى كه آنها را از عذاب آن برحذر مىداشتى ، دريابند ، و آن روز قيامت است .\r\n( 84 )  ( وَ هُوَ الَّذِي فِي السَّماءِ إِلهٌ وَ فِي الْأَرْضِ إِلهٌ وَ هُوَ الْحَكِيمُ الْعَلِيمُ )  : ( اوست آنكه در آسمانها و زمين معبود است و او حكيم داناست )\r\n\r\n\r\n","description":"","footnote":"\r\n( 1 ) . در كتاب احتجاج از على عليه السّلام روايت شده كه كلمه ( عابدين ) در اين آيه به معناى ( جاحدين ) يعنى منكرين مىباشد . كه در اين صورت تأويل آيه ضد ظاهر آن است ( يعنى اگر خدا فرزندى داشته باشد من اولين منكر او خواهم بود )\r\n","page_name":" 290 ","page_number":290},
  {"content":"\r\n\r\nيعنى خداى تعالى وجود بسيطى است كه هم در آسمانها مستحقّ عبادت است و هم در زمين پس عبادت تنها مستحقّ اوست ، لذا هيچ عبادت و اطاعتى براى غير او ، از بتهاى بشرى و احكام آنها ، جايز نيست . لذا او يگانه معبود و ربّ در عالم وجود است و لازمهء اين ربوبيّت داشتن علم و حكمت مىباشد .\r\n( 85 )  ( وَ تَبارَكَ الَّذِي لَهُ مُلْكُ السَّماواتِ وَ الْأَرْضِ وَ ما بَيْنَهُما وَ عِنْدَهُ عِلْمُ السَّاعَةِ وَ إِلَيْهِ تُرْجَعُونَ )  : ( مبارك و پر خير است آن كسى كه ملك آسمانها و زمين و آنچه ميان آنهاست از آن اوست و علم قيامت فقط نزد او مىباشد و بازگشت همه بسوى اوست )\r\nاين آيه در مقام ثنا و ستايش الهى است به جهت اينكه خدا مصدر خير كثير است . و هر يك از سه صفتى كه در آيه ذكر شده ، به تنهايى حجّتى مستقل بر توحيد ربوبيّت خداست ، چون ملك مطلق لازمه‌اش تدبير مطلق است . و علم قيامت هم كه منزل نهايى تمام موجودات است ، فقط در نزد خالق و مدبّر آنهاست كه تدبير همه آنها بدست اوست و همگى در نهايت براى حساب و جزا كه آخرين مرحله تدبير است ، بسوى او باز مىگردند پس كسى كه ملك مطلق و علم به قيامت و رجوع خلايق به نزد اوست ، ربوبيّت هم فقط از آن اوست .\r\n( 86 )  ( وَ لا يَمْلِكُ الَّذِينَ يَدْعُونَ مِنْ دُونِهِ الشَّفاعَةَ إِلَّا مَنْ شَهِدَ بِالْحَقِّ وَ هُمْ يَعْلَمُونَ )  : ( و معبودهايى كه به جاى خدا عبادت مىكنند ، مالك شفاعت آنها نيستند ، تنها كسانى مىتوانند شفاعت كنند كه به دين حق شهادت داده و علم به اعمال خلق داشته باشند )\r\nيعنى كسانى كه به غير خدا معبودهايى را مىپرستيدند ( مانند ملائكه ، جن و بشر و . . ) بايد بدانند كه غير از خدا هيچ معبودى ، مالك شفاعت نيست . مگر كسى كه معترف به توحيد باشد و به حقيقت به اعمال كسانى كه مىخواهد آنها را شفاعت كند ، آگاه باشد پس هيچ شفاعتى نيست جز براى اهل توحيدى كه حق را از روى بصيرت و يقين و با كمال اخلاص دريافته و علم به اعمال شفاعت خواهان داشته باشند . « 1 »\r\n\r\n\r\n","description":"","footnote":"\r\n( 1 ) . مسأله شفاعت از ضروريات مذهب شيعه است و دو قسم شفاعت داريم : كبرى و صغرى ،\r\n","page_name":" 291 ","page_number":291},
  {"content":"\r\n\r\nو اين آيه تصريح دارد كه شفاعتى در كار هست همچنانكه در آيات ديگر مىفرمايد  ( يَوْمَئِذٍ لا تَنْفَعُ الشَّفاعَةُ إِلَّا مَنْ أَذِنَ لَهُ الرَّحْمنُ وَ رَضِيَ لَهُ قَوْلًا  « 1 » )\r\nو يا  ( وَ لا يَشْفَعُونَ إِلَّا لِمَنِ ارْتَضى  « 2 » )\r\n( 87 )  ( وَ لَئِنْ سَأَلْتَهُمْ مَنْ خَلَقَهُمْ لَيَقُولُنَّ اللَّهُ فَأَنَّى يُؤْفَكُونَ )  : ( و اگر از آنها بپرسى چه كسى ايشان را آفريده ، هر آينه مىگويند : اللّه ، پس به كجا منحرف مىشوند ؟ )\r\nيعنى مشركان به خالقيّت خدا اعتراف دارند ، در حالى كه خلق از تدبير جدا نيست لذا بايد اعتراف كنند كه تنها معبود و خالق مدبّر عالم اللّه است ، پس از راه حق به كجا منحرف مىشوند و چرا بسوى باطل ( شرك ) ميل مىكنند ؟\r\n( 88 )  ( وَ قِيلِهِ يا رَبِّ إِنَّ هؤُلاءِ قَوْمٌ لا يُؤْمِنُونَ )  : ( و علم به سخن پيامبر كه گفت :\r\nپروردگارا اينها مردمى هستند كه ايمان نمىآورند ، نيز در نزد خداست )\r\nاين عبارت عطف به عبارت  ( وَ عِنْدَهُ عِلْمُ السَّاعَةِ )  در آيه 85 است .\r\nيعنى نزد خداست علم قيامت و علم به سخن پيامبر صلّى اللّه عليه و إله و سلم كه گفت : پروردگارا اين قوم من ايمان نمىآورند .\r\n( 89 )  ( فَاصْفَحْ عَنْهُمْ وَ قُلْ سَلامٌ فَسَوْفَ يَعْلَمُونَ )  : ( پس از ايشان درگذر و با آنها وداع كن كه به زودى خواهند دانست )\r\nاين آيه تهديد و وعيدى است نسبت به كفار و تسلّى براى رسولخدا است و در آن به رسولخدا صلّى اللّه عليه و إله و سلم دستور مىدهد كه از آنان اعراض كند و با اين كلام آنحضرت را از ايمان آنها مأيوس مىكند و مىفرمايد : با آنها وداع كن ، يعنى ترك مخاصمه و جدال نما چون آنها هرگز ايمان‌آور نيستند امّا به زودى در قيامت حقيقت امر را خواهند فهميد .\r\n\r\n\r\n","description":"","footnote":"\r\nشفاعت كبرى خاصّ پيامبر صلّى اللّه عليه و إله و سلم و اهل بيت او ( عليهم السلام ) است همچنانكه مقام محمود در سورهء اسراء  ( عَسى أَنْ يَبْعَثَكَ رَبُّكَ مَقاماً مَحْمُوداً )  را به آن تفسير كرديم اما شفاعت صغرى و يا شفاعت خاصّه از آن انبياء قرآن ، مؤمنين ، علما و شهدا و . . . است كه اين شفاعت ، اولا ) مخصوص مؤمنين است و ثانيا ) محتاج به اذن الهى است و ثالثا ) شفيع بايد يك مقام قربى در پيشگاه الهى داشته باشد ( مترجم ) .\r\n( 1 ) . سورهء طه ، آيه 108\r\n( 2 ) . سورهء انبياء ، آيه 29\r\n","page_name":" 292 ","page_number":292},
  {"content":"\r\n\r\n\r\nسورهء دخان\r\n بِسْمِ اللَّهِ الرَّحْمنِ الرَّحِيمِ \r\nغرض سوره : بيم دادن شكّاكان به كتاب خدا ، از عذاب دنيا و آخرت و اقامه حجّت بر معاد و ذكر برخى از اخبار روز قيامت كه روز جدايى و فصل قضا در ميان مردم است .\r\n\r\n[ آيهء ( 9 - 1 ) دربارهء نزول قرآن در شب قدر 
  ]\r\n( 1 )   ( حم )   : ( حا ، ميم )\r\n( 2 )  ( وَ الْكِتابِ الْمُبِينِ )  : ( قسم به كتاب روشنگر )\r\n( 3 )  ( إِنَّا أَنْزَلْناهُ فِي لَيْلَةٍ مُبارَكَةٍ إِنَّا كُنَّا مُنْذِرِينَ )  : ( كه ما آن را در شبى مبارك نازل كرديم و بدرستى ما همواره انذار كننده بوده‌ايم )\r\n( 4 )  ( فِيها يُفْرَقُ كُلُّ أَمْرٍ حَكِيمٍ )  : ( در آن هر امر غامضى گشوده مىشود )\r\n( 5 )  ( أَمْراً مِنْ عِنْدِنا إِنَّا كُنَّا مُرْسِلِينَ )  : ( امرى كه نزد ماست ، چون ما همواره فرستنده رسولان بوده‌ايم )\r\n( 6 )  ( رَحْمَةً مِنْ رَبِّكَ إِنَّهُ هُوَ السَّمِيعُ الْعَلِيمُ )  : ( به جهت رحمتى از پروردگارت ، همانا او شنوا و داناست )\r\n( حم ) چنانچه گفتيم از حروف مقطّعه قرآنيست و مضامين سوره‌هايى كه با حروف مقطعّه مشابه آغاز مىشوند با هم شباهت دارند . پس مضمون اين سوره نظير سوره‌هاى زخرف ، جاثيه و احقاف مىباشد .\r\nمىفرمايد قسم به قرآن كه كتابى روشنگر است همانا ما قرآن را در شبى مبارك يكباره و دفعتا نازل نموديم چون سنّت ما همواره بر انذار خلق جريان داشته و از آيه شريفه   ( إِنَّا أَنْزَلْناهُ فِي لَيْلَةِ الْقَدْرِ )   استفاده مىشود كه شب مبارك مذكور در اين آيه ، همان شب قدر\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nاست ، « 1 » چون بركت به معناى خير كثير است و در شب قدر قرآن كه خير كثير براى همه خلايق است ، نازل شد ، و رحمت واسعهء الهى همهء مردم را در برگرفت و قرآن بطور كلّى در شبى از شب‌هاى ماه رمضان ( كه در هر سال قمرى تكرار مىشود ) نازل شده و از روايات استفاده مىشود شب 19 يا 21 و يا 23 ماه رمضان است ، و اين انزال به نحو اجمالى بوده ، لكن قرآن يك تنزيل تفصيلى هم داشته كه در مدّت عمر پيامبر به تدريج به آن حضرت نازل گرديده .\r\nدر ادامه مىفرمايد سنّت ما همواره بر انذار مردم جريان داشته و ما هميشه از طريق وحى رسولانى را بسوى امت‌ّها مىفرستاديم تا آنان را بيم دهند و نزول قرآن يك امر بىسابقه ، نو ظهور نيست ، آنگاه مىفرمايد : در آن شب هر امر مبهم و غير متمايزى گشوده مىشود ، يعنى امور در آن شب از مرحلهء اجمال و ابهام به مرحلهء تفصيل و فرق مىرسند و از جملهء اين امور قرآن كريم است كه در شب قدر از مرحلهء احكام در آمده و در خور فهم بشر مىشود ( و نازل مىگردد ) و از اين عبارت استمرار فهميده مىشود ، يعنى امور تكوينى در هر شب قدر ، بعد از مرحله اجمال و احكام ، تفريق و تقسيم مىگردند . و آنچه كه از حوادث بايد پيش بيايد ، حتمى شده و قضاى آن رانده مىشود ( و اين مقدّرات به دست معصوم زمان عليه السّلام مىرسد )\r\nاگر امر به معناى شأن باشد معناى عبارت بعدى اين است : در حالى كه اين امور شأنيست از جانب ما كه از درگاه ما آغاز شده . و يا اگر امر به معناى فرمان باشد معنا اين است كه : در آن شب هر امرى از جانب ما و به فرمان ما تفصيل داده مىشود .\r\nممكن هم هست گفته شود ، اين قرآن در حالى نازل شده كه شأنى از شئون ماست و يا با فرمانى از جانب ما نازل گرديده ، چون سنّت ما همواره بر فرستادن پيامبران و رسولان جريان دارد .\r\nدر ادامه مىفرمايد : نازل كردن قرآن رحمتى بود از ناحيهء پروردگارت كه آن را بر مردم افاضه نمود چون او شنواى درخواست‌ها و داناى به حوائج است و حاجت مردم\r\n\r\n\r\n","description":"","footnote":"\r\n( 1 ) . سوره قدر آيه 1\r\n","page_name":" 294 ","page_number":294},
  {"content":"\r\n\r\nرا به هدايت الهى مىشناسد و به همين جهت كتاب نازل كرده و رسول ارسال مىكند و اينها ناشى از رحمتى است كه نسبت به بندگانش دارد .\r\n( 7 )  ( رَبِّ السَّماواتِ وَ الْأَرْضِ وَ ما بَيْنَهُما إِنْ كُنْتُمْ مُوقِنِينَ )  : ( پروردگار آسمان‌ها و زمين و موجودات ميان آندوست ، اگر اهل يقين باشيد )\r\n( 8 )  ( لا إِلهَ إِلَّا هُوَ يُحْيِي وَ يُمِيتُ رَبُّكُمْ وَ رَبُّ آبائِكُمُ الْأَوَّلِينَ )  : ( هيچ معبودى جز او نيست ، اوست كه زنده مىكند و مىميراند و پروردگار شما و نياكان گذشتهء شماست )\r\nدر مقابله با عقيده و ثنيّت كه براى هر بخشى از عالم قائل به يك إله و ربّ هستند ، در اينجا براى توضيح بيشتر ( چون در آيه قبلى فرمود ( ربّك ) ) مىخواهد بفرمايد :\r\nپروردگار تو همان پروردگار آسمان‌ها و زمين و موجودات ميان آنهاست و همهء اهل يقين او را مىشناسند و اگر شما هم از اهل يقين باشيد ، البته بدون هيچ شكّى خواهيد دانست كه او پروردگار و ربّ همه چيز است . و ملك و تدبير منحصر در اوست و چون الوهيّت از لوازم ربوبيّت است ، لذا به دنبالش كلمهء توحيد را بيان كرده و فرمود : هيچ معبودى جز او نيست ، در ادامه به مسأله احياء و اماته اشاره مىكند كه اين دو صفت از اخّص صفات خداى تعالى و از شئون تدبير هستند . آنگاه مىفرمايد او همان پروردگار شما و پدران گذشته شماست پس بايد فقط او را بپرستيد و هيچ عبادتى براى غير او جايز نيست .\r\n\r\n[ آيهء ( 33 - 9 ) دربارهء امتحان و ابتلاء قوم فرعون و شرح عذاب دخان 
  ]\r\n( 9 )  ( بَلْ هُمْ فِي شَكٍّ يَلْعَبُونَ )  : ( بلكه آنها در شكّى كه دارند سرگرمند )\r\nيعنى قوم رسولخدا صلّى اللّه عليه و إله و سلم و مردمى كه معاصر آن جناب بودند ، با اين طريق ، يعنى با ارسال رسول و انزال كتاب داراى ايمان و يقين نمىشوند ، بلكه همچنان در شك و ترديد مىمانند و مشغول امور دنيوى خود و لعب و بازى هستند .\r\n( 10 )  ( فَارْتَقِبْ يَوْمَ تَأْتِي السَّماءُ بِدُخانٍ مُبِينٍ )  : ( پس تو منتظر روزى باش كه آسمان دودى آشكار بياورد )\r\n( 11 )  ( يَغْشَى النَّاسَ هذا عَذابٌ أَلِيمٌ )  : ( دودى كه مردم را فرا گيرد و اين عذابى دردناك است )\r\n( 12 )  ( رَبَّنَا اكْشِفْ عَنَّا الْعَذابَ إِنَّا مُؤْمِنُونَ )  : ( پروردگارا اين عذاب را از ما بردار ،\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nما مؤمن هستيم )\r\nخطاب به رسولخدا مىفرمايد ، حالا كه اينها ايمان نمىآورند و به شك و ترديد و اشتغالات دنيوى خود سرگرمند ، منتظر روزى باش كه آسمان دودى آشكار بر آورد و عذابى دردناك به صورت دودى همهء آنها را فرا بگيرد ، آن وقت است كه مردم با اعتراف به ربوبيّت حق و دعوت حقّه او ، دست به دعا برمىدارند و مىگويند : پروردگارا اين عذاب را از ما بر طرف كن كه ما ايمان خواهيم آورد .\r\nبعضى « 1 » گفته‌اند : مراد از عذاب دخان ، همان قحطى است كه اهل مكّه به واسطهء آزار رسولخدا و مؤمنان و به نفرين آن حضرت به آن مبتلا شدند ، و پس از اظهار ايمان و ندامت ، به دعاى رسولخدا آن قحطى از بين رفت .\r\nو يا گفته‌اند كه دخان مذكور از علائم قيامت است و هنوز محقّق نشده ، امّا قبل از قيامت تحقّق مىيابد و دود در گوش‌هاى مردم داخل مىشود و سرهايشان مانند سر گوسفند بريان مىگردد ، ولى مؤمنين تنها دچار زكام مىشوند و زمين چهل روز چنين حالتى به خود مىگيرد .\r\nو يا گفته‌اند ، مراد از آن روز فتح مكّه است كه دود و غبار لشكر اسلام فضاى مكّه را پر ساخت و برخى ديگر عذاب دخان را در روز قيامت دانسته‌اند . اما اين اقوال خصوصا دو قول اخير چندان قابل اعتنا نيست .\r\n( 13 )  ( أَنَّى لَهُمُ الذِّكْرى وَ قَدْ جاءَهُمْ رَسُولٌ مُبِينٌ )  : ( چگونه مىتوانند متذكّر شوند ، با اينكه رسولى روشنگر برايشان آمد )\r\n( 14 )  ( ثُمَّ تَوَلَّوْا عَنْهُ وَ قالُوا مُعَلَّمٌ مَجْنُونٌ )  : ( و از او اعراض كردند و گفتند :\r\nديوانه‌ايست كه او را تعليم داده‌اند )\r\nيعنى اين مردم از كجا مىتوانند متذكّر شوند و به حق اعتراف كنند در حالى كه اين حق را رسول ما آشكارا برايشان آورده ، و بيان كرد و هيچ شكّى در رسالت او نبود ، امّا آنها از او روى گرداندند و به او تهمت زدند و گفتند : او ديوانه‌ايست كه عقلش مخّتل\r\n\r\n\r\n","description":"","footnote":"\r\n( 1 ) . تفسير روح المعانى ج 25\r\n","page_name":" 296 ","page_number":296},
  {"content":"\r\n\r\nشده و ديگران اين حرف‌ها را به او تعليم داده‌اند ، با اين سخنان مىخواهد به پيامبر اعلام كند كه اينان در وعدهء ايمانى كه مىدهند ، دروغگويند .\r\n( 15 )  ( إِنَّا كاشِفُوا الْعَذابِ قَلِيلًا إِنَّكُمْ عائِدُونَ )  : ( همانا ما مدّت كمى عذاب را از شما برمىداريم ، امّا شما به كفر خود باز مىگرديد )\r\n( 16 )  ( يَوْمَ نَبْطِشُ الْبَطْشَةَ الْكُبْرى إِنَّا مُنْتَقِمُونَ )  : ( روزى كه با اخذى بزرگ و سخت شما را مىگيريم ، همانا ما انتقام گيرنده هستيم )\r\n( بطش ) يعنى گرفتن چيزى با قدرت و صولت .\r\nمىفرمايد : ما عذاب را براى مدّتى برمىداريم امّا شما دوباره به كفر و تكذيب خود باز مىگرديد و يا سرانجام به سوى عذاب قيامت باز مىگرديد .\r\nآنگاه مىفرمايد : آن روزى كه به سختى و شدّت شما را مىگيريم ، چون ما منتقم هستيم و مراد از آن روز ، روز جنگ بدر و يا روز قيامت است ، كه عذاب و مؤاخذه‌اى بزرگتر از آن قابل تصوّر نيست .\r\n( 17 )  ( وَ لَقَدْ فَتَنَّا قَبْلَهُمْ قَوْمَ فِرْعَوْنَ وَ جاءَهُمْ رَسُولٌ كَرِيمٌ )  : ( و به تحقيق ما قبل از ايشان ، قوم فرعونيان را آزموديم كه پيامبرى گرامى به نزدشان آمد )\r\n( 18 )  ( أَنْ أَدُّوا إِلَيَّ عِبادَ اللَّهِ إِنِّي لَكُمْ رَسُولٌ أَمِينٌ )  : ( با اين رسالت كه بندگان خدا را به من بسپاريد زيرا من رسولى امانتدار هستم )\r\n( 19 )  ( وَ أَنْ لا تَعْلُوا عَلَى اللَّهِ إِنِّي آتِيكُمْ بِسُلْطانٍ مُبِينٍ )  : ( و اينكه بر خدا رفعت نجوييد ، همانا من با دليلى روشن به نزدتان آمده‌ام )\r\n( 20 )  ( وَ إِنِّي عُذْتُ بِرَبِّي وَ رَبِّكُمْ أَنْ تَرْجُمُونِ )  : ( و من به پروردگار خود و پروردگار شما پناه مىبرم از اينكه مرا هدف سنگسار قرار دهيد )\r\n( 21 )  ( وَ إِنْ لَمْ تُؤْمِنُوا لِي فَاعْتَزِلُونِ )  : ( و اگر ايمان نمىآوريد ، از من كناره‌گيرى كنيد )\r\nمىفرمايد ، ما قبل از اين قوم تو نيز ، فرعونيان را دچار آزمايش كرديم يعنى به آنها نعمت و تسلّط و قدرت در زمين اعطاء كرديم و به آنها مهلت داديم تا در آسايش استعلاء و بلند پروازى كنند ، آنگاه فرستاده‌اى بزرگوار با خصال پسنديده بسوى آنها\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nفرستاديم و از جمله پيغام‌ها و رسالات آن رسول يعنى موسى عليه السّلام براى آنها اين بود كه به فرعونيان فرمود : اين بندگان خدا ( يعنى بنى اسرائيل ) را به دست من بسپاريد و دست از تعذيب و استثمار آنها برداريد چون من فرستاده‌اى امين هستم كه در امر رسالت خيانت نمىكنم و مأمور نجات بنى اسرائيل از دست شما مىباشم .\r\nو نيز به آنها فرمود : با تكذيب رسالت من و اعراض از آنچه خدا به شما دستور داده بر خدا تكبّر و تجبّر نكنيد ، چون من با آيات و معجزاتى آشكار به نزد شما آمده‌ام .\r\nو من به خداى تعالى كه پروردگار من و شماست پناه مىبرم ، از اينكه مرا سنگسار كنيد ، و او مرا پناه ميدهد و در نتيجه شما نمىتوانيد به من آسيبى برسانيد ( زيرا آنچه شما انجام مىدهيد با رسالت من در تناقض است ) و آنگاه فرمود ، اگر ايمان نمىآوريد ، از من كناره‌گيرى كنيد و متعرّض من نشويد ، مىخواهد بفرمايد حالا كه خيرتان متوجّه من نيست حداقل شرّ خود را نيز از من نگاه داريد ، امّا طغيانگران از بقاء حق هراس دارند و آن را آزاد و رها نمىگذارند . لذا فرعونيان از موسى كناره‌گيرى نكردند .\r\n( 22 )  ( فَدَعا رَبَّهُ أَنَّ هؤُلاءِ قَوْمٌ مُجْرِمُونَ )  : ( پس موسى پروردگارش را خواند كه همانا اينها قومى مجرمند )\r\n( 23 )  ( فَأَسْرِ بِعِبادِي لَيْلًا إِنَّكُمْ مُتَّبَعُونَ )  : ( پس بندگان مرا شبانه حركت بده كه تعقيب خواهيد شد )\r\n( 24 )  ( وَ اتْرُكِ الْبَحْرَ رَهْواً إِنَّهُمْ جُنْدٌ مُغْرَقُونَ )  : ( و دريا را همچنان به صورت راهرو بگذار كه ايشان لشكرى غرق شدنى هستند )\r\n( 25 )  ( كَمْ تَرَكُوا مِنْ جَنَّاتٍ وَ عُيُونٍ )  : ( چه بسيار باغ‌ها و چشمه‌ها كه از خود بجاى گذاشتند )\r\n( 26 )  ( وَ زُرُوعٍ وَ مَقامٍ كَرِيمٍ )  : ( و چه زراعت‌ها و جايگاه‌هاى كريم )\r\n( 27 )  ( وَ نَعْمَةٍ كانُوا فِيها فاكِهِينَ )  : ( و نعمت‌هايى كه از آن برخوردار بودند )\r\n( 28 )  ( كَذلِكَ وَ أَوْرَثْناها قَوْماً آخَرِينَ )  : ( ما اينچنين همه آنها را به قومى ديگر ارث داديم )\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nيعنى وقتى موسى از ايمان آنها مأيوس شد ، به درگاه پروردگار عرضه داشت : خدايا اينها قومى مجرمند ، يعنى مستحقّ هلاكت مىباشند و خداوند درخواست او را اجابت نمود و فرمود : اى موسى بندگان من ( يعنى بنى اسرائيل ) را شبانه حركت بده و فرعونيان شما را تعقيب خواهنند كرد و وقتى به دريا رسيديد و با عصا به دريا زدى و راهى براى عبورتان باز شد ، همين كه از دريا گذر كردى ، آب را همچنان ساكن و يا گشوده به حال خود باقى بگذار تا فرعونيان برسند و به دنبال شما داخل دريا شده و همگى غرق شوند ، يعنى قبل از ورود فرعونيان با ضربت ديگر عصا ، آب را به حالت اوّل برنگردان . آنگاه مىفرمايد اين فرعونيان كه به عذاب الهى همگى غرق شدند چه بسيار چشمه‌ها و باغ‌ها و زراعت‌ها و جايگاه‌هاى زيبا و ارزشمندى كه از خود باقى گذاشتند و چه نعماتى كه آنها از آن بهره‌مند بودند و ما همهء اين نعمات را بعد از هلاكت و خروج آنها ميراث قومى ديگر قرار داديم .\r\n( 29 )  ( فَما بَكَتْ عَلَيْهِمُ السَّماءُ وَ الْأَرْضُ وَ ما كانُوا مُنْظَرِينَ )  « 1 » : ( پس نه آسمان و نه زمين به حال آنها نگريست و به آنها مهلتى داده نشد )\r\n( 30 )  ( وَ لَقَدْ نَجَّيْنا بَنِي إِسْرائِيلَ مِنَ الْعَذابِ الْمُهِينِ )  : ( و ما بنى اسرائيل را از عذابى خوار كننده نجات داديم )\r\n( 31 )  ( مِنْ فِرْعَوْنَ إِنَّهُ كانَ عالِياً مِنَ الْمُسْرِفِينَ )  : ( از فرعون كه مردى بلند پرواز و از اسرافگران بود )\r\n( 32 )  ( وَ لَقَدِ اخْتَرْناهُمْ عَلى عِلْمٍ عَلَى الْعالَمِينَ )  : ( و ما بنى اسرائيل را با علم و اطلاع بر اهل عالم آن روز برگزيديم )\r\n( 33 )  ( وَ آتَيْناهُمْ مِنَ الْآياتِ ما فِيهِ بَلؤُا مُبِينٌ )  : ( و به آنها از آياتى داديم كه در آن آزمايشى آشكار بود )\r\n\r\n\r\n","description":"","footnote":"\r\n( 1 ) . در كتاب الدّر المنثور نقل شده كه گريه آسمان يعنى سرخ شدن آن و اين امر دوبار واقع شده يك بار هنگام شهادت يحيى بن زكريا عليه السّلام و بار ديگر در هنگام شهادت سيد الشهداء حسين بن على عليه السّلام .\r\n","page_name":" 299 ","page_number":299},
  {"content":"\r\n\r\nيعنى هلاكت آنها هيچ اثرى در آسمان و زمين نداشت « 1 » و امر هلاك آنها براى خدا بىاهميّت بود و قضاى الهى و قهر ربوبى آنچنان سريع بود كه هيچ مانعى نتوانست آن را تأخير بياندازد و ابدا مهلت داده نشدند . و خدا بنى اسرائيل را از عذاب اسارت و بردگى و كشتن فرزندان پسر و زنده نگه داشتن فرزندان دختر و بلاهاى ديگر كه باعث خوارى آنها بود ، نجات داد . و آنان را از دست فرعون كه فردى متكبّر و متجاوز از حدّ بندگى بود ، رهايى بخشيد . آنگاه مىفرمايد : ما بنى اسرائيل را به سبب علمى كه به شايستگى و استحقاق آنها داشتيم ، بر تمامى امت‌ّها ، برگزيديم ، البته در صورتى كه اختيار از بعضى جهات باشد مانند كثرت انبياء در ميان آنها ، و يا سرگردانى طولانى در بيابان‌ها و سايه افكندن ابر و نزول طعام از آسمان و . . . .\r\nامّا اگر اختيار و گزينش از تمام جهات باشد در اين صورت منظور از ( عالمين ) فقط اهل زمان خود آنها مىباشد ، چون مسلّما بنى اسرائيل بر امّت اسلام برترى ندارند و خداوند خود فرموده  ( كُنْتُمْ خَيْرَ أُمَّةٍ أُخْرِجَتْ لِلنَّاسِ  « 2 » شما مسلمانان بهترين امّتى هستيد كه تاكنون در بشريّت ظاهر شده‌ايد ) در ادامه مىفرمايد : ما از آيات و معجزات نمونه‌هايى به بنى اسرائيل داديم كه در آنها امتحان و آزمايشى آشكار بود . زيرا نمونهء آنها در هيچ امّتى وجود نداشت و امتحان وقتى به تمام و كمال مىرسد ، خدا ظالمان را مؤاخذه مىكند و زمين را از لوث آنها پاك مىگرداند و خداوند در بنى اسرائيل چنين حكم راند ، كه هر وقت در زمين بغى و فساد كنند خداوند بر آنها كسانى را مىگمارد كه آنان را به بدترين وضعى عذاب مىكنند . كه مصداق اين آيه در اين زمان نيز هست . « 3 »\r\n\r\n\r\n","description":"","footnote":"\r\n( 1 ) . آسمان و زمين قائم به خدا هستند و هر دو از روى رضايت مطيع امر الهى مىباشند لذا شرك مشرك و كفر كافر و عصيان عصيانگر و كوتاهى عبادت كننده و مخالفت شخص مخالف را نمىپسندند و از آن كراهت دارند . و نقل شده كه وقتى فردى از بنى آدم مىميرد دو موضع براى او گريه مىكنند ، يكى جايگاه نمازش در زمين و ديگرى جايگاه نزول عملش در آسمان . پس اينكه آسمان و زمين بر فرعونيان نگريست كنايه از خوارى و بىمقدارى آنها در اثر كفر و فسوق است .\r\nو اين مطلب بر اساس گفتار امام صادق عليه السّلام در كتاب من لا يحضره الفقيه ج 1 نقل شده است .\r\n( 2 ) . سوره بقره آيه 143\r\n( 3 ) . شايد مصداق فعلى اين آيه ماجراى رفتار هيتلر با يهود باشد . ( مترجم )\r\n","page_name":" 300 ","page_number":300},
  {"content":"\r\n\r\nو اين آيات نوعى دلخوشى براى رسولخدا صلّى اللّه عليه و إله و سلم است كه بداند خدا به زودى او را از شرّ فراعنه مكّه و مشركان آنجا نجات مىدهد و او را در زمين اقتدار و تمكّن مىبخشد .\r\n\r\n[ آيهء ( 59 - 34 ) اثبات معاد و ردّ گفتار منكران 
  ]\r\n( 34 )  ( إِنَّ هؤُلاءِ لَيَقُولُونَ )  : ( همانا اينها خواهند گفت )\r\n( 35 )  ( إِنْ هِيَ إِلَّا مَوْتَتُنَا الْأُولى وَ ما نَحْنُ بِمُنْشَرِينَ )  : ( مرگى به جز همين مرگ اول نداريم و ما مبعوث شدنى نخواهيم بود )\r\n( 36 )  ( فَأْتُوا بِآبائِنا إِنْ كُنْتُمْ صادِقِينَ )  : ( اگر راست مىگوييد ، پدران گذشته ما را زنده كنيد )\r\nمىفرمايد اين مشركين و ثنى مسلك و منكر معاد ، مىگويند : بعد از مرگ زندگى ديگرى نيست و همين مرگ پايان و عاقبت كار ماست و ما دوباره برانگيخته نمىشويم .\r\nمشركين وقتى آيه  ( رَبَّنا أَمَتَّنَا اثْنَتَيْنِ وَ أَحْيَيْتَنَا اثْنَتَيْنِ  « 1 » ) را شنيدند كه گنه كاران در قيامت مىگويند : ( خدايا ما را دوبار ميراندى و دوبار زنده كردى ) در اينجا سخن از يك مرگ گفته‌اند ، و مرادشان مرگ بعد از زندگى دنياست .\r\nامّا مرگ دوّم ، مرگ بعد از زندگى برزخ است كه آنها آن را نفى كرده‌اند و مرگ دنيايى را انعدام و بطلان ذات پنداشته‌اند .\r\nدر ادامه مشركين و منكرين معاد مىگويند : اگر راست مىگوييد كه بعث و نشورى هست ، پس پدران ما را بياوريد و آنها را زنده كنيد تا مطمئن شويم كه مرگ بطلان ، و انعدام نيست .\r\n( 37 )  ( أَ هُمْ خَيْرٌ أَمْ قَوْمُ تُبَّعٍ وَ الَّذِينَ مِنْ قَبْلِهِمْ أَهْلَكْناهُمْ إِنَّهُمْ كانُوا مُجْرِمِينَ )  : ( آيا اينها بهترند يا قوم تبع و كسانى كه قبل از آنها بودند كه ما همه آنها را به سبب اينكه قومى مجرم بودند ، هلاك كرديم )\r\n( تبّع ) نام يكى از پادشاهان حمير است كه در يمن حكومت مىكرد . و در اينجا در مقام تهديد كفار و مشركين مىفرمايد آيا شما بهتريد يا قوم تبّع و افراد مكذّبى كه قبل از آنها بودند ؟ و ما همه آنها را به سبب جرم و گناهانشان هلاك كرديم ؟ پس بدانيد كه\r\n\r\n\r\n","description":"","footnote":"\r\n( 1 ) . سوره غافر ، آيه 11 .\r\n","page_name":" 301 ","page_number":301},
  {"content":"\r\n\r\nهلاك شما نيز در صورت تكذيب حتمى خواهد بود چون سنّت مجازات و هلاكت اقوام همواره جريان داشته است ، در اين آيه اشارتى هست كه خود شخص تبّع از هلاكت سالم مانده است .\r\n( 38 )  ( وَ ما خَلَقْنَا السَّماواتِ وَ الْأَرْضَ وَ ما بَيْنَهُما لاعِبِينَ )  : ( و ما آسمان‌ها و زمين و آنچه ميان آن دو است را بيهوده و بازيچه نيافريديم )\r\n( 39 )  ( ما خَلَقْناهُما إِلَّا بِالْحَقِّ وَ لكِنَّ أَكْثَرَهُمْ لا يَعْلَمُونَ )  : ( ما آنها را جز به حق ، خلق نكرديم امّا بيشتر آنها نمىدانند )\r\nدر مقام اثبات معاد مىفرمايد . ما آسمان‌ها و زمين و ميان آن دو را بىهدف و بدون غايت خلق نكرده‌ايم كه زنده كردن و ميراندن و بودن و نبودن مخلوقات ، عبث و بيهوده باشد چون لعب براى خداوند حكيم محال است بلكه فعل او غرض صحيح عقلائى دارد . لذا فرمود : ما آسمان‌ها و زمين را نيافريديم مگر در حالى كه متلبّس به حق بودند و ماوراى اين عالم ، عالم ديگرى هست ، باقى و دائمى كه تمام موجودات به آنجا منتقل مىشوند . و اين عالم فانى و زودگذر مقدمهء انتقال به آن زندگى اخروى است .\r\nامّا بيشتر اين مشركين علمى به اين مطلب ندارند و اين سخن توبيخ كفار است به جهت جهل و نادانى آنان .\r\n( 40 )  ( إِنَّ يَوْمَ الْفَصْلِ مِيقاتُهُمْ أَجْمَعِينَ )  : ( همانا روز فصل ، ميعاد همهء آنهاست )\r\n( 41 )  ( يَوْمَ لا يُغْنِي مَوْلًى عَنْ مَوْلًى شَيْئاً وَ لا هُمْ يُنْصَرُونَ )  : ( روزى كه هيچ دوستى چيزى از دوست خود كفايت نمىكند و ايشان يارى نمىشوند ) « 1 »\r\n( 42 )  ( إِلَّا مَنْ رَحِمَ اللَّهُ إِنَّهُ هُوَ الْعَزِيزُ الرَّحِيمُ )  : ( جز كسى كه خدا به او رحم كند همانا او عزيز و مهربان است )\r\nدر اينجا به صفات روز قيامت كه آن را در آيهء قبلى اثبات كرد ، مىپردازد و\r\n\r\n\r\n","description":"","footnote":"\r\n( 1 ) . در كافى از امام صادق عليه السّلام روايت شده كه دربارهء اين آيات فرمودند : به خدا قسم تنها مولايى كه به درد مردم مىخورد ما هستيم . اين روايت به مسأله شفاعت اشاره مىكند و مستثنى منه را از مولى اوّل ، در عبارت گرفته است .\r\n","page_name":" 302 ","page_number":302},
  {"content":"\r\n\r\nمىفرمايد : روز قيامت روز جدايى ميان حق و باطل و جدايى مجرم از متّقى است و نيز روزيست كه قضاء فصل الهى صورت مىگيرد و تمامى مردم از اوّلين و آخرين ( همه اقوام شامل قريش يا عرب و غير آن ) براى پروردگارشان به پا مىخيزند و آن روز ميعاد همهء آنهاست . و روزيست كه كسى به درد ديگرى نمىخورد و نمىتوانند يكديگر را يارى كنند . ( مولى ) يعنى سرپرست و متصرّف در امور ديگرى و كسى كه نسبت به انسان ولايت دارد . ( اغناء ) يعنى اينكه مولى و متصرّف به تنهايى و مستقلا امور فرد را عهده‌دار شود ، و ( نصرت ) يعنى اينكه ياورى انسان را در امورش كمك كند .\r\nو خداوند در روز قيامت هم اغناء را نفى مىكند و هم نصرت را ، چون اين گونه امور در دنيا مؤثّرند امّا در قيامت تمام اسباب دنيوى از كار مىافتند .\r\nسپس در مقام استثناء مىفرمايد از ميان همهء مردم فقط كسانى نصرت مىشوند كه مورد ترحّم خدا واقع شده باشند ، چون خدا عزيزى است كه هيچ كس نمىتواند بر حكم او غالب شود لذا عذاب را به هر كس بخواهد مىرساند و از هر كس خواهد دفع مىكند و مهربانيست كه رحمت را شامل هر كس بخواهد مىگرداند ، و اين آيه شريفه از ادّلهء شفاعت در قيامت است . البته اگر ( لا ينصرون ) فقط به كفّار برگردد در اين صورت استثناء منقطع بوده و معنا اين مىشود كه : كفّار يارى نمىشوند اما متّقين كه مورد رحمت خدا قرار مىگيرند ، از جانب خدا يارى مىشوند چون آنها از هر مولا و ناصرى غير خداى سبحان بىنياز هستند .\r\n( 43 )  ( إِنَّ شَجَرَةَ الزَّقُّومِ )  : ( همانا درخت زقّوم )\r\n( 44 )  ( طَعامُ الْأَثِيمِ )  : ( خوراك گنه كاران است )\r\n( 45 )  ( كَالْمُهْلِ يَغْلِي فِي الْبُطُونِ )  : ( كه مانند سرب مذاب در شكم‌ها مىجوشد )\r\n( 46 )  ( كَغَلْيِ الْحَمِيمِ )  : ( همچون آب جوشان )\r\n( 47 )  ( خُذُوهُ فَاعْتِلُوهُ إِلى سَواءِ الْجَحِيمِ )  : ( او را بگيريد و به ميان دوزخ بكشيد )\r\n( 48 )  ( ثُمَّ صُبُّوا فَوْقَ رَأْسِهِ مِنْ عَذابِ الْحَمِيمِ )  : ( آنگاه از عذاب جوشان بر سرش بريزيد )\r\n\r\n","description":"","footnote":"","page_name":" 303 ","page_number":303},
  {"content":"\r\n\r\n( 49 )  ( ذُقْ إِنَّكَ أَنْتَ الْعَزِيزُ الْكَرِيمُ )  : ( بچش همانا كه تو عزيز و بزرگوارى ! )\r\n( 50 )  ( إِنَّ هذا ما كُنْتُمْ بِهِ تَمْتَرُونَ )  : ( براستى اين همانست كه عمرى دربارهء آن در ترديد بوديد )\r\nدر اينجا به وصف دوزخيان مىپردازد ، دربارهء درخت زقوم گفتيم ، درختى كريه المنظر است كه شيرهء آن باعث توّرم بدن انسان مىشود ، مىفرمايد : اين درخت غذاى افراد اثيم است ، اثيم يعنى كسى كه از جهت مداومت در معصيت و زيادى ارتكاب گناه ، روحيه گناه كارى و عصيانگرى در او مستقّر شده .\r\nبه هر حال مىفرمايد اين درخت زقّوم كه خوراك اهل گناه است مانند سرب يا مس مذّاب مىباشد و همچون آب جوشان در شكم آنها غليان مىكند .\r\nآنگاه مىفرمايد : ما به ملائكه فرمان مىدهيم كه اين گنه پيشه را بگيريد و به زور به جانب وسط دوزخ بكشيد تا آتش از همهء جهات بر او احاطه يابد و سپس از بالاى سرش آن مايع مذاب و جوشانى را كه وسيله عذاب اوست بر سرش بريزيد ، آنگاه ملائكه عذاب با نوعى استهزاء و ملامت به او كه در نهايت ذلّت و پستى است ، امّا در دنيا براى خود عزّت و كرامت قائل بوده ، مىگويند : بچش اين عذاب را ، براستى كه تو عزيز و كريمى ! و در ادامه مىگويند : اين همان عذابيست كه شما در دنيا دربارهء آن تشكيك مىكرديد .\r\nيعنى همان مسأله‌اى كه در دنيا درباره‌اش ترديد داشتيد امروز با تمام وجود لمس مىكنيد و حقانيّت آن را در مىيابيد و ممكن هم هست كه اين آيه كلامى استينافى و جديد از خداى متعال باشد .\r\nو در اين گفتار و تشديد كردن عذاب با قول ( بچش ) و ناميدن گنه كارى كه در نهايت مذلّت است با نام‌هاى ( عزيز ) و ( كريم ) ، لطافتى وجود دارد كه مخفى نيست .\r\n( 51 )  ( إِنَّ الْمُتَّقِينَ فِي مَقامٍ أَمِينٍ )  : ( همانا متقّين در جايگاهى امن هستند )\r\n( 52 )  ( فِي جَنَّاتٍ وَ عُيُونٍ )  : ( در بهشتها و چشمه سارها )\r\n( 53 )  ( يَلْبَسُونَ مِنْ سُندُسٍ وَ إِسْتَبْرَقٍ مُتَقابِلِينَ )  : ( در حالى كه جامه‌هاى نازك و كلفت از ابريشم به تن كرده و روبروى هم نشسته‌اند )\r\n\r\n","description":"","footnote":"","page_name":" 304 ","page_number":304},
  {"content":"\r\n\r\n( 54 )  ( كَذلِكَ وَ زَوَّجْناهُمْ بِحُورٍ عِينٍ )  : ( اينچنين ، و آنها را به حور عين تزويج مىكنيم )\r\n( 55 )  ( يَدْعُونَ فِيها بِكُلِّ فاكِهَةٍ آمِنِينَ )  : ( هر ميوه‌اى كه بخواهند در كمال امنيّت طلب مىكنند )\r\n( 56 )  ( لا يَذُوقُونَ فِيهَا الْمَوْتَ إِلَّا الْمَوْتَةَ الْأُولى وَ وَقاهُمْ عَذابَ الْجَحِيمِ )  : ( در آنجا ديگر مرگ را نمىچشند ، جز همان مرگ اوّل و خدا آنها را از عذاب دوزخ حفظ مىكند )\r\n( 57 )  ( فَضْلًا مِنْ رَبِّكَ ذلِكَ هُوَ الْفَوْزُ الْعَظِيمُ )  : ( اين فضلى است از جانب پروردگارت و رستگارى عظيم همين است )\r\nدر اين آيات به توصيف متقّين و اهل بهشت مىپردازد .\r\nمىفرمايد : اهل تقوا در جايگاهى ايمن از هر امر ناملايم و مكروهى قرار دارند و در محلّى مستقّر هستند كه هيچ امر ناپسند و مكروهى به آنها نمىرسد و آن جايگاه باغ‌ها و بهشتهايى است كه در مجاورت چشمه‌سارها قرار دارند و داراى انواع مختلف هستند هر يك از آنها به تنهايى واجد يك يا چند بهشت مىباشند .\r\nو تن پوش آنها در بهشت جامه‌هاى نازك يا ضخيم ابريشمى است و ايشان به جهت انس و ملائمت طبع در روبروى هم قرار گرفته‌اند و اوضاع آنها به همين ترتيبى است كه ذكر كرديم به علاوهء آنكه آنها را با حوريان سياه چشم بهشتى تزويج مىكنيم يعنى آنها در بهشت قرين و همنشين حورالعين خواهند بود . و حورالعين زنانى هستند درشت چشم كه سياهى و سفيدى چشمان آنها به غايت باشد و آنها غير از زنان دنيايى هستند ، كه البته آنان نيز وارد بهشت مىشوند .\r\nدر ادامهء توصيف احوال متقّين مىفرمايد : آنها با حالت امنيّت از هر ضررى تمام اقسام ميوه‌ها را طلب مىكنند و تناول مىنمايند . و ايشان غير از همان مرگ اوّلى كه در دنيا داشتند ، ديگر در بهشت مرگ را نخواهند چشيد و نزد پروردگارشان جاودانه خواهند بود و خدا آنان را از عذاب دوزخ حفظ مىكند ، يعنى آنها از حالت سعادت و\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nتنعّم بهشت به حالت شقاوت و عذاب جهنّم منتقل نمىشوند .\r\nو همه اينها فضل و كرامتى است از ناحيهء خداى سبحان نه اينكه بندگان خدا به واسطه عمل بىمقدارشان مستحقّ اين ثوابها بوده و يا از خدايشان طلبكار باشند ، كه خدا بر خود لازم و واجب بداند ، تا اين نعمات را به آنها بدهد .\r\nچون خدا مالك مطلق است و هيچ كس بر او حقّى ندارد . بلكه ثواب بهشت تنها وعده‌ايست كه خدا به بندگان صالحش داده و خود فرموده كه هرگز خلف وعده نمىكند ، لذا اين نعمات حقيقتا رستگارى بزرگ است . چون نهايت سعادت و كماليست كه انسان مىتواند به آن نائل شود .\r\n( 58 )  ( فَإِنَّما يَسَّرْناهُ بِلِسانِكَ لَعَلَّهُمْ يَتَذَكَّرُونَ )  : ( همانا ما قرآن را به زبان تو ساده كرديم تا شايد متذكّر شوند )\r\n( 59 )  ( فَارْتَقِبْ إِنَّهُمْ مُرْتَقِبُونَ )  : ( پس منتظر باش كه آنها نيز انتظار مىكشند )\r\nمىفرمايد : ما فهم قرآن را با زبان و بيان خود تو كه زبان عربيست آسان كرديم تا شايد ايشان - يعنى قوم تو - متذكّر شوند و مقاصد و معانى آن را دريابند . اما متذكّر نشدند و اعراض كردند و در شك خود غوطه‌ور ماندند ، لذا انتظارى جز وقوع عذاب ندارند ، پس تو منتظر آن عذاب باش همانطور كه خود آنها نيز بايد منتظر وقوع آن باشند ، و منتظر خواندن آنها از باب استهزاء به ايشان است .\r\n\r\n","description":"","footnote":"","page_name":" 306 ","page_number":306},
  {"content":"\r\n\r\n\r\nسورهء جاثيه\r\n بِسْمِ اللَّهِ الرَّحْمنِ الرَّحِيمِ \r\nغرض سوره : بيان توحيد ، تشريع شريعت ، مسأله حساب و وعده و وعيد بر اساس بشارت و انذار خلق .\r\n\r\n[ آيهء ( 13 - 1 ) بيان آيات و دلائلى براى توحيد ربوبى 
  ]\r\n( 1 )   ( حم )   : ( حا ، ميم )\r\n( 2 )  ( تَنْزِيلُ الْكِتابِ مِنَ اللَّهِ الْعَزِيزِ الْحَكِيمِ )  : ( اين كتابيست نازل شده از جانب خداوند عزيز و حكيم )\r\n( حم ) از حروف مقطّعه و رموز قرآنيست . مىفرمايد اين قرآن كتابيست كه از ناحيه خدايى نازل شده كه ، عزيز است و هيچ نيرويى بر او غالب نمىشود و حكيم است لذا بر اساس حكمتش براى هدايت خلق قرآن را نازل فرموده و ( تنزيل ) اشاره به نزول تدريجى قرآن دارد به خلاف ( انزال ) كه نزول دفعى آن است .\r\n( 3 )  ( إِنَّ فِي السَّماواتِ وَ الْأَرْضِ لَآياتٍ لِلْمُؤْمِنِينَ )  : ( بدرستى در آسمانها و زمين براى اهل ايمان نشانه‌هايى هست . )\r\n( 4 )  ( وَ فِي خَلْقِكُمْ وَ ما يَبُثُّ مِنْ دابَّةٍ آياتٌ لِقَوْمٍ يُوقِنُونَ )  : ( و نيز در خلقت شما و هر جاندارى كه مىپراكند ، براى اهل يقين نشانه‌هايى هست )\r\n( 5 )  ( وَ اخْتِلافِ اللَّيْلِ وَ النَّهارِ وَ ما أَنْزَلَ اللَّهُ مِنَ السَّماءِ مِنْ رِزْقٍ فَأَحْيا بِهِ الْأَرْضَ بَعْدَ مَوْتِها وَ تَصْرِيفِ الرِّياحِ آياتٌ لِقَوْمٍ يَعْقِلُونَ )  : ( و در اختلاف شب و روز و رزقى\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nكه خدا از آسمان نازل مىكند و به وسيله آن زمين را بعد از مردنش زنده مىسازد و در گرداندن بادها نشانه‌هايى براى اهل تعقّل هست )\r\n( 6 )  ( تِلْكَ آياتُ اللَّهِ نَتْلُوها عَلَيْكَ بِالْحَقِّ فَبِأَيِّ حَدِيثٍ بَعْدَ اللَّهِ وَ آياتِهِ يُؤْمِنُونَ )  :\r\n( اينها همه آيات خداست كه ما آن را به حق بر تو تلاوت مىكنيم ، پس بعد از سخن خدا و آيات او ديگر به چه سخنى ايمان مىآورند ؟ ! )\r\n( آيت ) يعنى علامت و نشانه‌اى كه دالّ بر وجود چيزى باشد و به آن اشاره نمايد .\r\nمىفرمايد ، آسمانها و زمين آيات و نشانه‌هايى هستند كه با ارتباط اجزائشان دلالت مىكنند كه اللّه خالق و مدبّر امر آنهاست و شريكى ندارد ، چون اگر براى آنها پديد آورنده‌اى نبود ، پديد نمىآمدند و اگر مدبّرشان يگانه نبود ، نظام‌هاى جزئى آنها متناقض مىشد و تدبيرشان مختلف مىگشت . در ادامه مىفرمايد : در خود شما از حيث خلقت كه وجودتان مركّب است از بدن مادى زمينى كه با مرگ فساد مىپذيرد و جزء مجرّد و علوى غير مادّى يعنى روح كه با مرگ فاسد نمىشود ، آياتى براى اهل يقين وجود دارد و نيز در هر جنبنده‌اى كه خدا آن را در روى زمين پراكنده است از حيث خلقتش براى مردمى كه راه يقين را مىپيمايند ، آياتى وجود دارد چون آنها خداى سبحان را مىشناسند و به وحدانيّت الوهيّت و ربوبيّت او يقين دارند .\r\nهمينطور در اختلاف شب و روز به حسب فصول مختلف سال و آب بارانى كه منشأ ارزاق بشر است و به واسطهء آن زمين مرده سرسبز و خرّم مىگردد ، و در گرداندن بادها از جائى به جاى ديگر كه موجب تحرّك ابرها و تلقيح گياهان و دفع عفونتها و دفع رايحه‌هاى ناپسند و حركت امواج دريا و . . . مىشود ، نشانه‌هايى براى اهل تعقّل وجود دارد چون آنها با عقل خود ميان حق و باطل و خوب و بد تميز مىدهند ، و اگر هر دسته از آيات را به قوم خاصّى اختصاص داده شايد وجهش اين باشد كه خلقت آسمانها و زمين با دلالتى ساده و بسيط انسان را به سوى خالقش هدايت مىكند و هر فرد با ايمانى از ديدن آنها پى به خالقشان مىبرد .\r\nاما اين معنا كه خدا خالق انسان و ساير موجودات جاندار و صاحب حيات و شعور\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nاست كه به آنها ارواح و نفوسى از وراى عالم ماده ( يعنى عالم ملكوت ) اضافه نموده ، معنايى است كه درك آن به اهل يقين اختصاص دارد ، يعنى كسانى كه قدرت درك عالم ماوراء حس را دارند . امّا مسأله تدبير امور زمينى ( اختلاف شب و روز و بارش باران و گردش بادها ) از اموريست كه درك آن محتاج به تعقّل فكرى و تفصيلى عميق است و لذا خداوند آن را به اهل تعقّل اختصاص داده .\r\nآنگاه مىفرمايد اينها آيات خداست كه ما آن را به حق بر تو تلاوت مىكنيم ، پس بعد از اين سخنان و آيات خدايى به كدام سخن ايمان مىآورند ؟\r\nآيات الهى شامل آيات تكوينى و امور وجوديست كه با وجود خارجى و عينى خود دلالت بر يگانگى خالق عالم و صفات كماليّهء او مىكنند و ايمان به اين آيات يعنى ايمان داشتن به دلالت آنها بر هستى خدا . آيات قرآن كريم نيز بيانگر همان آيات تكوينى هستند و در عين حال مبيّن معارف اعتقادى يا احكام عملى و يا احكام اخلاقى نيز مىباشند . و معجزات الهى نيز آيت هستند چون با وجود خوذ و خارق عادت بودنشان دلالت بر هستى خداوند و صفات او مىنمايند و لازمهء دريافت و درك اين آيات تعقّل است .\r\nو ايمان به هر چيز عبارتست از علم به آن همراه با التزام عملى به لوازم آن . در اينجا خداوند در تقبيح و ملامت كفّار كه با وجود مشاهده آيات الهى ( آيات تكوينى - آيات قرآن - معجزات ) كه حجّت را بر آنها تمام كرده ، باز هم ايمان نمىآورند ، مىفرمايد :\r\nوقتى اينها به آيات خدا و سخن او ايمان نمىآورند ، ديگر بعد از اين به چه سخنى ايمان خواهند آورد ؟\r\n( 7 )  ( وَيْلٌ لِكُلِّ أَفَّاكٍ أَثِيمٍ )  : ( واى بر هر دروغگوى گنه كار )\r\n( 8 )  ( يَسْمَعُ آياتِ اللَّهِ تُتْلى عَلَيْهِ ثُمَّ يُصِرُّ مُسْتَكْبِراً كَأَنْ لَمْ يَسْمَعْها فَبَشِّرْهُ بِعَذابٍ أَلِيمٍ )  : ( كه آيات خدا را مىشنود كه بر او تلاوت مىگردد ، با اين حال از روى تكبّر بر انكار خود پافشارى مىكند ، گويا اصلا آن را نشنيده ، پس تو او را به عذابى دردناك بشارت بده )\r\n( 9 )  ( وَ إِذا عَلِمَ مِنْ آياتِنا شَيْئاً اتَّخَذَها هُزُواً أُولئِكَ لَهُمْ عَذابٌ مُهِينٌ )  : ( وقتى به\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nچيزى از آيات ما اطلاع مىيابد ، آن را به تمسخر مىگيرد ايشان عذابى خوار كننده دارند )\r\n( 10 )  ( مِنْ وَرائِهِمْ جَهَنَّمُ وَ لا يُغْنِي عَنْهُمْ ما كَسَبُوا شَيْئاً وَ لا مَا اتَّخَذُوا مِنْ دُونِ اللَّهِ أَوْلِياءَ وَ لَهُمْ عَذابٌ عَظِيمٌ )  : ( و در پشت سرشان جهنّم است و آنچه از مال و جاه دنيا به دست آورده‌اند و هيچ يك از خدايانى كه به غير خدا ولىّ خود گرفته‌اند ، ابدا به دردشان نمىخورد و عذابى عظيم دارند )\r\n( 11 )  ( هذا هُدىً وَ الَّذِينَ كَفَرُوا بِآياتِ رَبِّهِمْ لَهُمْ عَذابٌ مِنْ رِجْزٍ أَلِيمٌ )  : ( اين قرآن هدايت است و كسانى كه به آيات پروردگارشان كفر ورزيدند عذابى دردناك از سخت‌ترين شكنجه‌ها خواهند داشت )\r\nمىفرمايد هلاكت و مرگ بر هر دروغگوى گنه كار كه آيات قرآن را كه برايش تلاوت مىشود و حاوى دلالت است ، مىشنود ، امّا باز هم دست از كفر خود برنداشته و همچنان در برابر حق مقاومت و عصيان مىورزد ، گويا اصلا اين آيات را نشنيده ، پس به جهت انكار حق ، او را به عذابى دردناك بشارت بده ، اينچنين شخصى وقتى به بعضى از آيات ما علم و آگاهى مىيابد ، همه آنها را استهزاء مىكند ، چنين افرادى به جهت استكبار و خودپرستى و تمسخرشان ، عذابى خوار كننده خواهند داشت . و به جهت اعراضشان از حقّ ، اين حكم و قضاء حتمى دربارهء آنها رانده شده كه حتما در جهنم واقع خواهند شد و اموال و هر چيز ديگرى كه در دنيا كسب كرده‌اند و همه ارباب و اصنامى كه آنها را به جاى خدا ولىّ خود گرفته بودند ، حتّى به قدر پشيزى به كارشان نمىآيد ، چون مال و زرشان زايل گشته و تسلّط و اقتدارشان نابود شده و پيروان و يارانشان از آنها برائت جسته‌اند و آنگاه در مقام تأكيد وعيد و تهديد ابتدايى مىفرمايد :\r\nآنها عذابى عظيم خواهند داشت . پس اين افراد عذابشان هم اليم است ، هم مهين و هم عظيم .\r\nآنگاه مىفرمايد : اين قرآن عين هدايت است و مردم را به سوى صراط مستقيم راهنمايى مىكند و سپس در مقام تهديد منكران و كافران آيات الهى مىفرمايد : كسانى كه به آيات پروردگارشان كفر ورزيدند با شديدترين عذاب‌هاى دردناك معذّب\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nخواهند شد .\r\n( 12 )  ( اللَّهُ الَّذِي سَخَّرَ لَكُمُ الْبَحْرَ لِتَجْرِيَ الْفُلْكُ فِيهِ بِأَمْرِهِ وَ لِتَبْتَغُوا مِنْ فَضْلِهِ وَ لَعَلَّكُمْ تَشْكُرُونَ )  : ( خداى يگانه است آنكه دريا را براى شما مسخّر كرد تا كشتىها به امر او در آن جريان يابند و شما از فضل خدا كسب كنيد تا شايد شكر بگزاريد )\r\n( 13 )  ( وَ سَخَّرَ لَكُمْ ما فِي السَّماواتِ وَ ما فِي الْأَرْضِ جَمِيعاً مِنْهُ إِنَّ فِي ذلِكَ لَآياتٍ لِقَوْمٍ يَتَفَكَّرُونَ )  : ( و آنچه در آسمان‌ها و زمين است همه را مسخّر شما نمود و همگى از اوست و همانا در اين امر نشانه‌هايى براى اهل تفكّر وجود دارد )\r\nدر اينجا بخشى از آيات ربوبيّت را كه به هيچ وجه قابل انكار نيستند برمىشمارد .\r\nنخست مسأله تسخير دريا و سپس تسخير تمامى موجودات آسمان و زمين را مطرح مىكند كه هيچ انسان صاحب تفكّرى اين گونه آيات را انكار نمىكند . مىفرمايد :\r\nخداوند به خاطر شما دريا را مسخّر كرد و با كلمهء ( كن ) آن را به گونه‌اى آفريد كه كشتى شما بتواند بر روى آن جريان يابد ، تا شما عطاياى خدا را طلب كنيد و با سفرهاى دريايى رزق خود را بدست آوريد ( منافع تسخير دريا شامل : صيد ، خوراك ، زينت ، زيور و كالاهايى است كه به وسيلهء كشتىها حمل مىشود ) به اميد آنكه شما در مقابل آن ، او را شكرگزار باشيد .\r\nآنگاه از باب عطف عام بر خاص و ترّقى دادن كلام مىفرمايد : ما همهء اجزاى آسمان و زمين و عالم مشهود را براى شما مسخّر كرديم ، يعنى خداوند نظام واحد حاكم بر جميع هستى را به انسان مرتبط و متصّل ساخته به گونه‌اى كه انسان از همه آنها براى رسيدن به اغراض خود و منافع و مزاياى حياتش ، استفاده مىكند لذا تمامى آنها مسخّر انسانند و در عين حال هستى همه آنها از ناحيهء خدا آغاز شده و از او نشأت مىگيرد . لذا همه موجودات آسمانها و زمين از حيث ذات و آثار و خواص ، مخلوق و متعلّق به خداى سبحان هستند و همانا در اين امر نشانه‌هايى براى اهل تفّكر وجود دارد ، چون آنها با ديدن اين آيات مىگويند : ( پروردگارا تو اينها را بيهوده و باطل نيافريده‌اى ،\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nمنزّهى تو اى خدا ، پس ما را از عذاب آتش حفظ نما « 1 » ) لذا تفّكر ، آنها را در مقام خوف از مقام پروردگارشان قرار مىدهد ، و هر جا كه از ناحيه خدا مأمور شوند ، يافت مىشوند و هر جا كه از آن منع شوند ، آنها را نمىيابيد و با زبان حال و قال مىگويند :\r\nخدايا تو منزّهى كه اين مخلوقات را مسخّر و خادم ما نموده‌اى ، و اينها به خودى خود تحت تسلّط ما در نمىآمدند .\r\n\r\n[ آيهء ( 19 - 14 ) دستور اغماض از رفتار مشركين 
  ]\r\n( 14 )  ( قُلْ لِلَّذِينَ آمَنُوا يَغْفِرُوا لِلَّذِينَ لا يَرْجُونَ أَيَّامَ اللَّهِ لِيَجْزِيَ قَوْماً بِما كانُوا يَكْسِبُونَ )  : ( به كسانى كه ايمان آورده‌اند بگو ، بر كفّارى كه اميدى به ايام اللّه ندارند ببخشايند ، تا خدا هر گروه را به آنچه عمل كرده‌اند جزا دهد )\r\n( 15 )  ( مَنْ عَمِلَ صالِحاً فَلِنَفْسِهِ وَ مَنْ أَساءَ فَعَلَيْها ثُمَّ إِلى رَبِّكُمْ تُرْجَعُونَ )  : ( هر كس عمل شايسته كند به نفع خودش كرده و هر كس بدى كند بر عليه خودش نموده و سپس همگى بسوى پروردگارتان باز مىگرديد )\r\nخطاب به رسولخدا صلّى اللّه عليه و إله و سلم مىفرمايد : به آنها كه ايمان آورده‌اند بگو ، مستكبران مسخره كننده و منكر ايام اللّه را ببخشند و متعرّض حال آنها نشوند .\r\nمراد از ايّام اللّه « 2 » روزهايى است كه غير از حكم خدا و غير از سلطنت او حكم و سلطه‌اى نباشد و همه اسباب دنيوى قطع شوند ، مانند : روز مرگ ، روز برزخ ، روز قيامت و روز عذاب استيصال و انقراض دنيوى .\r\nو آنگاه در مقام تعليل مىفرمايد : اين به جهت آنست كه حاجتى به مؤاخذه كردن شما نسبت به آنان نيست ، چون خداى تعالى به زودى آنان را بر طبق آنچه عمل كرده‌اند كيفر مىدهد . در ادامه تعليل مىفرمايد هر كس عمل صالح كند و ايمان آورد ، خودش از آن بهره‌مند مىشود و هر كس عمل زشت كند ، خودش از آن ضرر مىبيند و در نهايت همهء شما بسوى پروردگارتان باز مىگرديد و او به حسب اعمالى كه كرده‌ايد جزايتان مىدهد ،\r\n\r\n\r\n","description":"","footnote":"\r\n( 1 ) . سورهء آل عمران ، آيه 191 .\r\n( 2 ) . در خصال شيخ صدوق از امام صادق عليه السّلام روايت شده كه ايام اللّه سه روز است : ( روز ظهور حجة عليه السّلام ، روز رجعت معصومين ، روز قيامت كبرى ) ( مصحح )\r\n","page_name":" 312 ","page_number":312},
  {"content":"\r\n\r\nلذا در آخرت حسابرسى فرديست و جزاء مطابق عدل است .\r\n( 16 )  ( وَ لَقَدْ آتَيْنا بَنِي إِسْرائِيلَ الْكِتابَ وَ الْحُكْمَ وَ النُّبُوَّةَ وَ رَزَقْناهُمْ مِنَ الطَّيِّباتِ وَ فَضَّلْناهُمْ عَلَى الْعالَمِينَ )  : ( و به تحقيق ما به بنى اسرائيل كتاب و حكمت و نبوّت داديم و از روزىهاى نيكو روزيشان كرديم و آنها را بر اهل عالم عصر خود برترى داديم )\r\n( 17 )  ( وَ آتَيْناهُمْ بَيِّناتٍ مِنَ الْأَمْرِ فَمَا اخْتَلَفُوا إِلَّا مِنْ بَعْدِ ما جاءَهُمُ الْعِلْمُ بَغْياً بَيْنَهُمْ إِنَّ رَبَّكَ يَقْضِي بَيْنَهُمْ يَوْمَ الْقِيامَةِ فِيما كانُوا فِيهِ يَخْتَلِفُونَ )  : ( و به آنان دربارهء امر دين آياتى روشن داديم ، پس اختلاف نكردند مگر بعد از آنكه به حقانيّت آن علم يافتند و از روى حسادت به يكديگر در آن اختلاف نمودند ، به درستى كه پروردگارت در روز قيامت ميان ايشان دربارهء آنچه اختلاف مىكردند داورى خواهد كرد )\r\nمىفرمايد : ما به بنى اسرائيل كتاب تورات را داديم كه مشتمل بر شريعت و احكام نبوّت موسى عليه السّلام است ، ليكن كتاب در اينجا شامل انجيل نمىشود چون انجيل متضمن شريعت نيست ، همچنين شامل زبور داود نيز نمىگردد چون زبور فقط داراى ادعيه و اذكار است . مگر اينكه ( الكتاب ) شامل جنس كتاب باشد و مراد از ( حكم ) عبارتست از آن وظايفى كه كتاب ميان مردم در اختلافاتشان ، حكم مىكند . و مراد از ( نبوّت ) انبياء كثيريست كه خداوند آنان را بر بنى اسرائيل مبعوث كرد ، و روزىهاى پاكيزه‌اى كه خداوند به آنها ارزانى نمود شامل مرغ بريان و ترنجبين بود . و چنانچه قبلا هم گفتيم اگر مراد از برترى ، تفضيل در بعضى جهات مثل كثرت انبياء و معجزات باشد ، عالمين همهء جهانيان را شامل خواهد شد امّا اگر برترى در همهء جهات منظور باشد در اين صورت ( عالمين ) فقط مردم هم عصر آنها را شامل مىشود .\r\nو مراد از ( بيّنات ) آيات آشكارى است كه هر شك و ترديدى را زايل مىكند . و مراد از ( امر ) امر دين يا امر نبوّت و دعوت رسولخدا صلّى اللّه عليه و إله و سلم است يعنى معناى عبارت اين است كه : ما به بنى اسرائيل دلائل روشنى در امر دين داديم و يا از امر رسول خود علائمى به اهل كتاب داديم كه همگى بر صدق ادّعاى او دلالت داشتند و اختلافاتى كه آنها در امر دين به راه انداختند ، با وجود اينكه به حقّانيت آن يقين داشتند ( و شك و شبهه و\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nجهلى در كار نبود ) فقط ناشى از حسادت و دشمنى بين علماء آنها بود و اين اختلافات آنها به زودى اثر و نتيجه خود را آشكار خواهد كرد و خداى متعال در روز قيامت ميان آنها داورى مىكند و آنها را مطابق اعمالشان جزا مىدهد .\r\n( 18 )  ( ثُمَّ جَعَلْناكَ عَلى شَرِيعَةٍ مِنَ الْأَمْرِ فَاتَّبِعْها وَ لا تَتَّبِعْ أَهْواءَ الَّذِينَ لا يَعْلَمُونَ )  : ( سپس تو را نيز بر شريعتى از امر دين قرار داديم . لذا از همان پيروى كن و از تمايلات كسانى كه علم ندارند تبعيّت نكن )\r\n( 19 )  ( إِنَّهُمْ لَنْ يُغْنُوا عَنْكَ مِنَ اللَّهِ شَيْئاً وَ إِنَّ الظَّالِمِينَ بَعْضُهُمْ أَوْلِياءُ بَعْضٍ وَ اللَّهُ وَلِيُّ الْمُتَّقِينَ )  : ( چون آنها ابدا تو را از ارادهء خدا بىنياز نمىكنند و همانا ستمكاران در ظلم و ستم ياور يكديگرند و خدا دوستدار متقّين است )\r\nخطاب با رسولخدا صلّى اللّه عليه و إله و سلم است ( كه شامل امتّش نيز مىباشد ) و مىفرمايد : بعد از آنكه به بنى اسرائيل كتاب و شريعت عطا كرديم ، تو را نيز بر طريقهء خاصّى از امر دين الهى قرار داديم كه آن عبارتست از شريعت اسلام ، پس تو فقط پيرو دين و فرامينى باش كه بر تو وحى مىشود و از هواهاى نفسانى جاهلان كه مخالف دين خدا هستند پيروى نكن . لذا از اين آيه استفاده مىشود كه اولا : پيامبر صلّى اللّه عليه و إله و سلم نيز مانند ساير امّت مكلّف به دستورات دين بوده و ثانيا : هر حكم و عملى كه مستند و منتهى به وحى الهى نباشد ، هواى نفسانى جاهلان است و نمىتوان آن را علم ناميد .\r\nدر ادامه براى تعليل نهى سابق مىفرمايد اين جاهلان نمىتوانند هيچ حاجتى از تو را برآورند ، و تو را از خدا بىنياز سازند و اصولا غير خدا هيچ كس نمىتواند حوائج ضرورى تو را برآورده سازد و راه عملى رسيدن به حاجاتت اين است كه از دين خدا پيروى كنى ، آنگاه در مقام تعليل براى نهى از پيروى تمايلات جاهلان مطلب ديگرى مىفرمايد و آن اين است كه ظالمان و پيشوايان كفر كه پيرو بدعتها و احكام خود ساخته هستند ، خودشان ولىّ و ياور يكديگرند ، امّا خداوند سرپرست و ياور كسانيست كه اهل تقوا بوده و از دين او پيروى مىكنند و هرگز ولىّ كسانى كه از تمايلات جاهلان پيروى مىنمايند ، نيست . پس رسولخدا صلّى اللّه عليه و إله و سلم بايد از امر دين پيروى كند و پيرو هواهاى آنها\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nنباشد ، تا آنها ولىّ او نشوند ، چون ولايت آنها هيچ نفعى براى او ندارد و جاى ولايت خدا را نمىگيرد . و مقتضاى اين مطلب اين است كه انسان ارتباط ولايت را با خدا محكم نمايد .\r\n\r\n[ آيهء ( 37 - 20 ) بيان اينكه قرآن بصيرت و هدايت و رحمت براى مؤمنين است و احتجاج براى اثبات معاد و بحثى دربارهء كتاب اعمال 
  ]\r\n( 20 )  ( هذا بَصائِرُ لِلنَّاسِ وَ هُدىً وَ رَحْمَةٌ لِقَوْمٍ يُوقِنُونَ )  : ( اين شريعت با اين قرآن بصيرتهايى است براى مردم و هدايت و رحمتى است براى گروهى كه يقين آورند )\r\nمراد از ( هذا ) شريعت اسلام و يا قرآن است و ( بصائر ) جمع ( بصيرت ) به معناى درك اشخاصى است كه به واقع اصابت مىكنند و اگر شريعت را ( بصائر ) ناميده به جهت آنست كه شريعت شامل احكام و قوانينى است كه هر يك از آنها راهنماى سعادت آدمى است .\r\nلذا معناى آيه اين است كه ، اين دينى كه تشريع شده و يا اين قرآنى كه مشتمل بر شريعت است ، وظايف عمليّه‌اى است كه اگر مردم به آن عمل كنند ، تك تك آنها مردم را بينا مىسازد و مردم به وسيله آن به راه حق هدايت مىشوند و دلالتى است واضح و افاضهء خير است براى گروهى كه به آيات خدا ( كه بر اصول معارف دين دلالت دارد ) ، يقين دارند . از آنجا كه در اينجا فقط هدايت و رحمت را مخصوص اهل يقين ناميده استفاده مىشود كه مراد از هدايت ، رساندن به مقصد است نه صرف نشان دادن راه ( كه همان تبصّر مىباشد ) و مراد از رحمت نيز رحمت خاصّه به كسانيست كه به خدا و رسول ايمان آورده‌اند و اهل يقين مىباشند ، اگر چه كه به نحو عام رحمت و هدايت خدا شامل همه مردم مىشود .\r\n( 21 )  ( أَمْ حَسِبَ الَّذِينَ اجْتَرَحُوا السَّيِّئاتِ أَنْ نَجْعَلَهُمْ كَالَّذِينَ آمَنُوا وَ عَمِلُوا الصَّالِحاتِ سَواءً مَحْياهُمْ وَ مَماتُهُمْ ساءَ ما يَحْكُمُونَ )  : ( بلكه كسانى كه مرتكب بديها مىشوند پنداشته‌اند كه ما آنها را مانند كسانى قرار مىدهيم كه ايمان آورده و اعمال صالح كرده‌اند و زندگى و مرگشان با آنها يكسان است ؟ ! چه بد حكمى نموده‌اند )\r\n( اجتراح ) يعنى اكتساب و ( سيّئه ) يعنى عمل زشتى كه صاحبش را به جهت استحقاق مذمّت ناراحت مىكند . و ( جعل ) يعنى قرار دادن چيزى به صورتى معيّن .\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nمىفرمايد : آيا كسانى كه مرتكب گناهان مىشوند پنداشته‌اند ما آنها را با كسانى كه اهل ايمان و اعمال شايسته هستند يكسان قرار مىدهيم ؟ بطوريكه زندگى و مرگشان با آنها مساوى باشد ؟ و در نتيجه ، ايمان و متشرّع بودن مؤمنان هيچ اثر و نتيجه‌اى در زندگى و مرگشان ندارد ؟ ! براستى چه حكم بدى كرده‌اند . يعنى اين پندار آنها باطل است و اين دو طائفه ، نه در حيات و نه در ممات مانند هم نيستند ، چون مؤمنان در زندگى دنيا با بصيرت و هدايت پروردگارشان زندگى مىكنند و در آرامش روحى و طمأنيه و سعادت و كمال روحى بسر مىبرند به خلاف گنه كاران كه از هدايت و رحمت پروردگار نااميد هستند . در مرگشان نيز ، مؤمنان از سراى ناپايدار دنيا به سراى باقى در جوار نعمات و رحمات الهى مىشتابند ، امّا گنه كاران به سوى شقاوت و عذاب رهسپار مىشوند .\r\n( 22 )  ( وَ خَلَقَ اللَّهُ السَّماواتِ وَ الْأَرْضَ بِالْحَقِّ وَ لِتُجْزى كُلُّ نَفْسٍ بِما كَسَبَتْ وَ هُمْ لا يُظْلَمُونَ )  : ( و خداوند آسمانها و زمين را بر اساس حق آفريد ، تا هر كسى بدانچه بدست آورده جزاء داده شود و آنها ستم كرده نمىشوند )\r\nيعنى خلقت عالم محسوس ، ملابس با حق بوده و خداوند براى خلقت آنها غايت و هدفى ثابت در وراى خود دارد ، و علّت آفرينش هدفمند اين بوده كه هر نفسى در مقابل آنچه مرتكب شده جزا داده شود . يعنى اگر طاعت كرده ثواب بيند و اگر معصيت كرده عقاب داده شود و اين جزاء مطابق عدل خواهد بود ، چون جزاى آنها ، همان نفس عمل آنهاست و هرگز مورد ستم قرار نمىگيرند .\r\n( 23 )  ( أَ فَرَأَيْتَ مَنِ اتَّخَذَ إِلهَهُ هَواهُ وَ أَضَلَّهُ اللَّهُ عَلى عِلْمٍ وَ خَتَمَ عَلى سَمْعِهِ وَ قَلْبِهِ وَ جَعَلَ عَلى بَصَرِهِ غِشاوَةً فَمَنْ يَهْدِيهِ مِنْ بَعْدِ اللَّهِ أَ فَلا تَذَكَّرُونَ )  : ( آيا ديدى آنكس را كه هواى نفسش را معبود خود گرفت و خداوند او را به جهت علمى كه داشت گمراه كرد و بر گوش و قلبش مهر نهاد و بر چشمش پرده‌اى انداخت ، ديگر بعد از خدا چه كسى او را هدايت مىكند ، آيا باز هم متذكّر نمىشويد ؟ )\r\nمىخواهد بفرمايد : آيا تعجّب نمىكنى از كسى كه مىداند إله و خدايى دارد كه بايد او را بپرستد - و او خداى سبحان است - ولى به جاى خدا هواى نفس خود را مىپرستد و\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nاز آن اطاعت مىكند ، پس چنين كسى آگاهانه به خداى سبحان كفر ورزيده و خداى متعال هم به همين دليل او را گمراه مىكند كه با وجود علم به وجود خدا ، از هواى نفسش اطاعت كرده و خدا از باب مجازات ، اسباب اضلال او را فراهم كرده و بر گوش و قلبش مهر نهاده به گونه‌اى كه حق را نمىشنود و نمىپذيرد و بر چشمش پرده‌اى افكنده كه حق را نمىبيند و از آيات الهى بصيرت نمىيابد . در اين صورت چه كسى مىتواند او را هدايت كند ، چون هدايت ، فقط مخصوص خداست « 1 » و هر كس كه خدا او را گمراه كند ديگر هدايتگرى نخواهد داشت « 2 » .\r\nآنگاه در مقام توبيخ مىفرمايد : پس آيا باز هم در وضع چنين شخصى تفّكر نمىكنيد تا متذكّر شويد و از وضع او عبرت بگيريد ؟\r\n( 24 )  ( وَ قالُوا ما هِيَ إِلَّا حَياتُنَا الدُّنْيا نَمُوتُ وَ نَحْيا وَ ما يُهْلِكُنا إِلَّا الدَّهْرُ وَ ما لَهُمْ بِذلِكَ مِنْ عِلْمٍ إِنْ هُمْ إِلَّا يَظُنُّونَ )  : ( و گفتند : زندگى بجز همين زندگى دنيا نيست ، بعضى مىميرند و بعضى ديگر زنده مىشوند و ما را جز روزگار نمىميراند ، آنها هيچ علمى به اين مطلب ندارند و جز اين نيست كه پندار و تخمين مىزنند )\r\nاين آيه شريفه بايد حكايت كلام مشركين باشد كه منكر معادند ، نه حكايت گفتار دهرى مذهبان كه هم مبداء و هم معاد را انكار مىكنند .\r\nمىفرمايد ، اينها مىگويند : ما هيچ حياتى نداريم ، مگر همين حيات دنيا و ديگر ماوراى آن حياتى نيست و ادّعاى اديان الهى كه بعد از مردن زنده مىشويم و حيات دوباره‌اى آغاز مىكنيم ، صحّت ندارد ، و ما در همين دنيا هستيم كه بعضى از ما مىميريم و بعضى ديگر به دنيا مىآيند و همواره نوباوگان جاى كهنسالان را مىگيرند و نسل بشر ادامه مىيابد و ما را جز روزگار نمىميراند ، يعنى اين گذشت زمان است كه هر جديدى را كهنه و فرسوده كرده و هر سالمى را فاسد مىكند و مىميراند و اينها براى سخن خود و نفى معاد هيچ دليل علمى ندارند ( بلكه دليل بر ثبوت معاد قائم است ) و فقط بر اساس ظنّ\r\n\r\n\r\n","description":"","footnote":"\r\n( 1 ) .  ( إِنَّ هُدَى اللَّهِ هُوَ الْهُدى )  سورهء بقره ، آيه 120 .\r\n( 2 ) .  ( وَ مَنْ يُضْلِلِ اللَّهُ فَما لَهُ مِنْ هادٍ )  سورهء مؤمن ، آيه 33 .\r\n","page_name":" 317 ","page_number":317},
  {"content":"\r\n\r\nو گمان سخن مىگويند و ظن و گمان هم كه ابدا چيزى از حق را كفايت نمىكند  ( إِنَّ الظَّنَّ لا يُغْنِي مِنَ الْحَقِّ شَيْئاً )  « 1 »\r\n( 25 )  ( وَ إِذا تُتْلى عَلَيْهِمْ آياتُنا بَيِّناتٍ ما كانَ حُجَّتَهُمْ إِلَّا أَنْ قالُوا ائْتُوا بِآبائِنا إِنْ كُنْتُمْ صادِقِينَ )  : ( زمانى كه آيات آشكار ما بر آنها تلاوت مىشود ، حجّتشان جز اين نيست كه مىگويند : اگر راست مىگوييد ، پدران ما را زنده كنيد )\r\nيعنى مشركين منكر معاد وقتى آيات آشكار ما را كه مشتمل بر حجّتهايى بر اثبات معاد است و هيچ شكّى در آنها نيست ، مىشنوند . دليلى براى نپذيرفتن و انكار آن ندارند ، جز اينكه با پيشنهادى گزاف و غير منطقى مىگويند : اگر راست مىگوييد پدران در گذشته ما را زنده كنيد و نزد ما بياوريد .\r\nو اين كلام آنها حجّت نيست ، بلكه بىحجّتى و زورگويى است .\r\n( 26 )  ( قُلِ اللَّهُ يُحْيِيكُمْ ثُمَّ يُمِيتُكُمْ ثُمَّ يَجْمَعُكُمْ إِلى يَوْمِ الْقِيامَةِ لا رَيْبَ فِيهِ وَ لكِنَّ أَكْثَرَ النَّاسِ لا يَعْلَمُونَ )  : ( بگو خداست كه شما را زنده مىكند و مىميراند و سپس شما را در روز قيامت يك جا جمع مىكند ، روزيكه هيچ شكى در آن نيست ، ليكن بيشتر مردم نمىدانند )\r\nسخن بيهوده آنها اگر چه مستحّق جواب نيست امّا خداوند رسول گرامى خود را مأمور مىكند تا در پاسخ آنها بفرمايد : همين زنده كردن پدرانتان كه آن را محال مىشماريد ، امرى ممكن است ، چون اللّه همان كسى است كه ابتدا شما را از عدم محض زنده مىكند و بعد از طىّ دوران زندگى دنيوى با جدا كردن روح از ابدانتان ، شما را مىميراند و سرانجام در روز قيامت كه هيچ شكّى در وقوع آن نيست ، همهء شما را زنده مىسازد . يعنى ارواح شما را با ابدانتان جمع مىنمايد و همه را در آن روز محشور و مجموع مىنمايد ، امّا بيشتر مردم علمى به اين مطلب ندارند .\r\n( 27 )  ( وَ لِلَّهِ مُلْكُ السَّماواتِ وَ الْأَرْضِ وَ يَوْمَ تَقُومُ السَّاعَةُ يَوْمَئِذٍ يَخْسَرُ الْمُبْطِلُونَ )  : ( و ملك آسمانها و زمين از آن خداست و روزى كه قيامت برپا شود در\r\n\r\n\r\n","description":"","footnote":"\r\n( 1 ) . سورهء يونس ، آيه 36 .\r\n","page_name":" 318 ","page_number":318},
  {"content":"\r\n\r\nآن روز اهل باطل زيانكار مىشوند )\r\nاو خدائيست كه مالك مطلق و متصرّف در آسمانها و زمين است و هر گونه كه بخواهد در آنها حكم مىراند ، پس او مىتواند به بازگشت مردم به سوى خود حكم نمايد و سپس در ايشان تصرّف نموده و همگى را در روز قيامت جمع آورى كند و در آن روز ميان آنها داورى شده و به حق جزا داده مىشوند و در اين صورت افراد مبطلى كه حق را در دنيا باطل جلوه مىدادند و از آن اعراض مىكردند زيانكار مىشوند ، چون اصل سرمايهء خود يعنى عقل ، سلامتى و ساير تجهيزات و قوايى را كه خداوند براى كسب ايمان و ثواب در اختيارشان نهاده بود ، از دست داده‌اند و از آنها بهره‌اى نبرده‌اند ، در نتيجه جايگاهشان آتش خواهد بود .\r\n( 28 )  ( وَ تَرى كُلَّ أُمَّةٍ جاثِيَةً كُلُّ أُمَّةٍ تُدْعى إِلى كِتابِهَا الْيَوْمَ تُجْزَوْنَ ما كُنْتُمْ تَعْمَلُونَ )  : ( و هر امّتى را مىبينى كه از شدّت ترس به زانو درآمده‌اند ، هر امّتى را صدا مىزنند تا نامهء عمل خود را ببينند و آنگاه مىگويند : امروز جزايتان خود آن اعماليست كه انجام داده‌ايد )\r\n( 29 )  ( هذا كِتابُنا يَنْطِقُ عَلَيْكُمْ بِالْحَقِّ إِنَّا كُنَّا نَسْتَنْسِخُ ما كُنْتُمْ تَعْمَلُونَ )  : ( اين كتاب ماست كه به حق بر شما سخن مىگويد : ما همواره آنچه شما مىكرديد ، نسخه بردارى مىنموديم )\r\nخطاب در اينجا با رسول خدا صلّى اللّه عليه و إله و سلم و عموم افراديست كه شأنيّت ديدن دارند .\r\nمىفرمايد : تو مىبينى كه هر امّتى با حالت خضوع و ترس به زانو مىافتند و به سوى كتاب مخصوص به خودشان يعنى نامهء اعمالشان دعوت مىشوند و به آنها گفته مىشود : امروز به عنوان جزا ، همان اعمالى كه انجام داده‌ايد به شما داده مىشود ، از اين آيه استفاده مىشود كه هر امّتى مانند هر فردى نامهء عملى مخصوص به خود دارد .\r\nآنگاه خداوند متعال به آنها خطاب مىنمايد كه : اين كتاب ماست كه عليه شما به حق سخن مىگويد و گواهى مىدهد . و مراد از آن نامهء اعمال است كه جزئى از لوح محفوظ نيز هست ، چون از آنجا نسخه بردارى شده و اينكه گفته مىشود ملائكه اعمال مردم را\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nثبت مىكنند يعنى ملائكه آنچه را از لوح محفوظ نزد خود دارند با اعمال بندگان مطابقت مىدهند ، « 1 » آنگاه در مقام تعليل اينكه ، كتاب اعمالشان عليه آنها به حق گواهى مىدهد مىفرمايد : چون كتاب ما دلالت مىكند بر عمل شما ، دلالتى بر حق ، و بدون تخلّف ، زيرا كتاب ما لوح محفوظ است كه بر تمامى جهات واقعى اعمال شما احاطه دارد .\r\n( 30 )  ( فَأَمَّا الَّذِينَ آمَنُوا وَ عَمِلُوا الصَّالِحاتِ فَيُدْخِلُهُمْ رَبُّهُمْ فِي رَحْمَتِهِ ذلِكَ هُوَ الْفَوْزُ الْمُبِينُ )  : ( پس آنهايى كه ايمان آورده و اعمال صالح كردند ، پروردگارشان آنها را داخل در رحمت خود مىكند ، اين همان رستگارى آشكار است )\r\nدر اين آيه وضعيّت اهل سعادت و ايمان را مطرح مىنمايد ، و مىفرمايد در آن زمان كسانى كه ايمان خود را با اعمال شايسته قرين نموده‌اند پروردگارشان آنها را داخل در رحمت خود نموده و مشمول كمال سعادت و بهشت مىنمايد و اين امر رستگارى آشكار است .\r\n( 31 )  ( وَ أَمَّا الَّذِينَ كَفَرُوا أَ فَلَمْ تَكُنْ آياتِي تُتْلى عَلَيْكُمْ فَاسْتَكْبَرْتُمْ وَ كُنْتُمْ قَوْماً مُجْرِمِينَ )  : ( و امّا كسانى كه كافر شدند ، به آنها گفته مىشود : آيا نبود كه آيات من بر شما تلاوت مىشد ، و شما استكبار مىكرديد و مردمى مجرم بوديد ؟ )\r\nيعنى كسانى كه مرتكب كفر و تكذيب شده در برابر آيات خدا استكبار ورزيده باشند در قيامت به جهت توبيخ و ملامت به آنها خطاب مىشود : آيا چنين نبود كه آيات من كه شامل حجّتهاى آشكار بود براى شما تلاوت مىشد و شما از قبول آنها استكبار مىورزيديد و مردمى گنه‌گار بوديد ؟ ( پس امروز هم انتظارى جز عذاب و شقاوت نبايد داشته باشيد ) .\r\n( 32 )  ( وَ إِذا قِيلَ إِنَّ وَعْدَ اللَّهِ حَقٌّ وَ السَّاعَةُ لا رَيْبَ فِيها قُلْتُمْ ما نَدْرِي مَا السَّاعَةُ إِنْ نَظُنُّ إِلَّا ظَنًّا وَ ما نَحْنُ بِمُسْتَيْقِنِينَ )  : ( و زمانيكه گفته مىشد : وعدهء خدا حق است و در قيامت شكّى نيست مىگفتيد : ما نمىفهميم قيامت چيست و فقط دربارهء آن ظن و احتمال مىدهيم و ما هرگز نمىتوانيم به آن يقين بيابيم )\r\n\r\n\r\n","description":"","footnote":"\r\n( 1 ) . در تفسير قمى در ذيل اين آيه از امام صادق عليه السّلام روايتى نقل شده كه همين معنا را تأييد مىكند .\r\n","page_name":" 320 ","page_number":320},
  {"content":"\r\n\r\nدر ادامه خطاب به آنها مىفرمايد : وقتى كه از زبان پيامبران الهى وعدهء بعث و جزا را مىشنيديد بجاى آنكه بيم يافته و ايمان بياوريد ، با ناباورى مىگفتيد : قيامت براى ما نامفهوم و غير معقول است و ما آن را درك نمىكنيم و فقط دربارهء آن گمانى داريم كه نمىتوانيم به آن اعتماد كنيم و ابدا يقين پيدا نمىكنيم ، كه اين سخن آنها حاوى نهايت درجهء لجبازى و مكابره در برابر حق است .\r\n( 33 )  ( وَ بَدا لَهُمْ سَيِّئاتُ ما عَمِلُوا وَ حاقَ بِهِمْ ما كانُوا بِهِ يَسْتَهْزِؤُنَ )  : ( و حقيقت اعمال زشتشان برايشان آشكار شد و همان چيزى كه آن را استهزاء مىكردند ، بر سرشان آمد )\r\nيعنى در قيامت اعمال بدشان و يا بديهاى اعمالشان ، برايشان ظاهر مىشود و اين آيه از جمله آياتى است كه دلالت بر تمثّل و تجسّم اعمال دارد .\r\nآنگاه مىفرمايد : عذابى كه در دنيا به زبان انبياء از آن زنهار داده مىشدند و آن را مسخره مىكردند ، به آنها مىرسد .\r\n( 34 )  ( وَ قِيلَ الْيَوْمَ نَنْساكُمْ كَما نَسِيتُمْ لِقاءَ يَوْمِكُمْ هذا وَ مَأْواكُمُ النَّارُ وَ ما لَكُمْ مِنْ ناصِرِينَ )  : ( و گفته شود ، امروز ما شما را فراموش مىكنيم همانطور كه شما ديدار امروزتان را فراموش كرديد و جايگاهتان آتش است و هيچ ياورى برايتان نيست )\r\n( نسيان ) در اينجا كنايه از اعراض و بىتوجّهى است .\r\nمىفرمايد در قيامت به كفّار ، مكذّبان و مجرمان خطاب مىشود ، امروز ما به شما توجّهى نمىكنيم و در شدايد و اهوال قيامت رهايتان مىكنيم ، همانطور كه شما در دنيا از ياد خدا و ياد قيامت اعراض مىكرديد و نسبت به آن بىتوجّه بوديد ، پس امروز جايگاهتان آتش است و هيچ ياورى نخواهيد داشت تا عذابتان را تخفيف دهد .\r\n( 35 )  ( ذلِكُمْ بِأَنَّكُمُ اتَّخَذْتُمْ آياتِ اللَّهِ هُزُواً وَ غَرَّتْكُمُ الْحَياةُ الدُّنْيا فَالْيَوْمَ لا يُخْرَجُونَ مِنْها وَ لا هُمْ يُسْتَعْتَبُونَ )  : ( اين به جهت آنست كه شما آيات خدا را به مسخره گرفتيد و زندگى دنيا شما را فريب داد ، پس امروز از آتش بيرون نخواهند شد و عذرشان پذيرفته نمىشود )\r\nدر ادامه خطاب به آنها مىفرمايد : اين عذابى كه گرفتارش هستيد به جهت آنست كه\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nشما آيات خدا را وسيله تمسخر و استهزاء قرار مىداديد و زندگى دنيا شما را مغرور كرده بود و به آن دلبسته بوديد و در نتيجه از غايت حقيقى غفلت نموديد . آنگاه خطاب را متوجّه رسول اكرم صلّى اللّه عليه و إله و سلم نموده و مىفرمايد ، امروز آنها از آتش بيرون نمىشوند و در آن جاودانه خواهند بود و عذر و بهانهء آنها هم پذيرفته نمىگردد .\r\n( 36 )  ( فَلِلَّهِ الْحَمْدُ رَبِّ السَّماواتِ وَ رَبِّ الْأَرْضِ رَبِّ الْعالَمِينَ )  : ( پس ستايش مخصوص پروردگار آسمانها و پروردگار زمين ، پروردگار جهانيان است )\r\n( 37 )  ( وَ لَهُ الْكِبْرِياءُ فِي السَّماواتِ وَ الْأَرْضِ وَ هُوَ الْعَزِيزُ الْحَكِيمُ )  : ( و كبرياء و بزرگى در آسمانها و زمين از آن اوست و او عزيز و حكيم است )\r\nگفتيم كه ( حمد ) ، يعنى ستايش بر فعل جميل اختيارى و ( كبرياء ) يعنى عظمت و بزرگى كه انقياد را رفع مىكند و به معناى عظمت و ملك هم هست و در مورد خداوند به كمال وجود و غير متناهى بودن او باز مىگردد .\r\nمىفرمايد : حمد و ستايش در همه آسمانها و زمين و همهء عوالم وجود ، مختصّ پروردگاريست كه مدبّر امر همهء عوالم است . چون او همه موجودات را از عدم محض آفريده و امورات همهء آنها را تدبير مىكند و آفرينش او بر اساس حق و براى غايتى بوده كه آن غايت ، بازگشت همهء خلائق به سوى اوست و در اين بازگشت تمامى آنها مطابق اعمالشان جزا داده مىشوند . لذا آفرينش و تدبير او بهترين آفرينش و تدبير است و همه حمدها مخصوص اوست كه ربّ كليه عوالم است .\r\nو كبريائى و عظمت در همه جا از آن اوست ، بطوريكه نه در آسمانها و نه در زمين هيچكس بالاتر از او نيست و نمىتواند او را مطيع و منقاد خود كند و بازگشت اين صفت به كمال وجود و عدم تناهى كمال اوست ، همچنانكه هيچ مانعى نمىتواند او را از آنچه اراده كرده ، منصرف نمايد و او عزيزيست كه هيچ نيرويى بر او غالب نمىشود و حكيمى است كه اساس خلقتش بر مبناى حكمت و استواريست ، بگونه‌اى كه خلقت هر چيز را متقن نموده و روابط بين مخلوقاتش را تدبير كرده است . « 1 »\r\n\r\n\r\n","description":"","footnote":"\r\n( 1 ) . در مجمع البيان ج 9 در حديث قدسى از خداى متعال نقل شده كه فرمود : ( كبرياء ) رداى من\r\n","page_name":" 322 ","page_number":322},
  {"content":"\r\n\r\n\r\nسوره احقاف\r\n بِسْمِ اللَّهِ الرَّحْمنِ الرَّحِيمِ \r\nغرض سوره : بيم دادن مشركين ، برهان بر توحيد و نبوّت ، بيان هلاكت بعضى از مكذّبان و قضيّه ايمان آوردن بعضى از جنيّان .\r\n\r\n[ آيهء ( 14 - 1 ) احتجاج بر عليه پرستش بتها و نفى علم غيب از پيامبر صلّى اللّه عليه و إله و سلم 
  ]\r\n( 1 )   ( حم )   : ( حا ، ميم )\r\n( 2 )  ( تَنْزِيلُ الْكِتابِ مِنَ اللَّهِ الْعَزِيزِ الْحَكِيمِ )  : ( اين كتابيست كه از ناحيهء خداوند عزيز و حكيم نازل شده )\r\n( حم ) از حروف مقطّعه و رموز قرآنيست و چنانچه گفتيم سوره‌هايى كه با حروف مقطّعه مشابه آغاز مىشوند ، مقاصد مشابهى دارند ، مىفرمايد اين قرآن از جانب خداوندى نازل شده كه غالب و قاهر مطلق است ، ( لذا نزول آن به اجبار و قهر يك قدرت غالب و قاهر بر خداوند صورت نگرفته ) و نيز حكيم است و خلقتش توأم با حكمت و اتقان مىباشد و از كمال حكمت او ، تنزيل كتاب براى هدايت بشر است .\r\n( 3 )  ( ما خَلَقْنَا السَّماواتِ وَ الْأَرْضَ وَ ما بَيْنَهُما إِلَّا بِالْحَقِّ وَ أَجَلٍ مُسَمًّى وَ الَّذِينَ كَفَرُوا عَمَّا أُنْذِرُوا مُعْرِضُونَ )  : ( ما آسمان‌ها و زمين و آنچه ميان آنهاست را جز به حق و براى مدّتى معيّن نيافريديم و كسانى كه كافر شدند از هر چه بيم داده شوند ، اعراض مىكنند )\r\n\r\n\r\n","description":"","footnote":"\r\nاست و ( عظمت ) جامهء من است . هر كس در يكى از اين دو با من منازعه كند ، او را در آتش دوزخ مىافكنم .\r\n","page_name":" 323 ","page_number":323},
  {"content":"\r\n\r\nمنظور از ( آسمانها و زمين و ما بين آن دو ) مجموعه عالم محسوس است .\r\nو مراد از ( اجل مسمّى ) نقطه انتهاى وجود هر چيزى كه در اينجا منظور ، روز قيامت ( اجل مسمّاى مجموعه عالم ) است .\r\nمىفرمايد ما عالم مشهود را با همهء اجزاى آن ، چه آسمانى و چه زمينى ، جز به حق نيافريديم . يعنى آفرينش عالم داراى غايت و هدفى ثابت و معيّن است و نيز آنها را براى اجلى معيّن آفريديم ، پس از بعد از اين عالم ، عالم ديگرى است كه عالم بقاء و خلود است ، امّا كفّار و مشركين كه منكر معادند از آنچه انذار مىشوند ، يعنى از روز قيامت و عذاب اليمى كه در انتظار آنهاست ، اعراض مىكنند و غفلت مىنمايند و روى برمىگردانند .\r\n( 4 )  ( قُلْ أَ رَأَيْتُمْ ما تَدْعُونَ مِنْ دُونِ اللَّهِ أَرُونِي ما ذا خَلَقُوا مِنَ الْأَرْضِ أَمْ لَهُمْ شِرْكٌ فِي السَّماواتِ ائْتُونِي بِكِتابٍ مِنْ قَبْلِ هذا أَوْ أَثارَةٍ مِنْ عِلْمٍ إِنْ كُنْتُمْ صادِقِينَ )  : ( بگو به من خبر دهيد و به من نشان دهيد اين خدايانى كه به جاى خدا مىپرستيد از زمين چه موجودى را خلق كرده‌اند و يا در آسمانها چه شركتى دارند ؟ ، مدركى از كتب آسمانى قبل از قرآن و يا دليلى علمى بياوريد ، اگر راست مىگوييد )\r\nدر اينجا به رسول گرامى صلّى اللّه عليه و إله و سلم دستور مىدهد كه با مشركان احتجاج كرده و بفرمايد :\r\nاگر راست مىگوييد كه اين معبودهاى شما شريك خدايند ، براى من از كتابهاى آسمانى قبل از قرآن دليلى بياوريد كه دلالت كند ، بر اينكه اين خدايان شما در خلقت بخشى از آسمانها يا زمين شركت دارند و اگر نمىتوانيد ، حداقل دليل علمى منقول ( و يا بقيه‌اى از علم موروثى خود ) بياوريد كه ادّعاى شما را ثابت كند .\r\nو حالا كه خدايان شما در همه آسمانها و زمين هيچ موجودى را خلق نكرده‌اند و خلقت هم از تدبير جدا نيست ( و مدبّر بايد سهمى از خلقت هم داشته باشد ) پس ادّعاى شما باطل است و خداوند هيچ شريكى در امر تدبير عالم ندارد .\r\n( 5 )  ( وَ مَنْ أَضَلُّ مِمَّنْ يَدْعُوا مِنْ دُونِ اللَّهِ مَنْ لا يَسْتَجِيبُ لَهُ إِلى يَوْمِ الْقِيامَةِ وَ هُمْ عَنْ دُعائِهِمْ غافِلُونَ )  : ( و چه كسى گمراهتر است از آنكه به غير خدا چيزى را مىخواند\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nكه تا روز قيامت ابدا او را اجابت نمىكند و اصولا آن معبودها از دعاى پرستندگان خود بىخبرند )\r\nآيه به نحو استفهام انكارى مىخواهد بفرمايد اين بتها و الهه‌اى كه مشركين به غير خدا مىپرستند ، از آنجا كه مالك پرستندگان خود و مالك چيزى از امور آنها نيستند ، قادر بر استجابت دعاى آنها نيز نمىباشند و اگر اين مشركين تا روز قيامت هم كه اجلّ مسمّى و تعيين شده دنيا است ، آنها را عبادت كنند ، آن آلهه قادر بر اجابت نيستند و اصولا در اين دنيا ، آنها از دعاى پرستندگان خود غافل و بىخبرند و در آخرت است كه به آن آگاهى مىيابند و از عبادت آنها برائت مىجويند و با آنها اظهار دشمنى مىكنند .\r\nپس عبادت چنين معبودهايى عين گمراهى و ضلالت بعيد است .\r\n( 6 )  ( وَ إِذا حُشِرَ النَّاسُ كانُوا لَهُمْ أَعْداءً وَ كانُوا بِعِبادَتِهِمْ كافِرِينَ )  : ( و زمانى كه مردم محشور شوند همان معبودها دشمن آنها خواهند شد و به عبادتشان كفر مىورزند )\r\n( حشر ) يعنى آنكه چيزى را به زور از جاى خود بيرون كنند كه در اينجا منظور مبعوث كردن مردم از قبور آنها و سوق دادنشان به سوى محشر است .\r\nمىفرمايد در روز حشر كه همهء مردم از گورها برانگيخته مىشوند ، آلههء آنها با ايشان اظهار دشمنى مىكنند و به شرك آنها كافر مىشوند و از آنها بيزارى مىجويند چون عبادت اين پرستندگان باعث وزر و و بال آنها شده است .\r\nو اينكه در اين آيات به بتها و جمادات آثار حياتى نسبت داده شده ، به جهت آنست كه همه موجودات داراى بهره‌اى از حيات و شعورند ، امّا در آخرت اين آثار حيات از آنها بروز مىكند و خداوند همهء آنها را به نطق وامىدارد همچنانكه فرمود  ( قالُوا أَنْطَقَنَا اللَّهُ الَّذِي أَنْطَقَ كُلَّ شَيْءٍ  « 1 » گفتند : خدايى ما را به نطق آورده كه همه چيز را به نطق آورده است )\r\n( 7 )  ( وَ إِذا تُتْلى عَلَيْهِمْ آياتُنا بَيِّناتٍ قالَ الَّذِينَ كَفَرُوا لِلْحَقِّ لَمَّا جاءَهُمْ هذا سِحْرٌ مُبِينٌ )  : ( و زمانيكه آيات آشكار ما برايشان تلاوت مىشود ، آنها كه وقتى حق به نزدشان آمد به آن كافر شدند ، مىگويند : اين سحرى آشكار است )\r\n\r\n\r\n","description":"","footnote":"\r\n( 1 ) . سورهء فصلّت ، آيه 21 .\r\n","page_name":" 325 ","page_number":325},
  {"content":"\r\n\r\nاين آيه در مقام توبيخ مشركان است كه وقتى آيات قرآن كه داراى دلالت آشكار بود ، بر آنها تلاوت مىشد ، با آنكه مىدانستند كه قرآن به حق است ، از روى استكبار و لجبازى ، آن را سحر و جادوى آشكار مىناميدند .\r\n( 8 )  ( أَمْ يَقُولُونَ افْتَراهُ قُلْ إِنِ افْتَرَيْتُهُ فَلا تَمْلِكُونَ لِي مِنَ اللَّهِ شَيْئاً هُوَ أَعْلَمُ بِما تُفِيضُونَ فِيهِ كَفى بِهِ شَهِيداً بَيْنِي وَ بَيْنَكُمْ وَ هُوَ الْغَفُورُ الرَّحِيمُ )  : ( بلكه مىگويند به دروغ آن را به خدا نسبت مىدهد ، بگو اگر آن را افتراء بسته باشم ، شما از ناحيهء خدا هيچ كارى دربارهء من نمىتوانيد بكنيد ، او بهتر مىداند كه شما در چه اباطيلى فرو رفته‌ايد و شهادت او بين من و شما مرا كفايت مىكند و او آمرزندهء مهربان است )\r\nدر اينجا گفتهء ديگر مشركان را در برابر قرآن نقل مىكند و آن اينكه ، آنها مىگفتند كه رسولخدا صلّى اللّه عليه و إله و سلم اين قرآن را از پيش خود به خدا نسبت داده و كلام خود را به خدا افترا بسته ، و خداوند به پيامبر صلّى اللّه عليه و إله و سلم تعليم مىدهد كه در جواب ايشان بگويد : اگر من به خاطر شما ، قرآن را به خدا افترا بسته باشم ، خدا مرا به عذاب خود دچار خواهد كرد و آنوقت شما نمىتوانيد عذاب خدا را از من دفع كنيد و مانع از خواست او شويد ، پس چگونه ممكن است من به خدا افترا بزنم و به خاطر شما خود را در معرض عذاب و هلاكت قرار دهم ؟ ! پس من افترا زنندهء به خدا نيستم ، خداى سبحان به مسأله تكذيب قرآن و يا خوض و فرو رفتن شما در اين گونه سخنان داناتر است . و سپس در مقام احتجاج دوّم مىفرمايد : شهادت دادن خدا در كلام خودش ، به اينكه اين قرآن كلام اوست ، نه افتراء از جانب من ، در مفترى نبودن من كفايت مىكند .\r\nهمچنانكه فرموده  ( اللَّهُ يَشْهَدُ بِما أَنْزَلَ إِلَيْكَ أَنْزَلَهُ بِعِلْمِهِ  « 1 » خدا شهادت مىدهد به آنچه كه بر تو نازل كرده ، چون او به علم خود آن را بر تو فرو فرستاده است )\r\nو در انتها خداوند را با دو صفت آمرزنده و مهربان توصيف مىكند تا بفهماند كه ادّعاى رسالت پيامبر صلّى اللّه عليه و إله و سلم به حق است . چون خداوند غفور و رحيم ، با خلق خود با مغفرت و رحمت معامله مىكند و مغفرت و رحمتش فقط شامل تائبانى كه به سوى او\r\n\r\n\r\n","description":"","footnote":"\r\n( 1 ) . سورهء نساء ، آيه 166 .\r\n","page_name":" 326 ","page_number":326},
  {"content":"\r\n\r\nبازگشته‌اند و صالحانى كه عمل خود را اصلاح كرده‌اند ، مىگردد و سبيل و طريق هدايت مردم و اصلاح آنها و وصول ايشان به مغفرت و رحمت حق ، همانا دعوت و رسالت است .\r\n( 9 )  ( قُلْ ما كُنْتُ بِدْعاً مِنَ الرُّسُلِ وَ ما أَدْرِي ما يُفْعَلُ بِي وَ لا بِكُمْ إِنْ أَتَّبِعُ إِلَّا ما يُوحى إِلَيَّ وَ ما أَنَا إِلَّا نَذِيرٌ مُبِينٌ )  : ( بگو من از بين انبياء پيامبرى نو ظهور نيستم و خبر ندارم كه با من و شما چه رفتارى مىكنند ، من فقط آنچه را كه به من وحى شده ، پيروى مىكنم و من جز بيم‌دهنده‌اى آشكار نيستم )\r\n( بدع ) يعنى نو ظهور و بىسابقه ، در اينجا خداوند به رسول گرامى خود تعليم مىدهد كه در جواب ايشان بفرمايد : من در ميان انبياء پيامبرى نوظهور نيستم كه سخنان و افعالم مخالف با ساير انبياء باشد ، بلكه من نيز مانند آنها بشرى هستم كه به من وحى مىرسد و من علم غيب ندارم و از آينده خودم و شما بىخبر هستم و آنچه واقع مىشود خارج از اراده و اختيار من است و فقط خداى سبحان است كه آن حوادث را پيش مىآورد و من تنها به آن چيزى آگاهى دارم كه خداوند به من وحى نمايد و فقط از همان وحى پيروى مىكنم و سپس در مقام تأكيد همه فرازهاى سابق مىفرمايد : من فقط بيم‌دهنده‌اى آشكارم و اختيار و وظيفهء ديگرى ندارم .\r\n( 10 )  ( قُلْ أَ رَأَيْتُمْ إِنْ كانَ مِنْ عِنْدِ اللَّهِ وَ كَفَرْتُمْ بِهِ وَ شَهِدَ شاهِدٌ مِنْ بَنِي إِسْرائِيلَ عَلى مِثْلِهِ فَآمَنَ وَ اسْتَكْبَرْتُمْ إِنَّ اللَّهَ لا يَهْدِي الْقَوْمَ الظَّالِمِينَ )  : ( بگو شما به من خبر دهيد اگر اين قرآن از ناحيهء خدا باشد و شما به ناحق به آن كافر شده باشيد ، با اينكه شاهدى از بنى اسرائيل بر حقانيّت مثل آن شهادت داده و ايمان آورده باشد ، ولى شما استكبار كرده باشيد ، آيا شما گمراه و ظالم نيستيد ؟ همانا خدا گروه ستمكاران را هدايت نمىكند )\r\nمراد از ( مثل قرآن ) كتابى است كه از حيث مضمون و معارف الهى شبيه به قرآن باشد و آن همان تورات حقيقى است كه بر موسى عليه السّلام نازل شد .\r\nدر اينجا نيز به پيامبر صلّى اللّه عليه و إله و سلم تعليم مىدهد كه به مشركان بگويد : به من خبر دهيد اگر اين قرآن از ناحيهء خدا باشد و در عين حال شما به كتاب خدا كفر ورزيده باشيد ، كتابى كه\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nشاهدى هم از بنى اسرائيل ( عبد اللّه بن سلام ) به مثل آن كتاب كه معارف همان كتاب را دارد ، شهادت داد و به آن ايمان آورد و با اين حال شما از پذيرش آن سرپيچى و استكبار كرديد ، آيا شما مردمانى گمراه نيستيد ، به درستى كه خدا مردم ستمكار و مستكبر را هدايت نمىكند .\r\n( 11 )  ( وَ قالَ الَّذِينَ كَفَرُوا لِلَّذِينَ آمَنُوا لَوْ كانَ خَيْراً ما سَبَقُونا إِلَيْهِ وَ إِذْ لَمْ يَهْتَدُوا بِهِ فَسَيَقُولُونَ هذا إِفْكٌ قَدِيمٌ )  : ( و آنان كه كفر ورزيدند به كسانى كه ايمان آوردند ، گفتند : اگر اسلام خوب بود مؤمنين بر ما سبقت نمىگرفتند و چون كفّار به آن راه نيافته‌اند به زودى خواهند گفت : اين قرآن افترايى قديمى است )\r\nيعنى كافران دربارهء ايمان مومنان به قرآن گفتند : اگر ايمان به قرآن خير بود ، مؤمنان در ايمان آوردن به آن از ما پيشى نمىگرفتند و از آنجا كه به جهت استكبارشان از ايمان به قرآن و هدايت آن بهره‌مند نشدند ، به زودى خواهند گفت : اين قرآن افترائى قديمى است يعنى همان افسانه‌هاى پيشينيان است كه رسول خدا صلّى اللّه عليه و إله و سلم آن را به خدا افترا مىبندد .\r\n( 12 )  ( وَ مِنْ قَبْلِهِ كِتابُ مُوسى إِماماً وَ رَحْمَةً وَ هذا كِتابٌ مُصَدِّقٌ لِساناً عَرَبِيًّا لِيُنْذِرَ الَّذِينَ ظَلَمُوا وَ بُشْرى لِلْمُحْسِنِينَ )  : ( با اينكه قبل از قرآن كتاب موسى بود كه راهبر و مايهء رحمت بود و اين قرآن تصديق كنندهء تورات است ، و به زبان عربى مىباشد ، تا كسانى را كه ستم كردند انذار نمايد و نيكوكاران را بشارت باشد )\r\nيعنى اينها قرآن را افترائى قديمى ناميدند ، در حالى كه كتاب موسى كه پيشوايى براى بنى اسرائيل بود و به آن اقتداء مىكردند و رحمتى براى مومنان صالح بود و قرآن هم آن را تصديق مىكند ، قبل از آمدن قرآن از نزول آن خبر داده بود و اين قرآن هم به زبان عربى نازل شده تا براى ستمكاران ، بيم‌دهنده و براى نيكوكاران بشارت باشد ، با اين حال چگونه ممكن است قرآن افترا و افك باشد .\r\n( 13 )  ( إِنَّ الَّذِينَ قالُوا رَبُّنَا اللَّهُ ثُمَّ اسْتَقامُوا فَلا خَوْفٌ عَلَيْهِمْ وَ لا هُمْ يَحْزَنُونَ )  :\r\n( همانا كسانى كه گفتند : پروردگار ما اللّه است و سپس استقامت ورزيدند ، نه ترسى دارند و نه اندوهگين مىشوند )\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nيعنى مؤمنانى كه به انحصار ربوبيّت در خداى سبحان و يگانگى او شهادت دادند و بر اين شهادت استقامت نمودند يعنى از آن منحرف نشدند و رفتارى بر خلاف آن و لوازم آن انجام ندادند ، در مقابل ، هيچ خطرى يا عقابى در انتظارشان نيست و لذا خوفى ندارند و نيز هيچ امر ناپسند قطعى و محقّقى بر آنها واقع نمىشود و به همين جهت اندوهى نخواهند داشت ، يعنى نه احتمال مكروه را مىدهند و نه مكروهى به آنها اصابت مىكند .\r\n( 14 )  ( أُولئِكَ أَصْحابُ الْجَنَّةِ خالِدِينَ فِيها جَزاءً بِما كانُوا يَعْمَلُونَ )  : ( آنها اهل بهشت هستند و در آن جاودانه خواهند ، بود به سزاى آن اعمالى كه انجام داده‌اند )\r\nيعنى افراد فوق الذّكر ملازم بهشت خواهند بود و در آن جاودانند و اين بهشت جزاى طاعتها و كارهايى است كه در دنيا براى تقرّب به خدا انجام مىدادند .\r\n\r\n[ آيهء ( 20 - 15 ) آيات دربارهء احسان به پدر و مادر 
  ]\r\n( 15 )  ( وَ وَصَّيْنَا الْإِنْسانَ بِوالِدَيْهِ إِحْساناً حَمَلَتْهُ أُمُّهُ كُرْهاً وَ وَضَعَتْهُ كُرْهاً وَ حَمْلُهُ وَ فِصالُهُ ثَلاثُونَ شَهْراً حَتَّى إِذا بَلَغَ أَشُدَّهُ وَ بَلَغَ أَرْبَعِينَ سَنَةً قالَ رَبِّ أَوْزِعْنِي أَنْ أَشْكُرَ نِعْمَتَكَ الَّتِي أَنْعَمْتَ عَلَيَّ وَ عَلى والِدَيَّ وَ أَنْ أَعْمَلَ صالِحاً تَرْضاهُ وَ أَصْلِحْ لِي فِي ذُرِّيَّتِي إِنِّي تُبْتُ إِلَيْكَ وَ إِنِّي مِنَ الْمُسْلِمِينَ )  : ( و ما به انسان سفارش پدر و مادرش را كرديم كه به آنها نيكى كند ، مادرش او را به حملى ناراحت كننده حمل نمود و به وضعى ناراحت كننده به دنيا آورد و حمل او تا روزى كه از شير گرفته شود سى ماه به طول مىكشد و تا هنگامى كه به حدّ بلوغ و رشد عقلى برسد همچنان پدر و مادر مراقبش هستند تا وقتى كه به حدّ چهل سالگى برسد ، آنوقت مىگويد : پروردگارا به من توفيق بده كه شكر آن نعماتى كه به من و پدر و مادرم بخشيدى به جا آورم و اعمال صالحى كه موجب خشنودى تو باشد انجام دهم ، و ذريّه و فرزندان مرا نيز اصلاح فرما ، بدرستى كه من به درگاه تو رجوع مىكنم و از تسليم شدگان هستم )\r\n( توصيه ) يعنى سفارش توأم با موعظه و خيرخواهى و ( ايزاع ) يعنى الهام عملى و دعوت باطنى .\r\nمىفرمايد : ما سفارش كرديم به انسان دربارهء پدر و مادرش كه به آن دو احسان كند ، به هر مقدار كه بتواند و اين سفارش مخصوص به شريعت اسلام نيست بلكه از احكام\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nعمومى خداست كه در همهء شرايع الهى تشريع شده . آنگاه به ناراحتىهايى كه مادر انسان در دوران حاملگى ، وضع حمل و شير دادن تحمّل مىكند ، اشاره نمود تا ملاك حكم را تبيين نمايد و عواطف و رأفت و رحمت انسان را برانگيزد و اينكه فرمود حمل و شيردهى انسان سى ماه به طول مىانجامد ، در مقايسه با آيه  ( فِصالُهُ فِي عامَيْنِ  ، از شير گرفتنش در دو سال است ) معلوم مىكند كه كمترين مدّت حاملگى 6 ماه است كه به اضافه دو سال شيردهى ، مجموعا سى ماه مىشود .\r\nو ( بلوغ اشدّ ) به معناى رسيدن به زمانيست كه انسان قوايش محكم مىشود . و سنّ چهل سالگى هم كنايه از زمانيست كه انسان به كمال عقل مىرسد . و عادتا ملازم با بلوغ و كمال عقلى است .\r\nبه هر حال انسان وقتى به كمال عقلى برسد از درگاه الهى استدعا مىكند كه شكر نعماتى را كه به او و پدر و مادرش ارزانى نموده به او الهام كند ، يعنى با دعوت باطنى و الهامى عملى او را به انجام عمل خير و شكر نعمت و عمل صالح وادار نمايد و اين نعمات شامل : نعمتهاى ظاهرى ( حيات ، رزق ، شعور و اراده . . . ) و نعمتهاى باطنى ( ايمان به خدا و اسلام و خشوع در برابر آن و توكّل به خدا و . . . ) مىباشد .\r\nو نيز از خدا مىخواهد كه به او فعل صالح را الهام كند ، كه شكر ظاهر اعمال را زينت مىدهد و صلاح ، باطن آن را مىآرايد و شكر حقيقى باعث خلوص نيّت و صلاح عمل است . سپس از خداوند درخواست مىكند كه ذريّه او را اصلاح كند يعنى آنها را نيكوكار و اهل احسان قرار دهد و آنها را موفّق به عمل صالح نمايد ، تا بعد از درگذشت او ، بواسطهء نيكى ذريّه‌اش ، او را به نيكى ياد كنند .\r\nو در انتها توبه و اسلام را با هم قرين نموده و مىگويد : خدايا من به سوى تو توبه كردم و از كسانى هستم كه همهء امورشان را تسليم تو كرده‌اند ، و اجتماع توبه و تسليم ، باعث مىشود كه خدا آنچه را باعث خلوص اوست به وى الهام كند و در نتيجه هم ذاتا از مخلصين مىشود و هم عملا از مخلصين مىگردد . به دليل آنكه عمل شايستگى و صلاحيّت پذيرفته شدن در بارگاه الهى را نمىيابد و به سوى او بالا نمىرود ، مگر وقتى\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nكه خالص براى خدا باشد .\r\n( 16 )  ( أُولئِكَ الَّذِينَ نَتَقَبَّلُ عَنْهُمْ أَحْسَنَ ما عَمِلُوا وَ نَتَجاوَزُ عَنْ سَيِّئاتِهِمْ فِي أَصْحابِ الْجَنَّةِ وَعْدَ الصِّدْقِ الَّذِي كانُوا يُوعَدُونَ )  : ( آنها كسانى هستند كه ما بهترين اعمالشان را قبول مىكنيم و از گناهان آنها در مىگذريم ، همانطور كه از گناهان اهل بهشت هم خواهيم گذشت و اين وعده صدقى است كه از ابتداى خلقت انسانها ، به آن وعده داده شده‌اند )\r\nمراد از ( احسن ما عملوا ) ، اطاعتهاى واجب و مستحب است .\r\nمىفرمايد : اين افرادى كه ذكر نموديم كسانى هستند كه ما اعمال عبادى واجب و مستحب آنها را مىپذيريم و از گناهان و سيئاتشان نيز در جملهء كسانى كه گناهانشان بخشوده مىشود و اهل بهشت مىگردند ، در مىگذريم . و بهشت متعلّق به آنهاست و هرگز از آن جدا نمىشوند و اين پاداشى در برابر حسن ايمان و عقيدهء آنهاست . در انتها مىفرمايد : اين امر وعده‌اى صادق و منجّز است كه تاكنون از زبان انبياء و رسل وعده داده مىشدند و يا شايد مراد اين باشد كه در قيامت با اين تقبّل و تجاوز ، آن وعدهء صدقى كه در دنيا به آنها داده شده بود ، منجّز و محقّق مىشود .\r\n( 17 )  ( وَ الَّذِي قالَ لِوالِدَيْهِ أُفٍّ لَكُما أَ تَعِدانِنِي أَنْ أُخْرَجَ وَ قَدْ خَلَتِ الْقُرُونُ مِنْ قَبْلِي وَ هُما يَسْتَغِيثانِ اللَّهَ وَيْلَكَ آمِنْ إِنَّ وَعْدَ اللَّهِ حَقٌّ فَيَقُولُ ما هذا إِلَّا أَساطِيرُ الْأَوَّلِينَ )  : ( و آنكه به پدر و مادرش گفت ، اف بر شما ، تا كى مرا مىترسانيد از اينكه دوباره زنده شوم ؟ اين همه مردم در گذشته مردند ، كدامشان بازگشتند ؟ و پدر و مادرش به خدا پناه مىبرند و به فرزند مىگويند : واى بر تو ، ايمان بياور ، همانا وعدهء خدا حق است ولى او مىگويد : اينها خرافات و افسانه‌هاى قديمى است )\r\n( اف ) كلامى حاكى از خشم و ملال است .\r\nدر مقابله با وضع انسان توبه كار و تسليم به خدا كه به پدر و مادرش نيكى مىنمايد و عمل صالح و خالصانه بجا مىآورد ، در اينجا وضع انسان ديگرى را ذكر مىكند كه به خدا و رسول و مسأله معاد كفر مىورزد و دعوت پدر و مادرش را رد مىكند و با آنها\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nبدرفتارى مىنمايد .\r\nمىفرمايد : آن كس كه از روى خشم و خستگى به پدر و مادرش گفت : آيا باز هم مرا تهديد مىكنيد كه از قبر بيرون آورده مىشوم و به اعمالم حسابرسى مىگردد ، با اينكه امّتهاى قبل از من كه هلاك شدند ، احدى از آنها زنده و مبعوث نشده ؟ ( و اين سخن او در حكم حجّتى بر عليه معاد است غافل از اينكه وعدهء خداى سبحان اين نيست كه بعضى از مردگان در دنيا زنده شوند ، بلكه زنده شدن مردگان بطور دسته جمعى ، در نشأت آخرت است نه در دنيا ) .\r\nو وقتى پدر و مادرش اين سخنان را از او مىشنوند با حالت استغاثه به درگاه خدا پناه مىبرند و از او مىخواهند كه فرزندشان را هدايت كند و براى هدايت فرزند به او مىگويند : واى بر تو ، به خدا و رسولش و وعدهء معاد ايمان بياور و مطمئن باش كه وعدهء معاد كه خدا توسط پيامبرانش داده به حق است و تخلّف نمىپذيرد . امّا او به آنها مىگويد : اين وعده‌ها و تهديدهايى كه مرا با آن مىترسانيد ، چيزى جز خرافات مردم گذشته نيست . « 1 »\r\n( 18 )  ( أُولئِكَ الَّذِينَ حَقَّ عَلَيْهِمُ الْقَوْلُ فِي أُمَمٍ قَدْ خَلَتْ مِنْ قَبْلِهِمْ مِنَ الْجِنِّ وَ الْإِنْسِ إِنَّهُمْ كانُوا خاسِرِينَ )  : ( آنها كسانى هستند كه عذاب خدا بر آنها حتمى شده و در زمرهء امتهاى گذشته از جن و انس هستند كه زيانكار شدند )\r\nيعنى اين چنين افرادى مصداق كلمهء عذاب الهى شده‌اند و مانند امّتهاى جنّى و انسى گذشته كه كلمهء عذاب دربارهء آنها تحقّق يافته ، زيانكار مىشوند چون هر كس كه به ايمان كفر بورزد عمل او بىاجر و حابط مىشود و اين نهايت خسارت است .\r\n( 19 )  ( وَ لِكُلٍّ دَرَجاتٌ مِمَّا عَمِلُوا وَ لِيُوَفِّيَهُمْ أَعْمالَهُمْ وَ هُمْ لا يُظْلَمُونَ )  : ( براى هر يك از ايشان درجاتى از پاداش و كيفر اعمالشان هست ، تا پروردگار اعمالشان را بطور كامل به آنها برگرداند و ايشان ستم كرده نمىشوند )\r\nيعنى براى مؤمنان نيكوكار و كافران بدكار منازل و مراتب مختلفى از نظر بلندى و\r\n\r\n\r\n","description":"","footnote":"\r\n( 1 ) . در تفسير الدّر المنثور از مروان نقل شده كه اين شخص عبد الرحمن فرزند ابو بكر بوده است .\r\n","page_name":" 332 ","page_number":332},
  {"content":"\r\n\r\nپستى هست ، چون هم بهشت درجاتى دارد و هم براى دوزخ دركاتى هست و اين اختلاف براساس اختلافى است كه در نفوس آنان وجود دارد پس منشأ آن درجات ، اعمال آنهاست كه نفوسشان را جلوه‌گر مىسازد . به هر جهت مىفرمايد اين درجه‌بندى آنها مقاصدى داشته كه از جملهء آن اهداف اين بوده كه عين اعمالشان تمام و كامل به آنها برسد « 1 » و مورد ستم قرار نگيرند . پس حساب براساس عدل است و جزاء به حق مىباشد .\r\n( 20 )  ( وَ يَوْمَ يُعْرَضُ الَّذِينَ كَفَرُوا عَلَى النَّارِ أَذْهَبْتُمْ طَيِّباتِكُمْ فِي حَياتِكُمُ الدُّنْيا وَ اسْتَمْتَعْتُمْ بِها فَالْيَوْمَ تُجْزَوْنَ عَذابَ الْهُونِ بِما كُنْتُمْ تَسْتَكْبِرُونَ فِي الْأَرْضِ بِغَيْرِ الْحَقِّ وَ بِما كُنْتُمْ تَفْسُقُونَ )  : ( روزى كه كفّار بر آتش عرضه مىشوند به آنها گفته مىشود : هر سرمايهء خيرى كه داشتيد در دنيا از دست داديد و از آن بهره برديد ، در نتيجه امروز در برابر استكبارى كه بدون حق در زمين ورزيديد و به خاطر فسقى كه مرتكب مىشديد به عذاب خوارى دچار مىشويد )\r\n( عرضه ) عبارتست از اظهار نمودن چيزى بدون مانع .\r\nلذا اينكه مىفرمايد كفّار بر آتش عرضه مىشوند ، يعنى در مجاورت عذاب و آتش قرار مىگيرند و آنها عمل صالح يا شفيعى هم ندارند كه مانع از دخول ايشان در آتش شود و عرضهء كفّار بر جهنّم هنگامى است كه به حسابهاى آنها رسيدگى شده و مىخواهند آنها را وارد در آتش دوزخ نمايند ، به هر جهت در آن هنگام به آنها گفته مىشود : طيّبات خود را در دنيا از بين برديد ، يعنى شما در دنيا همه آن امور پاكيزه و ملائم با طمع خود را كه بايد امروز از آن لذّت ببريد ، از بين برديد و همانجا از آنها بهره‌مند شديد و ديگر چيزى نمانده كه امروز در اين عالم از آن لذّت ببريد ، پس امروز عذاب توأم با خوارى و مذلّت سزاى شماست كه خوارى آن در مقابل آن استكباريست كه در دنيا مىكرديد و زير بار حق نمىرفتيد ، و عذاب آن در مقابل فسق و اعراض از طاعات است و اين دو گناه ( استكبار و فسق ) يكى مربوط به عقيده است و ديگرى\r\n\r\n\r\n","description":"","footnote":"\r\n( 1 ) . به اين ترتيب اين آيه از آياتى است كه بر تجسّم اعمال دلالت مىكند .\r\n","page_name":" 333 ","page_number":333},
  {"content":"\r\n\r\nمربوط به عمل . « 1 »\r\n\r\n[ آيهء ( 28 - 21 ) آيات دربارهء قوم عاد 
  ]\r\n( 21 )  ( وَ اذْكُرْ أَخا عادٍ إِذْ أَنْذَرَ قَوْمَهُ بِالْأَحْقافِ وَ قَدْ خَلَتِ النُّذُرُ مِنْ بَيْنِ يَدَيْهِ وَ مِنْ خَلْفِهِ أَلَّا تَعْبُدُوا إِلَّا اللَّهَ إِنِّي أَخافُ عَلَيْكُمْ عَذابَ يَوْمٍ عَظِيمٍ )  : ( و به ياد آر ، برادر عاد را كه در احقاف قوم خود را بيم مىداد ، در حالى كه پيامبران زيادى قبل از او يا بعد از او در گذشته‌هاى دور و نزديك آمده بودند و همه گفتند غير خدا را نپرستيد كه من از عذاب روزى بزرگ بر شما بيمناكم )\r\nمراد از ( برادر عاد ) حضرت هود عليه السّلام است كه هم نسب و خويشاند قوم خود بوده .\r\nو مراد از ( احقاف ) سرزمينى در جنوب شبه جزيره عربستان است كه مأواى قوم عاد بوده . ولى امروزه هيچ اثرى از آن باقى نمانده .\r\nبه هر جهت مىفرمايد حضرت هود براى انذار قوم عاد در سرزمين احقاف ارسال شده بود در حالى كه پيامبران بيم‌رسانى در زمان او و يا قبل از او - يا قبل و بعد از او - نيز بسوى مردم گسيل شده بودند و دعوت و انذار همهء آنها اين بود كه به مردم مىگفتند : غير خدا را نپرستيد ، همانا من از عذاب دنيوى استيصال كه روزى عظيم است بر شما مىترسم . لذا اساس همه اديان الهى بر مبناى توحيد است .\r\n( 22 )  ( قالُوا أَ جِئْتَنا لِتَأْفِكَنا عَنْ آلِهَتِنا فَأْتِنا بِما تَعِدُنا إِنْ كُنْتَ مِنَ الصَّادِقِينَ )  :\r\n( گفتند : آيا به نزد ما آمده‌اى تا با دروغهايت ما را از خدايانمان منصرف كنى ؟ اگر راست مىگويى ، آن عذابى را كه به ما وعده مىدهى ، و ما را از آن مىترسانى ، بياور )\r\nاين جمله حكايت پاسخ قوم آن حضرت در برابر انذار اوست كه گفته‌اند : آيا تو به نزد ما آمده‌اى تا ما را به دروغ و افتراء از الهه و خدايانمان منحرف كنى ، بعد در مقام تعجيز و استهزاء گفته‌اند : اگر راست مىگويى آن عذابى را كه به ما وعده كرده‌اى بياور .\r\nيعنى خواسته‌اند بگويند ، تو از آوردن آن عاجز هستى و در تهديد و انذارت دروغگو مىباشى .\r\n\r\n\r\n","description":"","footnote":"\r\n( 1 ) . در كتاب محاسن از ابن قداح از امام صادق عليه السّلام روايت شده كه روزى براى رسول خدا صلّى اللّه عليه و إله و سلم خبيصى ( يك نوع حلوا ) آوردند و حضرت از خوردن آن امتناع ورزيد ، پرسيدند آيا آن را تحريم كرده‌اى ؟ فرمود : خير ولى من از اينكه دلم نسبت به خوردن آن بىاختيار شود ، بدم مىآيد و آنگاه اين آيه را تلاوت فرمودند .\r\n","page_name":" 334 ","page_number":334},
  {"content":"\r\n\r\n( 23 )  ( قالَ إِنَّمَا الْعِلْمُ عِنْدَ اللَّهِ وَ أُبَلِّغُكُمْ ما أُرْسِلْتُ بِهِ وَ لكِنِّي أَراكُمْ قَوْماً تَجْهَلُونَ )  : ( هود گفت : علم تنها نزد خداست و آنچه من مىگويم ، فقط رسالتى است كه مأمورم به شما ابلاغ كنم و ليكن من شما را مردمى جاهل مىدانم )\r\nهود عليه السّلام در پاسخ ايشان مىفرمايد : من علمى به زمان نزول عذاب و چگونگى آن ندارم ، چون اين از علوم غيبى است كه اختصاص به خداى متعال دارد و من فقط براى ابلاغ رسالت مأمور هستم و تنها غايت دعوت من بيم دادن شما و ابلاغ رسالت است و هيچ علم يا قدرتى دربارهء عذاب ندارم . امّا اين مقدار مىدانم كه شما مردم جاهلى هستيد كه نفع و ضرر خود را تشخيص نمىدهيد ، چون دعوت خدا را رد كرده و در نزول و عذاب تعجيل مىكنيد و آن را مسخره مىنماييد .\r\n( 24 )  ( فَلَمَّا رَأَوْهُ عارِضاً مُسْتَقْبِلَ أَوْدِيَتِهِمْ قالُوا هذا عارِضٌ مُمْطِرُنا بَلْ هُوَ مَا اسْتَعْجَلْتُمْ بِهِ رِيحٌ فِيها عَذابٌ أَلِيمٌ )  : ( و وقتى آن عذاب را ديدند كه از كرانه افق نزديك مىشود گفتند : اين ابريست كه مىخواهد بر ما ببارد ، هود گفت : بلكه اين همان عذابى است كه در آمدنش شتاب مىكرديد و باديست كه در آن عذابى دردناك است )\r\nيعنى قوم عاد وقتى ابرى را كه ناگهان در كرانه افق ظاهر شد و از نشانه‌هاى عذاب بود ، ديدند به يكديگر بشارت دادند و گفتند : اين ابريست كه بر ما خواهد باريد ، اما هود در ردّ كلام آنها فرمود : اين همان عذابيست كه درباره‌اش تعجيل مىكرديد و حقيقت آن باديست كه عذابى دردناك به همراه دارد .\r\n( 25 )  ( تُدَمِّرُ كُلَّ شَيْءٍ بِأَمْرِ رَبِّها فَأَصْبَحُوا لا يُرى إِلَّا مَساكِنُهُمْ كَذلِكَ نَجْزِي الْقَوْمَ الْمُجْرِمِينَ )  : ( هر چه سر راه آن باشد به اذن پروردگارش ويران مىكند ، پس صبح كردند در حالى كه جز خانه‌هايشان چيزى به چشم نمىخورد و همه هلاك شده بودند ، ما اينچنين گروه گنه كار و مجرم را كيفر مىدهيم )\r\nهود عليه السّلام در ادامه مىفرمايد : اين باد هر چيزى را كه در سر راهش قرار بگيرد ، به اذن خدا هلاك مىكند ، چه انسان ، چه جنبنده و چه اموال . و نتيجه نزول عذاب اين شد كه همهء آنها هلاك شدند و جز خانه‌هايشان چيزى از سرزمينشان باقى نماند و سنّت ما در\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nمجازات مجرمين همين است يعنى آنها را بشدّت كيفر مىدهيم .\r\n( 26 )  ( وَ لَقَدْ مَكَّنَّاهُمْ فِيما إِنْ مَكَّنَّاكُمْ فِيهِ وَ جَعَلْنا لَهُمْ سَمْعاً وَ أَبْصاراً وَ أَفْئِدَةً فَما أَغْنى عَنْهُمْ سَمْعُهُمْ وَ لا أَبْصارُهُمْ وَ لا أَفْئِدَتُهُمْ مِنْ شَيْءٍ إِذْ كانُوا يَجْحَدُونَ بِآياتِ اللَّهِ وَ حاقَ بِهِمْ ما كانُوا بِهِ يَسْتَهْزِؤُنَ )  : ( با اينكه ما به آنها مال و مكنتى داده بوديم كه به شما نداده‌ايم ، و به آنها گوش و چشم و قلب داده بوديم امّا نه گوش و نه چشم و نه قلبشان كمترين بهره‌اى برايشان نداشت ، چون آيات خدا را انكار كردند و همان عذابى كه آن را مسخره مىكردند ، بر سرشان آمد )\r\nدر اين آيه كفّار مكّه را با نتيجه گيرى از سرنوشت آنها ، نصيحت مىكند و مىفرمايد :\r\nقوم عاد از نظر تمكّن و قدرت تصرّف در وضعى بودند كه شما نيستيد و همچنين به وسائل درك و تشخيص مجهّز بودند و مىتوانستند با استفاده درست از آنها خود را از ناملايمات و مضّار برهانند و نفع و ضررشان را تشخيص دهند . امّا هيچكدام از آنها بدردشان نخورد چون با آيات خدا مجاهده كردند و آنها را انكار نمودند ، در نتيجه عذابى كه آن را مسخره مىكردند به آنها اصابت كرد . با اين حال شما اگر به جرم انكار آيات الهى گرفتار حوادث شويد ، چه چيزى داريد كه شما را از عذاب خدا ايمن كند ؟\r\n( 27 )  ( وَ لَقَدْ أَهْلَكْنا ما حَوْلَكُمْ مِنَ الْقُرى وَ صَرَّفْنَا الْآياتِ لَعَلَّهُمْ يَرْجِعُونَ )  : ( و به تحقيق ما آباديهايى را كه در اطراف شما بودند هلاك كرديم و آيات خود را برايشان نشان داديم تا شايد برگردند )\r\nدر اينجا نيز هلاكت اقوام گذشته را تذكّر مىدهد و مىفرمايد ما به دهكده‌هاى اطراف شما آيات مختلف خود را نمايانديم ، يعنى معجزات گوناگون به آنها ارائه كرديم ، يا نعمات مختلف به آنان ارزانى داشتيم و آنها را از عذاب امّتهاى سابق بيم داديم ، تا شايد از ظلم خود برگردند و توبه كنند و به عبادت خدا بپردازند ، امّا آنها متذكّر نشدند و ما هم آنها را هلاك كرديم .\r\n( 28 )  ( فَلَوْ لا نَصَرَهُمُ الَّذِينَ اتَّخَذُوا مِنْ دُونِ اللَّهِ قُرْباناً آلِهَةً بَلْ ضَلُّوا عَنْهُمْ وَ ذلِكَ إِفْكُهُمْ وَ ما كانُوا يَفْتَرُونَ )  : ( پس چرا آن خدايانى كه به جاى خداى تعالى معبود\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nخود گرفته بودند تا آنها را به خدا نزديك سازند ، ياريشان نكردند ، بلكه در روز گرفتارى غيبشان زد و اين بود نتيجهء افك و افتراى آنها )\r\nاين كلام در مقام طعنه و تحكّم است ، مىفرمايد : چرا آن معبودهايى كه به غير خدا آنها را به خدايى گرفته بودند ، ياريشان نكردند ، با اينكه اينها يك عمر آنها را عبادت كردند تا شايد به پندار خامشان آن معبودها ايشان را به درگاه خدا نزديك كنند .\r\nبلكه اميدشان قطع شد و رابطه الوهيّت و عبوديّتى كه مىپنداشتند بريده شد ، و در هنگام نزول عذاب خبرى و اثرى از آن آلهه نبود و اين گم كردن آلهه اثر افترايى است كه به خدا مىبستند و يا عذابى كه به آنها رسيد نتيجه همان افترائاتى است كه به خدا نسبت مىدادند و افتراء هلاكت بدنبال دارد ، همانطور كه آتش سوزاندن به همراه مىآورد .\r\n\r\n[ آيهء ( 35 - 29 ) بيان ايمان جنّيان و شرح معناى اولو العزم 
  ]\r\n( 29 )  ( وَ إِذْ صَرَفْنا إِلَيْكَ نَفَراً مِنَ الْجِنِّ يَسْتَمِعُونَ الْقُرْآنَ فَلَمَّا حَضَرُوهُ قالُوا أَنْصِتُوا فَلَمَّا قُضِيَ وَلَّوْا إِلى قَوْمِهِمْ مُنْذِرِينَ )  : ( به ياد آر زمانى را كه عدّه‌اى از جنيّان را متوجّه تو كرديم تا صداى قرآن را بشنوند ، همين كه حاضر شدند گفتند : ساكت باشيد و گوش كنيد و زمانى كه تمام شد به سوى قوم خود برگشتند تا آنها را انذار كنند )\r\n( صرف ) برگرداندن از حالى به حالى و يا از جايى به جاى ديگر است .\r\n( نفر ) عده‌اى از افرادند كه كوچ كردن برايشان ممكن باشد و ( انصات ) به معناى سكوت براى گوش دادن است و ( جنّ ) مخلوقاتى هستند كه اصل وجودشان از آتش است و مانند انسانها قابليت ايمان و كفر يا هدايت و ضلالت را دارند .\r\nمىفرمايد : به ياد آر زمانى كه ما عدّه‌اى از جنيّان را به سوى تو متوجّه كرديم ، عدّه‌اى كه قرآن را مىشنيدند و وقتى كه در مجلسى كه قرآن تلاوت مىشد ، حاضر شدند ، به يكديگر گفتند : ساكت باشيد تا خوب بشنويم و وقتى قرائت قرآن تمام شد ، آنها به سوى قوم خود بازگشتند در حالى كه بيم‌دهندهء ايشان از عذاب الهى بودند .\r\n( 30 )  ( قالُوا يا قَوْمَنا إِنَّا سَمِعْنا كِتاباً أُنْزِلَ مِنْ بَعْدِ مُوسى مُصَدِّقاً لِما بَيْنَ يَدَيْهِ يَهْدِي إِلَى الْحَقِّ وَ إِلى طَرِيقٍ مُسْتَقِيمٍ )  : ( گفتند : اى قوم ما ، براستى ما كتابى را شنيديم كه بعد از موسى نازل شده و كتب آسمانى قبلى را تصديق مىكند و به سوى حق و راه مستقيم\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nهدايت مىنمايد )\r\nاين كلام ، حكايت دعوت جنيّان در برابر قومشان است . كه آنها را به اسلام فرا مىخواندند ، و از ظاهر كلام استفاده مىشود اين گروه از جنيّان پيرو دين موسى عليه السّلام و كتاب او بوده‌اند ، به هر جهت در مقام دعوت قومشان گفته‌اند ، ما آيات كتاب قرآن را شنيده‌ايم ، كه اين كتاب بعد از موسى نازل شده و اديان الهى قبلى و كتب سماوى را تأييد مىكند و به سوى حق هدايت نموده و به راه مستقيمى كه سالكانش در مرحلهء اعتقاد و عمل هرگز گمراه نمىشوند راهنمايى مىكند .\r\n( 31 )  ( يا قَوْمَنا أَجِيبُوا داعِيَ اللَّهِ وَ آمِنُوا بِهِ يَغْفِرْ لَكُمْ مِنْ ذُنُوبِكُمْ وَ يُجِرْكُمْ مِنْ عَذابٍ أَلِيمٍ )  : ( اى قوم ما دعوت اين دعوت كننده به سوى خدا را اجابت كنيد و به او ايمان بياوريد تا خداوند گناهانتان را بيامرزد و از عذابى دردناك پناهتان دهد ) منظور از ( داعى اللّه ) حضرت رسول اكرم صلّى اللّه عليه و إله و سلم است .\r\nپس در مقام دعوت ، قوم خود را تشويق مىكنند تا به حضرت محمد صلّى اللّه عليه و إله و سلم ايمان بياورند و دين او را بپذيرند و به آنها وعده مىدهند كه در اين صورت خداوند گناهانى را كه قبل از ايمان داشتيد مىآمرزد و شما را از عذاب دردناك پناه مىدهد ، پس اسلام همه گناهان قبلى را محو مىكند .\r\n( 32 )  ( وَ مَنْ لا يُجِبْ داعِيَ اللَّهِ فَلَيْسَ بِمُعْجِزٍ فِي الْأَرْضِ وَ لَيْسَ لَهُ مِنْ دُونِهِ أَوْلِياءُ أُولئِكَ فِي ضَلالٍ مُبِينٍ )  : ( و هر كس دعوت داعى بسوى خدا را اجابت نكند ، نمىتواند خدا را در زمين به عجز آورد و براى او به جز خدا ولىّ و سرپرستى نخواهد بود و آنان در گمراهى آشكارند )\r\nيعنى كسى كه دعوت رسول خدا صلّى اللّه عليه و إله و سلم را نپذيرد و به او ايمان نياورد ابدا خدا را به ستوه و عجز در نياورده و به غير خدا اوليائى ندارد تا او را يارى كنند ، پس در واقع با ردّ دعوت حق به خودش ظلم كرده ، چون به عوض هدايت ، گمراهى را براى خود اختيار نموده است .\r\n( 33 )  ( أَ وَ لَمْ يَرَوْا أَنَّ اللَّهَ الَّذِي خَلَقَ السَّماواتِ وَ الْأَرْضَ وَ لَمْ يَعْيَ بِخَلْقِهِنَّ بِقادِرٍ \r\n\r\n","description":"","footnote":"","page_name":" 338 ","page_number":338},
  {"content":"\r\n\r\n عَلى أَنْ يُحْيِيَ الْمَوْتى بَلى إِنَّهُ عَلى كُلِّ شَيْءٍ قَدِيرٌ )  : ( آيا نمىبينند كه خدايى كه آسمانها و زمين را آفريد و از خلقت آنها خسته نشد ، قادر است كه مردگان را زنده سازد ؟ آرى او به هر چيزى قادر است )\r\nمىفرمايد : آيا هنوز نفهميده‌اند و بصيرت نيافته‌اند كه آن خدايى كه آسمانها و زمين به اين عظمت را خلق كرد و از خلقت آنها عاجز يا خسته نشد ، قادر است كه مردگان را زنده كند ؟ چون او مبدأ هستى و حيات هر چيز است و او قادر مطلق است لذا بر هر امرى تواناست .\r\n( 34 )  ( وَ يَوْمَ يُعْرَضُ الَّذِينَ كَفَرُوا عَلَى النَّارِ أَ لَيْسَ هذا بِالْحَقِّ قالُوا بَلى وَ رَبِّنا قالَ فَذُوقُوا الْعَذابَ بِما كُنْتُمْ تَكْفُرُونَ )  : ( روزى كه كفّار بر آتش عرضه مىشوند و به آنها گفته شود آيا اين كه مىبينيد وعده‌اش به حق نبود ؟ گويند : آرى به پروردگارمان سوگند به حق بود . خطاب رسد : پس بچشيد عذاب را به سبب كفرى كه مىورزيديد )\r\nيعنى در روز قيامت وقتى كافران در مجاورت آتش دوزخ قرار مىگيرند و آن را به چشم خود مىبينند ، از آنها پرسش مىشود : كه آيا اين آتش جهنّم كه شما را از آن انذار مىكردند ، به حق نبود ؟ پس از سر ناچارى و استيصال اعتراف مىكنند و آن وقت خطاب مىرسد كه بچشيد اين عذاب را به سبب كفرتان و انكارى كه در دنيا نسبت به معاد داشتيد .\r\n( 35 )  ( فَاصْبِرْ كَما صَبَرَ أُولُوا الْعَزْمِ مِنَ الرُّسُلِ وَ لا تَسْتَعْجِلْ لَهُمْ كَأَنَّهُمْ يَوْمَ يَرَوْنَ ما يُوعَدُونَ لَمْ يَلْبَثُوا إِلَّا ساعَةً مِنْ نَهارٍ بَلاغٌ فَهَلْ يُهْلَكُ إِلَّا الْقَوْمُ الْفاسِقُونَ )  : ( پس تو نيز صبر كن همانطور كه پيامبران اولو العزم صبر كردند ، و در امر عذاب آنها عجله نكن . چون آنقدر وعدهء خدا نزديك است كه وقتى فرا رسد به نظرشان مىرسد كه گويا پيش از يك ساعت از روز در دنيا نبوده‌اند ، اين قرآن بلاغ است و آيا جز مردم تبه كار كسى هلاك مىشود ؟ )\r\nدر اينجا در مقام تسليّت و دلگرمى دادن به رسول خدا صلّى اللّه عليه و إله و سلم مىفرمايد : تو در برابر انكار اين كفّار صبر كن و از انكار آنها نسبت به معاد دلتنگ مشو همانطور كه رسولان\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nاولو العزم چنين كردند و در برابر امتّشان حوصله به خرج دادند ، و در طلب عذاب براى آنان عجله نكن ، چون قيامت آنقدر نزديك است كه وقتى آن روز سر برسد ، مىپندارند گويا بيش از ساعتى از يك روز در زمين درنگ نكرده‌اند و اين قرآن با بياناتى كه دارد تبليغى از جانب خدا ، از طريق نبوّت است و با اين حال آيا تصوّر مىشود كه با هلاكتى كه قرآن خبر داده غير از فاسقان كه از روش بندگى خارجند ، كس ديگرى هلاك شود ؟\r\nاين آيه اشاره دارد كه رسول خدا صلّى اللّه عليه و إله و سلم از پيامبران اولو العزم است و عزم در اين كلمه بر معناى صبر يا عزم بر وفاى به عهد و يا عزيمت به معناى حكم و شريعت مىباشد امّا بنابر مبناى اخير ( كه حق همانست ) پيامبران صاحب حكم و شريعت مطابق روايات ائمه عليهم السلام پنج نفر هستند كه عبارتند از : نوح ، ابراهيم ، موسى ، عيسى و محمد صلّى اللّه عليه و إله و سلم و در سورهء شورى آيه 13 به شرح آن پرداختيم .\r\nبه هر جهت براى اقامه احكام الهى و محكم كردن پايه‌هاى دولت اسلام خداوند پيامبر را سفارش به صبر مىنمايد . همانطور كه نوح عليه السّلام ساليان سال در برابر آزار و اذيّت قومش صبر نمود ، يا ابراهيم عليه السّلام كه در برابر افكنده شدن در آتش و ذبح فرزند صبر كرد ، و اسماعيل كه در برابر ذبح خويشتندارى نمود ، يا ايّوب نبى عليه السّلام كه در برابر انواع مصايب و شدايد صبر به خرج داد و . . . ، پس سنّت آزمايش همواره در دين پابرجا بوده و خداى سبحان ميان ثبات ايمان و ثبات در برابر آزمايش و فتنه ، ارتباط برقرار كرده و فرموده ( آيا مردم پنداشتند كه همين كه بگويند ايمان آورديم رها مىگردند و آزمايش نمىشوند ؟ ! هر آينه ما قبل از اينها امّتهاى سابق را آزموديم تا خدا افراد صادق را از دروغگويان ممتاز كند ) « 1 » .\r\n\r\n\r\n","description":"","footnote":"\r\n( 1 ) . سورهء عنكبوت ، آيه 3 - 1 .\r\n","page_name":" 340 ","page_number":340},
  {"content":"\r\n\r\n\r\nسورهء محمد صلّى اللّه عليه و إله و سلم\r\n بِسْمِ اللَّهِ الرَّحْمنِ الرَّحِيمِ \r\nغرض سوره : مقايسه بين همهء كافران و مؤمنان از حيث صفات و عاقبت آنها و بيان بعضى از احكام جهاد .\r\n( 1 )   ( الَّذِينَ كَفَرُوا وَ صَدُّوا عَنْ سَبِيلِ اللَّهِ أَضَلَّ أَعْمالَهُمْ )   : ( كسانى كه كفر ورزيدند و از راه خدا جلوگيرى نمودند خدا اعمالشان را نابود مىكند )\r\n( 2 )  ( وَ الَّذِينَ آمَنُوا وَ عَمِلُوا الصَّالِحاتِ وَ آمَنُوا بِما نُزِّلَ عَلى مُحَمَّدٍ وَ هُوَ الْحَقُّ مِنْ رَبِّهِمْ كَفَّرَ عَنْهُمْ سَيِّئاتِهِمْ وَ أَصْلَحَ بالَهُمْ )  : ( و كسانى كه ايمان آورده و اعمال شايسته انجام دادند و به آنچه بر محمد صلّى اللّه عليه و إله و سلم نازل شده و حقّى از جانب پروردگارشان است ، ايمان آوردند ، خداوند گناهانشان را محو مىكند و شأن آنها را اصلاح مىنمايد )\r\nمىفرمايد كفّار مكّه و ساير كفّارى كه از آنها پيروى كرده و هم خود كافر شدند و هم مانع ديگران شدند و نگذاشتند كه آنها ايمان بياورند ، خدا اعمالشان را باطل كرد در نتيجه راهى به مقصد نمىبرند . و هيچكس در برابر اعمالشان به آنها پاداش نمىدهد و آنها را نمىپذيرد ، درست مانند شتر گم شده‌اى كه صاحبى ندارد تا از آن مراقبت كند .\r\nپس ضلالت عمل به معناى بطلان و فساد آن قبل از وصول به نتيجه است .\r\nدر آيهء دوّم به توصيف مؤمنان صالح مىپردازد كه شامل همهء مؤمنان مىشود و قيد  ( آمَنُوا بِما نُزِّلَ عَلى مُحَمَّدٍ )  قيد احترازى است .\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nمىفرمايد كسانى كه حسن عقيده و حسن عمل را با هم قرين نمايند و به دين حقّى كه بر رسولخدا صلّى اللّه عليه و إله و سلم نازل شده ايمان آورند ، خداوند با عفو و مغفرت خود پرده‌اى بر روى گناهانشان مىكشد و هم در دنيا و هم در آخرت دلهايشان و امورشان را اصلاح مىكند كه اصلاح در دنيا بوسيله دين فطرى است كه كمال سعادت انسان در آن است و اصلاح در آخرت بوسيله حسن عاقبت و كمال رستگارى آنها است .\r\n( 3 )  ( ذلِكَ بِأَنَّ الَّذِينَ كَفَرُوا اتَّبَعُوا الْباطِلَ وَ أَنَّ الَّذِينَ آمَنُوا اتَّبَعُوا الْحَقَّ مِنْ رَبِّهِمْ كَذلِكَ يَضْرِبُ اللَّهُ لِلنَّاسِ أَمْثالَهُمْ )  : ( اين به جهت آنست كه كافران از باطل پيروى كردند و مؤمنان ، حقّى را كه از جانب پروردگارشان بود متابعت نمودند ، خداوند براى مردم اين چنين مثلهايشان را بيان مىكند )\r\nيعنى بىنتيجه كردن اعمال كفّار و اصلاح حال مؤمنان و تكفير گناهانشان ، به جهت آنست كه كفّار فقط پيرو باطلند و اعمالشان منسوب به خدا نيست . لذا خدا اعمال آنها را باطل و بىاجر مىكند ، امّا مؤمنان فقط از حقّ پيروى مىكنند و حق هم كه منسوب به خداست و هر چه منسوب به اوست عين حق است ، پس خداوند خود ، شأن آنها را اصلاح مىنمايد . يعنى تنها ملاك در سعادت يا شقاوت انسان پيروى از حق يا پيروى از باطل است و در انتها مىفرمايد : خداوند اوصاف مردم را همانطور كه هست برايشان بيان مىكند و اعمال آنها را مقايسه مىنمايد .\r\n( 4 )  ( فَإِذا لَقِيتُمُ الَّذِينَ كَفَرُوا فَضَرْبَ الرِّقابِ حَتَّى إِذا أَثْخَنْتُمُوهُمْ فَشُدُّوا الْوَثاقَ فَإِمَّا مَنًّا بَعْدُ وَ إِمَّا فِداءً حَتَّى تَضَعَ الْحَرْبُ أَوْزارَها ذلِكَ وَ لَوْ يَشاءُ اللَّهُ لَانْتَصَرَ مِنْهُمْ وَ لكِنْ لِيَبْلُوَا بَعْضَكُمْ بِبَعْضٍ وَ الَّذِينَ قُتِلُوا فِي سَبِيلِ اللَّهِ فَلَنْ يُضِلَّ أَعْمالَهُمْ )  : ( پس وقتى كه به كفّار برخورديد ، بايد با آنها بجنگيد و گردن‌هايشان را بزنيد تا وقتى كه كشتگان شما زياد شود ، آنوقت مىتوانيد دست از كشتار كشيده و اسير بگيريد ، كه اسيران را يا منّت نهاده و آزاد مىكنيد و يا فديه مىستانيد و رهايشان مىكنيد ، تا وقتى كه جنگ تمام شود ، و اگر خدا مىخواست از كفّار انتقام مىگرفت ، امّا مىخواهد بعضى از شما را بوسيله بعضى ديگر آزمايش كند و كسانى كه در راه خدا كشته شدند خدا هرگز\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nاعمالشان را باطل نمىكند )\r\n( 5 )  ( سَيَهْدِيهِمْ وَ يُصْلِحُ بالَهُمْ )  : ( به زودى آنها را هدايت نموده و شأنشان را اصلاح مىنمايد )\r\n( 6 )  ( وَ يُدْخِلُهُمُ الْجَنَّةَ عَرَّفَها لَهُمْ )  : ( و آنها را وارد بهشتى مىسازد كه برايشان تعريف كرده )\r\n( ضرب رقاب ) به معناى گردن زدن است كه آسانترين راه كشتن دشمن مىباشد .\r\nو ( اثخان ) به معناى بسيار كشتن و غلبه بر دشمن است ، و ( وثاق ) يعنى وسيلهء بستن و دربند نمودن .\r\nو ( تضع الحرب اوزارها ) يعنى جنگ سنگينىهاى خود را وانهد كه كنايه از اتمام جنگ مىباشد .\r\nبه هر حال مىفرمايد بدليل اوصافى كه از كفّار برشمرديم ، شما مؤمنان هر جا با كفّار برخورد كرديد ، با آنها بجنگيد و گردنهايشان را بزنيد ، تا وقتى كه بسيارى از آنها را هلاك كنيد و غلبهء شما قطعى شود ، آنوقت مشغول اسير گرفتن و بستن دست و پاى اسراء شويد . « 1 » و بعد از اسير گرفتن ، يا بر آنها منّت نهاده و آزادشان مىكنيد و يا فديه مىگيريد و با گرفتن مالى ، آنها را آزاد مىكنيد . و اين رويّه را ادامه دهيد تا وقتى كه جنگ تمام شود و جنگجويان اسلحه‌هاى خود را زمين بگذارند .\r\nدر ادامه مىفرمايد : حكم خدا همان است كه گفته شد و اگر خدا بخواهد از كفّار انتقام مىگيرد و هلاكشان مىكند يا عذابشان مىدهد بدون اينكه به شما دستور جهاد با آنها را بدهد و جهاد را بر شما واجب كند تا بوسيلهء شما آنها را هلاك كند ، امّا خدا دستور داده تا شما با آنها جهاد كنيد و آنها را از سر راه حق كنار بزنيد ، تا شما را بوسيله يكديگر امتحان كند يعنى مؤمنان را بوسيلهء كفار بيازمايد تا معلوم شود چه كسى از حكم خدا اطاعت كرده و رنج جنگ را تحمّل مىكند و چه كسى عصيان مىورزد ، و كفّار را\r\n\r\n\r\n","description":"","footnote":"\r\n( 1 ) . پس اين آيه ناسخ آيه 67 سورهء انفال نيست چون در آنجا پيامبر صلّى اللّه عليه و إله و سلم را از اسير گرفتن قبل از غالب شدن ، نهى مىكند  ( ما كانَ لِنَبِيٍّ أَنْ يَكُونَ لَهُ أَسْرى حَتَّى يُثْخِنَ فِي الْأَرْضِ ) \r\n","page_name":" 343 ","page_number":343},
  {"content":"\r\n\r\nهم بوسيلهء مؤمنان امتحان مىكند تا معلوم شود چه كسى اهل شقاوت ابدى است و چه كسى موفّق به توبه و بازگشت بسوى حق مىشود ؟\r\nو در خاتمه براى تشويق به جهاد مىفرمايد : كسانى كه در راه جهاد با دشمنان دين و در راه خدا كشته شوند اعمال صالحشان هرگز باطل نمىشود و اجرشان در نزد خدا محفوظ است و به زودى خداى تعالى آنها را بسوى منازل سعادت و كرامت هدايت كرده و با مغفرت و عفو گناهانشان ، حال آنها را اصلاح مىكند تا شايستهء دخول در بهشت شوند و مراد از ( اصلاح بال ) زنده كردن آنها به حياتى طيّب است بطوريكه شايسته حضور در مقام قرب الهى گردند و در نهايت و به عنوان غايت هدايتشان خداوند آنها را داخل بهشتى مىكند كه در دنيا بوسيله وحى انبياء يا با بشارت در هنگام مرگ و يا در قبر و يا در قيامت ، آن را به ايشان معرفى كرده و شناسانده‌اند و همهء اين درجات در صورتى است كه قتال و جهاد آنها در راه اعتلاى كلمهء توحيد خدا و برقرارى پرچم اسلام باشد ( نه در راه تعصّب و قوميّت و دفاع از گروهى خاص يا در راه سرزمين يا در راه برپا داشتن عقايدى كه خداوند هيچ حجّتى در تأييد آن نازل نكرده . )\r\n( 7 )  ( يا أَيُّهَا الَّذِينَ آمَنُوا إِنْ تَنْصُرُوا اللَّهَ يَنْصُرْكُمْ وَ يُثَبِّتْ أَقْدامَكُمْ )  : ( اى كسانى كه ايمان آورده‌ايد اگر دين خدا را يارى كنيد ، خداوند شما را يارى كرده و قدمهايتان را استوار مىسازد )\r\nدر اين آيه به قصد تشويق و تحريك به جهاد ، به مؤمنان وعدهء نصرت مىدهد ، و مىفرمايد اگر با جهاد در راه خدا و به منظور تأييد دين او و اعتلاى كلمهء حق ، خدا را نصرت دهيد ، خدا هم شما را يارى مىكند و اسباب غلبهء بر دشمن را برايتان فراهم مىسازد و به شما شجاعت داده و دلهايتان را تقويت مىكند تا در برابر دشمن ثابت قدم باشيد و بر آنها غلبه بيابيد و اين وعدهء نصرت قطعى و حتمى است و حال كه امر چنين است ، پس بر مؤمن واجب است كه جان خود را در راه نصرت دين خدا هديه كند .\r\n( 8 )  ( وَ الَّذِينَ كَفَرُوا فَتَعْساً لَهُمْ وَ أَضَلَّ أَعْمالَهُمْ )  : ( و كسانى كه كفر ورزيدند سقوطى هميشگى برايشان خواهد بود و خدا اعمالشان را نابود مىكند )\r\n\r\n","description":"","footnote":"","page_name":" 344 ","page_number":344},
  {"content":"\r\n\r\n( تعس ) يعنى سقوط انسان و افتادن با صورت و باقى ماندن به همان حال ، اين آيه نفرين بر كفّار است و شايد هم خبرى از آيندهء آنان باشد ، به هر صورت مىخواهد بفرمايد كافران سقوط كرده و ديگر برنخواهند خاست و اين كنايه از نهايت عجز آنهاست و نيز مىفرمايد اعمال آنها هم خنثى خواهد شد و نمىتوانند حق را زايل كنند .\r\n( 9 )  ( ذلِكَ بِأَنَّهُمْ كَرِهُوا ما أَنْزَلَ اللَّهُ فَأَحْبَطَ أَعْمالَهُمْ  « 1 » ) : ( و اين به جهت آنست كه آنها از آنچه خدا نازل كرده كراهت دارند ، پس خدا هم اعمالشان را بىنتيجه و باطل مىكند )\r\nيعنى اين سقوط كفّار و گمراهى اعمالشان به جهت آنست كه آنها از قرآن شريف و احكام و شرايعى كه خدا توسط پيامبرش به مردم ابلاغ كرده ، كراهت ورزيده و از قبول آن استكبار نمودند ، به همين دليل هم خدا اعمال آنها را بىنتيجه و خنثى مىسازد .\r\n( 10 )  ( أَ فَلَمْ يَسِيرُوا فِي الْأَرْضِ فَيَنْظُرُوا كَيْفَ كانَ عاقِبَةُ الَّذِينَ مِنْ قَبْلِهِمْ دَمَّرَ اللَّهُ عَلَيْهِمْ وَ لِلْكافِرِينَ أَمْثالُها )  : ( آيا در زمين سير نمىكنند تا ببينند عاقبت كسانى كه قبل از اينها بودند چگونه بود ، خدا آنچه را داشتند بر سرشان خراب كرد و كافران هميشه چنين سرنوشتى خواهند داشت )\r\nيعنى اى رسول ما اين كفّار زمان تو نيز امثال اين عقوبتها در انتظارشان است چون سرنوشت همه كافران و مكذّبان و مستكبران يكسان است همانطور كه خدا همه امّتهاى مكذّب سابق را هلاك نمود ، اينها را نيز نابود خواهد كرد .\r\n( 11 )  ( ذلِكَ بِأَنَّ اللَّهَ مَوْلَى الَّذِينَ آمَنُوا وَ أَنَّ الْكافِرِينَ لا مَوْلى لَهُمْ )  : ( اين به جهت آنست كه خدا سرپرست مردم با ايمان است و كافران هيچ سرپرستى ندارند )\r\nيعنى نصرت مؤمنان و هلاكت و سوء عاقبت كفّار بدليل آنست كه خداوند مولا و سرپرست و متصرّف مطلق در امور مؤمنان و يار و ياور آنهاست و آنها را به سوى سعادت ابدى هدايت مىكند و به اعمال صالح موفّق مىنمايد ، چون فقط مؤمنان هستند\r\n\r\n\r\n","description":"","footnote":"\r\n( 1 ) . در تفسير مجمع البيان ج 9 از امام محمد باقر عليه السّلام نقل شده منظور اين آيه كسانى هستند كه از آنچه خدا در حق على عليه السّلام نازل كرده كراهت دارند .\r\n","page_name":" 345 ","page_number":345},
  {"content":"\r\n\r\nكه در راه بندگى و پيروى از خدا قرار دارند ، امّا كافران هيچ مولى و سرپرست و ياورى ندارند ، تا اعمالشان را بسوى هدف هدايت كند و آنها را از عقوبت خدا نجات دهد . نقل شده كه ابو سفيان در روز احد فرياد مىزد : روز احد در برابر روز بدر و جنگى در برابر جنگى ، همانا ما عزّى داريم و شما نداريد . پيامبر صلّى اللّه عليه و إله و سلم به اصحاب خود فرمودند : شما بگوييد : اللّه مولاى ماست و شما مولايى نداريد و جنگ دو حالت دارد يا شما ما را مىكشيد كه در اين صورت ما زندهء جاويد بوده و نزد پروردگارمان روزى مىخوريم و يا ما شما را مىكشيم كه در اين صورت شما در آتش دوزخ معذّب خواهيد شد .\r\n( 12 )  ( إِنَّ اللَّهَ يُدْخِلُ الَّذِينَ آمَنُوا وَ عَمِلُوا الصَّالِحاتِ جَنَّاتٍ تَجْرِي مِنْ تَحْتِهَا الْأَنْهارُ وَ الَّذِينَ كَفَرُوا يَتَمَتَّعُونَ وَ يَأْكُلُونَ كَما تَأْكُلُ الْأَنْعامُ وَ النَّارُ مَثْوىً لَهُمْ )  : ( خدا كسانى را كه ايمان آورده و اعمال صالح كردند به بهشتهايى وارد مىكند كه از زير آن نهرها روان است و كسانى كه كفر ورزيدند سرگرم عيش و نوش دنيايند و مىخورند همانطور كه چهارپايان مىخورند و در آخرت جايگاهشان آتش است )\r\nدر اينجا اثر ولايت خدا بر مؤمنان و نيز تأثير عدم ولايتش براى كفّار از حيث عاقبت و آخرت بيان شده و مىفرمايد : مومنان صالحى كه راه رشد و هدايت را بپيمايند و به وظايف انسانى خود عمل كنند ، داخل در ولايت خدا هستند و به همين دليل خدا آنان را در آخرت وارد بهشتهايى مىسازد كه از دامنهء آن نهرها جاريست ، امّا كفّارى كه در دنيا هيچ اعتنايى به اقامه وظايف انسانى نداشته و تنها همّ و غمشان شكم و شهوت بوده و سرگرم بهره گرفتن از لذّات دنياى فانى بوده‌اند و مانند چهارپايان زندگى كرده‌اند ، هيچ ولّيى ندارند و به همين جهت خداوند اعتنايى به امر آنها ندارد و عاقبتشان هلاكت و شقاوت است و در آتش دوزخ مستقر مىشوند كه چه جايگاه و محلّ استقرار بديست .\r\n( 13 )  ( وَ كَأَيِّنْ مِنْ قَرْيَةٍ هِيَ أَشَدُّ قُوَّةً مِنْ قَرْيَتِكَ الَّتِي أَخْرَجَتْكَ أَهْلَكْناهُمْ فَلا ناصِرَ لَهُمْ )  : ( و چه بسيار اهالى آباديهايى كه از اهل آبادى تو كه تو را بيرون كردند ، نيرومندتر بودند ، ولى ما آنها را هلاك كرديم و هيچ ياورى نداشتند )\r\nمراد از قريهء تو ، شهر مكّه است كه اهالى آن در اثر آزار و اذيّت ، پيامبر صلّى اللّه عليه و إله و سلم را وادار\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nبه مهاجرت از آنجا كردند ، در اين آيه قلب رسولخدا صلّى اللّه عليه و إله و سلم را تقويت و اهل مكّه را تهديد و تحقير مىكند و مىفرمايد ، اهل مكّه نمىتوانند خدا را به عجز آورند چون خدا قريه‌هايى بسيار نيرومندتر از اينها را هلاك نموده ، در حالى كه هيچ ياورى نداشتند كه آنها را در برابر عذاب خدا يارى كند .\r\n( 14 )  ( أَ فَمَنْ كانَ عَلى بَيِّنَةٍ مِنْ رَبِّهِ كَمَنْ زُيِّنَ لَهُ سُوءُ عَمَلِهِ وَ اتَّبَعُوا أَهْواءَهُمْ )  :\r\n( آيا كسى كه بر برهان آشكارى از جانب پروردگارش مىباشد ، مانند كسى است كه عمل زشتش برايش زينت يافته و از هواى نفس خود پيروى مىكند ؟ )\r\nمراد از كسانى كه بيّنه‌اى از پروردگارشان دارند ، مؤمنين هستند و مراد از بيّنه ، دلايل روشن از ناحيه پروردگار است كه عقايد آنها را يقينى كرده و همواره با دليل و حجّت ، راه حق را مىپيمايند و از حق پيروى مىكنند ، امّا كسانى كه كافر شدند ، شيطان اعمال زشتشان را برايشان زينت داد و آن اعمال را نيكو و حسن ديدند و لذا از اعمال پليد و هواهاى نفسانى خود پيروى كردند و مسلّما وضعيّت اين دو طائفه يكسان نيست .\r\n( 15 )  ( مَثَلُ الْجَنَّةِ الَّتِي وُعِدَ الْمُتَّقُونَ فِيها أَنْهارٌ مِنْ ماءٍ غَيْرِ آسِنٍ وَ أَنْهارٌ مِنْ لَبَنٍ لَمْ يَتَغَيَّرْ طَعْمُهُ وَ أَنْهارٌ مِنْ خَمْرٍ لَذَّةٍ لِلشَّارِبِينَ وَ أَنْهارٌ مِنْ عَسَلٍ مُصَفًّى وَ لَهُمْ فِيها مِنْ كُلِّ الثَّمَراتِ وَ مَغْفِرَةٌ مِنْ رَبِّهِمْ كَمَنْ هُوَ خالِدٌ فِي النَّارِ وَ سُقُوا ماءً حَمِيماً فَقَطَّعَ أَمْعاءَهُمْ )  :\r\n( مثل و صفت آن بهشتى كه به مردم با تقوى وعده داده شده اين است ، كه در آن نهرهايى از آب تازه و نهرهايى از شير هست كه طعمش تغيير نمىكند و نهرهايى از شراب در آن است كه براى نوشندگان لذّت‌بخش است و نيز نهرهايى از عسل خالص در آنجاست و آنها در بهشت از هر گونه ثمره و ميوه برخوردارند و مغفرتى از پروردگارشان دارند ، آيا چنين كسانى مثل آن كسى هستند كه جاودانه در آتش قرار دارد و آبى جوشان مىنوشند كه اندرونشان را پاره پاره مىكند ؟ )\r\nاين آيه توضيح و تفصيل آيهء سابق است و بهشتى را كه مؤمنان وعده داده شده‌اند ، توصيف مىكند به اين كه بهشت آن چنان رفيع و بلند مرتبه است كه قابل توصيف نيست و تنها مىتوان با آوردن مثالى ذهن را به نوعى به آن نزديك كرد ، به هر حال مىفرمايد\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nدر اين بهشت نهرهايى از آب تازه و راكد نشده و نهرهايى از شير خوش طعم فاسد نشدنى و نهرهايى از شرابى لذّت‌بخش كه مستى و سستى نمىآورند و نهرهايى از عسل خالص و بدون موم و خلاصه از همه نوع ميوه‌ها و مشتهياتى كه آرزو كنند ، وجود دارد و بالاتر از همهء اينها آمرزشى از جانب پروردگارشان است كه تمام گناهان و بديهاى آنها را محو مىكند و رأفت و رحمت الهى سراپاى آنها را در بر مىگيرد . با اين حال آيا كسى كه وارد چنين بهشتى مىشود مثل كسى است كه جاودانه در آتش دوزخ است و نوشيدنى ايشان آبى بسيار داغ و جوشان است كه روده‌هايشان را تكّه تكّه مىكند ؟ البتّه اينها با هم يكسان نيستند .\r\n( 16 )  ( وَ مِنْهُمْ مَنْ يَسْتَمِعُ إِلَيْكَ حَتَّى إِذا خَرَجُوا مِنْ عِنْدِكَ قالُوا لِلَّذِينَ أُوتُوا الْعِلْمَ ما ذا قالَ آنِفاً أُولئِكَ الَّذِينَ طَبَعَ اللَّهُ عَلى قُلُوبِهِمْ وَ اتَّبَعُوا أَهْواءَهُمْ  « 1 » ) : ( و بعضى از آنها به تلاوت قرآن تو گوش مىدهند ولى همين كه بيرون مىروند از كسانى كه خدا به آنها علم داده مىپرسند ، او چند لحظهء قبل چه گفت ؟ اينها كسانى هستند كه خدا بر دلهايشان مهر نهاده و از هواهاى نفسانى خود پيروى مىكنند )\r\nمىفرمايد بعضى از اين كفّار در ظاهر به قرآن خواندن تو و اصول معارف و احكامى كه برايشان بيان مىكنى گوش مىدهند امّا همين كه از نزد تو بيرون مىرفتند ، به جهت غرور و تكبّرى كه داشتند و حرف حق را درك نمىكردند يا به منظور استهزاء و تحقير « 2 » از مؤمنانى كه خدا به آنها آگاهى و علم داده بود ، مىپرسيدند : اين چند لحظه قبل و يا در اين ساعت ، محمد صلّى اللّه عليه و إله و سلم چه گفت ؟ ! اين رفتار آنها به جهت آنست كه آنها عهد فطرى خود را نقض كرده‌اند و خدا هم به عنوان مجازات بر قلبهايشان مهر نهاده و به همين دليل ديگر حق در دلهايشان نفوذى ندارد و فقط از تمايلات نفسانى خود\r\n\r\n\r\n","description":"","footnote":"\r\n( 1 ) . در تفسير مجمع البيان در ذيل اين آيه از حضرت على عليه السّلام روايت شده كه فرموده : من و بعضى از صحابه در محضر رسولخدا مىنشستيم و سخنان آن حضرت را مىشنيديم و همين كه از مجلس بيرون مىآمديم ، صحابه يادشان مىرفت و از من مىپرسيدند ، ( ماذا قال آيقا ) همين چند لحظهء قبل چه گفت ؟ بر طبق اين روايت مراد از  ( لِلَّذِينَ أُوتُوا الْعِلْمَ )  حضرت على عليه السّلام مىباشد .\r\n( 2 ) . طبق قول تفسير مجمع البيان ج 9 .\r\n","page_name":" 348 ","page_number":348},
  {"content":"\r\n\r\nپيروى مىكنند ، در حقيقت پيروى از هواها نشانهء مهر نهاده شدن بر قلب و عقل آنهاست ، لذا قلبى كه مهر نخورده و بر طهارت فطرى خود باقى باشد ، در فهم حقيقت درنگ نمىكند .\r\n( 17 )  ( وَ الَّذِينَ اهْتَدَوْا زادَهُمْ هُدىً وَ آتاهُمْ تَقْواهُمْ )  : ( و كسانى كه راه را يافته‌اند خدا هدايت آنها را بيشتر مىكند و از مراحل تقوى آنچه را كه شايستگى دارند به آنها مىدهد )\r\nمراد از ( اهتداء ) معناى مقابل ضلالتى است كه مهر نهادن بر قلب براى انسان ايجاد مىكند . پس اهتداء يعنى تسليم شدن و پيروى از هر حقّى كه فطرت سالم به سوى آن هدايت مىكند و زياد كردن هدايت از جانب خدا به معناى اين است كه خداوند درجهء ايمان آنها را بالا ببرد كه مربوط به تكميل علم آنهاست .\r\nامّا ( دادن تقوايشان ) به معناى تكميل در ناحيهء عمل آنهاست بگونه‌اى كه با هواى نفس مقابله كرده و از محارم الهى پرهيز نموده و ملازم با اوامر الهى باشند .\r\nپس همانطور كه نتيجه مهر نهادن بر قلب ، نداشتن كمال علم و پيروى از هواى نفس و فقدان عمل صالح است ، نتيجهء اهتداء هم افزايش ايمان و تورّع از محارم الهى است .\r\n( 18 )  ( فَهَلْ يَنْظُرُونَ إِلَّا السَّاعَةَ أَنْ تَأْتِيَهُمْ بَغْتَةً فَقَدْ جاءَ أَشْراطُها فَأَنَّى لَهُمْ إِذا جاءَتْهُمْ ذِكْراهُمْ )  : ( آيا اين كفّار منتظرند كه قيامت ناگهانى بيايد و آنوقت ايمان بياورند ، اينك كه علامتهاى آن آمد ايمان آورند ، امّا اگر خود قيامت سر برسد ، ديگر كجا مىتوانند به خود آمده و از تذكّر خود بهره‌مند شوند ؟ )\r\nسياق آيه طعنه و تهكّم است ، گويا عده‌اى از مردم به هيچ وظيفه‌اى عمل نمىكنند و فقط ايستاده‌اند و منتظر قيامت هستند ، تا آنوقت يقين پيدا كنند و ايمان آورند و پيرو حق شوند ، امّا تذكّرى كه هنگام وقوع قيامت حادث شود هيچ سودى به حالشان ندارد .\r\nچون قيامت ناگهانى و بدون اطلاع سر مىرسد و وقتى علائم آن پيدا شود ديگر مهلت داده نخواهند شد تا تذكّر بيابند و به دنبال آن خاضع و مؤمن شوند يا عمل صالح بجا آورند ، چون قيامت روز جزاست نه روز عمل همچنانكه مىفرمايد  ( يَوْمَئِذٍ يَتَذَكَّرُ \r\n\r\n","description":"","footnote":"","page_name":" 349 ","page_number":349},
  {"content":"\r\n\r\n الْإِنْسانُ وَ أَنَّى لَهُ الذِّكْرى  ، « 1 » روزى كه انسان متذكّر مىشود و ديگر چه جاى تذكّر است ؟ )\r\nبه علاوه نشانه‌هاى قيامت محقق شده ( كه عبارتست از مرگ و ظهور پيامبر خاتم صلّى اللّه عليه و إله و سلم ظهور قرآن ، وقوع شق القمر و . . . )\r\nبه هر حال ايمان در هنگام قيامت سودى ندارد ، چون فرصتى براى رجوع از كفر به سوى ايمان و انجام عمل صالح براى كافران نيست . همچنانكه مىفرمايد ( يوم  لا يَنْفَعُ نَفْساً إِيمانُها لَمْ تَكُنْ آمَنَتْ مِنْ قَبْلُ أَوْ كَسَبَتْ فِي إِيمانِها خَيْراً  روزى كه ايمان هيچ نفسى كه قبلا ايمان نياورده ، يا به واسطهء ايمانش خيرى بدست « 2 » نياورده ، سودى به حال او ندارد )\r\n( 19 )  ( فَاعْلَمْ أَنَّهُ لا إِلهَ إِلَّا اللَّهُ وَ اسْتَغْفِرْ لِذَنْبِكَ وَ لِلْمُؤْمِنِينَ وَ الْمُؤْمِناتِ وَ اللَّهُ يَعْلَمُ مُتَقَلَّبَكُمْ وَ مَثْواكُمْ )  : ( پس بدان كه هيچ معبودى جز او نيست و براى گناه خود و مردان و زنان مؤمن ، استغفار كن و خدا به محل سكونت و انتقال شما آگاه است )\r\nمىفرمايد : تو ، به علمى كه نسبت به توحيد دارى تمسّك بجوى و آن را رها نكن و براى گناه خود و مردان و زنان مؤمنان استغفار نما ، چون خدا همه احوال شما از سكون و دگرگونى و غيره را ، مىداند . پس چه بهتر كه بر دين توحيد ثابت قدم باشيد از او طلب آمرزش كنيد و بترسيد از اينكه بر دلهايتان مهر زده و مهارتان را به دست هواى نفستان بسپارد .\r\nدر مورد گناه پيامبر بايد گفت چون آن حضرت معصوم است ، منظور از گناه ، اشتغال به ضروريات زندگى دنيوى مانند خواب و خوراك و نكاح و . . . است كه اين قبيل امور اگرچه لازمهء حيات دنيا است امّا نسبت به مقام انس و تقرّبى كه آن حضرت در بارگاه ربوبى دارد ، براى آن جناب مصداق ذنب محسوب مىشود و شايد هم مراد از ذنب ، تبعات بديست كه دعوت آن جناب در نزد كفّار دارد و به زودى در سورهء فتح به اين\r\n\r\n\r\n","description":"","footnote":"\r\n( 1 ) . سورهء فجر ، آيه 23 .\r\n( 2 ) . سورهء انعام ، آيه 158 .\r\n","page_name":" 350 ","page_number":350},
  {"content":"\r\n\r\nمسأله خواهيم پرداخت و در مورد گناه امّت و امر به استغفار براى آنها بايد گفت حاشا كه خداى تعالى به پيامبرش دستور به استغفار براى مؤمنان بدهد و آن استغفار را با مغفرت قرين نكند و اين امر وعدهء جميلى براى مؤمنان است .\r\n( 20 )  ( وَ يَقُولُ الَّذِينَ آمَنُوا لَوْ لا نُزِّلَتْ سُورَةٌ فَإِذا أُنْزِلَتْ سُورَةٌ مُحْكَمَةٌ وَ ذُكِرَ فِيهَا الْقِتالُ رَأَيْتَ الَّذِينَ فِي قُلُوبِهِمْ مَرَضٌ يَنْظُرُونَ إِلَيْكَ نَظَرَ الْمَغْشِيِّ عَلَيْهِ مِنَ الْمَوْتِ فَأَوْلى لَهُمْ )  : ( و آنها كه ايمان آوردند مىگويند : چرا سوره‌اى جديد نازل نمىشود ، ولى همين كه سوره‌اى محكم نازل شد و در آن دستور جهاد آمد ، كسانى كه در دلشان بيمارى دارند مانند شخص محتضر كه به اطرافانيش خيره مىشود ، به تو مىنگرند و سزاوارشان هم همين است )\r\nمىفرمايد : مؤمنان ادّعا مىكنند كه چرا سورهء جديدى نازل نمىشود تا تكاليف جديدى بر ما تحميل نمايد تا ما به آن قيام كنيم ؟ امّا وقتى سوره‌اى محكم و بدون شبهه نازل شد و در آن مأمور به جهاد شدند ، افراد ضعيف الايمان را مىبينى كه درست مانند شخص محتضر خيره به تو نگاه مىكنند و سزاوار آنها همين است كه به حالت احتضار در آمده و بميرند و يا به گفته بعضى ، براى آنها بهتر است كه به جاى اين فضيحت نفوسشان را تطهير كنند و روش سلوكشان را استقامت ببخشند و از حكم خدا اطاعت كنند .\r\n( 21 )  ( طاعَةٌ وَ قَوْلٌ مَعْرُوفٌ فَإِذا عَزَمَ الْأَمْرُ فَلَوْ صَدَقُوا اللَّهَ لَكانَ خَيْراً لَهُمْ )  :\r\n( طاعت است و گفتار خوب ، لذا آنگاه كه امر لازم شد ، پس اگر با خدا راستى ورزيده بودند ، هر آينه براى ايشان بهتر بود )\r\nيعنى اطاعت از خدا و گفتار نيكو برايشان بهتر است و يا ايمان آنها به ما ، طاعتى است كه بر آن با ما پيمان بستند و قولى معروف و غير منكر است كه گفتند و آن اين بود كه اظهار سمع و اطاعت كردند . پس اگر اينها در هنگامى كه تكليف جهاد قطعى و منجّز مىشود ، خدا را در آنچه خود گفتند ، تصديق نموده و در آنچه دستور داده اطاعت كنند ، برايشان بهتر است ( چون دفاع از جامعه صالح همان قول معروف و نيكوست و آيا\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nممكن است با وجود حاكمى كه راه و روش او منطبق بر شريعت الهى نيست گفتار معروف در جامعه حاكم باشد ؟ و آيا شايسته‌ترين معروف بر كنار كردن او نيست و آيا با وجود او جامعه صالحى برقرار مىماند ؟ « 1 » )\r\n( 22 )  ( فَهَلْ عَسَيْتُمْ إِنْ تَوَلَّيْتُمْ أَنْ تُفْسِدُوا فِي الْأَرْضِ وَ تُقَطِّعُوا أَرْحامَكُمْ )  : ( پس در غير اين صورت انتظارى جز اين نمىرود كه در زمين فساد به راه انداخته و رحم خود را قطع كنيد )\r\n( 23 )  ( أُولئِكَ الَّذِينَ لَعَنَهُمُ اللَّهُ فَأَصَمَّهُمْ وَ أَعْمى أَبْصارَهُمْ )  : ( آنها كسانى هستند كه خدا لعنتشان كرده و آنها را كر و كور ساخته است )\r\n( 24 )  ( أَ فَلا يَتَدَبَّرُونَ الْقُرْآنَ أَمْ عَلى قُلُوبٍ أَقْفالُها )  : ( پس چرا در قرآن تدبّر نمىكنند آيا بر دلهايشان قفل زده شده ؟ )\r\nخطاب در اين آيه با مؤمنان ضعيف الايمان و بيمار دليست كه از رفتن به جهاد بهانه‌جويى مىكردند و استفهام آيه تقريريست ، مىخواهد بفرمايد : شما اين گونه هستيد كه در امر جهاد سستى مىورزيد و از آن اعراض مىكنيد و با خونريزى و هدر كردن اموال و از بين بردن نواميس و آبروها ، در زمين فساد كرده و به علّت تكالب بر سر لاشهء پوسيدهء دنيا قطع رحم مىكنيد ( و اين رويّه همه دولتهاى غير اسلاميست ) مىخواهد بفرمايد در صورتى كه شما هم اعراض كنيد توقّع همين امور از شما مىرود ، در ادامه مىفرمايد كسانى كه در زمين فساد كرده و قطع رحم نمايند خدا آنها را از رحمت خود دور نموده و كور و كرشان ساخته بطوريكه ديگر سخن حق را نمىشنوند و حق را نمىبينند و آنگاه با استفهامى توبيخى مىفرمايد : چرا در قرآن تدبّر و انديشه نمىكنند ، بلكه بر دلهايشان قفل زده شده و قدرت پذيرش حق را ندارند . همچنان كه فرمود  ( فَإِنَّها لا تَعْمَى الْأَبْصارُ وَ لكِنْ تَعْمَى الْقُلُوبُ الَّتِي فِي الصُّدُورِ  « 2 » براستى ديده‌هايشان كور نيست بلكه دلهايى كه در سينه دارند از درك حق كور است ) .\r\n\r\n\r\n","description":"","footnote":"\r\n( 1 ) . اين قسمت از كمال مصطفى شاكر است .\r\n( 2 ) . سورهء حج ، آيه 46 .\r\n","page_name":" 352 ","page_number":352},
  {"content":"\r\n\r\n( 25 )  ( إِنَّ الَّذِينَ ارْتَدُّوا عَلى أَدْبارِهِمْ مِنْ بَعْدِ ما تَبَيَّنَ لَهُمُ الْهُدَى الشَّيْطانُ سَوَّلَ لَهُمْ وَ أَمْلى لَهُمْ )  : ( بدرستى كسانى كه بعد از روشن شدن راه هدايت به كفر قبلى خود باز مىگردند ، شيطان اين عمل زشت را در نظرشان آراسته و به آرزوهايى كاذب آنها را اميدوار و آرزومند ساخته )\r\nمىفرمايد كسانى كه بعد از آشكار شدن راه هدايت براى ايشان ، دوباره به عقب روى آورند و هدايت را ترك كنند ، شيطان است كه آرزوهاى نفسانى را در نظرشان جلوه داده و زشتترين امور را در صورتى نيكو برايش مىآرايد و آنها را به آرزوهايى دور و دراز اميدوار و آرزومند مىسازد .\r\n( 26 )  ( ذلِكَ بِأَنَّهُمْ قالُوا لِلَّذِينَ كَرِهُوا ما نَزَّلَ اللَّهُ سَنُطِيعُكُمْ فِي بَعْضِ الْأَمْرِ وَ اللَّهُ يَعْلَمُ إِسْرارَهُمْ )  : ( اين به جهت آنست كه اين بيمار دلان به كفّارى كه از آيات خدا كراهت دارند گفتند : ما در پاره‌اى امور از شما اطاعت مىكنيم و خدا بر اسرار نهانى آنها آگاه است )\r\nيعنى علّت تسويل شيطان و تسلّط او بر ( مرتدّين ) اين است كه ، اين بيمار دلان مرتدّ ، به كفّار وعده اطاعت مىدهند و مىگويند ما در پاره‌اى از امور ، يعنى تا آن حدّى كه برايمان خطرى نداشته باشد ، از شما اطاعت مىكنيم ، و آنگاه اين منافقان سرّ خود را مكتوم مىدارند و به انتظار فرصت مىنشينند امّا خداوند از اين اسرار نهانى آنها آگاه است و بر آنها احاطه دارد ، از اين آيه استفاده مىشود كه اطاعت از كافران در هر امرى از امور ، نشانهء نفاق آشكار است .\r\n( 27 )  ( فَكَيْفَ إِذا تَوَفَّتْهُمُ الْمَلائِكَةُ يَضْرِبُونَ وُجُوهَهُمْ وَ أَدْبارَهُمْ )  : ( پس چگونه است حال آنها وقتى كه ملائكه جانشان را مىگيرند و به صورت و پشتشان مىكوبند ؟ )\r\n( 28 )  ( ذلِكَ بِأَنَّهُمُ اتَّبَعُوا ما أَسْخَطَ اللَّهَ وَ كَرِهُوا رِضْوانَهُ فَأَحْبَطَ أَعْمالَهُمْ )  : ( اين به جهت آنست كه آنها همواره پيرو چيزى هستند كه خدا را به خشم مىآورد و از هر چه مايهء رضايت اوست كراهت دارند ، لذا خدا اعمال آنها را باطل و بىاجر مىسازد )\r\nمىفرمايد : حال امروز آنها كه به اين صورت است كه مرتدّ شده‌اند و ضلالت را به\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nهدايت ترجيح داده‌اند پس واى به حالشان در وقتى كه ملائكه آنها را قبض روح مىكنند و با نهايت شدّت بر صورت و پشتشان مىكوبند و آنها را خوار و ذليل مىكنند و اين عذاب و خوارى به جهت آنست كه اينها هميشه بدنبال چيزهايى بودند كه باعث خشم و عقاب خداست و همواره از امورى كه باعث خشنودى و ثواب او مىشد ، كراهت داشتند ، بنابراين از هواى نفسشان پيروى كرده و تابع وسوسه‌هاى شيطان شده و مرتدّ گشتند ، لذا خداوند همه اعمال آنها را باطل و بىاجر مىسازد بطورى كه هيچ عملى كه لايق ثواب باشد ، در پيشگاه الهى ندارند و به عذاب او گرفتار شقاوت مىشوند .\r\n( 29 )  ( أَمْ حَسِبَ الَّذِينَ فِي قُلُوبِهِمْ مَرَضٌ أَنْ لَنْ يُخْرِجَ اللَّهُ أَضْغانَهُمْ )  : ( آيا كسانى كه در دلهايشان بيماريست پنداشته‌اند كه خدا كينه‌هاى درونى آنها را بيرون نمىكند ؟ )\r\nمىفرمايد بلكه اين اشخاص ضعيف الايمان و بيمار دل كه به سوى نفاق و ارتداد گراييده‌اند گمان كرده‌اند ، كه خدا كينه‌هاى شديد آنها را نسبت به دين و اهل دين آشكار و بارز نمىكند و به منصهء ظهور نمىرساند و تاريخ صدر اسلام آشكار مىكند كه عدّه‌اى از مسلمانان بوده‌اند كه به رسولخدا گرويده‌اند و سپس دچار نفاق و ارتداد شده‌اند ، همچنان كه برخى از آنها از همان روز اوّل تا آخر عمرشان منافق بوده‌اند .\r\n( 30 )  ( وَ لَوْ نَشاءُ لَأَرَيْناكَهُمْ فَلَعَرَفْتَهُمْ بِسِيماهُمْ وَ لَتَعْرِفَنَّهُمْ فِي لَحْنِ الْقَوْلِ وَ اللَّهُ يَعْلَمُ أَعْمالَكُمْ )  : ( و اگر ما بخواهيم تك تك آنها را به تو نشان مىدهيم ولى تو خودت هم آنها را از چهره‌ها و علائم ايشان و لحن سخنانشان مىشناسى و خدا از اعمال شما آگاه است . )\r\n( سيما ) يعنى علامت و ( لحن ) به معناى تغيير كلام از سنّتهاى جارى آنست و ( لحن قول ) در اينجا يعنى سخنان تعريض گونه و كنايه‌دار .\r\nمىفرمايد : اگر ما بخواهيم اين افراد منافق و بيمار دل را به تو معرفى مىكنيم و علائمشان را مىگوييم ، تا تو آنها را بشناسى . و هر آينه تو خودت نيز آنها را از لحن حرف زدن و سخنان نيش و كنايه‌دارشان به خوبى مىشناسى « 1 » و به هر حال خدا حقايق\r\n\r\n\r\n","description":"","footnote":"\r\n( 1 ) . در تفسير مجمع البيان اين آيه از ابو سعيد خدرى و جابر بن عبد اللّه انصارى روايت كرده كه\r\n","page_name":" 354 ","page_number":354},
  {"content":"\r\n\r\nاعمال و قصد و نيّات شما را مىداند و مطابق آن مقاصد ، به شما پاداش مىدهد كه اين كلام در حكم وعده براى مؤمنان و تهديد براى منافقان و كفّار است .\r\n( 31 )  ( وَ لَنَبْلُوَنَّكُمْ حَتَّى نَعْلَمَ الْمُجاهِدِينَ مِنْكُمْ وَ الصَّابِرِينَ وَ نَبْلُوَا أَخْبارَكُمْ )  : ( و هر آينه شما را مىآزماييم تا معلوم كنيم مجاهدين و خويشتنداران چه كسانى هستند و اعمالتان را آزمايش مىكنيم )\r\nدر اين آيه علّت وجوب جهاد را بيان مىكند و مىفرمايد خدا مىخواهد شما را بيازمايد تا برايتان معلوم شود ، مجاهدين در راه خدا و صابران بر مشقّت تكاليف الهى چه كسانى هستند ؟ و اعمال شما را مىآزماييم تا صالح آن از فاسدش ممتاز شود و حالات شما آشكار گردد . و مراد ( اخبار ) گويا ( اعمال ) باشد چون عمل كه از شخصى سر مىزند از باطن او خبر مىدهد و اختيار عمل به معناى آزمودن و جدا كردن عمل صالح از فاسد است .\r\nو همچنانكه بارها گفتيم علمى كه در اينجا به خدا نسبت داده شده علم فعلى است و ربطى به مقام ذات ندارد چون خداوند داناى مطلق است پس مراد از دانستن خدا اين نيست كه چيزى را كه نمىدانسته ، بداند ، بلكه منظور برملا شدن باطن بندگان است در مرحله عمل .\r\n( 32 )  ( إِنَّ الَّذِينَ كَفَرُوا وَ صَدُّوا عَنْ سَبِيلِ اللَّهِ وَ شَاقُّوا الرَّسُولَ مِنْ بَعْدِ ما تَبَيَّنَ لَهُمُ الْهُدى لَنْ يَضُرُّوا اللَّهَ شَيْئاً وَ سَيُحْبِطُ أَعْمالَهُمْ )  : ( بدرستى كسانى كه كفر ورزيده و از راه خدا جلوگيرى كرده و با رسول خدا دشمنى و مخالفت نمودند ، بعد از آنكه هدايت برايشان آشكار شد ، هرگز ضررى به خدا نمىزنند و به زودى اعمالشان بىنتيجه و بىاجر مىشود )\r\nمراد از كفّار در اينجا رؤساى كفر و ضلالت در مكّه است ، كه البتّه ساير كفّار و\r\n\r\n\r\n","description":"","footnote":"\r\n( لحن القول ) عبارتست از عداوتى كه با على بن ابيطالب عليه السّلام داشتند و مىگويد : ما در زمان رسولخدا صلّى اللّه عليه و إله و سلم براى شناختن مؤمنين واقعى و منافقين اين محك را در دست داشتيم كه هر كس على را دوست داشت مىفهميديم مؤمن است و هر كس با او دشمن بود مىدانستيم كه او منافق است . نظير همين روايت در تفسير الدّر المنثور از ابن مسعود روايت شده .\r\n","page_name":" 355 ","page_number":355},
  {"content":"\r\n\r\nسردمداران ضلالت نيز به آنها ملحقند ، مىفرمايد اين كفّارى كه بعد از آنكه حق و هدايت برايشان آشكار شد ، باز هم از راه خدا جلوگيرى كردند و با رسولخدا صلّى اللّه عليه و إله و سلم دشمنى ورزيدند ، به هيچ وجه ضررى به خدا نمىزنند ، بلكه مكر و كيد آنها ضررش متوّجه خودشان مىشود و به زودى اعمالشان را بىنتيجه مىكند و كوششى كه در راه انهدام اساس دين مىنمايند ، همه به هدر مىرود . يعنى سرانجام پيروزى از آن حق است و اين كلام در مقام تشويق و تحريك مؤمنان به قتال با آنهاست ، تا بدانند سرانجام پيروزى نصيب ايشان مىشود .\r\n( 33 )  ( يا أَيُّهَا الَّذِينَ آمَنُوا أَطِيعُوا اللَّهَ وَ أَطِيعُوا الرَّسُولَ وَ لا تُبْطِلُوا أَعْمالَكُمْ )  :\r\n( اى كسانى كه ايمان آورده‌ايد ، از خدا و رسول اطاعت كنيد و اعمال خود را باطل نسازيد )\r\n( 34 )  ( إِنَّ الَّذِينَ كَفَرُوا وَ صَدُّوا عَنْ سَبِيلِ اللَّهِ ثُمَّ ماتُوا وَ هُمْ كُفَّارٌ فَلَنْ يَغْفِرَ اللَّهُ لَهُمْ )  : ( بدرستى آنان كه كفر ورزيدند و از راه خدا جلوگيرى كرده و در حالت كفر از دنيا رفتند ، هرگز خدا آنان را نمىآمرزد )\r\nمىفرمايد اى مؤمنان از خدا در احكامى كه در قرآن نازل كرده و شرايطى كه قرار داده و خصوصا امور مربوط به جهاد پيروى كنيد ، و از پيامبر خدا نيز در همه دستوراتى كه از جانب خدا به او ابلاغ شده و دستوراتى كه آن جناب خودش از باب ولايت بر جامعه دينى صادر فرموده ، اطاعت كنيد و بوسيلهء ارتداد يا تخلّف از جهاد ، اعمال خود را باطل و بىاجر نسازيد ، چون سرانجام مخالفت با دستورات الهى ، ارتداد و نفاق است .\r\nمفسّرين دربارهء اين آيه اقوال مختلف دارند ليكن چون اين آيه در سياق آيات مربوط به جهاد قرار گرفته ، ما آن را به مقتضاى سياق معنا كرديم .\r\nدر آيه بعدى در مقام تعليل اين آيه مىخواهد بفرمايد : اگر شما خدا و رسول را اطاعت نكنيد و اعمال خود را حبط سازيد نتيجه‌اش اين مىشود كه به كفّار ملحق مىشويد ، كفّارى كه سدّ راه خدا هستند و هم خودشان از دين اعراض مىكنند و هم مانع از ايمان مردم مىشوند .\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nو در اين صورت اگر با همين كفر از دنيا برويد تا ابد مغفرت و آمرزش خدا شامل حالتان نخواهد شد . از ابى العاليه نقل شده كه : اصحاب رسولخدا صلّى اللّه عليه و إله و سلم گمان مىكردند با وجود اعتقاد به توحيد هيچ گناهى ضررى به فرد نمىزند و با وجود شرك هيچ عملى سودى به حال او ندارد ، تا وقتى كه اين آيه نازل شد و آنوقت متوجّه شدند كه گناه و مخالفت با خدا و رسول ، اعمال صالح را باطل مىكند .\r\n( 35 )  ( فَلا تَهِنُوا وَ تَدْعُوا إِلَى السَّلْمِ وَ أَنْتُمُ الْأَعْلَوْنَ وَ اللَّهُ مَعَكُمْ وَ لَنْ يَتِرَكُمْ أَعْمالَكُمْ )  : ( پس سستى نورزيد و مشركين را به صلح دعوت نكنيد ، در حالى كه شما پيروز و برتر هستيد و خدا با شماست و هرگز پاداش اعمالتان را نمىكاهد )\r\nدر مقام نتيجه از آيه قبلى مىفرمايد : وقتى اطاعت نكردن از خدا و رسول كار شما را به محروميّت ابدى مىكشاند ، پس مبادا در امر جهاد سستى كنيد و هرگز كفّار و مشركين را به صلح و ترك جنگ دعوت نكنيد و حال اينكه شما غالبيد و خدا بر عليه آنها ناصر شماست و چيزى از اجر شما كم نمىكند بلكه اجرش را تمام و كمال مىدهد . لذا امر واجب جهاد را بجا آوريد ، چون صلح و سلام در تسليم شدن در برابر پرچم غير اسلام نيست ، بلكه صلح و سلم اين است كه مردم از نعمت حيات طيّبه و جامعه اسلامى بهره‌مند باشند . اين آيه شبيه آيه  ( وَ لا تَهِنُوا وَ لا تَحْزَنُوا وَ أَنْتُمُ الْأَعْلَوْنَ إِنْ كُنْتُمْ مُؤْمِنِينَ  « 1 » سستى نكنيد و اندوهناك نباشيد كه هر آينه شما اگر مؤمن باشيد ، غالب هستيد ) مىباشد .\r\n( 36 )  ( إِنَّمَا الْحَياةُ الدُّنْيا لَعِبٌ وَ لَهْوٌ وَ إِنْ تُؤْمِنُوا وَ تَتَّقُوا يُؤْتِكُمْ أُجُورَكُمْ وَ لا يَسْئَلْكُمْ أَمْوالَكُمْ )  : ( همانا منحصرا زندگى دنيا بازيچه و سرگرمى است ولى اگر ايمان بياوريد و تقوى پيشه كنيد ، خداوند پاداشهايتان را به شما مىدهد و از اموالتان هم چيزى نمىخواهد )\r\nدر اين آيه با معرّفى حقيقت زندگى دنيا و آخرت ، مؤمنان را نسبت به آخرت ترغيب و نسبت به دنيا بىرغبت مىنمايد و مىفرمايد : دنيا يك وسيله سرگرمى و\r\n\r\n\r\n","description":"","footnote":"\r\n( 1 ) . سورهء آل عمران ، آيه 139 .\r\n","page_name":" 357 ","page_number":357},
  {"content":"\r\n\r\nبازيچه‌ايست بنابراين مقصود بالذّات نمىباشد بلكه وسيلهء كسب توشه براى آخرت است . به همين دليل اگر ايمان بياوريد و با اطاعت خدا و رسول تقوى در پيش بگيريد ، خداوند پاداشتهايتان را مىدهد و در برابر آن ، مالتان را از شما نمىخواهد ، يعنى از شما نمىخواهد كه همه اموالتان را در راه او انفاق كنيد .\r\n( 37 )  ( إِنْ يَسْئَلْكُمُوها فَيُحْفِكُمْ تَبْخَلُوا وَ يُخْرِجْ أَضْغانَكُمْ )  : ( چون اگر همه اموالتان را از شما بخواهد بطورى كه خودتان تهىدست شويد ، بخل مىورزيد و كينه‌هاى درونيتان به بيرون زبانه مىكشد )\r\nيعنى علّت اينكه خدا همهء اموالتان را از شما طلب نمىكند ، اين است كه اگر از شما بخواهد همه اموال خود را انفاق كنيد ، مشقّت بزرگى را به شما تحميل كرده و آن وقت بخل مىورزيد و از دادن آن امتناع مىكنيد و اين امر باعث مىشود كه كينه‌هاى درونيتان آشكار شود و گمراه شويد .\r\n( 38 )  ( ها أَنْتُمْ هؤُلاءِ تُدْعَوْنَ لِتُنْفِقُوا فِي سَبِيلِ اللَّهِ فَمِنْكُمْ مَنْ يَبْخَلُ وَ مَنْ يَبْخَلْ فَإِنَّما يَبْخَلُ عَنْ نَفْسِهِ وَ اللَّهُ الْغَنِيُّ وَ أَنْتُمُ الْفُقَراءُ وَ إِنْ تَتَوَلَّوْا يَسْتَبْدِلْ قَوْماً غَيْرَكُمْ ثُمَّ لا يَكُونُوا أَمْثالَكُمْ )  : ( اينك شما آنهائيد كه وقتى دعوت مىشويد كه در راه خدا انفاق كنيد ، بعضى از شما بخل مىورزند و هر كس بخل بورزد ، از سود بردن خود بخل نموده ، و گرنه خدا احتياجى به شما ندارد ، اين شما هستيد كه سراپا فقيريد و اگر از دعوت اسلام سرپيچى كنيد ، خداوند به جاى شما قوم ديگرى قرار مىدهد كه ابدا مانند شما نباشند )\r\nاين آيه استشهاد آيه قبلى است ، در واقع مىفرمايد اينكه گفتيم : اگر همه اموالتان را از شما طلب كنيم ، شما دچار بخل مىشويد ، نمونه‌اش اين است كه وقتى شما به انفاق در راه خدا دعوت مىشويد - با اينكه انفاق شامل بخشى از مال شماست - بعضى از شما خساست به خرج مىدهند ، پس قطعا در برابر طلب همه اموال ، شما دچار بخل خواهيد شد .\r\nولى حقيقت اين است كه هر كس بخل بورزد خير را از خودش منع كرده ، چون خدا كه احتياجى به مال شما ندارد و او غنى بالذّات است ، پس طلب انفاق از جانب خدا به\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nجهت اين است كه صاحب مال در دنيا و آخرت از خير بهره‌مند شود ، آنگاه مىفرمايد خداوند غنى مطلق است و اين شما هستيد كه سراپا احتياج هستيد و اگر يك لحظه فيض و عنايت خدا از شما منقطع شود ، نابود مىشويد « 1 » .\r\nدر انتها مىخواهد بفرمايد ، اگر ايمان آورديد و تقوى پيشه كرديد كه خدا پاداشتان را تمام و كمال مىدهد ، ولى اگر اعراض كرده و روى گردانيد خداوند به جاى شما قومى ديگر قرار مىدهد و آنها را موفّق به ايمان مىكند در حالى كه آنها مثل شما نيستند ، بلكه ايمان مىآورند و تقوى دارند و در راه او انفاق مىكنند . در تفسير الدّر المنثور روايت شده كه وقتى اين آيه نازل شد مردم از رسولخدا صلّى اللّه عليه و إله و سلم پرسيدند : يا رسول اللّه اين چه قومى هستند كه خدا آنها را به جاى ما مىگذارد ؟\r\nرسولخدا صلّى اللّه عليه و إله و سلم دست به شانهء سلمان زد و فرمود : اين مرد و قوم او هستند ، قسم به خدايى كه جانم به دست اوست ، اگر ايمان به خدا را در آسمان آويزان كرده باشند ، در نهايت مردمى از فارس آن را به دست مىآورند .\r\n\r\n\r\n","description":"","footnote":"\r\n( 1 ) .\r\n سيه رويى ز ممكن در دو عالم * جدا هرگز نشد و اللّه اعلم \r\n","page_name":" 359 ","page_number":359},
  {"content":"\r\n\r\n\r\nسوره فتح\r\n بِسْمِ اللَّهِ الرَّحْمنِ الرَّحِيمِ \r\nغرض سوره : بيان مضامين صلح حديبيّه و ذكر امتنان الهى بر رسولخدا در خصوص فتح و وعدهء نيكو به همهء مؤمنان و مدح ايشان .\r\n( 1 )   ( إِنَّا فَتَحْنا لَكَ فَتْحاً مُبِيناً )   : ( بدرستى كه ما براى تو پيروزى و فتحى آشكار نموديم )\r\n( 2 )  ( لِيَغْفِرَ لَكَ اللَّهُ ما تَقَدَّمَ مِنْ ذَنْبِكَ وَ ما تَأَخَّرَ وَ يُتِمَّ نِعْمَتَهُ عَلَيْكَ وَ يَهْدِيَكَ صِراطاً مُسْتَقِيماً )  : ( تا خداوند آثار گناهان گذشته و آينده‌ات را بزدايد و نعمت خود را بر تو تمام نموده و تو را بسوى صراط مستقيم هدايت كند )\r\n( 3 )  ( وَ يَنْصُرَكَ اللَّهُ نَصْراً عَزِيزاً )  : ( و به نصرتى شكست‌ناپذير ياريت كند )\r\nبيان منتّى است از جانب خدا بر پيامبر صلّى اللّه عليه و إله و سلم بواسطهء فتحى كه در صلح حديبيّه نصيب مسلمانان شد . داستان اين صلح به اين صورت است كه رسولخدا و مسلمانانى كه فقط هزار و چهار صد نفر بودند در سال ششم هجرت به قصد حجّ خانه خدا از مدينه به طرف مكّه حركت كردند و با پاى خود به طرف قريشى كه داراى شوكت و قدرت بوده و در جنگ بدر و احد و احزاب ضربه‌هاى فراوانى از مسلمانان خورده بوده و كينهء آنها را در دل داشتند ، رفتند و اين عملى بسيار خطرناك بود ، امّا خداوند مسأله را به نفع مسلمانان خاتمه داد ، به طوريكه مشركين راضى شدند به مدّت ده سال صلح كنند و متعرّض\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nمؤمنان نشوند و رسولخدا صلّى اللّه عليه و إله و سلم و مسلمين نيز قرار شد آن سال را به مدينه بازگردند و سال بعد مردم مكّه سه روز شهر را براى انجام اعمال حجّ در اختيار آنها قرار دهند و همين مسأله مؤثّرترين عامل براى فتح مكّه در سال هشتم هجرى گرديد .\r\nدر ادامه مىفرمايد ما اين فتح را براى تو كرديم تا گناهان گذشته و آيندهء تو را بيامرزيم .\r\nبايد گفت ( ذنب ) در اين آيه به معناى مخالفت با تكليف مولوى نيست ، چون پيامبر صلّى اللّه عليه و إله و سلم معصوم از خطا و گناه است و مراد از ( مغفرت ) نيز آمرزش و ترك عذاب نيست ، بلكه منظور از ذنب در اينجا تبعات بديست كه قيام رسولخدا به دعوت مردم و نهضت او بر عليه كفر و بت‌پرستى ، از قبل از هجرت تا بعد از آن ، در نزد كفّار و مشركان داشته ، چون دعوت رسولخدا موجب از بين رفتن شوكت و قدرت آنان شد و اين امور در نزد آنها گناهى نابخشودنى بود كه اگر مىتوانستند و قدرت داشتند هرگز اعمال رسولخدا صلّى اللّه عليه و إله و سلم را مورد مغفرت و پرده‌پوشى قرار نمىدادند ، امّا خداى سبحان با فتح مكّه و يا صلح حديبيّه كه منتهى به فتح مكّه شد ، شوكت و نيروى قريش را از آنها گرفت و در نتيجه گناهانى را كه رسولخدا صلّى اللّه عليه و إله و سلم در نظر مشركين داشت ، پوشانيد و آن حضرت را از شرّ كفّار قريش ايمنى داد .\r\nپس مغفرت خدا نسبت به گناهان رسولخدا صلّى اللّه عليه و إله و سلم عبارت است از پوشاندن آنها و ابطال عقوبت‌هايى كه از نظر قريش به دنبال داشت . و به اين وسيله خداوند پيامبر صلّى اللّه عليه و إله و سلم را در دنيا بر دشمنانش برترى داد و درجات اخروى او را بالاتر برد و نعمت خود را بر آنحضرت به تمام و كمال رساند و او را به سوى صراط مستقيم هدايت كرد ، يعنى آن حضرت بعد از مناسب شدن جوّ براى پيشرفت دين بر صراط مستقيمى كه پويندگان خود را به سعادت و بهشت مىرساند ، تثبيت گشت و خداى متعال آن حضرت را نصرتى چشمگير و يا بىنظير داد ، چون مكّه و طائف را برايش فتح كرد و دست هر ستمگر معاندى را از حوزهء دين كوتاه نمود و شرك را از جزيرة العرب ريشه كن نمود و زمينهء گسترش آن را به تمام عالم فراهم كرد .\r\n( 4 )  ( هُوَ الَّذِي أَنْزَلَ السَّكِينَةَ فِي قُلُوبِ الْمُؤْمِنِينَ لِيَزْدادُوا إِيماناً مَعَ إِيمانِهِمْ وَ لِلَّهِ \r\n\r\n","description":"","footnote":"","page_name":" 361 ","page_number":361},
  {"content":"\r\n\r\n جُنُودُ السَّماواتِ وَ الْأَرْضِ وَ كانَ اللَّهُ عَلِيماً حَكِيماً )  : ( اوست آنكه آرامش و قوّت قلب را بر دلهاى مؤمنان نازل كرد تا ايمانى بر ايمان خود بيافزايند ، آرى براى خدا همه نوع لشكر در آسمان و زمين هست و خدا مقتدرى فرزانه است )\r\nمنظور از ( سكينت ) آرامش و سكون نفس و ثبات و اطمينان به آن عقايدى است كه به آن ايمان آورده‌اند . و اينكه فرمود خداوند سكينت را در قلوب مؤمنان نازل كرد ، يعنى آن را در قلب‌هاى ايشان ايجاد كرد بعد از آنكه فاقد آن بودند .\r\nو علّت اين ايجاد سكينه را افزايش ايمان آنها معرّفى مىنمايد ، ايمان به هر چيز عبارت است از علم و التزام به آن بطورى كه آثار آن در عمل فرد ظاهر شود و علم و التزام از اموريست كه شدّت و ضعف مىپذيرد .\r\nلذا معناى آيه اين است كه خداى متعال كسى است كه ثبات و اطمينان را كه لازمهء مرتبه‌اى از مراتب روح است ، در قلب مؤمنان جاى داده ، تا ايمانى كه قبل از نزول سكينت داشتند بيشتر و كاملتر شود .\r\nدر ادامه مىفرمايد تمام جنود آسمانها و زمين از آن خداست . يعنى تمام اسبابى كه در عالم دست‌اندركارند ، از آن خدا و واسطه‌هايى ميان خدا و خلق او هستند و آنچه را كه او اراده كند ، اطاعت مىكنند و مخالفت نمىورزند .\r\nو او دانائيست كه هيچ چيز از علم او غايب نمىباشد و جز به مقتضاى اتقان و حكمتش عمل نمىكند ، لذا او قادر است كه آرامش و طمأنينه در دلهاى مؤمنان ايجاد كند و ايمان آنها را بيافزايد .\r\n( 5 )  ( لِيُدْخِلَ الْمُؤْمِنِينَ وَ الْمُؤْمِناتِ جَنَّاتٍ تَجْرِي مِنْ تَحْتِهَا الْأَنْهارُ خالِدِينَ فِيها وَ يُكَفِّرَ عَنْهُمْ سَيِّئاتِهِمْ وَ كانَ ذلِكَ عِنْدَ اللَّهِ فَوْزاً عَظِيماً )  : ( تا مردان و زنان مؤمن را وارد در بهشتهايى كند كه نهرها در دامنهء آن جريان دارد و بدىهاى آنها را محو كند و اين امر در نزد خدا رستگارى بزرگيست )\r\nمىفرمايد علّت و حقيقت انزال سكينت بر قلبهاى مؤمنان و افزون شدن ايمانشان اين است كه خدا آنها را داخل در بهشتهاى جاودانى نمايد كه نهرها در آن جريان دارد و\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nگناهان و بديهاى آنها را به جهت ايمانشان محو نمايد و دخول در چنين حيات طيّبه‌اى كمال سعادت و رستگارى عظيم است .\r\n( 6 )  ( وَ يُعَذِّبَ الْمُنافِقِينَ وَ الْمُنافِقاتِ وَ الْمُشْرِكِينَ وَ الْمُشْرِكاتِ الظَّانِّينَ بِاللَّهِ ظَنَّ السَّوْءِ عَلَيْهِمْ دائِرَةُ السَّوْءِ وَ غَضِبَ اللَّهُ عَلَيْهِمْ وَ لَعَنَهُمْ وَ أَعَدَّ لَهُمْ جَهَنَّمَ وَ ساءَتْ مَصِيراً )  : ( و نيز براى آنكه مردان و زنان منافق و مردان و زنان مشرك را كه خدا گمان بد مىبردند ، عذاب نموده و گردونهء بلا را بر سرشان وارد كند و خداوند بر آنها غضب كرده و آنها را لعنت نموده و جهنم را برايشان آماده كرده كه چه بازگشتگاهى است )\r\nدر ادامهء تعليل مطلب انزال سكينت مىفرمايد : و براى اينكه خدا منافقان و مشركان را عذاب كرده و وارد جهنم نمايد و اينكه منافقان را قبل از مشركان ذكر نموده ، به جهت آنست كه خطر منافقان براى مسلمانان بيشتر از مشركان است و لذا عذاب سختترى هم دارند همچنانكه فرمود :  ( إِنَّ الْمُنافِقِينَ فِي الدَّرْكِ الْأَسْفَلِ مِنَ النَّارِ  منافقين در پايين‌ترين نقطهء آتش قرار دارند )\r\nو مراد از ( ظن سؤ ) همانست كه آنها خيال مىكردند خدا نمىتواند رسول خود را يارى كند و عبارت  ( عَلَيْهِمْ دائِرَةُ السَّوْءِ )  نفرينى است برايشان و يا حكمى است كه خدا دربارهء آنها رانده و مىفرمايد به زودى گردونهء بلا بر سرشان مىچرخد و خداوند آنها را از رحمت خود دور مىكند و در مقابله با نعمات اهل ايمان مىفرمايد منافقان و مشركان جايگاهشان جهنم است كه بازگشتگاه بسيار بديست .\r\n( 7 )  ( وَ لِلَّهِ جُنُودُ السَّماواتِ وَ الْأَرْضِ وَ كانَ اللَّهُ عَزِيزاً حَكِيماً )  : ( و تمام لشكرهاى آسمانها و زمين از آن خداست و خدا همواره عزيز و حكيم است )\r\nپس تمام اسباب و علتّها بدست خداست و او مىتواند هر چيزى را كه اراده كند به انجام برساند چون او عزيزيست كه هيچ نيرويى نمىتواند او را ذليل كند و همه در برابر او با مسكنت و خوارى وارد مىشوند و حكيمى است كه همه افعالش بر اساس حكمت و متقن است و آنچه اراده كند بر اساس حكمت و عزّتش به انجام مىرساند ، اين آيه تعليلى براى آيات سابق است .\r\n\r\n","description":"","footnote":"","page_name":" 363 ","page_number":363},
  {"content":"\r\n\r\n( 8 )  ( إِنَّا أَرْسَلْناكَ شاهِداً وَ مُبَشِّراً وَ نَذِيراً )  : ( بدرستى ما تو را فرستاديم تا شاهد بر امّت باشى و آنها را بشارت و انذار دهى )\r\n( 9 )  ( لِتُؤْمِنُوا بِاللَّهِ وَ رَسُولِهِ وَ تُعَزِّرُوهُ وَ تُوَقِّرُوهُ وَ تُسَبِّحُوهُ بُكْرَةً وَ أَصِيلًا )  : ( تا شما به خدا و رسول ايمان آورده و او را يارى و احترام كنيد و صبح و شام او را تسبيح گوييد )\r\nخطاب به رسولخدا صلّى اللّه عليه و إله و سلم مىفرمايد ما تو را شاهد بر اعمال امّت نموده‌ايم كه مراد از آن تحمّل شهادت در دنيا و اداء آن در آخرت است و نيز مىفرمايد : تو را به عنوان مبشّر و منذر فرستاده‌ايم ، بشارت آنحضرت براى افراد با ايمان و با تقوى ، به قرب الهى و ثواب جزيل اوست و انذار آنحضرت براى كفّار و معارضين به عذاب دردناك و عقاب الهى است .\r\nو اين ارسال تو براى آن بود كه شما امّت به خدا و رسول ايمان بياوريد و دين خدا را با دست و زبان خود يارى كنيد و او را تعظيم نموده و در صبح و عصر تسبيح بگوييد كه مراد از آن ، تسبيح در نماز صبح و شام است . از رسولخدا صلّى اللّه عليه و إله و سلم نقل شده كه هر كس سبحان اللّه بگويد خدا براى او درختى در بهشت مىنشاند و هر كس الحمد للّه بگويد خداوند با آن در بهشت درختى غرس مىكند و هر كس لا إله الّا اللّه بگويد خداوند برايش با آن ، درختى در بهشت مىكارد و هر كس اللّه اكبر بگويد خداوند برايش درختى در بهشت مىنشاند ، فردى از قريش گفت : پس اى رسولخدا صلّى اللّه عليه و إله و سلم ما در بهشت درختان زيادى داريم . فرمود : بلى و ليكن بپرهيزيد از اينكه با آتش معاصى همه آنها را بسوزانيد .\r\n( 10 )  ( إِنَّ الَّذِينَ يُبايِعُونَكَ إِنَّما يُبايِعُونَ اللَّهَ يَدُ اللَّهِ فَوْقَ أَيْدِيهِمْ فَمَنْ نَكَثَ فَإِنَّما يَنْكُثُ عَلى نَفْسِهِ وَ مَنْ أَوْفى بِما عاهَدَ عَلَيْهُ اللَّهَ فَسَيُؤْتِيهِ أَجْراً عَظِيماً )  : ( همانا كسانى كه كه با تو بيعت مىكنند ، جز اين نيست كه با خدا بيعت مىكنند ، چون دست خدا ما فوق دست آنهاست ، پس هر كس بيعت خود را بشكند عليه خودش شكسته و هر كس به عهدى كه با خدا بسته وفا كند ، خداى تعالى به زودى پاداش عظيمى به او مىدهد )\r\n( بيعت ) يك نوع پيمان است كه بيعت كننده خود را مطيع بيعت شونده مىسازد و\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nمتضمّن بذل طاعت به قدر مقدور است .\r\nدر اينجا مىخواهد بفرمايد همانطور كه اطاعت از رسولخدا صلّى اللّه عليه و إله و سلم عين اطاعت از خداست بيعت با رسولخدا نيز ، بيعت با خداست و دست او دست خداست و براى تأكيد اين معنا عبارت  ( يَدُ اللَّهِ فَوْقَ أَيْدِيهِمْ )  را اضافه مىكند و در اينكه كارها و خصائص رسولخدا صلّى اللّه عليه و إله و سلم كار خدا و شأن اوست آيات فراوانى در قرآن كريم آمده همچنانكه مىفرمايد  ( وَ ما رَمَيْتَ إِذْ رَمَيْتَ وَ لكِنَّ اللَّهَ رَمى  « 1 » تو سنگ ريزه نيانداختى آن زمان كه انداختى ، بلكه خدا انداخت )\r\nدر ادامه مىفرمايد : حال كه بيعت با تو بيعت با خداست ، پس هر كس بيعت تو را بشكند و نقض عهد كند ، بيعت خدا را شكسته و بجز خودش كسى از عمل او متضرّر نمىشود و اگر هم به عهد خود وفا كند ، كسى جز خودش از آن سود نمىبرد ، چون خداوند غنى مطلق است و سپس به كسانى كه عهد و بيعت خدا را حفظ مىكنند وعدهء اجر عظيم مىدهد .\r\nدر اين آيه اشارتى وجود دارد كه خداوند نسبت به بيعت ، بيعت كنندگان آگاه است و مىداند كه به زودى بعضى از ايشان بيعت خود را نقض مىكنند .\r\n( 11 )  ( سَيَقُولُ لَكَ الْمُخَلَّفُونَ مِنَ الْأَعْرابِ شَغَلَتْنا أَمْوالُنا وَ أَهْلُونا فَاسْتَغْفِرْ لَنا يَقُولُونَ بِأَلْسِنَتِهِمْ ما لَيْسَ فِي قُلُوبِهِمْ قُلْ فَمَنْ يَمْلِكُ لَكُمْ مِنَ اللَّهِ شَيْئاً إِنْ أَرادَ بِكُمْ ضَرًّا أَوْ أَرادَ بِكُمْ نَفْعاً بَلْ كانَ اللَّهُ بِما تَعْمَلُونَ خَبِيراً )  : ( به زودى ، عده‌ّاى از اعراب كه از حركت با تو تخّلف ورزيدند از روى عذرخواهى مىگويند : اموال و خانواده‌مان ما را مشغول كرده و از شركت در جهاد مانع شد ، پس تو از خدا براى ما طلب مغفرت كن ، ولى اين سخنى است كه با زبان خود مىگويند و در دلشان چيز ديگريست ، به آنها بگو اگر خدا اراده ضرر يا نفعى براى شما بكند ، كيست كه بتواند مانع آن شود ؟ بلكه خدا به آنچه مىكنيد آگاه است )\r\n( اعراب ) يعنى عرب باديه‌نشين و ( مخلّف ) يعنى كسى كه در جاى كسانى كه از شهر\r\n\r\n\r\n","description":"","footnote":"\r\n( 1 ) . سورهء انفال آيه 17\r\n","page_name":" 365 ","page_number":365},
  {"content":"\r\n\r\nخارج مىشوند ، باقى گذاشته شود .\r\nمىفرمايد : به زودى متخلّفين از ماجراى حديبيّه وقتى كه تو به مدينه بازگردى مىگويند اموال و زن و فرزندانمان مشغولمان كرد و ما را از اينكه در خدمت تو باشيم بازداشت پس براى ما كه تخلّف ورزيديم از خدا طلب مغفرت نما ، يعنى خودشان هم معترف بوده‌اند كه تخلّف آنها گناه بوده ، امّا خداوند اعتذار آنها را تكذيب مىكند و مىفرمايد : اينها چيزى را به زبان مىگويند كه در دلشان نيست يعنى نه گرفتارى مال و اولاد مانع آنها شد و نه اعتنايى به استغفار تو دارند بلكه اينها را مىگويند تا به اين وسيله از شرّ عتاب و توبيخ مردم در امان باشند .\r\nآنگاه خداوند در جواب اعتذار آنها به رسول خدا تعليم مىدهد كه در جوابشان بفرمايد : خداست كه مالك و مدبّر كلّ عالم است و تدبير اموال و خانواده شما هم بدست اوست و بدون اراده و مشيّت او هيچگاه امرى واقع نمىشود ، بنابراين اگر خدا خواسته باشد ضرر يا نفعى را متوجه شما كند هيچ عاملى نمىتواند مانع او شود ، پس انصراف شما از شركت در لشكر پيغمبر و اشتغالتان به سرپرستى مال و فرزند به هيچ وجه نمىتواند شما را از مشيّت خدا بىنياز كند و عذرتان پذيرفته نيست هر چند كه خدا به اعمال شما آگاه است و مىداند كه عدم خروج شما ارتباطى به اشتغال امور اموال و اولاد نداشت .\r\n( 12 )  ( بَلْ ظَنَنْتُمْ أَنْ لَنْ يَنْقَلِبَ الرَّسُولُ وَ الْمُؤْمِنُونَ إِلى أَهْلِيهِمْ أَبَداً وَ زُيِّنَ ذلِكَ فِي قُلُوبِكُمْ وَ ظَنَنْتُمْ ظَنَّ السَّوْءِ وَ كُنْتُمْ قَوْماً بُوراً )  : ( بلكه پنداشتيد كه رسول و مؤمنان به هيچ وجه بعد از اين خروج به نزد خانوادهء خود برنمىگردند و همين پندار در قلبهايتان زينت داده شد و گمان بدى برديد و مردمى هالك بوديد )\r\nيعنى علّت واقعى تخلّف شما اين بود كه فكر مىكرديد رسولخدا و مؤمنين ديگر امكان ندارد بعد از اين سفر بازگردند و مىپنداشتيد همگى آنها بدست قريش كشته مىشوند و همين بهانه به دست شيطان در قلبهايتان جلوه داده شد و به آن عمل كرديد و تخلّف ورزيديد و شما پندار بدى داشتيد كه فكر كرديد رسولخدا صلّى اللّه عليه و إله و سلم و مؤمنين باز\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nنمىگردند يا فكر كرديد كه خدا رسول خود را يارى نمىكند و شما همواره مردمى فاسد و هلاك شدنى هستيد .\r\n( 13 )  ( وَ مَنْ لَمْ يُؤْمِنْ بِاللَّهِ وَ رَسُولِهِ فَإِنَّا أَعْتَدْنا لِلْكافِرِينَ سَعِيراً )  : ( و هر كس كه به خدا و رسولش ايمان نياورد همانا ما براى كافران آتشى مهيّا كرده‌ايم )\r\nدر اين آيه با لحنى تهديد آميز مىخواهد بفرمايد كفر به رسول و اطاعت نكردن از او ، كفر به خداست و به دليل همين كفر هم خداوند براى آنها آتشى مشتعل و فروزان فراهم كرده است .\r\n( 14 )  ( وَ لِلَّهِ مُلْكُ السَّماواتِ وَ الْأَرْضِ يَغْفِرُ لِمَنْ يَشاءُ وَ يُعَذِّبُ مَنْ يَشاءُ وَ كانَ اللَّهُ غَفُوراً رَحِيماً )  : ( و ملك آسمانها و زمين از آن خداست هر كس را بخواهد آمرزد و هر كس را بخواهد عذاب مىكند و خدا آمرزندهء مهربان است )\r\nيعنى خدا يگانه ربّ و مدبّر و متصرّف مطلق در عالم هستى است و مطابق مشيّت و حكمتش هر بنده‌اى را كه بخواهد آمرزيده و يا عذاب مىكند و در آخر به دو نام غفور و رحيم اشاره مىكند ، تا بفهماند كه رحمت او بر غضبش پيشى گرفته و به اين وسيله بندگان را تحريك و تشويق به استغفار و جلب رحمت الهى ، مىنمايد .\r\n( 15 )  ( سَيَقُولُ الْمُخَلَّفُونَ إِذَا انْطَلَقْتُمْ إِلى مَغانِمَ لِتَأْخُذُوها ذَرُونا نَتَّبِعْكُمْ يُرِيدُونَ أَنْ يُبَدِّلُوا كَلامَ اللَّهِ قُلْ لَنْ تَتَّبِعُونا كَذلِكُمْ قالَ اللَّهُ مِنْ قَبْلُ فَسَيَقُولُونَ بَلْ تَحْسُدُونَنا بَلْ كانُوا لا يَفْقَهُونَ إِلَّا قَلِيلًا )  : ( به زودى كسانى كه تخلّف ورزيدند وقتى كه مىرويد تا غنائم جنگى را بگيريد ، خواهند گفت : بگذاريد ما هم با شما بياييم ، اينها مىخواهند كلام خدا را مبدّل كنند ، بگو : شما هرگز ما را پيروى نمىكنيد و اين را قبلا خداوند به من خبر داده . آنوقت مىگويند : شما به ما حسد مىورزيد ولى ايشان جز اندكى فهم ندارند )\r\nدر اين آيه از جنگ و نصرت الهى و غلبه مسلمين و كسب غنائم خبر مىدهد و اين ماجرا اشاره به داستان جنگ خيبر است كه خداوند غنايم آن را به كسانى اختصاص داد كه در سفر حديبيّه همراه رسولخدا صلّى اللّه عليه و إله و سلم بودند و غير آنان را شركت نداد .\r\nمىفرمايد : به زودى شما غنائمى بدست مىآوريد و آنوقت اين متخلّفان از جنگ\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nمىگويند : بگذاريد ما هم با شما بپيونديم ، امّا خداوند به رسول خود خبر مىدهد كه اينها مىخواهند كلام خدا را تبديل كنند ( و كلام خدا همان وعده‌ايست كه خدا به اهل حديبيّه داد كه به زودى غنائم خيبر را به آنها اختصاص مىدهد ) پس تو نگذار اينها به دنبالتان بيايند و بگو : به دنبال ما نياييد خداوند اينچنين فرموده ، و آنگاه آنها از شدّت خشم و غضب و به جهت اينكه از رفتن منع شده‌اند ، مىگويند : شما به ما حسد مىورزيد كه نمىگذاريد ما با شما در غنائم شريك باشيم و مىخواهيد خودتان به تنهايى غنائم را مالك شويد . و اين كلام ، گفتار كسى است كه نه ايمان دارد و نه عقل ، چون نمىفهمد كه رسولخدا صلّى اللّه عليه و إله و سلم معصوم است و جز به امر خدا حكم نمىكند ، لذا در انتها مىفرمايد اينها به جز اندكى نمىفهمند ، يعنى به بساطت عقل و ضعف فهم و ايمان دچار هستند و درك درستى ندارند .\r\n( 16 )  ( قُلْ لِلْمُخَلَّفِينَ مِنَ الْأَعْرابِ سَتُدْعَوْنَ إِلى قَوْمٍ أُولِي بَأْسٍ شَدِيدٍ تُقاتِلُونَهُمْ أَوْ يُسْلِمُونَ فَإِنْ تُطِيعُوا يُؤْتِكُمُ اللَّهُ أَجْراً حَسَناً وَ إِنْ تَتَوَلَّوْا كَما تَوَلَّيْتُمْ مِنْ قَبْلُ يُعَذِّبْكُمْ عَذاباً أَلِيماً )  : ( به اعرابى كه تخلّف كردند بگو : اگر راست مىگوييد : به زودى در جنگى ديگر دعوت خواهيد شد ، جنگ با مردمى قدرتمند و دلاور كه يا بايد مسلمان شوند يا بايد با آنها بجنگيد ، اگر در آن روز اطاعت كرديد ، خداوند اجرى نيك به شما خواهد داد و اگر روى گردانديد همچنانكه در جنگ قبلى اعراض كرديد ، خداوند شما را به عذابى دردناك معذّب مىكند )\r\nمنظور از قومى كه داراى بأس شديد بودند ، قبيلهء هوازن يا ثقيف و يا مردم روم مىباشند كه در جنگ موته و تبوك شركت كردند .\r\nخداى سبحان در اينجا به رسول گرامى خود مىفرمايد به اين متخلفّان بگو : اگر راست مىگوييد اين بار كه مسأله جنگ پيش آمد و وظيفه شما جنگيدن با قومى نيرومند بود ، براى آنكه اسلام بياورند ( يعنى شق سوّم كه جزيه گرفتن باشد در مورد آنان ، نخواهد بود ، چون مشركند و حكم جزيه مخصوص اهل كتاب است ) اگر اطاعت كرديد و جنگ نموديد . خدا هم اجر شما را مىدهد . ولى اگر با عدم خروج اعراض كرديد\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nهمچنانكه در سفر حديبيه و جنگ خيبر اعراض نموديد ، خداوند شما را در دنيا و يا هم در دنيا و هم در آخرت ، به عذابى دردناك معذّب مىكند .\r\n( 17 )  ( لَيْسَ عَلَى الْأَعْمى حَرَجٌ وَ لا عَلَى الْأَعْرَجِ حَرَجٌ وَ لا عَلَى الْمَرِيضِ حَرَجٌ وَ مَنْ يُطِعِ اللَّهَ وَ رَسُولَهُ يُدْخِلْهُ جَنَّاتٍ تَجْرِي مِنْ تَحْتِهَا الْأَنْهارُ وَ مَنْ يَتَوَلَّ يُعَذِّبْهُ عَذاباً أَلِيماً )  : ( بر افراد نابينا و لنگ و بيمار گناهى نيست و كسى كه خدا و رسولش را اطاعت كند ، خداوند او را در جنّاتى داخل مىكند كه از دامنهء آنها نهرها جريان دارد و هر كس اعراض كند خداوند او را به عذابى دردناك عذاب مىكند )\r\nدر اين آيه حكم وجوب جهاد را از افراد معلول كه جهاد برايشان طاقت فرساست ، برمىدارد و آنگاه مطيعان را وعدهء بهشت و متخلّفان و اعراض كنندگان را وعيد عذاب دردناك مىدهد يعنى عاقبت طاعت ثواب است و نهايت مخالفت و اعراض ، عقاب و كيفر است .\r\n( 18 )  ( لَقَدْ رَضِيَ اللَّهُ عَنِ الْمُؤْمِنِينَ إِذْ يُبايِعُونَكَ تَحْتَ الشَّجَرَةِ فَعَلِمَ ما فِي قُلُوبِهِمْ فَأَنْزَلَ السَّكِينَةَ عَلَيْهِمْ وَ أَثابَهُمْ فَتْحاً قَرِيباً )  : ( به تحقيق در آنروزى كه مؤمنان در زير آن درخت با تو بيعت كردند ، خدا از آنها راضى شد ، چون از نيّات درونى آنها آگاه بود و به همين دليل آرامشى بر آنها نازل كرد و به عنوان پاداش فتحى نزديك روزى آنها نمود )\r\n( 19 )  ( وَ مَغانِمَ كَثِيرَةً يَأْخُذُونَها وَ كانَ اللَّهُ عَزِيزاً حَكِيماً )  : ( و نيز غنايم بسيار روزيشان كرد كه بدست آورند و خدا همواره عزيز و حكيم است )\r\nپس خدا به سبب صدق نيّت و خلوصّى كه مؤمنان بيعت كننده داشتند ، از آنها راضى شد و جزاى نيكو و ثواب براى آنها منظور نمود و به عنوان نتيجهء اين مطلب آرامش و طمأنينه را بر قلب آنها فرو فرستاد تا نفوسشان آرام بگيرد و پيروزى نزديك را در جنگ خيبر روزى آنها نمود و غنيمتهاى بسيار به ايشان ارزانى داشت ، چون او عزيزيست كه بر بندگان خود غالب و قاهر است و حكيمى است كه آنچه اراده كند با اتقان و احكام انجام مىدهد ، نه از روى گزاف و بيهوده .\r\n\r\n","description":"","footnote":"","page_name":" 369 ","page_number":369},
  {"content":"\r\n\r\n( 20 )  ( وَعَدَكُمُ اللَّهُ مَغانِمَ كَثِيرَةً تَأْخُذُونَها فَعَجَّلَ لَكُمْ هذِهِ وَ كَفَّ أَيْدِيَ النَّاسِ عَنْكُمْ وَ لِتَكُونَ آيَةً لِلْمُؤْمِنِينَ وَ يَهْدِيَكُمْ صِراطاً مُسْتَقِيماً )  : ( خدا به شما وعدهء غنيمتهاى بسيارى داد كه به دست آوريد ، اين غنيمت را زودرس كرد و دست شرارت مردم را از شما كوتاه نمود براى مصالحى و براى اينكه آيتى باشد براى مؤمنين و شما را به سوى صراط مستقيم هدايت كند )\r\nمراد از اين ( غنائم ) غنائم ناشى از جنگ خيبر و غير آن است كه بعد از رجوع از حديبيّه به دست مسلمانان افتاد . و مراد از غنيمت نزديك و زودرس غنيمت خيبر مىباشد .\r\nدر ادامه مىفرمايد ، خداوند دست شرّ مردم را از شما كوتاه كرد كه اين اشاره به كوتاه كردن دست دو قبيلهء اسد و غطفان است ، كه ايشان بعد از مراجعت رسولخدا صلّى اللّه عليه و إله و سلم تصميم گرفتند به مدينه حمله كرده و اموال و اولاد آنها را به غارت ببرند ، اما خداى متعال وحشتى در دل آنان انداخت كه آنها را از اين كار باز داشت و بعضى مفسّران « 1 » آن را به مالك بن عوف و عيينة بن حصين تفسير كرده‌اند كه اينها براى يارى يهود در جنگ خيبر آمدند امّا خداوند ترس را بر قلوبشان مسلّط كرد و از نيمه راه برگشتند .\r\nدر انتها مىفرمايد : خداوند مسلمانان را به فتح و غنيمت و ثواب اخروى وعده داد ، براى اينكه مصالحى ناگفتنى محقّق شود ، من جمله اينكه تو آيت و نشانه‌اى باشى تا آنها را به راه حق راهنمايى كنى و بفهمانى كه پروردگارشان در وعده‌اى كه به پيغمبر خود مىدهد ، صادق است ، و با هدايت به صراط مستقيم شما را به اعلاء كلمهء حق و گسترش دين هدايت مىكند .\r\n( 21 )  ( وَ أُخْرى لَمْ تَقْدِرُوا عَلَيْها قَدْ أَحاطَ اللَّهُ بِها وَ كانَ اللَّهُ عَلى كُلِّ شَيْءٍ قَدِيراً )  : ( و غنيمت ديگرى كه هنوز به آن دست نيافته‌ايد ، خداوند به آن احاطه دارد و خدا بر هر چيزى قادر است )\r\nيعنى به شما مسلمانان غنيمت‌هاى ديگرى ( از قبيل غنائم هوازن و غيره ) وعده داده\r\n\r\n\r\n","description":"","footnote":"\r\n( 1 ) . تفسير مجمع البيان ( ج 9 )\r\n","page_name":" 370 ","page_number":370},
  {"content":"\r\n\r\nشده كه خود شما قادر بر به دست آوردن آن نيستيد ، ولى خداوند با قدرت مطلقه خود به آنها احاطه دارد چون او بر هر چيزى قادر است و هيچ چيز نمىتواند او را به عجز آورد .\r\n( 22 )  ( وَ لَوْ قاتَلَكُمُ الَّذِينَ كَفَرُوا لَوَلَّوُا الْأَدْبارَ ثُمَّ لا يَجِدُونَ وَلِيًّا وَ لا نَصِيراً )  : ( و اگر كفّار با شما بجنگند ، روى گردانده و مىگريزند و ديگر سرپرست و ياورى نخواهند يافت )\r\nدر اينجا نيز پيشگويى مىنمايد از ناتوانى كفار در قتال با مؤمنين و مىفرمايد : كفّار نه خودشان توانايى مقابله با شما را دارند و نه ولى و ياورى از اعراب دارند تا آنها را يارى و نصرت دهد و امورشان را سرپرستى كند و اين پيشگويى بشارتى براى مؤمنان است .\r\n( 23 )  ( سُنَّةَ اللَّهِ الَّتِي قَدْ خَلَتْ مِنْ قَبْلُ وَ لَنْ تَجِدَ لِسُنَّةِ اللَّهِ تَبْدِيلًا )  : ( اين سنّت خداست كه در امم گذشته نيز جريان داشته تو هرگز در سنّت خدا دگرگونى نخواهى يافت )\r\nيعنى اين سنّت و روش ديرينه خداست كه همواره مؤمنان را نصرت كرده و انبياء را ظهور و غلبه مىبخشد و تو هرگز براى سنّت خدا تبديل و تغييرى نمىيابى همچنانكه فرمود :  ( كَتَبَ اللَّهُ لَأَغْلِبَنَّ أَنَا وَ رُسُلِي  « 1 » خدا مقدّر كرده كه همواره من و پيامبرانم غالبيم ) پس آنچه شكست و صدمه به مسلمانان مىرسد ، به جهت مخالفت با خدا و رسول و خروج از روش ايمان و بندگى مىباشد .\r\n( 24 )  ( وَ هُوَ الَّذِي كَفَّ أَيْدِيَهُمْ عَنْكُمْ وَ أَيْدِيَكُمْ عَنْهُمْ بِبَطْنِ مَكَّةَ مِنْ بَعْدِ أَنْ أَظْفَرَكُمْ عَلَيْهِمْ وَ كانَ اللَّهُ بِما تَعْمَلُونَ بَصِيراً )  : ( و او همان كسى است كه در درون مكّه ، در زير پنجهء دشمن دست كفّار را از شما و دست شما را از ايشان كوتاه كرد . بعد از آنكه در جنگ‌هاى قبلى شما را بر آنان پيروزى داد و خدا بدانچه مىكنيد بيناست )\r\nمراد از نگهدارى دست هر دو طائفه از آزار به يكديگر ، همان صلحى است كه در حديبيّه واقع شد كه در نزديكى مكّه قرار دارد و در اين خصوص مسلمانان خود را براى\r\n\r\n\r\n","description":"","footnote":"\r\n( 1 ) . سورهء مجادله آيه 21\r\n","page_name":" 371 ","page_number":371},
  {"content":"\r\n\r\nجنگ آماده كرده بودند ، چون داخل سرزمين كفّار شده و در چنين وضعى جز جنگ و خونريزى احتمال ديگرى نمىرفت ، امّا خداى سبحان به وسيلهء صلح دست دو طائفه را از هم كوتاه كرد و در عين حال مؤمنين را پيروزى بخشيد و خدا به آنچه انجام داده بودند ، بيناست لذا مىدانست كه آنها براى قتال ، با رسولخدا صلّى اللّه عليه و إله و سلم بيعت كرده بودند .\r\n( 25 )  ( هُمُ الَّذِينَ كَفَرُوا وَ صَدُّوكُمْ عَنِ الْمَسْجِدِ الْحَرامِ وَ الْهَدْيَ مَعْكُوفاً أَنْ يَبْلُغَ مَحِلَّهُ وَ لَوْ لا رِجالٌ مُؤْمِنُونَ وَ نِساءٌ مُؤْمِناتٌ لَمْ تَعْلَمُوهُمْ أَنْ تَطَؤُهُمْ فَتُصِيبَكُمْ مِنْهُمْ مَعَرَّةٌ بِغَيْرِ عِلْمٍ لِيُدْخِلَ اللَّهُ فِي رَحْمَتِهِ مَنْ يَشاءُ لَوْ تَزَيَّلُوا لَعَذَّبْنَا الَّذِينَ كَفَرُوا مِنْهُمْ عَذاباً أَلِيماً )  : ( آنها همان افرادى هستند كه كفر ورزيدند و از ورود شما به مسجد الحرام جلوگيرى كردند و نگذاشتند قربانىهاى شما به قربانگاه برسد ، و مردان و زنان مؤمنانى در بين كفّار هستند و شما نمىشناسيد ، و ممكن بود دست شما به خون آنها آلوده شود و بدون آگاهى به آثار سؤ آن گرفتار شويد ، تا خدا هر كس را بخواهد داخل در رحمت خود كند و اگر آن مؤمنين از بين كفّار جدا شده بودند ، ما كفّار را به عذابى دردناك مبتلا مىكرديم )\r\nمىفرمايد مشركين مكّه همان كسانى هستند كه به خدا كافر شدند و مانع از ورود شما به مسجد الحرام گشتند و نگذاشتند قربانىهاى خود را به محلّ ذبح برسانيد و آنها را محبوس كردند و اگر مردان و زنان مؤمن ناشناسى در بين مردم مكّه نبودند كه جنگ شما باعث هلاكت آن بىگناهان مىشد ، و به خاطر پايمال كردن آنها دچار گرفتارى مىشديد ، مسلّما ما دست شما را از كشتار و جنگ با اهل مكه باز نمىداشتيم و اگر مؤمنين از كفار جدا بودند ، ما كافران را به عذابى دردناك مبتلا مىكرديم اما خدا دست شما را از قتال با كفّار كوتاه كرد ، تا از مؤمنان هر كس را بخواهد داخل در رحمت خود كند ( مؤمنينى كه داخل و آميخته با كفّار هستند ) و شما را نيز از اينكه مبتلا به آثار سؤ تعرّض به آنها شويد ، حفظ نمايد .\r\n( 26 )  ( إِذْ جَعَلَ الَّذِينَ كَفَرُوا فِي قُلُوبِهِمُ الْحَمِيَّةَ حَمِيَّةَ الْجاهِلِيَّةِ فَأَنْزَلَ اللَّهُ سَكِينَتَهُ عَلى رَسُولِهِ وَ عَلَى الْمُؤْمِنِينَ وَ أَلْزَمَهُمْ كَلِمَةَ التَّقْوى وَ كانُوا أَحَقَّ بِها وَ أَهْلَها وَ كانَ اللَّهُ \r\n\r\n","description":"","footnote":"","page_name":" 372 ","page_number":372},
  {"content":"\r\n\r\n بِكُلِّ شَيْءٍ عَلِيماً )  : ( آن زمان كه كافران در قلبهايشان تعصّبهاى جاهلى را پرورش دادند ، و خدا در مقابل آن نيروى درونى كفّار ، نيروى آرامش و طمأنينه را بر رسول و مؤمنين نازل كرد و آنها را بر كلمهء تقوى ملازم نمود و آنها سزاوارترين افراد نسبت به آن بودند و شايستگى تقوى را داشتند و خدا به هر چيزى داناست )\r\nيعنى كفّارى كه چنين و چنان كردند و شما را از زيارت خانه خدا منع كردند ، بخاطر كفرشان دلهايشان را پر از خشم و حميّت جاهلانه قومى نمودند و اين كينه‌ها در قلبهايشان راسخ شده بود ، اما خداوند در مقابل ، سكينت را بر رسول و مؤمنان نازل كرد و در نتيجه آرامش قلب پيدا كردند و خشم و شجاعت كفّار آنها را سست نكرد و دچار جهالت نشدند و خداوند تقوى را ملازم آنها نمود به طورى كه هرگز از ايشان جدا نشود - كه مراد از آن روح ايمان است كه همواره آنها را امر به تقوى ( ملازمت با امر و نهى الهى ) مىكرد - و اين مؤمنان با اعمال صالح خود استعداد تلقّى و دريافت چنين عطيّه الهى را داشتند و سزاوارتر از ديگران نسبت به دريافت اين روح ايمان و تقوى بودند و غير ايشان كسى اهليّت آن را نداشت ، و خدا به هر چيز داناست و مىداند چه كسى شايستگى چه چيزى را دارد و لذا او را به آن غايت و مقصودش مىرساند .\r\n( 27 )  ( لَقَدْ صَدَقَ اللَّهُ رَسُولَهُ الرُّؤْيا بِالْحَقِّ لَتَدْخُلُنَّ الْمَسْجِدَ الْحَرامَ إِنْ شاءَ اللَّهُ آمِنِينَ مُحَلِّقِينَ رُؤُسَكُمْ وَ مُقَصِّرِينَ لا تَخافُونَ فَعَلِمَ ما لَمْ تَعْلَمُوا فَجَعَلَ مِنْ دُونِ ذلِكَ فَتْحاً قَرِيباً )  : ( به تحقيق خداوند آن رؤياى رسولش را به حق ، صادق نمود ، كه هر آينه انشاء اللّه به زودى داخل مسجد الحرام مىشويد در حالى كه ايمن هستيد و سر تراشيده‌ايد و تقصير مىكنيد بدون اينكه ترسى داشته باشيد ، آرى خدا چيزهايى را مىدانست كه شما نمىدانستيد و به همين جهت قبل از فتح مكه ، فتحى نزديك قرار داد « 1 » ) .\r\nمىفرمايد سوگند مىخورم كه خدا آن رؤيايى را كه قبلا به رسولش نشان داده بود ( قبل از ورود به مكّه و جريان صلح حديبيّه ) تصديق كرد و آن رؤيا ملبّس به لباس حق و\r\n\r\n\r\n","description":"","footnote":"\r\n( 1 ) . مطابق تفسير روح المعانى ، مراد از فتح قريب فتح خيبر است كه بعد از صلح حديبيّه واقع شد كه داستان رشادتهاى امير المؤمنين على عليه السّلام در اين جنگ معروف است . ( مترجم )\r\n","page_name":" 373 ","page_number":373},
  {"content":"\r\n\r\nحقيقت بود و محتواى آن اين بود كه به زودى شما مؤمنين انشاء اللّه داخل مسجد الحرام خواهيد شد ، در حالى كه از شرّ مشركين ايمن هستيد و سرهايتان را مىتراشيد و تقصير مىكنيد ، بدون هيچ ترسى كه از ناحيه مشركين داشته باشيد و خداى متعال از فوائد و مصالح دخول شما در مسجد الحرام چيزهايى مىدانست كه شما نمىدانستيد و به همين دليل قبل از دخول شما با اين وضعيّت ، پيروزى نزديكى قرار داد تا ورود شما با اين ترتيب ، ميّسر شود . كه مراد از پيروزى نزديك فتح و صلح حديبيّه است كه زمينه دخول پيروزمندانه و ايمن مسلمانان به مكّه را فراهم كرد و اگر اين صلح نبود ، امكان نداشت بدون جنگ و خونريزى مسلمانان بتوانند وارد مكّه شوند و اعمال حج را بجا بياورند و در اين آيه هر شك و شبهه‌اى از صدق آن رؤيا را بر طرف مىكند .\r\nو مىخواهد بفرمايد رؤياى تو اى رسول ما به حق بود . امّا ما در امسال دخول شما را به مكّه تأخير انداختيم تا فتح حديبيّه را نصيب شما كنيم و به اين وسيله زمينهء دخول پيروزمندانه شما به مسجد الحرام ميّسر گردد ، چون خدا مىدانست كه در همانسال ديدن رؤيا ، امكان نداشت كه شما ايمن وارد مكّه شويد .\r\n( 28 )  ( هُوَ الَّذِي أَرْسَلَ رَسُولَهُ بِالْهُدى وَ دِينِ الْحَقِّ لِيُظْهِرَهُ عَلَى الدِّينِ كُلِّهِ وَ كَفى بِاللَّهِ شَهِيداً )  : ( اوست آنكه پيامبرش را به هدايت و دين حق فرستاد تا آن را بر همهء اديان غالب سازد و اين گواهى خدا كفايت مىكند )\r\nيعنى خداى متعال همان كسى است كه پيامبرش را ملازم با هدايت و بر دين حقّه اسلام ، گسيل داشت تا اين دين حق را بر همه اديان و نظامهاى شرقى و غربى عالم غالب و قاهر سازد و همين بس كه خدا شاهد بر صدق نبوّت رسول خود و ظهور دين وى و صدق رؤياى او مىباشد . و اين كلام در حكم تشويق مؤمنان بر قتال با دشمنان خدا و سعى در راه جهاد فى سبيل اللّه است .\r\n( 29 )  ( مُحَمَّدٌ رَسُولُ اللَّهِ وَ الَّذِينَ مَعَهُ أَشِدَّاءُ عَلَى الْكُفَّارِ رُحَماءُ بَيْنَهُمْ تَراهُمْ رُكَّعاً سُجَّداً يَبْتَغُونَ فَضْلًا مِنَ اللَّهِ وَ رِضْواناً سِيماهُمْ فِي وُجُوهِهِمْ مِنْ أَثَرِ السُّجُودِ ذلِكَ مَثَلُهُمْ فِي التَّوْراةِ وَ مَثَلُهُمْ فِي الْإِنْجِيلِ كَزَرْعٍ أَخْرَجَ شَطْأَهُ فَآزَرَهُ فَاسْتَغْلَظَ فَاسْتَوى \r\n\r\n","description":"","footnote":"","page_name":" 374 ","page_number":374},
  {"content":"\r\n\r\n عَلى سُوقِهِ يُعْجِبُ الزُّرَّاعَ لِيَغِيظَ بِهِمُ الْكُفَّارَ وَعَدَ اللَّهُ الَّذِينَ آمَنُوا وَ عَمِلُوا الصَّالِحاتِ مِنْهُمْ مَغْفِرَةً وَ أَجْراً عَظِيماً )  : ( محمّد صلّى اللّه عليه و إله و سلم رسولخدا است و كسانى كه با او هستند در مقابل كفّار شديد و بىرحم هستند و در ميان خود مهربان و دلسوز مىباشند ، آنها را مىبينى كه همواره در ركوع و سجودند و در طلب فضل و رضايت خدا مىباشند ، علامتشان در چهره‌هايشان از اثر سجده نمايان است ، اين توصيف ايشان در تورات است ، امّا وصف آنها در انجيل اين است كه آنها مانند زراعتى هستند كه از شدّت بركت پيرامونش جوانه‌هايى مىزند و آن جوانه‌ها هم ستبر مىشود و مستقيم بر پاى خود مىايستد ، به طوريكه كشاورزان را به تعجّب وا مىدارد ، اين به جهت آنست كه كفّار را بوسيلهء آنها به خشم آورد ، خداوند به كسانى در ميان آنها كه ايمان آورده و اعمال شايسته بجا آورند وعدهء آمرزش و اجرى عظيم داده است . )\r\nمىفرمايد محمد صلّى اللّه عليه و إله و سلم فرستاده خداست و مؤمنان و كسانى كه به او گرويده‌اند ، دو صفت متضّاد شدّت و رحمت را با هم آميخته‌اند يعنى در برابر كفّار شديد و بىرحم و در ميان خودشان مهربان و رحيمند و آنها مستّمر در نماز و مداوم بر آن هستند بطوريكه همواره آنها را در حالت ركوع و سجود مىبينى و در طول زندگى در طلب عطيّه و ثواب الهى و رضايت خدا هستند و سجدهء آنها كه نشانهء تذلّل و خشوع آنهاست در چهرهء آنها اثرى گذاشته كه آن اثر و سيما نشانهء خشوع براى خداست و هر كس ايشان را ببيند آنها را از اين علامت مىشناسد .\r\nبعضى مفسران « 1 » اين نشانه را اثر خاكى دانسته‌اند كه مؤمنان بر پيشانى دارند چون آنها بر فرش يا جامه سجده نمىكنند ، بلكه فقط بر خاك سجده مىنمايند .\r\nو بعضى ديگر « 2 » اين سيما را نور محّل سجدهء مؤمنان در روز قيامت دانسته‌اند و آنگاه مىفرمايد اين توضيحاتى كه گفتيم اوصاف مؤمنان است كه در تورات و انجيل از\r\n\r\n\r\n","description":"","footnote":"\r\n( 1 ) . تفسير مجمع البيان ، ج 9 .\r\n( 2 ) . تفسير مجمع البيان ، ج 9 .\r\n","page_name":" 375 ","page_number":375},
  {"content":"\r\n\r\nآنها نقل شده ولى بعضى مفسران « 1 » مثل آنها در انجيل را به عبارات بعدى تفسير نموده‌اند كه مىفرمايد : مثل آنها مانند زراعت و گياهى است كه از كثرت بركت جوانه‌هايى هم در پيرامون خود رويانيده و به آنها كمك نموده تا آنها نيز قوى و ضخيم شوند و مستقّل روى پاى خود بايستند ، به گونه‌اى كه كشاورزان از خوبى رشد آن به شگفت در آمده باشند و اين كلام اشاره به آنست كه خداوند در مؤمنين بركت قرار داده و روز به روز بر نيرو و تعداد آن افزون مىشود ، تا خداوند به وسيلهء آنها كفّار را به خشم و غيظ در آورد .\r\nدر ادامه مىفرمايد كسانى از اين مؤمنان كه ايمان و عمل صالح را تواما دارا باشند ، خداوند به آنها وعدهء آمرزش و اجر و ثوابى عظيم داده است ، اين كلام افاده مىكند كه مغفرت و اجر عظيم مشروط به حدوث و ايجاد ايمان و بقاء آن بوسيلهء اعمال صالح مىباشد .\r\nپس اگر كسانى ظاهرا همراه رسولخدا بوده‌اند امّا در باطن ايمان نداشته و مانند منافقين ايمان زبانى داشته‌اند يا ابتدا مؤمن بوده ولى بعدا به شرك و كفر گراييده و مرتد شده باشند ، اينها مشمول مغفرت و اجر عظيم نخواهند بود ، و همچنين افرادى كه ايمان آورده‌اند امّا اعمال صالح انجام نداده‌اند از حكم اين آيه مستثنى هستند .\r\nچون خداوند در وصف منافقان مىفرمايد  ( وَ مِنْ أَهْلِ الْمَدِينَةِ مَرَدُوا عَلَى النِّفاقِ لا تَعْلَمُهُمْ نَحْنُ نَعْلَمُهُمْ  « 2 » بعضى از اهل مدينه به سوى نفاق گراييدند تو آنها را نمىشناسى ولى ما مىشناسيم ) و در وصف مرتدّين فرموده  ( إِنَّ الَّذِينَ ارْتَدُّوا عَلى أَدْبارِهِمْ مِنْ بَعْدِ ما تَبَيَّنَ لَهُمُ الْهُدَى  « 3 » كسانى كه مرتّد شدند و به سوى شرك و كفر قبلى خود بازگشتند بعد از آنكه هدايت برايشان آشكار شد . . . ) .\r\n\r\n\r\n","description":"","footnote":"\r\n( 1 ) . تفسير روح المعانى ، جلد 26 .\r\n( 2 ) . سورهء توبه ، آيه 101 .\r\n( 3 ) سورهء محمّد صلّى اللّه عليه و إله و سلم ، آيه 30 .\r\n","page_name":" 376 ","page_number":376},
  {"content":"\r\n\r\n\r\nسورهء حجرات\r\n بِسْمِ اللَّهِ الرَّحْمنِ الرَّحِيمِ \r\nغرض سوره : ذكر مسائلى از قوانين و شرايع دين ، بيان كيفيّت ادب بنده در برابر خدا و رسولخدا صلّى اللّه عليه و إله و سلم با ذكر تفاضل و برتريهاى افراد و بيان حقيقت ايمان و اسلام .\r\n( 1 )   ( يا أَيُّهَا الَّذِينَ آمَنُوا لا تُقَدِّمُوا بَيْنَ يَدَيِ اللَّهِ وَ رَسُولِهِ وَ اتَّقُوا اللَّهَ إِنَّ اللَّهَ سَمِيعٌ عَلِيمٌ )   : ( اى كسانى كه ايمان آورده‌ايد در حكم كردن از خدا و رسول او پيشى نگيريد و از خدا پروا داشته باشيد همانا خداوند شنوا و داناست )\r\nمراد از ( بين يدى ) مسأله و مقام حكمرانى است ، مىفرمايد اى اهل ايمان هيچ حكمى را بر حكم خدا و رسولش مقدّم نكنيد « 1 » و يا قبل از گرفتن حكم و دستور خدا و رسول دربارهء حكم چيزى سخن مگوئيد و يا پيش از اخذ دستور عملى از جانب خدا و رسول كارى را انجام ندهيد و از خدا پروا داشته و ملبّس به لباس عبوديّت و بندگى باشيد و به محدوده اوامر و نواهى الهى پايبنده بوده و به حدود آن تجاوز نكنيد چون خداوند شنواى اقوال شما و دانا به ظاهر و باطن شماست .\r\n( 2 )  ( يا أَيُّهَا الَّذِينَ آمَنُوا لا تَرْفَعُوا أَصْواتَكُمْ فَوْقَ صَوْتِ النَّبِيِّ وَ لا تَجْهَرُوا لَهُ بِالْقَوْلِ كَجَهْرِ بَعْضِكُمْ لِبَعْضٍ أَنْ تَحْبَطَ أَعْمالُكُمْ وَ أَنْتُمْ لا تَشْعُرُونَ )  : ( اى كسانى كه\r\n\r\n\r\n","description":"","footnote":"\r\n( 1 ) . علماى شيعه از همين آيه استفاده كرده‌اند ، كه در مشاهد شريفه رسولخدا صلّى اللّه عليه و إله و سلم و ائمه اطهار عليه السّلام هنگام نماز نبايد مقدّم بر قبر معصوم عليه السّلام ايستاد .\r\n","page_name":" 377 ","page_number":377},
  {"content":"\r\n\r\nايمان آورده‌ايد ، صداى خود را بلندتر از صداى رسولخدا صلّى اللّه عليه و إله و سلم بر نياوريد و با او به صوت بلند سخن مگوئيد ، آنچنان كه خودتان با يكديگر سخن مىگوييد ، تا مبادا اعمالتان نادانسته ، بىنتيجه و باطل شود )\r\nيعنى اى مؤمنان وقتى با پيامبر صلّى اللّه عليه و إله و سلم سخن مىگوئيد به منظور حفظ احترام و تعظيم آن حضرت بكوشيد . صدايتان بلندتر از صداى آن حضرت نباشد چون اين عمل دو ايراد بزرگ دارد ، يا به منظور توهين به آن جناب است كه اين عمل كفر است و يا فقط بىادبى و نادانى است كه موجب مىشود فرد رعايت مقام رسول الله صلّى اللّه عليه و إله و سلم را ننمايد . در ادامه مىفرمايد با آن حضرت همانطور كه با يكديگر صحبت مىكنيد و قيل و قال به راه مىاندازيد ، سخن مگوئيد ، چون رعايت ادب بندگى اقتضاء مىكند با رسول خدا صلّى اللّه عليه و إله و سلم به نرمى و آرامش سخن بگوئيد و چنانچه بر سر آن جناب فرياد زده و صدايتان را بر او بلند كنيد اعمالتان به جهت جهلتان ، حبط و باطل مىشود « 1 » .\r\nو اين بطلان اعمال قبل از اينكه به جهت نهى الهى باشد ، ناشى از عظمت و زشتى اين فعل است .\r\nاز اين آيه استفاده مىشود كه غير از كفر ، گناهان ديگر مثل بلند كردن صدا بر رسول خدا صلّى اللّه عليه و إله و سلم نيز باعث حبط عمل مىشود .\r\n( 3 )  ( إِنَّ الَّذِينَ يَغُضُّونَ أَصْواتَهُمْ عِنْدَ رَسُولِ اللَّهِ أُولئِكَ الَّذِينَ امْتَحَنَ اللَّهُ قُلُوبَهُمْ لِلتَّقْوى لَهُمْ مَغْفِرَةٌ وَ أَجْرٌ عَظِيمٌ )  : ( بدرستى كسانى كه صوت خود را در برابر رسولخدا صلّى اللّه عليه و إله و سلم آهسته مىكنند ، كسانى هستند كه خدا دلهايشان را براى تقوى آزمايش كرده و ايشان مغفرت و اجرى عظيم دارند )\r\nمىفرمايد كسانى كه صوتشان را در برابر رسولخدا صلّى اللّه عليه و إله و سلم بلند نمىكنند ، بلكه به قصد احترام و تعظيم خدا و پيامبر خدا آن را آهسته و كوتاه مىنمايند ، كسانى هستند كه خدا قلبهاى آنها را به جهت تقوى تمرين و عادت داده ، يا اين مشقّتها را به دلهايشان تحميل كرده تا قلبهايشان به تقوى عادت كند . و ايشان هم آراسته به صفت تقوى شده‌اند و از\r\n\r\n\r\n","description":"","footnote":"\r\n( 1 ) . از همين جا هم استفاده مىشود كه بلند كردن صدا در مشاهد مشرّفه جايز نيست ( مصحح ) .\r\n","page_name":" 378 ","page_number":378},
  {"content":"\r\n\r\nآنجا كه عاقبت نيك از آن تقوى است  ( وَ الْعاقِبَةُ لِلتَّقْوى )  « 1 » خداوند به آنها وعدهء جميل آمرزش و اجرى بزرگ مىدهد .\r\n( 4 )  ( إِنَّ الَّذِينَ يُنادُونَكَ مِنْ وَراءِ الْحُجُراتِ أَكْثَرُهُمْ لا يَعْقِلُونَ )  : ( همانا كسانى كه تو را از پشت ديوارهاى اتاق بانگ مىزنند ، بيشترشان تعقّل ندارند )\r\nخداى متعال در اين آيه افراد بىادب و جفا كار نسبت به حقّ رسولخدا صلّى اللّه عليه و إله و سلم را مذّمت كرده و ايشان را به نادانى توصيف مىكند ، بطوريكه گويا در اين بانگ و فريادشان مانند چهارپايان و حيوانات هستند .\r\n( 5 )  ( وَ لَوْ أَنَّهُمْ صَبَرُوا حَتَّى تَخْرُجَ إِلَيْهِمْ لَكانَ خَيْراً لَهُمْ وَ اللَّهُ غَفُورٌ رَحِيمٌ )  : ( و اگر آنها صبر مىكردند ، تا تو از خانه به سويشان درآيى ، برايشان بهتر بود و خدا آمرزنده و مهربان است )\r\nيعنى اگر اين جفا كاران بىادب صبر كنند و تو را صدا نزنند تا وقتى كه خودت براى ديدنشان از خانه بيرون بيايى برايشان بهتر است ، چون در اين كار هم رعايت ادب نيكو لحاظ شده و هم تعظيم و احترام مقام رسالت ، و اين امر آنها را ، به مغفرت خدا و رحمت او نزديك مىكند و او آمرزنده‌ايست كه عمل جاهلانه آنها را مىآمرزد چون از روى تعقّل نبوده است .\r\n( 6 )  ( يا أَيُّهَا الَّذِينَ آمَنُوا إِنْ جاءَكُمْ فاسِقٌ بِنَبَإٍ فَتَبَيَّنُوا أَنْ تُصِيبُوا قَوْماً بِجَهالَةٍ فَتُصْبِحُوا عَلى ما فَعَلْتُمْ نادِمِينَ )  : ( اى كسانى كه ايمان آورده‌ايد ، اگر فرد فاسقى با خبرى به نزدتان آمد ، پس تحقيق كنيد تا مبادا ندانسته به قومى بىگناه حمله كنيد و بعدا از عمل خود پشيمان شويد )\r\n( فاسق ) يعنى كسى كه از طاعت خارج شده و به معصيت گرايش يابد . و ( نباء ) يعنى خبر مهّم و عظيم الشأن ، ( تبيّن ) به معناى ايضاح و اظهار است .\r\nمىفرمايد : اى كسانى كه ايمان آورده‌ايد اگر فاسقى به نزد شما خبر مهمى آورد ، تحقيق كنيد و جوانب آن را آشكار سازيد تا به حقيقت آگاه شويد ، و مبادا بدون جهت\r\n\r\n\r\n","description":"","footnote":"\r\n( 1 ) . سورهء طه ، آيه 132 .\r\n","page_name":" 379 ","page_number":379},
  {"content":"\r\n\r\nو از روى نادانى بر قومى بتازيد و بعدا كه آگاه شديد از رفتارى كه كرده‌ايد نادم و پشيمان شويد . در روايات آمده كه اين شخص فاسق وليد بن عقبه ابن محيط برادر مادرى عثمان بوده و او كسى است كه بعد از سعد بن ابى وقاص والى كوفه بود و در حالت مستى در پيشاپيش مردم به نماز ايستاد و نماز صبح را چهار ركعتى خواند ! سپس گفت مىخواهيد بيشتر برايتان بخوانم ؟ و وقتى خبر به عثمان رسيد او را عزل كرد و حضرت امير عليه السّلام به او حدّ زدند . امّا در خصوص شأن نزول اين آيه نقل شده كه رسولخدا صلّى اللّه عليه و إله و سلم وليد را به جانب بنى مصطلق فرستاد تا از آنها زكات بگيرد و وقتى او به نزديك آنها رسيد آنها سواره به استقبال او آمدند و او پنداشت كه آنها مىخواهند با او بجنگند ، پس بسوى رسول اللّه صلّى اللّه عليه و إله و سلم بازگشت و گفت : اينها مرتدّ شده‌اند و زكات ندادند . و وقتى رسولخدا براى تحقيق عازم آن قبيله شدند ، آشكار شد كه حقيقت امر چه بوده و در اينجا بود كه اين آيه نازل شد .\r\nپس از همين آيه استفاده مىشود كه اصل عقلايى اينست كه وقتى فرد مطمئن و غير فاسقى خبرى را آورد به آن ترتيب اثر داده شود « 1 » .\r\n( 7 )  ( وَ اعْلَمُوا أَنَّ فِيكُمْ رَسُولَ اللَّهِ لَوْ يُطِيعُكُمْ فِي كَثِيرٍ مِنَ الْأَمْرِ لَعَنِتُّمْ وَ لكِنَّ اللَّهَ حَبَّبَ إِلَيْكُمُ الْإِيمانَ وَ زَيَّنَهُ فِي قُلُوبِكُمْ وَ كَرَّهَ إِلَيْكُمُ الْكُفْرَ وَ الْفُسُوقَ وَ الْعِصْيانَ أُولئِكَ هُمُ الرَّاشِدُونَ )  : ( و بدانيد كه رسولخدا در ميان شماست بايد كه از او اطاعت كنيد و اگر او از شما در بسيارى امور اطاعت كند خود شما به هلاكت مىافتيد و ليكن خداوند ايمان را محبوب شما كرد و آن را در قلبهايتان زينت داد و كفر و فسوق و عصيان را مورد نفرت شما قرار داد ، اين چنين كسانى رشد يافتگانند )\r\n( عنت ) يعنى گناه و هلاكت و ( طوع ) يعنى اطاعت و انقياد ، آيه شريفه در مقام آنست كه بفرمايد : وقتى رسولخدا صلّى اللّه عليه و إله و سلم در بين شماست ، شما بايد در حوادثى كه با آن\r\n\r\n\r\n","description":"","footnote":"\r\n( 1 ) . منتها در صورتى كه خبر فقط توسّط يك شخص آورده شده باشد ، اين خبر در صورتى ايجاد ظنّ قريب به يقين مىكند ، كه آن شخص ، فردى موثّق و غير فاسق باشد و اگر خبرى به صورت تواتر به ما برسد ، يعنى از چند طريق مختلف و توسّط اشخاص گوناگون به دست ما برسد ، چنين خبرى حجّت قطعى است .\r\n","page_name":" 380 ","page_number":380},
  {"content":"\r\n\r\nمواجه مىشويد به او رجوع كنيد و از او نظر بخواهيد ، و او نه تنها نبايد خبر فاسقان را بدون تحقيق بپذيرد ، بلكه از تمايلات و خواسته شما نيز نبايد اطاعت كند ، چون اين عملى جاهلانه است كه فرد آگاه و اعلم از زيردست خود كه نادان است پيروى كند ، و اگر چنين كند و در بسيارى از امور به دلخواه شما رفتار نمايد ، خودتان به زحمت مىافتيد و هلاك مىشويد . امّا چنين نخواهد شد چون خدا ايمان را محبوب دلهايتان كرده و آن را برايتان زينت داده و كفر و خروج از طاعت و ارتكاب معصيت را در نظر شما مكروه و ناپسند نموده ، در نتيجه شما رشد يافته هستيد و گرفتار هلاكت و جهالت نمىشويد ، همانطور كه فطرت انسانى همواره طالب رشد و رسيدن به حق است و از گمراهى و جهالت متنفر مىباشد .\r\n( 8 )  ( فَضْلًا مِنَ اللَّهِ وَ نِعْمَةً وَ اللَّهُ عَلِيمٌ حَكِيمٌ )  : ( اين فضل و نعمتى از جانب خداست و خدا دانا و درست كردار است )\r\nيعنى اينكه خدا ايمان را محبوب دلهاى شما كرد و قلبهايتان را از كفر و فسق و عصيان متنفر نمود ، صرفا عطيّه و نعمتى از جانب اوست ، نه اينكه عوض و بدلى در قبال آن عايد پروردگار شود و البته خدا اين عمل را بيهوده و گزاف هم ننموده ، بلكه مطابق مصلحت و علّتى صورت گرفته ، چون خداوند عليم است و مىداند نعمت خود را به چه كسانى بدهد و حكيم است لذا هرگز بدون مصلحت و حكمت عملى را انجام نمىدهد .\r\n( 9 )  ( وَ إِنْ طائِفَتانِ مِنَ الْمُؤْمِنِينَ اقْتَتَلُوا فَأَصْلِحُوا بَيْنَهُما فَإِنْ بَغَتْ إِحْداهُما عَلَى الْأُخْرى فَقاتِلُوا الَّتِي تَبْغِي حَتَّى تَفِيءَ إِلى أَمْرِ اللَّهِ فَإِنْ فاءَتْ فَأَصْلِحُوا بَيْنَهُما بِالْعَدْلِ وَ أَقْسِطُوا إِنَّ اللَّهَ يُحِبُّ الْمُقْسِطِينَ )  : ( و اگر دو گروه از مؤمنان با هم نزاع كردند ، ميان آنها اصلاح كنيد ، پس اگر آشكار شد يكى از آنها بر ديگرى ستم كرده ، با آن گروه ياغى قتال كنيد تا به حكم اجبار تسليم امر خدا شود و اگر به سوى خدا برگشت ميان آن دو طائفه به عدل اصلاح كنيد ، و عدالت را برقرار نماييد ، چون خدا عدالت گستران را دوست مىدارد )\r\nمىفرمايد اگر بين دو گروه از مؤمنان جنگ و درگيرى واقع شد ، وظيفهء شما\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nمسلمانان اين است كه ميان آنها اصلاح و ميانجيگرى كنيد و اگر معلوم شد كه يكى از آنها بر ديگرى ستم نموده ، با آن طائفه‌اى كه تعدّى كرده و بدون حق به ديگرى ستم روا داشته ، مبارزه كنيد تا به امر خدا باز گردند و دستورات الهى را گردن نهند ، پس اگر با قتال شما طائفه متجاوز سركوب شد و به اوامر خدا گردن نهاد ، آن وقت در مقام اصلاح ميان آنها بر آييد و اصلاح شما توأم با عدل باشد يعنى احكام الهى را در مورد هر كسى كه مورد ستم و تجاوز واقع شده ( مثلا كسى از او كشته شده و يا عرض و مال و حقّ او ضايع شده ) اجراء كنيد ، و به هر يك ، آن حقّى را كه استحقاق آن را دارند اعطاء كنيد و عدالت را برقرار نماييد ، چون خدا عدالت گستران را به خاطر عدالتشان دوست دارد .\r\nبديهى است كه اگر جنگ ميان دو گروه باشد كه يكى پرچم اسلام را برافراشته و ديگرى غير مسلمان است ، در اين صورت يارى و نصرت گروه مسلمان واجب است .\r\n( 10 )  ( إِنَّمَا الْمُؤْمِنُونَ إِخْوَةٌ فَأَصْلِحُوا بَيْنَ أَخَوَيْكُمْ وَ اتَّقُوا اللَّهَ لَعَلَّكُمْ تُرْحَمُونَ )  :\r\n( همانا مؤمنان برادر يكديگرند ، پس ميان برادران خود اصلاح كنيد و از خدا پروا نماييد ، شايد مورد رحمت او قرار بگيريد )\r\nيعنى ارتباط ميان مؤمنان منحصر است در ارتباط اخوّت ، بنابراين واجب است كه ميان اين برادران صلح برقرار باشد ، در نتيجه اگر دو گروه از مؤمنان در مقابل هم ايستادند بر سايرين واجب است كه ميان برادران خود صلح برقرار كنند و رعايت آداب برادرى را در مورد هر دو طائفه بنمايند ، آنگاه در مقام خيرخواهى و موعظه به هر سه طائفه ، يعنى دو گروه مقاتله كننده و طائفهء اصلاحگر مىفرمايد : از خدا بترسيد ، باشد كه مشمول رحمت حق واقع شويد . و اخوّت و برادرى يك معناى تشريعى و اعتبارى در ميان مسلمانان است كه آثارى نيز دارد « 1 » .\r\n( 11 )  ( يا أَيُّهَا الَّذِينَ آمَنُوا لا يَسْخَرْ قَوْمٌ مِنْ قَوْمٍ عَسى أَنْ يَكُونُوا خَيْراً مِنْهُمْ \r\n\r\n\r\n","description":"","footnote":"\r\n( 1 ) . درج 2 اصول كافى از امام صادق عليه السّلام نقل شده كه : مؤمن برادر مؤمن و چشم او و راهنماى اوست ، به او خيانت نمىكند و بر او ستم روا نمىدارد و او راى فريب نمىدهد و چنانچه به او وعده‌اى داد ، خلف وعده نمىكند .\r\n","page_name":" 382 ","page_number":382},
  {"content":"\r\n\r\n وَ لا نِساءٌ مِنْ نِساءٍ عَسى أَنْ يَكُنَّ خَيْراً مِنْهُنَّ وَ لا تَلْمِزُوا أَنْفُسَكُمْ وَ لا تَنابَزُوا بِالْأَلْقابِ بِئْسَ الِاسْمُ الْفُسُوقُ بَعْدَ الْإِيمانِ وَ مَنْ لَمْ يَتُبْ فَأُولئِكَ هُمُ الظَّالِمُونَ )  : ( اى كسانى كه ايمان آورده‌ايد هيچ قومى قوم ديگر را مسخره نكند ، چه بسا كه از ايشان بهتر باشند ، و هيچ يك از زنان حق ندارند زنان ديگر را مسخره كنند چون چه بسا آنها از ايشان بهتر باشند و هرگز عيوب خودتان ( يكديگر ) را بر ملا نكنيد و لقب بد به يكديگر ندهيد ، كه اين بد ذكريست كه بعد از ايمان باز هم يكديگر را به فسوق ياد كنيد ، هر كس توبه نكند ، پس ايشان همان ستمكارانند )\r\n( سخريه ) به معناى استهزاء مىباشد ، كه عبارتست از اينكه انسان با زبان يا اشاره يا تقليد از عمل كسى ، قصد تحقير و تخفيف او را داشته باشد و شنوندگان و بينندگان از عمل او بخندند . و قوم به معناى جماعتى از مردان است به همين دليل و براى تأكيد مطلب و اينكه اين عمل در بين زنان شايعتر است ، مجددا نهى از استهزاء را براى زنان بيان مىنمايد . و سپس در مقام بيان حكمت نهى مىفرمايد چه بسا كه گروه مسخره شونده از گروه مسخره كننده در نزد خدا بهتر باشند . پس بطور كلى مسلمانان چه مرد و چه زن نبايد در صدد تمسخر يكديگر بر آيند و نبايد عيوب خودشان را فاش كنند ، چون مسلمانانى كه در يك جامعه زندگى مىكنند ، در حقيقت همه از همند و فاش كردن عيب ديگرى عينا مانند فاش كردن عيب خود فرد مىباشد و فرد عاقل هرگز عيوب خود را نزد غير اظهار نمىكند و در ادامه مىفرمايد : به يكديگر القاب زشت ندهيد و لقب زشت لقبى است كه در مقام مذّمت يك فرد به او گفته شود ، و براى توضيح مطلب مىفرمايد اين بد ذكريست كه مردمى را كه ايمان آورند ، به سبب فسوق قبلى ، به فسق ياد كنند و به ايشان طعنه بزنند و يا بد علامتى است اينكه انسانى را بعد از ايمان ، به علامت زشت گذشته ياد كنند مثلا كسى كه مرتكب گناهى شده و بعدا توبه كرده نبايد تا ابد الدّهر به او بگويند فلانكاره ( مثلا شرابخوار ، قمارباز و . . . ) و يا شايد معنا اين باشد كه اين بد علامتى است كه فرد با بدگويى از مردم براى خود قرار مىدهد و همه او را به عنوان فردى بد زبان و تمسخر كننده بشناسند .\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nو در انتها مىفرمايد : هر كس از اين گونه گناهان توبه نكند و دست برندارد ، حقيقتا ستمكار است ، چون خداوند از اين امور نهى نموده و با اين وجود اين گونه افراد اعتنايى به اين نهى ندارند و آن را عمل بدى نمىدانند .\r\n( 12 )  ( يا أَيُّهَا الَّذِينَ آمَنُوا اجْتَنِبُوا كَثِيراً مِنَ الظَّنِّ إِنَّ بَعْضَ الظَّنِّ إِثْمٌ وَ لا تَجَسَّسُوا وَ لا يَغْتَبْ بَعْضُكُمْ بَعْضاً أَ يُحِبُّ أَحَدُكُمْ أَنْ يَأْكُلَ لَحْمَ أَخِيهِ مَيْتاً فَكَرِهْتُمُوهُ وَ اتَّقُوا اللَّهَ إِنَّ اللَّهَ تَوَّابٌ رَحِيمٌ )  : ( اى كسانى كه ايمان آورده‌ايد از بسيارى از گمانها دورى كنيد ، همانا بعضى از گمانها گناه است و از عيوب مردم تجسس نكنيد و پشت سر يكديگر غيبت ننمائيد ، آيا يكى از شما هست كه دوست بدارد ، گوشت برادر مردهء خود را بخورد ؟ قطعا از اين كار كراهت داريد و از خدا پروا كنيد همانا خداوند توبه پذير مهربان است )\r\nمراد از گمانى كه در اين آيه نهى شده گمان بد و سوء ظنّ است و گرنه در مورد گمان خوب سفارش شده است همچنانكه مىفرمايد  ( لَوْ لا إِذْ سَمِعْتُمُوهُ ظَنَّ الْمُؤْمِنُونَ وَ الْمُؤْمِناتُ بِأَنْفُسِهِمْ خَيْراً  « 1 » چرا مؤمنان وقتى تهمتها را مىشنوند به يكديگر حسن ظن نمىورزند ؟ )\r\nو مراد از اجتناب از سوء ظن اجتناب از پذيرفتن و تلّقى آنست ( چون خود گمان و ظن نوعى ادراك نفسانى است كه انسان نمىتواند مانع آن شود ) به همين دليل هم فرمود بعضى از گمانها گناه است ، يعنى سوء ظنى كه انسان به آن ترتيب اثر دهد و به شخص مظنون تهمت زده يا توهين كند ، گناه محسوب مىشود .\r\nو اينكه فرمود  ( كَثِيراً مِنَ الظَّنِّ )  براى اشاره به اين است كه گناه ظنّ سوء فى نفسه زياد است و شايد هم مىخواسته بفهماند كه از بسيارى از مظّنه‌ها اجتناب كنيد ، چه آنهايى كه مىدانيد گناه است و چه آنهايى كه نمىدانيد ، تا نتيجتا يقين بيابيد كه از ظنّ گناه و سوء اجتناب كرده‌ايد . در ادامه اهل ايمان را از تجسس و تفحصّ در امور پنهانى مردم باز مىدارد ، يعنى مىخواهد بفرمايد ، اى اهل ايمان عيوب مسلمانان را پى جويى و\r\n\r\n\r\n","description":"","footnote":"\r\n( 1 ) . سوره نور آيه 12\r\n","page_name":" 384 ","page_number":384},
  {"content":"\r\n\r\nتفحصّ نكنيد و امورى را كه صاحبش مايل است مخفى بماند ، فاش نسازيد .\r\nسپس مردم را از غيبت يكديگر نهى مىكند ، و غيبت يعنى اينكه در غياب شخصى چيزى بگوييم كه وجدان ما ، ما را از آن نهى مىكند و يا چيزى بگوييم كه اگر آن فرد ، آن را بشنود ناراحت مىشود و علّت نهى از غيبت آنست كه اگر جوّ غيبت در جامعه حاكم شود ، امنيّت ارتباطات زايل مىشود و عمل غيبت مانند خوره‌ايست كه در بدن جامعه راه مىيابد و اعضاى آن را يكى پس از ديگرى فاسد مىسازد تا جائى كه به كلّى رشته حيات آن قطع شود و غيبت ابطال هويت و شخصيت اجتماعى افراديست كه خودشان حضور ندارند و نمىتوانند از خود دفاع كنند و اينكه غيبت را به خوردن گوشت برادر مردهء فرد تشبيه نموده به جهت آنست كه اولا شخص غيبت شونده برادر دينى فرد غيبت كننده است و چون بىخبر است و نمىتواند از خود دفاع كند ، مانند شخص مرده است . و در عين حال اگر ما عيب كسى را در حضور او بگوئيم مىتواند خودش اتّهام را از خود بر طرف كند همانطور كه اگر بدن شخص زنده‌اى آسيبى ببيند مىتواند آن را ترميم كند ، امّا شخصى كه حضور ندارد و ما عيب او را بگوييم ، مانند اين است كه به اعضاى بدن مرده‌اى آسيب بزنيم و بديهى است كه بدن مرده قادر به ترميم و جبران آن آسيب نيست .\r\nو اين مثالى كه قرآن مىزند امرى ثابت و محقّق است چون هرگز هيچ كس راضى نمىشود كه گوشت برادر مرده‌اش را بخورد و كراهت از اين امر ، مسأله‌اى محقّق و قطعى است به همين صورت غيبت ساير مؤمنان نيز بايد مورد نفرت و كراهت انسان باشد .\r\nو در مقام تأكيد نهى مىفرمايد : از خدا بترسيد و پروا داشته باشيد از اينكه مرتكب سوء ظن و غيبت و ساير گناهان شويد و در عين حال اگر تاكنون مرتكب اين اعمال شده‌ايد ، اكنون توبه كنيد و دست برداريد ، چون خدا بسيار توبه پذير « 1 » است و نسبت به\r\n\r\n\r\n","description":"","footnote":"\r\n( 1 ) . در مورد توبه مفصلا در جلد اول توضيح داديم كه توبهء بنده بين دو توبه از جانب خدا قرار\r\n","page_name":" 385 ","page_number":385},
  {"content":"\r\n\r\nبندگان تائبش لطف و مهربانى دارد و آنها را مىبخشد .\r\n( 13 )  ( يا أَيُّهَا النَّاسُ إِنَّا خَلَقْناكُمْ مِنْ ذَكَرٍ وَ أُنْثى وَ جَعَلْناكُمْ شُعُوباً وَ قَبائِلَ لِتَعارَفُوا إِنَّ أَكْرَمَكُمْ عِنْدَ اللَّهِ أَتْقاكُمْ إِنَّ اللَّهَ عَلِيمٌ خَبِيرٌ )  : ( اى مردم ما شما را از يك مرد و زن خلق كرديم و شما را به صورت جماعات بزرگ و كوچكى قرار داديم تا يكديگر را بشناسيد ، همانا گراميترين شما نزد خدا با تقواترين شماست ، بدرستى كه خدا دانا و آگاه است )\r\n( شعب ) يعنى قبيلهء بزرگ و ( قبيله ) يعنى جماعتى كوچك از مردم .\r\nدر اين آيه شريف مىخواهد ريشه تفاخر به انساب را قطع كند ، لذا مىفرمايد : اى مردم ما همه شما را از يك پدر و مادر ( آدم و حوا ) آفريده‌ايم و همه شما از آن دو نفر منتشر شده‌ايد و به صورت اجتماعات مختلف و اقوام گوناگون در آمده‌ايد ، پس با يكديگر تفاخرى در نسب و تفاوتى در ريشه و اساس نداريد و اين گوناگون نمودن شما براى اين بود كه از يكديگر تشخيص داده شويد و بتوانيد يكديگر را بشناسيد و ائتلاف و تعاون داشته باشيد و گرنه شما بر يكديگر كرامت و برترى نداريد ، تنها چيزى كه در نزد خدا احترام و كرامت محسوب مىشود ، مسألهء تقوى است كه تنها وسيله براى رسيدن به سعادت دنيا و آخرت مىباشد . و اين كرامت هدفى است كه در راه كسب آن هرگز تزاحم و تدافعى بين افراد مطرح نمىشود به خلاف ساير اهداف و غايات مانند ثروت ، رياست ، جمال و . . . كه لازمهء بدست آوردن آنها ، رو در رو شدن و جنگ و درگيرى است . و سپس در مقام تأكيد اين معنا مىفرمايد خداوند دانا و آگاه است ، بنابراين اختيار تقوى به عنوان منشأ كرامت ، به جهت علم و احاطه او به مصالح بندگان است و مىداند كه كرامت تقوى يك غايت حقيقى است و اهداف ديگر باطل است ( همچنانكه پرچم لا إله الّا اللّه حقّ است و غير آن باطل مىباشد ) .\r\n( 14 )  ( قالَتِ الْأَعْرابُ آمَنَّا قُلْ لَمْ تُؤْمِنُوا وَ لكِنْ قُولُوا أَسْلَمْنا وَ لَمَّا يَدْخُلِ الْإِيمانُ فِي \r\n\r\n\r\n","description":"","footnote":"\r\nدارد ، ابتدا خداوند به بندهء خود رجوع نموده و او راى توفاق توبه كردن مىدهد و وقتى بنده موفّق به توبه شد ، خداوند با پذيرش توبهء او به سوى او باز مىگردد و او راى مىآمرزد . ( مترجم )\r\n","page_name":" 386 ","page_number":386},
  {"content":"\r\n\r\n قُلُوبِكُمْ وَ إِنْ تُطِيعُوا اللَّهَ وَ رَسُولَهُ لا يَلِتْكُمْ مِنْ أَعْمالِكُمْ شَيْئاً إِنَّ اللَّهَ غَفُورٌ رَحِيمٌ )  :\r\n( عربهاى بيابان نشين به تو گفتند : ايمان آورديم ، بگو : هنوز ايمان نياورده‌ايد ، بلكه اسلام آورده‌ايد ، چون هنوز ايمان در قلبهاى شما وارد نشده و اگر خدا و رسول را اطاعت كنيد ، خدا از اعمالتان چيزى نمىكاهد همانا او آمرزنده و مهربان است )\r\nدر اين آيه فرق بين اسلام و ايمان بيان شده ، اسلام معنايى قائم به زبان و اعضاء است ، به معناى تسليم شدن و گردن نهادن يعنى اينكه انسان به زبان شهادتين بگويد و هر چه خدا دستور مىدهد ظاهرا انجام دهد ، حال چه قلبا اعتقاد به حقانيّت آن داشته باشد و چه نداشته باشد و آثار اسلام ، محترم بودن جان و مال و حلال بودن نكاح و ارث فرد مسلمان مىباشد ، امّا ايمان معنايى قائم به قلب و از قبيل اعتقاد است به معناى اينكه انسان قلبا به حقانيّت معنايى معترف باشد و زبان و اعضاء جوارحش نيز به آن مطلب اقرار داشته باشند و در عمل نيز به لوازم آن ايمان پايبند باشد .\r\nپس اين آيه در جواب اعراب باديه نشينى كه بابت اسلام آوردن خود بر پيامبر صلّى اللّه عليه و إله و سلم منّت گذاشته و ادّعاى ايمان مىكنند ، مىفرمايد به آنها بگو : شما ايمان نياورده‌ايد ، بلكه مسلمان شده‌ايد ، ولى هنوز ايمان در قلبهايتان وارد نشده ، امّا اگر با اخلاص دعوت خدا و رسول را اجابت كنيد و در اعتقاد و عمل مطيع خدا و رسول باشيد و از اوامر ولايى رسول اطاعت نمائيد ، خداوند از جزاى اعمالتان چيزى نمىكاهد چون او آمرزنده و مهربان است و رحمت خود را به شما افاضه مىكند و نقائص شما را مىپوشاند و جزاى شما را نيكو مىگرداند . در اين آيه نيز اشارتى وجود دارد كه عدم اطاعت از خدا و رسول موجب نقص عمل و كاستن از اجر مىشود همچنانكه فرمود  ( أَطِيعُوا اللَّهَ وَ أَطِيعُوا الرَّسُولَ وَ لا تُبْطِلُوا أَعْمالَكُمْ  « 1 » از خدا و رسول اطاعت كنيد و اعمال خود را باطل مكنيد ) .\r\n( 15 )  ( إِنَّمَا الْمُؤْمِنُونَ الَّذِينَ آمَنُوا بِاللَّهِ وَ رَسُولِهِ ثُمَّ لَمْ يَرْتابُوا وَ جاهَدُوا بِأَمْوالِهِمْ وَ أَنْفُسِهِمْ فِي سَبِيلِ اللَّهِ أُولئِكَ هُمُ الصَّادِقُونَ )  : ( منحصرا مؤمنان كسانى هستند كه به\r\n\r\n\r\n","description":"","footnote":"\r\n( 1 ) . سورهء محمّد صلّى اللّه عليه و إله و سلم آيه 33 .\r\n","page_name":" 387 ","page_number":387},
  {"content":"\r\n\r\nخدا و رسولش ايمان آورده و سپس شكّى به خود راه ندادند و با اموال و جانهاى خود در راه خدا جهاد كردند ، ايشان همان راستگويانند )\r\nدر اينجا مؤمنين واقعى را توصيف مىكند و مىفرمايد : منحصرا فقط كسانى مؤمن هستند كه اين چهار صفت در آنها وجود داشته باشد ، اوّلا : ايمان به خدا و رسولش كه عقدى قلبى بر توحيد خدا و حقانيّت رسالت پيامبر او و پيروى از اوامر رسول مىباشد ، ثانيا : ثبات و استقرار ايمان به گونه‌اى كه هيچ شكّى آن را متزلزل نكند . ثالثا و رابعا : بذل نهايت كوشش و جهد در پيشبرد راه خدا به وسيله اموال و انفس يعنى اينكه مؤمنان واقعى با ايمان راستين و مستحكم كوشش مىكنند تا تكاليف مالى و بدنى اسلامى خود را بجا آورند و اينچنين افرادى مادامى كه بر اين صفات مستقرّ باشند ، در ايمان خود راستگويند .\r\n( 16 )  ( قُلْ أَ تُعَلِّمُونَ اللَّهَ بِدِينِكُمْ وَ اللَّهُ يَعْلَمُ ما فِي السَّماواتِ وَ ما فِي الْأَرْضِ وَ اللَّهُ بِكُلِّ شَيْءٍ عَلِيمٌ )  : ( بگو آيا شما خدا را از دين خود آگاه مىكنيد ؟ با اينكه خدا به هر چه در آسمانها و زمين است علم دارد و خدا به هر چيزى داناست )\r\nاين آيه اعراب را توبيخ و ملامت مىكند از اينكه ادّعا كردند ، ايمان آورده‌ايم و لازمه اين ادّعا اين است كه در سخن خود صادق باشند و بر ايمان خود پافشارى نمايند و خداوند به همه امور آگاه است و به حقيقت ادّعاى ايمان آنها آگاهى و علم دارد .\r\n( 17 )  ( يَمُنُّونَ عَلَيْكَ أَنْ أَسْلَمُوا قُلْ لا تَمُنُّوا عَلَيَّ إِسْلامَكُمْ بَلِ اللَّهُ يَمُنُّ عَلَيْكُمْ أَنْ هَداكُمْ لِلْإِيمانِ إِنْ كُنْتُمْ صادِقِينَ )  : ( بر تو منّت مىگذارند كه اسلام آورده‌اند ، بگو : به سبب اسلام آوردنتان بر من منّت مگذاريد ، بلكه اگر راست مىگوييد كه ايمان آورده‌ايد خداوند بر شما منّت گذاشته كه شما را بسوى ايمان هدايت كرده )\r\nمىفرمايد اين اعراب بابت اسلام آوردنشان بر تو منّت مىگذارند و چقدر خطا مىكنند ، چون اوّلا حقيقت آن چيزى كه بر آن منّت مىگذارند ايمان است كه كليد سعادت دنيا و آخرت است ، نه اسلام صورى و ظاهرى .\r\nو ثانيا : همين اسلام را هم نبايد به پيامبر منّت بگذارند ، چون آن جناب مأمور\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nهدايت است و از اسلام آنها هيچ نفعى عايد پيامبر نمىشود و او وظيفه‌اى جز ابلاغ رسالت نداشته .\r\nثالثا : اگر قرار بر امتنان باشد و اگر اينها در ادّعاى ايمان خود صادق باشند اين خداى سبحان است كه بايد بر آنها منّت بگذارد كه ايشان را بسوى ايمان و دين حق هدايت كرده .\r\nو از رسولخدا صلّى اللّه عليه و إله و سلم روايت شده كه ايمان عبارتست از اقرار زبانى و معرفت قلبى و عمل به اركان .\r\n( 18 )  ( إِنَّ اللَّهَ يَعْلَمُ غَيْبَ السَّماواتِ وَ الْأَرْضِ وَ اللَّهُ بَصِيرٌ بِما تَعْمَلُونَ )  : ( همانا خداوندست كه غيب آسمانها و زمين را مىداند و خدا به آنچه مىكنيد ، بيناست )\r\nدر اين آيه تمام مطالب سابق را تعليل مىكند و مىفرمايد خداوند به تمام امور غيبى آسمانها و زمين و ماوراى آنها آگاه است و لذا به ايمان شما و التزام به اوامر او يا عدم ايمان و فسق شما داناست و به تمامى اعمال شما احاطه دارد .\r\n\r\n","description":"","footnote":"","page_name":" 389 ","page_number":389},
  {"content":"\r\n\r\n\r\nسوره ق\r\n بِسْمِ اللَّهِ الرَّحْمنِ الرَّحِيمِ \r\nغرض سوره : دعوت و انذار بوسيلهء معاد و ذكر انكار مشركين و تهديد آنها ، بيان احاطهء علم الهى ، مسأله خلق و تدبير ، بيان حال انسان كه همواره در حركات و سكنات و احوال نفس و خواطرى كه از ذهن او مىگذرند ، تحت مراقبت شديد و دقيق قرار دارد .\r\n( 1 )   ( ق وَ الْقُرْآنِ الْمَجِيدِ )   : ( قاف ، قسم به قرآن مجيد ) ( قاف ) از حروف مقطّعه و رموز قرآنست و گفته شده اشاره به قهر الهى دارد .\r\nو ( مجيد ) به معناى شرف بزرگ و وسيع است در اينجا به قرآن شريف و مجيد سوگند ياد شده امّا جواب سوگند حذف شده و به قرينهء آيه بعدى معلوم مىشود كه تقدير مطلب اين است كه قسم به قرآن مجيد كه مسأله بعث و انذار به حق است و يا هر آينه تو از انذار كنندگانى .\r\n( 2 )  ( بَلْ عَجِبُوا أَنْ جاءَهُمْ مُنْذِرٌ مِنْهُمْ فَقالَ الْكافِرُونَ هذا شَيْءٌ عَجِيبٌ )  : ( بلكه اين كفّار تعجّب كردند كه از جنس خودشان بيم رسانى نزدشان بيايد و كافران گفتند : اين چيز عجيبى است )\r\n( 3 )  ( أَ إِذا مِتْنا وَ كُنَّا تُراباً ذلِكَ رَجْعٌ بَعِيدٌ )  : ( آيا وقتى كه ما مرديم و خاك شديم دوباره برمىگرديم ؟ اين بازگشتى بعيد است )\r\nهمانطور كه گفتيم در آيه قبلى احتمالا متعلّق سوگند اين است كه : ما تو را بيم رسان\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nفرستاده‌ايم ، در اينجا در ادامه مىفرمايد : امّا اين كفّار به تو ايمان نياوردند و از اينكه يك نفر از ميان خودشان به عنوان بيم رسان بسويشان ارسال شود تعجّب كردند ( چون بت پرستان منكر نبوّت بشر بودند ) و اين كافران پوشاننده حق و منكر نبوّت گفتند : اين امرى عجيب و غريب است كه وقتى ما مرديم و مبدّل به خاك شديم و هيچ اثرى از باقى نماند ، دوباره مبعوث شويم و برگرديم ؟ واقعا اين بازگشتى باور نكردنى و بعيد الوقوع است كه به هيچ وجه عقل ما زير بار آن نمىرود .\r\n( 4 )  ( قَدْ عَلِمْنا ما تَنْقُصُ الْأَرْضُ مِنْهُمْ وَ عِنْدَنا كِتابٌ حَفِيظٌ )  : ( به تحقيق ما مىدانيم كه زمين از ايشان چه مقدار كم مىكند و نزد ما كتابى محفوظ است )\r\n( 5 )  ( بَلْ كَذَّبُوا بِالْحَقِّ لَمَّا جاءَهُمْ فَهُمْ فِي أَمْرٍ مَرِيجٍ )  : ( بلكه اينها حق را وقتى به نزدشان بيايد تكذيب مىكنند ، پس ايشان در امرى حيرت‌آور و مشتبه واقعند )\r\nدر پاسخ به بعيد شمردن مسأله بعث مىفرمايد ، ما مىدانيم كه چه كسى از آنها مىميرد و در زمين دفن مىشود يا مىدانيم كه زمين چه قسمتى از بدنهايشان را خورده و ناقص ساخته و علم ما چنان نيست كه جزئى از اجزاء شما را از قلم بياندازد تا بازگرداندن آن به جهت نامعلوم بودن ، امرى دشوار يا محال باشد و نزد ما كتابيست كه حافظ هر چيز و آثار و احوال آنست و يا نزد ما كتابيست كه آن كتاب محفوظ است و حوادث و وقايع ، آن را دچار دگرگونى و تحريف نمىكند و اين كتاب همان لوح محفوظ است كه تمامى آنچه بوده و آنچه هست و آنچه تا قيامت خواهد بود در آن كتاب مضبوط و محفوظ مىباشد .\r\nو با توجه به گفتار سابق اين توهّم پيش مىآيد كه علّت انكار مسأله بعث از جانب كفّار اين است كه به خداى سبحان و چگونگى علم او جاهلند و نمىدانند كه هيچ امر كوچك يا بزرگى از علم او مخفى نيست و او به همه احوال خلق آگاه است .\r\nلذا براى دفع اين توّهم مىفرمايد : بلكه انكار كفّار نسبت به قيامت ، ناشى از اين است كه آنها بكلّى منكر حقّند و چون مىدانند كه مسألهء معاد حق است ، آن را انكار مىكنند ( نه اينكه نسبت به حقانيّت آن جاهل باشند ) پس آنها در امرى حيرت آور بسر مىبرند و\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nيا در وضعى نامنظم و گيج كننده واقع شده‌اند بطورى كه نمىدانند چه بگويند ، گاهى قرآن را سحر مىنامند ، گاهى آن را شعر مىگويند و گاهى آن را از مقولهء كهانت و اساطير الاولين مىخوانند و اين بيان ايشان شديدتر و بىادبانه‌تر از تعجّب و شگفتى آنهاست .\r\n( 6 )  ( أَ فَلَمْ يَنْظُرُوا إِلَى السَّماءِ فَوْقَهُمْ كَيْفَ بَنَيْناها وَ زَيَّنَّاها وَ ما لَها مِنْ فُرُوجٍ )  : ( آيا به آسمان نظر نمىكنند كه چگونه آن را بنا كرده‌ايم و آن را با ستارگانى زينت داده‌ايم و در آن هيچ شكافى نيست )\r\n( 7 )  ( وَ الْأَرْضَ مَدَدْناها وَ أَلْقَيْنا فِيها رَواسِيَ وَ أَنْبَتْنا فِيها مِنْ كُلِّ زَوْجٍ بَهِيجٍ )  : ( و زمين را نديدند كه چگونه آن را گسترده‌ايم و كوههاى ريشه‌دار را در آن قرار داديم و در آن از هر صنف گياه مسرّت انگيز رويانيده‌ايم )\r\n( 8 )  ( تَبْصِرَةً وَ ذِكْرى لِكُلِّ عَبْدٍ مُنِيبٍ )  : ( تا مايهء بصيرت و تذكّر هر بنده‌اى باشد كه بسيار به سوى ما باز مىگردد )\r\nدر اين آيات به منظور ايجاد تذكّر و موعظت مىفرمايد آيا به آسمانى كه بالاى سرشان برافراشته شده نظر نمىكنند و آن را نشانه‌اى نمىدانند و نمىنگرند كه چگونه ما آن را افراشته‌ايم و به زينت ستارگان آراسته كرده‌ايم و اين نظام بديع و جميل هيچ رخنه و شكافى ندارد و بارزترين نشانه بر قدرت قاهر و علم محيط پروردگار مىباشد ، و آيا به زمين زير پايشان نظر نكرده‌اند و دربارهء آن نيانديشيده‌اند كه چگونه ما آن را به گونه‌اى گسترده‌ايم كه مناسب و سازگار با زندگى انسان باشد و در آن كوههاى استوار و ثابت را قرار داده‌ايم و از انواع گياهان خوش منظره در آن رويانيده‌ايم ، كه همه اينها بهترين نشانه بر كمال قدرت و علم مطلق صانع يگانه است .\r\nاين آفرينش آسمان و زمين و عجايب تدبير آنها براى اين بوده كه مايهء عبرت و بصيرت انسانهايى باشد كه زياد به سوى خدا رجوع مىكنند ( و از هر نعمتى پى به منعم آن مىبرند و از هر اثرى متوجّه مؤثّر آن مىشوند )\r\n( 9 )  ( وَ نَزَّلْنا مِنَ السَّماءِ ماءً مُبارَكاً فَأَنْبَتْنا بِهِ جَنَّاتٍ وَ حَبَّ الْحَصِيدِ )  : ( و از آسمان\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nآب پر بركتى را نازل كرديم و بوسيلهء آن باغها و دانه‌هاى درو كردنى را رويانديم )\r\n( 10 )  ( وَ النَّخْلَ باسِقاتٍ لَها طَلْعٌ نَضِيدٌ )  : ( و درختان خرماى بلند با ميوه‌هاى روى هم چيده )\r\n( 11 )  ( رِزْقاً لِلْعِبادِ وَ أَحْيَيْنا بِهِ بَلْدَةً مَيْتاً كَذلِكَ الْخُرُوجُ )  : ( تا رزق بندگان باشد ، و بوسيلهء آب باران شهرى مرده را زنده كرديم ، زنده كردن مردگان و خروج آنها از قبور نيز همينطور است )\r\n( سماء ) يعنى جهت بالا و ( ماء مبارك ) باران است كه بواسطهء آن خيرات فراوانى عايد زمين و اهل آن مىشود و ( حب حصيد ) يعنى دانهء درو شده .\r\n( باسق ) يعنى طويل و افراشته و ( طلع ) يعنى شكوفه خرما و ( منضود ) يعنى چيده شده و رديف .\r\nمعناى آيات آشكار است و مىفرمايد ما بوسيله نزول باران پر بركت انواع باغها و دانه‌ها و درختان خرما را مىرويانيم تا روزى بندگان باشد و به وسيله آن بقاء آنها امتداد يابد ، پس همانطور كه توسّط باران ، زمين خموده و فرسوده را شاداب و سر سبز و زنده مىسازيم ، همانطور مىتوانيم مردگان را نيز زنده كنيم چون زنده كردن مردگان عينا مانند زنده كردن گياه و بر آوردن آن از زمين مرده است و خدايى كه داراى قدرت و علم مطلق است و اين تدابير شگفت را در امر خلقت به كار برده ، از زنده كردن مردگان عاجز نيست .\r\n( 12 )  ( كَذَّبَتْ قَبْلَهُمْ قَوْمُ نُوحٍ وَ أَصْحابُ الرَّسِّ وَ ثَمُودُ )  : ( قبل از ايشان نيز قوم نوح و اصحاب رس و ثمود تكذيب كردند )\r\n( 13 )  ( وَ عادٌ وَ فِرْعَوْنُ وَ إِخْوانُ لُوطٍ )  : ( و قوم عاد و فرعون و قوم لوط )\r\n( 14 )  ( وَ أَصْحابُ الْأَيْكَةِ وَ قَوْمُ تُبَّعٍ كُلٌّ كَذَّبَ الرُّسُلَ فَحَقَّ وَعِيدِ )  : ( و اصحاب ايكه و قوم تبّع ، همه آنها رسولان را تكذيب كردند و تهديد خدا دربارهء آنها محقّق شد ) اين آيات تهديد و انذاريست براى كفّار كه مىخواهد بگويد همه امّتهاى مكذّب سابق بواسطه انكار حقّ و تكذيب آن دچار هلاكت شدند ، پس بيم يافته و قبل از آنكه وعدهء خدا دربارهء هلاكت شما نيز محقّق شود ، به رسول او و دين حق ايمان بياوريد .\r\n\r\n","description":"","footnote":"","page_name":" 393 ","page_number":393},
  {"content":"\r\n\r\n( اصحاب رس ) همچنانكه در تفسير سورهء فرقان گفتيم قومى بوده‌اند كه در كنار چاهى زندگى مىكردند و پيامبرشان را تكذيب كرده و هلاك شدند .\r\nو ( ثمود ) كه قوم صالح پيامبر هستند و پس از قوم عاد بوده‌اند و ( عاد ) قومى از اعراب بوده‌اند كه ساكن سرزمين احقاف بوده و به نام نياى خود ( عاد ) خوانده مىشدند و اينها قوم هود عليه السّلام بوده‌اند .\r\nو ( فرعون ) كه پادشاه مصر در عصر موسى عليه السّلام بوده و مراد از ( اخوان لوط ) قوم آن حضرت مىباشند كه مرتكب عمل شنيع لواط مىشدند و هيچ قومى در اين عمل قبيح بر آنها سبقت نگرفته بود و ( اصحاب ايكه ) قوم شعيب عليه السّلام بوده‌اند و ( ايكه ) نام جنگلى انبوه يا درختى به هم پيچيده و متراكم بوده است و اينها همچنانكه در سوره‌هاى سابق ذكر شد ، كم فروشى مىكردند و در پيمانه و ترازو كم مىگذاشتند . و ( تبّع ) از ملوك حمير در يمن بوده كه قوم او به سبب تكذيب هلاك شده‌اند .\r\nو تكذيب هر امّتى دربارهء رسولشان ، تكذيب همه انبياء محسوب شود ، چون محتواى رسالت همهء انبياء الهى واحد است و همه آنها مردم را بسوى توحيد دعوت كرده و از هلاكت و عذاب بيم مىدادند .\r\n( 15 )  ( أَ فَعَيِينا بِالْخَلْقِ الْأَوَّلِ بَلْ هُمْ فِي لَبْسٍ مِنْ خَلْقٍ جَدِيدٍ )  : ( آيا ما از آفرينش بار اول خسته و ناتوان شديم ؟ بلكه اينها نسبت به خلقت جديد در قيامت شك دارند ) مراد از ( خلق اول ) خلقت عالم طبيعت و همهء نظامات آن است .\r\nو مراد از ( خلق جديد ) همان اعادهء خلق در قيامت است .\r\nمىفرمايد مگر خلقت ابتدايى عالم ما را عاجز و ناتوان كرد كه نتوانيم دوباره آن را اعاده كنيم ؟ با اينكه خلقت ابتدايى از عدم محض و بدون الگوست اما خلقت دوّم اعادهء همان خلق اوّل است ، پس همانطور كه در خلقت اوّل با علم و قدرت عالم را آفريديم و نظامات آن را تدبير نموديم ، علم و قدرت ما همچنان باقى است و چيزى از آن كاسته نشده و ما عاجز از خلقت جديد نيستيم ، امّا كفّار در همين امر شك دارند و به اشتباه افتاده‌اند و لذا معاد و خلقت جديد را انكار مىكنند .\r\n\r\n","description":"","footnote":"","page_name":" 394 ","page_number":394},
  {"content":"\r\n\r\n( 16 )  ( وَ لَقَدْ خَلَقْنَا الْإِنْسانَ وَ نَعْلَمُ ما تُوَسْوِسُ بِهِ نَفْسُهُ وَ نَحْنُ أَقْرَبُ إِلَيْهِ مِنْ حَبْلِ الْوَرِيدِ )  : ( و به تحقيق ما انسان را خلق كرديم ، و مىدانيم چه چيزهايى دلش را وسوسه مىكند و ما از رگ گردن به او نزديكتريم )\r\n( وسوسه ) به معناى خطور افكار پليد در قلب است . و مراد از خلقت انسان در اينجا ، وجود تدريجى و متحوّل اوست ، نه فقط پيدايش او در آغاز خلقتش ، چون انسان نيز مانند ساير موجودات هم در حدوث و هم در بقاء محتاج به پروردگار خويش است .\r\nبه همين دليل با صيغه مضارع كه مفيد استمرار است ، مىفرمايد : ما به همه وسوسه‌هاى نفسانى او آگاهيم و همواره از رگ قلبش به او نزديكتريم . و بديهى است خدايى كه از امور نفسانى و خفيّه انسان آگاه است ، علم او همه چيز را فرا گرفته ، به طريق اولى از ساير امور ظاهرى و باطنى انسان نيز با خبر است . و اينكه فرمود ما از رگ قلبش به او نزديكتريم براى آنست كه وريد رگى است كه از قلب جدا شده و در تمام بدن منتشر مىشود . و در واقع مىخواهد بفرمايد ما به انسان از چنين رگى كه در تمامى اعضايش دويده و در داخل اندامش جاى گرفته نزديكتريم ، آن وقت چگونه به او و همهء حالات درونى و خواطر نفسانى او آگاه نباشيم ؟ و در واقع اين تشبيهى كه در اين آيه بيان شده ، تشبيهى همه كس فهم و در خور تعقّل همه افراد است و گرنه نزديكى و ارتباط خداوند با انسان ما فوق اين معانى است چون او بين آدمى و نفس او و بين نفس او و آثار و افعالش واسطه است و حتّى از خود انسان به او نزديكتر است .\r\nهمچنانكه مىفرمايد :  ( أَنَّ اللَّهَ يَحُولُ بَيْنَ الْمَرْءِ وَ قَلْبِهِ  « 1 » همانا خدا بين و انسان و قلب او واسطه و حائل است ) « 2 » .\r\n( 17 )  ( إِذْ يَتَلَقَّى الْمُتَلَقِّيانِ عَنِ الْيَمِينِ وَ عَنِ الشِّمالِ قَعِيدٌ )  : ( آن زمان كه دو مأمور ما در جانب راست و چپ او نشسته و اعمال او را زير نظر دارند )\r\nمراد از متلقّيان دو فرشتهء موكّل بر انسان هستند كه عمل او را تحويل گرفته ، آن را با\r\n\r\n\r\n","description":"","footnote":"\r\n( 1 ) . سورهء انفال ، آيه 24 .\r\n( 2 ) .\r\n دوست نزديكتر از من به من است * وين عجب بين كه من از وى دورم \r\n","page_name":" 395 ","page_number":395},
  {"content":"\r\n\r\nنوشتن حفظ مىكنند ، مىفرمايد : به ياد آر و متوجّه باش كه دو فرشته در چپ و راست انسان مترصّد هستند و اعمال او را ثبت مىكنند . البتّه علم خود خداوند محيط بر آنهاست و خداوند براى آگاهى به اعمال انسان نيازى به وساطت ملائكه ندارد و مراد از چپ و راست هم تمثيل خير و شرّ اعمال است يعنى حسنات منسوب به راست و سيئّات به چپ منسوب مىباشند و گرنه فرشتگان موجوداتى مجردّند كه ما فوق مكان و جهت هستند .\r\n( 18 )  ( ما يَلْفِظُ مِنْ قَوْلٍ إِلَّا لَدَيْهِ رَقِيبٌ عَتِيدٌ )  : ( هيچ سخنى نمىگويد جز اينكه در همانجا مراقبى آماده است )\r\n( رقيب ) يعنى محافظ و ( عتيد ) يعنى فراهم كننده مقدّمات آن حفظ و ضبط .\r\nمىفرمايد : انسان هيچ سخنى را به زبان نمىآورد جز اينكه در همان لحظه حفظ و ضبط مىشود و اينكه مسأله علم به سخن گفتن را بعد از بيان علم به همهء اعمال انسان مطرح مىكند از قبيل ذكر خاص بعد از عام است و عنايت ويژه به مسأله خاص را افاده مىكند .\r\n( 19 )  ( وَ جاءَتْ سَكْرَةُ الْمَوْتِ بِالْحَقِّ ذلِكَ ما كُنْتَ مِنْهُ تَحِيدُ )  : ( و سكرات مرگ كه قضاء حتمى خداست ، مىآيد و به انسان گفته مىشود اين همان است كه براى فرار از آن حيله مىكردى )\r\n( سكرات موت ) حالت بيهوشى و مستى هنگام جان كندن است كه انسان مانند مستان از خود بىخود است و هيچ چيز نمىفهمد .\r\nمىفرمايد : وقتى سكرات موت كه قضاى ثابت و حتمى پروردگار است فرا مىرسد به انسان گفته مىشود : اين همان مرگيست كه به جهت تعلّق و وابستگى به دنيا همواره از آن كراهت داشته و مىگريختى .\r\n( 20 )  ( وَ نُفِخَ فِي الصُّورِ ذلِكَ يَوْمُ الْوَعِيدِ )  : ( و در صور دميده مىشود و به انسان مىگويند : اين آن روزيست كه به آن تهديد مىشدى )\r\nدر نفخهء اول همه مردم مىميرند و به عالم برزخ مىروند و در نفخهء دوّم همه مردگان از گور برخاسته و به عالم قيامت منتقل مىشوند . و مراد از نفخ صور در اين آيه يا نفخهء دوّم است و يا مجموع هر دو نفخه چون بدنبالش مىفرمايد : اين روز وعيد است يعنى\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nهمان روزيست كه در دنيا شما را از آن بيم مىدادند و امروز تحقّق يافته .\r\n( 21 )  ( وَ جاءَتْ كُلُّ نَفْسٍ مَعَها سائِقٌ وَ شَهِيدٌ )  : ( و هر فردى كه به عرصه قيامت مىآيد يك نفر از پشت سر او را مىراند و يك نفر هم گواه با او همراه است )\r\nمىفرمايد : هر نفسى در روز قيامت براى فصل قضا و پس دادن حساب در محضر الهى حاضر مىشود ، در حالى كه سوق دهنده‌اى با اوست كه او را از پشت سر مىراند و شاهدى به همراه دارد كه به آنچه او كرده گواهى مىدهد . و ظاهرا سائق و شهيد دو تن از جنس ملائكه هستند .\r\n( 22 )  ( لَقَدْ كُنْتَ فِي غَفْلَةٍ مِنْ هذا فَكَشَفْنا عَنْكَ غِطاءَكَ فَبَصَرُكَ الْيَوْمَ حَدِيدٌ )  :\r\n( به او گفته مىشود : اين همان چيزى است كه تو از آن غافل بودى ، پس ما امروز پرده غفلت را كنار زديم و ديدگانت امروز تيزبين و نافذ شده است )\r\nظاهرا توبيخ و عتاب متوجّه نوع انسان و يا منكرين معاد است و ( هذا ) اشاره به آن حقايقى است كه انسان در قيامت آن را به چشم خود مىبيند و متوجّه مىشود كه تمامى اسباب از كار افتاده و همه چيز بسوى خداوند قهّار بازگشته و همهء اين حقايق در دنيا هم در پيش چشم انسان بود ، امّا آدمى به جهت اعتماد و اتّكائى كه به اسباب ظاهرى داشت ، از اين حقايق غافل بود ، تا اينكه خداى تعالى در قيامت اين پرده غفلت را از ديدگان او كنار زده و آن وقت حقيقت امر برايش روشن شده و به مشاهده عينى حقايق و باطن امور را در مىيابد .\r\nدر نتيجه ديده‌اش مانند آهن برّان تيزبين و نافذ شده و چيزهايى را مىبيند كه در دنيا نمىديد . پس حجّت بر عليه او قائم است نه به نفع او .\r\n( 23 )  ( وَ قالَ قَرِينُهُ هذا ما لَدَيَّ عَتِيدٌ )  : ( فرشتهء موكّل بر او مىگويد : نامهء عمل او نزد من حاضر است )\r\n( 24 )  ( أَلْقِيا فِي جَهَنَّمَ كُلَّ كَفَّارٍ عَنِيدٍ )  : ( خطاب مىرسد : هر كافر معاند را به دوزخ اندازيد )\r\n( 25 )  ( مَنَّاعٍ لِلْخَيْرِ مُعْتَدٍ مُرِيبٍ )  : ( و هر فرد محروم از نيكى و خير و هر متجاوز و هر كسى كه مردم را به تحيّر و شك مىافكند )\r\n\r\n","description":"","footnote":"","page_name":" 397 ","page_number":397},
  {"content":"\r\n\r\n( 26 )  ( الَّذِي جَعَلَ مَعَ اللَّهِ إِلهاً آخَرَ فَأَلْقِياهُ فِي الْعَذابِ الشَّدِيدِ )  : ( همانكه با خدا ، خداى ديگرى گرفته ، پس او را درون عذاب شديد بياندازيد )\r\n( 27 )  ( قالَ قَرِينُهُ رَبَّنا ما أَطْغَيْتُهُ وَ لكِنْ كانَ فِي ضَلالٍ بَعِيدٍ )  : ( قرين شيطانى او مىگويد : پروردگارا من او را به طغيان وادار نكردم ولى او خودش در گمراهى دورى بود )\r\n( 28 )  ( قالَ لا تَخْتَصِمُوا لَدَيَّ وَ قَدْ قَدَّمْتُ إِلَيْكُمْ بِالْوَعِيدِ )  : ( خطاب رسد : نزد من مخاصمه و جدال نكنيد كه من قبلا همهء شما را هشدار داده بودم )\r\n( 29 )  ( ما يُبَدَّلُ الْقَوْلُ لَدَيَّ وَ ما أَنَا بِظَلَّامٍ لِلْعَبِيدِ )  : ( نزد من هيچ سخنى تبديل نمىپذيرد و من نسبت به بندگانم ستمكار نيستم )\r\nظاهرا مراد از ( قرين ) همان ملك موكّل اعمال انسان در دنياست ، ( سائق يا شهيد ) در اين صورت معنا اين است كه خدايا اين آن انسانى است كه همواره با من بود و اينك حاضر است و اين اعمال اوست كه آماده و حاضر نموده‌ام . و اگر مراد از ( قرين ) همنشين و قرين شيطانى انسان باشد « 1 » كه يك عمر او را گمراه مىكرده ، در اين صورت معنا اين خواهد بود كه : اين آن انسانيست كه من مأمور گمراهى او بودم و زمام نفسش را بدست داشتم ، اينك براى رفتن به دوزخ آماده است .\r\nآنگاه به آن دو خطاب مىرسد كه هر فرد بسيار كفر پيشه و معاند با حق و ممنوع از خير و متجاوز به راه حق و مردّد نسبت به معاد كه مردم را نيز به شك مىانداخت ، را گرفته و در دوزخ بياندازيد .\r\nهمان كسى كه به عنوان سر چشمه و ريشهء همه گناهان ، شرك مىورزيد و در كنار خداى يگانه ، خداى ديگرى را اتّخاذ كرده بود ، پس او را در عذابى شديد بيافكنيد ( به جرم شرك كه گناهى عظيم و سرچشمهء و امّ المعاصى مىباشد ) آنوقت قرين شيطانى فرد كه همواره در دنيا او را گمراه مىكرده و قرآن مجيد درباره‌اش فرموده :  ( وَ مَنْ يَعْشُ عَنْ ذِكْرِ الرَّحْمنِ نُقَيِّضْ لَهُ شَيْطاناً فَهُوَ لَهُ قَرِينٌ )  « 2 » مىگويد : اى پروردگار ما ، من اين انسان\r\n\r\n\r\n","description":"","footnote":"\r\n( 1 ) . مطابق تفسير روح المعانى ج 26\r\n( 2 ) . سوره زخرف آيه 36 ( هر كس از ياد خداى رحمان اعراض كند ما براى او قرينى شيطانى\r\n","page_name":" 398 ","page_number":398},
  {"content":"\r\n\r\nرا مجبور بر طغيان نكردم و ليكن او خودش آماده و مستعدّ پذيرش دعوتها و وسوسه‌هاى من بود ، پس خودش از راه حق در گمراهى بعيدى قرار داشت و من مسئول طغيان او نيستم .\r\nهمچنانكه در جاى ديگر قرآن كريم از قول شيطان مىفرمايد  ( وَ ما كانَ لِي عَلَيْكُمْ مِنْ سُلْطانٍ إِلَّا أَنْ دَعَوْتُكُمْ فَاسْتَجَبْتُمْ لِي  « 1 » من هيچ تسلّطى بر شما نداشتم غير از اينكه من شما را دعوت كردم و شما مرا اجابت كرديد )\r\nآن وقت از جانب خداى متعال خطاب مىرسد كه اينك در پيشگاه من مخاصمه و جدال نكنيد ، چون نفعى برايتان ندارد و هر آينه من تهديد و وعيد خود را به همه مشركين و ستمكاران ابلاغ كردم و گفتم  ( لَأَمْلَأَنَّ جَهَنَّمَ مِنَ الْجِنَّةِ وَ النَّاسِ أَجْمَعِينَ  « 2 » هر آينه من جهنّم را از جنّ و انس پر مىسازم ) آنگاه در پاسخ از سؤال مقدّر و متوهّم كه ممكن است گفته شود : ( به فرض كه قبلا تهديد خدا ابلاغ شده باشد ، آيا اين تهديد تغيير نمىكند و تهديد شدگان مورد عفو قرار نمىگيرند ؟ ) مىفرمايد : در درگاه من هيچ سخنى تغيير نمىكند ، يعنى قضاى حتمى و حكم قطعى من تغيير و تبديل نمىپذيرد ، لذا شما گنه كاران عذاب خواهيد شد و اين من نيستم كه دربارهء بندگان خود ستم روا مىدارم ، بلكه اين خودشان هستند كه به خود ستم كردند و بعد از شناخت حق و اتمام حجّت ، آن را انكار كرده و به اين وسيله خود را مستحقّ عذاب نمودند .\r\n( 30 )  ( يَوْمَ نَقُولُ لِجَهَنَّمَ هَلِ امْتَلَأْتِ وَ تَقُولُ هَلْ مِنْ مَزِيدٍ )  : ( روزى كه به جهنم مىگوئيم : آيا پر شدى ؟ مىگويد : آيا باز هم هست ؟ )\r\nاستفهام تقريرى است ، و مىخواهد بفهماند كه قهر خداى متعال و عذاب او از احاطهء بر همهء مجرمان قاصر نيست و بر همهء آنها احاطه دارد ، همچنانكه در جاى ديگر مىفرمايد :  ( وَ إِنَّ جَهَنَّمَ لَمُحِيطَةٌ بِالْكافِرِينَ  « 3 » و همانا جهنّم بر كفّار احاطه دارد ) و شايد\r\n\r\n\r\n","description":"","footnote":"\r\nمىگماريم كه همواره ملازم او باشد )\r\n( 1 ) . سورهء ابراهيم ، آيه 22 .\r\n( 2 ) . سورهء سجده ، آيه 13 .\r\n( 3 ) . سورهء توبه ، آيه 49 .\r\n","page_name":" 399 ","page_number":399},
  {"content":"\r\n\r\nهم استفهام انكارى باشد « 1 » كه در اين صورت اشاره به همان حكميست كه در آيهء  ( لَأَمْلَأَنَّ جَهَنَّمَ مِنَ الْجِنَّةِ وَ النَّاسِ أَجْمَعِينَ  « 2 » هر آينه جهنم را از جن و انس پر مىكنم ) بيان فرمود كه در اين صورت معنا اين است كه : از جهنم پرسيده مىشود آيا هنوز پر نشده‌اى ؟ مىگويد : آرى پر شده‌ام و آن وعدهء حق تو قطعى و محقّق شد . « 3 »\r\n( 31 )  ( وَ أُزْلِفَتِ الْجَنَّةُ لِلْمُتَّقِينَ غَيْرَ بَعِيدٍ )  : ( و روزى كه بهشت را به اهل تقوى نزديك مىكنند ، به گونه‌اى كه دور نيست )\r\n( 32 )  ( هذا ما تُوعَدُونَ لِكُلِّ أَوَّابٍ حَفِيظٍ )  : ( اين است آنچه به شما و به هر رجوع كنندهء حافظ احكام الهى وعده داده شده )\r\n( 33 )  ( مَنْ خَشِيَ الرَّحْمنَ بِالْغَيْبِ وَ جاءَ بِقَلْبٍ مُنِيبٍ )  : ( هر كسى كه به غيب از خداى رحمان بترسد و با قلبى اهل رجوع و توبه به پيشگاه الهى بيايد )\r\n( 34 )  ( ادْخُلُوها بِسَلامٍ ذلِكَ يَوْمُ الْخُلُودِ )  : ( به سلامت داخل بهشت شويد ، امروز روز جاودانگى است )\r\n( 35 )  ( لَهُمْ ما يَشاؤُنَ فِيها وَ لَدَيْنا مَزِيدٌ )  : ( برايشان در آنجا هر چه بخواهند هست و نزد ما بيشتر از آن هم هست )\r\nدر اين آيات به وضع اهل تقوى در قيامت مىپردازد ، مىفرمايد : در آن روز بهشت براى مردم با تقوا نزديك مىشود در حالى كه از آنها دور نيست و در دسترسشان مىباشد . و براحتى مىتوانند داخل آن شوند و آن وقت خطاب مىرسد : اين ثوابها و اين جنّات همان بهشتى است كه قبلا وعده داده شده‌ايد ، براى هر كسى كه با توبه و طاعت بسيار به سوى خدا رجوع مىكند و در حفظ آنچه خدا با او عهد كرده مداومت دارد و عهد خدا را ضايع نكرده است ، همان كسى كه از عذابى كه به چشم خود نديده و براى او غيب محسوب مىشده ، خائف و ترسان بوده و با قلبى رجوع كننده به ديدار پروردگارش\r\n\r\n\r\n","description":"","footnote":"\r\n( 1 ) . مطابق تفسير روح المعانى ، ج 26 .\r\n( 2 ) . سورهء سجده ، آيه 13 .\r\n( 3 ) . چنانچه در تفسير سوره فصّلت هم گفتيم همهء موجودات داراى بهره‌اى از علم و شعور هستند به همين دليل جهنم به زبان آمده و سخن مىگويد .\r\n","page_name":" 400 ","page_number":400},
  {"content":"\r\n\r\nبيايد . در آن هنگام به افراد متّقى واجد صفات فوق خطاب مىرسد : به سلامت داخل بهشت شويد ، در حالى كه از هر مكروهى ايمن هستيد و يا داخل بهشت شويد در حالى كه خدا و ملائكه او بر شما سلام و درود مىفرستند و آن وقت در مقام بشارت به آنها مىگويند : امروز روز جاودانگى است و متقّين با شنيدن اين مژده خرسند مىگردند .\r\nدر ادامه مىفرمايد : اهل بهشت در آنجا مالك و صاحب اختيار هر چيزى كه مشيّت و اراده‌شان به آن تعلّق بگيرد ، مىباشند و خلاصه هر چه بخواهند در اختيارشان است و تازه نزد ما بيشتر هم هست . يعنى امورى عظيمتر و ما فوق علم و مشيّت ايشان و كمالاتى والاتر از دريافت آنها نيز از جانب خداوند در اختيارشان قرار مىگيرد .\r\n( 36 )  ( وَ كَمْ أَهْلَكْنا قَبْلَهُمْ مِنْ قَرْنٍ هُمْ أَشَدُّ مِنْهُمْ بَطْشاً فَنَقَّبُوا فِي الْبِلادِ هَلْ مِنْ مَحِيصٍ )  : ( و چه بسيار از امّتها كه قبل از ايشان بودند و ما آنها را هلاك كرديم با اينكه از اينها نيرومندتر بودند و به شهرهاى ديگر نيز رخنه كردند ، آيا توانستند از هلاكت گريزگاهى بيابند ؟ )\r\nمىفرمايد : قبل از اين مشركين فعلى ، چه بسيار اقوامى بودند كه بسيار نيرومندتر از اينها بودند و با نيروى خود به سرزمينهاى ديگر سير كرده و آنها را نيز فتح كردند ، امّا آيا توانستند از عذاب خدا گريزگاهى بيابند ؟ يعنى اگر آنها توانستند ، اين مشركين نيز مىتوانند ، و اين آيه در مقام انذار و تخويف مشركين است .\r\n( 37 )  ( إِنَّ فِي ذلِكَ لَذِكْرى لِمَنْ كانَ لَهُ قَلْبٌ أَوْ أَلْقَى السَّمْعَ وَ هُوَ شَهِيدٌ )  : ( همانا در اين امر تذكّرى است براى هر كس كه فهم داشته و گوش فرا دهد و حاضر باشد )\r\n( 38 )  ( وَ لَقَدْ خَلَقْنَا السَّماواتِ وَ الْأَرْضَ وَ ما بَيْنَهُما فِي سِتَّةِ أَيَّامٍ وَ ما مَسَّنا مِنْ لُغُوبٍ )  : ( هر آينه ما آسمانها و زمين و آنچه ميان آندوست را در شش روز آفريديم و هيچ خستگى و تعبى به ما نرسيد )\r\n( قلب ) به معناى نيروى تعقّل و تشخيص حق از باطل است .\r\nو ( القاء سمع ) يعنى گوش فرا دادن و ( شهيد ) يعنى حاضر و مشاهده كننده .\r\nمىفرمايد : در اين حقايقى كه از آن خبر داديم تذّكريست كه هر كسى تعقّل كند و\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nگوش فرا دهد و اشتغالات غير حق او را از شنيدن حق مشغول نكرده باشد و در عين حال حاضر به شنيدن و فرا گرفتن حق باشد ، از آن متذكّر مىگردد و خير و نفع خود را تشخيص مىدهد . و چگونه در اين امور تذكّر نباشد ، با اينكه ما آسمانها و زمين را در شش برههء زمانى خلق كرديم و نظامات آن را در هر مرحله تشكّل بخشيديم و هيچ خستگى و تعبى به ما نرسيد ، چون صاحب قدرت مطلقه و علم و مشيّت مطلق ، براى خلقت احتياجى به فراهم آوردن مقدمّات و وسايل ندارد ، بلكه امر او چنان است كه چون ارادهء ايجاد چيزى را بنمايد ، با كلمه ( كن ) آن را ايجاد مىكند .\r\n( 39 )  ( فَاصْبِرْ عَلى ما يَقُولُونَ وَ سَبِّحْ بِحَمْدِ رَبِّكَ قَبْلَ طُلُوعِ الشَّمْسِ وَ قَبْلَ الْغُرُوبِ )  : ( پس در برابر آنچه مىگويند صبر كن و به حمد و ستايش پروردگارت تسبيح‌گو باش ، هم قبل از طلوع خورشيد و هم قبل از غروب )\r\n( 40 )  ( وَ مِنَ اللَّيْلِ فَسَبِّحْهُ وَ أَدْبارَ السُّجُودِ )  : ( و پاره‌اى از شب نيز به دنبال سجودت او را تسبيح گوى )\r\nدر اينجا رسولخدا را امر به صبر و خويشتندارى در برابر گفته‌هاى باطل مشركين ( در نفى معاد ) مىنمايد . و دستور مىدهد كه آن حضرت پروردگار را از آنچه درباره‌اش مىگويند ، منزه بدارد و او را به سبب افعال جميلش ستايش كند ، و هر نقصى را از ساحت او نفى نمايد . و تسبيح قبل از طلوع آفتاب مىتواند بر نماز صبح منطبق باشد و تسبيح قبل از غروب نيز احتمالا نماز عصر و يا نماز ظهر و عصر مىباشد و عبارت بعدى كه در آن امر به تسبيح در بخشى از شب مىنمايد ، مىتواند با نمازهاى مغرب و عشا انطباق بيابد . و ( ادبار سجود ) يعنى بدنبال سجود و چون سجده در آخر هر ركعت از نماز است .\r\nاحتمالا مراد از آن تعقيبات نمازهاى يوميّه و يا نافله‌هاى نماز « 1 » و يا نافله مغرب و عشا و يا نماز وتر در نافله شب مىباشد .\r\n( 41 )  ( وَ اسْتَمِعْ يَوْمَ يُنادِ الْمُنادِ مِنْ مَكانٍ قَرِيبٍ )  : ( و به گوش باش روزى كه منادى از مكانى نزديك ندا برمىآورد )\r\n\r\n\r\n","description":"","footnote":"\r\n( 1 ) . طبق تفسير مجمع البيان ج 9\r\n","page_name":" 402 ","page_number":402},
  {"content":"\r\n\r\n( 42 )  ( يَوْمَ يَسْمَعُونَ الصَّيْحَةَ بِالْحَقِّ ذلِكَ يَوْمُ الْخُرُوجِ )  : ( روزى كه همه آن صيحهء حتمى را مىشنوند ، كه آن روز ، روز خروج از قبرهاست )\r\n( 43 )  ( إِنَّا نَحْنُ نُحْيِي وَ نُمِيتُ وَ إِلَيْنَا الْمَصِيرُ )  : ( همانا اين مائيم كه زنده مىكنيم و مىميرانيم و بازگشت بسوى ماست )\r\n( 44 )  ( يَوْمَ تَشَقَّقُ الْأَرْضُ عَنْهُمْ سِراعاً ذلِكَ حَشْرٌ عَلَيْنا يَسِيرٌ )  : ( روزى كه زمين به زودى از روى آنان مىشكافد و آن حشريست كه براى ما آسانست )\r\nدر ادامه خطاب به رسولخدا صلّى اللّه عليه و إله و سلم مىفرمايد : در انتظار روزى باش كه در آن روز نداى منادى از مكانى نزديك به گوش مىرسد . مراد از نداى منادى ، همان نفخهء صور است كه بر همه خلائق احاطه دارد و به نسبت مساوى به گوش همه مىرسد و وقتى آن صيحه كه قضاى حتمى الهى است به گوش آنها برسد ، همگى از قبرها خارج مىشوند و اين مائيم كه بر جسدهايى كه در دنيا ، مرده‌اند افاضهء حيات مىكنيم و اين مائيم كه در دنيا آنها را ميرانديم و بازگشت آنها و احياءشان در روز قيامت بسوى ماست . در آن روز زمين از روى آنها شكافته مىشود و ايشان به سرعت به سوى دعوت كننده بيرون مىآيند و اين حشر و جمع آورى آنها ، انجامش براى ما آسانست .\r\n( 45 )  ( نَحْنُ أَعْلَمُ بِما يَقُولُونَ وَ ما أَنْتَ عَلَيْهِمْ بِجَبَّارٍ فَذَكِّرْ بِالْقُرْآنِ مَنْ يَخافُ وَعِيدِ )  : ( ما به آنچه مىگويند داناتريم و تو نمىتوانى مردم را به آنچه مىخواهى مجبور كنى ، پس فقط با قرآن كسانى را كه از تهديد خدا بيمناكند ، تذكّر بده )\r\nاين آيه در مقام تسليّت و دلگرم نمودن رسول خدا صلّى اللّه عليه و إله و سلم است و مىخواهد امر به صبر در آيه 39 را تعليل كند و بفرمايد : اينكه ما گفتيم در برابر انكار آنها صبر كن و به حمد پروردگارت تسبيح گو ، و منتظر روز قيامت باش به جهت آنست كه ما مىدانيم ، اينها چه مىگويند و به زودى كيفر آنها را خواهيم داد و تو مسلّط بر آنها نيستى كه بتوانى آنها را بر ايمان به دعوتت مجبور كنى ، پس تو وظيفهء رسالت خودت را به انجام رسان و كسانى را كه از تهديد من مىهراسند ، تذكّر بده . تا اين دعوت تو باعث رجوع و بازگشت آنها شود .\r\n\r\n","description":"","footnote":"","page_name":" 403 ","page_number":403},
  {"content":"\r\n\r\n\r\nسوره ذاريات\r\n بِسْمِ اللَّهِ الرَّحْمنِ الرَّحِيمِ \r\nغرض سوره : 1 - دعوت به توحيد 2 - بشارت و انذار 3 - اثبات معاد\r\n( 1 )   ( وَ الذَّارِياتِ ذَرْواً )   : ( قسم به بادهاى پراكنده كنندهء ذرّات )\r\n( 2 )  ( فَالْحامِلاتِ وِقْراً )  : ( و قسم به ابرهاى سنگين بار )\r\n( 3 )  ( فَالْجارِياتِ يُسْراً )  : ( و قسم به كشتىهايى كه به آسانى در حركتند )\r\n( 4 )  ( فَالْمُقَسِّماتِ أَمْراً )  : ( و قسم به فرشتگانى كه امر خدا را در بين خود تقسيم مىكنند )\r\nمىفرمايد قسم به بادهايى كه خاك را مىپراكنند و قسم به ابرهاى سنگين از آب باران و قسم به كشتىهايى كه در دريا به سهولت روانند و قسم به ملائكه‌اى كه به اوامر پروردگار عمل مىكنند و اوامر او دربارهء تدبير عالم را در بين خدا به تناسب اختلاف مقاماتى كه دارند تقسيم مىكنند .\r\nو اين قسمها تدابير كلّ عالم را تحت پوشش قرار مىدهد ( ذاريات نمونه‌اى از تدبير خشكىها و ( حاملات ) نمونه‌اى از تدبير فضا و ( جاريات ) نمونه‌اى از تدبير درياها و ( مقسّمات ) مجموعه‌اى از تدابير كلّ عالم مىباشند )\r\nو در واقع مىخواهد بفرمايد : سوگند مىخورم به تمامى اسبابى كه در تدبير سراسر\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nجهان مؤثر است . « 1 »\r\n( 5 )  ( إِنَّما تُوعَدُونَ لَصادِقٌ )  : ( كه آنچه تهديد شده‌ايد صادق و آمدنى است )\r\n( 6 )  ( وَ إِنَّ الدِّينَ لَواقِعٌ )  : ( و محقّقا روز جزا واقع شدنيست ) در جواب همه سوگندهاى سابق الذّكر مىفرمايد : آنچه وعده داده شده‌ايد كه روز بعث و جزائى هست و در آنجا به سزاى اعمالتان مىرسيد صادق است و هر آينه محقّقا روز جزا واقع مىشود .\r\n( 7 )  ( وَ السَّماءِ ذاتِ الْحُبُكِ )  : ( قسم به آسمان آراسته به زينت‌ها )\r\n( 8 )  ( إِنَّكُمْ لَفِي قَوْلٍ مُخْتَلِفٍ )  : ( كه شما در سخنانى متفاوت اختلاف داريد )\r\n( 9 )  ( يُؤْفَكُ عَنْهُ مَنْ أُفِكَ )  : ( سخنانى كه هر كس از كتاب خدا منحرف مىشود به وسيله آن انحراف مىيابد )\r\n( حبك ) يعنى حسن و زينت يا خلقت عادلانه و يا خطها و راهها .\r\nمىفرمايد : قسم به آسمان آراسته به زينت‌ها يا آسمانى كه خلقتى معتدل دارد و يا آسمانى كه داراى راهها و خطوط است كه در اين صورت معناى آن شبيه آيهء  ( وَ لَقَدْ خَلَقْنا فَوْقَكُمْ سَبْعَ طَرائِقَ  « 2 » هر آينه بر فراز سر شما آسمانى با هفت راه آفريديم ) مىباشد ، به هر جهت مىفرمايد قسم به چنين آسمانى كه هر آينه شما در گفتار متفاوتى سرگردانيد كه بعضى ، بعض ديگر را رد مىكنند احتمالا اشاره به گفتار مشركان دربارهء قرآن است كه مىگفتند قرآن سحر است يا پيامبر ساحر مىباشد يا پيامبر را مجنون مىناميدند و يا قرآن را از مقوله كهانت و با شعر مىدانستند و گاهى آن را دروغ و افك و يا اساطير الاولّين مىناميدند . . . و به وسيلهء اين گفتار مختلفى كه درباره قرآن مىگفتند ، هر كسى كه از قرآن انحراف مىيابد بوسيلهء آنها منحرف مىشود .\r\n( 10 )  ( قُتِلَ الْخَرَّاصُونَ )  : ( خدا بكشد دروغگويانى كه بىدليل و برهان سخن\r\n\r\n\r\n","description":"","footnote":"\r\n( 1 ) . و اين معنا را رواياتى كه در تفاسير شيعى ( مجمع البيان ) و اهل سنّت ( الدّر المنثور ) نقل شده تأييد مىكند .\r\n( 2 ) . سوره مؤمنون آيه 17\r\n","page_name":" 405 ","page_number":405},
  {"content":"\r\n\r\nمىگويند و مردم را گمراه مىكنند )\r\n( 11 )  ( الَّذِينَ هُمْ فِي غَمْرَةٍ ساهُونَ )  : ( كسانى كه در جهلى عميق غرق در غفلتند )\r\n( 12 )  ( يَسْئَلُونَ أَيَّانَ يَوْمُ الدِّينِ )  : ( مىپرسند روز جزا چه زمانيست ؟ )\r\n( 13 )  ( يَوْمَ هُمْ عَلَى النَّارِ يُفْتَنُونَ )  : ( روزى است كه اينها در آتش انداخته مىشوند )\r\n( 14 )  ( ذُوقُوا فِتْنَتَكُمْ هذَا الَّذِي كُنْتُمْ بِهِ تَسْتَعْجِلُونَ )  : ( و به ايشان گفته مىشود :\r\nبچشيد آن عذابى را كه دربارهء آمدنش عجله مىكرديد )\r\n( خرّاصون ) يعنى دروغگويانى كه سخنى را از روى حدس و تخمين و بدون علم مىگويند .\r\n( فتنه ) يعنى داخل نمودن طلا در آتش براى معلوم شدن خوبى يا بدى آن و زايل شدن ناخالصىهايش .\r\nمىفرمايد : نفرين بر دروغگويانى كه بدون علم درباره بعث و جزا سخن گفته و منكر آن مىشوند ، همان كسانى كه در جهل و غفلت فرو رفته‌اند و آن غفلت و جهل آنچنان به ايشان احاطه دارد كه از حقيقت آنچه به آنها خبر مىدهند ، غافلند .\r\nو ايشان به عنوان استهزاء و تعجيز ، در امر قيامت عجله مىكنند و مىگويند اگر راست مىگوييد ، اين روز جزا چه زمانى تحقّق مىيابد ؟ مىفرمايد در آن روز اينها در آتش معذّبند و مىسوزند ، در واقع مىخواهد بفرمايد : تاريخ وقوع قيامت از علوم غيبى و منحصر به ذات بارى تعاليست ، امّا همينقدر معلوم است كه در آن روز اين خراصّان در آتش دوزخ افكنده مىشوند و معذّب مىگردند . چون آنها انباشته از كفر و عناد هستند .\r\nو در آن روز به آنها گفته مىشود : بچشيد عذابى را كه درباره‌اش تعجيل مىكرديد و از روى تمسخر مىگفتيد : چه وقت فرا مىرسد ؟\r\n( 15 )  ( إِنَّ الْمُتَّقِينَ فِي جَنَّاتٍ وَ عُيُونٍ )  : ( بدرستى كه اهل تقوا در باغها و چشمه‌سارهايند )\r\n( 16 )  ( آخِذِينَ ما آتاهُمْ رَبُّهُمْ إِنَّهُمْ كانُوا قَبْلَ ذلِكَ مُحْسِنِينَ )  : ( در حالى كه آنچه را پروردگارشان داده با رضايت گرفته‌اند ، چون در دنيا از نيكوكاران بودند )\r\n\r\n","description":"","footnote":"","page_name":" 406 ","page_number":406},
  {"content":"\r\n\r\n( 17 )  ( كانُوا قَلِيلًا مِنَ اللَّيْلِ ما يَهْجَعُونَ )  : ( و اندكى از شب را مىخوابيدند )\r\n( 18 )  ( وَ بِالْأَسْحارِ هُمْ يَسْتَغْفِرُونَ )  : ( و در سحرها استغفار مىكردند )\r\n( 19 )  ( وَ فِي أَمْوالِهِمْ حَقٌّ لِلسَّائِلِ وَ الْمَحْرُومِ )  : ( و در اموال خود حقّ معلومى براى سائل و محروم قائل بودند )\r\nاين آيات احوال متقّين را در قيامت بيان مىكند ، مىفرمايد : اهل تقوى در بهشتها و چشمه‌سارهايى وصف‌ناشدنى و عظيم الشأن قرار دارند در حالى كه قابليت دريافت آنچه را كه پروردگارشان به آنها اعطا كرده دارند و از آنچه خدا به ايشان داده راضى هستند و اين به جهت آنست كه قبلا در دنيا نيكو كار بودند و اندكى از شب را مىآرميدند و باقى آن را به نماز شب و تهجّد مىپرداختند و در هنگام سحرگاه نيز براى گناهانشان استغفار مىكردند ، اين رفتار آنها در برابر خالقشان بود ، اما در برابر خلق خدا نيز رفتارشان به اين صورت بود كه به نيازمندان و محتاجان كمك مالى مىكردند و خودشان به مقتضاى فطرت درك مىنمودند كه سائل و محروم در اموال آنها حقّى دارد و به همين جهت هم حق آنها را ادا مىكردند تا رحمت را انتشار داده و نيكوكارى را بر هواهاى نفسانى مقدّم بدارند و ( سائل ) كسى است كه اظهار فقر و نياز كند و از انسان چيزى بخواهد امّا ( محروم ) كسى است كه از رزق محروم است ولى از شدّت حيا و تعفّف درخواست نياز نمىكند .\r\n( 20 )  ( وَ فِي الْأَرْضِ آياتٌ لِلْمُوقِنِينَ )  : ( و در زمين نشانه‌هايى براى اهل يقين وجود دارد )\r\n( 21 )  ( وَ فِي أَنْفُسِكُمْ أَ فَلا تُبْصِرُونَ )  : ( و در درونتان پس چرا بصيرت نمىيابيد ؟ )\r\n( 22 )  ( وَ فِي السَّماءِ رِزْقُكُمْ وَ ما تُوعَدُونَ )  : ( و در آسمان ، هم رزق شما هست و هم آنچه كه وعده داده شده‌ايد )\r\n( 23 )  ( فَوَ رَبِّ السَّماءِ وَ الْأَرْضِ إِنَّهُ لَحَقٌّ مِثْلَ ما أَنَّكُمْ تَنْطِقُونَ )  : ( قسم به پروردگار آسمانها و زمين كه آنچه كه وعده داده شده‌ايد عينا مانند سخن گفتن شما حقيقت دارد )\r\nسياق اين آيات اثبات توحيد ربوبيّت خداست . ابتدا به آن عجايب و نشانه‌هاى\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nروشنى كه در زمين هست و بر يكتايى تدبير دلالت مىكند اشاره مىكند عجايبى كه در خشكى و دريا و دشتها و كوهها و انواع حيوانات و نباتات و چشمه‌هاى جوشان و معادن و اشكال متفاوت نيروها وجود دارد و منافعى در هر يك از آنها قرار دارد و بديهى است كه اين نظامات بدون تدبير و حكمت و صرفا با تصادف و اتفّاق پديد نيامده ، سپس به آيات انفسى مىپردازد و مىفرمايد آيا اين نشانه‌ها را در نفوس خود نمىبينيد ؟\r\nآيات انفسى شامل آيات مربوط به خلقت انسان و تركيب اعضاى بدن و هماهنگى آنها و آيات راجع به افعال و آثار اعضاى بدن و آياتى درباره تعلّق نفس به بدن و كيفيت ارتباط آنهاست و همه اين آيات براهينى است كه براى اهل يقين ظاهر و آشكار است و بر وحدت ربوبيّت خداى متعال دلالت مىكند . سپس به آسمان مىپردازد و مىفرمايد در آسمان روزى شماست و آنچه وعده داده شده‌ايد ، اگر مراد از ( سماء ) جهت بالا و آسمان بالاى سر باشد كه در اين صورت مراد از رزق آب باران است كه وسيلهء ايجاد انواع روزى براى بشر مىباشد و يا منظور اين است كه رزق شما در لوح محفوظ كه در آسمان است مقدّر و اندازه‌گيرى مىشود . « 1 » ولى اگر منظور از ( سماء ) عالم غيب باشد ، در اين صورت چون همهء اشياء از عالم غيب به شهود نازل مىشوند ، رزق هم يكى از آنهاست و مراد از رزق ، تمام چيزهايى است كه انسان در بقاء خود به آنها محتاج است ( شامل خوردنىها و نوشيدنىها و پوشاك و مصالح ساختمانى و همسر و فرزند و علم و قوّت و ساير فضائل نفسانى ) و مراد از  ( ما تُوعَدُونَ )  ظاهرا همان بهشتى است كه به انسانها وعده‌اش را داده‌اند .\r\nآنگاه مىفرمايد : قسم به پروردگار آسمانها و زمين كه اين مطالبى كه به شما گفتيم ( دربارهء رزق ) مطالبى است ثابت و قضايى است حتمى ، درست مانند حقيقى بودن سخن گفتن خودتان ، پس همانطور كه در سخن گفتنتان شك نداريد در اين گفتار ما نيز شك نداشته باشيد .\r\n\r\n\r\n","description":"","footnote":"\r\n( 1 ) . يعنى رزق داخل در قضاء الهى است و دخول آن نيز اولى و اصلى است نه بالعرض و تبعى بنابراين رزق حق است .\r\n","page_name":" 408 ","page_number":408},
  {"content":"\r\n\r\n( 24 )  ( هَلْ أَتاكَ حَدِيثُ ضَيْفِ إِبْراهِيمَ الْمُكْرَمِينَ )  : ( آيا داستان ميهمانان گرامى ابراهيم به نزدت رسيده ؟ )\r\n( 25 )  ( إِذْ دَخَلُوا عَلَيْهِ فَقالُوا سَلاماً قالَ سَلامٌ قَوْمٌ مُنْكَرُونَ )  : ( آنزمان كه بر او وارد شدند و گفتند : سلام ، گفت : سلام و با خود گفت : اينها گروهى ناشناسند )\r\n( 26 )  ( فَراغَ إِلى أَهْلِهِ فَجاءَ بِعِجْلٍ سَمِينٍ )  : ( پس محرمانه به نزد اهل خود آمد و گوساله‌اى چاق و بريان آماده كرد )\r\n( 27 )  ( فَقَرَّبَهُ إِلَيْهِمْ قالَ أَ لا تَأْكُلُونَ )  : ( و آن را نزديك آنها گذاشت و پرسيد چرا نمىخوريد ؟ )\r\n( 28 )  ( فَأَوْجَسَ مِنْهُمْ خِيفَةً قالُوا لا تَخَفْ وَ بَشَّرُوهُ بِغُلامٍ عَلِيمٍ )  : ( پس از آنها احساس ترس كرد ، گفتند : نترس و او را به فرزندى دانا بشارت دادند )\r\nخطاب به رسولخدا صلّى اللّه عليه و إله و سلم با استفهامى تقريرى مىفرمايد : آيا داستان مهمانان گرامى ابراهيم را شنيده‌اى ؟ آنها ملائكه‌اى بودند كه بر او وارد شدند و بر ابراهيم سلام كردند و ابراهيم عليه السّلام با جمله‌اى اسميّه كه حاكى از ثبوت و دوام تحيّت بود به آنها پاسخ داد ، گويا فرموده : هميشه سلام بر شما كه البته اين تحيّت افضل از تحيّت آنها بود .\r\nو سپس به گونه‌اى كه آنها نشنوند ابراهيم عليه السّلام با خود گفته : اينها گروهى ناشناس هستند كه من با آنها آشنايى ندارم و آنگاه به صورت پنهانى و با نوعى تدبير كه آنها متوجّه غيبت او نشوند به نزد خانواده‌اش بازگشت و گوسالهء فربه و بريانى براى آنها آورد و آن طعام را نزديك ايشان برد و گفت : چرا نمىخوريد ؟ چون او مىپنداشت كه آنها بشر هستند ، امّا وقتى ديد كه به آن دست نمىزنند ، از ايشان در باطن خود احساس ترس كرد ، چون نزد قوم ابراهيم غذا خوردن مهمان حاكى از امان دادن او به صاحبخانه بود . لذا آنها به او گفتند : نترس و با اين كلام به او امنيّت داده و سپس تولّد استحاق را به او بشارت دادند و او را به صفت دانا توصيف كردند .\r\n( 29 )  ( فَأَقْبَلَتِ امْرَأَتُهُ فِي صَرَّةٍ فَصَكَّتْ وَجْهَها وَ قالَتْ عَجُوزٌ عَقِيمٌ )  : ( پس همسر او وقتى اين را شنيد با حالتى كه با صيحه و ضجّه به صورت خود مىزد نزديك آمد و\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nگفت : آيا من با اينكه پيرزنى نازا هستم ، بچه‌دار مىشوم ؟ ! )\r\n( 30 )  ( قالُوا كَذلِكَ قالَ رَبُّكِ إِنَّهُ هُوَ الْحَكِيمُ الْعَلِيمُ )  : ( گفتند : آرى پروردگارت چنين خواسته و او حكيم و عليم است )\r\nيعنى با شنيدن بشارت تولّد فرزند ، همسر ابراهيم با فرياد و زارى و در حالى كه با سيلى به صورت خود مىزد آمد و با خود مىگفت : آخر من پيرزنى هستم كه از جوانى نازا بودم ، چگونه حالا كه پير شده‌ام بچه مىآورم ؟ و آيا هيچ سابقه دارد كه زنى پير و عقيم بچه بزايد ؟\r\nامّا فرشتگان به او گفتند : امر اين چنين است و حكم خدا همانطور كه گفتيم بر اين مطلب رانده شده و او پروردگار حكيمى است كه هيچ اراده‌اى نمىكند مگر بر اساس مصلحت و حكمت و عليمى است كه هيچ امرى و هيچ جهتى از جهات آن امر به او مخفى و مستور نيست .\r\n( 31 )  ( قالَ فَما خَطْبُكُمْ أَيُّهَا الْمُرْسَلُونَ )  : ( ابراهيم گفت : اى فرستادگان براى چه امر خطيرى ارسال شده‌ايد ؟ )\r\n( 32 )  ( قالُوا إِنَّا أُرْسِلْنا إِلى قَوْمٍ مُجْرِمِينَ )  : ( گفتند : ما به سوى قومى مجرم فرستاده شده‌ايم )\r\n( 33 )  ( لِنُرْسِلَ عَلَيْهِمْ حِجارَةً مِنْ طِينٍ )  : ( تا سنگى از گل بر سر آنها بفرستيم )\r\n( 34 )  ( مُسَوَّمَةً عِنْدَ رَبِّكَ لِلْمُسْرِفِينَ )  : ( سنگ‌هايى كه همه نزد پروردگارت براى اسرافگران نشان‌دار شده )\r\n( 35 )  ( فَأَخْرَجْنا مَنْ كانَ فِيها مِنَ الْمُؤْمِنِينَ )  : ( پس ما هر كس از مؤمنان بود از آنجا بيرون كرديم )\r\n( 36 )  ( فَما وَجَدْنا فِيها غَيْرَ بَيْتٍ مِنَ الْمُسْلِمِينَ )  : ( پس به غير از يك خانوار مسلمان در آنجا نيافتيم )\r\n( 37 )  ( وَ تَرَكْنا فِيها آيَةً لِلَّذِينَ يَخافُونَ الْعَذابَ الْأَلِيمَ )  : ( و آن قريه را نشانه‌اى باقى گذاشتيم براى كسانى كه از عذاب دردناك مىترسند )\r\n\r\n","description":"","footnote":"","page_name":" 410 ","page_number":410},
  {"content":"\r\n\r\n( خطب ) يعنى امر عظيم و مهّم .\r\nمعناى آيات روشن است و نظير آن در سوره‌هاى ديگر بوده ، ابراهيم از فرشتگان مىپرسد كه بدنبال چه كار مهمّى آمده‌ايد ؟ و آنها به ابراهيم مىگويند كه ما بسوى قوم گنه كار لوط ارسال شده‌ايم براى آنكه بر سرشان گلى كه چون سنگ محكم باشد رها كنيم ، سنگهايى كه همه در نزد پروردگارت نشاندارند و براى هلاكت آنها نشان‌گذارى شده‌اند .\r\n( بعد از اين گفتگو ملائكه به نزد لوط عليه السّلام مىروند و مردم به قصد عمل سوء به خانه لوط عليه السّلام هجوم مىبرند ) ، آنگاه ملائكه كه به امر خدا به لوط و خانواده‌اش كه تنها مؤمنان آن ديار بودند دستور خروج از قريه را مىدهند ، تا مقدمهء هلاكت گنه كاران آماده شود . و سپس به امر خدا آن قريه را زير و رو كرده و اهلش را هلاك نمودند و خداوند در انتها مىفرمايد تنها چيزى كه ما در آنجا باقى گذاشتيم آيت و نشانهء عبرتى بود كه تا از مشاهده آثار عذاب كسانى كه از عذاب دردناك بيم دارند ، عبرت بگيرند .\r\n( 38 )  ( وَ فِي مُوسى إِذْ أَرْسَلْناهُ إِلى فِرْعَوْنَ بِسُلْطانٍ مُبِينٍ )  : ( و در موسى نيز آيتى است آن زمان كه او را با برهانى محكم و آشكار به سوى فرعون فرستاديم )\r\n( 39 )  ( فَتَوَلَّى بِرُكْنِهِ وَ قالَ ساحِرٌ أَوْ مَجْنُونٌ )  : ( و او و لشكرش از موسى اعراض كردند و گفت : او جادوگر و يا ديوانه است )\r\n( 40 )  ( فَأَخَذْناهُ وَ جُنُودَهُ فَنَبَذْناهُمْ فِي الْيَمِّ وَ هُوَ مُلِيمٌ )  : ( پس او و لشكريانش را گرفتيم و در دريا انداختيم در حالى كه مستحقّ ملامت بود )\r\nمىفرمايد : در داستان موسى نيز نشانه و عبرتى باقى گذاشتيم ، آن زمان كه او را با برهانى آشكار و معجزاتى خيره كننده بسوى فرعون فرستاديم ، اما فرعون با لشكريانش از موسى روى گردانده و اعراض كردند و فرعون گفت : اين موسى يا جادوگر است و يا ديوانه ، تا به اين وسيله مردم را از دعوت او منصرف كند .\r\nولى ما او و لشكريانش را كه ركن و مايهء اعتماد او بودند ، گرفتيم و همه را با ذلّت و خوارى به دريا ريختيم و اين از آن جهت بود كه او به جهت كفر و عناد و طغيان\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nمستحقّ ملامت بود .\r\n( 41 )  ( وَ فِي عادٍ إِذْ أَرْسَلْنا عَلَيْهِمُ الرِّيحَ الْعَقِيمَ )  : ( و در قوم عاد نيز آيتى است آن وقت كه بادى عقيم و نازا بسويشان فرستاديم )\r\n( 42 )  ( ما تَذَرُ مِنْ شَيْءٍ أَتَتْ عَلَيْهِ إِلَّا جَعَلَتْهُ كَالرَّمِيمِ )  : ( كه هيچ چيزى را در سر راه خود نيافت مگر آنكه آن را مانند جسمى پوسيده ، به صورت پودر در آورد )\r\nيعنى در داستان قوم عاد هم آيتى براى اهل عبرت بر جا گذاشتيم ، آن زمان كه بادى بىثمر و مهلك را بسوى آنها فرستاديم و آن باد هيچ چيزى را رها نمىكرد به جز اينكه آن را مانند استخوان پوسيده هلاك كرده و به صورت پودر در مىآورد .\r\n( 43 )  ( وَ فِي ثَمُودَ إِذْ قِيلَ لَهُمْ تَمَتَّعُوا حَتَّى حِينٍ )  : ( و در قوم ثمود نيز آيتى است آن زمان كه به آنها گفته شد : تا مدّتى بهره ببريد )\r\n( 44 )  ( فَعَتَوْا عَنْ أَمْرِ رَبِّهِمْ فَأَخَذَتْهُمُ الصَّاعِقَةُ وَ هُمْ يَنْظُرُونَ )  : ( پس از امر پروردگارشان سرپيچى كردند و صاعقه ايشان را گرفت در حالى كه نظاره مىكردند )\r\n( 45 )  ( فَمَا اسْتَطاعُوا مِنْ قِيامٍ وَ ما كانُوا مُنْتَصِرِينَ )  : ( پس نتوانستند از جايشان برخيزند و ابدا يارى كننده نداشتند )\r\nيعنى در داستان قوم ثمود هم آيتى وجود دارد ، آن زمان كه صالح پيامبر عليه السّلام به عنوان تهديد به ايشان گفت ( تا سه روز ديگر در خانه‌هايتان خوش باشيد كه اين وعده‌اى تكذيب نشدنيست ) « 1 » و اين تهديد بعد از ماجراى كشتن ناقه بود . امّا آنها در اين سه روز هم از كفر و طغيان برنگشتند و از اطاعت پروردگارشان تمرّد و سرپيچى كردند بنابراين صاعقه يا صيحه‌اى مرگبار آنها را فرا گرفت بطوريكه ابدا مهلت داده نشدند و چشمهايشان خيره نگاه مىكرد و آنهايى كه نشسته بودند مهلت برخاستن نيافتند تا بتوانند از عذاب بگريزند و هيچ كس هم آنها را يارى نكرد و نتوانست عذاب را از آنها منصرف گرداند .\r\n( 46 )  ( وَ قَوْمَ نُوحٍ مِنْ قَبْلُ إِنَّهُمْ كانُوا قَوْماً فاسِقِينَ )  : ( و قوم نوح كه از قبل از اينها\r\n\r\n\r\n","description":"","footnote":"\r\n( 1 ) . سوره هود آيه 65\r\n","page_name":" 412 ","page_number":412},
  {"content":"\r\n\r\nبوده و ايشان گروهى فاسق بودند )\r\nيعنى ماقبل از همه اين اقوام نامبرده ، قوم نوح را هلاك كرديم كه مردمى فاسق و روى گردان از امر خدا بودند . پس همه دعوتهاى انبياء واحد و حق بوده و عكس العمل همهء امّتهاى مكذّب و نهايت كار آنها نيز يكسان بوده است . لذا آنچه انبياء گفته‌اند ، حق و از ناحيهء خداست ، ( من جمله مسأله وعده و وعيد و پاداش و كيفر و اصل قيامت )\r\n( 47 )  ( وَ السَّماءَ بَنَيْناها بِأَيْدٍ وَ إِنَّا لَمُوسِعُونَ )  : ( و آسمان را كه با قدرت خود بنا كرديم و همانا ما آن را توسعه مىدهيم )\r\n( 48 )  ( وَ الْأَرْضَ فَرَشْناها فَنِعْمَ الْماهِدُونَ )  : ( و زمين كه آن را گسترده و قابل زيست نموديم ، پس چه خوب گسترنده‌اى هستيم )\r\n( 49 )  ( وَ مِنْ كُلِّ شَيْءٍ خَلَقْنا زَوْجَيْنِ لَعَلَّكُمْ تَذَكَّرُونَ )  : ( و از هر چيزى جفت آفريديم باشد كه متذكّر شويد )\r\n( 50 )  ( فَفِرُّوا إِلَى اللَّهِ إِنِّي لَكُمْ مِنْهُ نَذِيرٌ مُبِينٌ )  : ( پس به سوى خدا بگريزيد ، همانا من براى شما بيم‌رسانى روشنگرم )\r\n( 51 )  ( وَ لا تَجْعَلُوا مَعَ اللَّهِ إِلهاً آخَرَ إِنِّي لَكُمْ مِنْهُ نَذِيرٌ مُبِينٌ )  : ( و با الله هيچ خداى ديگرى اتخاذ نكنيد ، همانا من برايتان بيم‌رسانى روشنگرم )\r\nدر اينجا به ذكر آيات آفاقى در اثبات توحيد مىپردازد ، در آيه اوّل اگر ( ايد ) به معناى قدرت باشد ، معناى آيه اينست : ما آسمان را با قدرتى بنا كرديم كه با هيچ مقياسى قابل سنجش و توصيف نيست و ما داراى وسعتى در قدرت هستيم كه هيچ چيز آن را مبدّل به عجز نمىكند .\r\nو اگر ( ايد ) به معناى نعمت باشد ، معناى آيه چنين است : ما آسمان را بنا كرديم در حالى كه بنا كردن آن مقارن با نعمتى غير قابل وصف بود و ما داراى نعمتى واسع هستيم و غنايى مطلق داريم كه خزائن ما از اعطاء و رزق دادن كاستى نمىپذيرد . و شايد هم ( موسعون ) به معناى توسعه دهنده باشد كه در اين صورت يعنى : ما در خلقت آسمان توسعه مىدهيم كه اين امر را بحثهاى رياضى امروز هم تأييد مىكند ، آنگاه به زمين\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nپرداخته و مىفرمايد ما زمين را گسترديم و مسطّح نموديم تا شما بتوانيد بر روى آن آرام بگيريد و ساكن شويد و ما چه خوب گسترنده‌اى هستيم ، البته مسطّح كردن زمين با كرويّت آن منافاتى ندارد .\r\nدر ادامه مىفرمايد ما همه چيز را به صورت زوج آفريديم ، ( زوجيّت ) يعنى تقابل دو چيز بطورى كه يكى فاعل و ديگرى منفعل باشد ، مانند زن و مرد .\r\nآنگاه مىفرمايد اين زوج آفريدن براى آن بود كه شما متذكّر شويد و بفهميد كه خالق هستى ، خودش زوج ندارد و منزّه از داشتن زوج و شريك است و سراسر هستى بر يكتايى او شهادت مىدهند .\r\nو بعد از ذكر اين حجّتها بر وحدانيّت خدا در امر ربوبيّت و الوهيّت و داستان امّتهاى سابق الذكّر در اينجا به عنوان نتيجه ، از قول رسول خدا صلّى اللّه عليه و إله و سلم مىفرمايد : پس به سوى خدا فرار كنيد و از غير او منقطع شويد و دست از كفر برداريد و به او ايمان بياوريد و به وى شرك نورزيد و در كنار او معبود ديگرى را عبادت نكنيد ، چون او خدايى يگانه و لا شريك است و در مقام تأكيد انذار دو بار مىفرمايد : من براى شما بيم‌دهنده‌اى آشكارم . يعنى از عذاب خدا بترسيد ، چون دست قدرت او بر همهء خلق احاطه دارد .\r\n( 52 )  ( كَذلِكَ ما أَتَى الَّذِينَ مِنْ قَبْلِهِمْ مِنْ رَسُولٍ إِلَّا قالُوا ساحِرٌ أَوْ مَجْنُونٌ )  :\r\n( اينچنين بود كه هيچ رسولى به نزد كفّار قبل از اينها ، نيامد جز اينكه گفتند : او جادوگر يا ديوانه است )\r\n( 53 )  ( أَ تَواصَوْا بِهِ بَلْ هُمْ قَوْمٌ طاغُونَ )  : ( آيا يكديگر را به آن سفارش مىكردند ، نه بلكه همگى گروهى طغيانگرند )\r\n( 54 )  ( فَتَوَلَّ عَنْهُمْ فَما أَنْتَ بِمَلُومٍ )  : ( پس از آنها روى بگردان كه هيچ سرزنشى بر تو نيست )\r\n( 55 )  ( وَ ذَكِّرْ فَإِنَّ الذِّكْرى تَنْفَعُ الْمُؤْمِنِينَ )  : ( و تذكّر بده كه همانا تذكّر به حال مؤمنان مفيد است )\r\nمىفرمايد : مطلب اين چنين است كه قبل از اين قوم تو هم ، هيچ فرستاده‌اى به نزد\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nمردم نيامد و آنها را به توحيد و اخلاص در عبادت خداى واحد و خروج از تاريكيها بسوى نور دعوت نكرد ، جز اينكه آنها هم گفتند : اين رسول يا جادوگر است و يا ديوانه ، پس اينها هم در افكار و گفتارشان و انكارى كه مىكنند ، مانند اسلاف و گذشتگان خود هستند ، سپس با استفهامى تعجّبى مىفرمايد : آيا اين امّتها به يكديگر سفارش و وصيت كرده بودند و هر امّتى به امّت بعد از خود سفارش كرده بود كه همين حرفها را در برابر پيامبرشان بزنند ؟ خير ، بلكه اين حرفها نتيجه روحيهء طغيانگريست كه در همه آنها وجود دارد و ايشان مردمى متجاوز از حدّ بندگى هستند .\r\nسپس در مقام نتيجه گيرى مىفرمايد : حال كه وضع چنين است و مردم دعوت تو را اجابت نمىكنند و تو را مانند مكذّبين گذشته كه پيامبرشان را نسبت جنون يا سحر مىدادند ، ساحر و ديوانه مىخوانند ، تو هم از آنها اعراض كن و در مقام مجادله با آنها نباش چون نفعى ندارد و اگر چنين كنى ، سرزنش نمىشوى زيرا تو حجّت را بر آنها تمام كرده‌اى ، امّا در عين حال دست از تذكّر دادن هم برندار ، « 1 » و همچنان به موعظه و تذكّر خود ادامه بده ، چون تذكّر براى مؤمنان مفيد است و آنها را هدايت مىكند ، به خلاف طاغيان كه استدلال و جدال با آنها نتيجه‌اى جز افزوده شدن كفر و طغيانشان ندارد و همه طغيان پيشه‌ها در طول تاريخ اگر چه از نظر زمانى متفاوت بوده‌اند ، امّا روحيه طغيانگرى موجب تشابه قول و رفتار همه آنها شده است .\r\n( 56 )  ( وَ ما خَلَقْتُ الْجِنَّ وَ الْإِنْسَ إِلَّا لِيَعْبُدُونِ )  : ( و من جنّ و انس را نيافريدم ، جز براى اينكه مرا عبادت كنند )\r\n( 57 )  ( ما أُرِيدُ مِنْهُمْ مِنْ رِزْقٍ وَ ما أُرِيدُ أَنْ يُطْعِمُونِ )  : ( و من از آنها نه رزقى مىخواهم و نه مىخواهم كه مرا اطعام كنند )\r\n( 58 )  ( إِنَّ اللَّهَ هُوَ الرَّزَّاقُ ذُو الْقُوَّةِ الْمَتِينُ )  : ( همانا خدا تنها روزىدهنده و صاحب\r\n\r\n\r\n","description":"","footnote":"\r\n( 1 ) . در ج 9 مجمع البيان از مجاهد روايت شده كه حضرت على عليه السّلام فرمودند : وقتى آيه  ( فَتَوَلَّ عَنْهُمْ . . . )  نازل شد ، احدى نماند جز اينكه يقين كرد عذاب خدا خواهد آمد ، چون رسول خدا صلّى اللّه عليه و إله و سلم مأمور شده بود تا از بين امّت بيرون رود ولى همين كه آيه بعد ( و ذكّر فانّ الذكرى . . . ) نازل شد دلهايمان آرام گرفت .\r\n","page_name":" 415 ","page_number":415},
  {"content":"\r\n\r\nقوّت و متانت است )\r\nمىفرمايد غرض از خلقت و آفرينش منحصرا عبادت خدا بوده ، و پيداست كه نفع اين غرض عايد مخلوقات مىشود و آنها به وسيلهء عبادت خدا به كمال مىرسند و به حياتى نيكو ، زندگى واقعى مىيابند و گرنه خداوند از عبادت آنها بىنياز است و او آنها را به عبادت خود هدايت مىكند ، تا خود آنها از اين عبادت بهره‌مند شوند . لذا عبادت غرض و هدف از خلقت انسان است و كمال آن عايد خود انسان مىشود . همچنانكه فرمود  ( قُلْ ما يَعْبَؤُا بِكُمْ رَبِّي لَوْ لا دُعاؤُكُمْ  « 1 » بگو اگر دعاى شما نبود ، پروردگار من اعتنايى به شما نداشت ) چون حقيقت عبادت اين است كه بنده از خود و از همهء ما سوى اللّه منقطع شود و تنها به ياد پروردگارش باشد و خود را در مقام ذلّت و عبوديّت قرار دهد ، تا به سعادت ابدى برسد و اگر فاقد اين كمال باشد به جاى سعادت دچار شقاوت خواهد شد .\r\nاز همينجا معلوم مىشود : منظور از عبادت ، در حقيقت معرفتى است كه از عبادت حاصل مىشود . « 2 »\r\nدر ادامه خداى متعال هرگونه غرضى از جانب خود را نفى مىكند و مىفرمايد : من از آنها رزقى نمىخواهم و نمىخواهم كه به من طعامى بچشانند . شايد ذكر اطعام بعد از رزق ، ذكر خاص بعد از عام باشد كه عنايت گوينده نسبت به خاص را افاده مىكند .\r\nو شايد هم مطابق قول بعضى مفسّرين « 3 » منظور از رزق روزى دادن بندگان به سايرين باشد ، يعنى مىخواهد بفرمايد : من از بندگانم نه مىخواهم كه بندگان مرا روزى دهند و نه اينكه به خود من اطعام كنند . بدليل آنكه تنها روزىدهندهء عالم خداست ، او رزّاقى است كه همه خلائق را روزى مىدهد و روزى خوارانش بىحسابند و او داراى قدرت و\r\n\r\n\r\n","description":"","footnote":"\r\n( 1 ) . سوره فرقان آيه 77\r\n( 2 ) . پس در واقع غرض از خلقت معرفت حق سبحانه و تعالى مىباشد . همچنانكه در حديث قدسى مىفرمايد : ( كنت كنزا مخفيا فاحببت ان اعرف فخلقت الخلق لكى اعرف من گنج پنهانى بودم و دوست داشتم تا شناخته شوم پس خلق را آفريدم تا مرا بشناسند ) .\r\n( 3 ) . تفسير روح المعانى ج 27\r\n","page_name":" 416 ","page_number":416},
  {"content":"\r\n\r\nقوّتى متين است كه هيچ كارى او را ناتوان نمىكند و به عجز در نمىآورد . بنابراين از روزى دادن بندگان عاجز نمىشود . ( پس شأن خداى متعال نسبت به بندگان مانند شأن امراء بشرى نسبت به زيردستانشان نيست چون آنها براى امورشان به زيردستان خود نيازمندند و به همين دليل آنها را به ذلّت و بردگى مىكشانند ) .\r\n( 59 )  ( فَإِنَّ لِلَّذِينَ ظَلَمُوا ذَنُوباً مِثْلَ ذَنُوبِ أَصْحابِهِمْ فَلا يَسْتَعْجِلُونِ )  : ( پس همانا آنهايى كه در اين امّت ستم كردند ، همان نصيبى را دارند كه نظايرشان در امّتهاى سابق داشتند ، پس طلب تعجيل نكنند )\r\n( 60 )  ( فَوَيْلٌ لِلَّذِينَ كَفَرُوا مِنْ يَوْمِهِمُ الَّذِي يُوعَدُونَ )  : ( پس واى بر كسانى كه كفر ورزيدند از آن روزى كه به آنها وعده داده شده )\r\n( ذنوب ) يعنى سهم و نصيب و ( استعجال ) يعنى طلب عجله از ديگرى و تحريك او بر انجام درخواست مورد نظر .\r\nاز آيه قبلى استفاده مىشود كه هر كس خدا را عبادت نكند ستمكار است چون غرض خلقت را برآورده نساخته . به همين دليل در اينجا به جاى آنكه از لفظ كافران استفاده كند ، مىفرمايد : ستمكاران اين امّت نيز نصيبى از عذاب دارند ، مانند نصيب هم مسلكانشان در امّتهاى ديگر ، يعنى همانطور كه آنها در اثر كفر و تكذيب به عذاب خدا هلاك شدند اينها نيز دچار عذاب الهى خواهند شد ، لذا چه عجله‌اى دارند كه با اصرار از تو مىخواهند در آوردن اين عذاب و يا وقوع قيامت تعجيل كنى و چرا مىگويند  ( مَتى هذَا الْوَعْدُ إِنْ كُنْتُمْ صادِقِينَ  « 1 » اگر راست مىگوييد اين وعده چه زمانى مىرسد ؟ )\r\nچون اين امر براى آنها محقّق و قطعى است ، حال ممكن است در همين دنيا به عذاب خدا دچار شوند و يا در آخرت به آن برسند در هر صورت اين عذاب از آنها جدا نمىشود و روز قيامتى كه به آنها وعده‌اش داده شده ، روزيست كه براى آنها جز ويل و هلاكت چيزى ندارد و كافرانى كه مرتكب گناه كفر ( و گناهان بسيار ديگر ) شده‌اند عاقبتشان هلاكت و نابوديست .\r\n\r\n\r\n","description":"","footnote":"\r\n( 1 ) . سورهء يونس ، آيه 48 .\r\n","page_name":" 417 ","page_number":417},
  {"content":"\r\n\r\n\r\nسوره طور\r\n بِسْمِ اللَّهِ الرَّحْمنِ الرَّحِيمِ \r\nغرض سوره : بيم دادن مكذّبان معاند و توصيف عذاب ايشان و ذكر چگونگى نعمات اهل تقوا .\r\n( 1 )   ( وَ الطُّورِ )   : ( قسم به كوه طور )\r\n( 2 )  ( وَ كِتابٍ مَسْطُورٍ )  : ( و كتاب نوشته شده )\r\n( 3 )  ( فِي رَقٍّ مَنْشُورٍ )  : ( كتابى كه در اوراق منتشر مىشود )\r\n( 4 )  ( وَ الْبَيْتِ الْمَعْمُورِ )  : ( و سوگند به خانهء آباد )\r\n( 5 )  ( وَ السَّقْفِ الْمَرْفُوعِ )  : ( و سوگند به آسمان كه سقفى برافراشته و بلند است )\r\n( 6 )  ( وَ الْبَحْرِ الْمَسْجُورِ )  : ( و به درياى مالامال از آتش افروخته )\r\n( 7 )  ( إِنَّ عَذابَ رَبِّكَ لَواقِعٌ )  : ( كه محقّقا عذاب پروردگارت واقع خواهد شد )\r\n( 8 )  ( ما لَهُ مِنْ دافِعٍ )  : ( و هيچ چيز نمىتواند مانع آن شود )\r\n( 9 )  ( يَوْمَ تَمُورُ السَّماءُ مَوْراً )  : ( روزى كه آسمان به حركت مىآيد )\r\n( 10 )  ( وَ تَسِيرُ الْجِبالُ سَيْراً )  : ( و كوهها به راه مىافتند )\r\nمىفرمايد قسم به كوه طور كه خداوند در آنجا با موسى عليه السّلام سخن گفت و قسم به كتاب تورات كه در كاغذها و اوراقى نوشته مىشد و آن را لوله مىكردند و موقع خواندن آن را مىگشودند . ( البته اقوال ديگرى نيز دربارهء آن وجود دارد ، من جمله گفته شده مراد از\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nكتاب مسطور لوح محفوظ و يا قرآن كريم است ) و قسم به خانه كعبه كه از اوّلين روز بنايش تاكنون آباد بوده . ( و شايد هم مراد از بيت معمور ، خانه‌اى محاذى خانهء كعبه در آسمان باشد كه محلّ زيارت ملائكه است ) و قسم به آسمان كه چون سقفى برافراشته است و قسم به درياى مملوّ از آتش افروخته . « 1 » و سپس در پاسخ همه سوگندها مىفرمايد ، هر آينه عذاب روز قيامت واقع شدنيست و قضاى حتمى آن رانده شده و گريزى از وقوعش نيست و هيچ چيز نمىتواند مانع و دافع آن شود و اينكه روز قيامت را به نام  ( عَذابَ رَبِّكَ )  ناميد براى آنست كه رسولخدا صلّى اللّه عليه و إله و سلم را در انذار و وعيدش تأييد نموده و دلگرم كند .\r\nدر ادامه مىفرمايد در آن روز آسمان با حركتى مانند دود در فضا مىپيچيد و بالا مىرود تا از بين برود و كوهها در اثر زلزله‌اى عظيم به حركت در مىآيند . همچنانكه قرآن مىفرمايد :   ( إِنَّ زَلْزَلَةَ السَّاعَةِ شَيْءٌ عَظِيمٌ   « 2 » همانا زلزله قيامت چيزى بسيار بزرگ است )\r\nو در حديث وارد شده كه درياها در روز قيامت پر از آتش مىشود و چون آهن گداخته مىگردد ، آنگاه همه را به هم راه داده و به آتش دوزخ مىپيوندند . « 3 »\r\n( 11 )  ( فَوَيْلٌ يَوْمَئِذٍ لِلْمُكَذِّبِينَ )  : ( پس در آن روز ، واى به حال تكذيب كنندگان )\r\n( 12 )  ( الَّذِينَ هُمْ فِي خَوْضٍ يَلْعَبُونَ )  : ( كسانى كه همواره در امورى باطل فرو مىروند و سرگرم آن هستند )\r\n( 13 )  ( يَوْمَ يُدَعُّونَ إِلى نارِ جَهَنَّمَ دَعًّا )  : ( روزى كه آنان با شدّت به سوى جهنّم رانده مىشوند )\r\n( 14 )  ( هذِهِ النَّارُ الَّتِي كُنْتُمْ بِها تُكَذِّبُونَ )  : ( اين همان آتشيست كه شما همواره آن را تكذيب مىكرديد )\r\n\r\n\r\n","description":"","footnote":"\r\n( 1 ) . همچنانكه در سورهء تكوير آيه 6 مىفرمايد :  ( وَ إِذَا الْبِحارُ سُجِّرَتْ  آن زمان كه درياها افروخته مىشود ) .\r\n( 2 ) . سورهء حجّ ، آيه 1 .\r\n( 3 ) . تفسير مجمع البيان ج 9\r\n","page_name":" 419 ","page_number":419},
  {"content":"\r\n\r\nيعنى در آن روز مكذّبان در عذاب خواهند بود ، پس واى بر آنها از عذاب آن روز ، سپس در توصيف آنها مىفرمايد : همان كسانى كه در سخنان باطل فرو رفته و با خوضى عجيب سرگرم مجادله در آيات خدا و انكار و استهزاء آن هستند . چون ( لعب ) هر عمليست كه اثر و فايده‌اى نداشته باشد و سخن باطل آنها نيز ، چون نتيجه حق نمىدهد ، و به جز نتايج خيالى و وهمى اثر و فايده‌اى ندارد ، آن را لعب ناميده است .\r\nآنگاه در توصيف روز قيامت مىفرمايد : آن روز ، روزيست كه آنها را با شدّت به جانب آتش پرتاب مىكنند و به آنها خطاب مىرسد ، اين آتش دوزخ مصداق همان آتشى است كه انبياء الهى به شما از وجود آن خبر مىدادند و شما آن آتش و يا آن انبياء را تكذيب مىكرديد و دروغ مىشمرديد .\r\n( 15 )  ( أَ فَسِحْرٌ هذا أَمْ أَنْتُمْ لا تُبْصِرُونَ )  : ( آيا باز هم اين سحر است ؟ و يا شما نمىبينيد ؟ )\r\nمىخواهد با استفهامى انكارى بفرمايد : حالا كه اين آتش همانست كه آن را تكذيب مىكرديد پس آيا باز هم اين خبرى كه قرآن دربارهء آن داد سحر است ؟ البته كه حق است و آن طور كه شما به زبان مىآورديد امرى خرافى و موهوم نيست . همچنانكه مىفرمايد  ( وَ يَوْمَ يُعْرَضُ الَّذِينَ كَفَرُوا عَلَى النَّارِ أَ لَيْسَ هذا بِالْحَقِّ  « 1 » روزى كه كفّار بر آتش عرضه مىشوند از ايشان پرسيده مىشود : آيا اين حق نبود ؟ )\r\n( 16 )  ( اصْلَوْها فَاصْبِرُوا أَوْ لا تَصْبِرُوا سَواءٌ عَلَيْكُمْ إِنَّما تُجْزَوْنَ ما كُنْتُمْ تَعْمَلُونَ )  :\r\n( بچشيد سوزش آن را چه صبر كنيد و چه صبر نكنيد برايتان يكسان است ، بدرستى فقط بدانچه عمل كرده‌ايد جزا داده مىشويد )\r\nدر ادامه به ايشان خطاب مىرسد ، بچشيد عذاب حرارت سوزان را ، چه تحمّل كنيد و چه جزع و فزع كنيد ، فرقى به حالتان نمىكند چون هيچ چيزى نمىتواند عذابتان را رفع نموده ، و يا تخفيف دهد ، زيرا اين عذاب ملازم شماست و عين عمل خودتان است و معقول نيست كه ميان عمل و صاحب عمل ، سلب نسبت شود ، بلكه تا ابد تجسّم عمل\r\n\r\n\r\n","description":"","footnote":"\r\n( 1 ) . سورهء احقاف ، آيه 34 .\r\n","page_name":" 420 ","page_number":420},
  {"content":"\r\n\r\nشما ملازم شما خواهد بود .\r\n( 17 )  ( إِنَّ الْمُتَّقِينَ فِي جَنَّاتٍ وَ نَعِيمٍ )  : ( همانا متقّين در باغهاى بهشت و نعمات هستند )\r\n( 18 )  ( فاكِهِينَ بِما آتاهُمْ رَبُّهُمْ وَ وَقاهُمْ رَبُّهُمْ عَذابَ الْجَحِيمِ )  : ( در حالى كه با يكديگر دربارهء آنچه پروردگارشان به آنها داده گفتگو مىكنند از آن نعمات بهره مىبرند ، و پروردگارشان آنها را از عذاب دوزخ محفوظ نگه داشته )\r\n( 19 )  ( كُلُوا وَ اشْرَبُوا هَنِيئاً بِما كُنْتُمْ تَعْمَلُونَ )  : ( بخوريد و بياشاميد ، گوارايتان باد به جهت آن اعمالى كه انجام مىداديد )\r\n( 20 )  ( مُتَّكِئِينَ عَلى سُرُرٍ مَصْفُوفَةٍ وَ زَوَّجْناهُمْ بِحُورٍ عِينٍ )  : ( در حالى كه ايشان بر كرسيهاى بهم پيوسته ، تكيه داده‌اند و ما آنها را قرين حورالعين قرار داده‌ايم )\r\nمىفرمايد اهل تقوا در قيامت در باغهايى پوشيده از انبوه درختان و در ميان انواع نعمات بسر مىبرند ، در حالى كه از نعماتى كه پروردگارشان به ايشان داده لذّت مىبرند و به آنها گفته مىشود : بخوريد و بنوشيد ، گوارايتان باد ، به جهت آن اعمال صالح و نيكى كه در دنيا به جا آورديد . و اهل بهشت بر تكيه‌گاهها و بالشهايى در كنار هم و بهم پيوسته تكيه زده‌اند و به يكديگر اتّصال دارند و ما آنها را قرين و همنشين زنان فراخ چشم بهشتى نموده‌ايم . و منظور از ( تزويج ) عقد ازدواج نيست چون در اين صورت احتياجى به حرف باء نبود  ( زَوَّجْناهُمْ بِحُورٍ عِينٍ ) *  همچنانكه در جاى ديگر تزويج را بدون حرف باء آورده است  ( زَوَّجْناكَها  « 1 » او را به عقد ازدواج تو در آورديم )\r\n( 21 )  ( وَ الَّذِينَ آمَنُوا وَ اتَّبَعَتْهُمْ ذُرِّيَّتُهُمْ بِإِيمانٍ أَلْحَقْنا بِهِمْ ذُرِّيَّتَهُمْ وَ ما أَلَتْناهُمْ مِنْ عَمَلِهِمْ مِنْ شَيْءٍ كُلُّ امْرِئٍ بِما كَسَبَ رَهِينٌ )  : ( و كسانى كه ايمان آوردند و ذريّه ايشان نيز در امر ايمان از آنها پيروى كردند ، ما ذرّيه آنها را نيز ملحق به ايشان مىكنيم و چيزى از پاداش آنها نمىكاهيم ، چون هر فردى در گرو عمل خود مىباشد )\r\nاين آيه در مقام منّت نهادن بر مؤمنان است و مىفرمايد : كسانى كه ايمان آوردند ، ما ذريّه آنها را كه در ايمان از پدرانشان پيروى كردند به آنها ملحق مىكنيم تا چشمشان به\r\n\r\n\r\n","description":"","footnote":"\r\n( 1 ) . سورهء احزاب ، آيه 37 .\r\n","page_name":" 421 ","page_number":421},
  {"content":"\r\n\r\nوجود آنها روشن شود ( هر چند كه ايمان فرزندانشان به درجهء ايمان پدرانشان نرسد ) و اين لحوق آنها مستلزم كاستن از اجر پدرانشان نيست ، چون كم كردن از پاداش پدران و افزودن آن به پاداش فرزندان ، با مقام امتنان منافات دارد و همچنين هر فردى مرهون عمل خود است . يعنى انسان يك رهن محفوظ و مضبوط در نزد خداى سبحان است ، در مقابل عمل نيك يا بدى كه انجام داده ، تا جزاى آن را كه ثواب يا عقاب است به طور كامل به او بدهد . و اگر از عمل فرد چيزى كم شده يا خدا ثواب بعضى از اعمالش را ندهد ، انسان وثيقه و رهن بعضى از اعمال خود مىشود نه همه اعمالش .\r\n( 22 )  ( وَ أَمْدَدْناهُمْ بِفاكِهَةٍ وَ لَحْمٍ مِمَّا يَشْتَهُونَ )  : ( در آنجا از ميوه و گوشت هر چه را ميل كنند بطور مستمرّ در اختيارشان مىگذاريم )\r\n( 23 )  ( يَتَنازَعُونَ فِيها كَأْساً لا لَغْوٌ فِيها وَ لا تَأْثِيمٌ )  : ( قدح شراب در ميانشان دست به دست مىگردد ، شرابى كه نه لغوى دارد و نه گناهى )\r\n( 24 )  ( وَ يَطُوفُ عَلَيْهِمْ غِلْمانٌ لَهُمْ كَأَنَّهُمْ لُؤْلُؤٌ مَكْنُونٌ )  : ( و غلامان بهشتى كه همچون مرواريد پوشيده و دست نخورده هستند ، پيرامونشان در گردشند )\r\nدر اينجا به ذكر برخى از نعمات و تمتّعات اهل بهشت مىپردازد ، مىفرمايد : ما اهل بهشت را از هر ميوه و گوشتى كه مايل باشند ، بطور مستمر و پىدرپى ، روزى مىدهيم و ايشان كاسه‌هاى شراب را به يكديگر تعارف كرده و دست به دست مىگردانند شرابى كه مانند شراب دنيا نيست ، كه مستى و گناه داشته باشد .\r\nو خدمتگزارانى از غلامان بهشتى پيرامون آنها در گردشند ، غلامانى كه از شدّت زيبايى و حسن و صفا مانند مرواريدى هستند كه از ترس دستبرد اجانب آن را در گنجينه مخفى مىكنند .\r\n( 25 )  ( وَ أَقْبَلَ بَعْضُهُمْ عَلى بَعْضٍ يَتَساءَلُونَ )  : ( و بهشتيان به يكديگر روى آورده و احوال هم را مىپرسند )\r\n( 26 )  ( قالُوا إِنَّا كُنَّا قَبْلُ فِي أَهْلِنا مُشْفِقِينَ )  : ( گويند : ما قبل از اين در دنيا نسبت به خويشاوندانمان دلسوز و خيرخواه بوديم )\r\n\r\n","description":"","footnote":"","page_name":" 422 ","page_number":422},
  {"content":"\r\n\r\n( 27 )  ( فَمَنَّ اللَّهُ عَلَيْنا وَ وَقانا عَذابَ السَّمُومِ )  : ( پس خداى متعال بر ما منّت نهاد و ما را از عذاب درون سوز جهنّم حفظ فرمود )\r\n( 28 )  ( إِنَّا كُنَّا مِنْ قَبْلُ نَدْعُوهُ إِنَّهُ هُوَ الْبَرُّ الرَّحِيمُ )  : ( بدرستى ما قبلا در دنيا همواره خدا را مىخوانديم ، همانا او نيكوكار مهربان است )\r\nيعنى اهل بهشت از احوال يكديگر در دنيا پرسش مىكنند و در جواب مىگويند : ما در دنيا نسبت به خانواده خود و سعادت و نجات آنها از هلاكت اهتمام داشتيم و نسبت به آنها مهربان و دلسوز بوده و از گرفتارى آنها بيمناك بوديم و لذا آنها را به جانب دين حق فرامىخوانديم ، در نتيجه خدا هم بر ما منّت نهاد و ما را داخل در بهشت نموده و از عذاب درون سوز جهنّم حفظ فرمود ، ( منّت ) يعنى انعام كردن با نعمتى پرارزش و منّت اگر با عمل انجام گيرد ، امرى نيك است و اگر با زبان انجام شود در غير خداى تعالى قبيح و ناپسند است .\r\nو اين منّت الهى به علّت اين بود ، كه ما در دنيا همواره او را مىخوانديم و به توحيد و اطاعت او اشتغال داشتيم چون او پروردگارى نيكوكار و مهربان است كه به كسى كه او را بخواند ، نيكى و رحمت مىكند .\r\n( 29 )  ( فَذَكِّرْ فَما أَنْتَ بِنِعْمَةِ رَبِّكَ بِكاهِنٍ وَ لا مَجْنُونٍ )  : ( پس تو به دعوت و تذكّر خود مشغول باش ، چون تو به نعمت پروردگارت كاهن و ديوانه نيستى )\r\n( 30 )  ( أَمْ يَقُولُونَ شاعِرٌ نَتَرَبَّصُ بِهِ رَيْبَ الْمَنُونِ )  : ( و يا مىگويند شاعريست كه انتظار مرگ او را مىكشيم تا از مزاحمت او آسوده شويم )\r\n( 31 )  ( قُلْ تَرَبَّصُوا فَإِنِّي مَعَكُمْ مِنَ الْمُتَرَبِّصِينَ )  : ( بگو انتظار بكشيد ، من هم با شما از منتظرانم )\r\nدر مقام نتيجه‌گيرى مىفرمايد : حال كه آن اخبار حق است ، پس تو به كار تذكّر و دعوت خود بپرداز و بدان كه تو به حق تذكّر مىدهى و انذار مىكنى ، و در سايه نعمت پروردگارت از تلبّس به صفاتى چون ديوانگى و كهانت مصون و محفوظ هستى . در ادامه مىفرمايد : بلكه اين كفّار مىگويند او ( يعنى رسولخدا صلّى اللّه عليه و إله و سلم ) ، شاعر است و ما در\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nانتظار مرگش بسر مىبريم تا از دست او راحت شويم ، در پاسخ ايشان خداوند به رسول اللّه صلّى اللّه عليه و إله و سلم دستور مىدهد كه با تهديد به آنها بفرمايد : منتظر باشيد ، من هم منتظر هستم ، يعنى آينده‌اى هولناك در انتظار شماست كه به نفع من است و هر آينه هلاكت و وقوع عذاب بر شما حتمى است .\r\n( 32 )  ( أَمْ تَأْمُرُهُمْ أَحْلامُهُمْ بِهذا أَمْ هُمْ قَوْمٌ طاغُونَ )  : ( آيا عقلشان به آنها اين گونه امر مىكند ؟ نه بلكه ايشان قومى سركش هستند )\r\n( 33 )  ( أَمْ يَقُولُونَ تَقَوَّلَهُ بَلْ لا يُؤْمِنُونَ )  : ( و يا مىگويند : اين قرآن را به دروغ به خدا نسبت مىدهد ، بلكه اينها ايمان ندارند )\r\n( 34 )  ( فَلْيَأْتُوا بِحَدِيثٍ مِثْلِهِ إِنْ كانُوا صادِقِينَ )  : ( پس اگر راست مىگويند ، خودشان سخنى نظير آن بياورند )\r\nمىفرمايد : بلكه عقلشان به آنها چنين دستورى مىدهد كه منتظر مرگ خود باشند ؟ ! نه عقل آنها نيست كه چنين فرمانى مىدهد ، بلكه انگيزهء آنها در اين سخنان اين است كه اينها گروهى طاغى و سركش هستند . « 1 »\r\nو يا مىگويند اين قرآن را به دروغ به خدا نسبت مىدهد و ساخته و پرداختهء خود اوست نه ، بلكه آنها چون ايمان ندارند ، چنين سخنانى را مىگويند و به قرآن نسبت ناروا مىدهند . سپس در پاسخ آنها مىفرمايد : اگر راست مىگوييد كه اين قرآن ساخته و پرداخته رسولخداست شما هم كه در بشريّت مانند او هستيد ، اگر مىتوانيد سخنى مثل اين قرآن بياوريد و اين كلام در مقام مبارزه طلبى و به عجز آوردن آنهاست .\r\n( 35 )  ( أَمْ خُلِقُوا مِنْ غَيْرِ شَيْءٍ أَمْ هُمُ الْخالِقُونَ )  : ( آيا اينها از چيز ديگرى خلق شده‌اند ؟ و يا اصلا خودشان خالقند ؟ )\r\n( 36 )  ( أَمْ خَلَقُوا السَّماواتِ وَ الْأَرْضَ بَلْ لا يُوقِنُونَ )  : ( آيا آسمانها و زمين را اينها\r\n\r\n\r\n","description":"","footnote":"\r\n( 1 ) . هر آينه بزرگان قريش ملقّب به صاحبان عقول بودند ، چون در گرداندن امور از علم و حكمت استفاده مىكردند ، امّا به جهت طغيانگرى در مورد دين حق بجاى اينكه از عقل خود استفاده كنند فقط عناد و لجبازى مىكردند .\r\n","page_name":" 424 ","page_number":424},
  {"content":"\r\n\r\nآفريده‌اند ، بلكه اينها يقين نمىيابند )\r\n( 37 )  ( أَمْ عِنْدَهُمْ خَزائِنُ رَبِّكَ أَمْ هُمُ الْمُصَيْطِرُونَ )  : ( آيا خزانه‌هاى رحمت پروردگارت نزد آنهاست ؟ بلكه خود را قاهر و مسلّط بر خدا مىدانند )\r\n( 38 )  ( أَمْ لَهُمْ سُلَّمٌ يَسْتَمِعُونَ فِيهِ فَلْيَأْتِ مُسْتَمِعُهُمْ بِسُلْطانٍ مُبِينٍ )  : ( آيا آنها نردبانى دارند كه بوسيلهء آن اخبار غيبى را مىشنوند ؟ پس شنوندهء ايشان دليلى روشن بياورد )\r\n( 39 )  ( أَمْ لَهُ الْبَناتُ وَ لَكُمُ الْبَنُونَ )  : ( و يا از شدّت جهل دختران را به خدا و پسران را به خود نسبت مىدهند ؟ )\r\n( 40 )  ( أَمْ تَسْئَلُهُمْ أَجْراً فَهُمْ مِنْ مَغْرَمٍ مُثْقَلُونَ )  : ( و بلكه تو از ايشان مزدى خواسته‌اى و آنها از شدّت و سنگينى پرداخت آن ، وادار به تكذيب شده‌اند ؟ )\r\n( 41 )  ( أَمْ عِنْدَهُمُ الْغَيْبُ فَهُمْ يَكْتُبُونَ )  : ( و بلكه لوح محفوظ نزد آنهاست و از روى آن مىنويسند )\r\n( 42 )  ( أَمْ يُرِيدُونَ كَيْداً فَالَّذِينَ كَفَرُوا هُمُ الْمَكِيدُونَ )  : ( و يا نقشه‌اى دارند ؟ پس كافران بدانند كه خودشان مورد مكر واقع شده‌اند )\r\n( 43 )  ( أَمْ لَهُمْ إِلهٌ غَيْرُ اللَّهِ سُبْحانَ اللَّهِ عَمَّا يُشْرِكُونَ )  : ( و بلكه معبودى به غير خدا دارند ؟ منزّه است خدا از آنچه به او شرك مىورزند )\r\n( 44 )  ( وَ إِنْ يَرَوْا كِسْفاً مِنَ السَّماءِ ساقِطاً يَقُولُوا سَحابٌ مَرْكُومٌ )  : ( و اگر قطعه‌اى از آسمان را كه نشانهء عذاب است ببينند مىگويند : ابرى متراكم است )\r\nدر مقام احتجاج با كفّار مىفرمايد : آيا اين تكذيب‌كنندگان از چيزى غير آن چيزى كه ساير افراد بشر از آن آفريده شده‌اند ، خلق شده‌اند ؟ و تافتهء جدا بافته هستند و تكليف و امر و نهى متوجّه آنها نيست « 1 » و يا اصولا خودشان خود را آفريده‌اند و مخلوق خداى سبحان نيستند ، تا موظّف به انجام اوامر او باشند ؟\r\n\r\n\r\n","description":"","footnote":"\r\n( 1 ) . اكثر مفسرّان اين آيه را به اين صورت ترجمه كرده‌اند : آيا اين كفّار بدون علّت و پديد آورنده و بدون غرض و هدف خلق شده‌اند و يا خودشان خود را ايجاد كرده‌اند ؟\r\n","page_name":" 425 ","page_number":425},
  {"content":"\r\n\r\nدر ادامه مىفرمايد بلكه اين طور مىپرسيم شايد اينها خالق و ارباب آسمانها و زمين هستند ؟ كه خود را اجلّ از پيروى دستورات خدا مىدانند ؟ نه هيچ كدام از اين موارد صحّت ندارد ، بلكه اشكال اصلى اين است ، كه اينها مردمى عارى از يقين هستند و روحيهء پذيرش و اعتقاد به حق را ندارند .\r\nدر ادامه مىفرمايد : يا نكند اينها مالك خزانه‌هاى رحمت پروردگارت هستند كه به اختيار خود بتوانند در امر نبوّت تصرّف كنند و كس ديگرى را به جاى تو به عنوان نبى و پيامبر برگزينند ؟\r\nو يا نكند كه اينها بر خدا هم قاهر و مسلّط هستند تا جايى كه بتوانند نبوّت و رسالتى را كه خدا روزى تو كرده ، از تو سلب كنند ؟\r\nو يا شايد اينها نزد خود نردبانى دارند كه به آسمان صعود مىكنند و وحى آسمان را مىشنوند ، اگر چنين است بگو آن كسى از ايشان كه ادّعاى شنيدن وحى را مىكند دليل خود را بياورد .\r\nو يا از شدّت بىعقلى مىگويند دختران از آن خداست و پسران از آن اينها ؟\r\nو يا شايد تو در برابر رسالتت مزدى از اينها خواسته‌اى كه اينها براى جبران اين خسارت سنگين به زحمت افتاده‌اند ؟ !\r\nو نكند كه لوح محفوظ نزد آنهاست و آنها از روى آن نسخه‌بردارى كرده و به مردم خبر مىدهند ؟ !\r\nو يا در صدد توطئه و مكر نمودن با پيامبر هستند كه او را متّهم به كهانت و شاعرى و افترا ، مىكنند ؟ پس كافران بدانند كه مكر و توطئه ايشان به خودشان برمىگردد .\r\nو يا شايد معبودى به غير از خدا سراغ دارند كه امر آنها را تدبير مىكند ؟ ! سبحان اللّه ، منزّه است ، خداى متعال از شركى كه به او مىورزند .\r\nخير هيچكدام از اين موارد نيست ، بلكه كفر و تكذيب آنها و عنادشان با حق به جايى رسيده كه اگر قطعه‌اى از آسمان را ببينند كه دارد بر سرشان فرود مىآيد ، مىگويند : نه اين آسمان نيست ابرى غليظ و متراكم است و ابدا نشانهء عذاب نيست . لذا\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nحقيقت مانند خورشيد در برابر صاحبان عقل و ديده بصيرت آشكار است امّا اينها به جهت غوطه‌ورى در جهل و عناد آن را درك نمىكنند .\r\n( و از حجتّهاى فوق الذّكر نتيجه‌گيرى مىشود كه اين كفّار مكذّب فاقد لوازم خلق و ربوبيّت هستند ) .\r\n( 45 )  ( فَذَرْهُمْ حَتَّى يُلاقُوا يَوْمَهُمُ الَّذِي فِيهِ يُصْعَقُونَ )  : ( پس آنها را رها كن تا روز خود را ديدار كنند ، روزى كه در آن هلاك مىشوند )\r\n( 46 )  ( يَوْمَ لا يُغْنِي عَنْهُمْ كَيْدُهُمْ شَيْئاً وَ لا هُمْ يُنْصَرُونَ )  : ( روزى كه نقشهء آنها فايده‌اى به حالشان نخواهد داشت و كسى را ندارند كه ياريشان كند )\r\n( 47 )  ( وَ إِنَّ لِلَّذِينَ ظَلَمُوا عَذاباً دُونَ ذلِكَ وَ لكِنَّ أَكْثَرَهُمْ لا يَعْلَمُونَ )  : ( و همانا براى ستمكاران عذابى نزديكتر و غير از عذاب قيامت هست و ليكن بيشتر ايشان نمىدانند )\r\nيعنى حالا كه اينها با هيچ حجّت و برهانى تسليم حق نمىشوند ، آنها را به حال خود رها كن ، تا روزى را كه در آن هلاك مىشوند ، ملاقات كنند ، كه مراد از آن ، روز نفخهء صور است كه تمام موجودات زنده با شنيدن آن نفخه بيهوش شده و مىميرند و از علائم قيامت است .\r\nروزى كه كيدشان دردى از ايشان دوا نمىكند و هيچ كسى را هم ندارند كه آنها را يارى كند . يعنى نه نقشه خودشان و نه جمعيتشان و نه يارى غير ، هيچكدام نمىتواند عذاب را از آنها دفع كند ، چون در قيامت تمام اسباب ساقط مىشوند و امر در آن روز فقط بدست خداست .\r\nو هر آينه ستمكاران غير از عذاب قيامت ، عذاب قبر و يا برزخ را هم دارند امّا بيشترشان اين مطلب را نمىدانند . اين آيه اشاره دارد كه بعضى از كفّار و مكذّبين به ، حقانيّت اسلام و اين مسألهء عذاب ستمكاران آگاه بوده‌اند ، لكن در عين آگاهى بر كفر خود اصرار مىورزيدند .\r\n( 48 )  ( وَ اصْبِرْ لِحُكْمِ رَبِّكَ فَإِنَّكَ بِأَعْيُنِنا وَ سَبِّحْ بِحَمْدِ رَبِّكَ حِينَ تَقُومُ )  : ( و تو در\r\n\r\n","description":"","footnote":"","page_name":" 427 ","page_number":427},
  {"content":"\r\n\r\nبرابر حكم پروردگارت صبر كن ، كه همانا تو در تحت نظر مايى و پروردگارت را هنگامى كه بر مىخيزى با حمدش تسبيح گوى )\r\n( 49 )  ( وَ مِنَ اللَّيْلِ فَسَبِّحْهُ وَ إِدْبارَ النُّجُومِ )  : ( و تسبيح كن پاره‌اى از شب و هنگام صبح كه ستارگان پنهان مىشوند )\r\nخطاب به رسولخدا صلّى اللّه عليه و إله و سلم مىفرمايد ، در برابر حكم پروردگارت مبنى بر مهلت دادن به كفّار و تحمّل آزار و اذيّت آنها ، در راه خدا صبر كن ، كه هر آينه تو زير نظر ما هستى و هيچ چيز از حالات تو بر ما مخفى نيست و ما از تو غافل نيستيم و يا تو در تحت حفظ و حراست ما هستى . « 1 »\r\nو هنگام برخاستن از خواب يا برخاستن از مجلس و يا هنگام نماز ظهر و . . .\r\nپروردگارت را تسبيح‌گو و او را منزّه بدار ، در حالى كه تسبيح تو مقارن با حمد و ستايش خدا نيز باشد و نيز در بخشى از شب ( يعنى هنگام نماز شب و يا مغرب و عشا ) و هنگامى كه ستارگان ناپديد مىشوند ( يعنى هنگام نماز صبح يا دو ركعت نافلهء پيش از نماز صبح ) خدا را حمد و تسبيح بگو و معناى عبارت اينست كه همواره در صبح و شام مداومت بر تسبيح خداى متعال داشته باش و او را بواسطهء افعال نيكو و جميلش و صفات كريمانه و متعالى او حمد و ستايش نما .\r\n\r\n\r\n","description":"","footnote":"\r\n( 1 ) . طبق نظر تفسير روح المعانى ج 27\r\n","page_name":" 428 ","page_number":428},
  {"content":"\r\n\r\n\r\nسورهء نجم\r\n بِسْمِ اللَّهِ الرَّحْمنِ الرَّحِيمِ \r\nغرض سوره : تذكّر دادن دربارهء اصول سه گانهء دين ، توحيد ، نبوّت ، معاد .\r\n( 1 )   ( وَ النَّجْمِ إِذا هَوى   « 1 » ) : ( قسم به ستارگان هنگامى كه غروب مىكنند )\r\n( 2 )  ( ما ضَلَّ صاحِبُكُمْ وَ ما غَوى )  : ( كه هرگز همنشين و دوست شما ، نه عمدا از صراط حق منحرف شده و نه به خطا )\r\n( 3 )  ( وَ ما يَنْطِقُ عَنِ الْهَوى )  : ( و هرگز از روى هوى و هوس سخن نمىگويد )\r\n( 4 )  ( إِنْ هُوَ إِلَّا وَحْيٌ يُوحى )  : ( آنچه مىگويد جز وحيى كه به وى مىشود ، نيست )\r\n( 5 )  ( عَلَّمَهُ شَدِيدُ الْقُوى )  : ( اسراريست كه جبرئيل شديد القوى به وى آموخته است )\r\n( 6 )  ( ذُو مِرَّةٍ فَاسْتَوى )  : ( كسى كه به خاطر رأى و عقل كاملش به چنين مقامى رسيده )\r\n( 7 )  ( وَ هُوَ بِالْأُفُقِ الْأَعْلى )  : ( و او در بلندترين افق جاى گرفته )\r\n( 8 )  ( ثُمَّ دَنا فَتَدَلَّى )  : ( و در عين بلندى مرتبه‌اش به خدا نزديك و نزديكتر شده )\r\n( 9 )  ( فَكانَ قابَ قَوْسَيْنِ أَوْ أَدْنى )  : ( تا آنجا كه بيش از دو كمان و يا كمتر ، فاصله‌اى\r\n\r\n\r\n","description":"","footnote":"\r\n( 1 ) . در تفسير قمى از ائمه ( عليهم السلام ) نقل شده كه نجم رسولخداست و منظور از   ( إِذا هَوى )   سرازير شدن آنحضرت در مراجعت از معراج است .\r\n","page_name":" 429 ","page_number":429},
  {"content":"\r\n\r\nنماند )\r\n( 10 )  ( فَأَوْحى إِلى عَبْدِهِ ما أَوْحى )  : ( در آنجا بود كه به بنده‌اش وحى كرد آنچه را كه وحى نمود )\r\nمنظور از ( نجم ) احتمالا مطلق اجرام آسمانيست و ( هوى ) به معناى سقوط و افتادن آنها در كرانهء افق براى غروب است .\r\nمىفرمايد قسم به اجرام آسمانى وقتى كه براى غروب سقوط مىكنند كه مصاحب شما محمد صلّى اللّه عليه و إله و سلم از صراط مستقيم خارج نشده و در اعتقاد و رأى و طريقهء خود خطا و انحراف نيافته و هرگز از روى هواى نفس سخن نمىگويد و به رأى خود حرفى نمىزند ، بلكه هرچه در رابطه با دعوت به دين خدا به شما مىگويد ( قرآن ) ، فقط وحيى از جانب خداى متعال است كه اين وحى قرآن را جبرئيل صاحب شدّت و قوّت و يا خداى سبحان به او تعليم نموده است ، همان جبرئيلى كه در راه خدا شدّت به خرج مىدهد و عقلى كامل دارد و يا آن جبرئيلى كه به نوعى از رسولخدا صلّى اللّه عليه و إله و سلم مرور و عبور مىكند كه خودش در هواست ، و جبرئيل به همان صورت اصليش كه بر آن خلق شده ، در آمد ( و اگر فاعل عبارت را رسولخدا بدانيم در اين صورت معنا اين است كه رسولخدا صلّى اللّه عليه و إله و سلم استقامت ورزيد و بر انجام مأموريت خود مستقرّ شد ) در ادامه مىفرمايد جبرئيل و يا رسولخدا صلّى اللّه عليه و إله و سلم در ناحيه شرقى آسمان و يا افق اعلاى آن استقرار يافت . آنگاه جبرئيل به رسولخدا صلّى اللّه عليه و إله و سلم نزديك شد و به دامان او در آويخت تا او را به همراه خود براى عروج در آسمانها ببرد و يا رسول خدا صلّى اللّه عليه و إله و سلم به خداوند تعالى نزديك شد و به قرب خود افزود ، پس آنقدر نزديك شد كه فاصله‌اش در حدود دو قوس كمان ( و ذراع ) و يا كمتر از آن گشت . و آنوقت جبرئيل به نزد بندهء خدا ، محمد صلّى اللّه عليه و إله و سلم وحى برد ، آنچه را كه برد و يا خداى متعال به بنده‌اش محمد صلّى اللّه عليه و إله و سلم وحى كرد آنچه را كه وحى نمود .\r\n( 11 )  ( ما كَذَبَ الْفُؤادُ ما رَأى )  : ( قلب او در آنچه ديد ، صادق بود . )\r\n( 12 )  ( أَ فَتُمارُونَهُ عَلى ما يَرى )  : ( آيا شما مىخواهيد او را در آنچه ديده به شك و ترديد بيفكنيد ؟ )\r\n\r\n","description":"","footnote":"","page_name":" 430 ","page_number":430},
  {"content":"\r\n\r\n( 13 )  ( وَ لَقَدْ رَآهُ نَزْلَةً أُخْرى )  : ( با اينكه او را يك بار ديگر نيز ديده بود )\r\n( 14 )  ( عِنْدَ سِدْرَةِ الْمُنْتَهى )  : ( در كنار سدرة المنتهى )\r\n( 15 )  ( عِنْدَها جَنَّةُ الْمَأْوى )  : ( كه جنّت الماوى نزد آنست )\r\n( 16 )  ( إِذْ يَغْشَى السِّدْرَةَ ما يَغْشى )  : ( و هنگامى ديده بود كه آنچه بر سدرة احاطه داشت آن را پوشانده بود )\r\n( 17 )  ( ما زاغَ الْبَصَرُ وَ ما طَغى )  : ( چشم او نه به كجى گراييده بود و نه در امر ديدن طغيان كرده بود )\r\n( 18 )  ( لَقَدْ رَأى مِنْ آياتِ رَبِّهِ الْكُبْرى )  : ( و هر آينه آياتى از آيات بزرگ پروردگارش را ديد )\r\nمىفرمايد رؤيت قلب رسولخدا صلّى اللّه عليه و إله و سلم در آنچه ديد رؤيتى صادق بود و اينكه رؤيت را به قلب نسبت داده ، به جهت آنست كه مراد از ديدن در اينجا ادراك شهودى و ما فوق حواس ظاهرى است . بعضى مفسّران « 1 » نيز گفته‌اند معناى عبارت اين است كه قلب رسولخدا آنچه را كه چشمش ديده بود تكذيب نكرد و آن را تصديق نمود .\r\nآنگاه با استفهامى توبيخى مىفرمايد : آيا براى اين در جدال خود اصرار مىورزيد كه آن جناب به خلاف آنچه ادعّاى ديدنش را مىكند ، معتقد شود ؟\r\nبا اينكه رسولخدا صلّى اللّه عليه و إله و سلم يك بار ديگر نزد سدرة المنتهى نازل شد و جبرئيل يا آيات الهى را با رؤيت قلبى ديدار كرد ، سدرة المنتهى ، گويا نوعى درخت سدر در مكانى در منتهاى آسمانهاست ، چون مىفرمايد : جنّت المأوى در نزديك آنست و مراد از جنّت المأوى ، محلّ استقرار و مأواى مؤمنان است يعنى همان بهشت قيامت كه قرارگاه دائمى آنهاست ، در ادامه مىفرمايد اين درخت و اين مكان در نزديكى بهشت واقع بود و پيامبر وقتى آن را ديد به سدره احاطه يافت آنچه كه احاطه مىيابد و در اينجا مطلب مبهم است و نفرموده چه چيز به سدرة المنتهى احاطه مىيابد ، آنگاه مىفرمايد : چشم رسولخدا صلّى اللّه عليه و إله و سلم آنچه را ديد به غير صفت حقيقى آن نديد و امرى غير واقعى را هم\r\n\r\n\r\n","description":"","footnote":"\r\n( 1 ) . تفسير روح المعانى ج 27\r\n","page_name":" 431 ","page_number":431},
  {"content":"\r\n\r\nمشاهده نكرد ، هرچه ديد درست و حقيقى بود . ( و مراد از ديدن در اينجا نيز رؤيت قلبى و ادراك است ) .\r\nو سوگند مىخورم كه او بعضى از آيات پروردگارش را مشاهده كرد و با ديدن آنها ، رؤيت پروردگارش تمام شد و ذات حق را با رؤيت قلبى و شهودى ادراك نمود ، امّا مشاهده ذات حق بدون حجاب و بدون وساطت آيت امرى محال است همچنانكه فرمود  ( وَ لا يُحِيطُونَ بِهِ عِلْماً  « 1 » به هيچ وجه بر او احاطهء علمى نمىيابند ) در تفسير الدّر المنثور از بعضى از صحابه نقل شده كه گفتند : يا رسول اللّه آيا پروردگارت را ديده‌اى ؟ فرمود : او را با چشم نديده‌ام بلكه دوبار او را با قلب خود مشاهده كردم .\r\n( 19 )  ( أَ فَرَأَيْتُمُ اللَّاتَ وَ الْعُزَّى )  : ( پس از لات و عزّى به من خبر دهيد )\r\n( 20 )  ( وَ مَناةَ الثَّالِثَةَ الْأُخْرى )  : ( و از سوّمى يعنى منات )\r\n( 21 )  ( أَ لَكُمُ الذَّكَرُ وَ لَهُ الْأُنْثى )  : ( آيا پسران مال شما و دختران براى خدايند ؟ )\r\n( 22 )  ( تِلْكَ إِذاً قِسْمَةٌ ضِيزى )  : ( اين تقسيم چه قسمت ناعادلانه‌ايست )\r\n( 23 )  ( إِنْ هِيَ إِلَّا أَسْماءٌ سَمَّيْتُمُوها أَنْتُمْ وَ آباؤُكُمْ ما أَنْزَلَ اللَّهُ بِها مِنْ سُلْطانٍ إِنْ يَتَّبِعُونَ إِلَّا الظَّنَّ وَ ما تَهْوَى الْأَنْفُسُ وَ لَقَدْ جاءَهُمْ مِنْ رَبِّهِمُ الْهُدى )  : ( اين بتها هيچ حقيقتى ندارند جز نام‌هايى كه شما و پدرانتان آن را از خود جعل كرده‌ايد و خداوند هيچ حجّتى در تأييد آنها نازل نكرده ، اينها به جز ظنّ و گمان و هواهاى نفسانى پيروى نمىكنند ، با اينكه از ناحيهء پروردگارشان هدايت به نزدشان آمده )\r\nمىفرمايد حال كه دعوت پيامبر و سخنان او به حق است پس از لات و عزّى و منات و ساير بتهاى عرب جاهلى به من خبر دهيد ، همان بتهايى كه آنها را دختران خدا مىشماريد ، با اينكه خود شما دختران را نمىپسنديد آيا اين قسمت ناعادلانه و جائرانه نيست كه پسران از آن شما و دختران از آن خدا باشد ؟ اين اصنام و بتهايى كه شما آلههء خود گرفته‌ايد جز اين نيست كه مشتى اسماء بدون مسمىّ هستند كه شما و پدرانتان سنگ و چوب را به اين ، نامها ناميده‌ايد و ماوراى اين اسامى مصاديق و مسمّيات حقيقى\r\n\r\n\r\n","description":"","footnote":"\r\n( 1 ) . سورهء طه آيه 110\r\n","page_name":" 432 ","page_number":432},
  {"content":"\r\n\r\nوجود ندارد و خداى تعالى برهانى بر الوهيّت و ربوبيّت آنها نازل نكرده ، آنگاه خطاب به رسولخدا صلّى اللّه عليه و إله و سلم مىفرمايد : اينها پيروى نمىكنند مگر از پندار و تمايلات نفسانى خود و هيچ برهانى بر عقايد خود ندارند . در حالى كه از ناحيه پروردگارشان ، دعوت حقّه پيامبر يا قرآنى كه به سوى حق هدايت مىكند به سويشان آمد ( ولى به جاى اعتقاد و ايمان به آن ، از آن اعراض كردند . )\r\n( 24 )  ( أَمْ لِلْإِنْسانِ ما تَمَنَّى )  : ( آيا انسان هرچه آرزو كند از آن اوست ؟ )\r\n( 25 )  ( فَلِلَّهِ الْآخِرَةُ وَ الْأُولى )  : ( بلكه ، دنيا و آخرت تنها ملك خداست )\r\nبا استفهامى انكارى مىفرمايد : آيا صرف اينكه انسان آرزويى در سر داشته باشد باعث تمليك آن امر مىشود تا مشركين هم به صرف آرزوى شفاعت ملائكه مالك شفاعت آنها شوند ؟ يعنى مشركين جز اين آرزو هيچ دليلى بر الوهيّت آلههء خود ندارند و با آرزو هم كسى مالك چيزى نمىشود ، چون دنيا و آخرت فقط و فقط از آن خداى سبحان است و او هيچ شريكى در ملك خود ندارد .\r\n( 26 )  ( وَ كَمْ مِنْ مَلَكٍ فِي السَّماواتِ لا تُغْنِي شَفاعَتُهُمْ شَيْئاً إِلَّا مِنْ بَعْدِ أَنْ يَأْذَنَ اللَّهُ لِمَنْ يَشاءُ وَ يَرْضى )  : ( و چه بسيار فرشته در آسمان هستند كه شفاعتشان هيچ دردى را دوا نمىكند ، مگر بعد از اينكه خدا به هر كس كه بخواهد و بپسندد اذن دهد )\r\n( اذن ) اعلام ظاهرى رضايت است كه هم با داشتن رضاى باطنى مىسازد و هم با نبودن آن ، امّا رضايت ، امرى باطنى است كه بدون اذن محقّق نمىشود .\r\nمىفرمايد : چه بسيار ملائكه‌اى در آسمان هستند كه شفاعتشان هيچ اثرى ندارد ، مگر بعد از آنكه خدا به هر يك از ايشان كه بخواهد و راضى باشد اجازهء شفاعت داده باشد .\r\nو يا « 1 » ملائكه شفاعت نمىكنند جز انسانى را كه خدا اذن داده باشد و رضايت بدهد كه ملائكه از او شفاعت كنند و بديهى است كه خداوند به ملائكه اجازهء شفاعت براى كفّار را نمىدهد .\r\n( 27 )  ( إِنَّ الَّذِينَ لا يُؤْمِنُونَ بِالْآخِرَةِ لَيُسَمُّونَ الْمَلائِكَةَ تَسْمِيَةَ الْأُنْثى )  : ( بدرستى\r\n\r\n\r\n","description":"","footnote":"\r\n( 1 ) . مطابق تفسير روح المعانى ج 27\r\n","page_name":" 433 ","page_number":433},
  {"content":"\r\n\r\nكسانى كه ايمانى به آخرت ندارند ، براى ملائكه نام زنان را قرار مىدهند و آنها را مؤنّث مىپندارند )\r\n( 28 )  ( وَ ما لَهُمْ بِهِ مِنْ عِلْمٍ إِنْ يَتَّبِعُونَ إِلَّا الظَّنَّ وَ إِنَّ الظَّنَّ لا يُغْنِي مِنَ الْحَقِّ شَيْئاً )  :\r\n( با اينكه هيچ دليل علمى بر گفتار خود ندارند و جز گمان و خيال را پيروى نمىكنند در حالى كه خيال و گمان هيچ اثرى در تشخيص حق ندارد و جاى علم را نمىگيرد )\r\nاين آيات عقيدهء مشركين در خصوص مؤنّث بودن ملائكه را رد مىكند و اينكه اين توهّم را به مسأله ايمان نداشتن به آخرت نسبت داده ، اشاره‌ايست به شناعت و زشتى اين عمل و اينكه چه عقوبت شديدى در انتظار قائلين به آنست ، يعنى كسى مرتكب آن نمىشود ، مگر آنكه از بيخ و بن اعتقادى به آخرت و عقوبت آن نداشته باشد ، در ادامه مىفرمايد : اينها هيچ دليلى براى گفتار خود مبنى بر انوثيّت ملائكه ندارند و فقط يك توهّم دارند نه يك اعتقاد راجح و اين ظن به هيچ وجه از علم كفايت نمىكند . چون حق يعنى واقعيّت هر چيز كه فقط بوسيله علم ( يعنى اعتقاد مانع از نقيض ) ادراك مىشود و غير علم ، يا ظنّ است ، يا شك و يا وهم و هيچكدام از اينها واقعيّت و حقيقت را نشان نمىدهند و انسان مجاز نيست كه در درك حقايق به آنها اعتماد كند و اينكه در احكام دينى ، ما بر اساس ظنّ عمل مىكنيم به جهت دستوريست كه در اين مورد از ناحيه شارع رسيده ولى در هيچ يك از امور اعتقادى پيروى از ظنّ جايز نيست .\r\nدر مجمع البيان از امام صادق عليه السّلام روايت شده كه فرمود : بدرستى كه محمد صلّى اللّه عليه و إله و سلم در شب معراج از آسمان هفتم نازل شد و وقتى اين سوره نازل گرديد عتبه بن ابى لهب خبردار شد و به نزد پيامبر صلّى اللّه عليه و إله و سلم آمد و زبان گشود و آب دهان بيانداخت و گفت : به سورهء نجم و پروردگار آن كفر مىورزم ، پس رسولخدا صلّى اللّه عليه و إله و سلم فرمود : ( خداوندا سگى از سگهاى خود را بر او مسلط فرما ) . پس عتبه به جانب شام روانه شد و در قسمتى از راه فرود آمد و خداوند ترس و وحشت را بر او مسلّط كرد ، پس به همراهانش گفت : مرا شب در بين خود قرار دهيد ، و چنين كردند ، امّا در همان شب شيرى آمد و او را از ميان مردم ، برگرفت و از هم دريد .\r\n\r\n","description":"","footnote":"","page_name":" 434 ","page_number":434},
  {"content":"\r\n\r\n( 29 )  ( فَأَعْرِضْ عَنْ مَنْ تَوَلَّى عَنْ ذِكْرِنا وَ لَمْ يُرِدْ إِلَّا الْحَياةَ الدُّنْيا )  : ( پس از كسى كه از ياد ما روى مىگرداند و جز زندگى دنيا را نمىطلبد ، اعراض كن )\r\n( 30 )  ( ذلِكَ مَبْلَغُهُمْ مِنَ الْعِلْمِ إِنَّ رَبَّكَ هُوَ أَعْلَمُ بِمَنْ ضَلَّ عَنْ سَبِيلِهِ وَ هُوَ أَعْلَمُ بِمَنِ اهْتَدى )  : ( اين نهايت دريافت علمى آنهاست ، همانا پروردگارت بهتر مىداند كه چه كسى از راه او گمراه شده و چه كسى هدايت يافته است . )\r\nيعنى حالا كه مشركين فقط از ظن و گمان و هواى نفسشان پيروى مىكنند ، تو هم از اينها كه از ذكر ما رويگردان شده‌اند و تنها همّ و غمّشان زندگى دنياست و بهرهء علمى آنها هم فقط منحصر به مسائل مادّى دنيويست ، اعراض كن ، چون اينها گمراهند و خدا خودش بهتر مىداند كه چه كسانى با انتخاب دنيا به عنوان منتهى و مقصد و مبلغ اهتمام خود ، گمراه شده‌اند و چه كسانى به سوى حقايق مبدأ و معاد راه يافته‌اند و هدايت شده‌اند .\r\nو مراد از ( ذكر ) در اين آيه ( قرآن ) يا ( ياد خدا ) ست .\r\n( 31 )  ( وَ لِلَّهِ ما فِي السَّماواتِ وَ ما فِي الْأَرْضِ لِيَجْزِيَ الَّذِينَ أَساؤُا بِما عَمِلُوا وَ يَجْزِيَ الَّذِينَ أَحْسَنُوا بِالْحُسْنَى )  : ( و هرچه در آسمانها و زمين است از آن خداست ، تا خدا آنهايى را كه با اعمال خود بدى كردند و آنهايى را كه با اعمال نيك خود نيكى نمودند ، جزا بدهد )\r\nيعنى البتّه كه پروردگار تو به حال دو گروه هدايت يافته و گمراه آگاه است چون او مالك همهء چيزهائيست كه در آسمان و زمين است و لذا مالك مسلّط و مدبّر امور اين دو طائفه نيز هست ، پس تو از گروه گمراه اعراض كن و امر آنها را به خدا واگذار نما ، تا خدا آنها را مطابق اعمالشان جزا دهد ، يعنى معصيت كاران را كيفر دهد و مطيعان را به پاداشى نيكو جزا دهد « 1 » .\r\n( 32 )  ( الَّذِينَ يَجْتَنِبُونَ كَبائِرَ الْإِثْمِ وَ الْفَواحِشَ إِلَّا اللَّمَمَ إِنَّ رَبَّكَ واسِعُ الْمَغْفِرَةِ هُوَ أَعْلَمُ بِكُمْ إِذْ أَنْشَأَكُمْ مِنَ الْأَرْضِ وَ إِذْ أَنْتُمْ أَجِنَّةٌ فِي بُطُونِ أُمَّهاتِكُمْ فَلا تُزَكُّوا أَنْفُسَكُمْ \r\n\r\n\r\n","description":"","footnote":"\r\n( 1 ) .  ( هَلْ جَزاءُ الْإِحْسانِ إِلَّا الْإِحْسانُ  ، آيا پاداش نيكى به جز نيكى است ) سورهء الرحمن ، آيه 60 .\r\n","page_name":" 435 ","page_number":435},
  {"content":"\r\n\r\n هُوَ أَعْلَمُ بِمَنِ اتَّقى )  : ( و كسانى كه از گناهان كبيره و فواحش پروا كرده‌اند ، و به جز گناهان كوچك مرتكب نشده‌اند ، پروردگار تو آمرزش وسيع دارد ، او به وضع شما آگاهست چه آن زمان كه شما را از زمين پديد آورد و چه آن زمانى كه در شكم مادرانتان جنين بوديد ، بيهوده خويشتن را نستاييد ، چون او بهتر مىداند كه چه كسى با تقواست )\r\n( كبائر اثم ) گناهان كبيره است يعنى هر گناهى كه مرتكبش را مستحقّ دوزخ مىكند . و ( فواحش ) گناهانى است كه خيلى شنيع و قبيح باشد ( مانند زنا و لواط ) ولى بعيد نيست در اين آيه فواحش و كبائر يكى باشند و ( لمم ) گناهان كوچك و يا بزرگى هستند كه گاه گاه عارض مىشوند و به صورت عادت و ملكه در نيامده‌اند و بعضى « 1 » آن را به معناى گناه صغيره دانسته‌اند .\r\nمىفرمايد افراد محسنى كه در آيه قبلى گفتيم جزاى نيك دارند ، كسانى هستند كه از گناهان كبيره و فواحش دورى و اجتناب مىورزند و در عين حال ممكن است گاهى مرتكب آن بشوند ، امّا زود پشيمان شده و متذكّر مىگردند . همانا خدا واسع المغفرت است و با اين جمله آنها را به آمرزش خدا اميدوار مىسازد و به توبه تشويق و ترغيب مىكند ، در ادامه مىفرمايد : خداوند نسبت به همه اوضاع شما از آغاز خلقت كه شما را به حالات گوناگون متحّول كرد تا سرانجامتان كه به سوى او باز مىگرديد ، آگاهى دارد ، پس ديگر خود را به پاكى نستاييد و ادّعاى پاكدامنى و تقوا نكنيد ، چون او بهتر مىداند كه چه كسى پاك و با تقواست .\r\n( 33 )  ( أَ فَرَأَيْتَ الَّذِي تَوَلَّى )  : ( آيا آن كس را كه از انفاق روى گردان شد ، ديدى ؟ )\r\n( 34 )  ( وَ أَعْطى قَلِيلًا وَ أَكْدى )  : ( مختصرى انفاق كرد و سپس ترك انفاق نمود )\r\n( 35 )  ( أَ عِنْدَهُ عِلْمُ الْغَيْبِ فَهُوَ يَرى )  : ( آيا او علم غيب دارد و مىداند ؟ )\r\n( 36 )  ( أَمْ لَمْ يُنَبَّأْ بِما فِي صُحُفِ مُوسى )  : ( و يا از آن سفارشات كه در تورات درباره اعطاء حق شده ، خبر ندارد ؟ )\r\n( 37 )  ( وَ إِبْراهِيمَ الَّذِي وَفَّى )  : ( و يا از صحف ابراهيمى كه حق عبوديّت را به حدّ تمام\r\n\r\n\r\n","description":"","footnote":"\r\n( 1 ) . تفسير روح المعانى ج 27\r\n","page_name":" 436 ","page_number":436},
  {"content":"\r\n\r\nادا كرد بىخبر است ؟ )\r\n( 38 )  ( أَلَّا تَزِرُ وازِرَةٌ وِزْرَ أُخْرى )  : ( و نمىداند كه هيچ حاملى بار گناه ديگرى را به دوش نمىكشد ؟ )\r\n( 39 )  ( وَ أَنْ لَيْسَ لِلْإِنْسانِ إِلَّا ما سَعى )  : ( و اينكه انسان به جز كار و تلاش خودش سرمايه‌اى ندارد ؟ « 1 » )\r\n( 40 )  ( وَ أَنَّ سَعْيَهُ سَوْفَ يُرى )  : ( و اينكه او به زودى نتيجهء سعى خود را مىبيند ؟ )\r\n( 41 )  ( ثُمَّ يُجْزاهُ الْجَزاءَ الْأَوْفى )  : ( و سپس جزاى او به طور كامل و به بهترين وجه داده مىشود )\r\n( 42 )  ( وَ أَنَّ إِلى رَبِّكَ الْمُنْتَهى )  : ( و اينكه سرانجام و نهايت به سوى پروردگار توست ؟ )\r\nاين آيات در خصوص عثمان نازل شد كه مشغول انفاق اموال خود بود ، عبد اللّه بن سعد بن ابى سرح برادر رضاعيش به او گفت : اينطور كه تو انفاق مىكنى ، مالى برايت نمىماند ، عثمان گفت : من گناهان و خطايايى دارم و مىخواهم با انفاق مالم ، رضايت خدا را به دست آورم و او مرا مورد عفو خود قرار دهد . عبد اللّه گفت : تو اين مادّه شتر خود و بارش را به من بده ، من همه گناهانت را به گردن مىگيرم و عثمان هم همين كار را كرد و چند نفر را شاهد اين معامله گرفت ! و از آن پس دست از انفاق كشيد ، امّا بعد از آنكه اين آيات نازل شد ، مجددا دست به اعمال خير و انفاق زد . « 2 »\r\nمعناى آيات واضح است ، مىفرمايد به من خبر ده ، از آن كسى كه از انفاق اعراض كرد و مال اندكى بخشيد و سپس دست كشيد ، آيا او علم غيب دارد كه اگر انفاق كند ، اموالش تمام مىشود و مبتلا به فقر مىگردد ، آيا در تورات و صحف ابراهيم كه حق عبوديّت را به تمام و كمال ادا كرد نخوانده ، و نمىداند كه در آنجا هم آمده كه هيچ گنه كارى نمىتواند بار گناه غير خود را بدوش بكشد ؟ و لذا هيچ كس به گناه ديگرى\r\n\r\n\r\n","description":"","footnote":"\r\n( 1 ) . سعى در آيه شريفه بموجب تفاسير ، سعى در امور اخرويست نه سعى دنيائى ( مصحح ) .\r\n( 2 ) . مطابق تفسير كشّاف زمخشرى .\r\n","page_name":" 437 ","page_number":437},
  {"content":"\r\n\r\nعقوبت و مؤاخذه نمىشود ؟\r\nو اينكه انسان هيچ چيزى را به ملكيّت حقيقى ، مالك نيست و هيچ اثرى از آن عايد او نمىشود ، مگر آن عملى كه انجام داده و جدّ و جهدى كه در زندگى نموده ، امّا آنچه ديگران كرده‌اند ، اثر خير يا شرّ آن عايد انسان نمىگردد .\r\nلذا همه چيزهايى كه انسان خود را مالك آن مىبيند فقط در همين زندگى دنيا و دار فريب همراه او هستند امّا وقتى كه به خانه آخرت و دار جاودانگى و خلود منتقل مىشود ، او را ترك مىكنند و از او جدا مىشوند ، مگر عمل فرد كه همواره ملازم اوست و هرگز به طبع خود از انسان جدا نمىشود ( مگر بوسيلهء شفاعت يا استغفار مؤمنين و يا اعمال باقيات صالحات و سنّتهاى حسنه‌اى كه انسان از خود بجاى مىگذارد ، كه البته اين موارد نيز همه اثر اعمال خود آدمى است ) .\r\nدر ادامهء بحث مىفرمايد : آيا نمىداند كه هر فردى نتيجهء اعمالش را در قيامت به زودى ملاحظه مىكند و انسان بوسيله همان عملش به طور تمام و كمال جزا داده مىشود ؟ همچنانكه فرمود :   ( فَمَنْ يَعْمَلْ مِثْقالَ ذَرَّةٍ خَيْراً يَرَهُ وَ مَنْ يَعْمَلْ مِثْقالَ ذَرَّةٍ شَرًّا يَرَهُ   « 1 » هر كس اندكى عمل خير بجا آورد آن را مىبيند و هر كس به سنگينى يك دانه خردل ، مرتكب بدى شده باشد آن را مىبيند )\r\nو آيا نمىداند كه مطلق انتهاء به سوى پروردگار توست و آنچه در عالم وجود ، موجودند در هستى و آثار هستى به خداى سبحان منتهى مىشوند و تدبير همه آنها بدست خداست ، پس همهء آنها از حيث آغاز خلقت و از حيث معاد و نهايت خلقت به خداى متعال منتهى مىشوند . همچنانكه فرمود   ( إِنَّ إِلَيْنا إِيابَهُمْ ثُمَّ إِنَّ عَلَيْنا حِسابَهُمْ   « 2 » همانا بازگشت ايشان بسوى ماست و سپس محاسبه آنها بر عهدهء ماست )\r\n( 43 )  ( وَ أَنَّهُ هُوَ أَضْحَكَ وَ أَبْكى )  : ( و اينكه خداست كه مىخنداند و مىگرياند )\r\n( 44 )  ( وَ أَنَّهُ هُوَ أَماتَ وَ أَحْيا )  : ( و اينكه اوست كه مىميراند و زنده مىكند )\r\n\r\n\r\n","description":"","footnote":"\r\n( 1 ) . سورهء زلزال ، آيه 8 - 6 .\r\n( 2 ) . سورهء غاشيه ، آيه 26 - 25 .\r\n","page_name":" 438 ","page_number":438},
  {"content":"\r\n\r\nدر اين آيات به موارد منتهى شدن خلقت و تدبير به خداى سبحان اشاره شده است و مىفهماند كه ربوبيّت منحصر در خداى تعاليست .\r\nمىفرمايد : خداى تعالى تنها كسى است كه خنده را در شخص خندان و گريه را در شخص گريان ايجاد كرده و كسى در اين امر شريك خدا نيست و اين امر منافات ندارد با اينكه ما خنده و گريه را به خود انسانها نسبت دهيم ، چون نسبت هر كارى به انسان به خاطر اين است كه قائم به اوست ، ولى نسبت دادن امور به خداى تعالى به خاطر اين است كه خدا آن را ايجاد كرده و ميان اين دو نسبت فرق بسيارى وجود دارد و سببيّت انسان براى افعال خودش در طول سببيّت خداى سبحان قرار دارد .\r\nدر ادامه مسأله اماته و احياء را نيز منحصر در خداى سبحان مىشمارد ، اگر چه كه در اين دو امر اسباب ديگرى نيز واسطه مىشوند ولى همه آنها در طول سببيّت خداوند قرار دارند .\r\n( 45 )  ( وَ أَنَّهُ خَلَقَ الزَّوْجَيْنِ الذَّكَرَ وَ الْأُنْثى )  : ( و اينكه اوست كه جفت نر و ماده را آفريده )\r\n( 46 )  ( مِنْ نُطْفَةٍ إِذا تُمْنى )  : ( از نطفه‌اى كه ريخته مىشود )\r\n( 47 )  ( وَ أَنَّ عَلَيْهِ النَّشْأَةَ الْأُخْرى )  : ( و اينكه بر خداست كه آخرت را پديد آورد ) در اين آيات به مسأله ابتدا و انتهاى خلقت اشاره مىكند و نمونه‌اى از تدابير خداوند را برشمارد . مىفرمايد : خداست كه جفت نر و مادّه را ايجاد كرده و آفرينش آنها را از نطفه‌اى قرار داده كه در رحم ريخته مىشود . و هموست كه بر خود واجب نموده كه آخرت و خلقت دوم را ايجاد كند و اين امر قضاى حتمى الهى است .\r\n( 48 )  ( وَ أَنَّهُ هُوَ أَغْنى وَ أَقْنى )  : ( و اينكه اوست كه با اموال منقول و غير منقول بندگانش را بىنياز مىكند )\r\n( 49 )  ( وَ أَنَّهُ هُوَ رَبُّ الشِّعْرى )  : ( و اوست كه پروردگار ستاره شعرى است ) ( قنيه ) يعنى اموال ماندنى و غير منقول مانند خانه و باغ و حيوان . . . و ذكر آن بعد از غناء از قبيل ذكر خاص بعد از عامست .\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nمىفرمايد : خداست كه بندگانش را از انواع اموال منقول و غير منقول بىنياز مىكند و او پروردگار ستارهء شعراى يمانى است ، كه اين ستاره از ستارگان ثابت و پر نوريست كه در شرق آسمان مىدرخشد و سنگينى آن بيست برابر خورشيد است و نور آن پنجاه برابر خورشيد مىباشد و دورى آن از زمين يك ميليون برابر فاصلهء خورشيد است و ظاهرا دو قبيلهء خزاعه و حمير اين ستاره را مىپرستيدند و آن را آلهه و ربّ خود مىدانستند . « 1 »\r\n( 50 )  ( وَ أَنَّهُ أَهْلَكَ عاداً الْأُولى )  : ( و اينكه او نسل پيشين عاد را هلاك كرد )\r\n( 51 )  ( وَ ثَمُودَ فَما أَبْقى )  : ( و ثمود را كه حتّى يك نفر از آنها را باقى نگذاشت )\r\n( 52 )  ( وَ قَوْمَ نُوحٍ مِنْ قَبْلُ إِنَّهُمْ كانُوا هُمْ أَظْلَمَ وَ أَطْغى )  : ( و قوم نوح را كه قبل از آنان و ستمكارتر و ياغىتر از آنها بودند )\r\n( 53 )  ( وَ الْمُؤْتَفِكَةَ أَهْوى )  : ( و شهرهاى قوم لوط را كه زير و رو ساخت و آنها را سقوط داد )\r\n( 54 )  ( فَغَشَّاها ما غَشَّى )  : ( و از هر سو آنها را احاطه كرد )\r\nدر اين آيات به ماجراى هلاكت عاد قوم هود عليه السّلام و ثمود قوم صالح عليه السّلام و قوم نوح عليه السّلام و قوم لوط عليه السّلام مىپردازد كه خداوند آنها را هلاك كرد و عذاب را به ايشان محيط نمود و در مورد قوم لوط بايد گفت كه آنها همانطور كه روش فطرت را زير و رو و واژگونه كردند خداوند هم سرزمينشان را واژگونه و زير و رو نمود .\r\n( 55 )  ( فَبِأَيِّ آلاءِ رَبِّكَ تَتَمارى )  : ( پس ديگر در كداميك از نعمتهاى پروردگارت مىتوانى ترديد كنى ؟ )\r\n( 56 )  ( هذا نَذِيرٌ مِنَ النُّذُرِ الْأُولى )  : ( اين پيامبر ، بيم‌رسانى از سنخ بيم‌رسانان گذشته است )\r\n( 57 )  ( أَزِفَتِ الْآزِفَةُ )  : ( قيامت نزديك شد )\r\n( 58 )  ( لَيْسَ لَها مِنْ دُونِ اللَّهِ كاشِفَةٌ )  : ( و براى آن به غير از خدا پرده‌بردارى نيست\r\n\r\n\r\n","description":"","footnote":"\r\n( 1 ) . از جمله اين افراد ابو كبشه يكى از اجداد مادرى رسولخدا صلّى اللّه عليه و إله و سلم بوده .\r\n","page_name":" 440 ","page_number":440},
  {"content":"\r\n\r\n( 59 )  ( أَ فَمِنْ هذَا الْحَدِيثِ تَعْجَبُونَ )  : ( آيا از اين مطالب تعجّب مىكنيد ؟ )\r\n( 60 )  ( وَ تَضْحَكُونَ وَ لا تَبْكُونَ )  : ( و مىخنديد و گريه نمىكنيد ؟ )\r\n( 61 )  ( وَ أَنْتُمْ سامِدُونَ )  : ( و همچنانكه سرگرم بازى خود هستيد ؟ )\r\n( 62 )  ( فَاسْجُدُوا لِلَّهِ وَ اعْبُدُوا )  : ( پس براى خدا سجده كنيد و به عبادت بپردازيد ) يعنى حالا كه خداى متعال اين نظام بديع را پديد آورده و اين عالم را ايجاد و تدبير نموده و همه امور بدست اوست ، پس ديگر به كداميك از نعمتهاى پروردگارت ترديد مىكنى ؟ ! و استفهام اين جمله استفهامى انكاريست كه احتمالا خطاب به همان شخصى است كه از انفاق اعراض كرد و شايد هم خطاب به پيامبر صلّى اللّه عليه و إله و سلم باشد امّا در واقع مخاطب سايرين باشند ( چنان كه به در مىگويند كه ديوار گوش كند )\r\nدر ادامه مىفرمايد اين قرآن و يا اين رسول انذار كننده‌اى از قبيل انذاركنندگان سابق است . و امر نو ظهور و بىسابقه‌اى نيست ، قيامت نزديك شد ، « 1 » روزى كه غير از خدا كسى نيست كه گرفتارى آن روز را بردارد و شدايد و هراسهاى آن را دفع كند .\r\nآيا از اين گفتار ما تعجب مىكنيد و آن را انكار مىنماييد ، با اين وصف هنوز مىخنديد و استهزاء مىكنيد و از بابت آيندهء خود بيمناك نيستيد و از كوتاهيهايى كه در جوار خداى متعال نموديد « 2 » و خود را مستحقّ عذاب و شقاوت قرار داده‌ايد ، نمىگرييد ؟ ! بلكه بايد سجده كنيد و فقط او را بپرستيد تا او عذاب را از شما بر طرف كند ، و سنّت گذشتگان را در خصوص مجازات و هلاكت دربارهء شما عملى نسازد .\r\n\r\n\r\n","description":"","footnote":"\r\n( 1 ) . همچنانكه در سورهء مومن ، آيه 18 نيز قيامت را با همين نام مىخواند .\r\n ( وَ أَنْذِرْهُمْ يَوْمَ الْآزِفَةِ  آنها را روزى نزديك برسان )\r\n( 2 ) . در تفسير الدّر المنثور نقل شده كه وقتى اين آيه نازل شد ، ديگر كسى رسولخدا صلّى اللّه عليه و إله و سلم را خندان نديد ، تا وقتى كه از دنيا رحلت فرمود .\r\n","page_name":" 441 ","page_number":441},
  {"content":"\r\n\r\n\r\nسوره قمر\r\n بِسْمِ اللَّهِ الرَّحْمنِ الرَّحِيمِ \r\nغرض سوره : انذار و ترساندن منكران ، بيان عاقبت مكذّبان و ذكر بشارت عظيم براى اهل تقوا .\r\n( 1 )   ( اقْتَرَبَتِ السَّاعَةُ وَ انْشَقَّ الْقَمَرُ )   : ( قيامت بسيار نزديك شد و ماه دو نيم گشت )\r\n( 2 )  ( وَ إِنْ يَرَوْا آيَةً يُعْرِضُوا وَ يَقُولُوا سِحْرٌ مُسْتَمِرٌّ )  : ( ولى آنها هر آيتى را ببينند اعراض مىكنند و مىگويند سحرى پى در پى و مداوم است )\r\n( 3 )  ( وَ كَذَّبُوا وَ اتَّبَعُوا أَهْواءَهُمْ وَ كُلُّ أَمْرٍ مُسْتَقِرٌّ )  : ( و تكذيب كردند و از تمايلاتشان پيروى نمودند ، و هر امرى در جاى خود مستقر خواهد شد )\r\n( 4 )  ( وَ لَقَدْ جاءَهُمْ مِنَ الْأَنْباءِ ما فِيهِ مُزْدَجَرٌ )  : ( و به تحقيق از اخبارى كه آنها را هشدار و بيم مىداد برايشان آمده بود )\r\n( 5 )  ( حِكْمَةٌ بالِغَةٌ فَما تُغْنِ النُّذُرُ )  : ( اين قرآن حكمت‌هاى رساى الهى است ، امّا اين هشدارها سودى نداشت )\r\nمىفرمايد قيامت براى هر دو گروه مؤمن و كافر بسيار نزديك شد و ماه به دو نيم گشت ، در اين آيه به معجزهء شقّ القمر اشاره شده كه خداوند به دست رسولخدا صلّى اللّه عليه و إله و سلم قبل از هجرت ، به دنبال پيشنهاد مشركين آن را جارى نمود . « 1 » امّا اين مشركين حتّى با\r\n\r\n\r\n","description":"","footnote":"\r\n( 1 ) . در اين آيه اشارتى وجود دارد كه شق القمر را از لوازم و نشانه‌هاى نزديك شدن قيامت است .\r\n","page_name":" 442 ","page_number":442},
  {"content":"\r\n\r\nديدن چنين معجزه‌اى به جاى آنكه ايمان بياورند ، به سبب روحيهء سركش و مستكبرشان گفتند : اين هم جادويى پشت سر هم و پى در پى است و اصولا هر معجزه‌اى كه ببينند همين عكس العمل را نشان مىدهند . و رسولخدا صلّى اللّه عليه و إله و سلم و آيات او را تكذيب مىكنند و بدون هيچ علمى از تمايلات نفسانى خود پيروى مىنمايند ، امّا همه امور در محل و مجراى صحيح خود قرار خواهد گرفت ، يعنى به زودى حق و باطل از هم جدا شده و مصاديق آن بارز و آشكار خواهد شد . و به تحقيق از هلاكت امّتهاى سابقه يا از قيامت براى آنها اخبارى پند دهنده و عبرت آموز ، آمده است كه مىبايست بواسطه آنها انذار مىشدند و دست از تكذيب برمىداشتند . و اين قرآن ، يا آنچه بسوى آن دعوت مىكند ، حكمتى كامل و بالغ است امّا اين مشركان آن را تكذيب كردند ، در نتيجه از اين انذارها بهره‌مند نشدند و منذرين سودى به حالشان نداشتند . لذا آيات و معجزات تنها براى افراد مؤمن مفيد و سودبخش است اما كافرانى كه قلبهايشان منكر و معاند است از آنها بهره‌اى نمىبرند .\r\n( 6 )  ( فَتَوَلَّ عَنْهُمْ يَوْمَ يَدْعُ الدَّاعِ إِلى شَيْءٍ نُكُرٍ )  : ( پس از آنها روى بگردان ، كه ايشان منتظر روزى هستند كه داعيان ، مردم را به سوى چيزى ناگوار و ناشناخته فرامىخوانند )\r\n( 7 )  ( خُشَّعاً أَبْصارُهُمْ يَخْرُجُونَ مِنَ الْأَجْداثِ كَأَنَّهُمْ جَرادٌ مُنْتَشِرٌ )  : ( در حالى كه از شدت شرم و خشوع ديدگان خود را پايين انداخته و از گورها بيرون مىآيند و همچون ملخهاى پخش شده به هر سو مىدوند )\r\n( 8 )  ( مُهْطِعِينَ إِلَى الدَّاعِ يَقُولُ الْكافِرُونَ هذا يَوْمٌ عَسِرٌ )  : ( در حالى كه به سرعت به سوى دعوت كننده مىشتابند ، در آن روز كافران مىگويند ، اين روزى بسيار سخت است )\r\nخطاب به رسولخدا صلّى اللّه عليه و إله و سلم مىفرمايد : حال كه آيات و معجزات و حكمتهاى بالغه سودى به حال افراد مكذّب پيرو هواى نفس ندارد ، پس تو در دعوت ايشان خود را به تعب نيفكن و از آنها روى بگردان ، چون اينها در دنيا كه عاقبتشان هلاكت است و در آخرت هم ، در آن روزى كه دعوت كنندهء حق مردم را به سوى چيزى ناشناخته و دشوار\r\n\r\n","description":"","footnote":"","page_name":" 443 ","page_number":443},
  {"content":"\r\n\r\nو غير قابل تصوّر دعوت مىكند ، تا ميان آنها داورى شود و پاداش يا كيفر ببينند ، حال و روزشان چنين است كه با ديدگانى فرو افكنده از فرط شرم و ذلّت از قبرها بيرون مىآيند ، و مانند ملخهايى در جهات مختلف پراكنده و پخش مىشوند . و با سرعت بسوى صاحب دعوت مىدوند ، تا دعوتش را اجابت كنند و كافران مىگويند : امروز روزى بس دشوار و سخت است . مراد از ( داعى ) احتمالا خداى متعال است چون در جاى ديگر مىفرمايد :  ( يَوْمَ يَدْعُوكُمْ فَتَسْتَجِيبُونَ بِحَمْدِهِ  « 1 » روزى كه خدا شما را دعوت مىكند و شما او را با حمد و ستايش اجابت مىكنيد )\r\n( 9 )  ( كَذَّبَتْ قَبْلَهُمْ قَوْمُ نُوحٍ فَكَذَّبُوا عَبْدَنا وَ قالُوا مَجْنُونٌ وَ ازْدُجِرَ )  : ( قبل از اينها هم قوم نوح به تكذيب پرداختند و بندهء ما نوح را تكذيب كردند و گفتند : او جن‌زده شده و آسيب و مضرّت ديده است )\r\n( 10 )  ( فَدَعا رَبَّهُ أَنِّي مَغْلُوبٌ فَانْتَصِرْ )  : ( پس او پروردگارش را خواند و عرضه داشت : پروردگارا من مغلوب و شكست خورده‌ام پس مرا يارى كن )\r\n( 11 )  ( فَفَتَحْنا أَبْوابَ السَّماءِ بِماءٍ مُنْهَمِرٍ )  : ( در نتيجه ما درهاى آسمان را به بارانى سيل آسا بگشوديم )\r\n( 12 )  ( وَ فَجَّرْنَا الْأَرْضَ عُيُوناً فَالْتَقَى الْماءُ عَلى أَمْرٍ قَدْ قُدِرَ )  : ( و چشمه‌هاى زمين را بشكافتيم ، و اين دو آب آسمان و زمين به منظور اجراى فرمانى رانده شده ، با يكديگر پيوستند )\r\n( 13 )  ( وَ حَمَلْناهُ عَلى ذاتِ أَلْواحٍ وَ دُسُرٍ )  : ( و ما نوح را بر مركبى كه از تخته و ميخ بود سوار كرديم )\r\n( 14 )  ( تَجْرِي بِأَعْيُنِنا جَزاءً لِمَنْ كانَ كُفِرَ )  : ( كه آن كشتى زير نظر ما به حركت آمد و بقيه به جزاى يك عمر كفر خود ، غرق شدند )\r\n( 15 )  ( وَ لَقَدْ تَرَكْناها آيَةً فَهَلْ مِنْ مُدَّكِرٍ )  : ( و به تحقيق ما آن كشتى را حفظ كرده و باقى گذاشتيم تا آيتى باشد ، پس آيا عبرت گيرنده‌اى هست ؟ )\r\n\r\n\r\n","description":"","footnote":"\r\n( 1 ) . سورهء اسراء آيه 52\r\n","page_name":" 444 ","page_number":444},
  {"content":"\r\n\r\n( 16 )  ( فَكَيْفَ كانَ عَذابِي وَ نُذُرِ )  : ( پس عذاب و انذار من چگونه بود ؟ )\r\nمىفرمايد قبل از اين قوم مشرك هم قوم نوح پيامبران را تكذيب كردند ، پس بندهء ما نوح را نسبت به دروغ دادند و گفتند : او در اثر جن‌زدگى ، آسيب ديده و اين سخنان را مىگويد ، پس او هم به تنگ آمد و دست به دعا برداشت و گفت : پروردگارا من از ظلم و قهر و زورگويى اينها مغلوب شده‌ام ، پس تو از ايشان انتقام بگير و مرا يارى كن و اين كلام در حكم نفرين آن قوم بود .\r\nو خداوند هم درهاى آسمان را با آبى سيل آسا گشود ، يعنى در اجابت دعاى نوح بارانى شديد و سيل آسا باريدن گرفت و خداوند زمين را هم شكافت تا چشمه‌هاى آن فوران نمايد و از تمام شكافهاى زمين آب جوشيدن گرفت و در نتيجه آب آسمان و زمين بهم متصّل شدند و در محقّق نمودن امرى كه مقدّر شده بود ، دست به دست هم دادند ، يعنى اسباب وقوع طوفان عالمگير و هلاكت كافران را فراهم كردند .\r\nدر ادامه مىفرمايد : ما نوح را بر كشتى كه از تخته و ميخ ساخته شده بود سوار كرديم و آن كشتى زير نظر ما و تحت مراقبت ما به حركت در آمد . و اين كشتى در عين اينكه سبب نجات مؤمنان بود كيفر كسانى كه كفر ورزيدند نيز بود و جزائى بود در برابر يك عمر كفر ورزى آنها ، و در نتيجهء طوفان احدى از كفّار بر روى زمين باقى نماند .\r\nهمچنانكه نوح در دعاى خود عرض كرد  ( رَبِّ لا تَذَرْ عَلَى الْأَرْضِ مِنَ الْكافِرِينَ دَيَّاراً  « 1 » پروردگارا ! احدى از كافران را در روى زمين باقى مگذار )\r\nدر ادامه مىفرمايد : سوگند مىخورم كه ما آن كشتى را حفظ كرديم و نگه داشتيم « 2 » تا آيتى باشد براى قرون آتى ، تا مردم از آن عبرت بگيرند و بفهمند كه دعوت الهى حق است و عذاب او شديد و مهلك است ، ولى آيا عبرت گيرنده‌اى هست كه اين مطالب و معانى را متذكّر شود و از آنها پند بگيرد ؟ البته بعضى مفسّران ضمير در ( تركناها ) را به قصهء نوح بازگردانده‌اند و آيه را چنين معنا كرده‌اند : كه ما اين قصه را باقى گذاشتيم تا\r\n\r\n\r\n","description":"","footnote":"\r\n( 1 ) . سوره نوح آيه 26\r\n( 2 ) . گفته شده كه بقاياى كشتى نوح در كوه آرارات كشف شده است .\r\n","page_name":" 445 ","page_number":445},
  {"content":"\r\n\r\nخاطره نوح باعث عبرت مردم شود . « 1 »\r\nو در آخر با استفهامى هراس انگيز ، به منظور بيم يافتن و انذار مردم و مسجّل كردن صدق انذار و شدّت عذاب الهى مىفرمايد : پس عذاب من و انذارهاى من چگونه بود ؟\r\nيعنى شما مكذّبان اين امّت نيز عبرت بگيريد و از عذاب الهى بيمناك باشيد ، چون آنها هم به سبب خطا و تكذيبشان مستحقّ هلاكت شدند . همچنانكه فرمود  ( مِمَّا خَطِيئاتِهِمْ أُغْرِقُوا فَأُدْخِلُوا ناراً  « 2 » به سبب گناهانشان غرق شده و داخل آتش جهنم شدند )\r\n( 17 )  ( وَ لَقَدْ يَسَّرْنَا الْقُرْآنَ لِلذِّكْرِ فَهَلْ مِنْ مُدَّكِرٍ )  : ( و به تحقيق ما قرآن را براى تذكّر يافتن مردم آسان كرده‌ايم ، پس آيا كسى هست كه متذكّر شود ؟ )\r\nيعنى ما مقاصد بلند و حقايق عاليّه قرآن را كه ما فوق عقول و فهوم عادى است در مرحلهء القاء با عباراتى آسان آورديم ، تا فهم عامهء مردم آن را درك كند ، و به اين وسيله مردم متذكّر شوند و خداى تعالى و شئون او را به ياد آورند ، پس آيا پندگيرنده و متذكّرى هست كه بوسيله قرآن متذكّر شود و به خدا ايمان آورده و به دين حق كه قرآن به سوى آن دعوت مىكند متديّن شود ؟ و اين كلام ، دعوت عمومى به تذكّر يافتن بوسيله قرآن مىباشد .\r\n( 18 )  ( كَذَّبَتْ عادٌ فَكَيْفَ كانَ عَذابِي وَ نُذُرِ )  : ( قوم عاد پيامبر خود را تكذيب كرد ، پس عذاب و انذار من چگونه بود ؟ )\r\n( 19 )  ( إِنَّا أَرْسَلْنا عَلَيْهِمْ رِيحاً صَرْصَراً فِي يَوْمِ نَحْسٍ مُسْتَمِرٍّ )  : ( همانا ما بادى سخت طوفانى را در روزى نحس پى در پى بر آنان گسيل داشتيم )\r\n( 20 )  ( تَنْزِعُ النَّاسَ كَأَنَّهُمْ أَعْجازُ نَخْلٍ مُنْقَعِرٍ )  : ( بادى كه مردم را مانند نخلى كه از ريشه در آيد از زمين بركند )\r\n( 21 )  ( فَكَيْفَ كانَ عَذابِي وَ نُذُرِ )  : ( پس بنگريد كه عذاب و انذار من چگونه بود ؟ )\r\n( 22 )  ( وَ لَقَدْ يَسَّرْنَا الْقُرْآنَ لِلذِّكْرِ فَهَلْ مِنْ مُدَّكِرٍ )  : ( و به تحقيق ما قرآن را براى\r\n\r\n\r\n","description":"","footnote":"\r\n( 1 ) . تفسير مجمع البيان ج 9\r\n( 2 ) . سوره نوح آيه 25\r\n","page_name":" 446 ","page_number":446},
  {"content":"\r\n\r\nتذكّر آسان كرده‌ايم ، آيا كسى هست كه متذكّر شود ؟ )\r\nدر اين آيات به مسأله هلاكت قوم عاد مىپردازد كه پيامبرشان حضرت هود عليه السّلام و ساير انبياء را تكذيب كردند و آنگاه در مقام هول‌انگيزى و بيان كيفيت عذاب مىفرمايد : عذاب و انذار من چگونه بود ؟ و سپس به توضيح آن عذاب مىپردازد و مىفرمايد : ما بادى سخت و تند را در روزى شوم كه نحوست آن نسبت به ايشان مستمرّ و هميشگى بود ، بسوى آنها فرستاديم و علت استمرار نحوست آن روز براى ايشان اين بود كه ديگر بعد از آن ، اميد خير و نجاتى براى آنها نبود . و در توصيف عملكرد آن باد مىفرمايد : آن باد قوم عاد را كه مردمى قوى هيكل بودند درست مانند تنه‌هاى درخت خرما كه ريشه كن شده باشند از زمين برمىكند و مجددا براى ايجاد هول و هراس و انذار مىفرمايد : پس عذاب و انذار من چگونه بود ؟ و در آخر مىفرمايد : ما قرآن را براى تذكّر مردم آسان كرده‌ايم ، پس آيا كسى هست كه متذكّر شود ؟\r\n( 23 )  ( كَذَّبَتْ ثَمُودُ بِالنُّذُرِ )  : ( ثمود هم پيامبران را تكذيب كردند )\r\n( 24 )  ( فَقالُوا أَ بَشَراً مِنَّا واحِداً نَتَّبِعُهُ إِنَّا إِذاً لَفِي ضَلالٍ وَ سُعُرٍ )  : ( گفتند : آيا از يك بشر كه از خود ماست ، پيروى كنيم ؟ در اين صورت خيلى گمراه و ديوانه‌ايم )\r\n( 25 )  ( أَ أُلْقِيَ الذِّكْرُ عَلَيْهِ مِنْ بَيْنِنا بَلْ هُوَ كَذَّابٌ أَشِرٌ )  : ( آيا از بين همهء ما ذكر بر او نازل شده ؟ بلكه او دروغگويى جاه‌طلب است )\r\n( 26 )  ( سَيَعْلَمُونَ غَداً مَنِ الْكَذَّابُ الْأَشِرُ )  : ( به زودى خواهند فهميد كه دروغ‌پرداز و جاه‌طلب كيست ؟ )\r\n( 27 )  ( إِنَّا مُرْسِلُوا النَّاقَةِ فِتْنَةً لَهُمْ فَارْتَقِبْهُمْ وَ اصْطَبِرْ )  : ( ما مادّه شتر را براى آزمايش آنها مىفرستيم ، پس صبر كن و منتظر باش )\r\n( 28 )  ( وَ نَبِّئْهُمْ أَنَّ الْماءَ قِسْمَةٌ بَيْنَهُمْ كُلُّ شِرْبٍ مُحْتَضَرٌ )  : ( و به آنها خبر بده كه آب محل بين ايشان و شتر تقسيم مىشود ، هر روز صاحب قسمت حاضر شود )\r\n( 29 )  ( فَنادَوْا صاحِبَهُمْ فَتَعاطى فَعَقَرَ )  : ( مردم داوطلب كشتن شتر را صدا زدند و او متصدّى كشتن آن شد )\r\n\r\n","description":"","footnote":"","page_name":" 447 ","page_number":447},
  {"content":"\r\n\r\n( 30 )  ( فَكَيْفَ كانَ عَذابِي وَ نُذُرِ )  : ( پس ببين كه عذاب و انذار من چگونه بود )\r\n( 31 )  ( إِنَّا أَرْسَلْنا عَلَيْهِمْ صَيْحَةً واحِدَةً فَكانُوا كَهَشِيمِ الْمُحْتَظِرِ )  : ( همانا ما فقط يك صيحه بر آنان فرستاديم پس همگى چون هيزم انباشته شدند )\r\n( 32 )  ( وَ لَقَدْ يَسَّرْنَا الْقُرْآنَ لِلذِّكْرِ فَهَلْ مِنْ مُدَّكِرٍ )  : ( و به تحقيق ما اين قرآن را براى تذكّر ، آسان نموديم ، پس آيا تذكّر يابنده‌اى هست ؟ )\r\nدر اين آيات به ماجراى قوم ثمود مىپردازد ، مىفرمايد : قوم ثمود انذار پيامبرشان صالح عليه السّلام و يا همهء منذران و انبياء را تكذيب كردند - چون رسالت همهء انبياء واحد است و تكذيب يك پيامبر در حكم تكذيب همهء انبياست - و گفتند : آيا ما از بشرى از نوع خود ما كه يك نفر است و نيرو و جمعيّتى هم ندارد ، پيروى كنيم ؟ اگر ما اين كار را بكنيم ، خيلى بيچاره هستيم و به ضلالتى عجيب و جنونى غريب دچار شده‌ايم . و آيا از ميان همهء ما وحى تنها بر او نازل شده و او به اين امتياز تخصيص يافته ( در حالى كه اگر وحى بر يك بشر جايز باشد ، هر آينه بايد بر همهء ما هم نازل شود ) ، نه چنين نيست ، بلكه او فردى دروغ‌پرداز و پر افاده است كه مىخواهد بر ما تكبّر كند .\r\nآن وقت خداى متعال خطاب به صالح عليه السّلام مىفرمايد : اينها به زودى وقتى كه عذاب بر ايشان نازل شود ، خواهند فهميد كه دروغگو و جاه‌طلب آنها هستند يا تو ؟ ! چون ما مىخواهيم به طريقهء اعجاز و به عنوان امتحان ايشان ، مادّه شترى را كه درخواست كرده‌اند ، بفرستيم ، پس تو ايشان را در حال انتظار نگه دار و بر آزار و اذيّت آنها صبر و خويشتندارى كن و به ايشان خبر ده كه بعد از آنكه ما ناقه را فرستاديم ، آب بين آنها و بين ناقه تقسيم شده است و هر يك بايد از سهم خودش بهره بگيرد و در موقع مناسب بر سر آب حاضر شود . پس مردم همان شخصى را كه ناقه را كشت صدا زدند و او دست به كار شد و ناقه را پى كرد و كشت . پس بنگر كه عذاب و انذار من چگونه بود ؟ ما به جهت همين عمل و كفران ايشان ، فقط يك صيحه آسمانى بر آنها فرو فرستاديم و همگى مانند چوب خشك روى هم ريختند و هر آينه ما قرآن را براى تذكّر مردم ، آسان و قابل فهم كرديم ، پس آيا پندگيرنده‌اى هست ؟\r\n\r\n","description":"","footnote":"","page_name":" 448 ","page_number":448},
  {"content":"\r\n\r\n( 33 )  ( كَذَّبَتْ قَوْمُ لُوطٍ بِالنُّذُرِ )  : ( قوم لوط نيز انذار را تكذيب كردند )\r\n( 34 )  ( إِنَّا أَرْسَلْنا عَلَيْهِمْ حاصِباً إِلَّا آلَ لُوطٍ نَجَّيْناهُمْ بِسَحَرٍ )  : ( و بدرستى ما بادى سنگ آور بر آنها فرستاديم و بجز خاندان لوط كه آنها را در سحر نجات داديم همه را هلاك كرديم )\r\n( 35 )  ( نِعْمَةً مِنْ عِنْدِنا كَذلِكَ نَجْزِي مَنْ شَكَرَ )  : ( نجات آنها نعمتى از ناحيه ما بود تا همه بدانند كه ما بندگان شكرگزار را اينچنين جزا مىدهيم )\r\n( 36 )  ( وَ لَقَدْ أَنْذَرَهُمْ بَطْشَتَنا فَتَمارَوْا بِالنُّذُرِ )  : ( با اينكه لوط آنها را از عذاب ما انذار كرده بود ، ولى در جدال خود اصرار مىورزيدند )\r\n( 37 )  ( وَ لَقَدْ راوَدُوهُ عَنْ ضَيْفِهِ فَطَمَسْنا أَعْيُنَهُمْ فَذُوقُوا عَذابِي وَ نُذُرِ )  : ( و نسبت به ميهمانان او قصد سوء كردند ، ما چشمانشان را كور كرديم و گفتيم : بچشيد عذاب و انذار مرا )\r\n( 38 )  ( وَ لَقَدْ صَبَّحَهُمْ بُكْرَةً عَذابٌ مُسْتَقِرٌّ )  : ( سرانجام صبحگاهان عذابى برقرار بر آنها نازل شد )\r\n( 39 )  ( فَذُوقُوا عَذابِي وَ نُذُرِ )  : ( و گفتيم بچشيد عذاب و انذار مرا )\r\n( 40 )  ( وَ لَقَدْ يَسَّرْنَا الْقُرْآنَ لِلذِّكْرِ فَهَلْ مِنْ مُدَّكِرٍ )  : ( و ما قرآن را براى تذكّر آسان كرده‌ايم ، پس آيا كسى هست كه متذكّر شود ؟ )\r\nدر اين آيات به ماجراى قوم لوط مىپردازد كه چگونه انبياء را تكذيب كردند و در شرح عذاب آنها مىفرمايد : ما بادى سنگ آور بر آنها فرستاديم و ليكن لوط و خانواده‌اش را در هنگام سحر از مهلكه نجات داديم و نجات ايشان نعمتى از ناحيه ما بود ، چون آنها نسبت به ما شاكر بودند و جزاى شاكران در نزد ما ، نجات است .\r\nو به تحقيق لوط قومش را انذار نمود و آنها را از شدّت عمل ما زنهار داد ، ولى آنها با او و انذارش مجادله كردند و با نهايت بىشرمى نسبت به ميهمانان لوط كه ملائكه الهى بودند ، قصد سوء نمودند و از او خواستند تا آنها را تسليم ايشان كند ، امّا ما ديدگان آنها را محو كرديم ، همانطور كه آنها طريقه فطرت را محو و نابود كرده بودند و عذاب ما\r\n\r\n","description":"","footnote":"","page_name":" 449 ","page_number":449},
  {"content":"\r\n\r\nآنها را در بر گرفت و به ايشان گفتيم : بچشيد عذاب و انذار مرا . و در هنگام صبحگاه عذاب الهى بر آنها واقع شد و از ايشان دست بر نداشت تا هلاكشان نمود . پس بنگريد كه عذاب و انذار من چگونه بود ؟ و به تحقيق ما قرآن را براى عبرت مردم آسان كرده‌ايم ، پس آيا عبرت‌گيرنده‌اى هست ؟\r\n( 41 )  ( وَ لَقَدْ جاءَ آلَ فِرْعَوْنَ النُّذُرُ )  : ( و به تحقيق به نزد آل فرعون نيز بيم‌رسان آمد )\r\n( 42 )  ( كَذَّبُوا بِآياتِنا كُلِّها فَأَخَذْناهُمْ أَخْذَ عَزِيزٍ مُقْتَدِرٍ )  : ( امّا همه آيات ما را تكذيب كردند پس ما آنها را گرفتيم همچون شخصى قدرتمند و توانا )\r\nمىفرمايد آل فرعون نيز انذار شدند ، امّا پيامبران را تكذيب كردند و همه آيات آشكار و معجزات ما را انكار نمودند ، ما هم آنها را گرفتيم و مؤاخذه كرديم ، گرفتن سلطانى عزيز كه مغلوب نمىشود و مقتدرى كه قدرت مطلقه دارد .\r\n( 43 )  ( أَ كُفَّارُكُمْ خَيْرٌ مِنْ أُولئِكُمْ أَمْ لَكُمْ بَراءَةٌ فِي الزُّبُرِ )  : ( آيا كفّار شما بهتر از آن كفّارند ؟ و يا براى شما برائتى در كتب آسمانى آمده ؟ )\r\n( 44 )  ( أَمْ يَقُولُونَ نَحْنُ جَمِيعٌ مُنْتَصِرٌ )  : ( و يا مىگويند : چون در كفر خود اتّحاد داريم ، از هر كس بخواهد عذابمان كند انتقام مىگيريم )\r\n( 45 )  ( سَيُهْزَمُ الْجَمْعُ وَ يُوَلُّونَ الدُّبُرَ )  : ( ولى اين جمع متحدّ به زودى در جنگى شكست مىخورند و پا به فرار مىگذارند )\r\nظاهرا خطاب به قوم رسولخدا صلّى اللّه عليه و إله و سلم مىفرمايد آيا كفّار شما از حيث بهره دنيوى يا سجاياى اخلاقى بهتر از كفّار امّتهاى گذشته هستند كه بواسطهء آن دچار عذاب نشوند ؟\r\nو يا شايد در كتب آسمانى از ناحيهء خدا سندى نوشته شده كه آنها ايمن از عذاب و بازخواست هستند ؟ كه چنين كفر مىورزند و هر جرمى را مرتكب مىشوند .\r\nو شايد اين كفّار مىگويند ما مردمى مجتمع و متحّد بر كفر هستيم و از هر كسى كه بخواهد به ما صدمه‌اى وارد آورد ، انتقام مىگيريم و يا يكديگر را يارى مىكنيم و شكست نمىخوريم ؟ و در واقع مىخواهد بفرمايد : شايد اينها از جمعيّت و قوّت خود به\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nشگفت آمده‌اند و خود را هلاك‌ناپذير مىشمارند ؟ همين جمعيّتى كه به آن مىبالند به زودى شكست خورده و عقبگرد مىكنند و پا به فرار مىگذارند ، يعنى در اين آيه شكست كفّار در جنگى كه خودشان به راه مىاندازند ، پيشگويى شده و اين پيشگويى در جنگ بدر واقع شد .\r\n( 46 )  ( بَلِ السَّاعَةُ مَوْعِدُهُمْ وَ السَّاعَةُ أَدْهى وَ أَمَرُّ )  : ( بلكه قيامت موعدشان است ، و قيامت بلائى بس عظيم‌تر و تلختر است )\r\n( 47 )  ( إِنَّ الْمُجْرِمِينَ فِي ضَلالٍ وَ سُعُرٍ )  : ( همانا گنه كاران در گمراهى و در آتش افروخته قرار دارند )\r\n( 48 )  ( يَوْمَ يُسْحَبُونَ فِي النَّارِ عَلى وُجُوهِهِمْ ذُوقُوا مَسَّ سَقَرَ )  : ( روزى كه به سوى آتش بر رويشان كشيده مىشوند و به آنها گفته مىشود بچشيد حرارت دوزخ را )\r\nدر آيه آنها را به عذاب اخروى تهديد مىكند كه به زودى در قيامت بلايى عظيمتر و تلخ‌تر از شكست دنيوى بر سرشان خواهد آمد .\r\nدر تعليل آيهء سابق مىفرمايد علّت اينكه عذاب دنيوى آنها عظيمتر و سختتر است اين است كه اينها مجرمند و مجرمان از نظر جايگاه و موطن سعادت ، در ضلالتند و آن را نمىيابند و در عوض ، در آتشى شعله‌ور قرار دارند .\r\nاين جريان در روزى صورت مىگيرد كه با صورت در آتش كشيده مىشوند و آنوقت به آنها گفته مىشود : بچشيد آنچه را كه جهنّم با حرارت و عذابش به شما مىدهد .\r\n( 49 )  ( إِنَّا كُلَّ شَيْءٍ خَلَقْناهُ بِقَدَرٍ )  : ( ما هر چيزى را با اندازه‌گيرى قبلى آفريديم )\r\n( 50 )  ( وَ ما أَمْرُنا إِلَّا واحِدَةٌ كَلَمْحٍ بِالْبَصَرِ )  : ( و امر ما تنها يكى است ، آن هم به سرعت چشم گرداندن است )\r\nيعنى ما هر چيزى را با مصاحبت ( قدر ) و توأم با اندازه‌گيرى خلق كرديم .\r\n( قدر ) هر چيز عبارتست از مقدار و حدّى كه از آن تجاوز نمىكند ، نه از جهت زيادى و نه كمى و نه از هيچ جهت ديگر و در اين آيه در تعليل آيهء سابق مىفرمايد :\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nاينكه ما كيفر مجرمين را در قيامت آتش سوزان قرار داده‌ايم ، به علّت اينست كه ما هر چيزى را به قدر آفريده‌ايم و من جمله انسان را به گونه‌اى خلق كرده‌ايم و قدر آنها را به اين ترتيب مقدّر كرده‌ايم كه ايشان را با دعوت انبياء بسوى عبادت خود فرابخوانيم ، كه سعادت دنيا و كمال سعادت آخرتشان در آنست ، و هر كس كه اين دعوت را رد كند و مرتكب جرم شود در ضلالت و آتش قرار گيرد . پس از كمال تدبير الهى ، پاداش دادن نيكوكار و عقوبت كردن گناهكار است . ( و اين نوع تعليل مصادرهء به مطلوب نيست ، چون افعال خدا مانند افعال ما نيست كه تابع قواعد كلى و ضوابط عمومى باشد كه از وجود خارجى انتزاع مىشود ، بلكه افعال خدا عين وجود خارجى است و اصول و ضوابط كلى عقلى از فعل او اخذ مىگردد . نه اينكه آن ضوابط حاكم بر فعل خدا و جلوتر از آن باشد . بنابراين هر تعليلى كه در كلام خداى متعال دربارهء فعلى از افعال او صورت مىگيرد يا از راه غايت و نتيجهء عايد به مردم است ، يا از طريق يكى از اسماء و صفات خداى متعال و يا از طريق فعلى از افعال خدا كه از فعل مورد نظر عمومىتر و كلّىتر است ، به عبارت ديگر علّتى كه قرآن افعال خدا را با آن تعليل مىكند علّت در مقام اثبات است ، نه در مقام ثبوت ) .\r\nدر ادامه مىفرمايد : امر ما واحد است و تكرار نمىخواهد درست مانند يك نظر كردن ، به اين معنا كه وقتى خدا تحقّق و هستى چيزى را اراده كند ، هست شدن آن احتياجى به تكرار امر ندارد ، بلكه به مجرد القاء كلمه ( كن ) متعلّق آن بوجود مىآيد .\r\nآن هم به فوريّت و بدون درنگ بطوريكه احتياجى به زمان و مكان و حركت ندارد چون همه آنها بوسيله همان امر موجود شده‌اند .\r\nو اين آيه اگر چه فى نفسه حقيقتى عمومى است امّا در خصوص سياق كه مربوط به تهديد كفّار به عذاب است ، بايد آن را چنين معنا كرد : كه براى قيام قيامت ، يك امر خدا كفايت مىكند و به محض اينكه خداى تعالى اراده كند ، همه خلائق مبعوث مىشوند و قيامت واقع مىگردد .\r\n( 51 )  ( وَ لَقَدْ أَهْلَكْنا أَشْياعَكُمْ فَهَلْ مِنْ مُدَّكِرٍ )  : ( و به تحقيق ما امثال شما را هلاك\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nكرديم ، باز هم كسى نيست كه متذكّر شود ؟ )\r\n( 52 )  ( وَ كُلُّ شَيْءٍ فَعَلُوهُ فِي الزُّبُرِ )  : ( و هر چيزى كه انجام داده‌اند در نامه‌ها ضبط شده است )\r\n( 53 )  ( وَ كُلُّ صَغِيرٍ وَ كَبِيرٍ مُسْتَطَرٌ )  : ( و هر كوچك و بزرگى در آن نوشته شده )\r\nدر مقام تعليل عذاب كفّار فعلى مىفرمايد : ما امثال و هم مسلكان شما از امّتهاى گذشته را كه انذار شدند نيز هلاك كرديم و به عذاب دنيوى مبتلا نموديم و به زودى عذاب آخرت را نيز خواهند ديد ، چون همه اعمال كوچك و بزرگشان نوشته شده و در نامه‌هاى محفوظ نزد ما ضبط گرديده ، به زودى بر طبق آن نوشته‌ها ( يعنى نامهء اعمال ) به حساب آنها مىرسيم و مطابق آنچه كرده‌اند جزايشان مىدهيم .\r\n( 54 )  ( إِنَّ الْمُتَّقِينَ فِي جَنَّاتٍ وَ نَهَرٍ )  : ( همانا اهل تقوا در بهشتها و چشمه‌سارهايند )\r\n( 55 )  ( فِي مَقْعَدِ صِدْقٍ عِنْدَ مَلِيكٍ مُقْتَدِرٍ )  : ( در جايگاهى نيكو و تخلّف‌ناپذير ، در جوار مالكى قدرتمند )\r\nاين آيات در مقام بشارت به اهل تقواست ، مىفرمايد : پرهيزگاران در بهشتى عظيم الشأن و وصف‌ناپذير و در چشمه‌سارها و يا در وسعت و فراخى هستند و در جايگاه و مجلسى واقعند كه متناسب با صدق عمل و ايمانشان است و در نعمتى بدون نقمت و سرورى بدون غم و بقايى بدون فنا قرار دارند ، و يا اين وعده‌هاى آنها صدق و تخلّف‌ناپذير است و آنها در جوار مالكى صاحب قدرت و عظيم كه همان خداى سبحان است مىباشند .\r\n\r\n","description":"","footnote":"","page_name":" 453 ","page_number":453},
  {"content":"\r\n\r\n\r\nسوره الرّحمن\r\n بِسْمِ اللَّهِ الرَّحْمنِ الرَّحِيمِ \r\nغرض سوره : بيان خلقت آسمانها و زمين ، و نظام نافع حاكم بر جن و انس ، تقسيم كردن عالم به دو بخش دنيا و آخرت ، بيان اينكه هر چه در عالم موجود است از نعمات خداى تعالى است .\r\n( 1 )   ( الرَّحْمنُ )   : ( آن بخشنده ) .\r\n( 2 )  ( عَلَّمَ الْقُرْآنَ )  : ( كه قرآن را تعليم كرد ) .\r\n( 3 )  ( خَلَقَ الْإِنْسانَ )  : ( انسان را بيافريد ) .\r\n( 4 )  ( عَلَّمَهُ الْبَيانَ )  : ( و به او بيان آموخت ) .\r\n( الرّحمن ) صيغهء مبالغه از مادّهء رحمت است و به معناى رحمت به وسيله بذل نعمت مىباشد ، به همين جهت اين سوره كه نعمات عمومى را بيان نموده و در مقام امتنان از بابت اعطاء اين نعمات است با نام ( الرّحمن ) ناميده شده و آغاز شده است .\r\nدر ادامه مىفرمايد  ( عَلَّمَ الْقُرْآنَ )  اين جمله آغاز شمارش نعم الهى است و چون قرآن عظيمترين نعمت الهى است ، آن را مقدّم بر ساير نعمات نمود و تعليم آن را حتّى از خلقت جن و انس كه قرآن براى تعليم نازل شده ، جلوتر ذكر كرده .\r\nسپس به خلقت انسان مىپردازد و اين به جهت اهميتّى است كه انسان نسبت به ساير مخلوقات دارد و خداوند طريق كمال و سعادت را براى آفرينش او ترسيم كرده و نحوهء\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nوجود او از همه مخلوقات عجيب‌تر است ، در ادامه مىفرمايد : به او بيان آموخت ، ( بيان ) در اين آيه به معناى پرده بردارى از هر چيز است ، يعنى كلامى كه از ما فى الضمير پرده بر مىدارد و تعليم اين بيان از بزرگترين عنايات الهى نسبت به انسانهاست و كلام ، خود از عجيب‌ترين و بزرگترين نعمات پروردگار است و بدون كلام بيان نخواهد بود ، و معناى اينكه خداوند به بشر بيان را آموخته ، اين نيست كه خداوند لغات را براى بشر وضع كرده و توسط انبياء به آنها تعليم داده باشد ، بلكه خدا انسان و فطرت او را به گونه‌اى آفريده كه او به صورت اجتماعى زندگى كند و مجبور به وضع لغات شود و او را به اين معنا رهنمون شده كه الفاظ را نشانه معانى قرار دهد و تفهيم و تفاهم ميان انسانها بوجود بيايد و به دنبال آن اشكال مخصوصى از خط را علامت الفاظ قرار دهد ، پس خط نيز مكمل غرض كلام است و همانطور كه كلام معنا را مجسّم مىساخت ، خط نيز كلام را ممثّل مىسازد .\r\nمفسرّين در اين آيه اقوال متفاوتى دارند ، مثلا بعضى « 1 » ( تعليم بيان ) را به معناى تعليم اسماء به آدم ( ع ) دانسته‌اند و بعضى « 2 » ديگر انسان را به پيامبر اكرم صلّى اللّه عليه و إله و سلم و بيان را به قرآن كريم تفسير كرده‌اند .\r\n( 5 )  ( الشَّمْسُ وَ الْقَمَرُ بِحُسْبانٍ )  : ( خورشيد و ماه به نظم و حساب او در حركتند ) .\r\n( 6 )  ( وَ النَّجْمُ وَ الشَّجَرُ يَسْجُدانِ )  : ( و نباتات بىساقه و با ساقه برايش سجده مىكنند ) .\r\nمىفرمايد خورشيد و ماه با حساب و تقديرى از جانب خداى رحمان در حركتند و در مسير خود به نحوى جريان دارند كه خداوند مقدّر فرموده .\r\n( نجم ) يعنى گياه بىساقه و ( شجر ) يعنى درخت .\r\nدر ادامه مىفرمايد : گياه و درخت براى او سجده مىكنند ، يعنى به نحو تكوينى براى خالق خود خضوع دارند و به امر او از زمين سر بر مىآورند و به امر او رشد مىكنند و در چهار چوبى نشو و نما مىيابند كه خدا برايشان مقدّر كرده و نباتات ريشه خود را براى\r\n\r\n\r\n","description":"","footnote":"\r\n( 1 ) . تفسير مجمع البيان جلد 9 .\r\n( 2 ) . تفسير روح المعانى جلد 27 .\r\n","page_name":" 455 ","page_number":455},
  {"content":"\r\n\r\nجذب مواد غذايى عنصرى و تغذيه از آن در درون زمين مىدوانند و همين امر سجده آنهاست براى خالقشان و با سقوط در زمين اظهار حاجت به همان مبداء ايجاد خود مىكنند و شايد هم سجده همان انقياد و اطاعت از امر الهى باشد .\r\n( 7 )  ( وَ السَّماءَ رَفَعَها وَ وَضَعَ الْمِيزانَ )  : ( و آسمان را برافراشت و ميزان را نهاد ) .\r\n( 8 )  ( أَلَّا تَطْغَوْا فِي الْمِيزانِ )  : ( تا شما هم در سنجش خيانت نكنيد ) .\r\n( 9 )  ( وَ أَقِيمُوا الْوَزْنَ بِالْقِسْطِ وَ لا تُخْسِرُوا الْمِيزانَ )  : ( و وزن را با رعايت عدالت برقرار نموده و در سنجش كم مگذاريد ) .\r\nمىفرمايد آسمان را از اساس ، بلند و رفيع آفريد ، آن را نسبت به زمين برافراشته قرار داد ، و ميزان را نهاد ، ميزان يعنى وسيلهء سنجش و از ظاهر آن بر مىآيد كه منظور از آن هر چيزى است كه به وسيلهء آن حق از باطل تشخيص داده مىشود ، چون شأن رسول اين است كه از ناحيهء پروردگار چنين ميزانى بياورد ، البته بعضى « 1 » نيز ميزان را به معناى عدالت و يا ترازوى معمولى دانسته‌اند ، امّا معناى مورد نظر ما عمومىتر و وسيعتر است ، سپس از حكم كلى وضع ميزان حكم جزئى عدم طغيان در سنجش با ترازوى معمولى را نتيجه مىگيرد و مىفرمايد : لازمهء اينكه ما با وضع ميزان حق و عدل را در بين شما تقدير كرديم ، اين است شما در سنجش اشياء خود رعايت درستى سنجش را بكنيد و در سنجش وزن خيانت ننماييد ، بلكه وزن را با رعايت عدالت برقرار كرده و در سنجش اوزان كم مگذاريد ، تا حركت حيات در اجتماع متعادل بماند و خريدار متضرّر نشود و اين روش درست‌تر و اقوم است .\r\n( 10 )  ( وَ الْأَرْضَ وَضَعَها لِلْأَنامِ )  : ( و زمين را براى مردم قرار داد ) .\r\n( 11 )  ( فِيها فاكِهَةٌ وَ النَّخْلُ ذاتُ الْأَكْمامِ )  : ( در آن ميوه‌ها و نخل داراى غلاف هست ) .\r\n( 12 )  ( وَ الْحَبُّ ذُو الْعَصْفِ وَ الرَّيْحانُ )  : ( و دانه‌هاى سبوس‌دار و گياهان معطّر )\r\n\r\n\r\n","description":"","footnote":"\r\n( 1 ) . تفسير روح المعانى جلد 27 .\r\n","page_name":" 456 ","page_number":456},
  {"content":"\r\n\r\n( 13 )  ( فَبِأَيِّ آلاءِ رَبِّكُما تُكَذِّبانِ ) * *  : ( پس اى جنّ و انس ، ديگر كداميك از نعمات پروردگارتان را كفران مىكنيد ؟ ) .\r\nمىفرمايد : خداى رحمان زمين را براى مردم ، پست و وضيع ( نسبت به آسمان ) آفريد و در آن انواع ميوه‌ها و درخت نخل غلافدار را قرار دارد ( چون « كم » يعنى غلاف خرما يا طلع ) و در زمين انواع حبوبات سبوب‌دار ( مانند گندم و جو و برنج و . . . ) و نيز گياهان خوشبو و معطّر ( مانند : نعنا ، ترخان ، ريحان ، مرزه ، پونه و . . . ) وجود دارد و خداى متعال آنها را آفريده ، سپس در مقام امتنان و ملامت از عدم شكرگزارى ، خطاب به انس و جنّ مىفرمايد : با اين همه نعمتها ديگر به كداميك از آنها كفران مىورزيد و آن را تكذيب مىكنيد ؟\r\n( 14 )  ( خَلَقَ الْإِنْسانَ مِنْ صَلْصالٍ كَالْفَخَّارِ )  : ( انسان را از گل خشكيده‌اى چون سفال آفريد ) .\r\n( 15 )  ( وَ خَلَقَ الْجَانَّ مِنْ مارِجٍ مِنْ نارٍ )  : ( و جنّ را از زبانهء آتش خلق كرد ) .\r\n( 16 )  ( فَبِأَيِّ آلاءِ رَبِّكُما تُكَذِّبانِ )  : ( پس كداميك از نعمات پروردگارتان را تكذيب مىكنيد ؟ ) .\r\n( صلصال ) يعنى گل خشكيده‌اى كه زير پا صدا مىكند و ( فخّار ) يعنى سفال و مراد از ( انسان ) در اينجا نوع آدمى است و شايد « 1 » هم مراد فقط شخص آدم عليه السّلام باشد ، امّا در صورت اوّل مىخواهد بفرمايد : خلقت نوع بشر منتهى به گلى خشكيده همچون گل سفالگرى است .\r\nو خلقت نوع جنّ از زبانه و شعله خالص و بدون دود آتش است ، يعنى خلقت نوع جنّ منتهى به زبانهء آتش مىشود ولى بعضى « 2 » گفته‌اند ( جانّ ) به معناى پدر نوع جنيّان است ، همانطور كه آدم عليه السّلام پدر نوع بشر است .\r\nو سپس دوباره خطاب به جنّ و انس مىفرمايد : كداميك از نعمتهاى پروردگارتان را\r\n\r\n\r\n","description":"","footnote":"\r\n( 1 ) . مطابق قول تفسير روح المعانى جلد 27 .\r\n( 2 ) . تفسير مجمع البيان جلد 9 .\r\n","page_name":" 457 ","page_number":457},
  {"content":"\r\n\r\nتكذيب و كفران مىكنيد ؟ !\r\n( 17 )  ( رَبُّ الْمَشْرِقَيْنِ وَ رَبُّ الْمَغْرِبَيْنِ )  : ( پروردگار دو مشرق و پروردگار دو مغرب ) .\r\n( 18 )  ( فَبِأَيِّ آلاءِ رَبِّكُما تُكَذِّبانِ )  : ( پس كداميك از نعمات پروردگارتان را تكذيب مىكنيد ؟ ) .\r\nمنظور از ( دو مشرق ) مشرق تابستان و مشرق زمستان است كه بواسطه آن چهار فصل پديد مىآيد و روزى خلايق انتظام مىپذيرد و بعضى نيز مراد از آن را مشرق خورشيد و مشرق ماه دانسته‌اند « 1 » ، به هر صورت در اين عبارت اشارتى به كروى بودن زمين نيز وجود دارد و در ادامه مجددا به جنّ و انس منّت نهاده و آنها را بابت عدم شكرگزارى ملامت مىكند ، چون در كمال نظام حركت اجرام آسمانى شگفتيهاى حيرت‌آورى وجود دارد .\r\n( 19 )  ( مَرَجَ الْبَحْرَيْنِ يَلْتَقِيانِ )  : ( دو دريا را بهم متصّل كرد ) .\r\n( 20 )  ( بَيْنَهُما بَرْزَخٌ لا يَبْغِيانِ )  : ( و بين آن دو فاصله‌اى قرار داد كه بهم تجاوز نكنند ) .\r\n( 21 )  ( فَبِأَيِّ آلاءِ رَبِّكُما تُكَذِّبانِ )  : ( پس كداميك از نعمات پروردگارتان را تكذيب مىكنيد ؟ ) .\r\nظاهرا مراد از دو دريا ، دو نوع آب شيرين و گوارا ، و شور و تلخ است ، مىفرمايد :\r\nاين دو دريا را بهم متصّل نمود ، امّا ميانشان حاجب و فاصله‌اى قرار داد كه بهم نياميزند .\r\nقابل قبول‌ترين تفسير در اين باب اين است كه مراد از دو دريا ، دو درياى خاصّ نيست ، بلكه نوع آب شور است كه سه چهارم كرهء زمين را در بر گرفته و شامل درياها و اقيانوسهاست و نوع آب شيرين كه خداوند آن را در زير زمين ذخيره كرده و به صورت چشمه از زمين مىجوشد و اين دو نوع آب در روى زمين بهم اتّصال مىيابند ، امّا بين آن حاجز و مانعى قرار دارد كه نمىگذارد در يكديگر تغيير ايجاد كنند و آن مانع ، همان مخازن زمين و رگه‌هاى آن است كه نه مىگذارد دريا شور به درياى شيرين تجاوز نموده\r\n\r\n\r\n","description":"","footnote":"\r\n( 1 ) . تفسير مجمع البيان ، جلد 9 .\r\n","page_name":" 458 ","page_number":458},
  {"content":"\r\n\r\nو آن را شور كند و در نتيجه زندگى جانداران مختّل شود و نه درياى شيرين به درياى شور تجاوز نموده و بيش از اندازه به آن بريزد تا آن را شيرين سازد و در عين حال اين دو آب با هم در چرخهء حيات ، تعاون و تعاضد دارند ، چون درياى شور آب خود را به ابرها داده و آن ابرها بر زمين مىبارد و بعد از عبور از لايه‌هاى زمين به مخازن آب شيرين مىپيوندد و آب همان چشمه‌هاى شيرين به نهرها و سپس به درياى شور مىريزد و به آن متصّل مىشود و همين امر عين نعمت و حكمت الهى است كه در عين اختلاط و آميزش اين دو آب يكى در ديگرى مستهلك نمىشود تا نظام حياتى جانداران مورد تهديد قرار گيرد ، لذا مجددا مىفرمايد : اى جنّ و انس كداميك از نعمات پروردگارتان را تكذيب مىكنيد ؟\r\n( 22 )  ( يَخْرُجُ مِنْهُمَا اللُّؤْلُؤُ وَ الْمَرْجانُ )  : ( از آن دو دريا مرواريد و مرجان بيرون مىآيد ) .\r\n( 23 )  ( فَبِأَيِّ آلاءِ رَبِّكُما تُكَذِّبانِ )  : ( پس كداميك از نعمات پروردگارتان را تكذيب مىكنيد )\r\nيعنى هر كدام از اين دو نوع آب مزايايى براى انسان دارند كه انسان از آنها بهره‌مند مىشود ، من جمله از آنها مرواريد و مرجان بيرون مىآيد و انسان از آنها استفاده مىكند « 1 » .\r\n( 24 )  ( وَ لَهُ الْجَوارِ الْمُنْشَآتُ فِي الْبَحْرِ كَالْأَعْلامِ )  : ( و براى او كشتيهايى چون كوه است كه در دريا پديد آمده ) .\r\n( 25 )  ( فَبِأَيِّ آلاءِ رَبِّكُما تُكَذِّبانِ )  : ( پس كداميك از نعمات پروردگارتان را تكذيب مىكنيد ؟ ) .\r\nاينكه كشتىها را ملك خدا دانسته ، با اينكه انسانها آن را مىسازند ، به جهت آنست كه تمام اسبابى كه در ساخت كشتى دخالت دارند ( چوب و آهن و . . . ) و اجزائى كه كشتى\r\n\r\n\r\n","description":"","footnote":"\r\n( 1 ) . در تفسير الدّر المنثور از ابن عباس روايت شده كه دو دريا على عليه السّلام و فاطمه ( س ) هستند و مراد از برزخ و حائل رسولخدا صلّى اللّه عليه و إله و سلم است و منظور از لؤلؤ و مرجان حسن و حسين عليهما السّلام مىباشد .\r\n","page_name":" 459 ","page_number":459},
  {"content":"\r\n\r\nاز آنها تركيب مىيابد و انسانى كه آن اجزاء را تركيب مىكند و شعور فكر و ارادهء او ، همه مخلوق و ملك خدا هستند ، پس منعم كشتى به انسان خداست ، چون او به بشر الهام كرد كه چگونه كشتى بسازد و چطور از آن استفاده كند ، لذا در مقام امتنان مجددا مىفرمايد : اى جنّ و انس كداميك از نعمتهاى پروردگار خود را تكذيب مىكنيد ؟ ) .\r\n( 26 )  ( كُلُّ مَنْ عَلَيْها فانٍ )  : ( هر چه بر روى زمين است زايل مىشود ) .\r\n( 27 )  ( وَ يَبْقى وَجْهُ رَبِّكَ ذُو الْجَلالِ وَ الْإِكْرامِ )  : ( تنها ذات پروردگارت باقى مىماند كه داراى صفات جلال و جمال است ) .\r\n( 28 )  ( فَبِأَيِّ آلاءِ رَبِّكُما تُكَذِّبانِ )  : ( پس كداميك از نعمات پروردگارتان را تكذيب مىكنيد ؟ ) .\r\nمىفرمايد : هر جنبندهء داراى شعورى كه بر روى زمين است به زودى فانى خواهد شد ، يعنى همه جنّ و انس زائل شدنى هستند و اگر چه كه همهء ما سوى اللّه فانى هستند ، امّا چون سياق كلام گفتگو و منّت نهادن بر جنّ و انس است ، لذا در اينجا هم به فناى آنها اشاره شده و بايد دانست مدّت و اجل اين دنيا با فناى جنّ و انس به سر مىرسد و نشأت آخرت آغاز مىشود و هر دوى اين موارد از نعمتهاى خدا هستند ، چون زندگى دنيا حياتى مقدّمى براى غرض آخرت است و انتقال از مقدّمه به نتيجه ، عين نعمت مىباشد .\r\nدر ادامه مىفرمايد : فقط وجه پروردگارت باقى مىماند كه صاحب صفات جلال و جمال است ، وجه هر چيز عبارتست از سطح بيرونى آن و چون خدا منزّه از جسمانيّت و جهت داشتن است ، ناگزير معناى آن در مورد خدا صفات كريمهء اوست كه بين او و خلقش واسطه هستند و بركات و فيض خدا به وسيلهء آن صفات بر خلق نازل مىشود و جلال به معناى اعتلاء و اظهار رفعت معنوى است ، بنابراين صفات جلال صفاتى هستند كه در آنها معناى دفع و منع وجود دارد ، يعنى صفات سلبيه .\r\nو ( اكرام ) به معناى گرانقدرى و بهاء و حسن است و شامل صفات جمال يا ثبوتى ذات حق مىشود ، مانند : علم ، قدرت ، حيات ، رحمت ، جمال و . . . ، بنابراين ( ذوالجلال و الاكرام ) نامى از اسماء حسناى خداست كه با مفهوم خود تمام اسماء جلال و جمال الهى\r\n\r\n","description":"","footnote":"","page_name":" 460 ","page_number":460},
  {"content":"\r\n\r\nرا در بر مىگيرد و مسمّاى آن ذات مقدّس پروردگار است و اين سوره با همين نام ختم مىشود ، به هر جهت اگر معناى وجه ، صفات و اسماء الهى باشد معناى آيه اينست كه :\r\nفقط پروردگارت با همه صفات جمال و جلالش باقى مىماند ، بدون اينكه فناى موجودات اثرى در ذات او و يا در صفات او بگذارد و اگر مراد از وجه خدا هر چيزى باشد كه بوسيله آن متوجّه پروردگار مىگردند در اين صورت وجه اللّه شامل تمام انبياء و اولياء خدا و دين او و ثواب و قرب او نيز مىشود « 1 » در اين صورت معنا چنين مىشود ، همه زمينىها فانى مىشوند و آنچه باقى مىماند فقط در نزد خداست و شامل جزا و ثواب و قرب او مىباشد ، همچنانكه در جاى ديگر مىفرمايد :  ( ما عِنْدَكُمْ يَنْفَدُ وَ ما عِنْدَ اللَّهِ باقٍ  « 2 » هر چه نزد شماست فانى مىشود و هر چه نزد اوست باقى مىماند ) و اين‌ها همه نعمات الهى است به همين دليل مجددا تأكيد مىنمايد كه اى جنّ و انس كداميك از نعمتهاى پروردگارتان را تكذيب مىكنيد ؟\r\n( 29 )  ( يَسْئَلُهُ مَنْ فِي السَّماواتِ وَ الْأَرْضِ كُلَّ يَوْمٍ هُوَ فِي شَأْنٍ )  : ( همه كسانى كه در آسمانها و زمينند از او درخواست مىكنند و او هر روز مشغول شأنى جديد است ) .\r\n( 30 )  ( فَبِأَيِّ آلاءِ رَبِّكُما تُكَذِّبانِ )  : ( پس كداميك از نعمات پروردگارتان را تكذيب مىكنيد ؟ )\r\nيعنى تمام موجودات آسمانها و زمين به زبان تكوين و وجود خود محتاج خدايند و هستيشان وابسته به هستى اوست و بواسطهء فقر خود متمسكّ به غناى او هستند ، همچنانكه فرمود :  ( أَنْتُمُ الْفُقَراءُ إِلَى اللَّهِ وَ اللَّهُ هُوَ الْغَنِيُّ الْحَمِيدُ  « 3 » شما همگى محتاج خدا هستيد و او بىنياز و ستوده است ) و هر كس از او درخواست كند نااميد نمىشود ، چون خود فرموده :  ( وَ آتاكُمْ مِنْ كُلِّ ما سَأَلْتُمُوهُ  « 4 » و از هر چه درخواست كرديد به شما\r\n\r\n\r\n","description":"","footnote":"\r\n( 1 ) . با توجه به همين معناست كه ما در زيارت جامعه و غير آن ائمه اطهار عليهم السلام را وجه اللّه و اسماء الحسنى مىناميم ، و از قول امام صادق عليه السّلام در مناقب ابن شهر آشوب آمده است كه فرمود ، وجه اللّه ماييم ، ( مترجم ) .\r\n( 2 ) . سورهء نحل ، آيه 96 .\r\n( 3 ) . سورهء فاطر ، آيهء 15 .\r\n( 4 ) . سورهء ابراهيم ، آيه 34 .\r\n","page_name":" 461 ","page_number":461},
  {"content":"\r\n\r\nعطا كرد ) ، در ادامه فرمود : او هر روز در شأنى است ، يعنى خداى تعالى در هر روزى كارى غير از كار قبلى دارد و هيچ يك از كارهاى او تكرارى نيست و هر چه مىكند ، بدون الگو و قالب و نمونه و بلكه به ابداع و ايجاد مىكند و او در مقام فعل و تدبير اشياء احاطه دارد ، لذا در هر زمان هست ، ولى در زمان نيست و در هر مكانى هست ، امّا در مكان نمىگنجد و با هر چيزى هست ، امّا نزديك به چيزى نيست « 1 » .\r\n( 31 )  ( سَنَفْرُغُ لَكُمْ أَيُّهَ الثَّقَلانِ )  : ( به زودى اى جنّ و انس به حسابتان خواهيم رسيد ) .\r\n( 32 )  ( فَبِأَيِّ آلاءِ رَبِّكُما تُكَذِّبانِ )  : ( ديگر كداميك از نعمات پروردگارتان را تكذيب مىكنيد ؟ )\r\nمىخواهد بفرمايد : ما به زودى بساط نشأت دنيا را در هم مىپيچم و به كار شما مشغول مىشويم ، يعنى شما را مبعوث كرده و به حسابتان رسيدگى نموده و بر طبق اعمالتان جزايتان مىدهيم ، و فراغت براى جنّ و انس كنايه از تبدّل نشأت دنيا به نشأت آخرت است و اين امر هم مصداق نعمت الهى است ، به همين دليل مجددا بر جنّ و انس از بابت نعمات خود منّت نهاده و آنها را از بابت عدم شكرگزارى ملامت مىكند .\r\n( 33 )  ( يا مَعْشَرَ الْجِنِّ وَ الْإِنْسِ إِنِ اسْتَطَعْتُمْ أَنْ تَنْفُذُوا مِنْ أَقْطارِ السَّماواتِ وَ الْأَرْضِ فَانْفُذُوا لا تَنْفُذُونَ إِلَّا بِسُلْطانٍ )  : ( اى گروه جنّ و انس اگر مىتوانيد از كرانه‌هاى آسمان و زمين راه فرارى يافته بگريزيد ، اين كار را بكنيد ، امّا از حساب و عذاب گريزى نداريد ، مگر با عذر موجّه و تسلّط ) .\r\n( 34 )  ( فَبِأَيِّ آلاءِ رَبِّكُما تُكَذِّبانِ )  : ( پس كداميك از نعمات پروردگارتان را تكذيب مىكنيد ؟ ) ، مىخواهد بفرمايد : اى گروه جن و انس « 2 » ، اگر مىتوانيد از حساب و كتاب قيامت بگريزيد ، اين شما و اين كرانه‌هاى آسمانها و زمين ، امّا نمىتوانيد ، چون به هر طرف كه فرار كنيد ، از ملك خدا بيرون نيست و نمىتوانيد از مؤاخذه او رها شويد ، و\r\n\r\n\r\n","description":"","footnote":"\r\n( 1 ) . در كلامى از امير مؤمنان نقل شده : خدا با همهء اشياء است ، امّا نه به نحو آميزش و اختلاط و او با هيچ يك از آنها نيست ، امّا نه به نحو مفارقت و جدايى .\r\n( 2 ) . اينكه همواره جنّ جلوتر از انس ذكر مىشوند به دليل آنست كه جنّ در حركات سريع از انسان تواناتر هستند ، و يا خلقت او مقدّم بر انسانها بوده .\r\n","page_name":" 462 ","page_number":462},
  {"content":"\r\n\r\nقادر بر نفوذ نخواهيد بود ، مگر با نوعى سلطه كه شما فاقد آن هستيد و منظور از سلطان ، قدرت وجوديست كه به معناى برهان و يا حجّت و يا ملك نيز مىباشد ، بعضى مفسرّان « 1 » آيهء مورد نظر را نوعى پيشگويى از آينده دانسته‌اند كه روزى بشر قدرت نفوذ علمى پيدا مىكند و به اقطار آسمانها دست مىيابد ، امّا اين معنا با سياق سازگار نيست ، در آخر هم مجددا مسأله امتنان را يادآور مىشود .\r\n( 35 )  ( يُرْسَلُ عَلَيْكُما شُواظٌ مِنْ نارٍ وَ نُحاسٌ فَلا تَنْتَصِرانِ )  : ( آتشى بدون دود بر شما مسلّط مىكند كه ديگر نمىتوانيد يكديگر را يارى كنيد ) .\r\n( 36 )  ( فَبِأَيِّ آلاءِ رَبِّكُما تُكَذِّبانِ )  : ( پس كداميك از نعمات پروردگارتان را تكذيب مىكنيد ؟ ) .\r\nمىفرمايد : خداوند آتشى سبز رنگ و بدون دود و يا به شكل دود بر شما مسلّط مىكند در آنوقت ديگر نخواهيد توانست كه يكديگر را يارى كنيد و بلا را از خود دفع نماييد ، چون در قيامت همه اسباب دنيوى ساقط مىشوند و هيچ حافظى از امر خدا وجود ندارد ، پس كداميك از نعمات الهى را انكار مىكنيد ؟\r\n( 37 )  ( فَإِذَا انْشَقَّتِ السَّماءُ فَكانَتْ وَرْدَةً كَالدِّهانِ )  : ( و زمانيكه آسمان شكافته شود ، مانند روغن مذاب سرخ مىگردد ) .\r\n( 38 )  ( فَبِأَيِّ آلاءِ رَبِّكُما تُكَذِّبانِ )  : ( ديگر كداميك از نعمات پروردگارتان را تكذيب مىكنيد ؟ )\r\nمىفرمايد : در روز قيامت آسمان شكافته مىشود و چون چرمى سرخ رنگ به قرمزى مىگرايد و آنوقت شما جنّ و انس كداميك از نعمات پروردگار خود را تكذيب مىكنيد ؟\r\n( 39 )  ( فَيَوْمَئِذٍ لا يُسْئَلُ عَنْ ذَنْبِهِ إِنْسٌ وَ لا جَانٌّ )  : ( در آن روز هيچ جنّ و انسى از گناهش پرسش نمىشود ) .\r\n( 40 )  ( فَبِأَيِّ آلاءِ رَبِّكُما تُكَذِّبانِ ) * * *  : ( پس كداميك از نعمات پروردگارتان را تكذيب\r\n\r\n\r\n","description":"","footnote":"\r\n( 1 ) . تفسير روح المعانى جلد 27 .\r\n","page_name":" 463 ","page_number":463},
  {"content":"\r\n\r\nمىكنيد )\r\n( 41 )  ( يُعْرَفُ الْمُجْرِمُونَ بِسِيماهُمْ فَيُؤْخَذُ بِالنَّواصِي وَ الْأَقْدامِ )  : ( در آن روز مجرمين از چهره‌هايشان شناخته مىشوند و موى سر و پاهايشان را مىگيرند و آنها را در آتش مىاندازند ) .\r\n( 42 )  ( فَبِأَيِّ آلاءِ رَبِّكُما تُكَذِّبانِ )  : ( پس كداميك از نعمات پروردگارتان را تكذيب مىكنيد ؟ )\r\n( 43 )  ( هذِهِ جَهَنَّمُ الَّتِي يُكَذِّبُ بِهَا الْمُجْرِمُونَ )  : ( اين همان جهنّمى است كه مجرمان آن را تكذيب مىكردند ) .\r\n( 44 )  ( يَطُوفُونَ بَيْنَها وَ بَيْنَ حَمِيمٍ آنٍ )  : ( ميان آن و بين آبى جوشان مىگردند )\r\n( 45 )  ( فَبِأَيِّ آلاءِ رَبِّكُما تُكَذِّبانِ )  : ( پس كداميك از نعمات پروردگارتان را تكذيب مىكنيد ؟ )\r\nدر اينجا به وضع حساب و جزاى مجرمين مىپردازد ، مىفرمايد : حسابرسى آنها در روز قيامت آنقدر سريع است كه از هيچ جنّ و انسى نمىپرسند كه چه گناهى مرتكب شده‌ايد ، در آن روز در بعض مواقف بر دههانشان مهر زده شده و دست و پايشان از اعمال آنها شهادت مىدهند ، و در بعضى مواقف ديگر گنه كاران از سيمايشان شناخته مىشوند و منظور از سيما نشانه‌هاى بارز در چهره است ، و سپس موى جلوى پيشانى و پاهايشان را مىگيرند و آنها را در آتش مىاندازند ، آنگاه خطاب به همان مجرمين و يا خطاب به رسولخدا صلّى اللّه عليه و إله و سلم مىفرمايد : اين همان جهنّمى است كه گنه كاران آن را تكذيب مىكردند و اگر خطاب به رسولخدا صلّى اللّه عليه و إله و سلم باشد ، يعنى اى رسول ما اين همان دوزخيست كه مجرمان قومت آن را انكار مىكردند و به زودى وارد آن خواهند شد و بايد سرنوشت آنها در نظرت بىاهميّت باشد « 1 » .\r\nدر ادامه مىفرمايد : اينك آنها بين اين آتش جهنم و بين آبى بىنهايت داغ و جوشان در تردّد هستند و چه بد موردى است كه به آن وارد مىشوند ،  ( بِئْسَ \r\n\r\n\r\n","description":"","footnote":"\r\n( 1 ) . مطابق تفسير مجمع البيان جلد 9 .\r\n","page_name":" 464 ","page_number":464},
  {"content":"\r\n\r\n الْوِرْدُ الْمَوْرُودُ )  « 1 » .\r\nو در خلال اين آيات بارها مسأله امتنان و ملامت تكرار مىشود تا جنّ و انس متوجّه باشند كه همهء اين موارد از مصاديق نعم الهى است و بايد از بابت آنها شكرگزار باشند .\r\n( 46 )  ( وَ لِمَنْ خافَ مَقامَ رَبِّهِ جَنَّتانِ )  : ( براى كسى از مقام پروردگارش خائف باشد دو بهشت است ) .\r\n( 47 )  ( فَبِأَيِّ آلاءِ رَبِّكُما تُكَذِّبانِ )  : ( پس كداميك از نعمات پروردگارتان را تكذيب مىكنيد ؟ ) .\r\n( 48 )  ( ذَواتا أَفْنانٍ )  : ( كه داراى انواع ميوه‌هايند ) .\r\n( 49 )  ( فَبِأَيِّ آلاءِ رَبِّكُما تُكَذِّبانِ )  : ( پس كداميك از نعمات پروردگارتان را تكذيب مىكنيد ؟ ) .\r\n( 50 )  ( فِيهِما عَيْنانِ تَجْرِيانِ )  : ( در آن دو بهشت دو چشمه جاريست ) .\r\n( 51 )  ( فَبِأَيِّ آلاءِ رَبِّكُما تُكَذِّبانِ )  : ( پس كداميك از نعمات پروردگارتان را تكذيب مىكنيد ؟ ) .\r\n( 52 )  ( فِيهِما مِنْ كُلِّ فاكِهَةٍ زَوْجانِ )  : ( در آن دو بهشت از هر ميوه‌اى دو صنف شناخته و ناشناخته وجود دارد ) .\r\n( 53 )  ( فَبِأَيِّ آلاءِ رَبِّكُما تُكَذِّبانِ )  : ( پس كداميك از نعمات پروردگارتان را تكذيب مىكنيد ؟ ) .\r\n( 54 )  ( مُتَّكِئِينَ عَلى فُرُشٍ بَطائِنُها مِنْ إِسْتَبْرَقٍ وَ جَنَى الْجَنَّتَيْنِ دانٍ )  : ( در حالى كه بر فرشهايى تكيه كرده‌اند كه آسترش از ابريشم است و ميوه‌هاى رسيدهء آن دو باغ در دسترس است ) .\r\n( 55 )  ( فَبِأَيِّ آلاءِ رَبِّكُما تُكَذِّبانِ )  : ( پس كداميك از نعمات پروردگارتان را تكذيب مىكنيد ؟ ) .\r\nدر اينجا تا انتهاى سوره به بيان اوصاف و احوال سعادتمندان از جنّ و انس مىپردازد\r\n\r\n\r\n","description":"","footnote":"\r\n( 1 ) . سورهء هود ، آيه 98 .\r\n","page_name":" 465 ","page_number":465},
  {"content":"\r\n\r\nهمان كسانى كه از مقام پروردگارشان بيمناك بوده و پروا داشتند .\r\nمنظور از مقامى كه پروردگار نسبت به بندگان دارد ، همان قيام و احاطه و علم خداست نسبت به اعمال بنده‌اش و اينكه خدا ربّ اوست و امر او را تدبير مىكند و محيط بر او و همراه اوست و لذا از هر عمل خرد و كلان بنده‌اش آگاه و با خبر است .\r\nامّا اينكه خوف از مقام پروردگار چيست ؟ بايد گفت خوف از خدا مراتبى دارد ، بعضى از عقاب خدا مىترسند و به همين دليل مرتكب كفر و معصيّت نمىشوند و اين نوع عبادت و اطاعت ، عبادت بندگان است كه از ترس سياست و تأديب مولايشان ، نافرمانى نمىكنند و اين عبادت خالص براى خدا نيست .\r\nبعضى ديگر از خدا خوف دارند و او را عبادت مىكنند ولى نه از روى اخلاص ، بلكه به طمع نيل به ثواب و پاداش الهى و اين نوع خوف و عبادت ، عبادت تاجر پيشه‌گان است ، امّا خوفى كه در اين آيه ذكر شده نه خوف از عذاب است و نه خوف از فقدان نعمات بهشتى ، بلكه اين خوف ناشى از خضوع در برابر خداى تعالى است ، چون او استحقاق عبادت و اطاعت را دارد و آنقدر ساحت عظمت و كبريايش رفيع است كه بنده بايد در برابر او حالت ذلّت و خضوع بيابد و اين نوع خوف و عبادت ، خوفى خالص براى وجه اللّه است ، همچنانكه خداوند ملائكه معصوم از گناه را نيز به اين خوف ستوده و فرموده  ( يَخافُونَ رَبَّهُمْ مِنْ فَوْقِهِمْ  « 1 » از پروردگار مافوقشان مىترسند ) .\r\nبه هر جهت مىفرمايد : چنين كسانى كه از مقام پروردگارشان خالصانه ، هراسانند ، داراى دو بهشت مىباشند ، كه احتمالا يكى را به جهت استحقاقى كه دارد و به عنوان جزاى عملش به او مىدهند ، و يك بهشت ديگر را فقط از باب تفضّل به او ارزانى مىكنند و اين دو بهشت احتمالا شايسته اهل اخلاص است كه آنها را در سورهء واقعه چنين وصف مىكند ،   ( السَّابِقُونَ السَّابِقُونَ أُولئِكَ الْمُقَرَّبُونَ )   « 2 » پيشگامان پيشى گيرنده مقرّبان درگاهند ) .\r\n\r\n\r\n","description":"","footnote":"\r\n( 1 ) . سوره نحل ، آيه 50 .\r\n( 2 ) . سوره واقعه ، آيه 11 - 10 .\r\n","page_name":" 466 ","page_number":466},
  {"content":"\r\n\r\nسپس به توصيف اين دو بهشت مىپردازد و مىفرمايد : اين دو بهشت داراى انواع ميوه‌ها و داراى درختانى نرم و نازك مىباشند و در آنها دو چشمهء غير قابل توصيف وجود دارد و در آنجا از هر ميوه‌اى دو صنف هست ، احتمالا « 1 » ، يكى نوع دنيايى آن و ديگرى نوع بهشتى و ناشناس .\r\nو اهل بهشت در آنجا بر فرشهايى تكيه مىزنند كه آسترش از ابريشم ضخيم است و به اين ترتيب معلوم مىشود رويهء آن گرانبهاتر و لطيف‌تر مىباشد ، مثلا از جنس حرير كه ابريشم ريز بافت است « 2 » .\r\nدر ادامه مىفرمايد : ميوه‌هاى آن دو بهشت نزديك است ، يعنى : ميوه‌هاى بهشتى براى اهل بهشت چيدنى و قابل دسترس است و در آخر همچون ساير موارد كه جا به جا ذكر شده از بابت اين نعمات بر جنّ و انس منّت نهاده و آنها را ترغيب و به شكر و سپاس مىكند .\r\n( 56 )  ( فِيهِنَّ قاصِراتُ الطَّرْفِ لَمْ يَطْمِثْهُنَّ إِنْسٌ قَبْلَهُمْ وَ لا جَانٌّ )  : ( در آن فراشها همسرانى عفيف است كه به غير شوهر چشم ندوزند و از اهل بهشت هيچ جنّ و انسى آنها را لمس نكرده است ) .\r\n( 57 )  ( فَبِأَيِّ آلاءِ رَبِّكُما تُكَذِّبانِ )  : ( پس كداميك از نعمات پروردگارتان را تكذيب مىكنيد ؟ ) .\r\n( 58 )  ( كَأَنَّهُنَّ الْياقُوتُ وَ الْمَرْجانُ )  : ( گوئيا آنها در رنگ و صفا مانند ياقوت و مرجانند ) .\r\n( 59 )  ( فَبِأَيِّ آلاءِ رَبِّكُما تُكَذِّبانِ )  : ( پس كداميك از نعمات پروردگارتان را تكذيب مىكنيد ؟ )\r\n( 60 )  ( هَلْ جَزاءُ الْإِحْسانِ إِلَّا الْإِحْسانُ )  : ( آيا پاداش نيكى به جز نيكى است ؟ ) .\r\n( 61 )  ( فَبِأَيِّ آلاءِ رَبِّكُما تُكَذِّبانِ )  : ( پس كداميك از نعمات پروردگارتان را تكذيب مىكنيد ؟ ) .\r\nمىفرمايد : در آن فراشها و بسترهايى كه وصف كرديم همسرانى عفيف و پاكدامن\r\n\r\n\r\n","description":"","footnote":"\r\n( 1 ) . تفسير روح المعانى ، جلد 27 .\r\n( 2 ) . تفسير مجمع البيان ، جلد 9 .\r\n","page_name":" 467 ","page_number":467},
  {"content":"\r\n\r\nهستند كه به غير شوهران خود نظر نمىكنند و بكر و دست نخورده هستند و در صفاى رنگ و ارزش و درخشش مانند ياقوت و مرجانند ، سپس با استفهامى انكارى مىخواهد بفرمايد ، علّت اين احسانها و بهشتهايى كه ما به آنها عطا مىكنيم اين است كه آنها نيز اهل احسان و نيكى بودند و در فرازهاى مختلف عبارت امتنانى نيز تكرار شده است ، در حديث از رسولخدا صلّى اللّه عليه و إله و سلم نقل شده كه : آيا جزاى كسى كه ما با شناخت توحيد به او نعمت بخشيده‌ايم غير از بهشت است ؟ « 1 » .\r\n( 62 )  ( وَ مِنْ دُونِهِما جَنَّتانِ )  : ( و قبل از آن دو بهشت ، دو بهشت ديگر دارند ) .\r\n( 63 )  ( فَبِأَيِّ آلاءِ رَبِّكُما تُكَذِّبانِ )  : ( پس كداميك از نعمات پروردگارتان را تكذيب مىكنيد ؟ ) .\r\n( 64 )  ( مُدْهامَّتانِ )  : ( بهشتهايى كه از شدّت سبزى ميل به سياهى دارند ) .\r\n( 65 )  ( فَبِأَيِّ آلاءِ رَبِّكُما تُكَذِّبانِ )  : ( پس كداميك از نعمات پروردگارتان را تكذيب مىكنيد ؟ ) .\r\n( 66 )  ( فِيهِما عَيْنانِ نَضَّاخَتانِ )  : ( در آن دو بهشت دو چشمه همچون فواره است ) .\r\n( 67 )  ( فَبِأَيِّ آلاءِ رَبِّكُما تُكَذِّبانِ )  : ( پس كداميك از نعمات پروردگارتان را تكذيب مىكنيد ؟ ) .\r\n( 68 )  ( فِيهِما فاكِهَةٌ وَ نَخْلٌ وَ رُمَّانٌ )  : ( در آن دو بهشت ، ميوه و نخل و انار است ) .\r\n( 69 )  ( فَبِأَيِّ آلاءِ رَبِّكُما تُكَذِّبانِ )  : ( پس كداميك از نعمات پروردگارتان را تكذيب مىكنيد ؟ ) .\r\n( 70 )  ( فِيهِنَّ خَيْراتٌ حِسانٌ )  : ( در آن همسرانى خوش صورت و خوش سيرت است ) .\r\n( 71 )  ( فَبِأَيِّ آلاءِ رَبِّكُما تُكَذِّبانِ )  : ( پس كداميك از نعمات پروردگارتان را تكذيب\r\n\r\n\r\n","description":"","footnote":"\r\n( 1 ) . در تفسير عياشى از امام صادق عليه السّلام روايت شده كه مضمون آن اينست كه اين مطلب در مؤمن و كافر جاريست و هر كس به فردى نيكى كرد بايد نيكى او را با نيكى بيشتر جبران كند ، چون احسان او ابتدايى بوده ، پس بايد طرف احسان ، نيكى خود را زياده كند تا درست مطابق آن شود .\r\n","page_name":" 468 ","page_number":468},
  {"content":"\r\n\r\nمىكنيد ؟ ) .\r\n( 72 )  ( حُورٌ مَقْصُوراتٌ فِي الْخِيامِ )  : ( سيه چشمانى كه هرگز از خيمه‌ها بيرون نمىشوند ) .\r\n( 73 )  ( فَبِأَيِّ آلاءِ رَبِّكُما تُكَذِّبانِ )  : ( پس كداميك از نعمات پروردگارتان را تكذيب مىكنيد ؟ ) .\r\n( 74 )  ( لَمْ يَطْمِثْهُنَّ إِنْسٌ قَبْلَهُمْ وَ لا جَانٌّ )  : ( زنانى كه قبلا نه انسانى با آنها تماس گرفته و نه جنىّ ) .\r\n( 75 )  ( فَبِأَيِّ آلاءِ رَبِّكُما تُكَذِّبانِ )  : ( پس كداميك از نعمات پروردگارتان را تكذيب مىكنيد ؟ ) .\r\n( 76 )  ( مُتَّكِئِينَ عَلى رَفْرَفٍ خُضْرٍ وَ عَبْقَرِيٍّ حِسانٍ )  : ( در حالى كه بر بالشهاى سبز رنگ ابريشمى تكيه زده‌اند كه بهترين بافت را دارد و بسيار زيباست ) .\r\n( 77 )  ( فَبِأَيِّ آلاءِ رَبِّكُما تُكَذِّبانِ )  : ( پس كداميك از نعمات پروردگارتان را تكذيب مىكنيد ؟ ) .\r\n( 78 )  ( تَبارَكَ اسْمُ رَبِّكَ ذِي الْجَلالِ وَ الْإِكْرامِ )  : ( چه پر بركت است نام خداى رحمان كه پروردگار تو و داراى صفات جلال و جمال است ) .\r\nمىفرمايد : دو بهشت ديگر نيز هست كه هر چند نعماتش شبيه دو بهشت اوّل است ، امّا از نظر درجهء فضل و شرف پايينتر از آندوى قبليست و در سابق هم گفتيم كه آن دو بهشت قبلى مخصوص اهل اخلاص بود كه بالاترين درجهء ايمان را داشتند و خدا را از بيم عقاب و طمع ثواب عبادت نمىكردند و اينها همان سابقون و مقربيّن بودند ، امّا اين دو بهشتى كه در اين آيات وصف مىكند ، مخصوص اصحاب يمين است ، به هر جهت مىفرمايد :\r\nاين دو بهشت آن قدر سرسبزند كه سبزيشان و درخشندگى آنها به نهايت رسيده و برگها متمايل به سياهى شده و در آن دو بهشت دو چشمه هست كه همچون فوّاره با شدّت مىجوشند و در آنها انواع ميوه و انار و درخت نخل هست و در آنجا همسران بهشتى هستند كه هم اخلاق خوبى دارند و هم خوش صورتند و آن زنان سيه چشم از دستبرد\r\n\r\n","description":"","footnote":"","page_name":" 469 ","page_number":469},
  {"content":"\r\n\r\nاجانب محفوظند و زنانى مبتذل نيستند كه غير شوهر هم ايشان را تماشا كند و بكر و دست نخورده‌اند ، بطوريكه هيچ جنّ و انسى قبلا آنها را مسّ نكرده و بر پشتيها و پارچه‌هاى سبزى تكيه كرده‌اند كه از جنس ابريشم يا ديبا و يا پشم و نخ بوده و بسيار خوش بافت هستند .\r\nو در آخر مجددا آيهء حدّ فاصل امتنانى را تكرار نموده و مىفرمايد ، با اين همه نعمات پروردگارتان كداميك از آنها را تكذيب و انكار مىكنيد ؟\r\nو در آخر مىفرمايد : مبارك و پر خير است نام خداى تعالى كه دو نشأت دنيا و آخرت را مالامال از نعمات و بركات نازلهء خود نموده و رحمتش سراسر دو عالم را فرا گرفته و آن نام مبارك ، همان ( رحمان ) است كه سوره با آن آغاز شده و در واقع مىخواهد بفرمايد : مبارك است اللّه كه به رحمان ناميده شده ، چون اين همه آلاء و نعمات را افاضه نموده و صاحب صفات جلال و جمال است و معلومست كه صفات او در افعالش تجلّى و ظهور يافته ، پس او پديد آورندهء بدون الگوى عالم و خالق و آغاز كننده خلقت است و همه خلايق و نظام حاكم بر آنها را ايجاد نموده و اگر اين نظام عالم متقن و بدون نقطه ضعف و خلل است به جهت آنست كه او عليم و حكيم است و اگر اهل طاعت را جزاى خير مىدهد بدليل آنست كه او ودود ( دوستدار ) و شكور سپاسگزار ) آمرزنده و مهربان است ، و اگر اهل فسق و گناه را جزاى شرّ مىدهد به جهت آنست كه در او صفاتى وجود دارد كه اقتضاى آن جزاء را مىكند و آن صفت منتقم و شديد العقاب است و خلاصه همهء صفات جلال و جمال ( سلبى و ثبوتى ) او در نزول بركات و خيرات از ناحيهء او دلالت دارند و همهء نعمتهاى او به مهر اسماء حسناء و صفات علياى او ممهور شده و نشان يافته است .\r\n\r\n","description":"","footnote":"","page_name":" 470 ","page_number":470},
  {"content":"\r\n\r\n\r\nسوره واقعه\r\n بِسْمِ اللَّهِ الرَّحْمنِ الرَّحِيمِ \r\nغرض سوره : توصيف قيامت كبرى و احتجاج بر عليه منكرين ربوبيّت و مسأله بعث و بيان چگونگى احتضار و هنگام مرگ .\r\n( 1 )   ( إِذا وَقَعَتِ الْواقِعَةُ )   : ( وقتى كه قيامت واقع شود ) .\r\n( 2 )  ( لَيْسَ لِوَقْعَتِها كاذِبَةٌ )  : ( وقوع آن دروغ نيست ) .\r\n( 3 )  ( خافِضَةٌ رافِعَةٌ )  : ( و اين واقعه تمام روابط و ضوابط را زير و رو مىكند و پست گرداننده و بلند گرداننده است ) .\r\nوقوع حادثه عبارت است از حدوث و پديد آمدن آن و مراد از واقعه در اين آيه واقعهء قيامت است و در آيه اوّل جزاى شرط حذف شده و نفرموده وقتى قيامت برپا شود ، چه مىشود ؟ تا بدين وسيله اشاره كند كه آنچه مىشود ، آنقدر عظيم و مهّم است كه در بيان نمىگنجد ، امّا ظاهرا تقدير كلام اين است كه : وقتى قيامت واقع شود ، مؤمنين رستگار ، و كفّار زيانكار مىشوند .\r\nدر ادامه مىفرمايد : در وقوع و محقّق بودن قيامت هيچ دروغى نيست ، و قيامت بالا برنده و پايين آورنده است ، يعنى با وقوع آن نظام دنيا دگرگون مىشود و همه امور پنهانى آشكار مىگردد و همه اسباب دنيوى ساقط مىشوند و كسانى كه در دنيا صاحب عزّت بودند ، ( يعنى اهل كفر و فسقى كه عزّت ظاهرى داشتند ) خوار و ذليل خواهند شد و\r\n\r\n","description":"","footnote":"","page_name":" 471 ","page_number":471},
  {"content":"\r\n\r\nكسانى كه در دنيا مستضعف بوده‌اند ( امّا اهل تقوى و اخلاص بودند ) بلند مرتبه و رفيع مىگردند .\r\n( 4 )  ( إِذا رُجَّتِ الْأَرْضُ رَجًّا )  : ( زمانيكه زلزله‌اى زمين را بشدّت تكان مىدهد ) .\r\n( 5 )  ( وَ بُسَّتِ الْجِبالُ بَسًّا )  : ( و كوهها چون آرد خرد مىشوند ) .\r\n( 6 )  ( فَكانَتْ هَباءً مُنْبَثًّا )  : ( و سپس به صورت غبارى در فضا پراكنده مىگردند ) .\r\n( 7 )  ( وَ كُنْتُمْ أَزْواجاً ثَلاثَةً )  : ( و شما در آن روز سه گروه مىباشيد ) .\r\n( 8 )  ( فَأَصْحابُ الْمَيْمَنَةِ ما أَصْحابُ الْمَيْمَنَةِ )  : ( اوّل اصحاب جانب راست و چه اصحاب دست راستى ! ) .\r\n( 9 )  ( وَ أَصْحابُ الْمَشْئَمَةِ ما أَصْحابُ الْمَشْئَمَةِ )  : ( دوّم اصحاب جانب چپ و چه اصحاب دست چپى ! ) .\r\n( 10 )  ( وَ السَّابِقُونَ السَّابِقُونَ )  : ( و سوّم پيشروان سبقت گيرنده ) .\r\nمىفرمايد : وقتى كه در زمين زلزله‌اى روى مىدهد كه شدّتش قابل توصيف نيست و كوهها مانند آرد خرد شده و به صورت غبارى در هوا پراكنده مىشوند و در آن روز شما انسانها اصنافى سه گانه خواهيد بود ، اوّل ) دارندگان يمن و سعادت كه شأن و امر آنها بسيار عظيم است ، دوّم ) دارندگان شقاوت و شؤم كه ذلّت و پستى آنها بسيار عظيم است و هيچ گونه كرامتى ندارند ، و سوّم ) السابقون السابقون كه مطابق نظر بعضى مفسران « 1 » ، سبقت گيرندگان بسوى هر آنچه خدا بسوى آن دعوت نموده و مطابق نظر جمعى ديگر كسانى هستند كه بسوى ايمان و طاعت از ديگران پيشى گرفته‌اند ، امّا با استفاده از آيات قرآن در موارد ديگر كه كلمهء سابق يا سابقون « 2 » به كار رفته معلوم مىشود كه مراد از سابقون اوّل ، سابقين به خيرات و مراد از سابقون دوّم ، سابقين به اثر خيرات ، يعنى مغفرت و رحمت است ، در اين صورت معنا چنين خواهد بود كه گروه سوّم ، سبقت گيرندگان به اعمال ( در دنيا ) ، سبقت گيرندگان به مغفرتند ( در آخرت ) بعضى مفسّران السابقون اوّل\r\n\r\n\r\n","description":"","footnote":"\r\n( 1 ) . تفسير روح المعانى جلد 27 .\r\n( 2 ) . سورهء فاطر ، آيه 32 - سورهء بقره ، آيه 148 - سورهء مؤمنون ، آيه 61 .\r\n","page_name":" 472 ","page_number":472},
  {"content":"\r\n\r\nو دوّم را يكى دانسته‌اند و خبر آن را در عبارت اولئك المقرّبون قرار داده‌اند و بعضى « 1 » ، مراد از ايشان را مؤمن آل فرعون و حبيب نجّار و حضرت على عليه السّلام دانسته‌اند كه هر يك در ايمان به رسولخدا صلّى اللّه عليه و إله و سلم از ديگران سبقت گرفته و افضل از سايرين بودند .\r\nبه هر صورت در آيات بعدى به توصيف ايشان مىپردازد و مىفرمايد : آنها مقرّبان درگاه الهى هستند و مقاماتى چنين و چنان دارند .\r\n( 11 )  ( أُولئِكَ الْمُقَرَّبُونَ )  : ( آنها مقرّبان درگاه الهى هستند ) .\r\n( 12 )  ( فِي جَنَّاتِ النَّعِيمِ )  : ( در باغهاى پر نعمت بهشت قرار دارند ) .\r\n( 13 )  ( ثُلَّةٌ مِنَ الْأَوَّلِينَ )  : ( بيشتر در گذشتگان هستند ) .\r\n( 14 )  ( وَ قَلِيلٌ مِنَ الْآخِرِينَ )  : ( و در آيندگان كمترند ) .\r\n( 15 )  ( عَلى سُرُرٍ مَوْضُونَةٍ )  : ( آنها بر تختهايى به هم پيوسته قرار دارند ) .\r\n( 16 )  ( مُتَّكِئِينَ عَلَيْها مُتَقابِلِينَ )  : ( و روبروى هم تكيه مىزنند ) .\r\n( 17 )  ( يَطُوفُ عَلَيْهِمْ وِلْدانٌ مُخَلَّدُونَ )  : ( و غلامان بهشتى جاويد يا حلقه به گوش پروانه‌وار به خدمت ايشان مشغولند ) .\r\n( 18 )  ( بِأَكْوابٍ وَ أَبارِيقَ وَ كَأْسٍ مِنْ مَعِينٍ )  : ( با ظرفهايى چون تنگ و آفتابه و قدحى از شراب جارى ) .\r\n( 19 )  ( لا يُصَدَّعُونَ عَنْها وَ لا يُنْزِفُونَ )  : ( كه از آن نه دچار سر درد مىشوند و نه عقلشان ضايع مىگردد ) .\r\n( 20 )  ( وَ فاكِهَةٍ مِمَّا يَتَخَيَّرُونَ )  : ( و از ميوه‌ها هر چه بخواهند ) .\r\n( 21 )  ( وَ لَحْمِ طَيْرٍ مِمَّا يَشْتَهُونَ )  : ( و از گوشت مرغ هر نوع كه ميل داشته باشند ) .\r\n( 22 )  ( وَ حُورٌ عِينٌ )  : ( و زنان فراخ چشم بهشتى ) .\r\n( 23 )  ( كَأَمْثالِ اللُّؤْلُؤِ الْمَكْنُونِ )  : ( كه مانند مرواريد پنهان و دست نخورده‌اند ) .\r\n( 24 )  ( جَزاءً بِما كانُوا يَعْمَلُونَ )  : ( به عنوان پاداش كارهايى كه مىكرده‌اند ) .\r\n( 25 )  ( لا يَسْمَعُونَ فِيها لَغْواً وَ لا تَأْثِيماً )  : ( در آنجا نه سخن بيهوده مىشنوند و نه\r\n\r\n\r\n","description":"","footnote":"\r\n( 1 ) . تفسير روح المعانى ، جلد 27 .\r\n","page_name":" 473 ","page_number":473},
  {"content":"\r\n\r\nتهمت و گناه ) .\r\n( 26 )  ( إِلَّا قِيلًا سَلاماً سَلاماً )  : ( به جز سلام و سخن سالم ) .\r\nمىفرمايد : سبقت گيرندگان به اعمال خير در رسيدن به مغفرت و رحمت حقّ سبقت مىگيرند و ايشان مقرّب درگاه حق هستند ، يعنى در بلند مرتبه‌ترين طبقات اهل سعادت واقعند و از اكرام خدا و مغفرت و رحمت او برخوردارند و اين مرتبه براى كسى حاصل نمىشود ، مگر از طريق عبوديّت و رسيدن به كمال آن و عبوديّت تكميل نمىشود ، مگر وقتى كه بنده تابع محض مولا باشد و اراده و عملش را تابع ارادهء مولايش كند و اين همان دخول در تحت ولايت خداست و چنين كسانى اولياء اللّه هستند و در جايگاه بندگى و عبوديّت مستقّر شده‌اند و نه مالك نفس خويشند و نه آثار نفس خود ، بلكه نفوس و اعمالشان دربست متعّلق به خداست ، و اين قرب ، امرى اكتسابى و قابل تحصيل است ، و بندهء بوسيله عمل صالح و خالصانه به خداى سبحان نزديك مىشود و خداوند ، با بالا بردن منزلت بنده او را به خود نزديك مىسازد و در تحت ولايت خود وارد مىكند ، پس مراد از جنّات نعيم كه اينها در آن استقرار دارند ، همان جنّت ولايت است ، در ادامه مىفرمايد : عدّهء كثير و جماعت انبوهى از سابقون از امتّهاى گذشتهء انبياء سابق هستند و عدّه كمترى از امّت اسلام مىباشند و اينها بر تختهاى بافته و پيوسته‌اى قرار دارند ، در حالى كه بر آن تكيه كرده‌اند و رو به روى هم نشسته‌اند ، يعنى نهايت درجهء انس و حسن معاشرت و صفاى باطن را دارند و پشت سر هم نظر نمىكنند و عيبگويى و غيبت نمىنمايند و هر چه دارند رو به رو به هم مىگويند ، در ادامه مىفرمايد : پسران بهشتى در پيرامون آنها به خدمتگزارى در طوافند و اين غلامان تا ابد به همان صورت جوانى باقيند و گذشت زمان اثرى در آنها نمىگذارند ، بعضى « 1 » ، نيز ( مخلدون ) را از ريشهء ( خلد ) به معناى گوشواره دانسته‌اند ، يعنى غلامان حلقه به گوش به خدمتگزارى بهشتيان مشغولند و با كوزه و آفتابه و كاسه‌هايى از شراب معين ( يعنى شرابى كه پيش رويشان جريان دارد ) از آنها پذيرايى مىكنند ، و ايشان از نوشيدن آن شراب دچار سر درد و خمارى و\r\n\r\n\r\n","description":"","footnote":"\r\n( 1 ) . تفسير روح المعانى جلد 27 .\r\n","page_name":" 474 ","page_number":474},
  {"content":"\r\n\r\nمستى نمىشوند و عقلشان زايل نمىگردد ، و هر ميوه‌اى كه اختيار كنند و هر نوع گوشت پرنده‌اى كه ميلشان بكشد ، پسران بهشتى در اختيارشان مىگذارند ، و براى آنها همسران بهشتى فراخ چشم است كه از شدّت تلالؤ و صفا مانند گوهرى دست نخورده و مخزون هستند .\r\nو همهء اين نعمات پاداشى است در قبال آن اعمال صالحى كه بهشتيان بطور مستمّر در دنيا انجام مىدادند ، و در بهشت هيچ سخن بىفايده و بىاثر و هيچ نسبت گناهى به ديگرى شنيده نمىشود ، چون در بهشت گناهى نيست ( بعضى از مفسّران « 1 » ، نيز كلمه ( تأثيم ) را به معناى دروغ دانسته‌اند ) و تنها سخنى كه اهل بهشت مىشنوند سخنى سالم و در مقام تكريم است .\r\n« گفته شده كه مردم سه دسته‌اند : كسانى كه در جوانى مرتكب اعمال خير مىشوند و تا آخر عمرشان در دنيا بر اين خير و نيكى مداومت دارند ، اينها مقرّب هستند و كسانى كه در جوانى گناه كار و غافلند ، امّا با توبه رجوع مىكنند ، اينها اصحاب يمينند ، و كسانى كه از ابتداى جوانى تا انتهاى خروج از دنيا مشغول بدى و شرور هستند ، اينها اصحاب شمال هستند » « 2 » .\r\n( 27 )  ( وَ أَصْحابُ الْيَمِينِ ما أَصْحابُ الْيَمِينِ )  : ( و امّا ياران جانب راست ، چه اصحاب دست راستى ؟ ! ) .\r\n( 28 )  ( فِي سِدْرٍ مَخْضُودٍ )  : ( در سايهء سدرى بىخار ) .\r\n( 29 )  ( وَ طَلْحٍ مَنْضُودٍ )  : ( و درخت موزى كه ميوه‌هايش بر روى هم چيده شده ) .\r\n( 30 )  ( وَ ظِلٍّ مَمْدُودٍ )  : ( و سايه‌اى گسترده و هميشگى ) .\r\n( 31 )  ( وَ ماءٍ مَسْكُوبٍ )  : ( و آبشارى لا ينقطع و ريزان ) .\r\n( 32 )  ( وَ فاكِهَةٍ كَثِيرَةٍ )  : ( و ميوه‌هايى بسيار ) .\r\n( 33 )  ( لا مَقْطُوعَةٍ وَ لا مَمْنُوعَةٍ )  : ( كه در هيچ فصلى قطع و ممنوع نمىشود ) .\r\n\r\n\r\n","description":"","footnote":"\r\n( 1 ) . تفسير روح المعانى ، جلد 27 .\r\n( 2 ) . اين قسمت از مصطفى شاكر است و مأخذ آن هم ذكر نشده ( مترجم ) .\r\n","page_name":" 475 ","page_number":475},
  {"content":"\r\n\r\n( 34 )  ( وَ فُرُشٍ مَرْفُوعَةٍ )  : ( و در جايگاهى بلند ( و يا در جوار همسرانى بلند مرتبه ) قرار دارند ) .\r\n( 35 )  ( إِنَّا أَنْشَأْناهُنَّ إِنْشاءً )  : ( ما آنها را به صورتى غير قابل توصيف ايجاد كرديم ) .\r\n( 36 )  ( فَجَعَلْناهُنَّ أَبْكاراً )  : ( و هميشه بكر قرارشان داديم ) .\r\n( 37 )  ( عُرُباً أَتْراباً )  : ( و نيز شوهر دوست و هم سن شوهران ) .\r\n( 38 )  ( لِأَصْحابِ الْيَمِينِ )  : ( براى اصحاب يمين ) .\r\n( 39 )  ( ثُلَّةٌ مِنَ الْأَوَّلِينَ )  : ( كه هم در گذشتگان بسيارند ) .\r\n( 40 )  ( وَ ثُلَّةٌ مِنَ الْآخِرِينَ )  : ( و هم در آيندگان ) .\r\nدر اينجا به شرح اصحاب ميمنه يا اصحاب يمين مىپردازد ، اينها سعادتمندانى هستند كه نامهء عملشان بدست راستشان داده مىشود و استفهام در اين آيه در مقام ايجاد شگفتى و اعجاب و بزرگداشت امر آنهاست ، مىفرمايد : آنها در سايهء درخت سدر يا كنار بدون خار و درختان موزى قرار دارند كه ميوه‌هايش بر روى هم چيده شده و سايه‌اى هميشگى دارد كه نور خورشيد آن را زايل نمىكند و آبشارى لا ينقطع و جارى در جوارشان است و ميوه‌هاى بسيارى كه مانند ميوه‌هاى دنيا فصلى و موقّت نيست و ممنوع هم نميشود ، نه از ناحيهء خود بهشتيان كه مثلا از آن ميوه سير و خسته شوند و نه از ناحيهء خارج كه مثلا دورى محل يا وجود خار و موانع ديگر نگذارد كه آن را بچينند و از آن بهره‌مند شوند .\r\nو گستردنيهاى رفيع دارند و يا همسرانى ارجمند و بلند مرتبه‌اى دارند كه داراى كمال عقل و زيبايى هستند و ما آن زنان را به نحوى خاص ايجاد و تربيت كرديم بطوريكه از نظر جوانى و پيرى و زيبايى و زشتى اختلافى ندارند و ما آنها را هميشه بكر قرار داده‌ايم و آنها فقط شوهران خود را دوست دارند و زنانى پر ناز و كرشمه هستند « 1 » و آنها مانند و نظير هم هستند و يا از نظر سن و سال هم سن شوهران خود هستند و اينها همه براى\r\n\r\n\r\n","description":"","footnote":"\r\n( 1 ) . در بعضى روايت ( عرب ) به معناى عرب زبان تفسير شده است ، يعنى حوريان بهشتى به زبان عربى سخن مىگويند ، ( الدّر المنثور از قول رسولخدا صلّى اللّه عليه و إله و سلم ) .\r\n","page_name":" 476 ","page_number":476},
  {"content":"\r\n\r\nاصحاب يمين است كه در امم اولين و آخرين ، جمعيّتى كثير هستند ، به خلاف مقرّبين كه بيشتر در گذشتگان بوده‌اند .\r\n( 41 )  ( وَ أَصْحابُ الشِّمالِ ما أَصْحابُ الشِّمالِ )  : ( و امّا اصحاب جانب چپ ، چه اصحاب دست چپى ؟ ! ) .\r\n( 42 )  ( فِي سَمُومٍ وَ حَمِيمٍ )  : ( در آتشى نافذ و آبى جوشان ) .\r\n( 43 )  ( وَ ظِلٍّ مِنْ يَحْمُومٍ )  : ( در سايه‌اى از دود سياه ) .\r\n( 44 )  ( لا بارِدٍ وَ لا كَرِيمٍ )  : ( كه نه خنكى دارد و نه سودى مىبخشد ) .\r\n( 45 )  ( إِنَّهُمْ كانُوا قَبْلَ ذلِكَ مُتْرَفِينَ )  : ( چون اينها قبلا در دنيا عيّاش و طاغى بودند ) .\r\n( 46 )  ( وَ كانُوا يُصِرُّونَ عَلَى الْحِنْثِ الْعَظِيمِ )  : ( و بر نقض سوگند محكم و گناه عظيم ، اصرار داشتند ) .\r\n( 47 )  ( وَ كانُوا يَقُولُونَ أَ إِذا مِتْنا وَ كُنَّا تُراباً وَ عِظاماً أَ إِنَّا لَمَبْعُوثُونَ )  : ( و همواره مىگفتند : آيا وقتى ما مرديم و خاك و استخوان شديم ، دوباره مبعوث مىشويم ؟ ! ) .\r\n( 48 )  ( أَ وَ آباؤُنَا الْأَوَّلُونَ )  : ( و يا پدران گذشته ما زنده مىشوند ؟ ! ) .\r\n( 49 )  ( قُلْ إِنَّ الْأَوَّلِينَ وَ الْآخِرِينَ )  : ( بگو انسانهاى اوّلين و آخرين ) .\r\n( 50 )  ( لَمَجْمُوعُونَ إِلى مِيقاتِ يَوْمٍ مَعْلُومٍ )  : ( قطعا همگى در ميقات روزى معيّن جمع خواهند شد ) .\r\nو اصحاب شمال افراد شقى و بدبختى هستند كه نامهء عملشان بدست چپشان داده مىشود و استفهام در جمله دوّم در مقام شگفت‌انگيزى و ايجاد هول و هراس است ، مىفرمايد : اينها در حرارت آتش و آب بسيار داغى قرار دارند كه غير قابل توصيف است ، و در سايه‌اى از دودى سياه واقعند كه آن سايه نه خنكى و برودتى دارد و نه سودى دارد كه در آن استراحت كنند و اين استقرار آنها به جهت آنست كه ايشان قبلا در دنيا همواره غرق در مستى نعمت و طغيان بودند و دلهايشان به نعمات كم يا زياد دنيا وابسته بوده و از غير آن غافل بودند و بر شكستن پيمان مؤكّد اصرار داشتند ، يعنى از عبادتى كه بر حسب فطرت بر آن پيمان بسته بودند و در عالم ذر ميثاق خود را محكم كرده بودند ،\r\n\r\n","description":"","footnote":"","page_name":" 477 ","page_number":477},
  {"content":"\r\n\r\nاستكبار مىكردند و به خدا شرك مىورزيدند و از غير او اطاعت مىكردند و همچنين مسأله معاد را بعيد مىشمردند و در زنده شدن خود در روز قيامت استبعاد مىكردند و مىگفتند : آيا ما با پدرانمان بعد از اينكه مرده‌ايم و خاك و استخوان شده‌ايم ، دوباره زنده مىشويم ؟ ! سپس خداوند به رسول گرامى صلّى اللّه عليه و إله و سلم دستور مىدهد كه در جواب آنها بفرمايد : همه انسانهاى اوّلين و آخرين همگى به سوى ميقات و موعد روزى معلوم ( يعنى روز قيامت ) جمع مىشوند و اين امر هيچ استبعادى ندارد ( چون اين حكم از جانب خدا رانده شده و او قادر مطلق است و بر هر امرى تواناست ) .\r\n( 51 )  ( ثُمَّ إِنَّكُمْ أَيُّهَا الضَّالُّونَ الْمُكَذِّبُونَ )  : ( آنگاه شما اى گمراهان تكذيب كننده ) .\r\n( 52 )  ( لَآكِلُونَ مِنْ شَجَرٍ مِنْ زَقُّومٍ )  : ( قطعا از درختى از جنس زقّوم خواهيد خورد ) .\r\n( 53 )  ( فَمالِؤُنَ مِنْهَا الْبُطُونَ )  : ( و شكم‌هايتان را از آن پر خواهيد ساخت ) .\r\n( 54 )  ( فَشارِبُونَ عَلَيْهِ مِنَ الْحَمِيمِ )  : ( و آنگاه از آب جوشان متعفّن بر روى آن غذا خواهيد نوشيد ) .\r\n( 55 )  ( فَشارِبُونَ شُرْبَ الْهِيمِ )  : ( سپس باز هم از آن خواهيد نوشيد ، مانند شترى كه به بيمارى استسقاء دچار است ) .\r\n( 56 )  ( هذا نُزُلُهُمْ يَوْمَ الدِّينِ )  : ( و اين پذيرايى آنها در روز قيامت است ) .\r\nدر ادامهء سخنان رسولخدا صلّى اللّه عليه و إله و سلم با منكرين معاد است كه آنها را از اوضاعشان در قيامت آگاه مىسازد و مىفرمايد : اى گمراهان از راه حقّ و اى مكذّبان كه در شكستن پيمان الهى اصرار داشتيد ، در قيامت از درخت زقّوم خواهيد خورد ، ( و آن درختى زشت منظره است كه شيرهء آن باعث تورّم بدن مىشود ) و شكمهايتان را مملوّ از آن خواهيد كرد ، چون از شدّت گرسنگى و محنتى كه بر شما غالب شده چارهء ديگرى نداريد و آنگاه پس از اين خوراك بلافاصله از شدت عطش آبى جوشان را بر روى آن سر مىكشيد ، درست مانند شتر هيماء كه در اثر بيمارى استسقاء هر چه آب مىخورد ، رفع عطش او نمىشود و آنقدر مىنوشد تا بميرد و يا مانند زمين ريگزارى كه هرگز از نفوذ آب سيراب\r\n\r\n","description":"","footnote":"","page_name":" 478 ","page_number":478},
  {"content":"\r\n\r\nنمىگردد ، و اين آخرين كلام رسولخدا صلّى اللّه عليه و إله و سلم خطاب به آنهاست ، در ادامه خداى متعال خطاب به رسولخدا صلّى اللّه عليه و إله و سلم مىفرمايد : اين اوصافى كه از طعام و شراب آنها گفتيم پذيرايى است كه براى آنها در روز جزا آماده شده و پذيرايى خواندن اين شكنجه‌ها نوعى تهكّم و طعنه زدن است .\r\n( 57 )  ( نَحْنُ خَلَقْناكُمْ فَلَوْ لا تُصَدِّقُونَ )  : ( ما شما را آفريديم ، پس چرا تصديق نمىكنيد ؟ ) .\r\n( 58 )  ( أَ فَرَأَيْتُمْ ما تُمْنُونَ )  : ( به من خبر دهيد ، آيا نطفه‌اى كه در رحمها مىريزيد ) .\r\n( 59 )  ( أَ أَنْتُمْ تَخْلُقُونَهُ أَمْ نَحْنُ الْخالِقُونَ )  : ( شما آن را آفريده‌ايد ، يا ما خالق آنيم ؟ ) .\r\nاين آيات تحريك مردم بر تصديق معاد است ؟ مىفرمايد : ما خالق شما هستيم ، پس چرا گفتار ما دربارهء معاد را تصديق نمىكنيد ؟ و تقرير حجّت اين است كه اولا : وقتى خدا خالق و موجد انسانها از عدم باشد ، البته بار دوّم هم مىتواند آنها را بيافريند و اين از آفرينش اوّلى آسانتر است ، و ثانيا : وقتى پديد آورنده و مدّبر انسانها خداى متعال است ، پس او به احوال و حوادثى كه برايشان پيش مىآورد داناتر است و وقتى او به آنها خبر داده كه به زودى ايشان را مبعوث مىكند و به حساب اعمالشان رسيدگى مىنمايند ، چاره‌اى جز تصديق ندارند و هيچ عذرى براى مكذّبان باقى نمىماند .\r\nدر ادامه مىفرمايد : به من خبر دهيد ، در خلقت بشر شما آدميان جز ريختن نطفه چه نقشى داريد ؟ آيا شما آن نطفه را ايجاد كرده‌ايد و آن را به صورت انسانى مانند خود در مىآوريد ؟ يا ما خالق آنيم و آن را به صورت بشر تبديل مىكنيم ؟\r\n( 60 )  ( نَحْنُ قَدَّرْنا بَيْنَكُمُ الْمَوْتَ وَ ما نَحْنُ بِمَسْبُوقِينَ )  : ( اين مائيم كه مرگ را ميان شما مقدّر كرده‌ايم و هيچ عاملى نمىتواند از تدبير ما سبقت بگيرد ) .\r\n( 61 )  ( عَلى أَنْ نُبَدِّلَ أَمْثالَكُمْ وَ نُنْشِئَكُمْ فِي ما لا تَعْلَمُونَ )  : ( ما بر اساس اين تقدير جماعتى مانند شما را جايگزين شما كرده‌ايم و شما را به خلقتى ديگر كه از آن بىخبريد ايجاد مىكنيم ) .\r\n( 62 )  ( وَ لَقَدْ عَلِمْتُمُ النَّشْأَةَ الْأُولى فَلَوْ لا تَذَكَّرُونَ )  : ( و شما به تحقيق نشأت نخستين\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nرا ديديد ، پس چرا متذكّر نمىشويد ) .\r\nيعنى ما از ابتدا ، هستى شما را مقدّر و محدود كرده‌ايم به حدّ موت ، پس مرگ حقّ است و از ناحيهء خدا مقدّر شده و خداوند بوسيلهء عواملى اراده كرده تا حيات انسان را باطل كند و ما در مسأله مرگ مخلوقاتمان ، از عوامل ويرانگر و مبطل حيات شكست نمىخوريم و چنان نيست كه ارادهء ما بر حيات دائمى شما بوده ، امّا اسباب ويرانگر بر ارادهء ما غلبه كرده و باعث مرگ شما شوند .\r\nبلكه ما مرگ را بين شما مقدّر كرده‌ايم در حالى كه آن مرگ بر اين اساس تقدير شده كه با رفتن شما امثالتان جاى شما را بگيرند « 1 » ، و شما را در هيأت خلقتى جديد در آوريم كه شما آن را نمىشناسيد و علمى به آن نداريد ، يعنى تقدير الهى بر اين قرار گرفته كه هميشه جماعتى از بشر زمين را آباد كنند و سپس جاى خود را به جماعتى ديگر بسپارند و نيز بر اين اساس مقدّر شده كه انسانها بعد از مردن ، خلقتى ديگر وراى خلقت ناپايدار دنيوى داشته باشند ، لذا مرگ انتقال از سرائى به سراى ديگر است نه انعدام و فناء ، در ادامه مىفرمايد : شما قطعا به نشأت دنيا علم داريد و خصوصيّات آن را كه مستلزم اعتراف به نشأتى ديگر و جاودانه است مىشناسيد ، چون از نظام حيرت‌انگيز اين عالم دنيا انسان يقين مىيابد كه لغو و باطلى در عالم هستى راه ندارد و قطعا اين حيات فانى ، غايت و هدفى باقى دارد و نيز از ضروريّات نظام اين عالم اينست كه مىبينيم ، هر موجودى به سوى سعادت نوعيّه‌اش هدايت شده و انسانها نيز بايد از طريق ارسال رسل و مسأله بعث و حسابرسى در روز جزا ، به كمال سعادت خود نايل شوند و اصولا همين وجود اين عالم دنيا كه از كتم عدم ايجاد شده ، امكان وجود عالم باقى را اثبات مىكند و استبعاد آن را زايل مىسازد ، « يعنى از آنجا كه حكم امثال در جواز و عدم جواز يكسان است ، حالا كه بدن دنيوى كه مثل بدن اخروى است ، خلق شده و زنده گشته ، پس قطعا\r\n\r\n\r\n","description":"","footnote":"\r\n( 1 ) . در تفسير روح المعانى جلد 27 ، اين آيه چنين معنا شده كه : ما مرگ را بر اين اساس مقدّر كرده‌ايم كه اوصاف شما را دگرگون سازيم و در آخرت به خلقتى كه خودتان نمىدانيد شما را محشور كنيم ، مثلا بعضى به شكل سگ يا خوك و . . . .\r\n","page_name":" 480 ","page_number":480},
  {"content":"\r\n\r\nجايز است كه بدون اخروى نيز خلق و زنده گردد » .\r\n( 63 )  ( أَ فَرَأَيْتُمْ ما تَحْرُثُونَ )  : ( به من خبر دهيد از آنچه كشت مىكنيد ) .\r\n( 64 )  ( أَ أَنْتُمْ تَزْرَعُونَهُ أَمْ نَحْنُ الزَّارِعُونَ )  : ( آيا شما آن را مىرويانيد ، و يا ما رويانندهء آن هستيم ؟ ) .\r\n( 65 )  ( لَوْ نَشاءُ لَجَعَلْناهُ حُطاماً فَظَلْتُمْ تَفَكَّهُونَ )  : ( اگر بخواهيم هر آينه آن را چون بوتهء خشكى قرار مىدهيم و شما از شدّت حادثه تعجب مىكنيد ) .\r\n( 66 )  ( إِنَّا لَمُغْرَمُونَ )  : ( و مىگوييد : ما در خسارت بزرگى افتاديم ) .\r\n( 67 )  ( بَلْ نَحْنُ مَحْرُومُونَ )  : ( بلكه به كلى محروم از رزق شديم ) .\r\nبعد از تذكّر دادن به مسأله معاد از اين آيات به بر شمردن سه نوع از مهمترين حوائج زندگى انسان مىپردازد : 1 ) زراعت ، 2 ) آب ، 3 ) آتش .\r\nابتدا در اين سه آيه به ذكر مسأله زرع پرداخته ، مىفرمايد مرا خبر دهيد كه آنچه در زمين كشت و زراعت مىكنيد ، آيا شما رويانندهء آن هستيد يا ما ؟ البته ما هستيم كه زمينهء تأثير اسباب طبيعى را فراهم مىكنيم و آفريننده آن اسباب نيز مائيم و سر نخ تمامى اثرها و مؤثّرها به ما باز مىگردد ، و نشانهء آشكار آن اين است كه اگر ما نمىخواستيم كه زراعت شما به ثمر برسد ، مىتوانستيم زراعتتان را به گياهى خشك و بىثمر تبديل كنيم و آنوقت شما از وقوع اين امر تعجّب مىكرديد و با اندوه و افسوس مىگفتيد ، به راستى در غرامت و خسارت بزرگى واقع شديم و مالمان هدر رفت و زحماتمان از بين رفت ، و از همه اينها گذشته ديگر از هر سود و بهره‌اى محروم شديم و ديگر چيزى نداريم تا با آن گذران زندگى كنيم .\r\n( 68 )  ( أَ فَرَأَيْتُمُ الْماءَ الَّذِي تَشْرَبُونَ )  : ( به من خبر دهيد ، از آبيكه مىآشاميد ) .\r\n( 69 )  ( أَ أَنْتُمْ أَنْزَلْتُمُوهُ مِنَ الْمُزْنِ أَمْ نَحْنُ الْمُنْزِلُونَ )  : ( آيا شما آن را از ابر نازل كرده‌ايد و يا ما نازل كنندهء آن هستيم ؟ ) .\r\n( 70 )  ( لَوْ نَشاءُ جَعَلْناهُ أُجاجاً فَلَوْ لا تَشْكُرُونَ )  : ( اگر مىخواستيم آن را شور و تلخ قرار مىداديم ، پس چرا شكر نمىگزاريد ؟ ) .\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nدر اينجا نيز به مسأله آب اشاره مىكند كه مايهء حيات همهء موجودات زنده است ، اگر خداوند آب شيرين و گوارا را از ابرها فرو نمىفرستاد ، ادامهء حيات در كرهء خاكى امكان پذير نبود ، مىفرمايد ، در همين بيانديشيد كه آيا شما خودتان آن را ايجاد كرده و از ابر نازل مىكنيد يا ما هستيم كه آن را بر شما مىباريم ؟ و اگر اراده مىكرديم كه شما را هلاك كنيم ، هر آينه آب شيرين را مبدّل به آبى شور و تلخ مىكرديم كه به جاى رفع عطش ، شما را تشنه‌تر مىكرد و به هلاكتتان مىانجاميد ، پس چرا شكر و سپاس بجا نمىآوريد ؟ و اين عبارت آخر در مقام تشويق و تحريك به شكرگزاريست و شكر خدا به اين است كه با زبان و عمل معترف باشيم كه همه نعمات از خداست و اين همان عبادت است .\r\n( 71 )  ( أَ فَرَأَيْتُمُ النَّارَ الَّتِي تُورُونَ )  : ( به من خبر دهيد از آتشى كه مىافروزيد ) .\r\n( 72 )  ( أَ أَنْتُمْ أَنْشَأْتُمْ شَجَرَتَها أَمْ نَحْنُ الْمُنْشِؤُنَ )  : ( آيا درخت و هيزم آن را شما ايجاد كرديد و يا پديد آورنده‌اش ما بوديم ؟ ) .\r\n( 73 )  ( نَحْنُ جَعَلْناها تَذْكِرَةً وَ مَتاعاً لِلْمُقْوِينَ )  : ( ما آن را مايه تذكّر و وسيلهء زندگى شما محتاجان تهىدست قرار داده‌ايم ) .\r\nدر اينجا به مسأله آتش مىپردازيد و مىفرمايد : اين آتشى كه شما روشن مىكنيد ، خود شما چوب و هيزم آن پديد آورده و درختش را ايجاد كرده‌ايد ، يا ما پديد آورندهء آن بوده‌ايم ؟ اين ما بوديم كه وجود آتش را وسيلهء تذكّر و عبرت و وسيله گذران زندگى و حوائج شما قرار داديم كه اگر دستگيرى ما نبود ، سرگردان و بيچاره بوديد كه البته استفاده‌ها و منافع آتش بر كسى مخفى نيست ، ( ايجاد گرما ، تهيه غذا ، ايجاد انرژى و . . . ) .\r\n( 74 )  ( فَسَبِّحْ بِاسْمِ رَبِّكَ الْعَظِيمِ )  : ( پس به نام پروردگار عظيمت تسبيح گوى ) .\r\nدر اينجا پس از بر شمردن نعمات الهى و ادامهء تكذيب مردم ، روى سخن را متوجّه رسول گرامى خود صلّى اللّه عليه و إله و سلم نموده ، تا بفهماند اين مردم لياقت تخاطب را ندارند و حرف حق را نمىپذيرند ، لذا دستور مىدهد تا آنحضرت خدا را از شركى كه مردم مىورزند و نيز از تكذيبى كه دربارهء بعث و جزا دارند منزّه بدارد .\r\n\r\n","description":"","footnote":"","page_name":" 482 ","page_number":482},
  {"content":"\r\n\r\nبنابراين مىفرمايد : حال كه چنين است ، پس تو خداى را با استعانت به نام او تسبيح گوى و منزّه بدار و يا اسم پروردگارت را از اينكه برايش شريكى ذكر شود و يا بعث و جزايش انكار گردد ، منزّه بدار .\r\n( 75 )  ( فَلا أُقْسِمُ بِمَواقِعِ النُّجُومِ )  : ( پس نه ! قسم به محل ستارگان ) .\r\n( 76 )  ( وَ إِنَّهُ لَقَسَمٌ لَوْ تَعْلَمُونَ عَظِيمٌ )  : ( و اين سوگند ، اگر بدانيد ، بسيار بزرگ است ) .\r\n( لا ) در ابتداى آيه به منظور تأكيد آمده و زياده است و ( لا اقسم ) رويهم به معناى سوگند مىباشد مىفرمايد : سوگند مىخورم به محلّهاى ستارگان يعنى به آن جايى كه هر ستاره در آسمان دارد و سپس در مقام بزرگداشت و تعظيم اين سوگند مىفرمايد : اين سوگند اگر مىدانستيد ، بسيار سوگند عظيمى است .\r\n( 77 )  ( إِنَّهُ لَقُرْآنٌ كَرِيمٌ )  : ( كه همانا اين قرآنى ارجمند است ) .\r\n( 78 )  ( فِي كِتابٍ مَكْنُونٍ )  : ( در كتابى مخفى و پنهان ) .\r\n( 79 )  ( لا يَمَسُّهُ إِلَّا الْمُطَهَّرُونَ )  : ( كه جز پاكان كسى آن را مسّ نمىكند ) .\r\n( 80 )  ( تَنْزِيلٌ مِنْ رَبِّ الْعالَمِينَ )  : ( و فرستاده‌اى از جانب پروردگار عالميان است ) .\r\nدر اينجا متعلّق سوگند ذكر مىشود ، مىفرمايد : سوگند به مواقع ستارگان كه اين كتاب قرآنى فى نفسه ارجمند و كريم است ، هم در نزد خدا كريم و عزيز است و هم صفاتى پسنديده و ارجمند دارد و به مردم سود رسان است و معارفى را به آنها تعليم مىدهد كه سعادت آنها را در دنيا و آخرت تأمين و تضمين مىكند و اين قرآن محفوظ و مصون از هر دگرگونى و تبديل است ، چون در كتابى مخفى و پنهان از دسترس بشر قرار دارد كه عبارتست از همان لوح محفوظ و آن كتاب مكنونى كه قرآن در آنست يا قرآنى كه در آن كتاب است ، از دسترس ناپاكان و اغيار محفوظ است و به جز پاكانى كه خداوند نفس آنها را از خباثت معاصى و گناهان مطهّر نموده است ، كسى با آن مساس ندارد و حقايق دقيق آن را در نمىيابد ، لذا مطهّرون عبارتند از ملائكه گرامى و برگزيدگانى از بشر كه خود دربارهء آنها فرموده :  ( إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ \r\n\r\n","description":"","footnote":"","page_name":" 483 ","page_number":483},
  {"content":"\r\n\r\n تَطْهِيراً  « 1 » همانا خداوند اراده كرده كه پليدى را از شما خاندان ببرد و شما را پاكيزه كند پاكيزه كردنى ) .\r\nيعنى به جز ملائكه و چهارده معصوم عليهم السلام كسى به حقيقت قرآن دسترسى ندارد « 2 » ، البته اين معنا در صورتى است كه ( لا ) نافيه باشد ، امّا اگر به معناى ( لاء ) نهى باشد در اين صورت آيه دلالت بر تحريم لمس قرآن كريم بدون طهارت فقهى و ظاهرى مىنمايد « 3 » ، البته اين معنا را با ( لاء ) نافيه نيز مىتوان استفاده كرد ، پس ممكن است منظور از ( مسّ ) مس ظاهرى باشد و ممكن است مراد ، علم و اطلاع باشد .\r\nبه هر جهت در ادامه مىفرمايد : اين قرآن از ناحيهء پروردگار عالميان نازل شده ، يعنى خدا آن را از مرحله‌اى كه در لوح محفوظ داشت و مكنون بود و كسى جز مطهّرون به آن دسترسى نداشت آن را نازل و در خور فهم شما كرد تا آن را بفهميد و در آن تعقّل كنيد ، و نام بردن خداوند ، به نام ( ربّ العالمين ) به اين منظور است كه اشاره كند كه ربوبيّت خداوند بر سراسر همهء عوالم گسترده است و او ربّ اين منكرين هم هست ، پس بر آنها واجب است كه به كتاب او ايمان آورده و كلام او را تصديق كنند ، لذا تنزيل قرآن ، نور و رحمت و هدايت و نعمت است براى همهء مردم و هر كس از قرآن بهره‌مند شود و دستورات آن را در زندگى به كار ببندد ، به مدارج سعادت و ترقّى نائل مىشود و هر كس از آن دور مانده و مهجور باشد نابود و هلاك مىگردد و از مدارج انسانى سقوط خواهد كرد .\r\n( 81 )  ( أَ فَبِهذَا الْحَدِيثِ أَنْتُمْ مُدْهِنُونَ )  : ( آيا هنوز به اين امر مهّم و اين گفتار سهل انگارى و مداهنه مىكنيد ؟ ) .\r\n( 82 )  ( وَ تَجْعَلُونَ رِزْقَكُمْ أَنَّكُمْ تُكَذِّبُونَ )  : ( و بهرهء خود را در تكذيب آن قرار مىدهيد ؟ ) .\r\n\r\n\r\n","description":"","footnote":"\r\n( 1 ) . سورهء احزاب ، آيه 33 .\r\n( 2 ) . البته متأسفانه بيشتر مفسّران بدون هيچ دليلى اين آيه را مختصّ ملائكه نموده‌اند .\r\n( 3 ) . مطابق تفسير روح المعانى و كشّاف .\r\n","page_name":" 484 ","page_number":484},
  {"content":"\r\n\r\n( 83 )  ( فَلَوْ لا إِذا بَلَغَتِ الْحُلْقُومَ )  : ( پس چرا وقتى جان يكى از شما به گلوگاه مىرسد ) .\r\n( 84 )  ( وَ أَنْتُمْ حِينَئِذٍ تَنْظُرُونَ )  : ( همگى فقط تماشا مىكنيد ، و كارى از دستتان بر نمىآيد ؟ ) .\r\n( 85 )  ( وَ نَحْنُ أَقْرَبُ إِلَيْهِ مِنْكُمْ وَ لكِنْ لا تُبْصِرُونَ )  : ( در حالى كه ما از شما به او نزديكتريم ، ولى شما نمىبينيد ) .\r\n( 86 )  ( فَلَوْ لا إِنْ كُنْتُمْ غَيْرَ مَدِينِينَ )  : ( پس اگر شما روز جزايى در پيش نداريد ) .\r\n( 87 )  ( تَرْجِعُونَها إِنْ كُنْتُمْ صادِقِينَ )  : ( و اگر راست مىگوييد ، او را باز گردانيد ) .\r\n( مداهنه ) يعنى روغن مالى و كنايه از سهل انگارى است ، مىفرمايد : آيا شما هنوز هم در باب اين قرآن عظيم ، سهل انگارى مىكنيد ؟ و به آن اعتنايى نمىنماييد ؟ و شما بهره و حظّ خود را از قرآن اين مقدار قرار داده‌ايد كه فقط آن را تكذيب كنيد ، با اينكه مىتوانستيد بهره و خير بسيارى از آن ببريد ؟ و يا خداى متعال قرآن را روزى شما قرار داد ، امّا شما به جاى آنكه با ايمان به آن ، شكرش را بجا آوريد ، آن را تكذيب مىكنيد ؟\r\nپس اگر شما در نفى قرآن و مسأله بعث كه قرآن از آن خبر مىدهد ، روش درستى داريد ، جان محتضرى را كه در حال موت است و به حلقوم او رسيده ، به او باز گردانيد ، امّا حقيقت اينست كه وقتى مرگ كسى فرا برسد ، شما فقط محتضر را تماشا مىكنيد و مىبينيد كه دارد از دستتان مىرود و شما هيچ كارى نمىتوانيد بكنيد ، در حالى كه ما از شما به او نزديكتريم ، چون ما به سراسر وجود او احاطه داريم و ملائكه ما كه مأمور قبض روح او هستند نيز از شما به او نزديكترند ، امّا متأسفانه نه ما را مىبينيد و نه فرستادگان ما را و اگر راست مىگوئيد كه جزائى در كار نيست و شما جزا داده نمىشويد و ثواب و عقابى نداريد ، پس چرا شخص محتضر را به زندگى و حيات باز نمىگردانيد ؟ ! حالا كه در برابر مرگ چاره‌اى نداريد و نمىتوانيد مانع آن شويد ، بدانيد كه مرگ مسأله‌اى حساب شده و مقدّر از ناحيهء ماست ، تا بوسيلهء آن شما را به سوى بعث و جزا سوق دهيم .\r\n( 88 )  ( فَأَمَّا إِنْ كانَ مِنَ الْمُقَرَّبِينَ )  : ( پس اگر او از مقرّبان باشد ) .\r\n\r\n","description":"","footnote":"","page_name":" 485 ","page_number":485},
  {"content":"\r\n\r\n( 89 )  ( فَرَوْحٌ وَ رَيْحانٌ وَ جَنَّةُ نَعِيمٍ )  : ( راحتى و رزق و جنّت نعيم خواهد داشت ) .\r\n( 90 )  ( وَ أَمَّا إِنْ كانَ مِنْ أَصْحابِ الْيَمِينِ )  : ( و اگر او از اصحاب يمين باشد ) .\r\n( 91 )  ( فَسَلامٌ لَكَ مِنْ أَصْحابِ الْيَمِينِ )  : ( در آن روز به تو ( اى پيامبر ) سلام خواهد كرد ) .\r\nدر اينجا به اوضاع آن سه طائفه مذكور در اوّل سوره در هنگام مرگ و بعد از آن مىپردازد ، ابتدا مىفرمايد : اگر آن شخص محتضر از مقرّبان و سابقون باشد جزاى او اينست كه از هر همّ و غمّ و درد و المى راحت است و روزى او از رزق‌هاى بهشتى خواهد بود و جنّت نعيم الهى مقرّ او مىباشد ، امّا اگر آن شخص محتضر از اصحاب يمين باشد ، تو اى پيامبر در ميان آنها كه قرين و رفيق و همنشين تو خواهند بود ، در سلامت هستى و از ايشان جز خير و سلامت به تو نخواهد رسيد و يا اصحاب يمين بر تو سلام مىفرستند .\r\n( 92 )  ( وَ أَمَّا إِنْ كانَ مِنَ الْمُكَذِّبِينَ الضَّالِّينَ )  : ( و اگر او از افراد مكذّب و گمراه باشد ) .\r\n( 93 )  ( فَنُزُلٌ مِنْ حَمِيمٍ )  : ( پذيرايى او از آب جوشان ) .\r\n( 94 )  ( وَ تَصْلِيَةُ جَحِيمٍ )  : ( و حرارت آتش خواهد بود ) .\r\nيعنى اگر شخص محتضر و در حال موت از افراد گروه سوّم يعنى اصحاب شمال يا اصحاب مشئمه باشد كه در دنيا گمراه و اهل تكذيب بوده‌اند ، در اين صورت پذيرايى و ضيافتى از آب سخت داغ و بهره‌اى از حرارت آتش خواهد داشت ، يعنى عذابى كه مىچشند همه به خاطر تكذيب و عنادشان با حق بوده ، چون اگر فقط دچار گمراهى بودند و تكذيبى نسبت به حق روا نداشته بودند ، عذاب شامل حالشان نمىشد ، ( زيرا در اين صورت مستضعف محسوب مىشدند و قرآن آنها را دوزخى نمىشمرد ) .\r\nاينها همان افرادى هستند كه در آيه 47 از ايشان نقل شد كه مىگفتند : ( آيا ما وقتى مرديم و خاك و استخوان شديم ، دوباره مبعوث مىشويم ؟ ) ، حال خواه قلبا به آن معتقد باشند و يا فقط به زبان بگويند و يا عملا با اطاعت غير خدا آن را ملتزم باشند ، چون شخص عاصى هم مكذّب محسوب مىشود .\r\n\r\n","description":"","footnote":"","page_name":" 486 ","page_number":486},
  {"content":"\r\n\r\n( 95 )  ( إِنَّ هذا لَهُوَ حَقُّ الْيَقِينِ )  : ( به درستى كه اين همان حق اليقين است ) .\r\n( 96 )  ( فَسَبِّحْ بِاسْمِ رَبِّكَ الْعَظِيمِ )  : ( پس به نام پروردگار عظيمت تسبيح گوى ) .\r\n( حق ) به معناى علم است ، از آن جهت كه علم با خارج و واقعيّت مطابق است و ( يقين ) عبارت است از علمى كه در آن هيچ ابهام و ترديدى نباشد ، مىفرمايد : اين بيانى كه ما دربارهء اين سه گروه داشتيم ، حقّى است كه هيچ نقطه ابهام و ترديدى در آن نيست و علمى است كه با هيچ دليل و بيانى نمىتوان آن را مبدّل به شك و ترديد كرد ، پس حالا كه قرآن داراى چنين اوصاف و بياناتى است ، تو اى رسول ما پروردگارت را از بابت نزول چنين كتابى ( بر قلب خود ) ، تسبيح گوى و او را از هر عيبى منزّه بدار ، در حالى كه از نام او استعانت مىجويى و يا مظهر نام او هستى و از هر عقيده و ادّعايى كه اين افراد مكذّب گمراه به خدا نسبت مىدهند ، اعراض مىنمايى .\r\n\r\n","description":"","footnote":"","page_name":" 487 ","page_number":487},
  {"content":"\r\n\r\n\r\nسوره حديد\r\n بِسْمِ اللَّهِ الرَّحْمنِ الرَّحِيمِ \r\nغرض سوره : برانگيختن مؤمنان به امر انفاق و بدنبال آن مغفرتى كه از جانب پروردگار براى بنده حاصل مىشود ، بيان بعضى از معارف مبداء و معاد ، دعوت به تقوى و زهد .\r\n( 1 )   ( سَبَّحَ لِلَّهِ ما فِي السَّماواتِ وَ الْأَرْضِ وَ هُوَ الْعَزِيزُ الْحَكِيمُ )   « 1 » : ( آنچه در آسمانها و زمين است خدا را تسبيح مىگويند و او عزّتمند و حكيم است ) .\r\n( تسبيح ) يعنى منزه داشتن خدا از هر چيزى كه مستلزم نقص و حاجت و ناسازگارى با ساحت كمال او باشد ، مىفرمايد : تمامى موجوداتى كه در آسمانها و زمين هستند ، يعنى تمامى عوالم ، خداى سبحان را منزّه مىدارند و حقيقت معناى تسبيح آنست كه هر موجودى ، وجود خالق و موجد خود را با همه صفات كماليّه‌اش آشكار مىكند و مظهر اوست و هر يك با هستى خود دلالت مىكنند كه پديد آورنده‌اى منزّه از هر نقص و متصّف به همه كمالات دارند و همهء آنها با زبان نيز ( سبحان اللّه ) مىگويند ، اگر چه كه ما زبان آنها را نفهميم و قرآن كريم اين نكته را در آيهء ديگر تصريح نموده ،  ( وَ إِنْ مِنْ \r\n\r\n\r\n","description":"","footnote":"\r\n( 1 ) . در تفسير قمى ذيل اين آيه آمده است : اين همان آيه است كه رسولخدا صلّى اللّه عليه و إله و سلم دربارهء آن فرمود : ( اوتيت جوامع الكلم ) : ( كلمات جامع را به من داده‌اند ) .\r\n","page_name":" 488 ","page_number":488},
  {"content":"\r\n\r\n شَيْءٍ إِلَّا يُسَبِّحُ بِحَمْدِهِ وَ لكِنْ لا تَفْقَهُونَ تَسْبِيحَهُمْ  « 1 » هيچ موجودى نيست جز آنكه خدا را حمد و تسبيح مىگويد ولى شما تسبيح ايشان را نمىفهميد )\r\nو در ادامه مىفرمايد : ( خدا عزيز و حكيم است ) يعنى خداى سبحان به دليل عزّتش داراى مقامى منيع است كه تمام قدرتها مقهور او هستند ، بنابراين آفرينش را با اجبار و قهر قدرتى ما فوق خود نيافريده است و نيز فعل او بدليل حكمتش محكم و متقن است و هيچ فساد و تباهى در آن راه ندارد ، لذا در تدبير خلق و روابط ميان آسمانها و زمين نهايت حكمت را به كار برده و جاى هيچ اعتراضى بر او نيست ، پس شايسته تسبيح است .\r\n( 2 )  ( لَهُ مُلْكُ السَّماواتِ وَ الْأَرْضِ يُحْيِي وَ يُمِيتُ وَ هُوَ عَلى كُلِّ شَيْءٍ قَدِيرٌ )  : ( ملك آسمانها و زمين از آن اوست ، زنده مىكند و مىميراند و او بر هر چيز تواناست )\r\nمىخواهد بفرمايد : ملك آسمانها و زمين منحصرا از آن خداست و او به تنهايى هر حكمى بخواهد در عالم مىراند ، چون او پديد آورنده همه آنهاست و همه آنچه در آسمانها و زمين است قيام وجود و آثارشان به خداست ، به همين جهت در ادامه مىفرمايد :  ( يُحْيِي وَ يُمِيتُ )  يعنى خداست كه هر زنده‌اى را زندگى بخشيده ، حال خواه مانند ما انسانها حياتش مسبوق به مرگ باشد و يا مانند ملائكه كه حياتشان مسبوق به مرگ نيست ، باشد و نيز اماته به معناى ميراندن است ، بطور كلّى ، چه ميراندن بعد از حيات باشد مانند ميراندن انسانها در دنيا و چه در مورد جمادات كه قبلا هم زنده نبوده‌اند و استفاده از فعل مضارع استمرار را نيز افاده مىكند ، يعنى خداوند همواره در حال احياء و اماته است و آنگاه در مقام تعليل مطلب مىفرمايد : او بر هر امرى قادر است ، پس قدرت مطلقه و غير مقيّد او موجب مىشود كه او هر موجودى را زندگى بخشيده و قادر بر ميراندن او نيز باشد ، همچنانكه در قيامت مرده‌اى را كه عينى و اثرى از آن بجا نمانده ، زنده مىكند .\r\n( 3 )  ( هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ وَ هُوَ بِكُلِّ شَيْءٍ عَلِيمٌ )  : ( او اوّل و آخر و\r\n\r\n\r\n","description":"","footnote":"\r\n( 1 ) . سورهء اسراء ، آيه 44 .\r\n","page_name":" 489 ","page_number":489},
  {"content":"\r\n\r\nظاهر و باطن است و او به هر چيزى داناست ) « 1 » .\r\nاز ملك و قدرت مطلقه خدا نتيجه‌گيرى مىشود كه وجود او بر هر چيز ، از هر جهت محيط است ، پس هر چيزى كه فرض شود اوّل باشد ، خدا قبل از آن چيز بوده ، يعنى او نسبت به همهء ماسواى خود اوّل است و همچنين هر چيزى كه ما آن را آخرين فرض كنيم ، خداى تعالى بعد از آن هم خواهد بود ، چون گفتيم كه او بر همه چيز احاطه دارد ، هم به ما قبل آن و هم به ما بعد آن ، پس آخر هم خداست .\r\nو نيز هر چيز كه ما آن را ظاهر فرض كنيم ، خدا از آن ظاهرتر است به جهت احاطه‌اى كه قدرتش بر آن چيز دارد و چون محيط بر اوست پس از جهت ظهور هم ما فوق آنست ، لذا خداست كه ظاهر است نه آنچه ما آن را ظاهر فرض كرديم .\r\nو همچنين هر چيزى كه باطن فرض شود ، خداوند به جهت احاطهء قدرتش در ماوراى آن قرار دارد ، چون اوست كه آن چيز را مخفى نموده ، پس باطن هم خداست ، نه آنچه ما آن را باطن فرض كرديم ، لذا از احاطهء او بر هر چيز نتيجه مىشود كه هيچ چيز قبل از خدا و بعد از او و فوق او و غير او وجود ندارد و صفات اوّل و آخر و ظاهر و باطن بطور مطلق از آن اوست و در غير خدا اگر اين صفات هست ، بطور نسبى است ، و او عنايت كرده ، پس همه اين اسماء چهارگانه شاخه‌هايى از احاطهء قدرت يا احاطهء وجود خدا هستند و همچنين به نوعى هر كدام از آنها بر علم مطلق خداى تعالى نيز بستگى و تفرّع دارند ، چون خداوند قبل از ايجاد و بعد از فناء هر چيز به آن احاطه علمى دارد ، به همين دليل هم در انتها مىفرمايد : او بر هر چيز داناست ، پس هيچ چيز بر او مخفى نيست و به ظاهر و باطن همه چيز احاطهء علمى دارد و ظهور همه چيز از آن اوست و در عين حال عقول در فهم باطن و كنه وجود او عاجزند ، پس اوست كه اوّل و آخر و ظاهر و باطن است .\r\n\r\n\r\n","description":"","footnote":"\r\n( 1 ) . در كافى جلد اول از على بن الحسين عليه السّلام نقل شده است كه خداى تعالى مىداند كه در آخر زمان مردمى اهل تحقيق و تعمّق خواهند آمد و به همين جهت سورهء توحيد و آيات ابتدايى سورهء حديد را نازل كرد و اگر كسى در معارف توحيد بيش از آن كنجكاوى كند هلاك و گمراه مىشود .\r\n","page_name":" 490 ","page_number":490},
  {"content":"\r\n\r\n( 4 )  ( هُوَ الَّذِي خَلَقَ السَّماواتِ وَ الْأَرْضَ فِي سِتَّةِ أَيَّامٍ ثُمَّ اسْتَوى عَلَى الْعَرْشِ يَعْلَمُ ما يَلِجُ فِي الْأَرْضِ وَ ما يَخْرُجُ مِنْها وَ ما يَنْزِلُ مِنَ السَّماءِ وَ ما يَعْرُجُ فِيها وَ هُوَ مَعَكُمْ أَيْنَ ما كُنْتُمْ وَ اللَّهُ بِما تَعْمَلُونَ بَصِيرٌ )  : ( اوست آنكه آسمانها و زمين را در شش روز آفريد و سپس بر عرش مستولى گشت و به تدبير عالم پرداخت ، او مىداند كه چه چيزى در زمين فرو مىرود و چه چيزى از آن بيرون مىآيد و چه چيز از آسمان بر زمين نازل شده و چه چيزى از آن به بالا رفته و او با شماست ، هر جا كه باشيد و خدا به آنچه مىكنيد بيناست ) .\r\nدر مورد ( ستة ايام ) در سورهء اعراف و يونس و هود و . . . صحبت كرديم ، امّا فى الجمله خداوند آسمانها و زمين ، يعنى كليّه عالم مشهود را در شش برهه زمانى آفريد و مراحل تشكيل آنها شش دوره به طول انجاميده و پس از آفرينش ، خداوند بر مقام صدور اوامر و تدبير عالم وجود ، مستولى گشت و به تدبير آنها پرداخت و از لوازم تدبير ، علم مطلق به همهء جزئيات احوال موجودات آسمانى و زمينى است ، لذا بدنبال آن مىفرمايد : او مىداند چه چيزى در زمين نفوذ مىكند ( از قبيل آب باران و بذر گياهان و . . . ) و مىداند آنچه را كه از زمين سر بر مىآورد ، ( از قبيل نباتات و حيوانات و آب چشمه‌ها ) و مىداند آنچه را كه به زمين نازل مىشود ، ( از قبيل باران و برف و اشعهء اجرام نورانى و ملائكه و . . . ) و مىداند آنچه را كه از زمين بسوى آسمان بالا مىرود ، ( مانند دودها و بخارات و ملائكه و اعمال بندگان و . . . ) ، در ادامه مىفرمايد : او با شماست ، در هر جا كه باشيد « 1 » ، چون خدا به همه چيز احاطه دارد ، لذا در هيچ مكان و پوششى نمىتوان از او غايب بود و احاطهء خداوند ، احاطهء وجودى ، علمى و قدرتى و . . . است ، يعنى خداى متعال از هر جهت بر بندگان خود محيط است و همه اشياء در ذوات و آثار خود قائم به او هستند .\r\n\r\n\r\n","description":"","footnote":"\r\n( 1 ) . همچنانكه قبلا در كلامى از امير مؤمنان عليه السّلام نقل كرديم كه خداوند با همهء اشياءست ، ليكن نه به نحو ممازجت و اختلاط و در عين ، در هيچ حال در هيچ يك از اشياء نيست ، ليكن نه به نحو مفارقت و جدايى ، ( مترجم ) .\r\n","page_name":" 491 ","page_number":491},
  {"content":"\r\n\r\nدر آخر مىفرمايد : ( و خدا به آنچه انجام مىدهيد بيناست ) ، يعنى حضور هميشگى و قيوميّت و علم مطلق او اقتضاء مىكند كه او بيناى به اعمال بندگان خود باشد و ظاهر اعمالشان را ببيند و از باطن و نيّات و مقاصد درونى آنها با خبر باشد .\r\n( 5 )  ( لَهُ مُلْكُ السَّماواتِ وَ الْأَرْضِ وَ إِلَى اللَّهِ تُرْجَعُ الْأُمُورُ )  : ( ملك و آسمانها و زمين از آن اوست و همه امور بسوى خدا باز مىگردند ) .\r\nمجددا تأكيد مىنمايد ، كه ملك آسمانها و زمين منحصرا از آن خداست و به همين دليل هم همه امور منحصرا بسوى او باز مىگردد ، يعنى چون ملك عالم مختص به اوست ، لذا امر و فرمان و حكمرانى هم تنها از آن اوست ، در نتيجه همه چيز همانطور كه از او آغاز شده ، در نهايت نيز به سوى او باز مىگردد و هيچ چيز و هيچ كس نمىتواند مانع از اين رجوع شود ، چون ملك و امر و حكم فقط از آن خداست .\r\n( 6 )  ( يُولِجُ اللَّيْلَ فِي النَّهارِ وَ يُولِجُ النَّهارَ فِي اللَّيْلِ وَ هُوَ عَلِيمٌ بِذاتِ الصُّدُورِ )  : ( شب را در روز و روز را در شب فرو مىبرد و او به آنچه درون سينه‌هاست آگاهى و علم دارد ) .\r\nچنانچه قبلا گفته‌ايم ايلاج شب در روز و روز در شب ، به معناى اختلافى است كه در فصول مختلف سال ، شب و روز ، در كوتاهى و بلندى دارند و اين اختلاف در دو نيمكره شمالى و جنوبى درست به عكس يكديگرند .\r\nو مراد از ( ذات صدور ) افكار پنهانى و نيّات و مقاصد نهفته درون سينه‌هاست ، پس خداوند همانطور كه به ظاهر اعمال بيناست از باطن آنها نيز باخبر و آگاه است .\r\n( 7 )  ( آمِنُوا بِاللَّهِ وَ رَسُولِهِ وَ أَنْفِقُوا مِمَّا جَعَلَكُمْ مُسْتَخْلَفِينَ فِيهِ فَالَّذِينَ آمَنُوا مِنْكُمْ وَ أَنْفَقُوا لَهُمْ أَجْرٌ كَبِيرٌ )  : ( به خدا و رسولش ايمان بياوريد و از آنچه ما از دست ديگران به دست شما رسانديم ، انفاق كنيد ، پس كسانى از شما كه ايمان بياورند و انفاق كنند ، اجرى بزرگ خواهند داشت ) .\r\nخطاب به مؤمنان مىفرمايد : اى مؤمنان به خدا و رسول ايمان بياوريد ، يعنى آثار ايمان خود را ظاهر كنيد و به مرتبهء اعلاى ايمان ارتقاء پيدا كنيد و در نتيجهء ايمان خود\r\n\r\n","description":"","footnote":"","page_name":" 492 ","page_number":492},
  {"content":"\r\n\r\nدر راه خدا انفاق نمائيد ، امّا اينكه فرمود : از آنچه خدا شما را در آن خليفهء خود كرده انفاق كنيد ، براى اشاره به اين مطلب است كه مال ايشان در اصل ملك خداست و ايشان در آن اموال خليفهء خدا و وكيل اويند و با اين ترتيب قهرا انفاق كردن بر آنان آسان مىشود و يا شايد مراد از خليفه كردن آنها اين باشد كه خدا ايشان را جانشين پيشينيان خود در آن اموال كرده ، يعنى اين اموال قبلا در دست ديگران بوده و بعد از درگذشت آنان به اينها منتقل گشته و اين امر نيز باعث مىشود كه آنها متوجّه باشند كه مال در دستشان امانت است و وفايى ندارد و به زودى از ايشان به ديگرى خواهد رسيد .\r\nپس چه بهتر كه آن را در راه خدا انفاق كنند و به اين وسيله ذخيره‌اى براى آخرت خود فراهم نمايند و در انتها نيز به مؤمنينى كه انفاق كنند وعدهء اجرى بزرگ مىدهد تا تشويق‌هاى قبلى را تأكيد نمايد ، ( ولى آيا كسى هست كه از اين بيانات موعظه پذيرد و در آن تدّبر كند ؟ ! ) .\r\n( 8 )  ( وَ ما لَكُمْ لا تُؤْمِنُونَ بِاللَّهِ وَ الرَّسُولُ يَدْعُوكُمْ لِتُؤْمِنُوا بِرَبِّكُمْ وَ قَدْ أَخَذَ مِيثاقَكُمْ إِنْ كُنْتُمْ مُؤْمِنِينَ )  : ( و شما را چه شده كه به خدا و رسول ايمان نمىآوريد ؟ با اينكه رسول ، شما را دعوت مىكند به اينكه به پروردگارتان ايمان بياوريد و با اينكه او از شما پيمان گرفته بود ، اگر به پيمان خود ايمان داريد ) .\r\nمراد از ( ايمان ) ايمانيست كه داراى اثر باشد كه من جمله از آثار آن ، انفاق در راه خداست ، يعنى اثرى بر ايمان شما مترتب نيست با اينكه رسول خدا صلّى اللّه عليه و إله و سلم شما را به سوى ايمان به پروردگارتان دعوت كرده و چون او ربّ شماست ، بر شما واجب كرده كه به او ايمان آوريد و در عين حال خداوند در روز الست « 1 » از شما ميثاق گرفت كه او را پروردگار خود بدانيد و يا رسولخدا صلّى اللّه عليه و إله و سلم از شما بيعت و ميثاق گرفت كه تسليم و مطيع خدا و رسول باشيد .\r\nبه هر حال اين ميثاق همان چيزى است كه هر مسلمانى با اداى شهادتين به آن تعهّد مىسپارد و اذعان مىكند و سياق آيه توبيخ و ملامت است .\r\n\r\n\r\n","description":"","footnote":"\r\n( 1 ) . مطابق تفسير روح المعانى ، جلد 27 .\r\n","page_name":" 493 ","page_number":493},
  {"content":"\r\n\r\n( 9 )  ( هُوَ الَّذِي يُنَزِّلُ عَلى عَبْدِهِ آياتٍ بَيِّناتٍ لِيُخْرِجَكُمْ مِنَ الظُّلُماتِ إِلَى النُّورِ وَ إِنَّ اللَّهَ بِكُمْ لَرَؤُفٌ رَحِيمٌ )  : ( او كسى است كه آياتى روشن بر بندهء خود نازل كرد تا شما را از ظلمت‌ها به سوى نور بيرون كند ، به درستى كه خدا نسبت به شما رئوف و رحيم است )\r\nمراد از ( آيات بينات ) آيات قرآن كريم مىباشد كه فرائض دينى را براى آنها بيان مىكند ، به هر جهت مىفرمايد اوست خدايى كه قرآن كريم را بر بندهء خود نازل كرد تا شما را به وسيله آن از ظلمتهاى جهل و كفر بسوى نور هدايت و ايمان براند و اگر ضمير ( در يخرجكم ) به رسول خدا صلّى اللّه عليه و إله و سلم باز گردد ، باز هم همين معنا را خواهد داشت ، چون ايمان به رسول ، همان ايمان به خداست و در ادامه مىفرمايد : خدا نسبت به شما رئوف و رحيم است ، يعنى آن ايمانى كه رسولخدا صلّى اللّه عليه و إله و سلم ايشان را به سوى آن فرا مىخواند ، خير و صلاح آنهاست و تنها كسى كه از آن بهره‌مند مىشود خود ايشان هستند ، و اين جمله در مقام ترغيب و تشويق ايشان بر آنان و انفاق است .\r\n( 10 )  ( وَ ما لَكُمْ أَلَّا تُنْفِقُوا فِي سَبِيلِ اللَّهِ وَ لِلَّهِ مِيراثُ السَّماواتِ وَ الْأَرْضِ لا يَسْتَوِي مِنْكُمْ مَنْ أَنْفَقَ مِنْ قَبْلِ الْفَتْحِ وَ قاتَلَ أُولئِكَ أَعْظَمُ دَرَجَةً مِنَ الَّذِينَ أَنْفَقُوا مِنْ بَعْدُ وَ قاتَلُوا وَ كُلًّا وَعَدَ اللَّهُ الْحُسْنى وَ اللَّهُ بِما تَعْمَلُونَ خَبِيرٌ )  : ( و شما را چه شده كه در راه خدا انفاق نمىكنيد با اينكه ميراث آسمانها و زمين منحصرا از آن خداست ، و از ميان شما كسانى كه قبل از فتح انفاق كردند و جنگ نمودند با ديگران برابر نيستند ، آنها درجه‌اى بزرگتر دارند ، تا افراديكه بعد از فتح انفاق نموده و كارزار كردند ، و البتّه خدا به هر دو گروه وعده نيكى داده و خدا به آنچه انجام مىدهيد آگاه است )\r\nمىخواهد بفرمايد : آسمانها و زمين با آنچه در ميان آندوست همگى ملك خداست و مالكيت انسان نسبت به همه اموالش مالكيتى اعتباريست كه خدا ايشان را هدايت كرده تا آن را اعتبار كنند و به اين وسيله جهات زندگى دنيوى خود را نظم ببخشند .\r\nامّا انسانها همگى به نوبت و به تناسب سر آمد اجل معيّن خود ، مىميرند و ملكيّت را به ديگرى واگذار مىكنند و اموال دست بدست مىگردد و همه فانى هستند ، به جز خداى سبحان ، پس او وارث زمين و آنچه در آن است و آنچه بر روى آنست مىباشد ،\r\n\r\n","description":"","footnote":"","page_name":" 494 ","page_number":494},
  {"content":"\r\n\r\nبنابراين چه چيز شما را از انفاق در راه خدا باز مىدارد ؟ و اين كلام در مقام توبيخ و ملامت افراد بخيلى است كه از انفاق كوتاهى مىكنند ، در ادامه مىفرمايد ، كسانى كه قبل از جنگ و فتح انفاق كرده و در جنگ هم شركت كردند ، با كسانى كه بعد از پايان جنگ انفاق كردند و قتال كردند ، مساوى نيستند ، مراد از فتح بنا بر آنچه گفته‌اند فتح مكّه يا فتح حديبيّه است و ظاهرا مراد از انفاق ، انفاق در راه جهاد است ، و از اين آيه استفاده مىشود كه در انفاق در راه خدا هر قدر بيشتر عجله شود ، نزد خدا محبوبتر و منزلت و اجرش بيشتر است ، آنگاه مىفرمايد ، خداوند به هر دو طائفه وعدهء اجرى نيكو داده و به اين ترتيب مىخواهد طائفه دوّم را دلخوش سازد تا بدانند كه آنها نيز مشمول رحمت خدا مىشوند و در انتها در مقام شدّت بخشيدن به توبيخ قبلى دربارهء افراد بخيل و تعليل همه مطالب فوق ، مىفرمايد : خداوند به همه اعمالى كه انجام مىدهيد آگاه است ، پس خداست كه شما را خليفهء مال خود قرار داده و به شما روزى بخشيده و اين اموال را به عنوان امانت در نزد شما نهاده و معاد شما نيز بسوى است ، پس ديگر چه انگيزه‌اى براى بخل و خساست و عدم انفاق شما وجود دارد ؟ !\r\n( 11 )  ( مَنْ ذَا الَّذِي يُقْرِضُ اللَّهَ قَرْضاً حَسَناً فَيُضاعِفَهُ لَهُ وَ لَهُ أَجْرٌ كَرِيمٌ )  : ( آن كيست كه قرض خوبى به خدا دهد تا خدا آن را برايش مضاعف كند ، و خدا اجرى ارجمند دارد )\r\nآنچه خداوند به عنوان پاداش عمل به بنده عطا مىكند ، تفضّلى است از جانب او ، بدون اينكه بنده از او طلبكار و مستحقّ آن باشد ، چون عبد و آنچه مىكند ، همه ملك مطلق خداى سبحان است ، و ليكن خداى متعال خودش به اعتبار قانونى و تشريعى عبد را مالك اجر و ثواب اعتبار كرده و او را مالك عمل خود و سپس مالك آثار عمل خويش از قبيل پاداش يا كيفر دانسته است و انفاق او را قرضى به خود محسوب نموده و به اين نيز اكتفاء ننموده ، بلكه آن را براى او مضاعف كرده و او را به اجرى كريم در آخرت وعده داده است .\r\nدر اين آيه تشويقى بالغ به انفاق در راه خدا شده كه ما فوق آن قابل تصوّر نيست ،\r\n\r\n","description":"","footnote":"","page_name":" 495 ","page_number":495},
  {"content":"\r\n\r\nچون از يك رو سئوال كرده ، آيا كسى هست كه چنين قرضى به خدا دهد ؟ و از سوى ديگر انفاق عبد را قرض دادن به خداى سبحان ناميده ، كه پرداخت آن بر قرض گيرنده واجب است و از سوى ديگر چنين اعتبار كرده كه هرگز عين آنچه گرفته مسترد نمىكند ، بلكه آن را چندين برابر نموده و باز پس مىدهد و به علاوه اجرى كريم نيز بر آن مىافزايد و اجر كريم اجريست كه در نوع خود پسنديده‌ترين باشد و اجر اخروى همينگونه است .\r\n( 12 )  ( يَوْمَ تَرَى الْمُؤْمِنِينَ وَ الْمُؤْمِناتِ يَسْعى نُورُهُمْ بَيْنَ أَيْدِيهِمْ وَ بِأَيْمانِهِمْ بُشْراكُمُ الْيَوْمَ جَنَّاتٌ تَجْرِي مِنْ تَحْتِهَا الْأَنْهارُ خالِدِينَ فِيها ذلِكَ هُوَ الْفَوْزُ الْعَظِيمُ )  : ( روزيكه مردان و زنان مؤمن را مىبينى كه نورشان از پيش رو و از دست راستشان در حركت است ، بشارت باد شما را امروز به جنّاتى كه نهرها از دامنه‌اش روان است و شما در آن جاودانيد و اين خود رستگارى عظيم است )\r\nيعنى اى رسول ما ( و نيز همهء كسانى كه شأنيت و ديدن را داريد ) ، در روز قيامت مؤمنان را مىبينى كه نورشان پيشاپيش جلوتر از آنان و بسوى آن سعادتى كه در انتظار آنهاست مىدود و به پيش مىرود ، پس چنين كسانى به سوى درجاتى از بهشت كه خداوند برايشان تدارك ديده مىشتابند و هر لحظه يكى پس از ديگرى درجات و جهات سعادت و مقامات قرب برايشان روشن مىگردد ، تا جائى كه نورشان به حدّ تمام و كمال برسد و آنوقت ملائكه به آنها بشارت مىدهند و مىگويند : بشارتتان ، امروز بهشتهايى است كه نهرها در دامنهء آنها جاريست و شما همواره در آن جاودانه خواهيد بود ، سپس خداى تعالى مىفرمايد : اين پيش رفتن نورتان و بشارت به بهشت ، رستگارى بزرگ است و شايد همه بقيّه سخن ملائكه باشد كه بهشت و خلود در آن را رستگارى عظيم دانسته‌اند .\r\n( 13 )  ( يَوْمَ يَقُولُ الْمُنافِقُونَ وَ الْمُنافِقاتُ لِلَّذِينَ آمَنُوا انْظُرُونا نَقْتَبِسْ مِنْ نُورِكُمْ قِيلَ ارْجِعُوا وَراءَكُمْ فَالْتَمِسُوا نُوراً فَضُرِبَ بَيْنَهُمْ بِسُورٍ لَهُ بابٌ باطِنُهُ فِيهِ الرَّحْمَةُ وَ ظاهِرُهُ مِنْ قِبَلِهِ الْعَذابُ )  : ( روزيكه مردان و زنان منافق به مؤمنان مىگويند : به ما نظر كنيد و كمى مهلت دهيد تا ما قدرى از نور شما را اقتباس كنيم ، به ايشان گفته مىشود به\r\n\r\n","description":"","footnote":"","page_name":" 496 ","page_number":496},
  {"content":"\r\n\r\nعقب برگرديد و از آنجا نور طلب كنيد ، در اين هنگام ديوارى ميان آنها زده مىشود كه درى دارد و درون آن رحمت است و بيرونش عذاب ) .\r\n( 14 )  ( يُنادُونَهُمْ أَ لَمْ نَكُنْ مَعَكُمْ قالُوا بَلى وَ لكِنَّكُمْ فَتَنْتُمْ أَنْفُسَكُمْ وَ تَرَبَّصْتُمْ وَ ارْتَبْتُمْ وَ غَرَّتْكُمُ الْأَمانِيُّ حَتَّى جاءَ أَمْرُ اللَّهِ وَ غَرَّكُمْ بِاللَّهِ الْغَرُورُ )  : ( منافقين به مؤمنين گويند : مگر ما با شما نبوديم ؟ مىگويند : چرا بوديد ، ولى شما خود را فريب داديد و هلاك كرديد ، چون همواره در انتظار گرفتارى براى دين و اهل آن بوديد ، و در حقانيّت دين شك داشتيد و آروزهاى دور و دراز شما را مشغول نمود ، تا آنكه امر خدا مبنى بر موت شما فرا رسيد و شيطان شما را ( به رحمت خدا اميدوار كرد ) و فريب داد ) .\r\n( 15 )  ( فَالْيَوْمَ لا يُؤْخَذُ مِنْكُمْ فِدْيَةٌ وَ لا مِنَ الَّذِينَ كَفَرُوا مَأْواكُمُ النَّارُ هِيَ مَوْلاكُمْ وَ بِئْسَ الْمَصِيرُ )  : ( پس امروز از شما و از كفّار فديه و عوضى پذيرفته نمىشود ، منزلگاهتان آتش و سرپرست شما همان است كه چه بد بازگشتگاهى است )\r\nمنافقان در روز قيامت در ظلمتى واقعند كه آنها را از هر سو احاطه كرده و سراپرده‌هايش آنها را محاصره نموده و در آن روز مردم مجبورند كه به سوى سراى ابدى خويش روانه شوند ، امّا مؤمنان اين مسير را با نور خود كه پيشاپيش آنهاست ، طى مىكنند ولى كافران در اثر ظلمتى كه آنها را احاطه كرده ، نمىدانند به كدام طرف بروند و عقب مىمانند ، لذا از مؤمنان مىخواهند ، قدرى مهلتشان دهند و در انتظار آنها بايستند تا آنها نيز برسند و مختصرى از نور ايشان را گرفته و راه خود را روشن سازند ، امّا ملائكه يا بزرگان مؤمنين و اصحاب اعراف به آنها از روى طعنه و تهكّم مىگويند ، به دنيا برگرديد و در آنجا براى خود نورى كسب كنيد ، يعنى نور ما از عمل و ايمان ما در دنيا ناشى شده و شما در دنيا نه ايمانى داشتيد و نه عمل صالحى .\r\nدر اين هنگام ديوارى ميان اين دو طائفه كشيده مىشود كه درى دارد و منافقان از طريق آن در ، وضع مؤمنان را مىبينند و بيشتر حسرت مىخورند و اين ديوار قسمت درونيش كه طرف مؤمنان است و محيط بر آنهاست ، رحمت و مغفرت است و قسمت خارجى آن كه جانب منافقان است مشتمل بر عذاب مىباشد ، همانطور كه مؤمنان در دنيا\r\n\r\n","description":"","footnote":"","page_name":" 497 ","page_number":497},
  {"content":"\r\n\r\nاز تلبّس به ايمان غرق در رحمت و مغفرت بودند ، ولى منافقان از پذيرفتن آن اعراض مىكردند و از آن ناراحت و ناخرسند بودند « 1 » .\r\nدر اين هنگام كه منافقان اين وضع را مشاهده مىكنند فرياد بر مىآورند و خطاب به مؤمنان مىگويند : مگر ما در دنيا در ظاهر دين با شما نبوديم ، مؤمنين مىگويند : بله ، ولى شما در امتحان خودتان را به هلاكت افكنديد و همواره منتظر بوديد كه دعوت دينى و متديّنين دچار بلا و مصيبتى شوند و در دين خود دچار شك و ترديد بوديد و آرزوهاى گوناگون من جمله آرزوى نابودى دين شما را فريب داد ، تا آنكه امر خدا ، يعنى مرگتان فرا رسيد و شيطان شما را به خدا مغرور ساخت ، چون به شما وعده مىداد كه از گناه و معصيّت نترسيد ، چون خدا شما را مىآمرزد و همين وعده ، شما را در ارتكاب معاصى جرأت داد و در نتيجه امروز گرفتار عذاب هستيد .\r\nبنابراين امروز از شما منافقان و نيز از كفّار هم مرامتان هيچ فديه و عوضى گرفته نمىشود تا در قبال آن بتوانيد خود را از عذاب نجات دهيد ، بلكه امروز هر كس در گرو عمل خويش است ،  ( كُلُّ نَفْسٍ بِما كَسَبَتْ رَهِينَةٌ )  « 2 » ، لذا جايگاهتان آتش است و فقط همان آتش ياور شماست و عهده‌دار امورتان مىباشد ، همانطور كه در دنيا اهل آتش و كفّار را سرپرست و ولى خود گرفتيد و متمسّك به حزب شيطان شديد ، امروز هم آتش عهده‌دار امور شماست و چه بد جايگاهيست كه شما نفوس خود را وارد آن نموديد .\r\n( 16 )  ( أَ لَمْ يَأْنِ لِلَّذِينَ آمَنُوا أَنْ تَخْشَعَ قُلُوبُهُمْ لِذِكْرِ اللَّهِ وَ ما نَزَلَ مِنَ الْحَقِّ وَ لا يَكُونُوا كَالَّذِينَ أُوتُوا الْكِتابَ مِنْ قَبْلُ فَطالَ عَلَيْهِمُ الْأَمَدُ فَقَسَتْ قُلُوبُهُمْ وَ كَثِيرٌ مِنْهُمْ فاسِقُونَ )  : ( آيا وقت آن نرسيده كه آنان كه ايمان آورده‌اند دلهايشان به ذكر خدا و معارف حقّه‌اى كه نازل كرده نرم و خاشع شود ؟ و مانند اهل كتاب كه پيش از ايشان مىزيستند نباشند ، آنها در اثر مهلت زياد قلبهايشان قاسى و سخت شد و بيشترشان فاسق شدند )\r\n\r\n\r\n","description":"","footnote":"\r\n( 1 ) . گويا ديوار مذكور تجسّم ايمان در دنياست كه براى متمسّكين به آن حصن و براى افراد خارج از ايمان ، عذاب و نفرت بود ، همچنانكه خداى تعالى در حديث قدسى فرمود : ( كلمة لا إله الا اللّه حصنى فمن دخل حصنى امن من عذابى ) .\r\n( 2 ) . سوره مدثّر ، آيه 38 .\r\n","page_name":" 498 ","page_number":498},
  {"content":"\r\n\r\n( خشوع قلب ) يعنى تأثيرى كه قلب انسان در برابر مشاهده عظمت و كبريايى حق به خود مىگيرد ، در واقع آيه شريفه مىخواهند بفرمايد : سزاوار است كه مؤمنان هرگاه به ياد خدا مىافتند و معارف حقّه قرآنى را مىشنوند ، بلا درنگ در برابر عظمت كبريايى خدا متأثّر شوند و خشوع بيابند ، و ظاهرا لحن آيه توبيخ و عتاب است براى مؤمنينى كه دچار قساوت قلب شده‌اند و ياد خدا و ذكر قرآن دلهايشان را خاشع نمىسازد ، به همين دليل هم مىفرمايد : آيا وقت آن نرسيده كه مؤمنان از ياد حقّ و قرآن خاشع شوند و مانند اهل كتاب كه در اثر طولانى شدن مهلت و زمان عمرشان ، دچار قساوت قلب گرديدند و خشوع را از دست دادند و بيشترشان از روش بندگى خارج شدند ، نباشند .\r\nو اين آيه تذكّر مشفقانه و عتابى دوستانه از ناحيهء خداوند ودود است ، تا دلهاى مؤمنان متأثّر شود و از مقام پروردگارشان خوف بيابند و او را بپرستند و معصيت او نكنند .\r\n( 17 )  ( اعْلَمُوا أَنَّ اللَّهَ يُحْيِ الْأَرْضَ بَعْدَ مَوْتِها قَدْ بَيَّنَّا لَكُمُ الْآياتِ لَعَلَّكُمْ تَعْقِلُونَ )  : ( بدانيد كه خدا زمين را بعد از موتش ، زنده مىسازد ، به تحقيق ما آيات و نشانه‌ها را برايتان توضيح داده و آشكار كرديم تا شايد تعقّل كنيد )\r\nيعنى همانطور كه خدا زمين مرده و موات را خرّم و سرسبز مىسازد ، دلهاى قاسى و سخت را نيز به قلوبى زنده و با ايمان مبدّل مىنمايد و اين قرآن مىتواند قلبهاى مرده و سخت را زنده و خاشع كند ، پس خدا دين خود را وانمىگذارد و رها نمىكند ، بنابراين اگر شما مؤمنان خاشع نباشيد ، به جاى شما قوم ديگرى را پديد مىآورد كه آنها در برابر ذكر او خاشع باشند و دين او را يارى كنند ، همچنانكه در جاى ديگر فرمود :  ( وَ إِنْ تَتَوَلَّوْا يَسْتَبْدِلْ قَوْماً غَيْرَكُمْ ثُمَّ لا يَكُونُوا أَمْثالَكُمْ  « 1 » اگر شما اعراض كنيد خدا شما را با قومى ديگر عوض مىكند كه مثل شما نباشند ) .\r\n( 18 )  ( إِنَّ الْمُصَّدِّقِينَ وَ الْمُصَّدِّقاتِ وَ أَقْرَضُوا اللَّهَ قَرْضاً حَسَناً يُضاعَفُ لَهُمْ وَ لَهُمْ أَجْرٌ كَرِيمٌ )  : ( بدرستى مردان و زنانى كه صدقه مىدهند و قرضى نيكو به خدا مىسپارند ،\r\n\r\n\r\n","description":"","footnote":"\r\n( 1 ) . سورهء محمّد ، آيه 38 .\r\n","page_name":" 499 ","page_number":499},
  {"content":"\r\n\r\nخدا پاداششان را مضاعف مىكند و اجرى ارجمند دارند )\r\nاين آيه در مقام تشويق انفاقگران است و آنها را قرض دهندگان به خدا مىنامد و مىفرمايد : كسانى كه در راه خدا انفاق مىكنند و صدقه مىدهند و با اين عمل خود به خدا قرضى نيكو دهند ، خداوند آنچه را داده‌اند چند برابر مىسازد و اجرى كريم نيز خواهند داشت كه همان بهشت جاويد است .\r\n( 19 )  ( وَ الَّذِينَ آمَنُوا بِاللَّهِ وَ رُسُلِهِ أُولئِكَ هُمُ الصِّدِّيقُونَ وَ الشُّهَداءُ عِنْدَ رَبِّهِمْ لَهُمْ أَجْرُهُمْ وَ نُورُهُمْ وَ الَّذِينَ كَفَرُوا وَ كَذَّبُوا بِآياتِنا أُولئِكَ أَصْحابُ الْجَحِيمِ )  : ( و كسانى كه به خدا و رسولان او ايمان آوردند ، ايشان نزد پروردگارشان همان صديقّين و شهداء هستند و اجر و نور ايشان را دارند و كسانى كه كافر شده و آيات ما را تكذيب كردند ، آنها اصحاب دوزخند )\r\nيعنى تمام افرادى كه به خدا و پيامبران الهى ايمان خالص ( غير منفكّ از اطاعت و پيروى ) داشته باشند ، اينان نزد پروردگارشان صدّيق و شهيد محسوب مىشوند و اينها نيز اجر و نور آنها را خواهند داشت ، يعنى در واقع اين چنين كسانى ملحق به صدّيقين و شهداء هستند و خداوند با ايشان مانند آنها معامله مىكند ، و چنانچه قبلا در تفسير آيه 69 سورهء نساء گفتيم ، ( صديقين ) كسانى هستند كه ملكهء صدق در گفتار و رفتارشان جارى شده و در نتيجه اعمالشان مطابق گفتارشان است و ( شهداء ) عبارتند از كسانى كه گواهان اعمال مردم در روز قيامت هستند ( نه كشته شدگان در راه خدا ) « 1 » .\r\nبه هر حال به حكم الهى با مؤمنان حقيقى نيز مانند صدّيقين و شهداء معامله مىشود ، ( نه اينكه خودشان استحقاق منزلت آنها را داشته باشند ، بلكه به فضل و حكم الهى ) .\r\nالبته بعضى مفسّران « 2 » شهداء را عطف بر صديقون نگرفته‌اند و عبارت را چنين معنا كرده‌اند كه : افراديكه به خدا و رسولانش ايمان بياورند ، آنها همان صدّيقان هستند و شهداء نزد پروردگارشان اجر و نور خود را دارند ، كه در اين صورت منظور از شهداء\r\n\r\n\r\n","description":"","footnote":"\r\n( 1 ) . در حديث آمده است : مؤمن چنانچه در بستر خود جان دهد ثواب شهيد دارد ، ( مصحح ) .\r\n( 2 ) . تفسير روح المعانى ، جلد 27 .\r\n","page_name":" 500 ","page_number":500},
  {"content":"\r\n\r\nهمان كشته‌گان در راه خدا خواهند بود كه در نزد پروردگارشان زنده هستند و روزى مىخورند ، در ادامه مىفرمايد : و كسانى كه كفر ورزيده و آيات ما را تكذيب كردند اهل دوزخ مىباشند و از آن جدا نخواهند شد ، چون آن را با اعمالى كه از ملكات نفسانيشان ظاهر شده به ملكيّت خود در آورده‌اند .\r\n( خداى سبحان در اين آيه نيز مانند اكثر آيات مشابه فقط متعرّض وضع دو طائفه از مردم شده است اهل سعادت و نجات و صاحبان ايمان و عمل صالح ، و اهل شقاوت و عذاب كه فاقد ايمان و عمل صالح بوده‌اند ، امّا متعرّض طائفه سوّم يعنى افراد با ايمانى كه گه‌گاه مرتكب گناهانى شده‌اند و اعمال صالح و طالح را با هم آميخته‌اند نمىشود ، چون اينها نه نجاتشان قطعى است و نه هلاكتشان و در واقع بايد منتظر فضل الهى يا شفاعت و . . . باشند ، پروردگار هم عمدا متعرّض حال ايشان نشده تا آنها را در حالت خوف و رجاء نگه دارد تا به اين وسيله به اطاعت از خدا و رسول تحريك شده و از تمرّد و معصيّت اجتناب بورزند ) .\r\n( 20 )  ( اعْلَمُوا أَنَّمَا الْحَياةُ الدُّنْيا لَعِبٌ وَ لَهْوٌ وَ زِينَةٌ وَ تَفاخُرٌ بَيْنَكُمْ وَ تَكاثُرٌ فِي الْأَمْوالِ وَ الْأَوْلادِ كَمَثَلِ غَيْثٍ أَعْجَبَ الْكُفَّارَ نَباتُهُ ثُمَّ يَهِيجُ فَتَراهُ مُصْفَرًّا ثُمَّ يَكُونُ حُطاماً وَ فِي الْآخِرَةِ عَذابٌ شَدِيدٌ وَ مَغْفِرَةٌ مِنَ اللَّهِ وَ رِضْوانٌ وَ مَا الْحَياةُ الدُّنْيا إِلَّا مَتاعُ الْغُرُورِ )  : ( بدانيد كه زندگى دنيا بازيچه و بيهوده و زينت و مايهء تفاخرى ميان شما و وسيلهء افزودن ثروت و اولاد است ، درست مانند بارانى كه كفّار از روييدن گياهانش به شگفت مىآيند و گياهان به نهايت درجهء رشد مىرسند و به ناگاه مىبينى كه به زردى گراييده و خشك مىشوند ، دنيا چنين است و كفّار در آخرت عذابى شديد دارند و براى مؤمنان مغفرت و رضوان الهى است و زندگى دنيا جز متاعى فريبنده نيست )\r\n( لعب ) يعنى بازى نظامدارى كه غرض حقيقى ندارد و ( لهو ) يعنى هر عمل سرگرم كننده كه انسان را از امور مهمّه باز دارد و ( زينت ) يعنى اينكه چيز مرغوبى را به چيز ديگرى بيافزايند ، تا مردم به خاطر جمالى كه از اين امر ضميمه حاصل شده مجذوب آن چيز شوند ، و ( تفاخر ) يعنى مباهات كردن به حسب و نسب و ( تكاثر در اموال و\r\n\r\n","description":"","footnote":"","page_name":" 501 ","page_number":501},
  {"content":"\r\n\r\nاولاد ) يعنى فخر فروشى از بابت زيادى مال و فرزند .\r\nمىفرمايد زندگى دنيا عرضى زايل شدنى و سرابى باطل است كه از پنج خصلت خالى نيست ، يا لعب و بازيچه است يا سرگرمى يا زينت و يا تفاخر و تكاثر و همه اينها موهوماتى است كه نفس آدمى به آنها دل مىبندد و از كمالات و امور مهمّه غافل مىشود ، از شيخ بهايى نقل شده كه اين پنج خصلت را بر پنج مرحله از عمر آدمى تطبيق داده ، ( كودكى : بازى و لعب ، جوانى : سرگرمى و لهو ، ميانسالى : آراستن خود با مال و جمال و . . . ، ابتداى كهولت : افتخار به گذشته و حسب و نسب و دوران سالخوردگى :\r\nحرص بر مال و اولاد ) .\r\nآنوقت خداوند در مقام تشبيه مىفرمايد : مثل زندگى دنيا در فريبندگى ظاهرى و زوال زودرس ، درست مثل بارانيست كه به موقع مىبارد و باعث رويش گياهان مىشود و خرمّى و بهجت آنها كفّار را به تعجّب وامىدارد ، امّا رفته رفته رو به زردى مىگذارد و سرانجام گياهى خشك و شكسته مىشود ، پس دنيا فانى و زودگذر است ، آنچه ابديست آخرت است كه اگر انسان اهل گناه و كفر بوده باشد عذابى شديد خواهد داشت و اگر اهل ايمان و طاعت باشد به مغفرت و خشنودى خدا نايل خواهد شد . و اينكه مغفرت را بر رضوان مقدّم نمود ، به جهت آنست كه براى نيل به رضوان خدا قبلا بايد بوسيله مغفرت خدا تطهير شد و اينكه مغفرت و رضوان را به خدا نسبت داد ( به خلاف عذاب ) براى آنست كه اشاره كرده باشد ، غرض اصلى خلقت مغفرت بوده ، نه عذاب ، امّا خود انسان با خروج از روش عبوديّت آن عذاب را باعث شده .\r\nو در آخر مىفرمايد : زندگى دنيا جز متاعى نيست كه از آن بهره‌بردارى مىشود و بهرهء آن همان فريب خوردن با آنست ( پس مبادا زندگى دنيا شما را بفريبد و شما را از مقصد حقيقى باز دارد ، بلكه به عمل صالح بپردازيد تا در آخرت از ثمرات آن بهره‌مند شويد ) .\r\n( 21 )  ( سابِقُوا إِلى مَغْفِرَةٍ مِنْ رَبِّكُمْ وَ جَنَّةٍ عَرْضُها كَعَرْضِ السَّماءِ وَ الْأَرْضِ أُعِدَّتْ لِلَّذِينَ آمَنُوا بِاللَّهِ وَ رُسُلِهِ ذلِكَ فَضْلُ اللَّهِ يُؤْتِيهِ مَنْ يَشاءُ وَ اللَّهُ ذُو الْفَضْلِ \r\n\r\n","description":"","footnote":"","page_name":" 502 ","page_number":502},
  {"content":"\r\n\r\n الْعَظِيمِ )  : ( به جانب مغفرتى از پروردگارتان و بهشتى كه عرض آن مانند عرض آسمان و زمين است ، بشتابيد كه آن براى كسانى آماده شده كه به خدا و رسولان او ايمان آورند و اين فضلى است از ناحيهء خدا كه به هر كس بخواهد مىدهد و خدا داراى فضلى عظيم است )\r\n( مسابقه ) يعنى غلبه‌جويى در رسيدن به هدف ، امّا ( مسارعت ) به معناى كوشش در سرعت دادن به حركت است ، بنابراين ، اين آيه تكليفى زايد بر تكليف آيهء  ( سارِعُوا إِلى مَغْفِرَةٍ مِنْ رَبِّكُمْ وَ جَنَّةٍ عَرْضُهَا السَّماواتُ وَ الْأَرْضُ أُعِدَّتْ لِلْمُتَّقِينَ )  « 1 » را افاده مىكند .\r\nو ( سماء ) و ( ارض ) به معناى يك آسمان و زمين نيست ، بلكه تمامى آسمانها و زمين را شامل مىشود و ( عرض ) به معناى گشادگى و وسعت بهشت است ، نه عرض به معناى مقابل طول .\r\nبه هر جهت مىفرمايد : بشتابيد به سوى بهشتى كه وسعت آن معادل همه آسمانها و زمين است و به سوى زندگى طيّب و طاهر در عالمى مطّهر سبقت بگيريد ، كه اين بهشت و نعمات آن براى كسانى آماده شده كه به خدا و پيامبرانشان ايمانى در اعلى مراتب آن دارند ، بگونه‌اى كه آثار آن ايمان در اعمال صالح و اجتناب از فسق و گناه ، ظاهر شده و اين پاداش و بهشت فضلى از ناحيهء خداست كه آن را به هر كس از بندگانش كه بخواهد اختصاص مىدهد ، نه اينكه بندگان خود ، مستحقّ و طلبكار پاداش از جانب خداى متعال باشند ولى خداوند خود اراده كرده كه اين پاداشها را به اهل ايمان اختصاص دهد ، چون او صاحب فضلى عظيم است و اين پاداش و بهشتى كه به اهل ايمان مىبخشد فضلى بزرگ از جانب اوست .\r\n( 22 )  ( ما أَصابَ مِنْ مُصِيبَةٍ فِي الْأَرْضِ وَ لا فِي أَنْفُسِكُمْ إِلَّا فِي كِتابٍ مِنْ قَبْلِ أَنْ نَبْرَأَها إِنَّ ذلِكَ عَلَى اللَّهِ يَسِيرٌ )  : ( هيچ مصيبتى در زمين و در نفستان به شما نمىرسد ، مگر آنكه قبل از اينكه آن را حتمى و عملى كنيم ، در كتابى نوشته شده بود و اين امر بر خدا آسان است )\r\n\r\n\r\n","description":"","footnote":"\r\n( 1 ) . سورهء آل عمران ، آيه 133 ، بشتابيد به سوى آمرزش پروردگارتان و بهشتى كه عرض آن آسمانها و زمين است و براى پرهيزگاران آماده شده .\r\n","page_name":" 503 ","page_number":503},
  {"content":"\r\n\r\n( مصيبت ) يعنى هر واقعه و حادثه‌اى كه به انسان برسد ، امّا اغلب در حوادث بد به كار مىرود و مراد از مصيبتى كه در زمين و از ناحيهء خود بشر به او مىرسد ، قحطى و آفات ميوه‌ها و زلزله‌هاى ويرانگر و سيل و . . . است و مراد از مصيبتى كه به جان انسان مىرسد ، بيمارى ، جراحت ، شكستن استخوان ، مرگ و . . . است ، و ( برء ) يعنى خلقت از عدم ، و مراد از ( كتاب ) لوحى است كه در آن همهء آنچه بوده ، هست و تا قيامت خواهد بود نوشته شده .\r\nبه هر جهت آيه شريفه در مقام آنست كه بفرمايد : هر حادثه‌اى كه به انسان مىرسد قبل از آنكه حتمى و محقّق شود ، در كتابى مقدّر و نوشته شده و اين تقدير حوادث قبل از وقوع آن ، براى خداى متعال صعوبتى ندارد و بر او آسان است .\r\n( 23 )  ( لِكَيْلا تَأْسَوْا عَلى ما فاتَكُمْ وَ لا تَفْرَحُوا بِما آتاكُمْ وَ اللَّهُ لا يُحِبُّ كُلَّ مُخْتالٍ فَخُورٍ )  : ( تا شما از بابت آنچه از دستتان مىرود تأسف نخوريد و غمگين نشويد و نيز بابت آنچه بدستتان مىرسد خوشحالى نكنيد ، چون خدا هيچ متكبّر فخر فروشى را دوست نمىدارد ) « 1 » .\r\nمىفرمايد اينكه ما گفتيم حوادث را قبل از ايجادشان تقدير كرده و نوشته‌ايم ، براى اين بود كه بدانيد به خاطر نعمتى كه از دستتان مىرود اندوه نخوريد و به خاطر نعمتى كه خدا به شما مىدهد ، خوشحالى نكنيد ، چون همهء نعمات وديعهء الهى هستند و شخصى كه به اين حقيقت ايمان داشته باشد ، نه از بابت از دست رفتن نعمات متزلزل و هراسان مىشود و نه از جهت بدست آوردن آن مضطرب و بىخود مىگردد ، ( و اصولا كسى كه مىداند نبايد به آنچه در كسب آن استحقاق و سهمى نداشته افتخار كند و نبايد از بابت چيزى كه قدرت مانع شدن از فناء و از دست رفتنش را ندارد تأسف بخورد ، هرگز در اعطاء آن نعمت به ديگرى بخل نمىورزد و در بر آوردن حاجت ديگرى و اجابت او\r\n\r\n\r\n","description":"","footnote":"\r\n( 1 ) . در نهج البلاغه حضرت على عليه السّلام فرموده‌اند : تمام زهد بين دو كلمه از قرآن خلاصه شده و آنگاه اين آيه را ذكر مىكنند و مىفرمايند كسى كه بر گذشته تأسف نخورد و به آينده نيز خوشحال نباشد ، هر دو جانب زهد را گرفته .\r\n","page_name":" 504 ","page_number":504},
  {"content":"\r\n\r\nكوتاهى نمىكند ، خصوصا وقتى كه خداوند درخواست كنندهء قرض باشد ، هر آينه انگيزهءاى براى اجابت او شديدتر است ) ، و در آخر مىفرمايد : خداوند هيچ فرد متكبّر و فخر فروشى را كه مىپندارد كه هر نعمتى در دست دارد ، بواسطهء شايستگى خودش بدست آورده ، دوست نمىدارد .\r\n( 24 )  ( الَّذِينَ يَبْخَلُونَ وَ يَأْمُرُونَ النَّاسَ بِالْبُخْلِ وَ مَنْ يَتَوَلَّ فَإِنَّ اللَّهَ هُوَ الْغَنِيُّ الْحَمِيدُ )  : ( همان كسانى كه خود بخل مىورزند و مردم را نيز امر به بخل مىنمايند و هر كس كه روى گرداند ، همانا فقط خداست كه بىنياز و ستوده است )\r\nدر تعليل جملهء سابق مىفرمايد : اگر خدا افراد متكبّر و فخر فروش را دوست نمىدارد به جهت آنست كه آنها بخل مىورزند ، ( چون نمىخواهند مالشان را كه تكيه‌گاه آنان است و به آن تكبّر و افتخار مىكنند ، از دست بدهند ) ، و مردم را نيز سفارش به بخل مىكنند ، ( چون نمىخواهند كه سخاوت و بذل و بخشش در ميان مردم شايع شود و بخل آنها بيشتر نمودار شود ) و اگر از انفاق روى گرداندند و از اين مواعظ بهره نمىبرند ، بدانند كه خداوند احتياجى به انفاق آنها ندارد ، چون او بىنياز مطلق است و در آنچه انجام مىدهد ستوده و حميد است ، پس اگر به بندگانش مالى مىدهد و آنها را امر به انفاق مىكند براى آنست كه مىخواهد آنها را به ثواب و درجهء بالاترى برساند و جزا دهد .\r\n( 25 )  ( لَقَدْ أَرْسَلْنا رُسُلَنا بِالْبَيِّناتِ وَ أَنْزَلْنا مَعَهُمُ الْكِتابَ وَ الْمِيزانَ لِيَقُومَ النَّاسُ بِالْقِسْطِ وَ أَنْزَلْنَا الْحَدِيدَ فِيهِ بَأْسٌ شَدِيدٌ وَ مَنافِعُ لِلنَّاسِ وَ لِيَعْلَمَ اللَّهُ مَنْ يَنْصُرُهُ وَ رُسُلَهُ بِالْغَيْبِ إِنَّ اللَّهَ قَوِيٌّ عَزِيزٌ )  : ( به تحقيق ما رسولان خود را همراه با معجزات روشن فرستاديم ، و همراه آنها كتاب و ميزان نازل كرديم تا مردم را به عدالت وا دارند و آهن را كه نيروى شديد در آنست و منافع بسيار ديگرى براى مردم دارد ، نازل كرديم تا با سلاحهاى آهنين از عدالت دفاع كنند و تا خدا معلوم كند چه كسى خدا و فرستادگان او را ناديده ، يارى مىكند ، آرى بدرستى خداوند قدرتمند و عزيز است )\r\nمىفرمايد : ما رسولان و پيامبران خود را با آيات و معجزات و حجّتهاى قاطع گسيل نموديم و همراه آنها كتاب آسمانى يا وحى را نازل كرديم كه صلاحيّت آن را داشت كه\r\n\r\n","description":"","footnote":"","page_name":" 505 ","page_number":505},
  {"content":"\r\n\r\nنوشته شود و به صورت كتاب در آيد و آن كتب « 1 » ، عبارتند از ( كتاب نوح ، كتاب ابراهيم ، تورات ، انجيل و قرآن ) كه اين كتابها مشتمل بر معارف دينى و عقايد حقّه و شرايع بوده‌اند ، در ادامه مىفرمايد ما ميزان را همراه ايشان نازل كرديم ، بيشتر مفسرّين ميزان را به معناى ترازوى معمولى دانسته‌اند كه خداوند اراده كرده بوسيلهء آن مردم را به عدالت در معاملات عادت دهد ، امّا به نظر ما ( و حال آنكه خدا داناتر است ) ، مراد از ميزان ، دين است ، چون دين چيزيست كه عقايد و اعمال اشخاص با آن سنجيده مىشود و بعضى از مفسّران نيز ميزان را به عقل تفسير نموده‌اند .\r\nبه هر جهت غرض از انزال كتاب و ميزان اين بوده كه مردم به عدل آموخته شوند و به آن خو بگيرند ، در ادامه مىفرمايد : ما آهن را نازل كرديم ، يعنى آن را از خزائن غيب و از مرحلهء عدم به ظهور رسانديم ، همچنانكه قبلا در تفسير آيه ،  ( وَ إِنْ مِنْ شَيْءٍ إِلَّا عِنْدَنا خَزائِنُهُ وَ ما نُنَزِّلُهُ إِلَّا بِقَدَرٍ مَعْلُومٍ  « 2 » هيچ چيز نيست جز آنكه خزائن آن در نزد ماست و ما آن را جز به مقدار معلوم نازل نمىكنيم ) به اين مطلب اشاره كرديم .\r\nمىفرمايد : آهن داراى تأثير شديد است و در جنگ و دفاع از آن استفاده مىشود و منافع فراوان ديگر در صنايع و تمام شعب زندگى بشر دارد و انزال آهن اغراض متفاوتى داشته ، من جمله اينكه خدا معلوم كند ، چه كسى او و رسولانش را به غيب يعنى بر اساس ايمان ، يارى مىكند و در راه خدا و دفاع از دين حاضر به قتال است ، تا آنها را از غير ايشان جدا سازد ، بدرستى كه خدا قدرتمند و غالب است و به هيچ وجه ذلّت و ضعف در او راه ندارد كه محتاج به يارى مردم باشد و در عين حال ذلّت را بر بندگانش نمىپسندد و به همين دليل به آنها دستور جهاد را واجب نموده تا موجب تعالى مردم و جدا شدن اهل ايمان از غير آنها شود .\r\n\r\n\r\n","description":"","footnote":"\r\n( 1 ) . در مجمع البحرين از امام صادق عليه السّلام نقل شده كه اسم اعظم الهى 73 حرف است كه آصف بن برخيا يك حرف آن را مىدانست و عيسى 2 حرف و به موسى 4 حرف عطاء شد و به ابراهيم 8 حرف ، و به نوح 15 حرف و به آدم 25 حرف و به حضرت محمّد صلّى اللّه عليه و إله و سلم هفتاد و دو حرف داده شده و از او به ساير ائمه انتقال يافته است ( مصحح ) .\r\n( 2 ) . سوره حجر ، آيه 21 .\r\n","page_name":" 506 ","page_number":506},
  {"content":"\r\n\r\n( 26 )  ( وَ لَقَدْ أَرْسَلْنا نُوحاً وَ إِبْراهِيمَ وَ جَعَلْنا فِي ذُرِّيَّتِهِمَا النُّبُوَّةَ وَ الْكِتابَ فَمِنْهُمْ مُهْتَدٍ وَ كَثِيرٌ مِنْهُمْ فاسِقُونَ )  : ( و به تحقيق ما نوح و ابراهيم را فرستاديم و در ذريّه آنها نبوّت و كتاب را قرار داديم ، پس بعضى از ايشان هدايت يافته و بسيارى از ايشان فاسق شدند )\r\nيعنى راه يافتن و به عكس فسق و گمراهى در امّتهاى گذشته نيز جريان داشته و تا امروز هم جريان دارد و هرگز چنين نبوده كه همهء افراد يك امّت به صلاح گرويده باشند .\r\n( 27 )  ( ثُمَّ قَفَّيْنا عَلى آثارِهِمْ بِرُسُلِنا وَ قَفَّيْنا بِعِيسَى ابْنِ مَرْيَمَ وَ آتَيْناهُ الْإِنْجِيلَ وَ جَعَلْنا فِي قُلُوبِ الَّذِينَ اتَّبَعُوهُ رَأْفَةً وَ رَحْمَةً وَ رَهْبانِيَّةً ابْتَدَعُوها ما كَتَبْناها عَلَيْهِمْ إِلَّا ابْتِغاءَ رِضْوانِ اللَّهِ فَما رَعَوْها حَقَّ رِعايَتِها فَآتَيْنَا الَّذِينَ آمَنُوا مِنْهُمْ أَجْرَهُمْ وَ كَثِيرٌ مِنْهُمْ فاسِقُونَ )  : ( و بدنبال آن رسولان خود را گسيل داشتيم و بعد از آن عيسى بن مريم را فرستاديم و به او انجيل داديم و در دل پيروان او رأفت و رحمت و رهبانيتى را قرار داديم كه خود آنها آن را بدعت گذاشتند و ما آن را برايشان واجب نكرديم ، امّا منظور آنان هم كسب رضايت الهى بود ، ولى آنطور كه بايد رعايت حقّ آن را نكردند و در نتيجه به كسانى كه ايمان آوردند ، اجرشان را داديم و بسيارى از آنها فاسق شدند ) .\r\nيعنى ما بدنبال نوح و ابراهيم رسولان ديگرى را فرستاديم كه طريقه همه آنها واحد بود و همه آنها مردم را به توحيد فرا مىخواندند و بدنبال آنها عيسى بن مريم را فرستاديم كه از ذريّهء ابراهيم بود و به او انجيل را اعطاء كرديم و در قلبهاى پيروان آنحضرت محبّت و رحمت را قرار داديم كه در نتيجه با كمك به يكديگر و مسالمت زندگى مىكردند و نيز آنها رهبانيّت را رعايت مىكردند و تارك دنيا بودند ، يعنى بواسطهء خشيت خدا از غير او منقطع گشته و يكسره به عبادت حقّ مشغول بودند ، در حالى كه اين امر را خودشان بدعت گذاشتند و چنين چيزى در دين و سنّت سابقه نداشت و ما آن را براى ايشان تشريع نكرده بوديم ، امّا خود آنها براى خوشنودى خدا آن را ابداع كردند ، ولى آنطور كه بايد حدود رهبانيّت را رعايت نكردند و حقّ رعايت آن را بجا نياوردند و از حدود آن تجاوز نمودند و بر تكاليف آن شامل تطّهر ، ترفع ، قناعت ، عفّت ، ذكر و\r\n\r\n","description":"","footnote":"","page_name":" 507 ","page_number":507},
  {"content":"\r\n\r\nعبادت تاب نياوردند « 1 » ، امّا به هر حال ما به اهل ايمان از اين امّت اجرشان را بواسطهء ايمانشان مىدهيم ، ولى بيشتر آنها از روش بندگى عدول كرده و فاسق شدند .\r\n( 28 )  ( يا أَيُّهَا الَّذِينَ آمَنُوا اتَّقُوا اللَّهَ وَ آمِنُوا بِرَسُولِهِ يُؤْتِكُمْ كِفْلَيْنِ مِنْ رَحْمَتِهِ وَ يَجْعَلْ لَكُمْ نُوراً تَمْشُونَ بِهِ وَ يَغْفِرْ لَكُمْ وَ اللَّهُ غَفُورٌ رَحِيمٌ )  : ( اى كسانى كه ايمان آورده‌ايد ، تقوا پيشه كنيد و به رسول او ايمان بياوريد تا دوبار رحمت خود را به شما بدهد و برايتان نورى قرار دهد تا با آن زندگى كنيد « 2 » ، و شما را بيامرزد و خدا آمرزندهء مهربان است )\r\nامر به ايمان براى افراد مؤمن ، در واقع امر به ملازم بودن بر لوازم ايمان ، من جمله پيروى كامل و اطاعت تامّ از رسول است كه مرحلهء بالاتر و اعلاى ايمان مىباشد و براى ترغيب مردم به ارتقاء سطح ايمان خود و حفظ تقوى و پيروى محض از خدا و رسول مىفرمايد ، اگر چنين كنيد خداوند ثوابى فوق ثواب برايتان مقرّر مىدارد و بهره‌اى دو چندان از رحمت خود شامل حالتان مىنمايد ، همچنانكه شما ايمانى فوق ايمان سابقتان يافتيد .\r\nو خداوند در مورد اهل كتابى كه به رسولخدا صلّى اللّه عليه و إله و سلم ايمان بياورند نيز چنين وعده‌اى را داده است و همچنين نورى برايتان قرار مىدهد كه به وسيلهء آن در دنيا و آخرت راه سعادت و كمال خود را مىيابيد و آن را طى مىكنيد و نقايص شما را مىپوشاند و شما را مورد رحمت و مغفرت خود قرار مىدهد ، چون خدا آمرزندهء مهربان است .\r\n( 29 )  ( لِئَلَّا يَعْلَمَ أَهْلُ الْكِتابِ أَلَّا يَقْدِرُونَ عَلى شَيْءٍ مِنْ فَضْلِ اللَّهِ وَ أَنَّ الْفَضْلَ بِيَدِ اللَّهِ يُؤْتِيهِ مَنْ يَشاءُ وَ اللَّهُ ذُو الْفَضْلِ الْعَظِيمِ )  : ( تا اهل كتاب نپندارند كه مؤمنين به اسلام راهى به فضل خدا ندارند و اينكه بدانيد فضل بدست خداست ، آن را به هر كس\r\n\r\n\r\n","description":"","footnote":"\r\n( 1 ) . در اين آيه اشارتى وجود دارد كه آن رهبانيّتى كه ياران مسيح بدعت گذاشتند ، هر چند خداوند آن را تشريع نكرده بود ، ولى مورد رضايت حضرت حق بوده است ، در مجمع البيان از رسولخدا صلّى اللّه عليه و إله و سلم نقل شده كه رهبانيّت امّت اسلام هجرت ، جهاد ، نماز ، روزه ، حج و عمره است .\r\n( 2 ) . در اصول كافى ، جلد اول از امام باقر عليه السّلام نقل شده كه منظور از نورى كه مؤمنان با آن راه مىيابند ، امامى است كه به او اقتداء مىكنند .\r\n","page_name":" 508 ","page_number":508},
  {"content":"\r\n\r\nكه بخواهد مىدهد و خدا صاحب فضلى عظيم است )\r\nدر تعليل آيهء سابق مىفرمايد : اينكه گفتيم اگر ايمانتان را افزوده و تقوا پيشه كنيد دو بهره از رحمت را شامل شما نموده و نور و مغفرت را به شما ارزانى مىكنيم ، براى اين بود كه اهل كتاب گمان نكنند ، مؤمنين هيچ قدرتى ندارند و به هيچ وجه دسترسى به فضل الهى نمىيابند ، و فقط مؤمنين اهل كتاب هستند كه اگر ايمان به رسولخدا صلّى اللّه عليه و إله و سلم بياورند اجرشان دو چندان داده مىشود ، و نيز براى اين بود كه فضل بدست خداست و او آن را شامل حال هر كس كه اراده كند ، مىنمايد و او داراى فضلى عظيم است و لذا به آن مؤمنان ، مزيد بر استحقاقشان اعطاء مىكند و هر كس كه آنچنان كه شايسته است عمل كند ، خداوند او را به آن منزلت و مكانتى كه آرزويش را دارد مىرساند .\r\n\r\n","description":"","footnote":"","page_name":" 509 ","page_number":509},
  {"content":"\r\n\r\n\r\nسوره مجادله\r\n بِسْمِ اللَّهِ الرَّحْمنِ الرَّحِيمِ \r\nغرض سوره : بيان احكام و آداب و بيان اوصاف كسانى كه با خدا و رسول مخالفت كرده و يا با دشمنان دين دوستى مىورزند و معرفى كسانى كه از دوستى با آنها احتراز مىكنند و ذكر وعدهء جميل به ايشان در دنيا و آخرت .\r\n( 1 )   ( قَدْ سَمِعَ اللَّهُ قَوْلَ الَّتِي تُجادِلُكَ فِي زَوْجِها وَ تَشْتَكِي إِلَى اللَّهِ وَ اللَّهُ يَسْمَعُ تَحاوُرَكُما إِنَّ اللَّهَ سَمِيعٌ بَصِيرٌ )   : ( به تحقيق خداى تعالى سخن آن كسى را كه با تو دربارهء همسرش مجادله مىكرد و به خدا شكايت مىبرد شنيد و خدا گفتگوى شما را مىشنود ، بدرستى كه خدا شنواى بيناست )\r\n( اشتكاء ) يعنى اظهار ناراحتى از حوادثى كه پيش آمده و ( تحاور ) يعنى مراجعه به يكديگر در سخن گفتن ، اين آيات چهارگانه ابتداى سوره دربارهء ظهار نازل شده كه در عرب جاهليّت يكى از انواع طلاق بوده و وقتى كسى مىخواسته زنش را بر خود حرام كند ، مىگفته : تو نسبت به من مانند پشت مادرم هستى ، و با گفتن اين كلام تا ابد زنش بر او حرام مىشده ، ظاهرا بعد از ظهور اسلام يكى از انصار همسر خود را ظهار كرده و سپس از عمل خود پشيمان شده و همسرش نزد رسولخدا صلّى اللّه عليه و إله و سلم شكايت نموده و راه چاره‌اى خواسته تا دوباره به شوهرش حلال شود ، در همين جا اين آيات نازل مىشود .\r\nمىفرمايد : خداى تعالى درخواست و حاجت آن زن را كه با تو در مورد شوهرش\r\n\r\n","description":"","footnote":"","page_name":" 510 ","page_number":510},
  {"content":"\r\n\r\nگفتگو مىكرد مستجاب كرد ، زنى كه شوهرش او را اظهار كرده بود و او از وضع خود به خدا شكايت مىبرد ، خدا گفتگوى او را با تو شنيد ، چون خدا شنواى همه شنيدنيها و بيناى همهء ديدنيهاست ، ( يعنى خدا به همهء مسموعات و مبصرات علم دارد ) .\r\n( 2 )  ( الَّذِينَ يُظاهِرُونَ مِنْكُمْ مِنْ نِسائِهِمْ ما هُنَّ أُمَّهاتِهِمْ إِنْ أُمَّهاتُهُمْ إِلَّا اللَّائِي وَلَدْنَهُمْ وَ إِنَّهُمْ لَيَقُولُونَ مُنْكَراً مِنَ الْقَوْلِ وَ زُوراً وَ إِنَّ اللَّهَ لَعَفُوٌّ غَفُورٌ )  : ( كسانى از شما كه زنان خود را ظهار مىكنند ، به صرف اين گفته ، همسرانشان ، مادرانشان نمىشوند ، مادران آنها تنها همان كسانى هستند كه ايشان را به دنيا آورده‌اند و اين افراد سخنى ناپسند و خلاف واقع مىگويند و خداوند صاحب عفو و مغفرت است )\r\nبا اين آيه حكم ظهار كه در جاهليّت مرسوم بود لغو شده و اثر آن كه حرمت ابدى زوجين بود نفى گرديد ، مىفرمايد : كسانى كه همسرانشان را ظهار مىكنند ، از نظر شرعى با اين گفتار ، همسران به مادران ملحق نگشته و نسبت به شوهران خود حرام ابدى نمىشوند ، چون مادران آنها فقط كسانى هستند كه آنها را به دنيا آورده و متولّد نموده‌اند ، سپس در مقام تأكيد مىفرمايد : اينها اولا ) سخنى ناپسند مىگويند ، چون شرع آن را معتبر نمىشمارد و منكر مىداند ، و ثانيا ) سخنى دروغ به زبان مىآورند ، چون گفته آنها خلاف حقيقت است و همسر به صرف گفته شوهر مبدّل به مادر نمىگردد ، لذا ظهار مفيد طلاق نيست ، اگر چه حلال شدن آن دو نسبت به هم مستلزم دادن كفّاره است ، لذا ظهار گناه محسوب مىشود و به همين دليل هم در ادامه مىفرمايد : خداوند آمرزنده و صاحب عفو است ، يعنى به شرط دادن كفّاره آن شخص را مىآمرزد و از خطايش در مىگذرد .\r\n( 3 )  ( وَ الَّذِينَ يُظاهِرُونَ مِنْ نِسائِهِمْ ثُمَّ يَعُودُونَ لِما قالُوا فَتَحْرِيرُ رَقَبَةٍ مِنْ قَبْلِ أَنْ يَتَمَاسَّا ذلِكُمْ تُوعَظُونَ بِهِ وَ اللَّهُ بِما تَعْمَلُونَ خَبِيرٌ )  : ( و كسانى كه زنانشان را ظهار كنند و سپس از گفته خود پشيمان شوند ، كفّاره عملشان آزاد كردن يك برده ، قبل از تماس با همسرانشان است ، اين اندرزيست كه با آن موعظه مىشويد و خدا به آنچه مىكنيد آگاه است )\r\nيعنى كسانى كه همسرانشان را ظهار كرده و سپس اراده كرده‌اند كه به نقص پيمانى كه با ظهار بسته‌اند اقدام كنند و به وضع قبلى خود با همسرشان بازگردند ، بايد قبل از تماس\r\n\r\n","description":"","footnote":"","page_name":" 511 ","page_number":511},
  {"content":"\r\n\r\nجنسى با همسرشان ، يك برده آزاد كنند و اين كفّاره تبعات ظهار را از آنها بر مىدارد و در ادامه مىفرمايد : اين دستور توصيه‌اى از جانب خداى متعال است كه از آگاهى او نسبت به عمل شما ناشى مىشود ، چون خدا عالم به اعمال بندگان خويش است .\r\n( 4 )  ( فَمَنْ لَمْ يَجِدْ فَصِيامُ شَهْرَيْنِ مُتَتابِعَيْنِ مِنْ قَبْلِ أَنْ يَتَمَاسَّا فَمَنْ لَمْ يَسْتَطِعْ فَإِطْعامُ سِتِّينَ مِسْكِيناً ذلِكَ لِتُؤْمِنُوا بِاللَّهِ وَ رَسُولِهِ وَ تِلْكَ حُدُودُ اللَّهِ وَ لِلْكافِرِينَ عَذابٌ أَلِيمٌ )  : ( پس كسى كه نتواند برده آزاد كند ، كفّاره‌اش دو ماه روزهء پشت سر هم قبل از تماس جنسى با همسر است ، پس اگر كسى توانايى اين عمل را هم نداشت كفّاره‌اش اطعام شصت نفر مسكين است ، اين به جهت آنست كه به خدا و رسولش ايمان بياوريد ، و آنچه گفته شد حدود و شرايع خداست و كافران عذابى دردناك دارند )\r\nاين آيه بيانگر خصلت دوّم و سوّم از خصال سه گانهء كفّاره است كه هر يك مترتّب بر قبلى است ، يعنى كسى كه از ظهار همسرش پشيمان شده وظيفه او در درجهء اوّل آزاد كردن بنده است ، اگر نتوانست دو ماه پى در پى روزه گرفتن و اگر نتوانست شصت مسكين را غذا دادن ، به هر حال فقط بعد از اداى كفّاره همسرشان به آنها حلال مىشود ، در ادامه مىفرمايد : اينكه خدا چنين حكمى تشريع نموده كه شما بتوانيد به همسرانتان رجوع كنيد ، براى اين است كه شما به خدا و رسولش ايمان آورده و رسوم جاهليّت را كنار بگذاريد .\r\nاينها حدود و قوانين الهى است كه نبايد با مخالفت خود از آنها تعدّى كنيد و كفّارى كه از اين حدود تجاوز كنند و در مرحله عقيده يا عمل به اين حدود پايبند نباشند عذابى دردناك خواهند داشت .\r\n( 5 )  ( إِنَّ الَّذِينَ يُحَادُّونَ اللَّهَ وَ رَسُولَهُ كُبِتُوا كَما كُبِتَ الَّذِينَ مِنْ قَبْلِهِمْ وَ قَدْ أَنْزَلْنا آياتٍ بَيِّناتٍ وَ لِلْكافِرِينَ عَذابٌ مُهِينٌ )  : ( بدرستى كسانى كه با خدا و رسولش مخالفت مىكنند خوار و ذليل مىشوند ، همانطور كه پيشينيان آنها ذليل شدند ، و به تحقيق ما آياتى آشكار و روشن نازل كرديم و كافران عذابى خوار كننده دارند )\r\nيعنى اينكه شما را اندرز داديم كه از حدود الهى تجاوز نكنيد و به آن كفر نورزيد ،\r\n\r\n","description":"","footnote":"","page_name":" 512 ","page_number":512},
  {"content":"\r\n\r\nبدليل آنست كه هر كس با خدا و رسول مخالفت و ممانعت به عمل آورد ، خوار و ذليل مىشود ، همانطور كه امّتهاى قبل از آنها نيز به دليل مخالفت با خدا و رسول او خوار و ذليل شدند ، و هيچ شكى نيست كه اين دستورات آشكار از ناحيهء ماست و رسول ما در تبليغ رسالت صادق و امين است ، بنابراين كسانى كه اين شرايع را انكار مىكنند ، عذابى خوار كننده خواهند داشت .\r\n( 6 )  ( يَوْمَ يَبْعَثُهُمُ اللَّهُ جَمِيعاً فَيُنَبِّئُهُمْ بِما عَمِلُوا أَحْصاهُ اللَّهُ وَ نَسُوهُ وَ اللَّهُ عَلى كُلِّ شَيْءٍ شَهِيدٌ )  : ( روزى كه خدا همهء ايشان را مبعوث مىكند و آنها را بدانچه كرده‌اند ، خبر مىدهد ، چون خدا اعمال آنها را به شمار آورده و خود آنها آن را فراموش كرده‌اند ، و خدا بر هر چيزى ناظر و گواه است )\r\nيعنى كافران در روزى عذاب خوار كننده را دارند كه خدا همه آنها را بر مىانگيزد و آن روز ، روز حساب و جزاست و سپس خدا ايشان را از حقيقت اعمالشان در دنيا ، با خبر مىسازد ، چون خدا همه اعمال آنها را احصاء كرده و به شمارش در آورده است در حالى كه آنها خودشان آن اعمال را فراموش كرده‌اند ، ولى خدا چون ناظر و شاهد بر هر چيز است ، اعمال آنها را مشاهده و احصاء نموده .\r\n( 7 )  ( أَ لَمْ تَرَ أَنَّ اللَّهَ يَعْلَمُ ما فِي السَّماواتِ وَ ما فِي الْأَرْضِ ما يَكُونُ مِنْ نَجْوى ثَلاثَةٍ إِلَّا هُوَ رابِعُهُمْ وَ لا خَمْسَةٍ إِلَّا هُوَ سادِسُهُمْ وَ لا أَدْنى مِنْ ذلِكَ وَ لا أَكْثَرَ إِلَّا هُوَ مَعَهُمْ أَيْنَ ما كانُوا ثُمَّ يُنَبِّئُهُمْ بِما عَمِلُوا يَوْمَ الْقِيامَةِ إِنَّ اللَّهَ بِكُلِّ شَيْءٍ عَلِيمٌ )  : ( آيا مىدانى كه خدا آنچه را در آسمانها و زمين است ، مىداند ؟ هيچ نجواى سه نفرى نيست ، مگر آنكه او چهارمشان است و هيچ پنج نفرى نيست جز اينكه او ششمى آنست و هيچ كمتر يا بيشترى نيست مگر اينكه او با ايشان است ، هر جا كه باشند ، آنگاه در روز قيامت به ايشان خبر مىدهد كه چه كردند ، چون خدا به هر چيزى داناست )\r\nاستفهام در آيه انكارى است و منظور از ( رؤيت ) علم يقينى است ، ( نجوى ) يعنى سخن بيخ گوشى و سرّى .\r\nمىفرمايد اهل نجوى هر چند نفر كه باشند ، خدا هم همراه آنهاست ، چون خدا هر\r\n\r\n","description":"","footnote":"","page_name":" 513 ","page_number":513},
  {"content":"\r\n\r\nچه در آسمانها و زمين است مىداند و شاهد همه اعمال و گفتار آنها و عالم به اسرار ايشانست ، و معيّت خدا با معيّت اهل نجوى معيّت علمى است نه نزديكى جسمانى ، چون هيچ مكانى از خداى سبحان خالى نيست ، در عين اينكه او فوق مكان و جسميّت است .\r\nو او در روز قيامت همه افراد من جمله اهل نجوى را به حقيقت اعمالى كه كرده‌اند ، من جمله نجوايشان خبر مىدهد ، چون خدا به هر چيزى داناست و هيچ ذرّه‌اى از علم او مخفى نمىماند .\r\n( 8 )  ( أَ لَمْ تَرَ إِلَى الَّذِينَ نُهُوا عَنِ النَّجْوى ثُمَّ يَعُودُونَ لِما نُهُوا عَنْهُ وَ يَتَناجَوْنَ بِالْإِثْمِ وَ الْعُدْوانِ وَ مَعْصِيَةِ الرَّسُولِ وَ إِذا جاؤُكَ حَيَّوْكَ بِما لَمْ يُحَيِّكَ بِهِ اللَّهُ وَ يَقُولُونَ فِي أَنْفُسِهِمْ لَوْ لا يُعَذِّبُنَا اللَّهُ بِما نَقُولُ حَسْبُهُمْ جَهَنَّمُ يَصْلَوْنَها فَبِئْسَ الْمَصِيرُ )  : ( آيا نديدى كسانى را كه از نجوى نهى شدند و باز بدانچه از آن نهى شدند ، رجوع كردند و دربارهء گناه و دشمنى و نافرمانى از رسول به نجوى پرداختند و وقتى كه به نزدت مىآيند ، تحيّتى به تو مىفرستند كه آنطور تحيّت را خداى تعالى به تو نداده و در دل خود و يا نزد همفكران خود اظهار دلواپسى مىكنند ، كه نكند خدا به جرم آنچه مىگوئيم ما را عذاب كند ، ايشان را فقط جهنّم كفايت مىكند كه در آتش آن خواهند افتاد و چه بد بازگشتگاهى است ) .\r\nظاهرا نجوى كردن عليه رسول خدا صلّى اللّه عليه و إله و سلم و مؤمنين حقيقى در ميان جمعى از منافقان و بيمار دلان سست ايمان ، شايع شده بوده و پيرامون گناه و دشمنى و نافرمانى از پيغمبر با يكديگر نجوى مىكرده‌اند ، تا مؤمنين واقعى را آزار دهند و حتىّ از نهى الهى هم متذكّر نشده و به اين عمل خود ادامه داده‌اند ، لذا خداوند روى سخن را متوجّه رسولخدا صلّى اللّه عليه و إله و سلم نموده و از تخاطب با آنها اعراض كرده تا بفهماند آنها لياقت همكلامى با خدا را ندارند و سپس به توبيخ و مذّمت غيابى از ايشان مىپردازد و خطاب به رسول خود مىفرمايد : آيا نديدى افرادى را كه با اينكه از نجوى نهى شدند ، دوباره عمل نكوهيده خود را تكرار كردند و دربارهء اثم ( اعمالى كه اثر سوء دارد ، ولى اثر آن فقط متوجّه مرتكب آن مىشود ، مثل شرابخوارى يا ترك صلاة ) و عدوان ( اعمال زشتى كه ضرر آن متوجّه\r\n\r\n","description":"","footnote":"","page_name":" 514 ","page_number":514},
  {"content":"\r\n\r\nديگران مىشود ، مثل آزار مردم و تهمت و غيبت و . . . ) كه هر دوى اين موارد از مصاديق معصيت خدا هستند و نيز دربارهء معصيت رسول ( يعنى امورى كه از ناحيهء خدا امر و نهى دربارهء آن نرسيده ، امّا رسولخدا صلّى اللّه عليه و إله و سلم از جانب خود به منظور تأمين مصالح امّت دستور آنها را صادر نموده ) با يكديگر نجوى كردند و به اين اعمال خود مداومت نمودند ، اينها وقتى كه به نزد تو حاضر مىشوند به غير ( سلام ) كه تحيّت تشريع شده از جانب خداست ، به تو درود مىفرستند « 1 » و در دل خود مىگويند : تو پيامبر خدا نيستى ، اگر بودى خدا ما را به خاطر آن اقوال و آن نوع تحيّت عذاب مىكرد .\r\nامّا خداوند در جواب آنها مىفرمايد : اينها در پندار خود به خطا رفته‌اند و به آن عذابى كه وعده داده شده‌اند مىرسند ، چون هر آينه داخل عذاب جهنّم خواهند شد و حرارت آن را خواهند چشيد و همين جهنم كه بسيار بازگشتگاه بدى است ، براى عذاب آنها كفايت مىكند .\r\n( 9 )  ( يا أَيُّهَا الَّذِينَ آمَنُوا إِذا تَناجَيْتُمْ فَلا تَتَناجَوْا بِالْإِثْمِ وَ الْعُدْوانِ وَ مَعْصِيَةِ الرَّسُولِ وَ تَناجَوْا بِالْبِرِّ وَ التَّقْوى وَ اتَّقُوا اللَّهَ الَّذِي إِلَيْهِ تُحْشَرُونَ )  : ( اى كسانى كه ايمان آورده‌ايد ، وقتى نجوى مىكنيد درباره گناه و دشمنى و نافرمانى رسول نجوى نكنيد ، بلكه دربارهء نيكى و تقوى نجوى كنيد و پروا كنيد از خدايى كه به سوى او محشور مىشويد ) .\r\nاين آيهء شريفه در مقام تخفيف و رخصت نازل شده و خطاب به مؤمنين واقعى مىفرمايد : شما مىتوانيد نجوى كنيد به شرط آنكه نجواى شما درباره اثم و عدوان و نافرمانى از رسول نباشد ، بلكه در باب برّ و تقوى باشد ، ( برّ ) تمام كارهاى خير است و مقابل ( عدوان ) مىباشد ، ( تقوى ) عملى است كه گناه نباشد و مقابل ( اثم ) است و در ادامه براى تأكيد مطلب امر به تقواى الهى نموده و نسبت به قيامت تهديد مىنمايد و مىفرمايد :\r\nاز خدا پروا داشته و متلّبس به لباس عبوديّت خدايى باشيد كه در نهايت بسوى او محشور مىشويد .\r\n\r\n\r\n","description":"","footnote":"\r\n( 1 ) . نقل شده كه اين افراد در مواجهه با پيامبر صلّى اللّه عليه و إله و سلم به جاى ( سلام عليك ) مىگفتند : سام عليك ( يعنى مرگ بر تو باد ) و پيامبر صلّى اللّه عليه و إله و سلم در جوابشان مىفرمود ( عليك ) يعنى بر خودت ( مترجم ) .\r\n","page_name":" 515 ","page_number":515},
  {"content":"\r\n\r\n( 10 )  ( إِنَّمَا النَّجْوى مِنَ الشَّيْطانِ لِيَحْزُنَ الَّذِينَ آمَنُوا وَ لَيْسَ بِضارِّهِمْ شَيْئاً إِلَّا بِإِذْنِ اللَّهِ وَ عَلَى اللَّهِ فَلْيَتَوَكَّلِ الْمُؤْمِنُونَ )  : ( همانا نجوى فقط از ناحيهء شيطان است ، تا كسانى كه ايمان آورده‌اند ، اندوهگين شوند ، ولى هيچ ضررى به ايشان نمىزند مگر به اذن خدا و مؤمنين بايد بر خدا توكّل كنند )\r\nمىفرمايد : منحصرا نجواى منافقان و بيمار دلان از ناحيهء شيطان است كه اين عمل را در دلهايشان جلوه داده و آنها را به اين عمل تشويق مىكند تا آنها مؤمنان حقيقى را اندوهگين و پريشان خاطر كنند و ايشان خيال كنند كه مىخواهد بلايى بر سرشان بيايد ، آنگاه خداوند مؤمنان را دلگرمى مىدهد كه اين توطئه‌ها نمىتواند به آنها گزندى برساند ، مگر به اذن خدا ، چون زمام همهء امور بدست اوست ، لذا بر خدا توكّل كنيد و از ضرر نجواى منافقان اندوهگين نباشيد ، چون مؤمنان فقط بر خدا توكّل مىكنند و توكّل لازمهء ايمان است و خدا آنها را كفايت مىكند ، همچنانكه فرمود :  ( وَ مَنْ يَتَوَكَّلْ عَلَى اللَّهِ فَهُوَ حَسْبُهُ  « 1 » هر كس بر خدا توكّل كند ، خدا او را بس است ) .\r\n( 11 )  ( يا أَيُّهَا الَّذِينَ آمَنُوا إِذا قِيلَ لَكُمْ تَفَسَّحُوا فِي الْمَجالِسِ فَافْسَحُوا يَفْسَحِ اللَّهُ لَكُمْ وَ إِذا قِيلَ انْشُزُوا فَانْشُزُوا يَرْفَعِ اللَّهُ الَّذِينَ آمَنُوا مِنْكُمْ وَ الَّذِينَ أُوتُوا الْعِلْمَ دَرَجاتٍ وَ اللَّهُ بِما تَعْمَلُونَ خَبِيرٌ )  : ( اى كسانى كه ايمان آورده‌ايد وقتى به شما گفته مىشود در مجالس به يكديگر جا بدهيد ، جا دهيد ، تا خدا هم جاى شما را در بهشت وسعت دهد و وقتى هم كه گفته مىشود برخيزيد تا شخص محترمى بنشيند ، برخيزيد خداى تعالى مؤمنان را به يك درجه و كسانى را كه به ايشان علم داده شده به درجاتى برترى داده و خدا بدانچه مىكنيد ، با خبر است )\r\nاين آيهء شريفه ادبى از آداب معاشرت را بيان مىكند و ظاهرا قبل از اين آيه وقتى اصحاب رسولخدا در مجلس رسولخدا صلّى اللّه عليه و إله و سلم حاضر مىشدند به صورتى مىنشستند كه براى سايرين جايى نمىگذاشتند ، البته اين دستور عمومى است ، هر چند مورد و شأن نزول آن خاص مىباشد ، مىفرمايد : اى كسانى كه ايمان آورده‌ايد وقتى به شما گفته\r\n\r\n\r\n","description":"","footnote":"\r\n( 1 ) . سورهء طلاق ، آيه 3 .\r\n","page_name":" 516 ","page_number":516},
  {"content":"\r\n\r\nمىشود ، جمع و جور بنشينيد و به ديگران جا بدهيد تا بنشينند ، به آنان جا دهيد و وسعت ايجاد كنيد تا خدا هم در بهشت به شما وسعت دهد وقتى كه به شما گفته مىشود از جاى خود برخيزيد تا ديگرى كه افضل و اعلم از شماست بنشيند ، برخيزيد و آن شخص عالم را تواضع و احترام كنيد .\r\nچون خداوند اشخاص مؤمن را بر غير مؤمن برترى درجه داده و نيز علماء از مؤمنان را بر سايرين به درجاتى برترى بخشيده و لازمهء ترفيع دادن خدا نسبت به درجهء بندگان ، زيادتر شدن قرب ايشان به خداى تعالى است ، پس مؤمنان دو گروهند : مؤمنان عامّى و مؤمنان عالم و البته عالم از غير او افضل است ، همچنانكه در جاى ديگر مىفرمايد :  ( هَلْ يَسْتَوِي الَّذِينَ يَعْلَمُونَ وَ الَّذِينَ لا يَعْلَمُونَ  « 1 » آيا كسانى كه مىدانند با كسانى كه نمىدانند ، برابرند ؟ )\r\nو در آخر در مقام تأكيد بر تعظيم و احترام علماء امّت مىفرمايد : خداوند به آنچه مىكنيد آگاه است و شما را مطابق آنچه در باطن خود مخفى كرده‌ايد به تناسب اينكه با ظاهرتان ( مبنى بر اعتراف به اوامر الهى ) موافقت داشته و يا مخالف آن باشد ، جزا مىدهد .\r\n( 12 )  ( يا أَيُّهَا الَّذِينَ آمَنُوا إِذا ناجَيْتُمُ الرَّسُولَ فَقَدِّمُوا بَيْنَ يَدَيْ نَجْواكُمْ صَدَقَةً ذلِكَ خَيْرٌ لَكُمْ وَ أَطْهَرُ فَإِنْ لَمْ تَجِدُوا فَإِنَّ اللَّهَ غَفُورٌ رَحِيمٌ )  : ( اى كسانى كه ايمان آورده‌ايد وقتى با رسول نجوى مىكنيد ، قبلا صدقه بدهيد ، اين براى شما بهتر و به پاكى نزديكتر است ، پس اگر چيزى نيافتيد كه بدهيد ، خدا آمرزنده و مهربان است )\r\nدر اين آيه خطاب به مؤمنان مىفرمايد : قبل از گفتگوى سرّى با رسول صلّى اللّه عليه و إله و سلم صدقه بدهيد ، اين عمل براى نفوس شما بهتر و براى قلبهايتان پاكيزه‌تر است ، چون ثروتمندان مسلمان زياد با رسولخدا صلّى اللّه عليه و إله و سلم نجوى مىكردند و به اين وسيله خود را به رسولخدا صلّى اللّه عليه و إله و سلم نزديك مىنمودند و اين را نوعى امتياز و تقرّب به حساب مىآوردند ، در نتيجه فقراء مسلمان از اين بابت ناراحت و دلشكسته مىشدند ، لذا خداى متعال دستور داد كه هر وقت مىخواهند با آنحضرت صحبت پنهانى داشته باشند ، قبلا به فقراء صدقه بدهند و\r\n\r\n\r\n","description":"","footnote":"\r\n( 1 ) . سورهء زمر ، آيه 9 .\r\n","page_name":" 517 ","page_number":517},
  {"content":"\r\n\r\nاين عمل باعث نزديكى دلها و افزايش حسّ رحمت و شفقت و مودّت و پيوند ميان مسلمانان مىشود و كينه‌ها و خشم درونى را زايل مىكند ، آنگاه در مقام تخفيف مىفرمايد : اگر چيزى براى صدقه دادن نيافتيد ، در اين صورت تكليف از شما ساقط مىشود ، چون خدا آمرزنده و مهربان است ، از همينجا استفاده مىشود كه تكليف صدقه مخصوص توانگران است و بىنوايان به آن مكّلف نيستند .\r\n( 13 )  ( أَ أَشْفَقْتُمْ أَنْ تُقَدِّمُوا بَيْنَ يَدَيْ نَجْواكُمْ صَدَقاتٍ فَإِذْ لَمْ تَفْعَلُوا وَ تابَ اللَّهُ عَلَيْكُمْ فَأَقِيمُوا الصَّلاةَ وَ آتُوا الزَّكاةَ وَ أَطِيعُوا اللَّهَ وَ رَسُولَهُ وَ اللَّهُ خَبِيرٌ بِما تَعْمَلُونَ )  : ( آيا از صدقه دادن قبل از نجوايتان دريغ مىورزيد ؟ حال كه صدقه نمىدهيد ، خدا بسوى شما باز مىگردد و از نافرمانيتان در مىگذرد ، پس به نماز و زكات و اطاعت خدا و رسول بپردازيد و خدا از آنچه مىكنيد با خبر است )\r\nاين آيه حكم صدقه در آيهء قبلى را نسخ كرده و عتاب شديدى خطاب به اصحاب رسولخدا صلّى اللّه عليه و إله و سلم و مؤمنين نموده است ، چون آنها به خاطر ندادن صدقه به كلى از نجوى با رسولخدا صلّى اللّه عليه و إله و سلم صرف نظر كردند و به جز على بن ابى طالب عليه السّلام كسى صدقه نداد و نجوى نكرد و فقط آن جناب بود كه ده نوبت صدقه داد و نجوى كرد ، به همين دليل اين آيه نازل شد و حكم صدقه را نسخ كرد .\r\nمىفرمايد : آيا ، از چند بار صدقه دادن ترسيديد و نجوى را قطع كرديد ؟ و حالا كه از عمل بدانچه مكلّف شديد سر باز زديد ، خدا هم از اين سرپيچى شما صرف نظر نموده و با عفو و مغفرت خود به شما رجوع نمود ، اينك به ساير تكاليف بپردازيد و در انجام نماز و زكات و اطاعت مطلق از خدا و رسول بكوشيد ، آنگاه در مقام تشديد حكم وجوب اطاعت فرمود ، خدا نسبت به آنچه انجام مىدهيد آگاه و با خبر است .\r\nاز ابن عمر نقل شده كه گفته : على عليه السّلام سه مزيّت و خصوصيّت دارد كه اگر من يكى از آنها را داشتم نزد من از شتران سرخ مو محبوبتر بود ، ازدواج با فاطمه ( س ) ، در اختيار گذاشتن پرچم خيبر به او از جانب رسولخدا صلّى اللّه عليه و إله و سلم و آيهء نجوى .\r\n( 14 )  ( أَ لَمْ تَرَ إِلَى الَّذِينَ تَوَلَّوْا قَوْماً غَضِبَ اللَّهُ عَلَيْهِمْ ما هُمْ مِنْكُمْ وَ لا مِنْهُمْ وَ \r\n\r\n","description":"","footnote":"","page_name":" 518 ","page_number":518},
  {"content":"\r\n\r\n يَحْلِفُونَ عَلَى الْكَذِبِ وَ هُمْ يَعْلَمُونَ )  : ( آيا نديدى مردمى را كه از حق روى گرداندند و خدا بر آنها غضب كرد ، آنان نه از شمايند و نه از ايشان و به دروغ سوگند مىخورند با اينكه مىدانند )\r\nمنظور از قومى كه خداوند بر آنها غضب كرده يهود است و منظور از كسانى كه مىفرمايد : نه از شمايند و نه از آنها ، منافقين هستند كه بين كفر و ايمان سرگردانند و وقتى به يهود مىرسند اظهار دوستى مىكنند و وقتى به مسلمانان مىرسند اظهار مسلمانى ، و معلوم است كه ايشان نه از يهودند و نه از مسلمانان ، همچنانكه فرمود :  ( مُذَبْذَبِينَ بَيْنَ ذلِكَ لا إِلى هؤُلاءِ وَ لا إِلى هؤُلاءِ  « 1 » ) البته اين ظاهر حال منافقان است و گرنه باطنشان همان كفر است و ملحق به يهودند ، چون دوستدار آنهايند همچنانكه فرمود :  ( وَ مَنْ يَتَوَلَّهُمْ مِنْكُمْ فَإِنَّهُ مِنْهُمْ  « 2 » هر كس از شما كه يهود را دوست بدارد ، از همانها خواهد بود ) .\r\nبا اين حال به دروغ براى شما سوگند مىخورند كه از شما هستند و مثل شما ايمان دارند با اينكه خودشان هم به خوبى مىدانند كه دروغ مىگويند .\r\n( 15 )  ( أَعَدَّ اللَّهُ لَهُمْ عَذاباً شَدِيداً إِنَّهُمْ ساءَ ما كانُوا يَعْمَلُونَ )  : ( خداوند براى آنها عذاب شديدى آماده كرده ، چون اعمال بسيار بدى انجام مىدهند )\r\nمىفرمايد خداوند براى منافقان عذاب بسيار سخت تهيه ديده ، چون آنها در اعمال زشت خود مداومت دارند .\r\n( 16 )  ( اتَّخَذُوا أَيْمانَهُمْ جُنَّةً فَصَدُّوا عَنْ سَبِيلِ اللَّهِ فَلَهُمْ عَذابٌ مُهِينٌ )  : ( سوگندهاى خود را سپر قرار داده و از راه خدا جلوگيرى كردند ، پس عذابى خوار كننده دارند )\r\nيعنى منافقان سوگندهاى مؤكّد خود را مبنى بر ايمان داشتن ، سپر و پوششى قرار داده‌اند تا به اين وسيله تهمت و سوء ظن را از خود دفع كنند و در عين حال همه جا در جهت تفرقه افكنى و جلوگيرى از پيشرفت اسلام مىكوشند و سعى مىكنند ساير مردم را هم مانند خود از اسلام منصرف كنند ، به همين جهت عذابى خوار كننده خواهند داشت .\r\n\r\n\r\n","description":"","footnote":"\r\n( 1 ) . سوره نساء ، آيه 143 .\r\n( 2 ) . سوره مائده ، آيه 51 .\r\n","page_name":" 519 ","page_number":519},
  {"content":"\r\n\r\n( 17 )  ( لَنْ تُغْنِيَ عَنْهُمْ أَمْوالُهُمْ وَ لا أَوْلادُهُمْ مِنَ اللَّهِ شَيْئاً أُولئِكَ أَصْحابُ النَّارِ هُمْ فِيها خالِدُونَ )  : ( اموال و اولادشان ابدا آنها را از خدا بىنياز نمىكند ، آنها اهل آتشند و در آن جاودانه خواهند بود )\r\nيعنى اموال و اولادى كه در دنيا به سبب دلبستگى به آن مرتكب اين اعمال مىشوند ، ابدا نمىتواند در قيامت نقشى در خلاصى آنها از عذاب خدا داشته باشد و آنها تا ابد در دوزخ خواهند بود .\r\n( 18 )  ( يَوْمَ يَبْعَثُهُمُ اللَّهُ جَمِيعاً فَيَحْلِفُونَ لَهُ كَما يَحْلِفُونَ لَكُمْ وَ يَحْسَبُونَ أَنَّهُمْ عَلى شَيْءٍ أَلا إِنَّهُمْ هُمُ الْكاذِبُونَ )  : ( روزيكه خدا همهء آنها را مبعوث مىكند ، براى او هم سوگند مىخورند ، همانطور كه براى شما سوگند مىخورند و گمان مىكنند كه تكيه گاهى محكم دارند آگاه باشيد كه آنان دروغگويند )\r\nآنها در روز قيامت هم كه روز كشف و بروز حقايق است سوگند دروغ مىخورند و اين از بابت ظهور ملكات نفسانى آنهاست ، چون دروغگويى در دلهايشان رسوخ كرده و همانطور كه در دنيا همواره باطل را به صورت حق جلوه مىدادند ، در آخرت هم به همان رويّه ادامه مىدهند و گمان مىكنند بر همان وضع استوارند و مىتوانند براى هميشه حق را بپوشانند و دروغ خود را مخفى كنند و با سوگند دروغ آن را صدق و حقّ جلوه دهند ، در حالى كه داورى پروردگار در مورد آنها اين است كه ايشان دروغگويند و نبايد به سوگندهايشان اعتناء نمود .\r\n( 19 )  ( اسْتَحْوَذَ عَلَيْهِمُ الشَّيْطانُ فَأَنْساهُمْ ذِكْرَ اللَّهِ أُولئِكَ حِزْبُ الشَّيْطانِ أَلا إِنَّ حِزْبَ الشَّيْطانِ هُمُ الْخاسِرُونَ )  : ( شيطان بر آنها مسلّط شده ، پس ياد خدا را از دلهايشان برده ، اينها حزب شيطانند ، بدانيد كه حزب شيطان زيانكارند )\r\nيعنى منافقان در اثر استيلاء و غلبه شيطان بر نفسهايشان ، ياد خدا را فراموش كرده‌اند و از گروه و حزب شيطان « 1 » ، مىباشند و هر آينه حزب شيطان زيانكارند ، ( چون سرمايهء\r\n\r\n\r\n","description":"","footnote":"\r\n( 1 ) . اين آيه را حضرت سيد الشهداء عليه السّلام در صحراى كربلا پس از مشاهدهء عدم تذكّرپذيرى و هدايت لشكر يزيد قرائت فرمودند ( مصحّح ) .\r\n","page_name":" 520 ","page_number":520},
  {"content":"\r\n\r\nعمر و نفس خود را از دست داده و عذاب ابدى را براى خود خريده‌اند ) .\r\n( 20 )  ( إِنَّ الَّذِينَ يُحَادُّونَ اللَّهَ وَ رَسُولَهُ أُولئِكَ فِي الْأَذَلِّينَ )  : ( به طور قطع كسانى كه با خدا و رسولش دشمنى و مخالفت مىكنند ، در زمرهء خوارترين هستند )\r\nاين آيه در مقام تعليل آيه سابق است ، يعنى به اين علّت زيانكارند كه با مخالفت و لجبازى ، با خدا و رسولش دشمنى مىكنند و دشمنان خدا و رسول در زمرهء خوارترين افرادند ، چون ذلّت يكى از دو طرف متخاصم به مقدار عزّت طرف ديگر است و وقتى يك طرف متخاصم خداى عزيز مطلق است كه همه عزّتها از آن اوست ، قهرا در جانب مقابل ، ذلّت محض است .\r\n( 21 )  ( كَتَبَ اللَّهُ لَأَغْلِبَنَّ أَنَا وَ رُسُلِي إِنَّ اللَّهَ قَوِيٌّ عَزِيزٌ )  : ( خداوند چنين مقدّر كرده كه من و رسولانم سرانجام غالبيم ، بدرستى كه خدا قدرتمند و عزيز است )\r\nيعنى خداوند چنين حكم رانده كه همواره و از هر جهت او و رسولانش غالب باشند ، هم از جهت استدلال ، هم از جهت تأييد غيبى و هم از جهت طبيعت ايمان به خدا و رسول .\r\nامّا از جهت استدلال : درك حق و پذيرش آن فطرى انسان است ، يعنى اگر حق را براى انسان به خوبى بيان كنند ، بدون درنگ عقل و فطرتش آن را تأييد مىكند و مىپذيرد ، هر چند كه در ظاهر به دليل هوى و هوس نفسانى آن را انكار كرده باشد .\r\nامّا از جهت تأييد غيبى : حكم الهى به نفع حق و به ضرر باطل است كه بهترين نمونهء آن انواع عذابهايى است كه خداى تعالى بر امّتهاى مكذّب گذشته نازل نموده .\r\nامّا از جهت طبيعتى كه ايمان به خدا و رسول دارد ، چون ايمان مؤمن به طور مطلق و بدون هيچ قيد و شرطى او را به دفاع از حق و قيام در برابر باطل دعوت مىكند و چنين فردى معتقد است كه چه بكشد و چه كشته شود رستگار مىگردد ، لذا نيروى مقاومت و ثبات او نامحدود است .\r\nبه همين دليل هم مسلمانان در زمان پيامبر صلّى اللّه عليه و إله و سلم و بعد از آن تا وقتى كه حقيقت ايمان خود را حفظ كردند هميشه در جنگها فاتح و غالب بودند ، مگر وقتى كه نيّاتشان فاسد شده و سيرت تقوى و اخلاصشان در مسير گسترش دين حقّ ، مبدّل به قدرت طلبى و\r\n\r\n","description":"","footnote":"","page_name":" 521 ","page_number":521},
  {"content":"\r\n\r\nكشور گشايى گشت ، و خداى متعال آن روز كه دين مسلمانان را تكميل نمود « 1 » ، و آنها را از شرّ دشمنان ايمن ساخت ، با آنها شرط كرد كه تنها از او بترسند « 2 » ، و در جاى ديگر فرمود :  ( وَ لا تَهِنُوا وَ لا تَحْزَنُوا وَ أَنْتُمُ الْأَعْلَوْنَ إِنْ كُنْتُمْ مُؤْمِنِينَ  « 3 » سست نشويد و اندوهگين نباشيد كه شما مادامى كه مؤمن باشيد ، بالاترين هستيد ) ، و در ادامه براى تعليل غلبه مطلق خود و رسولان خود مىفرمايد : بدرستى كه خدا قدرتمندى است كه هيچ چيز او را به ضعف نمىكشاند و عزيزيست كه هرگز نيرويى بر او غلبه نمىيابد .\r\n( 22 )  ( لا تَجِدُ قَوْماً يُؤْمِنُونَ بِاللَّهِ وَ الْيَوْمِ الْآخِرِ يُوادُّونَ مَنْ حَادَّ اللَّهَ وَ رَسُولَهُ وَ لَوْ كانُوا آباءَهُمْ أَوْ أَبْناءَهُمْ أَوْ إِخْوانَهُمْ أَوْ عَشِيرَتَهُمْ أُولئِكَ كَتَبَ فِي قُلُوبِهِمُ الْإِيمانَ وَ أَيَّدَهُمْ بِرُوحٍ مِنْهُ وَ يُدْخِلُهُمْ جَنَّاتٍ تَجْرِي مِنْ تَحْتِهَا الْأَنْهارُ خالِدِينَ فِيها رَضِيَ اللَّهُ عَنْهُمْ وَ رَضُوا عَنْهُ أُولئِكَ حِزْبُ اللَّهِ أَلا إِنَّ حِزْبَ اللَّهِ هُمُ الْمُفْلِحُونَ )  : ( هرگز قومى را نمىيابى كه ايمان به خدا و روز جزا داشته باشد و در عين حال با كسانى كه با خدا و رسولش دشمنى مىكنند ، دوستى كنند ، هر چند كه آنها پدران يا برادران و يا قوم و قبيلهء ايشان باشند ، چون آنها كسانى هستند كه خداوند ايمان را در دلهايشان نوشته و با روحى از جانب خود ايشان را تأييد كرده و آنها را در بهشتهايى داخل مىكند كه نهرها در دامنهء آن جاريست و در آن جاودانه خواهند بود ، خدا از ايشان راضى است و آنها هم از خدا راضى هستند ، آنها حزب خدايند ، بدانيد كه فقط حزب خدا رستگارند )\r\nدر اين آيه شريفه مىخواهد بفرمايد ، ايمان راستين به خدا و روز جزا با دوستى با دشمنان خدا و رسول نمىسازد و كسى كه واقعا به خدا و روز جزا ايمان دارد ، ممكن نيست با دشمنان خدا دوستى كند ، هر چند كه همه قسم اسباب موّدت و انگيزه براى دوستى موجود باشد ، مثلا آن دشمنان پدر يا پسر يا برادر او بوده و يا از قوم و قبيلهء او باشند ، چون اين عمل با ايمان به خدا منافات دارد ، زيرا رابطهء عقيدتى بر همه روابط\r\n\r\n\r\n","description":"","footnote":"\r\n( 1 ) . روز عيد غدير سال نهم هجرى .\r\n( 2 ) .  ( الْيَوْمَ يَئِسَ الَّذِينَ كَفَرُوا مِنْ دِينِكُمْ فَلا تَخْشَوْهُمْ وَ اخْشَوْنِ )  : ( امروز كافران از دين شما مأيوس شدند ، پس از آنها نترسيد و فقط از من بترسيد ) ، سورهء مائده ، آيه 3 .\r\n( 3 ) . سورهء آل عمران ، آيه 139 .\r\n","page_name":" 522 ","page_number":522},
  {"content":"\r\n\r\nديگر مقدّم است ، ( و بعضى عقيده دارند اين آيه دربارهء كسانى است كه با سلطان همنشينى مىكنند ) اينكه در اينجا از بيان همهء اسباب مودّت فقط قرابت را ذكر كرد به جهت آنست كه مودّت خويشاوندى قويترين و با ثبات‌ترين مودّتهاست كه زوال آن به آسانى ممكن نيست .\r\nدر ادامه براى تعليل اين مطلب مىفرمايد : خداوند ايمان را در قلبهاى چنين كسانى نوشته ، بنابراين هرگز ايمانشان متغّير و زايل نمىشود و نيز خداوند آنها را با روحى از جانب خود تقويت نموده ، يا با روحى از جنس ايمان آنها را تأييد كرده و دلهايشان را با آن روح زنده ساخته ( روح ) عبارتست از مبداء حيات ، كه قدرت و شعور از آن نشأت مىگيرد ، بنابراين آيهء شريفه اين معنا را افاده مىكند كه در مؤمنين به غير از روح بشرى كه در كافر و مؤمن موجود است ، روحى ديگر وجود دارد كه از آن حيات و قدرت و شعور جديدى ناشى مىشود كه همان حيات طيبّه است و آثار اين حيات طيّبه ، عقيده طيّب و عمل صالح خواهد بود و سعادت ابدى را براى انسان به ارمغان خواهد آورد و همين حيات سبب برترى مؤمن و حزب اللّه بر كافر و حزب شيطان است .\r\nدر ادامه به اين مؤمنان وعدهء جميلى مىدهد كه خداوند آنها را وارد بهشتهايى مىكند كه تا ابد در آن جاودانه خواهند بود ، بدليل آنكه خدا از ايشان راضى بوده است و رضايت خدا همان رحمت اوست كه مخصوص افراديست كه در ايمان به خدا خالص باشند ، و آنها نيز از خدا راضيند ، چون با نيل به آن زندگى طيّب و آن بهشت ، شادمان و خرسند مىشوند ، سپس در مقام بزرگداشت و احترام افراد مخلص در ايمان مىفرمايد :\r\nاينها حزب خدا هستند ، ( به خلاف منافقان كه از حزب شيطان و زيانكار بودند ) و بدانيد كه حزب اللّه رستگارند ، و اين جماعت حزب اللّه هميشه افعالشان در زمين تجسّم منهج و راه الهى است ، انسان لا محاله عضو يكى از اين دو حزب خواهد بود يا حزب اللّه و يا حزب شيطان .\r\n\r\n","description":"","footnote":"","page_name":" 523 ","page_number":523},
  {"content":"\r\n\r\n\r\nسوره حشر\r\n بِسْمِ اللَّهِ الرَّحْمنِ الرَّحِيمِ \r\nغرض سوره : قصهء تبعيد يهود بنى نضير به جهت نقض عهدى كه با مسلمين بسته بودند و بيان چگونگى آمادگى براى ديدار جمال الهى و نيل به لقاء اللّه .\r\n( 1 )   ( سَبَّحَ لِلَّهِ ما فِي السَّماواتِ وَ ما فِي الْأَرْضِ وَ هُوَ الْعَزِيزُ الْحَكِيمُ )   : ( هر چه در آسمانها و زمين است خدا را تسبيح مىگويد و او عزيز و حكيم است )\r\nاين سوره با همان مضمونى كه آغاز شده ، ختم مىشود و آن مسأله تسبيح موجودات براى ذات حقّ است ، يعنى همه آنها به زبان حال و قال و با وجود ناقص و ممكن خود ، فرياد تسبيح سر داده‌اند و خالق خود را از هر عيب و نقص و عدمى منزّه مىدارند و در اين مطلب اشارت و كنايه‌اى به خيانت يهود و نقض عهدشان وجود دارد و مىخواهد بفهماند اين گونه مكرها و نقض پيمانها بر دامن كبرياى خدا گردى نمىنشاند و اينكه خدا را با دو نام عزيز و حكيم ياد كرد براى آنست كه اشاره كند نابودى همه اقوام سركش و مكذّب نظير همين يهود ، در نتيجه عزّت الهى است كه هرگز مغلوب نمىشود و نيز به جهت حكمت اوست ، چون خدا همهء افعالش مطابق مصلحت و در كمال اتقان است .\r\n( 2 )  ( هُوَ الَّذِي أَخْرَجَ الَّذِينَ كَفَرُوا مِنْ أَهْلِ الْكِتابِ مِنْ دِيارِهِمْ لِأَوَّلِ الْحَشْرِ ما ظَنَنْتُمْ أَنْ يَخْرُجُوا وَ ظَنُّوا أَنَّهُمْ مانِعَتُهُمْ حُصُونُهُمْ مِنَ اللَّهِ فَأَتاهُمُ اللَّهُ مِنْ حَيْثُ لَمْ \r\n\r\n","description":"","footnote":"","page_name":" 524 ","page_number":524},
  {"content":"\r\n\r\n يَحْتَسِبُوا وَ قَذَفَ فِي قُلُوبِهِمُ الرُّعْبَ يُخْرِبُونَ بُيُوتَهُمْ بِأَيْدِيهِمْ وَ أَيْدِي الْمُؤْمِنِينَ فَاعْتَبِرُوا يا أُولِي الْأَبْصارِ )  : ( اوست آنكه براى اوّلين بار كافرانى از اهل كتاب را از ديارشان بيرون كرد با اينكه شما احتمال خروج آنها را نمىداديد و خود آنها هم مىپنداشتند دژهاى محكم آنها مانع هر دشمنى است و مىتواند مانع از غلبهء خدا بر آنها شود ، ولى عذاب خدا از جايى كه حسابش را نمىكردند به سراغشان آمد و خدا رعب و وحشت را در دلهايشان افكند ، چنان كه خانه‌هاى خود را به دست خود و به دست مؤمنين خراب كردند ، پس اى صاحبان بصيرت ، عبرت بگيريد )\r\nقبيلهء بنى نضير از يهود مدينه بودند كه ميان آنها و رسولخدا صلّى اللّه عليه و إله و سلم عهدى منعقد شده بود ، كه همواره با مسالمت در كنار هم زندگى كنند و نه بر له و نه بر عليه يكديگر اقدامى نكنند ، ولى بنى نضير اين پيمان را نقض كردند « 1 » و قصد توطئه نمودند ، رسولخدا صلّى اللّه عليه و إله و سلم به آنها دستور داد : يا جلاى وطن كنيد و يا آماده جنگ باشيد ، بنى نضير تصميم به جلاى وطن گرفتند ، امّا منافقين مدينه و در رأس آنها عبد اللّه بن ابى به نزد آنها رفته و گفتند : از مدينه بيرون نرويد ، بمانيد و جنگ كنيد ، ما هم شما را يارى مىكنيم و آنها هم همين تصميم را گرفتند ، رسولخدا صلّى اللّه عليه و إله و سلم هم عزم جنگ نمود و بيرق جنگ را به دست امير المؤمنين على عليه السّلام داد و با تكبير بسوى آنها حركت كردند و قلعه‌هاى آنان را محاصره نمودند ، در اين هنگام خداوند رعب و وحشت را در دلهاى آنها بيانداخت ، بطوريكه از ترس اينكه خانه‌هايشان بدست مسلمين بيافتد ، خودشان با دست خود خانه‌هايشان را خراب مىكردند و مسلمانان نيز وقتى به قلعه‌هاى ايشان دست مىيافتند آن را خراب نمودند و درختان آنها را قطع مىكردند ، در اين هنگام يهود ترجيح دادند كه جان خود را برداشته و از مهلكه بگريزند ، به اين ترتيب مجبور به جلاى وطن و ترك مدينه شدند .\r\n\r\n\r\n","description":"","footnote":"\r\n( 1 ) . در تفسير مجمع البيان جلد 9 از محمد بن اسحاق نقل شده كه ماجراى يهود بنى نضير بعد از مراجعت مسلمانان از جنگ احد اتفاق افتاده ، امّا نظر زهرى اين است كه اين ماجرا 6 ماه بعد از جنگ بدر و قبل از احد اتفاق افتاده است .\r\n","page_name":" 525 ","page_number":525},
  {"content":"\r\n\r\nدر اينجا به همان ماجرا مىپردازد و مىفرمايد : خداى تعالى همان كسى است كه يهود بنى نضير را براى اوّلين بار از ديارشان بيرون كرد ، با اينكه شما مؤمنان هيچ احتمال نمىداديد كه آنها از ديار خود بيرون روند و آنها را به قوّت و شدّت مىشناختيد و خود آنها هم هرگز احتمالش را نمىدادند و فكر مىكردند كه قلعه‌هاى محكمشان مانع از وقوع عذاب خدا بر آنها مىشود و مادامى كه در قلعه‌ها پناه بگيرند ، مسلمانان نمىتوانند بر آنها غلبه بيابند ، امّا خداوند از جايى به سراغشان آمد و ارادهء او از طريقى در آنها نفوذ و جريان يافت كه هيچ گمانش را نمىكردند ، يعنى از راه باطن و قلبشان ، لذا خداوند رعب و خوفى در دل آنها بيانداخت كه از شدّت آن با دست خود خانه‌هايشان را خراب مىكردند تا بعد از خروجشان به دست مسلمانان نيفتد و اين از شدّت تسلّط و غلبه الهى بود كه ارادهء خود را به دست خود آنها به اجراء در آورد و نيز به مؤمنان دستور تخريب خانهء آنها داده شد و خدا آنان را به امتثال دستور و به غالب كردن ارادهء خود موفّق فرمود ، پس اى صاحبان بصيرت عبرت بگيريد و ببينيد كه چگونه خداوند با صنع عزيز و حكيمانه خود يهود را به جهت دشمنى با خدا و رسول ، آواره و سرگردان نمود .\r\n( 3 )  ( وَ لَوْ لا أَنْ كَتَبَ اللَّهُ عَلَيْهِمُ الْجَلاءَ لَعَذَّبَهُمْ فِي الدُّنْيا وَ لَهُمْ فِي الْآخِرَةِ عَذابُ النَّارِ )  : ( اگر خداوند جلاى وطن را براى آنها مقدّر نكرده بود ، هر آينه در دنيا عذابشان مىكرد و البته در آخرت عذاب آتش را خواهند داشت )\r\nيعنى اگر خداوند اين سرنوشت را براى آنها مقدّر نكرده بود كه جان خود را برداشته و ترك وطن كنند ، در دنيا به عذاب انقراض يا قتل و يا اسيرى گرفتارشان مىكرد همانطور كه با يهود بنى قريظه چنين كرد ولى در هر حال در آخرت در عذاب آتش براى هميشه معذّب خواهند بود .\r\n( 4 )  ( ذلِكَ بِأَنَّهُمْ شَاقُّوا اللَّهَ وَ رَسُولَهُ وَ مَنْ يُشَاقِّ اللَّهَ فَإِنَّ اللَّهَ شَدِيدُ الْعِقابِ )  : ( اين به جهت آنست كه ايشان با خدا و رسولش دشمنى و مخالفت كردند و هر كس با خدا دشمنى كند ، همين عاقبت در انتظار اوست ، چون خدا شديد العقاب است ) .\r\n( مشاقّه ) يعنى مخالفت از روى دشمنى .\r\n\r\n","description":"","footnote":"","page_name":" 526 ","page_number":526},
  {"content":"\r\n\r\nمىفرمايد : اين مسأله بيرون راندن يهود بنى نضير و استحقاق عذاب در صورت عدم جلاء به جهت دشمنى و مخالفتى است كه آنها با خدا و رسولش ابراز كردند و هر كس چنين عملى را مرتكب شود ، خداوند شديد المجازات است و او را به سختى عقوبت مىكند ، از ظاهر آيه استفاده مىشود كه مخالفت با رسولخدا صلّى اللّه عليه و إله و سلم مخالفت با خداست .\r\n( 5 )  ( ما قَطَعْتُمْ مِنْ لِينَةٍ أَوْ تَرَكْتُمُوها قائِمَةً عَلى أُصُولِها فَبِإِذْنِ اللَّهِ وَ لِيُخْزِيَ الْفاسِقِينَ )  : ( شما هيچ درخت نخلى را قطع نمىكنيد و هيچ يك را سر پا نمىگذاريد ، مگر به اذن خدا و همهء اينها براى آنست كه خدا فاسقان را خوار و ذليل كند )\r\nروايت شده كه رسولخدا صلّى اللّه عليه و إله و سلم دستور دادند كه نخلستان بنى نضير را قطع كنند ، همين كه چند نخل را قطع كردند ، يهود فرياد بر آوردند : كه اى محمّد تو همواره مردم را از فساد در زمين نهى مىكردى ؟ حال اين درختان خرما چه گناهى دارند كه آنها را قطع مىكنى ؟\r\nدر جواب آنها اين آيه نازل شد و فرمود : شما مسلمين هيچ نخلى را قطع نمىكنيد و به جا نمىگذاريد ، مگر به اذن خدا ، چون اراده كرده كه مصالحى را به ظهور برساند و از جمله اين مصالح اين است كه فاسقان بنى نضير را خوار و ذليل كند .\r\n( 6 )  ( وَ ما أَفاءَ اللَّهُ عَلى رَسُولِهِ مِنْهُمْ فَما أَوْجَفْتُمْ عَلَيْهِ مِنْ خَيْلٍ وَ لا رِكابٍ وَ لكِنَّ اللَّهَ يُسَلِّطُ رُسُلَهُ عَلى مَنْ يَشاءُ وَ اللَّهُ عَلى كُلِّ شَيْءٍ قَدِيرٌ )  : ( و خدا هر غنيمتى را كه از ايشان به رسول خود رسانيد ، بدون جنگ بود ، شما بر اموال آنان هيچ اسب يا شترى نتاختيد ، ليكن خداست كه رسولان خود را بر هر كس بخواهد مسلّط مىكند ، و او بر هر چيزى قادر است )\r\nيعنى آنچه خداى تعالى از اموال بنى نضير به رسولخدا صلّى اللّه عليه و إله و سلم برگردانيد و ملكيّت آن را به او اختصاص داد ، بدين جهت بود كه شما براى گرفتن قلعه آنان بر مركبى سوار نشديد و اسب و شترى بدانجا نتاختيد ، بلكه به علّت نزديكى با پاى پياده به آنجا رفتيد و جنگ و جدالى صورت نگرفت ، تا بواسطهء آن ، شما هم در غنائم سهيم باشيد ، بلكه خدا اراده كرد تا رعب را در قلبهاى آنها بياندازد و آنها خودشان راضى به ترك وطن شوند ، پس خدا پيامبران خود را بر هر كس بخواهد مسلّط مىكند و او بر هر امرى قادر است و\r\n\r\n","description":"","footnote":"","page_name":" 527 ","page_number":527},
  {"content":"\r\n\r\nاينك رسول خود را بر يهود بنى نضير مسلّط نموده و در نتيجه فىء و اموالى كه از آنها غنيمت گرفته شده فقط مخصوص اوست و او هر چه بخواهد با آن اموال مىكند .\r\n( 7 )  ( ما أَفاءَ اللَّهُ عَلى رَسُولِهِ مِنْ أَهْلِ الْقُرى فَلِلَّهِ وَ لِلرَّسُولِ وَ لِذِي الْقُرْبى وَ الْيَتامى وَ الْمَساكِينِ وَ ابْنِ السَّبِيلِ كَيْ لا يَكُونَ دُولَةً بَيْنَ الْأَغْنِياءِ مِنْكُمْ وَ ما آتاكُمُ الرَّسُولُ فَخُذُوهُ وَ ما نَهاكُمْ عَنْهُ فَانْتَهُوا وَ اتَّقُوا اللَّهَ إِنَّ اللَّهَ شَدِيدُ الْعِقابِ )  : ( آنچه خدا از اموال اهل آباديها به رسول خود برگردانيد ، از آن خدا و رسول او و خويشان رسول و فقيران و مسكينان و در راه ماندگان است ، تا اموال بين توانگران دست به دست بچرخد و هر چه رسول خدا به شما داد بگيريد و هر چه شما را از آن نهى كرد ، ترك كنيد و از خدا بترسيد ، بدرستى كه خدا شديد العقاب است )\r\nدر اينجا حكم كلى فىء و غنايمى را كه بدون جنگ به دست مسلمانان مىافتد ، بيان مىكند ، و مىفرمايد : حكمى كه دربارهء غنيمت بنى نضير گفتيم به اين مورد اختصاص ندارد ، بلكه هر غنيمتى كه بدون جنگ به دست رسولخدا صلّى اللّه عليه و إله و سلم برسد ، مخصوص خدا و رسول است ، يعنى بخشى از آن اختصاصا متعلّق به رسولخدا است و بخشى ديگر بايد زير نظر رسولخدا صلّى اللّه عليه و إله و سلم در راه رضاى خدا مصرف شود و اينكه بعضى « 1 » گفته‌اند ، ذكر نام خدا در ميان صاحبان سهم فقط به صرف تبرّك و تيمّن بوده صحيح نيست و نبايد مورد توجّه قرار بگيرد و منظور از  ( لِذِي الْقُرْبى )  اقرباى رسولخدا صلّى اللّه عليه و إله و سلم و اهل بيت آن جناب است و معنا ندارد كه آن را به قرابت عموم مسلمانان حمل كنيم ، و مراد از ( يتامى ) يتيمان فقير هستند و ( مساكين ) هم فقراى بسيار نيازمند و ( ابن سبيل ) هم شخص در راه مانده و محتاج مىباشد ، از ائمه اهل بيت ( عليهم السلام ) روايت شده كه فرموده‌اند : منظور از ذى القربى ، اهل بيت و مراد از يتامى و مساكين و ابن سبيل هم يتيمان و مسكينان و در راه ماندگان از آنهاست .\r\nدر ادامه به علّت اين حكم اشاره كرده و مىفرمايد : اينكه ما ( فىء ) را فقط به رسول خود و اقرباى او و فقراى مساكين و در راه ماندگان ، اختصاص داديم به جهت آن بود كه\r\n\r\n\r\n","description":"","footnote":"\r\n( 1 ) . تفسير روح المعانى ، جلد 28 .\r\n","page_name":" 528 ","page_number":528},
  {"content":"\r\n\r\nاين‌گونه در آمدها منحصرا در بين اغنياء متداول نباشد و بين آنها دست به دست نگردد ، بلكه فقرا هم سهمى داشته باشند و رسولخدا صلّى اللّه عليه و إله و سلم بتواند آن را در راه خير و مصارف حق به مصرف برساند ، پس آنچه را كه رسولخدا صلّى اللّه عليه و إله و سلم از اين غنيمت و فىء به شما مىدهد بگيريد ، ( چون نقل شده كه پيامبر صلّى اللّه عليه و إله و سلم به هر يك از مهاجرين و انصار مقدارى از غنيمت را اعطاء فرمود ) ، و آنچه نداد و شما را منع كرد ، شما هم دست برداريد و مطالبه نكنيد و نخواهيد كه مابقى آن نيز ميان همه تقسيم شود .\r\nاين آيه با قطع نظر از سياق ، مفهومى عمومى دارد كه شامل تمام اوامر و نواهى رسولخدا صلّى اللّه عليه و إله و سلم مىشود .\r\nو در آخر مسلمانان را از مخالفت با رسولخدا صلّى اللّه عليه و إله و سلم برحذر مىدارد و مىفرمايد : از خدا بترسيد ، همانا او شديد العقاب است و مخالف و معاند را به سختى عقوبت مىكند .\r\n( 8 )  ( لِلْفُقَراءِ الْمُهاجِرِينَ الَّذِينَ أُخْرِجُوا مِنْ دِيارِهِمْ وَ أَمْوالِهِمْ يَبْتَغُونَ فَضْلًا مِنَ اللَّهِ وَ رِضْواناً وَ يَنْصُرُونَ اللَّهَ وَ رَسُولَهُ أُولئِكَ هُمُ الصَّادِقُونَ )  : ( از اين غنائم سهمى براى مهاجرين فقير است ، آنهايى كه به دست دشمن از اموال و خانه‌هاى خود بيرون شدند و به اميد رسيدن به فضل و رضوان خدا ، ترك وطن كردند و همواره خدا و رسولش را يارى مىكنند ، ايشان راستگويانند )\r\nمطابق روايات مسألهء سهم مهاجرين فقير بيان مصداق و موارد فىء در راه خداست ، كه كلمه ( فللّه ) در آيه ( 7 ) به آن اشاره داشت و مىخواهد بفرمايد : اگر اين مال در مورد آنان صرف شود ، در راه خدا صرف شده است .\r\nلذا مىفرمايد : يكى از موارد مصرف فىء در راه خدا ، فقراى مهاجرين هستند كه قبل از فتح ، از مكّه به مدينه مهاجرت كرده و شهر و ديار خود را ترك نمودند و خانه و اموالشان را رها كردند ، به اميد آنكه از خدا رزقى براى دنيا و رضوانى براى آخرتشان طلب كنند و اينها همواره ، خدا و رسول را با مال و جانشان يارى مىكنند و ايشان راستگويانند ، و اين مدحى از جانب خدا نسبت به آنهاست بواسطه صفاتى كه آنها در اجابت دعوت رسول از خود نشان دادند ، لذا خداوند به رسول خود راهنمايى مىكند تا\r\n\r\n","description":"","footnote":"","page_name":" 529 ","page_number":529},
  {"content":"\r\n\r\nهر مقدار كه مصلحت بداند از اين فىء به آنان اختصاص دهد .\r\n( 9 )  ( وَ الَّذِينَ تَبَوَّؤُا الدَّارَ وَ الْإِيمانَ مِنْ قَبْلِهِمْ يُحِبُّونَ مَنْ هاجَرَ إِلَيْهِمْ وَ لا يَجِدُونَ فِي صُدُورِهِمْ حاجَةً مِمَّا أُوتُوا وَ يُؤْثِرُونَ عَلى أَنْفُسِهِمْ وَ لَوْ كانَ بِهِمْ خَصاصَةٌ وَ مَنْ يُوقَ شُحَّ نَفْسِهِ فَأُولئِكَ هُمُ الْمُفْلِحُونَ )  : ( و نيز سهمى از غنائم مخصوص كسانى از اهل مدينه است كه در مدينه و سراى ايمان جاى دارند و قبل از مهاجرين موانع ايمان را رفع كرده بودند و هر مؤمنى را كه به سويشان هجرت مىكند ، دوست مىدارند ، و وقتى به آنها چيزى مىدهند در دل خود نيازى به آن احساس نمىكنند و مهاجرين را بر خود مقدّم مىدارند ، هر چند كه خود نيز محتاج باشند ، و كسانى كه بخل درونى خود را به توفيق خداى متعال نگه مىدارند ، ايشان رستگارانند )\r\nمىفرمايد : انصارى كه بناء مجتمع دينى را آباد كرده‌اند بطوريكه همهء صاحبان ايمان در آن مجتمع گرد آيند و نواقص ايمان از حيث عمل را نيز رفع نموده‌اند ، بطوريكه هر فرد مسلمانى بتواند طاعات و وظايف شرعى خود را آزادانه به انجام رساند و هيچ منعى نداشته باشد ، ( كما اينكه در مكّه محظور و ممنوع بودند ) آنها هر فرد مؤمنى را كه از مكّه بسوى آنها هجرت مىكند به جهت ايمان به خدا و رسول ، دوست مىدارند ، اينان هيچ حاجتى در نفس خود نسبت به فىء بنى نضير نداشتند ، و ابدا از خاطرشان نگذشت كه چرا رسولخدا صلّى اللّه عليه و إله و سلم از اين غنائم به مهاجرين داد و به ايشان نداد و از اين بابت نه دلتنگ شدند و نه حسد ورزيدند ، و مهاجرين را بر خود مقدّم مىداشتند ، هر چند كه خود مبتلا به فقر و حاجت باشند ، يعنى انصار نه تنها چشمداشتى ندارند بلكه مهاجرين را بر خود مقدّم مىدارند .\r\nآنگاه خداوند در مدح ايشان و عمل ايثارگرانه آنها مىفرمايد : هر كس بتواند از بخل توأم با حرص و آز خود جلوگيرى كند و خدا او را از شرّ بخل حفظ نمايد ، چنين كسى نه از بذل مال مضايقه دارد و نه از مالدارى ديگران ناراحت مىشود و چنين كسانى رستگارانند « 1 » .\r\n\r\n\r\n","description":"","footnote":"\r\n( 1 ) . در مجمع البيان جلد 9 ، از ابن عباس نقل شده كه : رسول خدا صلّى اللّه عليه و إله و سلم در اين واقعه\r\n","page_name":" 530 ","page_number":530},
  {"content":"\r\n\r\nبعضى از مفسّران اين آيه را مطلبى استينافى در مدح انصار دانسته‌اند .\r\nامّا بعضى ديگر اين آيه را عطف به آيهء سابق مىدانند كه در اين صورت انصار هم در فىء شريك خواهند بود و از نظر ما اين تفسير دوّم مناسبتر است ، منتها انصار اين سهم را نمىپذيرند و آن را به مهاجرين مىدهند و خداوند از اين بابت آنها را مدح مىكند .\r\n( 10 )  ( وَ الَّذِينَ جاؤُ مِنْ بَعْدِهِمْ يَقُولُونَ رَبَّنَا اغْفِرْ لَنا وَ لِإِخْوانِنَا الَّذِينَ سَبَقُونا بِالْإِيمانِ وَ لا تَجْعَلْ فِي قُلُوبِنا غِلًّا لِلَّذِينَ آمَنُوا رَبَّنا إِنَّكَ رَؤُفٌ رَحِيمٌ )  : ( و نيز سهمى از آن كسانى است كه بعد از ايشان به اسلام گرويده‌اند و مىگويند : پروردگارا ما را و برادران ايمانى ما را كه در ايمان از ما سبقت گرفتند بيامرز و كينهء كسانى را كه ايمان آوردند در دلهاى ما قرار مده ، همانا تو رئوف و رحيمى )\r\nاين آيه هم مىتواند مطلبى جديد و استينافى بوده و هم مىتواند عطف به ما قبل باشد ، و دربارهء مسلمانانى است كه بعد از انقطاع هجرت به وسيلهء فتح مكّه ، يا بعد از مسلمانان صدر اوّل مىآيند كه اينها براى خود و ساير مسلمانان در جهت مغفرت و رحمت الهى دعا مىكنند و آنچه را براى خود دوست مىدارند براى ساير برادران دينى خود نيز آرزو مىكنند و از خداوند مىخواهند كه آنها و برادران دينى ايشان را كه در ايمان از اينها مقدّم بوده‌اند ، بيامرزد و هرگز عداوت و كينه‌اى از مؤمنين در قلبهايشان قرار ندهد و هدف و مقصدى غير از ايمان نداشته باشند و خداوند را با وصف رئوف و رحيم ياد كردند تا در جلب رحمت و رأفت حقّ موفّق شوند .\r\n( 11 )  ( أَ لَمْ تَرَ إِلَى الَّذِينَ نافَقُوا يَقُولُونَ لِإِخْوانِهِمُ الَّذِينَ كَفَرُوا مِنْ أَهْلِ الْكِتابِ لَئِنْ أُخْرِجْتُمْ لَنَخْرُجَنَّ مَعَكُمْ وَ لا نُطِيعُ فِيكُمْ أَحَداً أَبَداً وَ إِنْ قُوتِلْتُمْ لَنَنْصُرَنَّكُمْ وَ اللَّهُ يَشْهَدُ \r\n\r\n\r\n","description":"","footnote":"\r\nبنى نضير به انصار فرمود : اگر ميل داريد آنچه از مال و خانه و زمين داريد با مهاجرين تقسيم كنيد و در غنائم بنى نضير هم با مهاجرين شريك باشيد و يا اينكه مال و اموالتان متعلق به خودتان باشد و غنائم تنها در بين مهاجرين تقسيم شود ، انصار در پاسخ گفتند : ما هم اموال خود را با مهاجرين قسمت مىكنيم و هم غنائم را به آنها واگذار مىنمائيم و سهمى از غنائم نمىخواهيم و در اين هنگام اين آيه  ( وَ يُؤْثِرُونَ عَلى أَنْفُسِهِمْ . . . )  نازل شد .\r\n","page_name":" 531 ","page_number":531},
  {"content":"\r\n\r\n إِنَّهُمْ لَكاذِبُونَ )  : ( آيا ديدى كسانى را كه نفاق ورزيدند و به برادران خود ، از كافران اهل كتاب ، گفتند : اگر مسلمانان ، شما را بيرون كنند ، ما نيز مطمئنا با شما بيرون مىآييم و در بارهء شما از احدى اطاعت نخواهيم كرد و اگر با شما جنگ كنند ، ما نيز يقينا ياريتان خواهيم كرد ، خدا شهادت مىدهد كه اينها دروغگويانند )\r\nبا استفهامى تعجّبى پيامبر صلّى اللّه عليه و إله و سلم را مخاطب قرار مىدهد به ماجراى منافقين و در رأس آنها به عبد اللّه ابن ابى اشاره مىكند و منظور از برادران ايشان ، يهوديان بنى نضير هستند ، مىفرمايد : ديدى كه چگونه اين منافقين به يهود گفتند ، و سوگند خوردند كه اگر مسلمين شما را از ديارتان بيرون كنند ، ما نيز همراه شما بيرون مىشويم و از شما جدا نمىگرديم و سخن هيچ كسى را دربارهء شما نمىپذيريم و اگر هم مسلمانان با شما جنگ كنند ما به يارى شما مىآييم ، امّا خداوند شهادت مىدهد كه اينها دروغگويند و به وعدهء خود وفا نمىكنند .\r\n( 12 )  ( لَئِنْ أُخْرِجُوا لا يَخْرُجُونَ مَعَهُمْ وَ لَئِنْ قُوتِلُوا لا يَنْصُرُونَهُمْ وَ لَئِنْ نَصَرُوهُمْ لَيُوَلُّنَّ الْأَدْبارَ ثُمَّ لا يُنْصَرُونَ )  : ( اگر بنى نضير خارج شوند ، اينها با آنان بيرون نخواهند رفت و اگر جنگ سر گيرد ، آنها را يارى نخواهند كرد و بر فرض هم كه يارى كنند ، در ميان كارزار فرار كرده و روى مىگردانند و آن وقت يارى نخواهند شد )\r\nدر تأكيد جملهء آخر آيهء سابق مىفرمايد : سوگند مىخورم كه اين منافقان اگر امر دائر مدار خروج بنى نضير شود ، همراه آنها نخواهند رفت و اگر هم جنگ سر بگيرد ، آنها را يارى نخواهند كرد و به فرض هم كه جنگى روى دهد و آنها را يارى كنند ، در بحبوحهء جنگ پا به فرار مىگذارند و بدون اينكه كسى ياريشان كند ، همگى هلاك خواهند شد ، در اين آيات قرآن از وضع منافقين پيشگويى مىكند كه اين امر واقع شد و منافقان ابدا بنى نضير را مساعدت نكردند .\r\n( 13 )  ( لَأَنْتُمْ أَشَدُّ رَهْبَةً فِي صُدُورِهِمْ مِنَ اللَّهِ ذلِكَ بِأَنَّهُمْ قَوْمٌ لا يَفْقَهُونَ )  : ( از شما خيلى بيشتر هراسانند تا از خدا ، اين به جهت آنست كه اينها مردمى نادانند )\r\nيعنى اين منافقان به جهت جهلى كه نسبت به مقام پروردگار دارند ، از شما مسلمانان\r\n\r\n","description":"","footnote":"","page_name":" 532 ","page_number":532},
  {"content":"\r\n\r\nبيشتر از خدا وحشت و هراس دارند و به همين دليل هم از كارزار با شما فرار مىكنند ، امّا اگر فهم داشتند مىدانستند كه همهء امور بدست خداست و شايسته نيست كه از كسى غير خدا وحشت و هراس داشته باشند .\r\n( 14 )  ( لا يُقاتِلُونَكُمْ جَمِيعاً إِلَّا فِي قُرىً مُحَصَّنَةٍ أَوْ مِنْ وَراءِ جُدُرٍ بَأْسُهُمْ بَيْنَهُمْ شَدِيدٌ تَحْسَبُهُمْ جَمِيعاً وَ قُلُوبُهُمْ شَتَّى ذلِكَ بِأَنَّهُمْ قَوْمٌ لا يَعْقِلُونَ )  : ( اينها گروهى ، با شما نمىجنگند ، مگر در داخل قريه‌هاى محكم يا از وراء ديوارها ، شجاعتشان بين خودشان شديد است ، تو آنان را متحدّ مىپندارى ، امّا دلهايشان پراكنده و متفرّق است و اين به جهت آنست كه مردمى بىعقل هستند )\r\nمىفرمايد يهود بنى نضير و منافقان هرگز در فضاى باز با شما نمىجنگند ، بلكه از پس قلعه‌هاى محكم و ديوارها با شما روبرو مىشوند و شجاعت و دلاوريشان بين خودشان شديد است ، امّا همين كه با شما روبرو مىگردند ، خداوند رعبى در دلهايشان مىافكند كه از شما به سختى مىترسند ، اى رسول ما ، تو آنها را متحدّ و متشكّل مىبينى و گمان مىكنى كه با هم اتحّاد و الفت دارند ، در حالى كه دلهايشان متفرّق است و همين امر علّت خوارى و ذلّت آنهاست و پراكندگى آنها بدليل اين است كه اينها فاقد تعقّل هستند ، چون اگر تعقّل داشتند متحدّ گشته و آراء خود را يكى مىنمودند .\r\n( 15 )  ( كَمَثَلِ الَّذِينَ مِنْ قَبْلِهِمْ قَرِيباً ذاقُوا وَبالَ أَمْرِهِمْ وَ لَهُمْ عَذابٌ أَلِيمٌ )  : ( درست مانند كسانى كه قبل از ايشان در همين سالهاى نزديك ، عاقبت بدكار خود را چشيدند و عذابى دردناك خواهند داشت )\r\nمىفرمايد : مثل يهوديان بنى نضير در عهد شكنى و ساير صفات مانند اقوامى است كه همين اخيرا قبل از ايشان بودند و عاقبت بد اعمال خود را چشيدند و در آخرت هم عذابى دردناك در انتظارشان است ، منظور از اين اقوام ( بنى قينقاع ) هستند كه گروه ديگرى از يهوديان مدينه بودند ، آنها هم بعد از جنگ بدر ، عهد شكنى كردند و رسولخدا صلّى اللّه عليه و إله و سلم بعد از محاصره ، آنها را از مدينه بيرون كرد و به سرزمين اذرعات فرستاد ،\r\n\r\n","description":"","footnote":"","page_name":" 533 ","page_number":533},
  {"content":"\r\n\r\nو منافقين به آنها هم وعدهء نصرت دادند ، امّا ايشان را يارى نكردند « 1 » .\r\n( 16 )  ( كَمَثَلِ الشَّيْطانِ إِذْ قالَ لِلْإِنْسانِ اكْفُرْ فَلَمَّا كَفَرَ قالَ إِنِّي بَرِيءٌ مِنْكَ إِنِّي أَخافُ اللَّهَ رَبَّ الْعالَمِينَ )  : ( درست مانند شيطان وقتى كه به انسان گفت كه كافر شود و وقتى كه كافر شد ، گفت : من از تو بيزارم ، من از خدا كه رب العالمين است مىترسم )\r\nمىفرمايد : مثل اين منافقين مانند شيطان است ، زمانيكه انسان را با وسوسه‌ها و آرزوها مىفريبد و به او وعده و وعيد مىدهد ، امّا وقتى كه انسان به كفر مبتلا شد ، از او اعلام برائت مىكند و مىگويد : من از رفتار تو بيزارم و از خداى رب العالمين بيمناكم .\r\nمنافقين هم همينطور به يهود وعدهء نصرت و يارى دادند ، امّا به آنها حيله كردند و آنها را تنها گذاشتند ، اين ماجراى شيطان اگر مربوط به داستان بدر باشد « 2 » ، كه شرح آن در سورهء انفال گذشت ، در اين صورت سخن شيطان سخنى جدّى بوده ، چون مىترسيده همان فرشتگانى كه در بدر براى يارى مؤمنان نازل شده بودند ، او را عذاب كنند و اگر مربوط به ماجراى ابو جهل و يا ماجراى صيصاى عابد « 3 » باشد ، سخنى جدّى نبوده بلكه نوعى استهزاء و خوار نمودن انسان مورد نظر را اراده كرده و يا از عاقبت دعوت او به كفر ترسيده .\r\n( 17 )  ( فَكانَ عاقِبَتَهُما أَنَّهُما فِي النَّارِ خالِدَيْنِ فِيها وَ ذلِكَ جَزاءُ الظَّالِمِينَ )  : ( و عاقبت\r\n\r\n\r\n","description":"","footnote":"\r\n( 1 ) . و علّت اين اخراج آنها از مدينه اين بود كه زن مسلمانى نزديك زرگر يهودى از اين طائفه ، نشست ، و او پايين دامنش را به بالاى آن متصّل كرد كه وقتى برخاست ، قسمتى از بدنش آشكار شد ، پس شوهر زن با زرگر درگير شد و او را به قتل رسانيد و يهود نيز به آن مرد مسلمان يورش بردند و او را به قتل رسانيدند و خانوادهء او از مسلمين به جزاى خونخواهى او نصرت طلبيدند و كار به محاصره منجر شد ( كمال مصطفى شاكر ) .\r\n( 2 ) . سوره انفال ، آيه 48 .\r\n( 3 ) . در بعضى تفاسير من جمله تفسير روح المعانى آورده‌اند كه مرد عابدى به نام صيصا بود كه شيطان ابتدا به نزد خانواده دخترى كه بيمار بود رفت و آنها را تلقين كرد كه شفاى دخترتان در دست صيصا است ، سپس به نزد عابد آمد و او را وسوسه كرد تا با دختر در آميزد و وقتى كه دختر حامله شد او را وسوسه كرد كه تا دختر را بكشد و منكر ماجرا شود و سرانجام خانوادهء دختر به خونخواهى دخترشان آمدند و عابد را دستگير كردند ، آنگاه شيطان به نزد عابد آمد و گفت : من بودم كه به خانوادهء دختر گزارش دادم و تو را گرفتار كردم ، حال اگر دوبار براى من سجده كنى تو را از اين گرفتارى نجات مىدهم و راهب دو بار او را سجده كرد ، آنوقت شيطان با تمسخر و استهزاء او را ترك كرد و گفت : من از تو بيزارم ، چون از خدا مىترسم .\r\n","page_name":" 534 ","page_number":534},
  {"content":"\r\n\r\nهر دوى آنها اين شد كه براى ابد در آتشند و همين است كيفر ستمكاران )\r\nيعنى عاقبت شيطان گمراه كننده و عاقبت انسان فريب خورده اين است كه هر دو در آتش جهنم جاودانه خواهند بود و اين عاقبت همهء ستمكاران است ، من جمله يهود بنى نضير و منافقين .\r\n( 18 )  ( يا أَيُّهَا الَّذِينَ آمَنُوا اتَّقُوا اللَّهَ وَ لْتَنْظُرْ نَفْسٌ ما قَدَّمَتْ لِغَدٍ وَ اتَّقُوا اللَّهَ إِنَّ اللَّهَ خَبِيرٌ بِما تَعْمَلُونَ )  : ( اى كسانى كه ايمان آورده‌ايد ، از خدا بترسيد و بايد هر انسانى مراقب اعمالى كه از پيش ، براى فردايش فرستاده باشد و از خدا بترسيد ، بدرستى كه خدا از آنچه مىكنيد با خبر است )\r\n( تقوى ) يعنى ورع و پرهيز از محارم الهى و اجتناب از ترك واجبات .\r\nدر اين آيهء شريفه مؤمنان را فرمان مىدهد كه از خدا پروا داشته و ملتزم اوامر و نواهى او باشند و در اعمال خود نظر كنند و ببينند كه چه عملى براى روز حساب پيش فرستاده‌اند آيا صالح است كه اميد ثواب داشته باشند و يا فاسد است كه در اين صورت از عقاب خدا بهراسند و توبه نمايند و نفس خود را به محاسبه بكشند .\r\nو مجددا امر مىنمايد كه از خدا تقوى داشته باشيد ، يعنى در مقام محاسبه و نظر در اعمال از خدا بترسيد و متوجّه باشيد كه او به آنچه مىكنيد آگاه است و صلاح و خلوص عمل شما يا فساد و عدم اخلاص آن را به درستى مىشناسد .\r\nپس بر مؤمنان واجب است كه اولا واجبات الهى را انجام دهند و از محرمات و نواهى پروردگار اجتناب كنند و عملشان منحصر در طاعت خدا و اجتناب از معصيت باشد و سپس نظرى به اعمال خود بيافكنند ، چون اين اعمال توشهء آخرت آنهاست كه از اين دنيا براى خود مىفرستند ، و مطابق آن به حسابشان رسيدگى مىشود ، پس شايسته است كه انسان قبل از مرگ و لقاء الهى در روز جزا ، خود به حساب خود رسيدگى كند و از بابت اعمال صالحش خدا را شكر گزارد و از بابت اعمال فاسدش به درگاه او توبه و طلب مغفرت نمايد و در محاسبهء اعمال خود نيز تقوا داشته باشد و عمل ريا كارانه خود را خالص نبيند يا عمل زشت خود در نظرش زيبا جلوه نكند ، چون بايد بداند در قيامت\r\n\r\n","description":"","footnote":"","page_name":" 535 ","page_number":535},
  {"content":"\r\n\r\nمحاسبهء او بدست خدايى است كه نسبت به همهء اعمال كوچك و بزرگ او آگاهى كامل دارد « 1 » .\r\n( 19 )  ( وَ لا تَكُونُوا كَالَّذِينَ نَسُوا اللَّهَ فَأَنْساهُمْ أَنْفُسَهُمْ أُولئِكَ هُمُ الْفاسِقُونَ )  : ( و مانند كسانى نباشيد كه خدا را فراموش كردند و خدا هم خود آنان را از ياد خودشان برد و ايشان همان فاسقانند )\r\nدر تأكيد آيه سابق مىخواهد بفرمايد : به هوش باشيد و از مراقبت نفس خود غافل نشويد ، چون فراموش كردن نفس ، فراموش كردن خداست ، زيرا وقتى انسان خود را فراموش كرد ، اسماء حسنى و صفات علياء خدا را كه صفات ذاتى انسان مستقيما با آن در رابطه است نيز فراموش مىكند ، يعنى ذلّت و فقر و حاجت ذاتى خود را از ياد مىبرد و نفس خود را مستقل در هستى مىپندارد و گمان مىكند كه حيات و قدرت و علم و ساير كمالاتى كه در خود سراغ دارد از ناحيهء خود اوست و نيز ساير اسباب طبيعى عالم را صاحب استقلال در تأثير مىپندارد و در اينجاست كه به نفس خود و اسباب ظاهرى اعتماد مىكند و بازگشت بسوى پروردگارش را از ياد مىبرد .\r\nپس علّت فراموش كردن خويش ، فراموش كردن خداست و چون چنين است آيهء شريفه نهى از فراموشى خويش را به نهى از فراموش كردن خدا مبدّل كرد ، چون انقطاع مسبّب به سبب انقطاع سبب ، بليغ‌تر و مؤّكدتر است و در انتها فرمود : اين چنين كسانى كه خدا را فراموش كرده‌اند و خدا هم خودشان را از يادشان برده فاسقان حقيقى هستند ، چون از روش بندگى و عبوديّت عدول كرده‌اند ، ( مانند يهود بنى نضير و منافقان ) .\r\n( 20 )  ( لا يَسْتَوِي أَصْحابُ النَّارِ وَ أَصْحابُ الْجَنَّةِ أَصْحابُ الْجَنَّةِ هُمُ الْفائِزُونَ )  : ( هرگز اهل آتش با اهل بهشت يكسان و مساوى نيستند ، اهل بهشت همان رستگارانند )\r\n( فوز ) يعنى نايل شدن به خير با حصول سلامت .\r\n\r\n\r\n","description":"","footnote":"\r\n( 1 ) . در حديث قدسى مىفرمايد : ( خلّص العمل فانّ النّاقد بصير بصير ) عمل خود را خالص كن ، چون بررسى كنندهء عمل بسيار بينا و دقيق است ) ، ( مترجم ) .\r\n","page_name":" 536 ","page_number":536},
  {"content":"\r\n\r\nسياق آيه دلالت مىكند كه اصحاب آتش ، همان كسانى هستند كه خدا را از ياد برده‌اند و اصحاب جنّت همان كسانى هستند كه به ياد خدا بوده و مراقب اعمال و نفس خويشند و البته اين دو طائفه يكسان نيستند و به هر كس واجب است كه خود را به اصحاب جنّت ملحق كند و اين يك حجّت است ، با اين بيان كه اين دو طائفه نقيض يكديگرند و شقّ سوّمى ندارند و سايرين لا محاله بايد به يكى از اين دو گروه بپيوندند و اين دو طائفه هم قهرا يكسان نيستند كه پيوستن به يكى فرقى با پيوستن به ديگرى نداشته باشد ، بلكه طائفه اهل بهشت رستگار و فائزند و عقل حكم مىكند كه انسان خود را به جانب راجح ملحق كرده و از گروه مرجوح منقطع شود .\r\n( 21 )  ( لَوْ أَنْزَلْنا هذَا الْقُرْآنَ عَلى جَبَلٍ لَرَأَيْتَهُ خاشِعاً مُتَصَدِّعاً مِنْ خَشْيَةِ اللَّهِ وَ تِلْكَ الْأَمْثالُ نَضْرِبُها لِلنَّاسِ لَعَلَّهُمْ يَتَفَكَّرُونَ )  : ( و اگر ما اين قرآن را بر كوهى نازل كرده بوديم ، مسلّما او را مىديدى كه خاشع گشته و از ترس خدا متلاشى مىشود ، اين مثلهايى است كه ما براى مردم مىزنيم تا شايد تفكّر كنند )\r\nمنظور آيهء شريفه ، تعظيم امر قرآن است ، به جهت اشتمال بر معارف حقيقى و اصول شرايع و عبرتها و مواعظ و وعد و وعيدهايى كه در آن است و نيز به جهت اينكه كلام خدا عظيم است ، مىفرمايد : اگر ممكن بود كه اين قرآن بر يك كوه ، با همه غلظت و سختى كه دارد ، نازل شود ، قطعا مىديدى كه كوه با آنهمه صلابت و غلظت و بزرگى و مقاومتى كه دارد ، از ترس خدا متأثّر و متلاشى مىشد ، و وقتى حال كوه در برابر قرآن چنين است ، انسان اشرف مخلوقات سزاوارتر از آنست و بايد وقتى كه قرآن بر او تلاوت مىشود ، يا خودش آن را مطالعه مىكند ، قلبش خاشع گردد ، پس انسانهايى كه نه تنها در برابر قرآن خاشع نمىشوند ، بلكه از در مخالفت و انكار آن بر مىآيند قلبهايشان از كوه هم سختر و نفوذ ناپذيرتر است .\r\nو در آخر مىفرمايد اين مثل و ساير امثالى كه ما براى مردم مىزنيم به جهت آنست كه قوّه تفكرشان به كار بيافتد و بيانديشند كه چنين قرآنى شايسته است كه در آن تدّبر شود ، و در نتيجه به هدايتى كه از طريق عبوديّت مطرح نموده ، هدايت بيابند و به كمال\r\n\r\n","description":"","footnote":"","page_name":" 537 ","page_number":537},
  {"content":"\r\n\r\nسعادت برسند .\r\n( 22 )  ( هُوَ اللَّهُ الَّذِي لا إِلهَ إِلَّا هُوَ عالِمُ الْغَيْبِ وَ الشَّهادَةِ هُوَ الرَّحْمنُ الرَّحِيمُ )  : ( اوست اللّه آن معبودى كه هيچ معبودى جز او نيست عالم به غيب و آشكار است ، او بخشندهء مهربان است )\r\nاين آيه و دو آيهء بعدى در مقام شماردن بعضى از اسماء حسنى خداى متعال است و از سياق و با توجّه به آيات قبلى بر مىآيد كه افرادى كه اهل تقوى و به ياد خدا هستند او را با اسماء حسنايش ياد مىكنند و به هر اسمى از اسماء كماليّه خداوند بر مىخورند ، متوجّه نقصى كه در وجود خود ، در مقابل آن كمال دارند ، مىشوند و چگونه كوهها از كلام با عظمت چنين خدايى كه داراى اسماء و صفات جمال و جلال است متلاشى و خاشع نشوند ؟ با اينكه او خدايى است كه معبودى جز او نيست و عالم به نهان و آشكار و بخشنده و مهربان است .\r\nفراز اوّل گوياى توحيد خدا در الوهيّت و معبوديّت است و عبارت دوّم گوياى علم مطلق خداست ، نسبت به آنچه براى ما مدرك است و آنچه ما از درك آن عاجزيم ، چون گفتيم كه غيب و شهود امورى نسبى هستند و از آنجا كه خداوند محيط بر همه عوالم و موجودات است ، قهرا به همه آنها علم دارد و غيب و شهادت براى او يكسان است ، امّا غير خدا چون وجودش محدود است ، علم او هم محدود به حدّى است و پاره‌اى امور برايش غيب محسوب مىشود ، مگر آنكه خدا پاره‌اى از امور غيبى را به بعضى از بندگان خود مثل انبياء و امامان تعليم نمايد ، همچنانكه فرمود :   ( عالِمُ الْغَيْبِ فَلا يُظْهِرُ عَلى غَيْبِهِ أَحَداً إِلَّا مَنِ ارْتَضى مِنْ رَسُولٍ   « 1 » خدايى كه عالم به غيب است ، كسى را به غيب خود احاطه نمىدهد ، مگر رسولى را كه بپسندد ) .\r\nو در آخر هم به دو صفت ( رحمان ) يعنى بخشنده و فيض دهنده بر همهء خلق و ( رحيم ) يعنى داراى رحمت خاصهء هدايت نسبت به مؤمنان ، اشاره مىفرمايد .\r\n( 23 )  ( هُوَ اللَّهُ الَّذِي لا إِلهَ إِلَّا هُوَ الْمَلِكُ الْقُدُّوسُ السَّلامُ الْمُؤْمِنُ الْمُهَيْمِنُ الْعَزِيزُ \r\n\r\n\r\n","description":"","footnote":"\r\n( 1 ) . سورهء جنّ ، آيه 27 ، 26 .\r\n","page_name":" 538 ","page_number":538},
  {"content":"\r\n\r\n الْجَبَّارُ الْمُتَكَبِّرُ سُبْحانَ اللَّهِ عَمَّا يُشْرِكُونَ )  : ( او اللّه است كه هيچ معبودى جز او نيست ، ملك و منزّه و سلام و ايمنى دهنده است ، مسلّط و مقتدر و جبّار و متكبّر است ، منزّه است اللّه از آنچه به او شرك مىورزند )\r\n( ملك ) يعنى مالك تدبير امور مردم و اختياردار حكومت آنان .\r\n( قدّوس ) يعنى بسيار منزّه و پاك و مقدّس .\r\n( سلام ) يعنى كسى كه با سلام و عافيت برخورد مىكند ، نه با جنگ و ستيز .\r\n( مؤمن ) يعنى كسى كه امنيّت مىدهد و فرد را در امان خود حفظ مىكند .\r\n( مهيمن ) يعنى فائق و مسلّط بر اشياء و موجودات .\r\n( عزيز ) يعنى غالبى كه هرگز شكست نمىپذيرد و كسى بر او غالب نمىشود و هر چه غير او دارند از ناحيهء اوست .\r\n( جبّار ) يعنى اصلاح كننده و صاحب ارادهء نافذ كه ارادهء خود را بر غير خود حاكم مىگرداند .\r\n( متكبّر ) كسى است كه رداء كبرياء فقط برازندهء اوست ، و بزرگى و بزرگمنشى فقط شايستهء اوست .\r\nو در آخر در مقام ثناء و ستايش پروردگار متعال مىفرمايد : منزّه است خداوند از انواع گفتار شرك آميزى كه مردم دربارهء او مىگويند و با عقول قاصر خود به او نسبت مىدهند ، ( چون او برتر از توصيف واصفان است ) .\r\n( 24 )  ( هُوَ اللَّهُ الْخالِقُ الْبارِئُ الْمُصَوِّرُ لَهُ الْأَسْماءُ الْحُسْنى يُسَبِّحُ لَهُ ما فِي السَّماواتِ وَ الْأَرْضِ وَ هُوَ الْعَزِيزُ الْحَكِيمُ )  : ( اوست اللّه كه خالق و پديد آورنده و صورتگر است او اسماء نيكويى دارد ، آنچه در آسمانها و زمين است تسبيح گوى اويند و او عزيزى حكيم است )\r\n( خالق ) يعنى كسى كه اشياء را با اندازه گيرى پديد آورده باشد .\r\n( بارىء ) يعنى خالقى كه اشيائى را پديد آورده كه هر يك از ديگرى متمايز هستند .\r\n( مصوّر ) يعنى خالقى كه پديده‌هاى خود را طورى صورتگرى نموده كه با يكديگر\r\n\r\n","description":"","footnote":"","page_name":" 539 ","page_number":539},
  {"content":"\r\n\r\nمشتبه نمىشوند ، و اين سه نام مبارك هر سه متضّمن معناى ايجاد هم هستند .\r\nو علّت اينكه در دو آيه قبلى ، قبل از ذكر اسماء حسناى الهى كلمهء توحيد ( لا إله الّا اللّه ) را ذكر نموده ، ولى در اينجا ذكر نكرد ، اين است كه صفات مذكور در دو آيه قبلى كه يازده صفت يا نام بودند ، الوهيّت خدا را كه همان مالكيّت توأم با تدبير است ، اثبات مىكردند و هر يك به نحو اصالت و استقلال خاصّ خدا بوده و شريكى براى او در اين استقلال وجود نداشت ، پس قهرا الوهيّت و معبوديّت هم خاصّ خداست و به همين دليل در آخر آيه قبلى اعتقاد شرك مشركين را نفى فرمود .\r\nامّا صفات و اسمائى كه در اين آيه آمده نمىتوانند الوهيّت خدا را اثبات كنند و اين صفات را مشركين هم براى خدا قائل هستند و خلقت و ايجاد را خاصّ او مىدانند .\r\nو امّا تكرار اسم جلالهء ( اللّه ) در ابتداى هر سه آيه به منظور تأكيد و تثبيت مقصود بوده ، چون اين نام مبارك علم و اسم خاص است براى ذات الهى و معناى آن ذات مستجمع جميع صفات كماليّه است و قهرا تمام اسماء حسنى از آن سرچشمه مىگيرد .\r\nسپس عبارت  ( لَهُ الْأَسْماءُ الْحُسْنى )  اشاره به بقيهء نامهاى مبارك پروردگار است ، در ادامه مىفرمايد ، هر آنچه مخلوق در عالم است و حتى خود آسمانها و زمين تسبيح گوى او هستند و ما مكررا توضيح داديم كه تسبيح موجودات ، هم تسبيح قولى و هم وجوديست ، و در نهايت سورهء مباركه را با دو نام ( عزيز ) و ( حكيم ) ختم مىنمايد ، يعنى او غالبى است شكست ناپذير و كسى است كه افعالش متقن است ، نه بيهوده و گزاف لذا نه معصيّت گنه كاران و انكار منكران او را عاجز مىسازد و نه پاداش مطيعان و اجر نيكو كاران در درگاه او ضايع مىگردد و كلام چنين پروردگار عزيز و حكيمى هم عزيز و حكيم است ، همچنانكه فرمود :  ( إِنَّهُ لَكِتابٌ عَزِيزٌ )  « 1 » ، و نيز فرمود :  ( وَ الْقُرْآنِ الْحَكِيمِ )  « 2 » .\r\n\r\n\r\n","description":"","footnote":"\r\n( 1 ) . سورهء حم سجده ، آيه 41 .\r\n( 2 ) . سورهء يس ، آيه 2 .\r\n","page_name":" 540 ","page_number":540},
  {"content":"\r\n\r\n\r\nسوره ممتحنه\r\n بِسْمِ اللَّهِ الرَّحْمنِ الرَّحِيمِ \r\nغرض سوره : تشديد نهى از دوستى مؤمنان با دشمنان خدا ( كفّار ) ، بيان بعضى از احكام زنان مهاجر و بيعت زنان .\r\n( 1 )   ( يا أَيُّهَا الَّذِينَ آمَنُوا لا تَتَّخِذُوا عَدُوِّي وَ عَدُوَّكُمْ أَوْلِياءَ تُلْقُونَ إِلَيْهِمْ بِالْمَوَدَّةِ وَ قَدْ كَفَرُوا بِما جاءَكُمْ مِنَ الْحَقِّ يُخْرِجُونَ الرَّسُولَ وَ إِيَّاكُمْ أَنْ تُؤْمِنُوا بِاللَّهِ رَبِّكُمْ إِنْ كُنْتُمْ خَرَجْتُمْ جِهاداً فِي سَبِيلِي وَ ابْتِغاءَ مَرْضاتِي تُسِرُّونَ إِلَيْهِمْ بِالْمَوَدَّةِ وَ أَنَا أَعْلَمُ بِما أَخْفَيْتُمْ وَ ما أَعْلَنْتُمْ وَ مَنْ يَفْعَلْهُ مِنْكُمْ فَقَدْ ضَلَّ سَواءَ السَّبِيلِ )   : ( اى كسانى كه ايمان آورده‌ايد ، دشمن من و دشمن خودتان را به دوستى نگيريد ، آيا مراتب دوستى خود را به ايشان تقديم مىكنيد با اينكه به شريعتى كه براى شما آمده و حق است كفر مىورزند و نيز رسول و شما را به جرم اينكه به خدا ، پروردگارتان ايمان آورده‌ايد بيرون مىكنند ؟ ! اگر براى رضاى من و جهاد در راه من مهاجرت كرده‌ايد ، نبايد آنان را دوست خود بگيريد و پنهانى با ايشان دوستى كنيد ، چون من بهتر مىدانم كه چه چيزهايى را پنهان نموده و چه چيزهايى را اظهار مىكنيد و هر كس از شما كه چنين كند ، از راه مستقيم گمراه شده است )\r\nشأن نزول اين آيه دربارهء حاطب بن ابى بلتعه است كه پنهانى نامه‌اى به مشركين مكّه نوشته و آنها را از تصميم پيامبر صلّى اللّه عليه و إله و سلم براى خروج بر مكّه و فتح آن آگاه نموده ، تا به اين وسيله دوستى آنها را جلب كند و دست مشركين را از نزديكان خود كه در مكّه بودند\r\n\r\n","description":"","footnote":"","page_name":" 541 ","page_number":541},
  {"content":"\r\n\r\nنگه دارد ، پس خداى متعال رسول خود را آگاه نمود و اين آيات نازل شد و امثال او را از اين عمل نهى كرده و مىفرمايد : اى مؤمنان ، مشركين را كه دشمن من هستند و براى من شريك گرفته و دعوت مرا رد كرده و رسول مرا تكذيب كرده‌اند و دشمن خودتان نيز مىباشند و با شما كه به خدا ايمان آورده و مال و جانتان را در راه خدا فدا مىكنيد ، دشمنى مىورزند ، به دوستى نگيريد ، چون هر كس از شما كه آنها را به دوستى بگيرد ، از زمرهء آنهاست ، شما چگونه با آنها اظهار دوستى و ابلاغ مودّت مىكنيد ، با اينكه آنها به دين حقّى كه پيامبر صلّى اللّه عليه و إله و سلم آورده كفر ورزيدند و رسول و شما را مجبور به مهاجرت از مكّه به مدينه نمودند و شما را از بابت ايمان به پروردگارتان كه حقّ و واجب است و جرمى محسوب نمىشود ، مؤاخذه و مجازات كردند ، اگر مهاجرتتان ، جهاد در راه من و به منظور خشنودى من است ، ديگر دشمنان مرا به دوستى نگيريد ، و اين عبارت از باب شرط نمودن حكم به امرى محقّق الوقوع است ، تا به اين وسيله حكم را تأييد نموده و ملازمهء بين شرط و حكم را محكم و تأكيد نمايد ، مانند پدرى كه به فرزندش بگويد : اگر تو فرزند منى ، پس چنين امرى را انجام مده ، در ادامه مىفرمايد : شما در خفا به آنها اعلام دوستى مىكنيد ، در حالى كه من بهتر از هر دانايى مىدانم و آگاهم كه شما چه امورى را پنهان و يا آشكار مىكنيد و من به گفتار و كردار شما به گونه‌اى علم دارم كه اخفاء و اظهار شما نسبت به آن يكسان است و هر كس با مشركين دوستى كند ، حقيقتا از طريق مستقيم كه همان راه خداست ، گمراه شده است .\r\n( 2 )  ( إِنْ يَثْقَفُوكُمْ يَكُونُوا لَكُمْ أَعْداءً وَ يَبْسُطُوا إِلَيْكُمْ أَيْدِيَهُمْ وَ أَلْسِنَتَهُمْ بِالسُّوءِ وَ وَدُّوا لَوْ تَكْفُرُونَ )  : ( اگر كفّار به شما دست بيابند ، دشمنان شما خواهند بود و دست و زبان خود را به آزار شما دراز خواهند كرد و آرزومند آنند كه شما هم كافر شويد )\r\n( ثقف ) يعنى حذاقت در درك چيزى كه مجازا به عنوان ظفر و دستيابى نيز استعمال مىشود ، مىفرمايد : دوستى با كفّار هيچ سودى به حالتان ندارد ، چون على رغم اين دوستيها ، اگر آنها به شما دست يابند ، دشمنى خود را اعمال مىكنند و دست خود را به قتل و اسير كردن و تعذيب شما مىگشايند و از هر ناسزا و بدگويى نسبت به شما دريغ\r\n\r\n","description":"","footnote":"","page_name":" 542 ","page_number":542},
  {"content":"\r\n\r\nنمىورزند و دوست مىدارند كه شما كافر شويد ، همچنانكه در مكّه نيز مؤمنان را آزار مىدادند تا آنها دست از دينشان بردارند .\r\n( 3 )  ( لَنْ تَنْفَعَكُمْ أَرْحامُكُمْ وَ لا أَوْلادُكُمْ يَوْمَ الْقِيامَةِ يَفْصِلُ بَيْنَكُمْ وَ اللَّهُ بِما تَعْمَلُونَ بَصِيرٌ )  : ( خويشاوند و اولاد شما در روز قيامت هيچ سودى برايتان ندارند و روز قيامت همه اين روابط عاطفى قطع مىشود ، و خدا به آنچه مىكنيد بيناست )\r\nيعنى اين ارحام و اولادى كه شما به خاطر حفظ آنها با مشركين اعلام دوستى مىكنيد ، در روز قيامت هيچ تأثيرى در رفع عذاب الهى از شما ندارند و ابدا دردى از شما دوا نمىكنند و در آن روز همه نسبها و سببها منقطع مىشوند و همه اسباب از كار مىافتند ، لذا نسبت خويشاوندى در آن روز ابدا به كارتان نمىآيد ، پس شايسته نيست كه به خاطر اين ارحام و اولاد عذاب خدا را بر خود روا سازيد ، چون در قيامت فقط شما هستيد و اعمالتان ، و خداوند نسبت به همه اعمال شما بينا و آگاه است و شما را از جهت دوستى با كفّار مؤاخذه و مجازات مىكند .\r\n( 4 )  ( قَدْ كانَتْ لَكُمْ أُسْوَةٌ حَسَنَةٌ فِي إِبْراهِيمَ وَ الَّذِينَ مَعَهُ إِذْ قالُوا لِقَوْمِهِمْ إِنَّا بُرَآؤُا مِنْكُمْ وَ مِمَّا تَعْبُدُونَ مِنْ دُونِ اللَّهِ كَفَرْنا بِكُمْ وَ بَدا بَيْنَنا وَ بَيْنَكُمُ الْعَداوَةُ وَ الْبَغْضاءُ أَبَداً حَتَّى تُؤْمِنُوا بِاللَّهِ وَحْدَهُ إِلَّا قَوْلَ إِبْراهِيمَ لِأَبِيهِ لَأَسْتَغْفِرَنَّ لَكَ وَ ما أَمْلِكُ لَكَ مِنَ اللَّهِ مِنْ شَيْءٍ رَبَّنا عَلَيْكَ تَوَكَّلْنا وَ إِلَيْكَ أَنَبْنا وَ إِلَيْكَ الْمَصِيرُ )  : ( به تحقيق شما الگوى خوبى در ابراهيم و پيروان او داريد ، ياد آريد ، آنزمان را كه به قوم خود گفتند : ما از شما و از آنچه به غير خدا مىپرستيد بيزاريم ، به شما كافريم و از همين امروز براى ابد به شما اعلام قطع رابطهء خويشاوندى و اعلام دشمنى و كينه مىكنيم تا روزى كه به خداى يگانه ايمان آوريد ، به جز سخنى كه ابراهيم كه به پدرش گفت : من فقط از خدا برايت طلب مغفرت مىكنم و كار ديگرى نمىتوانم از ناحيهء خدا برايت صورت دهم ، و همگى گفتند :\r\nپروردگارا فقط بر تو توكّل نموده و به سوى تو باز مىگرديم و توبه مىكنيم كه بازگشت به سوى توست )\r\nدر اينجا خطاب به مؤمنان مىفرمايد : شما مىتوانيد به ابراهيم و پيروان او اقتداى\r\n\r\n","description":"","footnote":"","page_name":" 543 ","page_number":543},
  {"content":"\r\n\r\nنيكويى داشته باشيد و مراد از اتباع ابراهيم ، همسر ابراهيم و بعضى مؤمنانى است كه به او گرويده بودند ، مىفرمايد به ياد آريد آن زمانى را كه آنها به قوم بت پرست خود گفتند :\r\nما از شما و از بتهايى كه به غير خدا مىپرستيد بيزاريم و اين همان مطلبى است كه مؤمنان بايد در آن امر به ايشان اقتداء كنند ، ( چون اقتدا در امور اساطيرى و باطل و خرافه معنا ندارد ) .\r\nو گفتند : ما به عقيده شما كافريم و دشمنى و عداوت ميان ما حاكم است تا وقتى كه شما به خداى واحد ايمان بياوريد ، يعنى پيروان ابراهيم برائت از مشركين را به سه امر تفسير كرده‌اند : ( 1 - مخالفت عملى با شرك آنها ، ( 2 - عداوت قلبى با ايشان ، ( 3 - استمرار اين وضع تا وقتى كه آنها بر شرك خود باقى هستند .\r\nدر ادامه مىفرمايد : آنها همه روابط خود را با قوم مشرك خود بكلّى قطع نمودند به جز يك رابطه و آن گفتار ابراهيم به پدرش بود كه گفت : من به زودى براى تو از پروردگارم طلب مغفرت مىكنم و اين وعدهء ابراهيم به جهت آن بود كه برايش روشن نبوده كه او دشمن خداست و اميدوار بوده تا شايد توبه كند و بسوى خدا باز گردد ، امّا وقتى برايش معلوم شد كه او ايمان آور نيست از وى برائت جست « 1 » ، آنگاه در مقام اعتراف به عجز و ذلّت بندگى خود در برابر غناى پروردگار و عزّت او مىگويد : من در رابطه با اين استغفار براى تو از جانب خودم هيچ قدرت و اراده و ملكيّتى ندارم ، فقط خداست كه مىتواند استغفار مرا اجابت كند و به تو رحم كند و يا اعراض نموده و رحمت خود را دريغ دارد .\r\nو نيز ابراهيم و مؤمنان به درگاه پروردگار خود عرضه مىدارند كه پروردگارا ما در همه امورمان فقط بر تو توكّل و اعتماد مىكنيم و در همهء امور تدبير خود را به تو وامىگذاريم و بسوى تو انابه و رجوع مىكنيم و بازگشت هر چيز به سوى توست و ما با جانهاى خود بسوى تو هجرت مىكنيم .\r\n( 5 )  ( رَبَّنا لا تَجْعَلْنا فِتْنَةً لِلَّذِينَ كَفَرُوا وَ اغْفِرْ لَنا رَبَّنا إِنَّكَ أَنْتَ الْعَزِيزُ الْحَكِيمُ )  :\r\n\r\n\r\n","description":"","footnote":"\r\n( 1 ) . مطابق آيه 114 سورهء توبه .\r\n","page_name":" 544 ","page_number":544},
  {"content":"\r\n\r\n( پروردگارا ما را مايهء امتحان و فتنهء كسانى كه كافر شدند ، قرار مده و ما را بيامرز كه همانا فقط تو عزيز و حكيمى )\r\nاين قسمت متن دعاى ابراهيم عليه السّلام و پيروان اوست و همهء گفتار قبلى مقدّمه‌اى براى طرح اين مطلب بود ، در اينجا از خداى خود مىخواهند كه آنها را از آثار سوء تبرّى از كفّار ، پناه دهد و ايشان را بيامرزد ، ( فتنه ) يعنى وسيلهء امتحان و اينكه گفتند : خدايا ما را فتنهء كفّار قرار مده ، يعنى خدايا كفّار را بر ما مسلّط مساز تا بواسطهء ما مورد امتحان قرار بگيرند و آنچه فساد در وسع خود دارند بيرون بريزند و بر آزار و اذيّت ما بپردازند .\r\nو كلمهء ( ربّنا ) را براى برانگيختن رحمت الهى تكرار كرده‌اند و سپس تقاضاى مغفرت نموده و خداوند را با نام عزيز و حكيم مخاطب ساخته‌اند ، يعنى تو خدايى هستى كه بر بندگان خود قاهر و مسلّط هستى و افعالت متقن و محكم است ، پس از هر راهى كه مىدانى ما را از شرّ اين قوم مشرك حفظ كن .\r\n( 6 )  ( لَقَدْ كانَ لَكُمْ فِيهِمْ أُسْوَةٌ حَسَنَةٌ لِمَنْ كانَ يَرْجُوا اللَّهَ وَ الْيَوْمَ الْآخِرَ وَ مَنْ يَتَوَلَّ فَإِنَّ اللَّهَ هُوَ الْغَنِيُّ الْحَمِيدُ )  : ( به تحقيق در آنها الگويى نيكو براى پيروى وجود دارد ، براى هر كس كه اميد به ملاقات خدا و روز جزا دارد ، و هر كس اعراض كند ، پس همانا فقط خداوند بىنياز و ستوده است )\r\nمىفرمايد : اين اسوه و الگوى پيروى كه شما را بدان سفارش كرديم فقط مخصوص كسانى است كه به خدا و روز جزا اميد داشته باشند و هم در امر بيزارى از كفّار و هم در دعا و مناجات ، به آنان تأسى كنند و مراد از ( اميد به خدا ) اميد به ثواب خدا در برابر ايمان به اوست و مراد از ( اميد به آخرت ) اميد به پاداشهايى است كه خدا وعدهء آن را در آخرت به مؤمنان داده و كنايه از ايمان به آخرت است .\r\nآنگاه در مقام دفع توهّم مىفرمايد : خداوند بىنياز مطلق و ستوده است ، لذا از طاعت و اعمال شما بىنياز است و اينكه به شما فرمان مىدهد كه از كفّار بيزارى بجوييد ، نفع آن عايد خود شماست و در اوامر و نواهى كه متوجّه شما مىنمايد ، ستوده و منّت گزار است و هدف از آن اصلاح حال شما و به سعادت رسيدن شماست .\r\n\r\n","description":"","footnote":"","page_name":" 545 ","page_number":545},
  {"content":"\r\n\r\n( 7 )  ( عَسَى اللَّهُ أَنْ يَجْعَلَ بَيْنَكُمْ وَ بَيْنَ الَّذِينَ عادَيْتُمْ مِنْهُمْ مَوَدَّةً وَ اللَّهُ قَدِيرٌ وَ اللَّهُ غَفُورٌ رَحِيمٌ )  : ( اميد است خداى سبحان بين شما و همان كفّار ، مودّت برقرار سازد و خدا توانا و آمرزندهء مهربان است )\r\nخطاب به مسلمانان مؤمن مىفرمايد : چه بسا كه خداى تعالى ميان شما مؤمنين و آن كفّارى كه شما موظّف به دشمنى با آنها شديد ، مودّت برقرار كند ، يعنى كفّار مكّه را موفّق به اسلام نمايد ، همچنان كه در جريان فتح مكّه واقع شد ، پس منظور آيه ، نسخ حكم دشمنى و تبرّى از كفّار نيست ، در ادامه مىفرمايد : خداوند تعالى قدير است ، پس قدرت دارد كه در نفوس شما تصرّف كند و دشمنى را مبدّل به مودّت نمايد و آمرزنده و مهربان است ، يعنى در صورتى كه كفّار از گناهان خود توبه كنند و به اسلام بگروند ، خداى تعالى از گذشتهء ايشان در مىگذرد و نقائص آنها را مىپوشاند و دشمنى را مبدّل به مودّت مىسازد .\r\n( 8 )  ( لا يَنْهاكُمُ اللَّهُ عَنِ الَّذِينَ لَمْ يُقاتِلُوكُمْ فِي الدِّينِ وَ لَمْ يُخْرِجُوكُمْ مِنْ دِيارِكُمْ أَنْ تَبَرُّوهُمْ وَ تُقْسِطُوا إِلَيْهِمْ إِنَّ اللَّهَ يُحِبُّ الْمُقْسِطِينَ )  : ( خدا شما را از احسان و رفتار عادلانه با آنهايى كه با شما در دين مقابله نكرده‌اند و شما را از ديارتان بيرون نرانده‌اند نهى نكرده ، چون خدا عدالت پيشه‌گان را دوست مىدارد )\r\nمىفرمايد : خداوند با اين فرمان كه شما را از دوستى دشمنان خدا نهى نمود ، نخواسته است شما را از احسان و معاملهء به عدل با كسانى كه در دين با شما مبارزه نكرده و شما را از ديارتان بيرون نرانده‌اند ، نهى كرده باشد ، چون احسان به اينها ، عدالتى از جانب شماست و خداوند عدالت پيشه‌گان را دوست مىدارد .\r\n( 9 )  ( إِنَّما يَنْهاكُمُ اللَّهُ عَنِ الَّذِينَ قاتَلُوكُمْ فِي الدِّينِ وَ أَخْرَجُوكُمْ مِنْ دِيارِكُمْ وَ ظاهَرُوا عَلى إِخْراجِكُمْ أَنْ تَوَلَّوْهُمْ وَ مَنْ يَتَوَلَّهُمْ فَأُولئِكَ هُمُ الظَّالِمُونَ )  : ( خداوند فقط شما را از دوستى كسانى نهى كرده كه با شما بر سر دين نزاع كرده و شما را از شهرتان بيرون نمودند و در اين امر يكديگر را پشتيبانى كردند ، و هر كس آنها را دوست بدارد ، پس آنها ستمكارانند )\r\n\r\n","description":"","footnote":"","page_name":" 546 ","page_number":546},
  {"content":"\r\n\r\nيعنى نهى خداوند از دوستى با كفّار ، شامل افرادى مىشود كه يكديگر را در نزاع با مسلمانان و اخراج ايشان از مكّه پشتيبانى و مساعدت نموده‌اند و هر كس مشركين مكّه و عاملين اين اعمال را دوست بدارد ، ستمكار و متمرّد از فرمان الهى است و اين كلام در حكم تأكيد نهى از دوستى با آنهاست .\r\n( 10 )  ( يا أَيُّهَا الَّذِينَ آمَنُوا إِذا جاءَكُمُ الْمُؤْمِناتُ مُهاجِراتٍ فَامْتَحِنُوهُنَّ اللَّهُ أَعْلَمُ بِإِيمانِهِنَّ فَإِنْ عَلِمْتُمُوهُنَّ مُؤْمِناتٍ فَلا تَرْجِعُوهُنَّ إِلَى الْكُفَّارِ لا هُنَّ حِلٌّ لَهُمْ وَ لا هُمْ يَحِلُّونَ لَهُنَّ وَ آتُوهُمْ ما أَنْفَقُوا وَ لا جُناحَ عَلَيْكُمْ أَنْ تَنْكِحُوهُنَّ إِذا آتَيْتُمُوهُنَّ أُجُورَهُنَّ وَ لا تُمْسِكُوا بِعِصَمِ الْكَوافِرِ وَ سْئَلُوا ما أَنْفَقْتُمْ وَ لْيَسْئَلُوا ما أَنْفَقُوا ذلِكُمْ حُكْمُ اللَّهِ يَحْكُمُ بَيْنَكُمْ وَ اللَّهُ عَلِيمٌ حَكِيمٌ )  : ( اى كسانى كه ايمان آورده‌ايد ، زنانى كه به عنوان اسلام و ايمان هجرت كرده و به سوى شما آمدند ، خدا به ايمان آنها داناتر است ، شما از آنها امتحان به عمل آوريد و اگر آنها را با ايمان يافتيد ، ديگر ايشان را به شوهران كافرشان باز نگردانيد ، چون هرگز اين زنان مؤمن بر آن كفّار و آن شوهران كافر بر اين زنان حلال نيستند ، ولى مهر و نفقه‌اى را كه شوهران مخارج آن زنان كرده‌اند ، به ايشان بپردازيد و باكى نيست كه شما با آنها ازدواج كنيد ، در صورتى كه اجر و مهرشان را بدهيد و هرگز به عصمتهاى زنان كافر تمسّك مكنيد و شما اگر زنانتان از اسلام به كفر بازگشتند از كفّار مهر و نفقه مطالبه كنيد ، آنها هم اگر زنانشان ايمان آوردند ، مهر و نفقه بطلبند ، اين حكم خداست ميان شما بندگان و خدا به حقايق امور دانا و به مصالح خلق آگاه است )\r\nاين آيات ظاهرا بعد از صلح حديبيّه نازل شده كه در آن صلح نامه طرفين متعهّد شده بودند كه اگر مردى از اهل مكّه به مسلمانان ملحق شد ، مسلمانان موّظفند او را به مكّه باز گرداندند ، ولى اگر از مسلمانان مردى ملحق به اهل مكّه شد ، آنها موّظف به استرداد او نباشند ، از آيه شريفه استفاده مىشود كه زنى به نام ( سبيعة بن حارث ) از مكّه بسوى مدينه مهاجرت كرده و سپس شوهر كافرش در طلب او به مدينه آمده و رسولخدا صلّى اللّه عليه و إله و سلم در پاسخ او فرموده‌اند : آنچه در عهدنامه آمده اين است كه اگر مردى به ما ملحق شود ، ما موّظف به برگرداندن او هستيم ، امّا دربارهء زنان چيزى ذكر نشده ، با همين مدرك\r\n\r\n","description":"","footnote":"","page_name":" 547 ","page_number":547},
  {"content":"\r\n\r\nرسولخدا صلّى اللّه عليه و إله و سلم آن زن را به شوهرش نداد ، ولى مهريه‌اى را كه شوهر به همسرش داده بود به آن مرد برگردانيد .\r\nآيه مىفرمايد : اگر زنان مؤمنه‌اى به سوى شما هجرت كردند ، ايمان آنها را بيازماييد ، يعنى به وسيله شهادت افراد يا سوگند « 1 » و غيره آزمايش كنيد و مطمئن شويد كه آنها مؤمن هستند يا نه ، و در حاشيه مىفرمايد : علم به چنين امور باطنى كار خداست و شما فقط علمى ظنّى و عادّى مىتوانيد در اين امور بدست آوريد ، در ادامه مىفرمايد : اگر آنها را مؤمن يافتيد آنها را نزد خود نگه داريد و به نزد كفّار باز نگردانيد ، چون رابطهء همسرى بين زن مؤمن و مرد كافر منقطع است ولى شما موّظف هستيد كه مهريه‌اى را كه مردان كافر به زنان مؤمن خود داده‌اند به آنها پس دهيد و بعد از آن مانعى براى ازدواج شما با آن زنان باقى نمىماند ، آنگاه مىفرمايد : به عصمت كافران متمسّك نشويد .\r\nازدواج دائمى را عصمت ناميده‌اند « 2 » ، چون ناموس زن را حفظ مىكند ، و اين عبارت به معناى آنست كه مردانى كه مسلمان مىشوند نبايد ، در صورت كافر بودن زن ، باز هم عقد ازدواج او را ابقاء دارند ، بلكه بايد آنها را رها كنند ، چه آن زنان مشرك باشند و يا از اهل كتاب ( يهود ، نصارى و مجوس ) ، و اگر زنى از شما مسلمانان به كفّار پيوست ، شما نيز مهريهء او را از كفّار مطالبه كنيد ، همچنانكه آنها مىتوانند مهريهء زنى را كه به شما مسلمانان پيوسته از شما مطالبه كنند ، و در آخر مىفرمايد : اين دستورات همه احكام الهى است و او به جهت علم و حكمت خود به مصالح شرايع آگاه است و مطابق آن مصالح براى شما قانون تشريع مىكند .\r\n( 11 )  ( وَ إِنْ فاتَكُمْ شَيْءٌ مِنْ أَزْواجِكُمْ إِلَى الْكُفَّارِ فَعاقَبْتُمْ فَآتُوا الَّذِينَ ذَهَبَتْ أَزْواجُهُمْ مِثْلَ ما أَنْفَقُوا وَ اتَّقُوا اللَّهَ الَّذِي أَنْتُمْ بِهِ مُؤْمِنُونَ )  : ( و اگر از زنان شما كسانى كافر شده و به نزد كفّار رفتند ، شما در مقام انتقام برآييد و به اندازهء مهر و نفقه‌اى كه\r\n\r\n\r\n","description":"","footnote":"\r\n( 1 ) . كما اينكه روايت شده حضرت رسول صلّى اللّه عليه و إله و سلم آن زن را سوگند دادند تا مبادا او از كينهء شوهر به مدينه هجرت كرده باشد و او سوگند خورد كه فقط به انگيزه تشرّف به اسلام به مدينه مهاجرت كرده است .\r\n( 2 ) . از همين جا استفاده مىشود كه ازدواج دائمى زن كافر جايز نيست ( مترجم ) .\r\n","page_name":" 548 ","page_number":548},
  {"content":"\r\n\r\nخرج كرده‌ايد ، به مردانى كه زنانشان رفته‌اند بدهيد و از خدايى كه به او ايمان آورده‌ايد بترسيد و پرهيزگار شويد )\r\nيعنى اگر از شما مهريه‌اى از همسران كافرتان نزد كفّار مانده و از دست رفته باشد و همسرانتان به كفّار پيوسته باشند ، در صورتى كه مؤمنين در جنگ به غنيمتى رسيدند ، مهريهء اين‌گونه افراد را به همان مقدارى كه از دستشان رفته به آنان بدهند آنگاه مىفرمايد : از خدا پروا كنيد ، براى اينكه به او ايمان داريد ، يعنى مقتضاى ايمان به خدا ، تقواى از او و التزام به اوامر و نواهى اوست .\r\n( 12 )  ( يا أَيُّهَا النَّبِيُّ إِذا جاءَكَ الْمُؤْمِناتُ يُبايِعْنَكَ عَلى أَنْ لا يُشْرِكْنَ بِاللَّهِ شَيْئاً وَ لا يَسْرِقْنَ وَ لا يَزْنِينَ وَ لا يَقْتُلْنَ أَوْلادَهُنَّ وَ لا يَأْتِينَ بِبُهْتانٍ يَفْتَرِينَهُ بَيْنَ أَيْدِيهِنَّ وَ أَرْجُلِهِنَّ وَ لا يَعْصِينَكَ فِي مَعْرُوفٍ فَبايِعْهُنَّ وَ اسْتَغْفِرْ لَهُنَّ اللَّهَ إِنَّ اللَّهَ غَفُورٌ رَحِيمٌ )  : ( اى پيامبر صلّى اللّه عليه و إله و سلم وقتى زنان مؤمن مىآيند كه با تو بر ايمان بيعت كنند كه ديگر هرگز به خدا شرك نياورند و سرقت و زنا نكنند و اولاد خود را به قتل نرسانند و بر كسى افترا و بهتان ، ميان دست و پاى خود نبندند و با تو در هيچ امر به معروفى مخالفت نكنند ، با اين شرايط با آنها بيعت كن و براى آنان از خدا طلب آمرزش و غفران نما ، همانا خدا آمرزنده و مهربانست )\r\nدر اين آيهء شريفه حكم بيعت زنان مؤمن با رسولخدا صلّى اللّه عليه و إله و سلم معيّن شده است و در آن امورى را براى آنها شرط كرده كه بعضى ميان زنان و مردان مشترك است ( مانند شرك نورزيدن و نافرمانى نكردن از رسولخدا صلّى اللّه عليه و إله و سلم در كارهاى نيك ) و بعضى ديگر بيشتر به زنان ارتباط دارد ، ( مانند دورى جستن از سرقت و زنا و كشتن اولاد و نسبت دادن فرزند ديگرى به شوهر و . . . ) چون زنان به حسب طبيعت عهده‌دار تدبير منزلند و اين زنان هستند كه بايد عفّت خانواده را حفظ كنند تا نسلى پاك به وسيلهء ايشان حاصل شود .\r\nنهى از شرك به خدا به معناى نهى از عبادت بتها و آلهه و ارباب غير خداست .\r\nنهى از سرقت شامل نهى از سرقت از شوهر و يا غير اوست .\r\nنهى از زنا به معناى نهى از گرفتن دوستان اجنبى و رفيق غير شوهر و ارتكاب زناست .\r\n\r\n","description":"","footnote":"","page_name":" 549 ","page_number":549},
  {"content":"\r\n\r\nو در ادامه آنها را از اينكه فرزند غير شوهر يا رفيق خود را به شوهر نسبت دهند ، نهى مىكند ، چون اين عمل كذب و بهتانى است كه با دست و پاى خود مرتكب شده‌اند .\r\nنهى از معصيت رسول در امر معروف به جهت آنست كه بفهماند آنچه رسولخدا صلّى اللّه عليه و إله و سلم در مجتمع اسلامى سنّت نموده و مرسوم كند ، براى جامعهء اسلامى عملى معروف و پسنديده است و مخالفت با آن ، مخالفت با سنّت اجتماعى و بىاعتبار كردن آنست ، پس اين عبارت شامل ترك معروف ، از قبيل نماز ، روزه و زكات و نيز شامل ارتكاب منكر از قبيل خود آرايى و عشوه‌گرى مىشود .\r\nو در آخر براى تقويت اميدوارى و رجاء در آن زنان مىفرمايد : خداوند آمرزنده و مهربان است .\r\n( 13 )  ( يا أَيُّهَا الَّذِينَ آمَنُوا لا تَتَوَلَّوْا قَوْماً غَضِبَ اللَّهُ عَلَيْهِمْ قَدْ يَئِسُوا مِنَ الْآخِرَةِ كَما يَئِسَ الْكُفَّارُ مِنْ أَصْحابِ الْقُبُورِ )  : ( اى كسانى كه ايمان آورده‌ايد ، هرگز قومى را كه خدا بر آنان غضب كرده ، يار و دوستدار خود نگيريد ، چون آنها از عالم آخرت به كلّى مأيوسند ، همانطور كه كفّار از مردگان نااميدند )\r\nدر اينجا مؤمنان را از دوستى با يهود نهى مىكند و مىخواهد بفرمايد يهودى كه خداوند بر ايشان غضب كرده ، مانند كفّار مشرك و بت پرست ، منكر معادند و از ثواب آخرت مأيوسند ، همانطور كه منكرين قيامت از مردگان خود مأيوسند و براى آنها هيچ وجود و حياتى قائل نيستند و مرگ را فنا مىدانند .\r\nخداى تعالى مىخواهد در اين آيه شقاوت دائمى و هلاكت ابدى يهود را به مؤمنان ياد آورى كند تا از دوستى با آنان و معاشرت ايشان پرهيز كنند .\r\n\r\n","description":"","footnote":"","page_name":" 550 ","page_number":550},
  {"content":"\r\n\r\n\r\nسوره صّف\r\n بِسْمِ اللَّهِ الرَّحْمنِ الرَّحِيمِ \r\nغرض سوره : تحريك بر جهاد و بيان اينكه اين دين نورى درخشان از ناحيهء خداى سبحان است و اثبات رسالت پيامبر صلّى اللّه عليه و إله و سلم و وجوب اطاعت از او .\r\n( 1 )   ( سَبَّحَ لِلَّهِ ما فِي السَّماواتِ وَ ما فِي الْأَرْضِ وَ هُوَ الْعَزِيزُ الْحَكِيمُ )   : ( هر چه در آسمانها و زمين است براى خدا تسبيح گويند و او خدايى عزيز و حكيم است )\r\nدربارهء تسبيح و تنزيه خدا از هرگونه عيب و نقص در سورهء حشر گفتگو كرديم ، در اين آيه اشارتى به توبيخ مؤمنان بابت كوتاهيهايشان وجود دارد ، مىفرمايد هر چه در آسمانها و زمين است خداوند را از آنچه لائق ساحت كبرياى او نيست منزّه مىشمارند و او عزيزيست كه هرگز مغلوب نمىشود و حكيمى است كه افعالش محكم و متقن است .\r\n( 2 )  ( يا أَيُّهَا الَّذِينَ آمَنُوا لِمَ تَقُولُونَ ما لا تَفْعَلُونَ )  : ( اى كسانى كه ايمان آورده‌ايد چرا چيزى را مىگوييد كه عمل نمىكنيد ؟ ! )\r\n( 3 )  ( كَبُرَ مَقْتاً عِنْدَ اللَّهِ أَنْ تَقُولُوا ما لا تَفْعَلُونَ )  : ( اين گناه بزرگى در نزد خداست كه چيزى را بگوييد كه انجام نمىدهيد )\r\nآيه شريفه به نحو عموم و اطلاق مسلمانان را از تناقض ميان گفتار و كردار نهى مىكند ، امّا از سياق استفاده مىشود كه گويا بعضى از مؤمنان قبل از جنگ وعدهء ثبات و\r\n\r\n","description":"","footnote":"","page_name":" 551 ","page_number":551},
  {"content":"\r\n\r\nپايدارى داده بودند كه به هيچ وجه از جهاد كوتاهى نكنند و در راه تهيّه ابزار جنگ اموال خود را انفاق كنند ، امّا در مقام عمل ، تخلّف نموده‌اند ، لذا آيه شريفه آنها را توبيخ و ملامت نموده و مىفرمايد : اين عمل موجب خشم و نارضايتى پروردگار است و از نشانه‌هاى نفاق مىباشد .\r\n( 4 )  ( إِنَّ اللَّهَ يُحِبُّ الَّذِينَ يُقاتِلُونَ فِي سَبِيلِهِ صَفًّا كَأَنَّهُمْ بُنْيانٌ مَرْصُوصٌ )  : ( بدرستى كه خداوند كسانى را كه در راه او به صف كارزار نموده و مانند دژى استوار مىباشند ، دوست مىدارد )\r\n( صف ) يعنى رديف و ( بنيان مرصوص ) يعنى بنائى كه در برابر انهدام مقاوم باشد .\r\nمىفرمايد : خداوند كسانى را كه در راه او قتال مىكنند و به صف ايستاده‌اند و مانند بنايى محكم و غير قابل انهدام ايستادگى دارند ، دوست مىدارد و از اين عبارت با دلالت التزامى استفاده مىشود كه خدا از كسانى كه وعدهء پايدارى مىدهند ، امّا سست شده و پا به فرار مىگذارند ، خشمگين خواهد بود .\r\n( 5 )  ( وَ إِذْ قالَ مُوسى لِقَوْمِهِ يا قَوْمِ لِمَ تُؤْذُونَنِي وَ قَدْ تَعْلَمُونَ أَنِّي رَسُولُ اللَّهِ إِلَيْكُمْ فَلَمَّا زاغُوا أَزاغَ اللَّهُ قُلُوبَهُمْ وَ اللَّهُ لا يَهْدِي الْقَوْمَ الْفاسِقِينَ )  : ( به ياد آر ، زمانى را كه موسى به قومش گفت : اى قوم من ، چرا مرا آزار مىدهيد ، با اينكه مىدانيد ، من فرستادهء خدا به سوى شما هستم ؟ پس وقتى مردم از راه حقّ منحرف شدند ، خدا هم دلهايشان را منحرف كرد و خدا مردم فاسق را هدايت نمىكند )\r\nدر اين آيه به طور ضمنى مؤمنان را از آزار و اذيّت زبانى يا عملى رسولخدا صلّى اللّه عليه و إله و سلم نهى مىكند و آنها را از سرنوشت قوم يهود بيم مىدهد و مىفرمايد : به ياد آريد كه قوم يهود ، پيامبر خود موسى عليه السّلام را آزار و اذيّت كردند و از دستورات او سرپيچى نمودند و در نتيجهء اينكه از روش مستقيم و راه حقّ بسوى باطل منحرف شده و ميل نمودند ، و خداوند هم رحمت خود را از آنان دريغ نمود و هدايت خود را از آنها قطع كرد و انحراف ظاهريشان را به انحراف باطنى مبدّل نمود و علّت اين ازاغه و گمراهى ، مجازات نمودن آنهاست به جهت فسقشان ، و گرنه ساحت خداوند منزّه از آن است كه ابتدائا و\r\n\r\n","description":"","footnote":"","page_name":" 552 ","page_number":552},
  {"content":"\r\n\r\nبدون جرم كسى را گمراه كند ، به همين دليل هم در آخر به علّت اين امر اشاره نموده و مىفرمايد : خداوند گروه فاسق را هدايت نمىكند .\r\n( 6 )  ( وَ إِذْ قالَ عِيسَى ابْنُ مَرْيَمَ يا بَنِي إِسْرائِيلَ إِنِّي رَسُولُ اللَّهِ إِلَيْكُمْ مُصَدِّقاً لِما بَيْنَ يَدَيَّ مِنَ التَّوْراةِ وَ مُبَشِّراً بِرَسُولٍ يَأْتِي مِنْ بَعْدِي اسْمُهُ أَحْمَدُ فَلَمَّا جاءَهُمْ بِالْبَيِّناتِ قالُوا هذا سِحْرٌ مُبِينٌ )  : ( و آن زمان كه عيسى پسر مريم گفت : اى بنى اسرائيل من فرستادهء خدا بسوى شما هستم ، در حالى كه كتاب آسمانى پيش از خود يعنى تورات را تصديق مىكنم و به آمدن رسولى بعد از خودم به نام احمد صلّى اللّه عليه و إله و سلم ، بشارت مىدهم ، پس زمانيكه آيات روشن برايشان آورد ، گفتند : اين سحرى آشكار است )\r\nاين آيات در مقام اثبات رسالت و نبوّت رسولخدا صلّى اللّه عليه و إله و سلم است و اين آيه در حكم مقدّمه و زمينه‌چينى براى ذكر اين مطلب است كه رسولخدا صلّى اللّه عليه و إله و سلم فرستاده‌اى است كه عيسى عليه السّلام به آمدن او بشارت داده و خدا او را با هدايت و دين حقّ گسيل داشته و دين او نوريست كه مردم بوسيلهء آن به سعادت راه مىيابند .\r\nبه هر حال مىفرمايد : به ياد آريد زمانى را كه عيسى پسر مريم به بنى اسرائيل اصل دعوت خود را ابلاغ نمود و فرمود : من هيچ وظيفه و شأنى ندارم جز اينكه فرستادهء خدا بسوى شما هستم و هم نبوّت و كتاب قبل از خودم ( يعنى تورات ) را تصديق مىكنم و هم از نبوّت بعد از خودم بشارت مىدهم و دعوت من مغاير با دعوت تورات و متناقض با شريعت آن نيست و بجز اندكى از شرايع آن ، احكام ديگرش را نسخ نمىكند .\r\n( بشارت ) يعنى خبرى كه شنونده از شنيدن آن خوشحال مىشود و مسلما بشارت در باره امر خير است و خيرى كه از بعثت پيامبر صلّى اللّه عليه و إله و سلم و دعوت او انتظار مىرود اين است كه بوسيله بعثت او باب رحمت الهى به روى انسانها باز شود و دين او كاملتر و پيشرفته‌تر باشد ، بنابراين از كلام حضرت عيسى عليه السّلام استفاده مىشود كه آنچه پيامبر اسلام صلّى اللّه عليه و إله و سلم مىآورد دينى پيشرفته‌تر و كاملتر از دينى است كه تورات متضمّن آن بوده و آنچه عيسى عليه السّلام بدان مبعوث شده ، در حقيقت واسطه‌اى است بين دو دعوت « 1 » .\r\n\r\n\r\n","description":"","footnote":"\r\n( 1 ) . در آيه 157 سورهء اعراف و آيه 39 سورهء فتح تصريح شده كه متن بشارت حضرت\r\n","page_name":" 553 ","page_number":553},
  {"content":"\r\n\r\nولى زمانى كه احمد صلّى اللّه عليه و إله و سلم كه كتب آسمانى بشارت آمدنش را داده بود مبعوث شد ، و براى بنى اسرائيل و يا براى آنان و سايرين معجزاتى روشن آورد ، ( بشارت عيسى و معجزهء قرآن و آيات دالّ بر نبوّت و . . . ) بنى اسرائيل گفتند : اين سحرى آشكار است و آن را نپذيرفتند ، البته بعضى مفسرّان ضمير در ( جاء ) را به عيسى عليه السّلام برگردانده‌اند ، امّا اين معنا با سياق سازگار نيست « 1 » .\r\n( 7 )  ( وَ مَنْ أَظْلَمُ مِمَّنِ افْتَرى عَلَى اللَّهِ الْكَذِبَ وَ هُوَ يُدْعى إِلَى الْإِسْلامِ وَ اللَّهُ لا يَهْدِي الْقَوْمَ الظَّالِمِينَ )  : ( و كيست ستمكارتر از آنكه به دروغ ، به خدا افترا ببندد ، با اينكه به سوى اسلام دعوت مىشود و خدا مردم ستمكار را هدايت نمىكند )\r\nاين آيه با استفهامى انكارى سخن كفّار دربارهء پيامبر اسلام صلّى اللّه عليه و إله و سلم را ردّ مىكند ، چون آنها قرآن و معجزهء پيامبر را سحر آشكار مىناميدند ، مراد از ( اسلام ) دينى است كه رسول اكرم صلّى اللّه عليه و إله و سلم بشر را به سوى آن دعوت مىفرمود و اساس اين دين بر تسليم شدن در برابر عقايد و اعماليست كه خداوند امر مىكند و مقتضاى ربوبيّت و الوهيّت خداى تعالى هم همين است ، پس دينى كه اساسش تسليم مطلق در برابر فرامين الهى است ، بدون شك دين حق است و عقل هر انسانى گرايش و تدّين به آن را واجب مىداند ، پس ردّ اين دين و نسبت سحر به آن ، گفتارى باطل و افترائى بر خداست و افتراء هم ظلمى آشكار است ، مخصوصا اگر نسبت به خدا باشد ، از شنيعترين ظلمها محسوب مىشود .\r\nپس چه كسى ظالمتر است از آن كس كه بر خدا دروغ مىبندد و آنگاه كه به دين اسلام دعوت مىشود ، آن را ردّ مىكند ؟ مسلّما هيچ كس ستمگرتر از او نيست و خدا اين ستمكاران و هيچ ستمكار ديگرى را هدايت نمىكند .\r\n( 8 )  ( يُرِيدُونَ لِيُطْفِؤُا نُورَ اللَّهِ بِأَفْواهِهِمْ وَ اللَّهُ مُتِمُّ نُورِهِ وَ لَوْ كَرِهَ الْكافِرُونَ )  :\r\n( مىخواهند نور خدا را با دهانهايشان خاموش كنند در حالى كه خدا تمام كنندهء نور\r\n\r\n\r\n","description":"","footnote":"\r\nعيسى عليه السّلام بوجود پيامبر اسلام صلّى اللّه عليه و إله و سلم در متن تورات و انجيل وجود داشته ، امّا مورد تحريف واقع شده است .\r\n( 1 ) . تفسير روح المعانى ، جلد 28 .\r\n","page_name":" 554 ","page_number":554},
  {"content":"\r\n\r\nخويش است ، هر چند كه كافران كراهت داشته باشند )\r\nيعنى اين نسبتهايى كه كفّار به دين اسلام مىدهند و آن را سحر و افتراء به خدا مىخوانند ، از اينجا ناشى شده كه اينها دعوت اسلام را نور ضعيفى پنداشته‌اند كه مىتوانند آن را با دهانهايشان ( بازدم آن ) خاموش كنند ، در حالى كه آنها در اين پندار خود به خطا رفته‌اند ، چون دين ، نور خداست كه به هيچ وجه خاموشى نمىپذيرد و خداوند كمال و تماميّت آن را اراده كرده و امر خود را به انجام مىرساند ، هر چند كه كافران آن را نپسندند و از آن كراهت داشته باشند .\r\n( 9 )  ( هُوَ الَّذِي أَرْسَلَ رَسُولَهُ بِالْهُدى وَ دِينِ الْحَقِّ لِيُظْهِرَهُ عَلَى الدِّينِ كُلِّهِ وَ لَوْ كَرِهَ الْمُشْرِكُونَ )  : ( اوست آنكه پيامبر خود را با هدايت و دين حقّ فرستاده تا آن را بر همهء اديان غلبه و ظهور دهد ، هر چند كه مشركان كراهت داشته باشند )\r\nاين آيه در مقام تعليل آيهء قبلى است ، يعنى خدا نور خود را تماميّت مىبخشد ، چون او آن كسى است كه رسول خود را با نورش كه همان هدايت و دين حقّ ( يعنى اسلام ) است ، گسيل داشت تا آن را بر همهء اديان غير آن غلبه دهد ، اگر چه مشركان بت پرست نخواهند و آن را نپسندند .\r\nاز اين دو آيه استفاده مىشود كه دين حقّ نور خدا در زمين است ( و مشرك هر كسى است كه دينى غير از دين خدا برگزيند و به آن تمسّك بجويد ) « 1 » .\r\n( 10 )  ( يا أَيُّهَا الَّذِينَ آمَنُوا هَلْ أَدُلُّكُمْ عَلى تِجارَةٍ تُنْجِيكُمْ مِنْ عَذابٍ أَلِيمٍ )  : ( اى كسانى كه ايمان آورده‌ايد ، آيا مىخواهيد ، شما را به تجارتى راهنمايى كنم كه از عذابى دردناك نجاتتان مىدهد ؟ )\r\n( 11 )  ( تُؤْمِنُونَ بِاللَّهِ وَ رَسُولِهِ وَ تُجاهِدُونَ فِي سَبِيلِ اللَّهِ بِأَمْوالِكُمْ وَ أَنْفُسِكُمْ ذلِكُمْ خَيْرٌ لَكُمْ إِنْ كُنْتُمْ تَعْلَمُونَ )  : ( به خدا و رسولش ايمان آوريد و در راه خدا با اموال و جانهايتان جهاد كنيد ، اين براى شما بهتر است ، اگر مىدانستيد )\r\nاستفهام در اين آيه جنبهء پيشنهادى دارد و به معناى امر است .\r\n\r\n\r\n","description":"","footnote":"\r\n( 1 ) . اين قسمت از كمال مصطفى شاكر است .\r\n","page_name":" 555 ","page_number":555},
  {"content":"\r\n\r\n( تجارت ) يعنى تصرّف در سرمايه به منظور كسب سود ، در اين آيات ايمان و جهاد تجارت محسوب شده ، تجارتى كه سرمايهء آن جان آدمى و سود آن نجات از عذاب دردناك اخروى است « 1 » .\r\nمىفرمايد : اى اهل ايمان آيا مايليد شما را به تجارتى عظيم الشأن راهنمايى كنيم كه موجب نجات شما از عذاب دردناك است ؟ و چون هر عقل سليمى در پاسخ اين سئوال جواب مثبت مىدهد در تقرير اين تجارت مىفرمايد : اين تجارت آنست كه به خدا و رسولش ايمان بياوريد و اطاعت آنها را بر خود لازم بدانيد و در راه خدا نهايت جدّ و جهد خود را به كار ببريد و از مال و جانتان دريغ نورزيد ، كه همانا اين ايمان و جهاد ( مالى و جانى ) براى شما بهتر است و ما خير شما را در نظر داشته‌ايم ، اگر براستى از اهل علم و تفقّه باشيد .\r\n( 12 )  ( يَغْفِرْ لَكُمْ ذُنُوبَكُمْ وَ يُدْخِلْكُمْ جَنَّاتٍ تَجْرِي مِنْ تَحْتِهَا الْأَنْهارُ وَ مَساكِنَ طَيِّبَةً فِي جَنَّاتِ عَدْنٍ ذلِكَ الْفَوْزُ الْعَظِيمُ )  : ( در اين صورت خداوند گناهانتان را مىآمرزد و شما را وارد بهشتهايى مىكند كه از دامنهء آن نهرها روان است و مساكنى پاكيزه و نيكو در باغهاى جاودان دارد و اين رستگارى عظيمى است )\r\n( 13 )  ( وَ أُخْرى تُحِبُّونَها نَصْرٌ مِنَ اللَّهِ وَ فَتْحٌ قَرِيبٌ وَ بَشِّرِ الْمُؤْمِنِينَ )  : ( و سود ديگر اين تجارت كه مورد علاقهء شماست ، نصرتى از جانب خدا و فتحى نزديك است و تو اى پيامبر ، مؤمنان را بشارت بده )\r\nمىخواهد بفرمايد : اگر به خدا و رسول ايمان بياوريد و در راه خدا با مال و جانتان مبارزه كنيد ، خدا تمام گناهانتان را مىآمرزد و شما را وارد در بهشتهايى مستقّر و دائمى مىسازد كه چنين و چنان است و اين رستگارى عظيم است ، چون مؤمن در اين معامله ، متاعى قليل و ناپايدار مىدهد ، امّا در مقابل زندگى دائمى و سعادت جاويد را مىستاند ، در ادامه مىفرمايد : نعمت يا خصلت ديگرى كه بواسطهء اين تجارت به آن دست مىيابيد و امريست كه آن را دوست مىداريد ، نصرتى از جانب خدا و فتحى نزديك است و در\r\n\r\n\r\n","description":"","footnote":"\r\n( 1 ) . اين آيه از نظر مفهوم مترادف آيه 111 سورهء توبه است .\r\n","page_name":" 556 ","page_number":556},
  {"content":"\r\n\r\nآخر مىفرمايد : مؤمنان را به مجموع اجر و ثواب در دنيا و آخرت بشارت بده .\r\n( 14 )  ( يا أَيُّهَا الَّذِينَ آمَنُوا كُونُوا أَنْصارَ اللَّهِ كَما قالَ عِيسَى ابْنُ مَرْيَمَ لِلْحَوارِيِّينَ مَنْ أَنْصارِي إِلَى اللَّهِ قالَ الْحَوارِيُّونَ نَحْنُ أَنْصارُ اللَّهِ فَآمَنَتْ طائِفَةٌ مِنْ بَنِي إِسْرائِيلَ وَ كَفَرَتْ طائِفَةٌ فَأَيَّدْنَا الَّذِينَ آمَنُوا عَلى عَدُوِّهِمْ فَأَصْبَحُوا ظاهِرِينَ )  : ( اى كسانى كه ايمان آورده‌ايد ، ياران خدا باشيد ، همانطور كه عيسى پسر مريم هم به حواريّين گفت : از ميان شما چه كسى مرا در راه خدا يارى مىكند ؟ حواريّون گفتند : ما انصار خداييم ، پس طائفه‌اى از بنى اسرائيل ايمان آوردند و طائفه‌اى كافر شدند و ما كسانى را كه ايمان آوردند عليه دشمنانشان يارى كرديم و نيرومند و غالب شدند )\r\nمىخواهد بفرمايد در راه نصرت پيامبر و دين خدا ثبات و استمرار داشته باشيد و آنقدر دين خدا را يارى كنيد كه به اين علامت شناخته شويد .\r\nچون يارى خدا ، يارى پيامبر خدا در پيمودن راهى است كه آدمى را با بصيرت به سوى خدا مىكشاند « 1 » .\r\nو در مقام تشبيه مىفرمايد : مانند گفتار عيسى بن مريم كه به حواريّون گفت : چه كسى ياور من بسوى خداست ؟ يعنى چه كسى در پيمودن راه خدا و توجّه به آن درگاه ياور من است ؟ ( و راه خدا همان توحيد و اخلاص در عبادت خداى سبحان است ) حواريّون در جواب گفتند : مائيم انصار خدا ، يعنى ما از تو پيروى و اطاعت مىكنيم و به اوامر و نواهى تو پايبنديم ، و پس از اين بنى اسرائيل دو طائفه شدند ، يك طائفه حواريّون بودند كه به عيسى ايمان آوردند و طائفه ديگر كه كافر شدند و خداوند مؤمنين را بر كفّار غلبه داد .\r\nو در اين امر تشبيهى وجود دارد و مىخواهد بفرمايد : امّت پيامبر اسلام صلّى اللّه عليه و إله و سلم نيز همين سرنوشت را دارند و به دو طائفه مؤمن و كافر تقسيم مىشوند ، و خداوند مؤمنان را بواسطه قيامى كه بر نصرت و يارى حقّ نموده‌اند ، تأييد مىكند و ايشان را يارى\r\n\r\n\r\n","description":"","footnote":"\r\n( 1 ) . همچنانكه در سورهء يوسف آيه 108 فرمود : بگو اين است راه من كه مردم را به سوى خدا دعوت كنم در حالى كه خودم و پيروانم با بصيرت باشيم .\r\n","page_name":" 557 ","page_number":557},
  {"content":"\r\n\r\nمىنمايد تا بتوانند بر كفّار غلبه بيابند و اين سنّت جارى الهى است كه همواره كسانى را كه او را نصرت كنند ، يارى مىكند ، همچنانكه فرمود :  ( إِنْ تَنْصُرُوا اللَّهَ يَنْصُرْكُمْ وَ يُثَبِّتْ أَقْدامَكُمْ )  : ( اگر خدا را يارى دهيد ، خدا هم شما را يارى مىكند و قدمهايتان را استوار مىسازد ) « 1 » .\r\n\r\nسوره جمعه\r\n بِسْمِ اللَّهِ الرَّحْمنِ الرَّحِيمِ \r\nغرض سوره : برانگيختن مردم به اقامه نماز جمعه ، ضرورت پذيرش معارف دينى به بهترين وجه و اجتناب از شباهت به يهود در عدم التزام به معارف و احكام ، و سرزنش مؤمنان از جهت ترك نماز جمعهء پيامبر صلّى اللّه عليه و إله و سلم و پرداختن به لهو و تجارت .\r\n( 1 )   ( يُسَبِّحُ لِلَّهِ ما فِي السَّماواتِ وَ ما فِي الْأَرْضِ الْمَلِكِ الْقُدُّوسِ الْعَزِيزِ الْحَكِيمِ )   : ( هر چه در آسمانها و زمين است همه به تسبيح خداى حاكم ، منزّه و مقتدر و حكيم اشتغال دارند )\r\nيعنى همه موجودات آسمانها و زمين بطور مستمر به تسبيح و تنزيه خداى متعال مشغولند و همواره او را از هر عيب نقص و هر چه لايق ساحت او نيست منزّه مىشمارند .\r\n( ملك ) يعنى حاكم ، و ( قدوس ) يعنى بسيار مقدّس و طاهر و ( عزيز ) يعنى مقتدر شكست ناپذير و ( حكيم ) يعنى كسى كه همه اعمالش متقن و محكم است و بر اساس مصلحت صورت مىگيرد ، پس خدايى كه اين صفات و اسماء حسنى را دارد در تشريع\r\n\r\n\r\n","description":"","footnote":"\r\n( 1 ) . سورهء محمّد ، آيه 7 .\r\n","page_name":" 558 ","page_number":558},
  {"content":"\r\n\r\nدين و انزال كتب آسمانى و بعثت رسولان ، نفع و خير بندگان را در نظر داشته و قصد هدايت و تعليم و تزكيه ايشان را نموده است و اينها همه فضل و منتّى از جانب خداست .\r\n( 2 )  ( هُوَ الَّذِي بَعَثَ فِي الْأُمِّيِّينَ رَسُولًا مِنْهُمْ يَتْلُوا عَلَيْهِمْ آياتِهِ وَ يُزَكِّيهِمْ وَ يُعَلِّمُهُمُ الْكِتابَ وَ الْحِكْمَةَ وَ إِنْ كانُوا مِنْ قَبْلُ لَفِي ضَلالٍ مُبِينٍ )  : ( اوست آنكه در ميان مردم بىسواد ، پيامبرى بزرگوار از جنس ايشان برانگيخت تا بر آنان آيات وحى خدا را تلاوت كند و ايشان را از پليدى جهل و اخلاق زشت پاك سازد و شريعت و حكمت بياموزد و بدرستى كه پيش از اين در ورطهء جهالت و گمراهى آشكار بودند )\r\n( امّى ) يعنى فرد بىسوادى كه خواندن و نوشتن نمىداند ، كه در اينجا منظور مردم عرب هم عصر رسولخدا صلّى اللّه عليه و إله و سلم مىباشند كه اغلب بىسواد بودند و فقط افراد انگشت شمارى در ميان ايشان قادر بر خواندن و نوشتن بودند ، البته بعثت رسولخدا صلّى اللّه عليه و إله و سلم در ميان مردم امّى منافاتى با جهانى بودن دعوت آنحضرت ندارد ، چون همانطور كه گفتيم دعوت پيامبر صلّى اللّه عليه و إله و سلم مرحله به مرحله بوده ، ابتدا دعوت پنهانى در ميان اقوام ، سپس دعوت آشكار براى مردم جزيرة العرب و در نهايت دعوت جهانى براى عموم اهل عالم .\r\nبه هر جهت در مقام امتنان مىفرمايد : او خدائيست كه در ميان مردم بىسواد عرب پيامبرى از جنس خودشان مبعوث كرد تا آيات كتاب خدا را بر آنان بخواند و آنها را به نحوّى صالح كه ملازم خير و سعادت آنهاست رشد دهد تا به جاى اخلاق رذيله صاحب اخلاق فاضله و اعمال صالحه شوند و به كمال و سعادت برسند و از شرك به توحيد راه يابند .\r\nو نيز به ايشان الفاظ و معانى مشكل و مشتبه كتاب آسمانى را تعليم دهد تا معارف حقيقى قرآنى را بياموزند و همانا آنها قبل از بعثت پيامبر صلّى اللّه عليه و إله و سلم در جهل و گمراهى غوطه‌ور بودند ، ( ( ان ) در اين عبارت مخفّف ( انّ ) است ) ، پس بعثت آنحضرت منّت و فضلى از ناحيهء خداى سبحان است ، و اينكه خداوند در اين آيه تزكيه را مقدّم بر تعليم ذكر نموده به جهت آنست كه در مقام تربيت ، تزكيه مقدّم بر تعليم است « 1 » .\r\n\r\n\r\n","description":"","footnote":"\r\n( 1 ) . همچنانكه حافظ مىفرمايد :\r\n چشم آلوده نظر از رخ جانان دور است * بر رخ او نظر از آينهء پاك انداز \r\n( مترجم ) .\r\n","page_name":" 559 ","page_number":559},
  {"content":"\r\n\r\n( 3 )  ( وَ آخَرِينَ مِنْهُمْ لَمَّا يَلْحَقُوا بِهِمْ وَ هُوَ الْعَزِيزُ الْحَكِيمُ )  : ( و نيز قوم ديگرى را كه هنوز به آنها ملحق نشده‌اند ، هدايت فرمايد ، و او خداى مقتدر و حكيم است )\r\nدر ادامه مىفرمايد خداى تعالى پيامبر اسلام صلّى اللّه عليه و إله و سلم را مبعوث كرد در ميان مردم عرب امّى و مردم ديگرى كه هنوز به آنها ملحق نشده‌اند - ( كه مطابق روايت نبوّى منظور از اين مردم ، عجم هستند ) - چون او عزيزى است كه هرگز مغلوب نمىشود و حكيمى است كه عمل لغو و بيهوده انجام نمىدهد .\r\n( 4 )  ( ذلِكَ فَضْلُ اللَّهِ يُؤْتِيهِ مَنْ يَشاءُ وَ اللَّهُ ذُو الْفَضْلِ الْعَظِيمِ )  : ( اين فضل خداست كه آن را بر هر كس بخواهد عطا مىكند و خدا صاحب فضل و رحمت عظيم است )\r\nيعنى امر ارسال و بعثت محمد صلّى اللّه عليه و إله و سلم امرى بزرگ و قابل احترام است و فضل عظيمى از جانب خدا محسوب مىشود كه آن را بر هر كس مشيّتش تعلّق بگيرد ، اعطا مىكند و هر آينه مشيّت بالغهء الهى تعلّق گرفت كه آن را به بنده و فرستادهء خود محمد صلّى اللّه عليه و إله و سلم اختصاص دهد و امّت او را براى ارسال وى انتخاب نمود و پيامبر صلّى اللّه عليه و إله و سلم را از ميان ايشان برگزيد و بسوى آنان گسيل داشت ، ( اين آيه نيز لحن امتنانى دارد ) .\r\n( 5 )  ( مَثَلُ الَّذِينَ حُمِّلُوا التَّوْراةَ ثُمَّ لَمْ يَحْمِلُوها كَمَثَلِ الْحِمارِ يَحْمِلُ أَسْفاراً بِئْسَ مَثَلُ الْقَوْمِ الَّذِينَ كَذَّبُوا بِآياتِ اللَّهِ وَ اللَّهُ لا يَهْدِي الْقَوْمَ الظَّالِمِينَ )  : ( مثل كسانى كه علم تورات را تحمّل كرده و خلاف آن عمل نمودند ، مانند الاغيست كه كتابها بر پشت حمل كند ، چه بد است مثل قومى كه آيات خدا را تكذيب كردند و خدا مردم ستمكار را هدايت نمىكند )\r\nمىفرمايد : مثل قوم يهود كه تورات به آنان تعليم داده شده ، ولى به آن عمل نكردند مانند دراز گوشيست كه كتابهايى بر آن بار شده و خود آن حيوان ابدا بهره و آگاهى از معارف و حقايق آن كتابها ندارد و در نتيجه از حمل آنها چيزى جز خستگى عايدش نمىشود ، در ادامه مىفرمايد : چه بد است مثل قومى كه آيات خدا را تكذيب كرده و بدان عمل نكردند ، همانطور كه گفتيم منظور ، قوم يهود هستند كه با اين اعمال خود مرتكب ظلم و ستم شدند و خداوند هم كه گروه ستمكاران را هدايت و راهنمايى\r\n\r\n","description":"","footnote":"","page_name":" 560 ","page_number":560},
  {"content":"\r\n\r\nنمىكند ، لذا در گمراهى و ضلالت خود غوطه‌ور ماندند ، پس مسلمانان بايد به امر دين اهتمام بورزند و در حركات و سكنات خود ، مراقب خداوند باشند و رسول او را بزرگ بدانند و احترام كنند و آنچه را كه رسولخدا صلّى اللّه عليه و إله و سلم برايشان آورده ، ناچيز نگيرند و بترسند از اينكه خشم خدا همانطور كه شامل حال يهود شد ، ايشان را نيز فرا بگيرد .\r\n( 6 )  ( قُلْ يا أَيُّهَا الَّذِينَ هادُوا إِنْ زَعَمْتُمْ أَنَّكُمْ أَوْلِياءُ لِلَّهِ مِنْ دُونِ النَّاسِ فَتَمَنَّوُا الْمَوْتَ إِنْ كُنْتُمْ صادِقِينَ )  : ( بگو اى يهوديان ، اگر مىپنداريد كه شما به حقيقت دوستداران خدا و از اولياء اللّه هستيد ، نه مردم ديگر ، پس آرزوى مرگ كنيد ، اگر راست مىگوييد )\r\n( 7 )  ( وَ لا يَتَمَنَّوْنَهُ أَبَداً بِما قَدَّمَتْ أَيْدِيهِمْ وَ اللَّهُ عَلِيمٌ بِالظَّالِمِينَ )  : ( و البته هرگز مرگ را آرزو نمىكنند ، به جهت آن كردار بدى كه به دست خود پيش فرستاده‌اند ، و خدا از كردار ستمكاران آگاه است )\r\n( 8 )  ( قُلْ إِنَّ الْمَوْتَ الَّذِي تَفِرُّونَ مِنْهُ فَإِنَّهُ مُلاقِيكُمْ ثُمَّ تُرَدُّونَ إِلى عالِمِ الْغَيْبِ وَ الشَّهادَةِ فَيُنَبِّئُكُمْ بِما كُنْتُمْ تَعْمَلُونَ )  : ( بگو به درستى مرگى كه از آن مىگريزيد ، قطعا شما را در خواهد يافت ، سپس بسوى داناى غيب و شهادت بازگردانده مىشويد و او شما را به آنچه كرده‌ايد ، آگاه مىسازد )\r\nدر اين آيات بر عليه يهود استدلال شده ، استدلالى كه دروغگويى يهود را در ادّعايشان كه مىگفتند : ما اولياء خدا و دوستان و پسران او هستيم « 1 » ، كاملا اثبات مىكند .\r\nخطاب به رسولخدا صلّى اللّه عليه و إله و سلم مىفرمايد : به اين كسانى كه ادّعاى يهوديگرى مىكنند ، بگو : اگر اعتقاد داريد كه شما اولياء خداييد و نه هيچ كس ديگر و اگر در اين اعتقاد راست گوييد ، آرزوى مرگ كنيد ، چون ولىّ خدا و دوست او بايد كه دوستدار لقاء اللّه باشد و در انتظار بهشت موعود براى مرگ لحظه شمارى كند ، آنوقت خداى تعالى به پيامبر خود خبر مىدهد كه اين يهوديان به جهت اعمال پليد و ظالمانه‌اى كه در دنيا مرتكب شده‌اند ، هرگز آروزى مرگ نمىكنند و خدا به احوال ستمكاران داناست و\r\n\r\n\r\n","description":"","footnote":"\r\n( 1 ) . سورهء مائده آيه 18 ، سورهء بقره ، آيه 94 ، سورهء بقره آيه 111 .\r\n","page_name":" 561 ","page_number":561},
  {"content":"\r\n\r\nمىداند كه ستمكاران دشمنان خدايند ، نه دوستان او ، و به همين دليل هرگز طالب لقاء الهى نيستند « 1 » .\r\nدر ادامه خطاب به رسولخدا صلّى اللّه عليه و إله و سلم مىفرمايد : بگو همان مرگى كه از آن مىگريزيد ، به زودى ، لا محاله چه بخواهيد و چه نخواهيد ، شما را ديدار مىكند و در مىيابد و آنوقت به سوى پروردگارتان - كه با ظلم و فسقى كه مرتكب شده بوديد از زىّ بندگىاش خارج شده‌ايد - باز مىگرديد و او شما را به حقيقت اعمالى كه مرتكب شده‌ايد آگاهى مىدهد ، ( چون او داناى غيب و شهادت است ) ، شما را با آثار سوء و تبعات اعمالتان كيفر خواهد داد .\r\n( 9 )  ( يا أَيُّهَا الَّذِينَ آمَنُوا إِذا نُودِيَ لِلصَّلاةِ مِنْ يَوْمِ الْجُمُعَةِ فَاسْعَوْا إِلى ذِكْرِ اللَّهِ وَ ذَرُوا الْبَيْعَ ذلِكُمْ خَيْرٌ لَكُمْ إِنْ كُنْتُمْ تَعْلَمُونَ )  : ( اى كسانى كه ايمان آورده‌ايد وقتى كه در روز جمعه براى نماز جمعه اذان داده مىشود به سوى ذكر خدا بشتابيد و داد و ستد را رها كنيد ، اگر بفهميد اين براى شما بهتر است )\r\n( 10 )  ( فَإِذا قُضِيَتِ الصَّلاةُ فَانْتَشِرُوا فِي الْأَرْضِ وَ ابْتَغُوا مِنْ فَضْلِ اللَّهِ وَ اذْكُرُوا اللَّهَ كَثِيراً لَعَلَّكُمْ تُفْلِحُونَ )  : ( پس وقتى كه نماز به پايان رسيد ، در زمين پراكنده شويد و از فضل خدا طلب نمائيد و خدا را بسيار ياد كنيد ، تا شايد رستگار شويد )\r\nدر اين آيات براى تشويق و تحريك مسلمانان به نماز مىفرمايد : اى اهل ايمان ، وقتى در روز جمعه براى نماز جمعه اذان مىگويند ، با شتاب بسوى ياد و ذكر خدا بدويد و براى شركت در نماز از خريد و فروش و هر عملى كه شما را از نماز باز مىدارد ، دست برداريد ، اگر بدانيد و متوجّه باشيد اين براى شما بهتر است ، ( چون طلب نيكى و خير عين نيكى است )\r\nدر ادامه مىفرمايد : وقتى كه نماز به پايان رسيد جايز است كه متفرّق شويد و در طلب فضل خدا و روزى به خريد و فروش بپردازيد ، ( طلب رزق در اينجا كنايه از همه كارهايى است كه عطيهء خدا را در پى دارد ، مانند : عيادت مريض ، سعى در برآوردن\r\n\r\n\r\n","description":"","footnote":"\r\n( 1 ) . نظير اين معنا در آيه 95 و 94 سورهء بقره نيز آمده است .\r\n","page_name":" 562 ","page_number":562},
  {"content":"\r\n\r\nحاجت مسلمانان ، زيارت برادران دينى و . . . ) و در عين حال همواره خدا را در قلب و زبان خود ياد كنيد به اميد آنكه به رستگارى و نجات برسيد و از هلاكت و شقاوت برهيد .\r\n( 11 )  ( وَ إِذا رَأَوْا تِجارَةً أَوْ لَهْواً انْفَضُّوا إِلَيْها وَ تَرَكُوكَ قائِماً قُلْ ما عِنْدَ اللَّهِ خَيْرٌ مِنَ اللَّهْوِ وَ مِنَ التِّجارَةِ وَ اللَّهُ خَيْرُ الرَّازِقِينَ )  : ( و زمانيكه در بين نماز از تجارت و لهوى خبردار مىشوند ، به سوى آن متفرّق مىگردند و تو را در حال خطبه سرپا رها مىكنند ، بگو آنچه نزد خداست ، بهتر از لهو و تجارت است و خدا بهترين روزى دهندگان است )\r\nدر روايت وارد شده « 1 » كه كاروانى از تجّار وارد مدينه شد و آن روز ، روز جمعه بود و مردم در نماز جمعه شركت كرده بودند و رسولخدا صلّى اللّه عليه و إله و سلم مشغول خطبهء نماز بود .\r\nكاروانيان به منظور اعلام ورود خود ، طبل و دائره كوبيدند ، مردم داخل مسجد نماز و رسولخدا صلّى اللّه عليه و إله و سلم را رها نموده و به جانب آنها متفرّق شدند و اين آيهء شريفه به همين مناسبت نازل شد ، خداوند به جهت آنكه مردم را به واسطه خطائى كه مرتكب شدند تنبيه كند و بفهماند كه عملشان چقدر قبيح بوده ، مىفرمايد : آنچه در نزد خداست ، يعنى ثوابى كه خدا در برابر استماع خطبه و شركت در نماز به شما عطا مىكند ، از اين ساز و دهل و تجارت كاروانيان بهتر است ، چون ثواب خدا خير حقيقى و دائمى و لا يزال است ، به خلاف لهو و تجارت كه اگر هم خيرى داشته باشد زائل شدنى و باطل است و چه بسا خشم خدا را در پى داشته باشد و خداى متعال بهترين روزى دهندگان است و رزق و نعمت او دائمى است ، در حديث وارد شده كه وقتى كاروان شام به مدينه آمد ، مردم از گرد پيامبر صلّى اللّه عليه و إله و سلم پراكنده شدند و فقط 12 نفر پيرامون رسولخدا صلّى اللّه عليه و إله و سلم باقى ماندند و پيامبر صلّى اللّه عليه و إله و سلم فرمود : اگر اين چند نفر باقى نمىماندند ، خداوند از آسمان سنگ برايشان مىباريد و در همين زمان سورهء جمعه نازل شد .\r\n\r\n\r\n","description":"","footnote":"\r\n( 1 ) . مطابق تفسير قمى و تفسير الدّر المنثور .\r\n","page_name":" 563 ","page_number":563},
  {"content":"\r\n\r\n\r\nسوره منافقون\r\n بِسْمِ اللَّهِ الرَّحْمنِ الرَّحِيمِ \r\nغرض سوره : رسوا كردن منافقان هم عصر رسولخدا صلّى اللّه عليه و إله و سلم و منع از استغفار براى ايشان و تشويق مردم به ذكر و انفاق .\r\n( 1 )   ( إِذا جاءَكَ الْمُنافِقُونَ قالُوا نَشْهَدُ إِنَّكَ لَرَسُولُ اللَّهِ وَ اللَّهُ يَعْلَمُ إِنَّكَ لَرَسُولُهُ وَ اللَّهُ يَشْهَدُ إِنَّ الْمُنافِقِينَ لَكاذِبُونَ )   : ( وقتى كه منافقان به نزد تو آمده و گفتند : ما گواهى مىدهيم كه تو فرستادهء خدايى ، فريب ايشان را مخور ، خدا مىداند كه تو فرستادهء اويى و خدا گواهى مىدهد كه منافقان دروغ مىگويند )\r\n( منافق ) يعنى كسى كه اظهار ايمان نموده و كفر باطنى خود را مخفى مىسازد ، خطاب به رسولخدا صلّى اللّه عليه و إله و سلم مىفرمايد : وقتى كه منافقين دو رو ، نزد تو مىآيند و مىگويند :\r\nشهادت مىدهيم كه تو حتما رسول خدايى و با اين گفتار ادّعاى ايمان حقيقى مىكنند ، خداوند به رسالت تو گواهى مىدهد و مىداند كه تو فرستادهء اويى ، امّا اين منافقان به اين مسأله اعتقادى ندارند و در ادّعاى خود كذب مخبرى « 1 » دارند و ادّعاى دروغين مىكنند .\r\n( 2 )  ( اتَّخَذُوا أَيْمانَهُمْ جُنَّةً فَصَدُّوا عَنْ سَبِيلِ اللَّهِ إِنَّهُمْ ساءَ ما كانُوا يَعْمَلُونَ )  : ( سوگندهايشان را سپر جان خود قرار داده‌اند تا به اين وسيله راه خدا را مسدود\r\n\r\n\r\n","description":"","footnote":"\r\n( 1 ) . كذب ، خبرى كذبيست كه حاوى خبرى خلاف حقيقت باشد ، امّا كذب مخبرى خبريست كه هر چند صادق باشد ولى خبر دهنده به آن اعتقادى ندارد .\r\n","page_name":" 564 ","page_number":564},
  {"content":"\r\n\r\nكنند ، ايشان بد عملى مرتكب مىشوند )\r\nيعنى منافقان اين سوگندها و ادّعاهاى دروغين را سپر حفظ جان خود قرار داده‌اند و ظاهرا خود را مسلمان نشان مىدهند تا خون و مالشان محترم باشد ، امّا از دين رويگردان هستند و قصدشان اين است كه مردم را هم از راه دين منصرف كنند ، و حقيقتا اعمال بسيار بدى مرتكب مىشوند ، و اين جمله در حكم تقبيح اعمال آنهاست .\r\n( 3 )  ( ذلِكَ بِأَنَّهُمْ آمَنُوا ثُمَّ كَفَرُوا فَطُبِعَ عَلى قُلُوبِهِمْ فَهُمْ لا يَفْقَهُونَ )  : ( اين به جهت آنست كه اينها ايمان آوردند و سپس كافر شدند ، خدا هم بر دلهايشان مهر نهاد تا هيچ چيز نفهمند )\r\nيعنى اين اعمال زشت و سوگندهاى دروغين و سدّ راه خدا و . . . همه به جهت آنست كه اينها با زبانشان اقرار به ايمان كردند و ( لا إله الا اللّه ) گفتند و سپس در باطن كافر شدند و يا حتّى عدّه‌اى از ايشان ابتداء حقيقتا ايمان آوردند ، امّا پس از چندى مرتدّ شدند ولى اين ارتداد خود را پنهان كرده و ملحق به منافقان گشتند .\r\nدر نتيجه خداوند به جهت مجازات ، بر دلهايشان مهر زد و ديگر آنها توان درك و دريافت حق و حقيقت را ندارند و براى هميشه مأيوس از ايمان و محروم از حقّ هستند .\r\n( 4 )  ( وَ إِذا رَأَيْتَهُمْ تُعْجِبُكَ أَجْسامُهُمْ وَ إِنْ يَقُولُوا تَسْمَعْ لِقَوْلِهِمْ كَأَنَّهُمْ خُشُبٌ مُسَنَّدَةٌ يَحْسَبُونَ كُلَّ صَيْحَةٍ عَلَيْهِمْ هُمُ الْعَدُوُّ فَاحْذَرْهُمْ قاتَلَهُمُ اللَّهُ أَنَّى يُؤْفَكُونَ )  : ( و وقتى كه ظاهر آن منافقان را مشاهده كنى تو را به شگفت مىآورند و اگر سخن گويند : به سخنانشان گوش فرا مىدهى ، ولى در باطن مانند چوب خشكى بر ديوارند و هر صدايى بشنوند ، آن را بر عليه خود مىپندارند ، اى رسول آنها دشمن هستند ، پس از ايشان حذر كن ، خدايشان بكشد ، چقدر به مكر و دروغ از حقّ منحرف مىشوند )\r\nخطاب در اين آيه با رسولخدا صلّى اللّه عليه و إله و سلم و همهء مؤمنانى است كه شأنيّت ديدن و شنيدن داشته باشند و مىخواهد بفرمايد ، ظاهر منافقان عوام فريب است و بدنى آراسته دارند ، بطوريكه همه ظاهر آنها را مىپسندند و با زبان چرب و نرم خود آنچنان زبان بازى و حرّافى مىكنند كه همه كس از گفتارشان لذّت مىبرد و به آن گوش مىسپارد ، امّا در\r\n\r\n","description":"","footnote":"","page_name":" 565 ","page_number":565},
  {"content":"\r\n\r\nباطن مانند چوبى هستند كه به چه چيزى تكيه داشته باشد و اشباحى متحرّكند كه هيچ فهم و درك و ايمانى ندارند و به جهت كفر باطنى كه دارند ، همواره در ترس و دلهره هستند كه مبادا باطنشان آشكار شود و لذا هر سر و صدايى كه بر پا شود آن را بر عليه خود مىپندارند ، آنگاه پس از بيان اوصاف ايشان و مذّمت اعمالشان مىفرمايد : آنها در عداوت با شما مسلمين در حدّ كمالند ، چون بدترين دشمن كسى است كه انسان او را دوست خود بپندارد ، سپس در مقام نفرين مىفرمايد : خدايشان بكشد ، چقدر با مكر و فريب و دروغ از راه حقّ منحرف مىشوند ! و اين نفرين لعن و طرد دنيوى را در مورد آنها مقرّر و ثابت كرده است « 1 » .\r\n( 5 )  ( وَ إِذا قِيلَ لَهُمْ تَعالَوْا يَسْتَغْفِرْ لَكُمْ رَسُولُ اللَّهِ لَوَّوْا رُؤُسَهُمْ وَ رَأَيْتَهُمْ يَصُدُّونَ وَ هُمْ مُسْتَكْبِرُونَ )  : ( و وقتى كه به ايشان گفته شود ، بياييد تا رسولخدا صلّى اللّه عليه و إله و سلم برايتان از خداوند آمرزش طلبد ، سر مىپيچند و آنها را مىبينى كه با تكبّر و نخوت روى مىگردانند )\r\n( تلويه ) به معناى ميل و انحراف است .\r\nمىفرمايد : وقتى به منافقين كه فسق يا خيانتى از ايشان برملا شده گفته مىشود بياييد تا رسولخدا صلّى اللّه عليه و إله و سلم براى شما از خدا طلب آمرزش كند ، از روى اعراض و استكبار سرهاى خود را بر مىگردانند و تو آنها را مىبينى كه از پيشنهاد كننده روى گردانيده و از اجابت او استكبار مىورزند .\r\n( 6 )  ( سَواءٌ عَلَيْهِمْ أَسْتَغْفَرْتَ لَهُمْ أَمْ لَمْ تَسْتَغْفِرْ لَهُمْ لَنْ يَغْفِرَ اللَّهُ لَهُمْ إِنَّ اللَّهَ لا يَهْدِي الْقَوْمَ الْفاسِقِينَ )  : ( فرقى برايشان نمىكند چه تو برايشان استغفار كنى و چه نكنى ، خدا هرگز آنها را نمىبخشد ، بدرستى كه خدا گروه فاسقين را هدايت نمىكند )\r\nآيه شريفه مىخواهد به رسولخدا صلّى اللّه عليه و إله و سلم تفهيم نمايد كه استغفار تو سودى به حال منافقان ندارد و خدا هرگز ايشان را نمىآمرزد ، چون آمرزش خود ، نوعى هدايت به سوى سعادت و بهشت است و منافقين فاسقند و از روش بندگى خارج شده‌اند و خدا هم هرگز فاسقان را هدايت نمىكند .\r\n\r\n\r\n","description":"","footnote":"\r\n( 1 ) . مطابق تفسير روح المعانى جلد 28 .\r\n","page_name":" 566 ","page_number":566},
  {"content":"\r\n\r\n( 7 )  ( هُمُ الَّذِينَ يَقُولُونَ لا تُنْفِقُوا عَلى مَنْ عِنْدَ رَسُولِ اللَّهِ حَتَّى يَنْفَضُّوا وَ لِلَّهِ خَزائِنُ السَّماواتِ وَ الْأَرْضِ وَ لكِنَّ الْمُنافِقِينَ لا يَفْقَهُونَ )  : ( آنان كسانى هستند كه مىگويند : به اطرافيان رسول اللّه صلّى اللّه عليه و إله و سلم انفاق نكنيد تا از پيرامون او پراكنده شوند ، در حالى كه گنجينه‌هاى آسمان و زمين از آن خداست ولى منافقان نمىفهمند )\r\nمىفرمايد منافقان دو رو همان كسانى هستند كه به مردم سفارش مىكنند : مال خودتان را به مؤمنين فقير ملازم رسول اللّه صلّى اللّه عليه و إله و سلم انفاق نكنيد ، تا بدليل فقر و گرسنگى و شدّت دست از يارى او بردارند و از گرد او پراكنده شوند ، آنوقت تسلّط او زايل مىشود و ديگر نمىتواند بر ما حكومت كند ، سپس در پاسخ ايشان مىفرمايد : تمام گنجينه‌هاى آسمان و زمين متعلّق به خداست و او براى يارى دين خود احتياجى به انفاق اين منافقان ندارد ، و اگر بخواهد مىتواند مؤمنين فقير را بىنياز كند ، امّا خداوند اراده كرده تا آنها را امتحان كند و ايشان را از بابت صبر بر فقر و تنگدستى پاداش و ثواب دهد ، ولى اين منافقان وجه و حكمت اين مطلب را نمىدانند يا نمىدانند « 1 » كه خود آنها هم از خزائن الهى ارتزاق مىشوند و غير خدا رازقى نيست .\r\n( 8 )  ( يَقُولُونَ لَئِنْ رَجَعْنا إِلَى الْمَدِينَةِ لَيُخْرِجَنَّ الْأَعَزُّ مِنْهَا الْأَذَلَّ وَ لِلَّهِ الْعِزَّةُ وَ لِرَسُولِهِ وَ لِلْمُؤْمِنِينَ وَ لكِنَّ الْمُنافِقِينَ لا يَعْلَمُونَ )  : ( مىگويند : اگر به مدينه مراجعت كرديم ، البته بايد صاحبان عزّت و ثروت ، مسلمانان ذليل و فقير را از شهر بيرون كنند ، در حالى كه عزّت به تمامه مخصوص خدا و رسول و اهل ايمان است ولى منافقان نمىدانند )\r\nگويندهء اين سخن عبد اللّه بن ابى بن سلول بوده كه در گفتار خود همفكرانش را نيز شريك نموده و مقصودش از ( اعزّ ) خودش بوده و منظورش از ( اذلّ ) رسولخدا صلّى اللّه عليه و إله و سلم بوده است و در واقع با اين سخن خود مىخواسته رسولخدا صلّى اللّه عليه و إله و سلم را تهديد كند به اينكه بعد از مراجعت به مدينه ، آن حضرت را از مدينه اخراج خواهد كرد ، خداوند در پاسخ او مىفرمايد : منافقين نمىدانند كه عزّت فقط مخصوص خدا و رسول و مؤمنين راستين است ، پس چيزى جز ذلّت و جهالت براى آنها نمىماند ( لذا عزّت همانطور كه از خدا و\r\n\r\n\r\n","description":"","footnote":"\r\n( 1 ) . مطابق تفسير مراغى جلد 28 .\r\n","page_name":" 567 ","page_number":567},
  {"content":"\r\n\r\nرسول جدا نشدنى است از مؤمنين حقيقى نيز جدا نخواهد شد ) « 1 » .\r\n( 9 )  ( يا أَيُّهَا الَّذِينَ آمَنُوا لا تُلْهِكُمْ أَمْوالُكُمْ وَ لا أَوْلادُكُمْ عَنْ ذِكْرِ اللَّهِ وَ مَنْ يَفْعَلْ ذلِكَ فَأُولئِكَ هُمُ الْخاسِرُونَ )  : ( اى كسانى كه ايمان آورده‌ايد اموال و اولادتان شما را از ياد خدا به خود مشغول نسازد و هر كس چنين كند ، اينچنين كسانى زيانكارند )\r\nمىفرمايد : اى اهل ايمان متوجّه و مراقب باشيد كه اموال و اولاد كه زينت زندگى دنيا هستند ، قلب شما را اشغال نكند بطوريكه از ياد و ذكر خدا غافل شويد و از ايمان به جز گفتار بىكردار و ادّعاى بدون تصديق قلبى چيزى برايتان نماند ، چون فراموشى پروردگار از ناحيه بنده باعث مىشود كه پروردگارش هم او را از ياد برده و به امر او اعتنايى ننمايد و اين امر خسارتى آشكار است ، همچنانكه فرمود :  ( نَسُوا اللَّهَ فَنَسِيَهُمْ  « 2 » خدا را فراموش كردند ، خدا هم آنها را فراموش كرد )\r\nو اينها سرمايه عمر و نفس خود را از كف داده‌اند و به جاى هدايت ضلالت را خريده‌اند ، همچنانكه مىفرمايد :  ( أُولئِكَ الَّذِينَ اشْتَرَوُا الضَّلالَةَ بِالْهُدى فَما رَبِحَتْ تِجارَتُهُمْ  « 3 » آنها كسانى هستند كه ضلالت را با سرمايهء هدايت خريدند و تجارتشان سودى نكرد ) .\r\n( 10 )  ( وَ أَنْفِقُوا مِنْ ما رَزَقْناكُمْ مِنْ قَبْلِ أَنْ يَأْتِيَ أَحَدَكُمُ الْمَوْتُ فَيَقُولَ رَبِّ لَوْ لا أَخَّرْتَنِي إِلى أَجَلٍ قَرِيبٍ فَأَصَّدَّقَ وَ أَكُنْ مِنَ الصَّالِحِينَ )  : ( و از آنچه روزيتان كرده‌ايم ، انفاق كنيد ، قبل از اينكه مرگ يكى از شما فرا برسد و آنوقت بگويد : پروردگارا اى كاش اندكى اجل مرا تأخير مىانداختى و مهلت مىدادى تا صدقه بدهم و از صالحان باشم )\r\n( 11 )  ( وَ لَنْ يُؤَخِّرَ اللَّهُ نَفْساً إِذا جاءَ أَجَلُها وَ اللَّهُ خَبِيرٌ بِما تَعْمَلُونَ )  : ( ولى خدا هرگز به كسى كه اجلش فرا رسيده مهلت نمىدهد و خداوند از آنچه انجام مىدهيد با خبر است )\r\n\r\n\r\n","description":"","footnote":"\r\n( 1 ) . اين قسمت از كمال مصطفى شاكر است ، در كافى به سند خود از مفضل بن عمر روايت شده كه امام صادق عليه السّلام فرمود : سزاوار نيست كه مؤمن خود را ذليل كند ، عرضه داشتند ، به چه چيز خود را ذليل مىكند ؟ فرمود : به اينكه كارى را انجام بدهد كه در آخر مجبور به عذرخواهى شود .\r\n( 2 ) . سورهء توبه ، آيه 67 .\r\n( 3 ) . سورهء بقره ، آيه 16 .\r\n","page_name":" 568 ","page_number":568},
  {"content":"\r\n\r\nدر اين آيات مؤمنان را امر به انفاق در راه خير مىكند ، اعم از انفاق واجب ، مثل ( زكات و كفّارات ) يا انفاق مستحب : مانند صدقه .\r\nو اينكه قيد  ( مِمَّا رَزَقْناكُمْ )  را آورد به جهت اعلام اين حقيقت بود كه آنچه مؤمنين انفاق كنند ، عطيّه‌اى از جانب خداى متعال است و ملكى است كه او به ايشان تمليك نموده و در هر صورت منّت و شكر شايسته اوست ، و با اين عبارت مؤمنان بيشتر به امر انفاق برانگيخته و تشويق مىشوند ، چون وقتى انسان بداند كه او و همه مايملكش متعلّق به خداست ، در انفاق مالش ترديد نمىكند .\r\nمىفرمايد : اى مؤمنان ، از آنچه به شما روزى داده‌ايم انفاق كنيد قبل از اينكه قدرت تصرّف شما در اموالتان به اتمام برسد و مرگ شما را دريابد و آنوقت از روى ندامت و حسرت بگوييد : پروردگارا چه مىشود اگر اندكى اجل مرا تمديد كنى و قدرى به من مهلت بدهى تا بتوانم صدقه بدهم و در اين صورت از شايستگان باشم ؟ ولى بدانيد كه خداوند هرگز چنين اجل و مهلتى را براى كسى كه مرگش فرا رسيده قرار نمىدهد ، همچنانكه فرمود :  ( إِذا جاءَ أَجَلُهُمْ فَلا يَسْتَأْخِرُونَ ساعَةً وَ لا يَسْتَقْدِمُونَ  « 1 » وقتى كه اجلشان فرا برسد نه مىتوانند درخواست تأخير آن را بكنند و نه تقديمش را ) .\r\nو در آخر مىخواهد بفرمايد : از خدا غافل نشويد و انفاق كنيد ، چون خدا از اعمال شما با خبر است و مطابق همان اعمال شما را جزا مىدهد .\r\nهمچنانكه فرمود :    ( وَ أَمَّا مَنْ بَخِلَ وَ اسْتَغْنى وَ كَذَّبَ بِالْحُسْنى فَسَنُيَسِّرُهُ لِلْعُسْرى    « 2 » و امّا آنكس كه بخل ورزيد و بىنيازى نمود ، و طريقهء نيكى را تكذيب كرد ، به زودى او را براى دشوارى توفيق مىدهيم ) .\r\n\r\n\r\n","description":"","footnote":"\r\n( 1 ) . سورهء يونس ، آيه 49 .\r\n( 2 ) . سورهء ليل ، آيه 10 - 8 .\r\n","page_name":" 569 ","page_number":569},
  {"content":"\r\n\r\n\r\nسوره تغابن\r\n بِسْمِ اللَّهِ الرَّحْمنِ الرَّحِيمِ \r\nغرض سوره : برانگيختن مردم به انفّاق ، نزول طمأنينه و آرامش بر قلبهاى مؤمنان و رجوع بسوى حقّ .\r\n( 1 )   ( يُسَبِّحُ لِلَّهِ ما فِي السَّماواتِ وَ ما فِي الْأَرْضِ لَهُ الْمُلْكُ وَ لَهُ الْحَمْدُ وَ هُوَ عَلى كُلِّ شَيْءٍ قَدِيرٌ )   : ( هر آنچه در آسمانها و زمين است خداى را تسبيح مىگويد ، و ملك و حمد به تمامه از آن اوست و او بر هر چيز تواناست )\r\nگفتيم كه همهء موجودات آسمانها و زمين به زبان و با وجود خويش خداوند را از هر چه لايق ساحت او نيست منزّه مىشمارند و ملك و تسلّط نامحدود از آن خداست ، لذا در سراسر عوالم فقط حكم او نافذ است و تمامى ستايشها از هر ستايش كننده‌اى در نهايت بسوى او باز مىگردد ، چون او مبدأ و منتهاى همه هستى است و قدرت او نيز نامحدود است و قهرا او مىتواند خلائق را در قيامت مبعوث كند .\r\n( 2 )  ( هُوَ الَّذِي خَلَقَكُمْ فَمِنْكُمْ كافِرٌ وَ مِنْكُمْ مُؤْمِنٌ وَ اللَّهُ بِما تَعْمَلُونَ بَصِيرٌ )  : ( اوست آنكه شما را بيافريد ، پس بعضى از شما كافرند و بعضى مؤمن و خدا به آنچه انجام مىدهيد ، بيناست )\r\nيعنى خداوند ابناء بشر را آفريد و بعضى از آنها به اختيار خود كفر را برگزيده و برخى ديگر ايمان را اختيار كردند و دو فرقه را تشكيل دادند ، ( كفر و ايمان ) ، امّا ملاك\r\n\r\n","description":"","footnote":"","page_name":" 570 ","page_number":570},
  {"content":"\r\n\r\nكفر و ايمان مردم ، ظاهر و باطن اعمال آنهاست و خدا نسبت به همه اعمال آگاه است و هيچ چيز از او پوشيده و مخفى نيست ، لذا افراد مؤمن و كافر را مطابق اعمالشان متمايز نموده و جزا مىدهد و هرگز امر بر او مشتبه نمىشود .\r\n( 3 )  ( خَلَقَ السَّماواتِ وَ الْأَرْضَ بِالْحَقِّ وَ صَوَّرَكُمْ فَأَحْسَنَ صُوَرَكُمْ وَ إِلَيْهِ الْمَصِيرُ )  : ( آسمانها و زمين را به حق بيافريد و شما را صورتگرى كرد و صورت شما را زيبا نمود و بازگشت بسوى اوست )\r\nيعنى آفرينش آسمانها و زمين بر اساس غرض و هدف ثابت بوده است و خداوند انسانها را صورت بخشيده ، ( صورت هر چيز قوام و نحوهء وجود اوست ) در ادامه مىفرمايد : خداوند صورت شما را نيكو نموده ، يعنى تجهيزات ساختمانى انسان با يكديگر تناسب دارد و مجموع آنها با غرضى كه به جهت آن ايجاد شده‌اند هماهنگى دارند ، لذا انسان جمال و كمال را توأما داراست .\r\nدر آخر مىفرمايد : بازگشت بسوى خداست ، يعنى حال كه خلقت بشر لغو و بيهوده نيست و خداوند او را به بهترين وجهى آفريده ، بر خدا واجب است كه مردم را بعد از نشأت دنيا براى نشأت آخرت مبعوث كند و همهء خلائق در نهايت بسوى او باز گردند و جزا داده شوند .\r\n( 4 )  ( يَعْلَمُ ما فِي السَّماواتِ وَ الْأَرْضِ وَ يَعْلَمُ ما تُسِرُّونَ وَ ما تُعْلِنُونَ وَ اللَّهُ عَلِيمٌ بِذاتِ الصُّدُورِ )  : ( خدا آنچه را در آسمانها و زمين است و آنچه را كه پنهان نموده يا آشكار كنيد ، مىداند و او داناى به درون سينه‌هاست )\r\nدر اين آيه از راه مطلق و نامحدود بودن علم خدا ، شبهه منكرين معاد را ردّ مىكند ، چون آنها ممكن است بگويند ، چگونه ممكن است معادى باشد ، با اينكه حوادث عالم و اعمال و صفات قابل شمار نيست ، و بعضى ظاهر و بعضى مخفى است ؟\r\nآيهء شريفه مىفرمايد : خدا به همه موجودات غير قابل شمار آسمانها و زمين و آنچه باطن خود پنهان و يا آشكار مىسازيد و حتّى به درون سينه‌هاى شما آگاه است ، لذا هرگز اعمال و اقوال شما بر او مشتبه نمىشود و شما را بر اساس آن جزا خواهد داد .\r\n\r\n","description":"","footnote":"","page_name":" 571 ","page_number":571},
  {"content":"\r\n\r\n( 5 )  ( أَ لَمْ يَأْتِكُمْ نَبَأُ الَّذِينَ كَفَرُوا مِنْ قَبْلُ فَذاقُوا وَبالَ أَمْرِهِمْ وَ لَهُمْ عَذابٌ أَلِيمٌ )  :\r\n( آيا خبر آن كسانى كه قبل از اين كافر شدند ، به شما نرسيده كه چگونه در دنيا و بال كفر خود را چشيدند و در آخرت نيز عذابى دردناك دارند ؟ )\r\nمنظور از ( و بال امر ) عاقبت و آثار سوء كفر و فسق آنهاست .\r\nخطاب به مشركين مىفرمايد : آيا خبر و سرگذشت اقوامى كه پيش از شما كفر ورزيدند به شما نرسيده و نشنيده‌ايد كه چگونه بواسطه كفر و فسق دچار عذاب استيصال شدند و در آخرت هم عذابى دردناك اضافه بر عذاب ( دنيوى ) در انتظار آنهاست ؟ پس شما نيز عبرت بگيريد و دست از كفر و فسق برداريد و خود را دچار عذاب دنيا و آخرت نسازيد .\r\n( 6 )  ( ذلِكَ بِأَنَّهُ كانَتْ تَأْتِيهِمْ رُسُلُهُمْ بِالْبَيِّناتِ فَقالُوا أَ بَشَرٌ يَهْدُونَنا فَكَفَرُوا وَ تَوَلَّوْا وَ اسْتَغْنَى اللَّهُ وَ اللَّهُ غَنِيٌّ حَمِيدٌ )  : ( اين به جهت آن بود كه همواره پيامبرانشان با آيات و معجزات روشن مىآمدند ، ولى آنها مىگفتند : آيا يك فرد انسان ما را هدايت كند ؟ در نتيجه كافر شدند و اعراض كردند ، خدا هم از آنها اظهار بىنيازى نمود و خدا بىنيازى ستوده است )\r\nيعنى علّت عذاب دنيوى و اخروى آن اقوام سابق اين بود كه آنان همواره در برابر دعوت انبياء الهى و با وجود مشاهده معجزات آشكار ، به جاى آنكه ايمان بياورند ، تكبّر مىورزيدند و مىگفتند : چگونه ممكن است بشرى مانند ما بتواند رسول خدا باشد و ما را هدايت كند ؟ ! پس به كفر و اعراض گرايش يافتند و خداوند هم در برابر اين اعمال آنها اظهار غنا و بىنيازى نمود ، چون بت‌پرستان كافر همه علم و نيرو و استطاعت را خاصّ خود مىدانستند و گمان مىكردند اين اسباب مىتواند آنها را از فناء حفظ كند و در واقع خود را از ايمان به خدا بىنياز مىديدند ، امّا خدا بىنيازى مطلق خود را ظاهر نمود ، يعنى آنها را به عذاب انقراض دچار فرمود و بدين وسيله عاقبت بد اعمالشان را درك نمودند و در آخرت نيز خداوند آنان را عذاب مىكند .\r\nو در آخر مىفرمايد : خداوند بىنياز مطلق و ستوده است ، پس آنچه بر سر كفّار\r\n\r\n","description":"","footnote":"","page_name":" 572 ","page_number":572},
  {"content":"\r\n\r\nبياورد به مقتضاى غناء و عدل اوست ، چون خدا فقط مقتضى عملشان را به آنها باز گردانيده .\r\n( 7 )  ( زَعَمَ الَّذِينَ كَفَرُوا أَنْ لَنْ يُبْعَثُوا قُلْ بَلى وَ رَبِّي لَتُبْعَثُنَّ ثُمَّ لَتُنَبَّؤُنَّ بِما عَمِلْتُمْ وَ ذلِكَ عَلَى اللَّهِ يَسِيرٌ )  : ( كافران پنداشتند كه هرگز مبعوث نمىشوند ، بگو : بله سوگند به پروردگارم ، هر آينه قطعا شما مبعوث مىشويد و سپس بدانچه عمل كرده‌ايد آگاهى داده شويد و اين امر بر خدا آسان است )\r\nبت‌پرستان معاد را منكرند و مىپندارند كه هرگز مبعوث نمىشوند و از آنجا كه معاد اثر دين و پايهء آن است ، انكار معاد برابر با انكار دين است ، پس به همين جهت آنان را كافر ناميده .\r\nبه هر جهت به رسولخدا صلّى اللّه عليه و إله و سلم دستور فرموده تا پندار مشركين را پاسخ دهد و با سخنى آكنده از ادات تأكيد ، وقوع بعث را اثبات نمايد و بفرمايد : بله سوگند به پروردگارم كه يقينا شما مبعوث خواهيد شد و سپس در روز حساب شما را از حقيقت اعمالتان آگاهى مىدهند و اين امر براى خدا بسيار آسان و سهل است و هيچ دشوارى ندارد ، چون خداوند ذات مستجمع جميع صفات كمال و جمال و او ( اللّه ) است ، پس دارندهء چنين صفاتى ( علم و قدرت و . . . نامحدود و مطلق ) هرگز از اعادهء خلق و حسابرسى ايشان عاجز نيست .\r\n( 8 )  ( فَآمِنُوا بِاللَّهِ وَ رَسُولِهِ وَ النُّورِ الَّذِي أَنْزَلْنا وَ اللَّهُ بِما تَعْمَلُونَ خَبِيرٌ )  : ( پس به خدا و رسول او و نورى كه فرستاده‌ايم ايمان بياوريد و خدا از آنچه انجام مىدهيد با خبر است )\r\nيعنى حالا كه فهميديد قطعا و به طور يقين مبعوث شده و از اعمالتان آگاهى داده مىشويد ، پس بر شما واجب است كه به خدا و رسول او نيز قرآنى كه نور هدايت است و ما آن را نازل كرده‌ايم تا شما را به صراط مستقيم هدايت كند ايمان بياوريد .\r\nو كوتاهى نكنيد ، چون خدا به دقايق اعمالتان عالم است و هيچ عملى از او مخفى نيست و به طور قطع شما را مطابق اعمالتان جزا مىدهد .\r\n\r\n","description":"","footnote":"","page_name":" 573 ","page_number":573},
  {"content":"\r\n\r\n( 9 )  ( يَوْمَ يَجْمَعُكُمْ لِيَوْمِ الْجَمْعِ ذلِكَ يَوْمُ التَّغابُنِ وَ مَنْ يُؤْمِنْ بِاللَّهِ وَ يَعْمَلْ صالِحاً يُكَفِّرْ عَنْهُ سَيِّئاتِهِ وَ يُدْخِلْهُ جَنَّاتٍ تَجْرِي مِنْ تَحْتِهَا الْأَنْهارُ خالِدِينَ فِيها أَبَداً ذلِكَ الْفَوْزُ الْعَظِيمُ )  : ( روزى كه شما را براى روز جمع گردآورى مىكند و آن روز ، روز تغابن و خسران است ، و هر كس كه به خدا ايمان آورده و عمل صالح كرده باشد ، خدا گناهانش را مىآمرزد و او را در بهشتهايى وارد مىكند كه نهرها در دامنهء آن جاريست و تا ابد در آن جاودانه خواهند بود و اين رستگارى عظيم است )\r\n( 10 )  ( وَ الَّذِينَ كَفَرُوا وَ كَذَّبُوا بِآياتِنا أُولئِكَ أَصْحابُ النَّارِ خالِدِينَ فِيها وَ بِئْسَ الْمَصِيرُ )  : ( و كسانى كه كافر شدند و آيات ما را تكذيب كردند ، آنان اهل آتش بوده و در آن جاودانه خواهند بود و چه بد سرانجام و بازگشتى است )\r\n( غبن ) يعنى اينكه انسان در معامله متضرّر شود و فريب بخورد .\r\nو روز قيامت را به اين جهت  ( يَوْمُ التَّغابُنِ )  مىگويند كه در آن روز تمام اشياء بر خلاف معيارها و مقادير دنيوى ظهور مىكنند و همه مردم در مىيابند كه در معاملهء نفس خود در برابر رضاى الهى مغبون شده‌اند و سرمايهء نفس را از كف داده‌اند و به جاى آن سخط و ناخشنودى پروردگار را كسب كرده‌اند .\r\nو در آن روز كسى كه جانش را در برابر رضاى خدا معامله نكرده مىفهمد كه از عدم معامله مغبون شده و آنكس كه در معامله‌اش به فكر بدست آوردن وجهه و مقام اندك دنيوى بوده نيز متوجّه مىشود كه مغبون شده ، پس همه مردم در آن روز مغبون خواهند بود ، چون هيچ يك آنطور كه بايد حقّ اين معامله را ادا نكرده‌اند و قدر و ارزش روز قيامت را درك ننموده‌اند و شايد هم تغابن به معناى اين باشد كه كفّار معامله سودبخش را رها نموده و معاملهء زيان‌آور را برگزيده‌اند و يا مؤمنين بواسطه اعمالشان اهل بهشت شده و آن را بدست مىآورند ، امّا كافران به آن نايل نمىشوند ، پس اهل بهشت غابن ، و اهل جهنم مغبون مىباشند .\r\nبه هر جهت مىفرمايد : خداوند شما را براى حضور در صحنهء محشر و وقوع چنين روزى گردآورى مىكند و در آن روز كسانى كه به خدا ايمان آورده و اعمال صالح بجا\r\n\r\n","description":"","footnote":"","page_name":" 574 ","page_number":574},
  {"content":"\r\n\r\nآورده باشند ، خداوند بديها و سيّئات ايشان را مىپوشاند و آنها را شايسته ورود در بهشتهاى جاويد مىسازد و البته نيل به چنين درجاتى ، رستگارى و فوز عظيم است .\r\nامّا كافران و كسانى كه آيات الهى را تكذيب كرده‌اند اهل آتش و ملازم آن هستند و همواره در آن جاودانه خواهند بود كه مسلّما آنجا جايگاه بسيار بديست .\r\n( 11 )  ( ما أَصابَ مِنْ مُصِيبَةٍ إِلَّا بِإِذْنِ اللَّهِ وَ مَنْ يُؤْمِنْ بِاللَّهِ يَهْدِ قَلْبَهُ وَ اللَّهُ بِكُلِّ شَيْءٍ عَلِيمٌ )  : ( هيچ مصيبتى نمىرسد مگر به اذن خدا و كسى كه به خدا ايمان آورد ، خدا قلبش را هدايت مىكند و خدا به هر چيز داناست )\r\n( مصيبت ) يعنى صفت و حالتى كه در اثر برخورد حادثه به انسان دست مىدهد ولى اغلب در مورد حوادث ناگوار به كار مىرود .\r\nو ( اذن ) به معناى اعلام رخصت و عدم مانع است و ملازم با آگهى اذن دهنده نسبت به عملى است كه اجازهء آن را صادر مىكند و در اينجا به معناى اذن تكوينى مىباشد ، ( يعنى به كار انداختن اسباب يا برداشتن موانعى كه بر سر راه تأثير سببى از اسباب است ) ، مثلا آتش پنبه را مىسوزاند به شرطى كه رطوبت بين آن و بين پنبه فاصله نباشد و در اين مثال رفع رطوبت و رفع فاصله موجب سوختن پنبه توسّط آتش مىشود و اين همان اذن تكوينى است كه غير از اذن تشريعى مىباشد ، لذا در حقيقت آيهء شريفه مىخواهد بفرمايد : هيچ سببى بدون اذن خدا در مسبب خود اثر نمىكند و هيچ حادثه و واقعه‌اى رخ نمىدهد مگر به علم و مشيّت الهى ، پس هر مصيبت و حادثهء ناگوارى كه به انسان برسد ، به اذن خداست ، امّا اذن تكوينى نه تشريعى ، بنابراين اذن خدا دربارهء وقوع بلايا به معناى جواز آن نيست ، مثلا ممكن است مصيبتى كه به انسان مىرسد ظلمى از ناحيهء يك ظالم باشد و اين ظلم هر چند كه به قدرت الهى و به اذن تكوينى او واقع شده ، يقينا از نظر تشريعى ممنوع است و شرع به آن اذن نداده است ، به همين دليل است كه صبر در برابر بعضى از مصائب جائز نيست ، بلكه واجب است انسان در برابر آن مقاومت كند ، مثل ظلمهايى كه در عرض و ناموس و يا جان آدمى واقع مىشود ، پس آن مصائبى كه قرآن مردم را به صبر در برابر آن دعوت نموده ، مصائبى است عمومى از قبيل مرگ و مير و\r\n\r\n","description":"","footnote":"","page_name":" 575 ","page_number":575},
  {"content":"\r\n\r\nبيمارى و . . . امّا ساير مصائبى كه اختيار انسانها را در آن مدخلّيت دارد ، واجب است كه فرد به مقدار توانايى در دفع آن بكوشد .\r\nدر ادامه مىفرمايد : هر كس به خدا ايمان بياورد ، خدا دلش را هدايت و راهنمايى مىكند ، يعنى اقرار و اعتراف به اينكه اللّه تعالى خالق و مدبّر و يگانه معبود هستى است ، موجب مىشود كه نفس انسان بسوى اين حقايق متوجّه شود و دريابد كه همهء اسباب عالم در تأثير خود محتاج به اذن الهى هستند و هيچ حادثه‌اى رخ نمىدهد مگر به علم و مشيّت پروردگار ، پس آنچه او بخواهد برسد ، ممكن نيست كه دفع شود و آنچه او نخواهد ، ممكن نيست كه واقع شود و همين اعتقادات قلب و نفس انسان را آرامش و طمأنينه مىبخشد بطوريكه ديگر دچار اضطراب نمىشود ، چون مىداند كه اسباب ظاهرى استقلالى در تأثير ندارند ، و خدا به همه چيز آگاه است ، لذا بدون مصلحت هيچ حادثهء ناگوارى را پديد نمىآورد .\r\n( 12 )  ( وَ أَطِيعُوا اللَّهَ وَ أَطِيعُوا الرَّسُولَ فَإِنْ تَوَلَّيْتُمْ فَإِنَّما عَلى رَسُولِنَا الْبَلاغُ الْمُبِينُ )  : ( خداى را اطاعت كنيد و رسول را نيز اطاعت كنيد ، پس اگر اعراض كنيد ، همانا بر عهده رسول ما فقط ابلاغ آشكار است )\r\nاز تكرار لفظ اطاعت كردن استفاده مىشود ، كه منظور از اطاعت خدا و اطاعت رسول دو امر متفاوت است ، اطاعت از خدا يعنى منقاد شدن بر او در آنچه از شرايع دينى تشريع كرده و تسليم بدون قيد و شرط است ، ولى مراد از ( اطاعت رسول ) انقياد و امتثال از دستوراتى است كه او به حسب ولايتى كه بر امّت دارد ، مىدهد و اين ولايت را خدا به رسول تفويض نموده .\r\nمىفرمايد : از خدا در امر دين و از رسول در اوامر ولايى اطاعت كنيد و اگر از اطاعت آنها اعراض كنيد ، رسول ما نمىتواند شما را مجبور به اطاعت كند ، چون او فقط مأمور ابلاغ رسالت است و مأمور به وادار نمودن شما نيست .\r\n( 13 )  ( اللَّهُ لا إِلهَ إِلَّا هُوَ وَ عَلَى اللَّهِ فَلْيَتَوَكَّلِ الْمُؤْمِنُونَ )  : ( اللّه خدايى است كه هيچ معبودى جز او نيست و مؤمنان بايد فقط بر خدا توكّل كنند )\r\n\r\n","description":"","footnote":"","page_name":" 576 ","page_number":576},
  {"content":"\r\n\r\nيعنى علّت وجوب اطاعت از خدا و اينكه اطاعت رسول از مصاديق اطاعت خداست ، اين است كه هيچ معبود و ربّى غير از خدا نيست ، زيرا اطاعت يك مطيع از مطاع خود عبادت اوست و چون هيچ معبودى جز اللّه نيست ، پس طاعتى جز براى خدا و يا هر كسى كه خدا اطاعتش را واجب كرده باشد صحيح نيست ، ( و نبايد انسان اطاعت شيطان يا هواى نفس را بنمايد و آنها را در عبادت شريك خدا سازد ) و اطاعت از خدا در آنچه براى بندگانش تشريع كرده و در متعلّقات آن خود نوعى از توكّل بر خداست ، لذا شايسته است كه مؤمنان امور خود را به خدا واگذار كرده و او را قائم مقام خود بگيرند و از او اطاعت كنند .\r\n( 14 )  ( يا أَيُّهَا الَّذِينَ آمَنُوا إِنَّ مِنْ أَزْواجِكُمْ وَ أَوْلادِكُمْ عَدُوًّا لَكُمْ فَاحْذَرُوهُمْ وَ إِنْ تَعْفُوا وَ تَصْفَحُوا وَ تَغْفِرُوا فَإِنَّ اللَّهَ غَفُورٌ رَحِيمٌ )  : ( اى كسانى كه ايمان آورده‌ايد ، بعضى از همسران و فرزندان شما دشمن شمايند ، از آنان بر حذر باشيد و اگر عفو كنيد و از خطاهايشان بگذريد و بديهاى آنها را ناديده بگيريد ، عملى خدا پسندانه كرده‌ايد ، چون خداوند غفور و رحيم است )\r\nيعنى بعضى از همسران و فرزندان مؤمنين دشمن ايشان هستند و قصد دارند آنها را از ايمان منصرف كرده و از انفاق يا هجرت باز دارند و يا آنها را وادار به كفر و معصيّت نمايند ، پس بايد مؤمنان از چنين همسران و فرزندانى برحذر باشند تا مبادا آنها را دچار هلاكت سازند و هرگز نبايد مؤمنين رضاى آنها را بر رضاى خدا مقدّم كنند ، آنگاه سفارش مىنمايد كه مؤمنان در صورتى كه اين دشمنيها را از فرزند يا همسرانشان ديدند از گناهشان چشم پوشى كنند و ايشان را ملامت نكنند و نقائص آنها را مستور و مخفى بدارند ( و در عين حال از فريب آنها بر حذر باشند ) و در آخر مىفرمايد : خداوند آمرزنده و مهربان است ، يعنى شما مؤمنين نيز بكوشيد به اين صفات الهى خود را بياراييد و گناه آنها را عفو و غفران نماييد تا به اين وسيله به مغفرت و رحمت الهى نايل شويد .\r\nهمچنانكه در جاى ديگر مىفرمايد :  ( وَ لْيَعْفُوا وَ لْيَصْفَحُوا أَ لا تُحِبُّونَ أَنْ يَغْفِرَ اللَّهُ \r\n\r\n","description":"","footnote":"","page_name":" 577 ","page_number":577},
  {"content":"\r\n\r\n لَكُمْ  « 1 » آنها بايد عفو كنند و صرف نظر نمايند ، آيا دوست نمىداريد كه خدا شما را ببخشايد ؟ ) .\r\n( 15 )  ( إِنَّما أَمْوالُكُمْ وَ أَوْلادُكُمْ فِتْنَةٌ وَ اللَّهُ عِنْدَهُ أَجْرٌ عَظِيمٌ )  : ( همانا منحصرا اموال و فرزندانتان وسيلهء آزمايش شما هستند و اجر عظيم فقط در نزد خداست )\r\n( فتنه ) به معناى گرفتاريهايى است كه جنبهء آزمايش دارد ، مىفرمايد : اموال و فرزندان وسيلهء آزمايش شما هستند ، چون اين دو نعمت از زينتهاى جذّاب زندگى دنياست و نفس آدمى به سوى آن دو آنقدر تمايل مىيابد كه بكلّى از آخرت و ياد پروردگارش غافل مىشود ، در حالى كه اجر عظيم در نزد خداست ، پس مبادا در اثر شيفتگى به مال و اولاد در جانب خدا كوتاهى كنيد و از او غافل شويد .\r\n( 16 )  ( فَاتَّقُوا اللَّهَ مَا اسْتَطَعْتُمْ وَ اسْمَعُوا وَ أَطِيعُوا وَ أَنْفِقُوا خَيْراً لِأَنْفُسِكُمْ وَ مَنْ يُوقَ شُحَّ نَفْسِهِ فَأُولئِكَ هُمُ الْمُفْلِحُونَ )  : ( پس تا آنجا كه مىتوانيد از خدا پروا داشته باشيد و بشنويد و اطاعت كنيد و اگر انفاق كنيد براى خودتان بهتر است و كسانى كه موفّق شده باشند خود را از بخل نفسانى خود را حفظ كنند ، چنين افرادى رستگارانند )\r\nيعنى به مقدار استطاعت و توانايى خود ، از خدا پروا كنيد و جانب او را مراعات نماييد و از او بترسيد و از تقواى او كوتاهى نكنيد و دعوت الهى را اجابت كرده و قلبا بپذيريد و در مقام عمل نيز مطيع و منقاد خدا باشيد و در راه خدا انفاق كنيد ، چون به نفع خود شماست و خير شما در آن است و يا انفاق كنيد و به اين وسيله خيرى براى خود از پيش بفرستيد ، و البته هر كس بتواند از بخل نفسانى خود جلوگيرى كند ، اينچنين افرادى رستگارند .\r\n( 17 )  ( إِنْ تُقْرِضُوا اللَّهَ قَرْضاً حَسَناً يُضاعِفْهُ لَكُمْ وَ يَغْفِرْ لَكُمْ وَ اللَّهُ شَكُورٌ حَلِيمٌ )  : ( اگر به خدا قرضى نيكو بدهيد خدا آن را برايتان چند برابر مىكند و شما را مىآمرزد ، و خدا شكرگزار و بردبار است )\r\n( 18 )  ( عالِمُ الْغَيْبِ وَ الشَّهادَةِ الْعَزِيزُ الْحَكِيمُ )  : ( داناى به غيب و شهود و عزيز و حكيم است )\r\n\r\n\r\n","description":"","footnote":"\r\n( 1 ) . سورهء نور ، آيه 22 .\r\n","page_name":" 578 ","page_number":578},
  {"content":"\r\n\r\nيعنى اگر در راه خدا انفاق كنيد ، مانند اين است كه به خدا قرض داده باشيد و اين قرضى حسن و نيكوست ، پس در انجام آن كوتاهى نكنيد ، چون خدا آن قرض را برايتان چند برابر مىكند و نقائص شما را مىپوشاند و بواسطهء آنكه شكرگزار و حليم است ، لذا بهترين جزا را در دنيا و آخرت به شما مىدهد و با انواع نعمات شما را جزا داده و در برابر كوتاهى شما بردبار است و نيز داناى غيب و شهود مىباشد ، لذا هيچ امرى از او مخفى نمىماند و او در امر نمودن شما به انفاق عزيز است ، چون او مالك شما و مالك همهء مايملك شماست و نيز حكيمى است كه همه افعال و دستوراتش مطابق مصلحت و بر اساس غايت حكيمانه است ، پس دستوراتش را به گوش جان بشنويد و اطاعت كنيد و در راه او انفاق نماييد .\r\n\r\nسوره طلاق\r\n بِسْمِ اللَّهِ الرَّحْمنِ الرَّحِيمِ \r\nغرض سوره : بيان كليّاتى از احكام طلاق و قدرى موعظه و تهديد و بشارت .\r\n( 1 )   ( يا أَيُّهَا النَّبِيُّ إِذا طَلَّقْتُمُ النِّساءَ فَطَلِّقُوهُنَّ لِعِدَّتِهِنَّ وَ أَحْصُوا الْعِدَّةَ وَ اتَّقُوا اللَّهَ رَبَّكُمْ لا تُخْرِجُوهُنَّ مِنْ بُيُوتِهِنَّ وَ لا يَخْرُجْنَ إِلَّا أَنْ يَأْتِينَ بِفاحِشَةٍ مُبَيِّنَةٍ وَ تِلْكَ حُدُودُ اللَّهِ وَ مَنْ يَتَعَدَّ حُدُودَ اللَّهِ فَقَدْ ظَلَمَ نَفْسَهُ لا تَدْرِي لَعَلَّ اللَّهَ يُحْدِثُ بَعْدَ ذلِكَ أَمْراً )   : ( اى پيامبر ، تو و امتّت وقتى زنان را طلاق مىدهيد ، در زمان عدّه طلاق دهيد و حساب آن را نگه داريد و از خدا ، پروردگارتان بترسيد ، آنان را از خانه‌هايشان بيرون نكنيد ، خودشان هم بيرون نروند ، مگر اينكه گناهى علنى مرتكب شوند كه در اين صورت مىتوانيد آنها را بيرون كنيد ، و اينها همه حدود خداست و هر كس از حدود\r\n\r\n","description":"","footnote":"","page_name":" 579 ","page_number":579},
  {"content":"\r\n\r\nخدا تجاوز كند ، به نفس خود ستم كرده ، تو چه مىدانى شايد خدا بعد از طلاق امر ديگرى پديد آورد )\r\nخطاب متوجّه رسولخدا صلّى اللّه عليه و إله و سلم و همه امّت اوست و مىخواهد بفرمايد وقتى كه خواستيد زنانتان را طلاق بدهيد و نزديك شد كه اين كار را انجام دهيد براى مدّت عدّه باشد .\r\n( عدّه ) عبارتست از مدّتى كه زن در آن مدّت بايد از ازدواج جديد ، خوددارى كند تا آن مدّتى كه شرع معيّن كرده تمام شود ، و اينكه فرمود : طلاق دادن براى زمان عدّه باشد ، يعنى زمان عدّه را از روز وقوع طلاق حساب كنند و طلاق در طهرى واقع شود كه در آن طهر عمل جنسى انجام نشده باشد ، از آن تاريخ حساب عدّه را نگه دارند تا سه بار حيض ديدن و پاك شدن ، و بعد از آن ، زن مىتواند شوهر كند و زن در اين مدّت عدّه نگه داشتن ، حقّ نفقه و سكنى دارد و همسرش بايد مخارج او را بدهد و نمىتواند او را از خانه بيرون كند ، به همين جهت در ادامه مىفرمايد ، از خدا بترسيد و از نواهى او اجتناب كنيد و زنان مطلقه را از خانهء خود بيرون نكنيد ، البتّه در اين مدّت سكونت زن در خانه شوهر ، شوهر حق رجوع دارد و مىتواند مجددا زندگى را با همسر سابق از سر بگيرد ، در ادامه مىفرمايد : كه خود آن زنان مطلقه هم ، از خانهء شوهر سابق بيرون نروند و عبارت بعدى استثناء از جملهء قبلى است ، مىفرمايد : آنها را از خانه‌هايشان بيرون نكنيد ، مگر آنكه گناهى ظاهر و فاحش از قبيل زنا و سرقت و يا ناسزا و يا اذيّت اهل خانه ، مرتكب شوند كه در تأييد اين مطلب رواياتى نيز وارد شده ، در ادامه مىفرمايد اينها احكام و حدود الهى است كه هر كس از آنها تجاوز كند در حقيقت به خود ستم كرده ، چون نافرمانى پروردگار ظلم به نفس است ، آنگاه به علّت حكم اشاره كرده و مىفرمايد ، اينكه گفتيم زنان در مدّت عدّه در خانه شوهر بمانند ، براى اين است كه چه بسا خداى تعالى بعد از طلاق امرى پديد آورد كه وضع زن و شوهر را عوض كند و رأى شوهر به رجوع قرار بگيرد ، چون زمام دلها بدست خداست .\r\n( 2 )  ( فَإِذا بَلَغْنَ أَجَلَهُنَّ فَأَمْسِكُوهُنَّ بِمَعْرُوفٍ أَوْ فارِقُوهُنَّ بِمَعْرُوفٍ وَ أَشْهِدُوا ذَوَيْ عَدْلٍ مِنْكُمْ وَ أَقِيمُوا الشَّهادَةَ لِلَّهِ ذلِكُمْ يُوعَظُ بِهِ مَنْ كانَ يُؤْمِنُ بِاللَّهِ وَ الْيَوْمِ الْآخِرِ وَ \r\n\r\n","description":"","footnote":"","page_name":" 580 ","page_number":580},
  {"content":"\r\n\r\n مَنْ يَتَّقِ اللَّهَ يَجْعَلْ لَهُ مَخْرَجاً )  : ( پس وقتى كه به اواخر عدّه نزديك شدند ، يا به خوبى و نيكى آنها را نگه داريد و يا به خوبى و خوشى از ايشان جدا شويد و دو نفر عادل از ميان خود به شهادت بگيريد ، كه آنها براى خدا اقامهء شهادت كنند ، اينها اندرزهايى است كه افرادى كه به خدا و روز جزا ايمان دارند از آن متعّظ مىشوند ، و كسى كه از خدا بترسد ، خدا برايش راه نجاتى قرار مىدهد )\r\nمىفرمايد : وقتى زنان مطلقه به اواخر زمان عدّه نزديك شدند ، يا به آنها رجوع كنيد و با حسن معاشرت و رعايت حقّ و حقوق مجددا زندگى را از سر بگيريد و يا به نيكى و تفاهم و با حفظ حقوق ايشان از آنها جدا شويد و دو نفر مرد عادل از ميان خودتان بر طلاق شاهد بگيريد و آنها هم براى خدا شهادت بدهند كه شاهد بر همه اعمال و اقوال و نيّات است ، همانا اين امر به تقوى و التزام به حدود و . . . مطالبى است كه مؤمنين به خدا و روز جزا از آنها موعظه مىشوند و به جانب حقّ ميل نموده و از باطل كنده مىشوند ، يعنى اعراض از اين حدود يا تغيير دادن آنها خروج از ايمان محسوب مىشود .\r\nدر ادامه مىفرمايد : هر كس از خدا بترسد و به خدا و حدودش ملتزم باشد ، خداوند برايش راه نجاتى براى فرار از مشكلات زندگى فراهم مىكند .\r\n( 3 )  ( وَ يَرْزُقْهُ مِنْ حَيْثُ لا يَحْتَسِبُ وَ مَنْ يَتَوَكَّلْ عَلَى اللَّهِ فَهُوَ حَسْبُهُ إِنَّ اللَّهَ بالِغُ أَمْرِهِ قَدْ جَعَلَ اللَّهُ لِكُلِّ شَيْءٍ قَدْراً )  : ( و او را از جايى كه احتمالش را هم نمىدهد ، روزى مىدهد و كسى كه بر خدا توكّل كند ، خدا او را كفايت مىكند ، بدرستى كه خدا امر خود را به انجام مىرساند و خدا براى هر چيز اندازه‌اى قرار داده است )\r\nدر ادامهء فراز آخر آيهء سابق مىخواهد بفرمايد كسى كه از خدا پروا داشته باشد و ملتزم به اوامر و نواهى پروردگار باشد خداوند براى او راه نجاتى از مشكلات حياتش فراهم مىكند ، چون دين و شريعت امورى فطرى بشر هستند و سعادت دنيا و آخرت او را تأمين مىكنند و خدا دين ، شريعت ، همسر ، مال و هر چيز ديگرى كه مايهء ادامهء حيات و بقاء بشر باشد ، از راهى كه خود او احتمالش را هم نمىدهد برايش مهيّا كرده و او را روزى مىبخشد ، يعنى مؤمن در اثر خدا ترسى از زندگى و نعمات آن محروم نمىشود ،\r\n\r\n","description":"","footnote":"","page_name":" 581 ","page_number":581},
  {"content":"\r\n\r\nبلكه رزق مادّى و معنوى او ، از ناحيهء خداى متعال ضمانت شده و خداوند آن را تأمين مىكند ، در ادامه مىفرمايد : كسى كه بر خدا توكّل كند ، يعنى ارادهء خدا سبحان را بر اراده خود مقدّم نمايد و به دين و احكام الهى عمل كند ، خداوند او را كفيل خواهد بود و وى را كفايت خواهد كرد ، چون خداوند مسبب الاسباب است و همه اسباب به او منتهى مىشود ، به همين دليل هم امر خود را به انجام مىرساند و هر چه اراده كند محقّق مىشود ، همچنانكه فرمود ،  ( إِنَّما أَمْرُهُ إِذا أَرادَ شَيْئاً أَنْ يَقُولَ لَهُ كُنْ فَيَكُونُ  « 1 » همانا امر او چنان است كه وقتى ارادهء چيزى را كند ، مىگويد : باش ، پس موجود مىشود ) و خداوند براى هر چيز قدر و حد و حدودى قرار داده ، يعنى هيچ چيز نيست مگر آنكه اندازه‌اى معيّن و حدّى محدود دارد ، امّا خدا سبحان يگانه وجوديست كه به هيچ حدّى محدود نمىشود و هيچ چيز بر او احاطه نمىيابد و او خود محيط بر همه چيز است .\r\n( 4 )  ( وَ اللَّائِي يَئِسْنَ مِنَ الْمَحِيضِ مِنْ نِسائِكُمْ إِنِ ارْتَبْتُمْ فَعِدَّتُهُنَّ ثَلاثَةُ أَشْهُرٍ وَ اللَّائِي لَمْ يَحِضْنَ وَ أُولاتُ الْأَحْمالِ أَجَلُهُنَّ أَنْ يَضَعْنَ حَمْلَهُنَّ وَ مَنْ يَتَّقِ اللَّهَ يَجْعَلْ لَهُ مِنْ أَمْرِهِ يُسْراً )  : ( و زنانى كه يائسه شده‌اند ، اگر شك نموديد كه از پيرى است و يا به جهت عارضه‌اى ، پس آنها عدّه طلاقشان سه ماه است و نيز آنهايى كه از ابتدا حيض نديده‌اند ، امّا زنان حامله عدّه آنها تا هنگام وضع حملشان است و هر كس از خدا بترسد ، خدا امور او را آسان مىسازد )\r\nيعنى زنانى كه حيض نبينند و شما شك داريد كه حيض نديدنشان به جهت كبر سن است يا به جهت عارضه‌اى مزاجى است و نيز زنانى كه در سن حيض ديدن ، حيض نديده‌اند ، عدّهء طلاقشان سه ماه است و زنان حامله مدّت عدّه‌شان تا روزى است كه وضع حمل نمايند و هر كس از خدا بترسد و حدود او را پايبند باشد خداوند برايش در كارهاى دنيا و آخرت و شدايد و مشقاّتى كه برايش حادث مىشود ، آسانى قرار مىدهد .\r\n( 5 )  ( ذلِكَ أَمْرُ اللَّهِ أَنْزَلَهُ إِلَيْكُمْ وَ مَنْ يَتَّقِ اللَّهَ يُكَفِّرْ عَنْهُ سَيِّئاتِهِ وَ يُعْظِمْ لَهُ أَجْراً )  : ( اين امر خداست كه بر شما نازل كرده و كسى كه از خدا بترسد ، خدا گناهانش را\r\n\r\n\r\n","description":"","footnote":"\r\n( 1 ) . سورهء يس ، آيه 82 .\r\n","page_name":" 582 ","page_number":582},
  {"content":"\r\n\r\nتكفير نموده و اجر او را عظيم مىسازد )\r\nيعنى اين احكامى كه بيان شد همگى امر و دستور الهى است كه بسوى شما فرو فرستاده و هر كس به اين حدود و احكام ملتزم بوده و تقواى الهى داشته باشد خداوند با مغفرت خود گناهان صغيره و بديهاى او را مىپوشاند و اجر او را بزرگ و عظيم مىنمايد ، همچنانكه مىفرمايد :  ( إِنْ تَجْتَنِبُوا كَبائِرَ ما تُنْهَوْنَ عَنْهُ نُكَفِّرْ عَنْكُمْ سَيِّئاتِكُمْ وَ نُدْخِلْكُمْ مُدْخَلًا كَرِيماً  « 1 » اگر از گناهان بزرگى كه نهى شده‌ايد ، اجتناب كنيد ، ما گناهان كوچكتان را مىآمرزيم و شما را در مكانى كريمانه داخل مىسازيم )\r\n( از اين آيه استفاده مىشود كه مخالفت با احكام الهى من جمله احكام طلاق ، از گناهان كبيره است كه قابل تكفير نيست )\r\n( 6 )  ( أَسْكِنُوهُنَّ مِنْ حَيْثُ سَكَنْتُمْ مِنْ وُجْدِكُمْ وَ لا تُضآرُّوهُنَّ لِتُضَيِّقُوا عَلَيْهِنَّ وَ إِنْ كُنَّ أُولاتِ حَمْلٍ فَأَنْفِقُوا عَلَيْهِنَّ حَتَّى يَضَعْنَ حَمْلَهُنَّ فَإِنْ أَرْضَعْنَ لَكُمْ فَآتُوهُنَّ أُجُورَهُنَّ وَ أْتَمِرُوا بَيْنَكُمْ بِمَعْرُوفٍ وَ إِنْ تَعاسَرْتُمْ فَسَتُرْضِعُ لَهُ أُخْرى )  : ( زنان مطلقهء خود را در همان منزلى كه به حسب وسع خود مىنشينيد سكنى دهيد و به ايشان ، به منظور تنگنا نهادن ضرر نرسانيد و اگر حامله‌اند نفقهء آنها را تا موقع وضع حمل بپردازيد و اگر بچه شما را شير دادند ، اجرت ايشان را بدهيد و با يكديگر به خوبى و خوشى مشورت كنيد و اگر دربارهء اجرت سختگيرى نموديد ، زنى ديگر آن كودك را شير دهد )\r\nمىفرمايد : زنان مطلقه را در همان خانه‌هايى كه به اندازهء وسع خود تهيّه كرده‌ايد مسكن دهيد و حق نداريد ضررى متوجّه آنها كنيد ، تا سكونت در آنجا برايشان دشوار شود . و نبايد از نظر مسكن ، پوشاك و نفقه آنها را در مضيقه قرار دهيد و اگر حامله بودند نفقهء آنها را تا زمان وضع حمل متحمّل شويد و در صورتى كه حاضر شدند ، نوزاد را شير بدهند ، اجرت شير دادنشان را بدهيد ، چون نفقهء فرزند بر عهدهء پدر است و در هر صورت دربارهء امر شيردهى با يكديگر مشورت كنيد و به توافق برسيد ، بطوريكه نه شما و نه همسرتان و نه فرزند متضرّر نشويد و اگر هر يك از طرفين خواست به ديگرى ضرر\r\n\r\n\r\n","description":"","footnote":"\r\n( 1 ) . سورهء نساء ، آيه 31 .\r\n","page_name":" 583 ","page_number":583},
  {"content":"\r\n\r\nبرساند و بر سر مسأله شيردهى اختلاف پيش آمد ، به زودى و قبل از آنكه كودك صدمه ببيند ، زن ديگرى را اجير كنيد تا كودك را شير بدهد .\r\n( 7 )  ( لِيُنْفِقْ ذُو سَعَةٍ مِنْ سَعَتِهِ وَ مَنْ قُدِرَ عَلَيْهِ رِزْقُهُ فَلْيُنْفِقْ مِمَّا آتاهُ اللَّهُ لا يُكَلِّفُ اللَّهُ نَفْساً إِلَّا ما آتاها سَيَجْعَلُ اللَّهُ بَعْدَ عُسْرٍ يُسْراً )  : ( بايد توانگر به قدر تواناييش و فقير به قدر وسعش و خلاصه هر كس از آنچه خدا به او داده ، انفاق كند ، خدا هيچ كس را تكليفى نمىكند ، مگر به مقدارى كه به او اعطاء كرده و به زودى خدا بعد از هر سختى آسانى قرار مىدهد )\r\nيعنى مردان توانگر وقتى همسر بچه‌دار خود را طلاق مىدهند ، بايد در ايّام شيرخوارى كودكشان به زندگى آنها توسعه دهند و مردانى كه تنگ روزى و تنگدست هستند بايد هر قدر مىتوانند از مالى كه خدا به آنها عطا كرده به ايشان انفاق كنند .\r\nو خدا هيچ كس را تكليف مالا يطاق نمىكند و به هر كس به اندازهء توانايى او تكليف مىنمايد ، آنگاه در مقام تسليّت و بشارت به تنگدستان مىفرمايد : خداى متعال بعد از تنگدستى و سختى ، گشايش و رفاه مىدهد .\r\n( 8 )  ( وَ كَأَيِّنْ مِنْ قَرْيَةٍ عَتَتْ عَنْ أَمْرِ رَبِّها وَ رُسُلِهِ فَحاسَبْناها حِساباً شَدِيداً وَ عَذَّبْناها عَذاباً نُكْراً )  : ( و چه بسيار آباديهايى كه از دستورات پروردگارشان سرپيچى كردند و فرمان پيامبران را نپذيرفتند و در نتيجه ما آنها را به حساب سختى محاسبه نموده و به عذابى عجيب گرفتار كرديم )\r\n( 9 )  ( فَذاقَتْ وَبالَ أَمْرِها وَ كانَ عاقِبَةُ أَمْرِها خُسْراً )  : ( پس آنها عاقبت شوم سرپيچىهاى خود را چشيدند و عاقبت امرشان خسران بود )\r\n( 10 )  ( أَعَدَّ اللَّهُ لَهُمْ عَذاباً شَدِيداً )  : ( و خداى متعال براى آخرت آنها عذابى سخت مهيّا نموده است )\r\nيعنى چه بسيار اهالى قريه‌هايى كه مردم و اهل آنجا از امر پروردگارشان گردنكشى كرده و از اطاعت پيامبر خود استكبار ورزيدند و در نتيجه ما در محاسبهء اعمالشان به سختى مناقشه كرديم و حساب شديدى از آنها كشيديم و آنها را به عذابى بىسابقه و\r\n\r\n","description":"","footnote":"","page_name":" 584 ","page_number":584},
  {"content":"\r\n\r\nانقراض دنيوى مبتلا نموديم و آنها تبعات شوم اعمالشان را چشيدند و عاقبت سركشى ، خسارت است ، در نتيجه آن عذابى را كه مسخره مىكردند به ايشان رسيد و آنها را مستأصل و منقرض نمود و تازه اين عذاب دنيوى ايشان بود و البته در آخرت هم خدا عذابى شديد برايشان تدارك ديده است و اينها در دنيا و آخرت معذّب و خاسر هستند .\r\n-  ( فَاتَّقُوا اللَّهَ يا أُولِي الْأَلْبابِ الَّذِينَ آمَنُوا قَدْ أَنْزَلَ اللَّهُ إِلَيْكُمْ ذِكْراً )  : ( پس اى صاحبان خرد كه ايمان آورده‌ايد از خدا بترسيد ، به تحقيق خداوند ذكر را بر شما نازل كرده )\r\nيعنى اى عقلاء مؤمنين ، حال كه عاقبت سركشى و طغيان ، هلاكت دنيا و آخرت است ، پس شما از خدا بترسيد و ملتزم به اوامر و نواهى او باشيد ، چون حقيقتا خداوند كتاب قرآن يا رسولى را بر شما فرو فرستاده كه براى شما تذكّر و موعظه است و شما را به جانب حق و صراط مستقيم هدايت نموده و ديگر عقل شما به هيچ وجه اجازه نمىدهد كه از طريق هدايت منحرف شده و خود را دچار هلاكت و خسران سازيد .\r\n( 11 )  ( رَسُولًا يَتْلُوا عَلَيْكُمْ آياتِ اللَّهِ مُبَيِّناتٍ لِيُخْرِجَ الَّذِينَ آمَنُوا وَ عَمِلُوا الصَّالِحاتِ مِنَ الظُّلُماتِ إِلَى النُّورِ وَ مَنْ يُؤْمِنْ بِاللَّهِ وَ يَعْمَلْ صالِحاً يُدْخِلْهُ جَنَّاتٍ تَجْرِي مِنْ تَحْتِهَا الْأَنْهارُ خالِدِينَ فِيها أَبَداً قَدْ أَحْسَنَ اللَّهُ لَهُ رِزْقاً )  : ( رسولى فرستاده تا آيات روشن خدا را براى شما بخواند ، تا خدا كسانى را كه ايمان آورده و اعمال شايسته بجا آوردند از تاريكيها بسوى نور براند و كسى كه به خدا ايمان آورد و عمل صالح كند ، خدا او را وارد بهشتهايى مىسازد كه نهرها در دامنهء آن روان است و در آن جاودانه خواهند بود ، به تحقيق خداوند رزق او را نيكو كرده )\r\nكلمهء ( رسولا ) عطف بيان و يا بدل از كلمه ( ذكر ) در آيهء قبلى است .\r\nبنابراين خداوند پيامبر اسلام صلّى اللّه عليه و إله و سلم را كه وسيلهء تذكّر است و انسانها را به سوى صراط مستقيم هدايت مىكند ، از ناحيهء عالم غيب مبعوث كرده و او را براى رسالت بشر ظاهر نموده و اين رسول ، نعمتى از ناحيهء خداست كه آيات آشكار الهى را براى شما تلاوت مىكند تا به اين وسيله مؤمنانى را كه شايسته كارند از تاريكيهاى جهل و ضلالت بسوى\r\n\r\n","description":"","footnote":"","page_name":" 585 ","page_number":585},
  {"content":"\r\n\r\nروشنايى هدايت براند و آنگاه در مقام بشارت به افراد مؤمنى كه اعمال صالح مىكنند ( چون ايمان بدون عمل صالح محقّق نمىشود ) مىفرمايد : خداوند چنين كسانى را وارد در بهشتهايى چنين و چنان مىسازد .\r\nو آنها تا ابد در آن جاودانه خواهند بود و حقيقتا خداوند چه رزق نيكويى به آنها عطا كرده كه آن رزق در دنيا ايمان و عمل صالح است و در آخرت بهشت جاويد .\r\n( 12 )  ( اللَّهُ الَّذِي خَلَقَ سَبْعَ سَماواتٍ وَ مِنَ الْأَرْضِ مِثْلَهُنَّ يَتَنَزَّلُ الْأَمْرُ بَيْنَهُنَّ لِتَعْلَمُوا أَنَّ اللَّهَ عَلى كُلِّ شَيْءٍ قَدِيرٌ وَ أَنَّ اللَّهَ قَدْ أَحاطَ بِكُلِّ شَيْءٍ عِلْماً )  : ( اللّه خدايى است كه هفت آسمان و زمين را مثل آن بيافريد و امر او در بين آنها پيوسته نازل مىشود تا بدانيد كه خدا بر هر چيز تواناست و خدا بر همه چيز احاطهء علمى دارد )\r\nظاهرا مىفرمايد : خدايى كه براى شما رسول فرستاده و شما را هدايت كرده ، همان معبوديست كه هفت آسمان و هفت زمين را آفريده « 1 » ، و يا شايد مىخواهد بفرمايد :\r\nخداى تعالى از زمين چيزى خلق كرده ، كه مثل آسمانهاى هفتگانه است ، يعنى همان انسانى كه موجودى مركّب از مادّه زمينى و روحى ملكوتى و آسمانى است .\r\nدر ادامه مىفرمايد : خداوند امر خود در بين اين آسمانها و زمين نازل مىكند و امر خدا همان كلمهء ايجاد اوست كه در آن صورت ، تنزّل امر در بين آسمانها و زمين ، شروع كردن به نزول از مصدر امر به طرف آسمانهاست ، كه يكى به سوى ديگرى نازل مىشود ، تا به عالم ارضى برسد « 2 » .\r\nبه هر جهت مىفرمايد : اين ايجاد و اين تدبير امر ، براى آنست كه هر متفّكرى كه در مسأله خلقت بيانديشد ، بدون هيچ شك و ترديدى بفهمد و بداند كه قدرت خداى تعالى شامل هر چيز و علم او محيط بر همه چيز است ، پس بر خردمندان مؤمن واجب است كه از مخالفت امر او بپرهيزند و خدا ترس باشند .\r\n\r\n\r\n","description":"","footnote":"\r\n( 1 ) . مراد از هفت زمين ، يا هفت كرهء آسمانى است كه ساختمانشان مانند زمين است و يا كره زمين است كه طبقات آن تو در توست و به هم احاطه دارد و يا قاره‌ها و خشكىهاى هفت‌گانه روى كره زمين است .\r\n( 2 ) . همچنانكه در آيه 12 سوره حم سجده و آيه 5 سوره الم سجده به اين مطلب اشاره شده .\r\n","page_name":" 586 ","page_number":586},
  {"content":"\r\n\r\nاين آيه ظاهرا دلالت مىكند كه بيش از يك ( ارض ) وجود دارد ، اگر چه در آيات ديگر هميشه زمين به صورت مفرد در برابر آسمانها به كار رفته است .\r\n\r\nسوره تحريم\r\n بِسْمِ اللَّهِ الرَّحْمنِ الرَّحِيمِ \r\nغرض سوره : ذكر ماجرايى ميان رسولخدا صلّى اللّه عليه و إله و سلم و بعضى از همسرانش ، بيان ملازمهء بين عمل و جزا ، دستور جهاد با كفّار و منافقان ، ذكر مثلى از زنان كفّار و زنان مؤمن .\r\n( 1 )   ( يا أَيُّهَا النَّبِيُّ لِمَ تُحَرِّمُ ما أَحَلَّ اللَّهُ لَكَ تَبْتَغِي مَرْضاتَ أَزْواجِكَ وَ اللَّهُ غَفُورٌ رَحِيمٌ )   : ( اى پيامبر ! چرا به منظور رضايت همسرانت ، آنچه را كه خدا برايت حلال كرده بر خود حرام مىكنى ؟ و خدا آمرزنده و رحيم است )\r\nخطابيست آميخته با عتاب و سرزنش كه در واقع سرزنش آن متوجّه همسران رسولخدا صلّى اللّه عليه و إله و سلم بوده و آيه در صدد يارى و دلگرمى پيامبر صلّى اللّه عليه و إله و سلم بر عليه آنهاست .\r\nاز ظاهر آيه استفاده مىشود كه پيامبر صلّى اللّه عليه و إله و سلم عملى از اعمال حلال را بواسطهء اكراه همسران و اجبار ايشان بر خود حرام نموده و آنها را بوسيله سوگند بر ترك آن عمل راضى نموده و آيه شريفه پيامبر صلّى اللّه عليه و إله و سلم را از اين كار توبيخ مىكند .\r\nپس در آيه اولا مسأله‌اى اختصاصى و شخصى از رسولخدا صلّى اللّه عليه و إله و سلم مطرح است و ثانيا مراد از ( تحريم ) در اين آيه تحريم از طرف خدا نبوده ، بلكه تحريم به وسيله نذر و سوگند بوده ، چون پيامبر اختيار اين را ندارد كه چيزى از حلائل خدا را بر خود يا غير خود به نحو تشريعى حرام كند .\r\nاز عايشه روايت شده كه او همراه با حفصه توطئه مىكنند كه براى آنكه\r\n\r\n","description":"","footnote":"","page_name":" 587 ","page_number":587},
  {"content":"\r\n\r\nرسولخدا صلّى اللّه عليه و إله و سلم به خانه زينب ( و يا سوده ) نرود به او بگويند ما از تو بوى بد مغافير مىشنويم ، حضرت مىفرمايد : به گمانم بوى شربتى است كه من در خانه زينب ( يا سوده ) نوشيده‌ام ، و اللّه ديگر نمىنوشم ، و در روايت ديگر نقل شده كه رسولخدا صلّى اللّه عليه و إله و سلم كنيزى به نام ماريه داشتند كه عايشه و حفصه نمىخواستند آن حضرت به نزد او برود ، لذا پيامبر را تحت مضيقه و آزار قرار دادند و آن حضرت به جهت رضايت آنها سوگند خورد كه ديگر به نزد ماريه نرود ، ولى خداوند با نزول اين آيه او را از اين تحريم منع كرد و براى اينكه اشاره كند ، راه كفّاره سوگند و شكستن قسم باز است ، مىفرمايد : خدا آمرزنده و رحيم است ، بنابراين نقايص بندگان را مىپوشاند و به آنها رحم مىكند .\r\n( 2 )  ( قَدْ فَرَضَ اللَّهُ لَكُمْ تَحِلَّةَ أَيْمانِكُمْ وَ اللَّهُ مَوْلاكُمْ وَ هُوَ الْعَلِيمُ الْحَكِيمُ )  : ( به تحقيق خدا راه چارهء شكستن سوگند را براى شما بيان كرد و خدا مولاى شماست و او دانا و حكيم است )\r\nمىفرمايد : خداى تعالى براى شما تقدير و واجب نمود كه سوگند خود را با كفّاره دادن بشكنيد و خدا ولّى شماست ، چون تدبير امور شما بدست اوست و او براى شما احكام را تشريع كرده و هدايتتان مىكند و او دانا و حكيم است ، لذا همهء احكام او بر اساس علم و مصلحت و حكمت مىباشد .\r\nاز اين آيه استفاده مىشود ، پيامبر صلّى اللّه عليه و إله و سلم بر ترك عملى سوگند خورده بود و آيه به او دستور مىدهد كه سوگند خود را بشكند .\r\n( 3 )  ( وَ إِذْ أَسَرَّ النَّبِيُّ إِلى بَعْضِ أَزْواجِهِ حَدِيثاً فَلَمَّا نَبَّأَتْ بِهِ وَ أَظْهَرَهُ اللَّهُ عَلَيْهِ عَرَّفَ بَعْضَهُ وَ أَعْرَضَ عَنْ بَعْضٍ فَلَمَّا نَبَّأَها بِهِ قالَتْ مَنْ أَنْبَأَكَ هذا قالَ نَبَّأَنِيَ الْعَلِيمُ الْخَبِيرُ )  : ( و چون پيامبر مطلبى را مخفيانه به بعضى از همسران خود گفت و آن زن آن مطلب را فاش ساخت و خدا پيامبر خود را از اين افشاگرى همسرش خبر داد و پيامبر بخشى از اين عمل او را به وى اعلام داشت و از ذكر همه جزئيات اعراض كرد ، وقتى او را از اين مطلب با خبر كرد ، آن زن گفت : چه كسى از اين عمل من به تو خبر داد ؟ فرمود :\r\nخداى دانا و آگاه مرا خبردار كرد )\r\n\r\n","description":"","footnote":"","page_name":" 588 ","page_number":588},
  {"content":"\r\n\r\n( سرّ ) يعنى مطلب پنهانى .\r\nظاهرا زمانى كه رسولخدا صلّى اللّه عليه و إله و سلم سرّى از اسرار خود را نزد بعضى از همسرانش ، يعنى حفصه دختر عمر بن خطاب ، افشا كرد و به وى سفارش فرمود كه اين مطلب را به كسى نگويد ، ولى حفصه آن سرّ را بر خلاف دستور آنحضرت براى عايشه بازگو كرد ، و خداوند پيامبر صلّى اللّه عليه و إله و سلم را از اين مطلب آگاه ساخت و خدا قسمتى از اين رازگشايى حفصه را به پيامبر صلّى اللّه عليه و إله و سلم خبر داد و از ذكر بقيهء آن خوددارى نمود و يا پيامبر صلّى اللّه عليه و إله و سلم قسمتى از اين راز گشايى را پىگيرى نمود و از بخش ديگر صرف نظر كرد ، و وقتى كه پيامبر صلّى اللّه عليه و إله و سلم به او از اين عمل خبر داد ، او گفت : چه كسى به تو خبر داده كه من سرّ تو را فاش كرده‌ام ، رسولخدا صلّى اللّه عليه و إله و سلم فرمود : خداى عليم و خبير به من خبر داد كه داناى آشكار و نهان است و آگاه به اسرار و توطئه شماست « 1 » .\r\n( 4 )  ( إِنْ تَتُوبا إِلَى اللَّهِ فَقَدْ صَغَتْ قُلُوبُكُما وَ إِنْ تَظاهَرا عَلَيْهِ فَإِنَّ اللَّهَ هُوَ مَوْلاهُ وَ جِبْرِيلُ وَ صالِحُ الْمُؤْمِنِينَ وَ الْمَلائِكَةُ بَعْدَ ذلِكَ ظَهِيرٌ )  : ( و شما دو زن اگر به سوى خدا توبه كنيد اميد است كه خدا دلهايتان را از انحراف به استقامت برگرداند ، چون دلهاى شما منحرف گشته و اگر همچنان بر عليه پيامبر يكديگر را پشتيبانى و مساعدت كنيد ، پس همانا خداوند مولاى اوست و جبرئيل و صالح مؤمنان و ملائكه هم بعد از آنها پشتيبان او هستند )\r\nخطاب با حفصه و عايشه دو همسر از همسران رسولخدا صلّى اللّه عليه و إله و سلم است ، مىفرمايد : اگر شما دو نفر با توبه بسوى خدا باز گرديد كه هيچ ، ولى اگر بر عليه پيامبر صلّى اللّه عليه و إله و سلم دست به دست هم بدهيد ، بدانيد كه خدا مولا و سرپرست اوست و امر او را بدست گرفته و او را يارى مىكند و نيز جبرئيل و صالح المؤمنين مولا و ناصر او خواهند بود و ملائكه هم\r\n\r\n\r\n","description":"","footnote":"\r\n( 1 ) . در تفسير الدّر المنثور نقل شده كه حفصه در خانهء خودش به درون اتاق رفت و دريافت كه رسولخدا صلّى اللّه عليه و إله و سلم با كنيز خود ماريه در آنجاست ، رسولخدا صلّى اللّه عليه و إله و سلم به حفصه فرمود : اين جريان را به عايشه خبر مده تا من به تو بشارتى بدهم و آن بشارت اين است كه پدرت بعد از من و بعد از ابو بكر زمامدار مسلمانان مىشود ، حفصه بقدرى خوشحال شد كه بلافاصله اين خبر را به عايشه ابلاغ كرد ، آنوقت خداوند پيامبر را از اين رازگشايى خبر داد .\r\n","page_name":" 589 ","page_number":589},
  {"content":"\r\n\r\nبعد از ايشان او را پشتيبانى مىكنند ، و همه آنها در يارى او متحّد و متفّق هستند و مراد از صالح المؤمنين مطابق روايات عديده از طريق اهل سنّت و شيعه ، فقط حضرت على عليه السّلام است .\r\nدر حقيقت مىخواهد به آن دو زن بفهماند كه دلهايتان در اثر عملى كه كرده‌ايد بسوى باطل منحرف شده و با رازگشايى و اذيت پيامبر صلّى اللّه عليه و إله و سلم مرتكب گناه كبيره شده‌ايد ، چون آزار پيامبر و توطئه و تعاون بر عليه او از گناهان كبيره است ، همچنانكه فرمود :  ( إِنَّ الَّذِينَ يُؤْذُونَ اللَّهَ وَ رَسُولَهُ لَعَنَهُمُ اللَّهُ فِي الدُّنْيا وَ الْآخِرَةِ وَ أَعَدَّ لَهُمْ عَذاباً مُهِيناً  « 1 » بدرستى كه كسانى كه خدا و رسول او را اذيّت كنند ، خدا آنها را در دنيا و آخرت لعنت كرده و عذابى خوار كننده برايشان مهيّا كرده است ) .\r\n( 5 )  ( عَسى رَبُّهُ إِنْ طَلَّقَكُنَّ أَنْ يُبْدِلَهُ أَزْواجاً خَيْراً مِنْكُنَّ مُسْلِماتٍ مُؤْمِناتٍ قانِتاتٍ تائِباتٍ عابِداتٍ سائِحاتٍ ثَيِّباتٍ وَ أَبْكاراً )  : ( چه بسا پروردگار او ، اگر او شما را طلاق دهد ، همسران بهتر از شما روزيش كند ، همسرانى كه مسلمان ، مؤمن ، مطيع و با خشوع و توبه كننده و عبادت پيشه و روزه‌گير و بيوه يا بكر باشند )\r\nدر اين آيه بىنيازى خدا را تذكّر داده و مىخواهد بفرمايد : هر چند كه شما به شرف همسرى رسولخدا صلّى اللّه عليه و إله و سلم مشرّف شده‌ايد ، امّا كرامت در نزد خدا فقط به تقواست و لذا اگر آن حضرت شما را طلاق دهد ، خداوند زنانى بهتر از شما به او اعطاء مىكند زنانى كه مسلمان ، مؤمن ، عابد ، اهل توبه ، و ملازم با اطاعت و خضوع و اهل روزه باشند ، زنانى كه بيوه يا دوشيزه باشند ، پس ملاك برترى زوجيّت و همسرى نيست ، بلكه همين صفات مذكور در آيه است .\r\n( 6 )  ( يا أَيُّهَا الَّذِينَ آمَنُوا قُوا أَنْفُسَكُمْ وَ أَهْلِيكُمْ ناراً وَقُودُهَا النَّاسُ وَ الْحِجارَةُ عَلَيْها مَلائِكَةٌ غِلاظٌ شِدادٌ لا يَعْصُونَ اللَّهَ ما أَمَرَهُمْ وَ يَفْعَلُونَ ما يُؤْمَرُونَ )  : ( اى كسانى كه ايمان آورده‌ايد خود و خانوادهء خود را از آتشى كه هيزم آن مردم و سنگ است حفظ كنيد ، آتشى كه فرشتگان غلاظ و شداد موكّل برآنند و هرگز خدا را در آنچه\r\n\r\n\r\n","description":"","footnote":"\r\n( 1 ) . سورهء احزاب ، آيه 57 .\r\n","page_name":" 590 ","page_number":590},
  {"content":"\r\n\r\nبه ايشان دستور مىدهد ، نافرمانى نمىكنند و هر چه دستور داده شود انجام مىدهند )\r\n( غلاظ ) جمع غليظ و به معناى خشن است و ( شداد ) جمع شديد و به معناى پهلوان و قهرمان و نيرومند در تصميم و عمل است .\r\nو ( وقود ) به معناى سوخت و آتش‌زنه مىباشد .\r\nمىفرمايد : اى اهل ايمان خود و خويشان خود را از آتش جهنم حفظ كنيد آتشى كه سوخت آن خود مردم و سنگها هستند ، يعنى شعله گرفتن مردم در آتش دوزخ به دست خود آنهاست و آتش ، تجسّم عمل آنها مىباشد و ( حجاره ) را بعضى مفسّران « 1 » ، تفسير كرده‌اند به بت‌ها .\r\nدر ادامه مىفرمايد : بر آن آتش ملائكه‌اى گمارده شده‌اند تا انواع عذاب را بر سر اهل دوزخ بياورند ، ملائكه‌اى كه در مقام عمل خشن و نيرومند هستند و مانند ساير ملائكه هرگز از امر خدا سرپيچى نمىكنند و ملتزم به اوامر او هستند و هر چه از ايشان خواسته شود ، به انجام مىرسانند ، بدون مخالفت يا ضعف و سستى .\r\nيعنى هرگز از روى ترحّم و امثال آن بر اهل دوزخ ترحّم نمىكنند و اوامر الهى را عينا به انجام مىرسانند ، بدون اينكه به جهت ضعف و خستگى در انجام آن كوتاهى و تقصير نمايند .\r\n( 7 )  ( يا أَيُّهَا الَّذِينَ كَفَرُوا لا تَعْتَذِرُوا الْيَوْمَ إِنَّما تُجْزَوْنَ ما كُنْتُمْ تَعْمَلُونَ )  : ( اى كسانى كه كفر ورزيديد ، امروز در مقام عذرخواهى برنياييد ، چون كيفر شما فقط همان چيزى است كه انجام مىداديد )\r\nيعنى در روز قيامت وقتى كفّار مشرف به هلاكت و ورود در دوزخ مىشوند شروع به معذرتخواهى مىكنند و از ناحيه پروردگار به آنها خطاب مىرسد ، امروز سخنى از عذرخواهى به ميان نياوريد ، چون امروز روز جزاست و بس ، به علاوه جزاى شما عين اعمالى است كه مرتكب شده بوديد و خود اعمالتان امروز حقيقتش به صورت اين عذاب تجسّم يافته و از آنجا كه عامل آن اعمال خود شما بوديد ، با عذرخواهى نمىتوانيد\r\n\r\n\r\n","description":"","footnote":"\r\n( 1 ) . تفسير مجمع البيان .\r\n","page_name":" 591 ","page_number":591},
  {"content":"\r\n\r\nملازمه بين خود و عملتان را از بين ببريد و اين ملازمه قابل تغيير نيست .\r\n( 8 )  ( يا أَيُّهَا الَّذِينَ آمَنُوا تُوبُوا إِلَى اللَّهِ تَوْبَةً نَصُوحاً عَسى رَبُّكُمْ أَنْ يُكَفِّرَ عَنْكُمْ سَيِّئاتِكُمْ وَ يُدْخِلَكُمْ جَنَّاتٍ تَجْرِي مِنْ تَحْتِهَا الْأَنْهارُ يَوْمَ لا يُخْزِي اللَّهُ النَّبِيَّ وَ الَّذِينَ آمَنُوا مَعَهُ نُورُهُمْ يَسْعى بَيْنَ أَيْدِيهِمْ وَ بِأَيْمانِهِمْ يَقُولُونَ رَبَّنا أَتْمِمْ لَنا نُورَنا وَ اغْفِرْ لَنا إِنَّكَ عَلى كُلِّ شَيْءٍ قَدِيرٌ )  : ( اى كسانى كه ايمان آورده‌ايد به سوى خدا باز گرديد با توبه‌اى خالص ، اميد است پروردگارتان از گناهانتان درگذرد و شما را وارد در بهشتهايى نمايد كه نهرها در دامنهء آن جاريست ، در روزى كه خدا ، نبى و مؤمنان همراهش را خوار نمىسازد ، نورشان پيشاپيش آنها و از جانب راستشان در حركت است ، مىگويند :\r\nپروردگارا نور ما را برايمان كامل كن و ما را بيامرز كه همانا تو بر هر چيز توانايى )\r\n( نصوح ) از مادّهء ( نصح ) به معناى جستجو از بهترين عمل و گفتار سودبخش است و در معناى اخلاص نيز كاربرد دارد ، بنابراين توبهء نصوح ، توبه‌اى خالصانه است كه صاحبش را از بازگشت به جانب گناه باز مىدارد و يا بنده را براى رجوع از گناه خالص مىسازد .\r\nبعد از آيه سابق كه مؤمنان را به حفظ خود و اهل خود از آتش فرمان داد ، در اين آيه به همهء مؤمنان مىفرمايد كه توبه كنند ، آن هم توبه‌اى خالصانه « 1 » و براى تشويق و ترغيب مؤمنان به توبه مىفرمايد : اميد است كه خدا گناهانتان را بپوشاند و شما را وارد در بهشتهايى چنين و چنان نمايد ، در روز قيامت كه آن روزيست كه خداوند شخصيّت پيامبر و مؤمنين همراه او را نمىشكند و آنان را از كرامت محروم نمىسازد و وعده‌هاى جميلى را كه به ايشان داده بود ، خلف نمىكند .\r\nو اينكه قيد همراه پيامبر بودن را به ايمان آنها افزود به جهت آنست كه بفهماند\r\n\r\n\r\n","description":"","footnote":"\r\n( 1 ) . قبلا هم گفتيم كه على عليه السّلام در مورد توبه فرموده‌اند ، در توبه حقيقتى هفت شرط لازم است : ندامت از گناه گذشته ، قضا و اعادهء فرائض فوت شده ، ردّ مظالم ، حلاليّت طلبيدن از افراد مورد ستم ، عزم حقيقى بر عدم مراجعت به گناه ، ذوب كردن گوشتى كه از حرام و معصيّت روييده ، چشاندن تلخى و سختى طاعت به نفس ، همانطور كه قبلا شرينى و لذّت معصيّت را به آن چشانيده .\r\n","page_name":" 592 ","page_number":592},
  {"content":"\r\n\r\nصرف ايمان در دنيا كافى نيست ، بايد انسان لوازم ايمان را هم دارا باشد ، يعنى ملازم با پيامبر بوده و او را بدون قيد و شرط اطاعت كنند ، و شايد هم معنا اين باشد كه در آن روز خداوند پيامبر صلّى اللّه عليه و إله و سلم را خوار نمىكند ، و كسانى كه ايمان آوردند ، همراه او هستند و از او جدا نمىشوند ، به هر جهت در ادامه مىفرمايد : ايشان نور ايمانشان در پيش رو و نور عملشان در جانب راستشان حركت مىكند و مىگويند : پروردگارا نور ما را كامل كن ، ( يعنى نقايص درجات ايمان و عمل ما را بر طرف نما ) و گناهان ما را بيامرز تا نور ما كامل و تمام شود ، بدرستى كه تو بر هر چيز توانايى و قدرت مطلقه دارى ، ظاهرا اين خواصّ سه‌گانهء عدم خزى ، سعى نور و درخواست اتمام آن ، اولّى مخصوص پيامبر صلّى اللّه عليه و إله و سلم و دوّمى و سوّمى مخصوص به مؤمنين است .\r\n( 9 )  ( يا أَيُّهَا النَّبِيُّ جاهِدِ الْكُفَّارَ وَ الْمُنافِقِينَ وَ اغْلُظْ عَلَيْهِمْ وَ مَأْواهُمْ جَهَنَّمُ وَ بِئْسَ الْمَصِيرُ )  : ( اى پيامبر با كفّار و منافقين جهاد كن و بر آنان سخت بگير و خشونت به خرج ده و جايگاه ايشان در جهنّم است كه چه بد بازگشتگاهى است )\r\nمراد از ( جهاد با كفّار و منافقين ) بذل جهد و كوشش در اصلاح امر از ناحيهء اين دو طائفه است ، در واقع در اين آيه به نبى گرامى اسلام صلّى اللّه عليه و إله و سلم دستور مىدهد كه با تلاش پيگير خود مانع از شرّ و فسادى كه اين دو گروه براى دعوت دينى دارند ، بشود ، يعنى در رابطه با كفّار ابتدا حق را براى ايشان بيان نموده و رسالت خود را ابلاغ كند ، اگر ايمان آوردند ، كه هيچ و اگر ايمان نياوردند با آنها جنگ كند و در مورد منافقين از ايشان دلجويى نمايد تا به تدريج دلهايشان به سوى ايمان گرايش بيابد ، ولى اگر همچنان به نفاق خود ادامه دادند ، همچنان بايد پيامبر فقط مانع از فساد ايشان شود ، چون جنگ با منافقان در سنّت رسولخدا صلّى اللّه عليه و إله و سلم وجود نداشته .\r\nبعضى مفسّرين « 1 » جهاد را در اين آيه به معناى سختگيرى در اقامهء حدود دانسته‌اند ، به هر جهت در اين آيه خداوند از پيامبر صلّى اللّه عليه و إله و سلم مىخواهد كه با منافقان با شدّت و خشونت برخورد كند و جايگاه آنان را جهنّم مىداند كه بسيار بازگشتگاه بدى\r\n\r\n\r\n","description":"","footnote":"\r\n( 1 ) . تفسير مجمع البيان ، جلد 10 .\r\n","page_name":" 593 ","page_number":593},
  {"content":"\r\n\r\nاست و جزائى موافق با كردار و اعمال آنهاست .\r\n( 10 )  ( ضَرَبَ اللَّهُ مَثَلًا لِلَّذِينَ كَفَرُوا امْرَأَتَ نُوحٍ وَ امْرَأَتَ لُوطٍ كانَتا تَحْتَ عَبْدَيْنِ مِنْ عِبادِنا صالِحَيْنِ فَخانَتاهُما فَلَمْ يُغْنِيا عَنْهُما مِنَ اللَّهِ شَيْئاً وَ قِيلَ ادْخُلَا النَّارَ مَعَ الدَّاخِلِينَ )  : ( خداوند براى كافران مثلى زده و آن همسر نوح و همسر لوط است كه در تحت تسلّط دو نفر از بندگان صالح ما بودند ، ولى اين دو زن به آن دو بندهء صالح خيانت كردند و همسرى آنها با پيامبران هيچ سودى برايشان نداشت و نتوانست مانع از عذاب خدا بشود و به آنان گفته شد ، وارد آتش شويد ، همراه با ساير افرادى كه وارد آن مىشوند )\r\nخداى تعالى سرگذشت زن لوط و زن نوح را مثل زده تا كفّار عبرت بگيرند و بفهمند كه اتصّال و خويشاوندى با صالحان و انبياء الهى سودى به حال آنها نخواهد داشت و اگر نسبت به رسولخدا صلّى اللّه عليه و إله و سلم خيانت بورزند ، اهل آتش خواهند بود ، و اينكه فرمود : آن دو زن در تحت دو نفر از بندگان صالح ما بودند ، يعنى همسر آنها بودند ، امّا به جهت اعمال پليدشان ، آن دو بنده صالح ما نتوانستند ذره‌ّاى از عذاب خدا را كه متوجّه آن دو زن شد ، از ايشان دور نكنند و همانطور كه سايرين و بيگانگان وارد آتش مىشوند به آنها نيز گفته مىشود وارد آتش شويد ، چون عداوت و كفر علائق و وابستگيهاى ديگر را قطع مىكند .\r\nو در اين مثال تعريض شديدى نسبت به دو همسر رسولخدا صلّى اللّه عليه و إله و سلم عايشه و حفصه وجود دارد ، چون آنها در افشاى سرّ پيامبر و اذيّت و آزار او به وى خيانت نمودند ، مخصوصا اينكه در اينجا از لفظ كفر و خيانت استفاده كرده و امر به ورود آتش را مطرح نموده است .\r\n( 11 )  ( وَ ضَرَبَ اللَّهُ مَثَلًا لِلَّذِينَ آمَنُوا امْرَأَتَ فِرْعَوْنَ إِذْ قالَتْ رَبِّ ابْنِ لِي عِنْدَكَ بَيْتاً فِي الْجَنَّةِ وَ نَجِّنِي مِنْ فِرْعَوْنَ وَ عَمَلِهِ وَ نَجِّنِي مِنَ الْقَوْمِ الظَّالِمِينَ )  : ( و نيز خداوند براى مؤمنان مثلى مىزند و آن ماجراى همسر فرعون « 1 » است كه گفت : پروردگارا نزد\r\n\r\n\r\n","description":"","footnote":"\r\n( 1 ) . در تفسير الدّر المنثور نقل شده كه وقتى فرعون مطلّع شد همسرش به خدا ايمان آورده\r\n","page_name":" 594 ","page_number":594},
  {"content":"\r\n\r\nخودت برايم خانه‌اى در بهشت بنا كن و مرا از فرعون و عمل او نجات بده و از مردم ستمكار برهان )\r\nدر اين مثل خداوند براى اهل ايمان همسر فرعون را مثل مىزند كه وى منزلّت خاصّه‌اى در بندگى و عبوديّت داشت و در ايمان به مقام كمال رسيده بود ، بگونه‌اى كه مجاورت با فرعون و جاه و جلالش نتوانسته بود او را بفريبد و مانع از ايمان او شود ، بنابراين ظاهر و باطنش با هم موافق گشته و خانه‌اى در بهشت در جوار پروردگارش را بر همنشينى با فرعون و قصر او ترجيح داده است .\r\nيعنى او از تمام لذّات دنيوى و سرگرمىهاى آن قطع رابطه كرده و به پروردگار خود پناهنده شده و جز قرب خدا آرزويى نداشته و به درگاه خدا عرضه مىدارد : پروردگارا مرا از دست فرعون و اعمال او و نيز از اين قوم ستمكار نجات بده و اين دعا در حقيقت اعلام بيزارى و برائت از جامعهء آلوده و ستمكار فرعونى است ، چون فرعون ادعاى پروردگارى نموده بود و مىگفت : ( من پروردگار برتر شمايم ) « 1 » ( و برايتان غير از خود معبودى نمىشناسم ) « 2 » .\r\n( 12 )  ( وَ مَرْيَمَ ابْنَتَ عِمْرانَ الَّتِي أَحْصَنَتْ فَرْجَها فَنَفَخْنا فِيهِ مِنْ رُوحِنا وَ صَدَّقَتْ بِكَلِماتِ رَبِّها وَ كُتُبِهِ وَ كانَتْ مِنَ الْقانِتِينَ )  : ( و داستان مريم دختر عمران كه بانويى پاك بود و ما در او از روح خود دميديم و او كلمات پروردگار خود و كتب او را تصديق كرد و از خاشعان بود )\r\nدر اينجا در ادامهء مثل براى اهل ايمان حضرت مريم دختر عمران را نام مىبرد و مريم ( س ) تنها زنى است كه در قرآن به نام او اشاره شده و در سى و چهار مورد ذكر شده است و در اغلب آيات ، مريم را به جهت عفتّش مىستايد و اين تأكيد احتمالا به جهت بهتان و تهمت ناروائيست كه يهود به آن بانوى گرامى روا مىدارند ، در اين آيه نيز ابتدا\r\n\r\n\r\n","description":"","footnote":"\r\nاو را به سخت‌ترين شكنجه‌ها مبتلا كرد و وى را با چهار ميخ به زمين كوبيد و با سنگى گران او را عذاب داد ، امّا او حاضر نشد دست از ايمان خود بردارد .\r\n( 1 ) .  ( أَنَا رَبُّكُمُ الْأَعْلى )  ، سورهء نازعات ، آيه 24 .\r\n( 2 ) .  ( ما عَلِمْتُ لَكُمْ مِنْ إِلهٍ غَيْرِي )  ، سورهء قصص ، آيه 38 .\r\n","page_name":" 595 ","page_number":595},
  {"content":"\r\n\r\nمريم را به صفت عفت ، ستوده و مىفرمايد : ما از روح خويش در وجود او دميديم كه مراد از آن ، نحوهء تولّد عيسى عليه السّلام است .\r\nآنگاه مىفرمايد : مريم كلمات پروردگار خود را تصديق كرد ، يعنى به وحى انبياء الهى ايمان آورد و نيز كتب آسمانى را كه شرايع الهى در آن بود تصديق نمود .\r\nو او از زمرهء افراد قانت بود ، ( يعنى افرادى كه مطيع خدا و خاضع در برابر او هستند ) و بر اين امر مداومت داشت و يا مانند پدر و قوم و عشيره‌اش بنده‌اى مخلص و مطيع بود « 1 » ، و اين گفتار نيز تعريضى بر عليه همسران پيامبر صلّى اللّه عليه و إله و سلم است كه سرّ او را افشاء كردند .\r\n\r\nسوره ملك\r\n بِسْمِ اللَّهِ الرَّحْمنِ الرَّحِيمِ \r\nغرض سوره : بيان عموميّت ربوبيّت خداى متعال براى تمام عالم و دعوت به پذيرش يگانگى او در ربوبيّت و دعوت به اعتقاد به معاد .\r\n( 1 )   ( تَبارَكَ الَّذِي بِيَدِهِ الْمُلْكُ وَ هُوَ عَلى كُلِّ شَيْءٍ قَدِيرٌ )   : ( پر بركت است خدايى كه ملك بدست اوست و او بر هر چيزى تواناست )\r\n( مبارك ) يعنى مصدر صدور خيرات و بركات .\r\nمىفرمايد : پر خير و بركت است خدايى كه ملك بدست اوست و او كمال تسلّط را بر آن دارد و قدرت او نامحدود است و بر هر امرى تواناست .\r\n( 2 )  ( الَّذِي خَلَقَ الْمَوْتَ وَ الْحَياةَ لِيَبْلُوَكُمْ أَيُّكُمْ أَحْسَنُ عَمَلًا وَ هُوَ الْعَزِيزُ \r\n\r\n\r\n","description":"","footnote":"\r\n( 1 ) . مطابق تفسير قرطبى ، جلد 18 .\r\n","page_name":" 596 ","page_number":596},
  {"content":"\r\n\r\n الْغَفُورُ )  : ( آنكس كه مرگ و زندگى را آفريد تا شما را بيازمايد كه كداميك خوشرفتارتريد و او عزيزى آمرزنده است )\r\n( حيات ) يعنى آنكه شىء بگونه‌اى باشد كه داراى شعور و اراده باشد .\r\nو ( موت ) به معناى نداشتن آن حالت است ، منتها در سياق آيات قرآنى انتقال موجود زنده از سرايى به سراى ديگر موت ناميده شده ، هر چند كه شعور و ارادهء او باقى مىماند ، و به اين معنا ( موت ) به معناى عدم حيات نيست ، بلكه انتقال است و امريست وجودى كه مانند حيات ، خلقت به آن تعلّق گرفته و آفريده شده است .\r\nبه هر جهت مىفرمايد : خداى تعالى شما را اينطور آفريده كه ابتدا موجودى زنده باشيد و سپس بميريد و اين نحوهء خلقت به منظور امتحان شماست تا خوب و بدتان از هم متمايز شود و معلوم گردد ( در مرحلهء علم فعلى ) كدامتان از ديگران بهتر عمل مىكنيد و اين تمايز به جهت آنست كه خداوند شما را مطابق اعمالتان جزا بدهد ، از همينجا استفاده مىشود كه مقصود بالذّات در خلقت ، صاحبان عمل نيك هستند و ديگران بخاطر آنها خلق شده‌اند ، در خاتمه مىفرمايد : خداوند عزيز است ، چون قدرت و ملك مطلق دارد و هيچ كس نمىتواند بر او غالب شود و غفور است ، بنابراين نقايص و گناهان بندگان را مىپوشاند و آيه شريفه با ذكر اين دو نام گنه كاران را ، هم تخويف و هم تطميع مىكند و آنها را در حالت خوف و رجاء نگه مىدارد .\r\n( 3 )  ( الَّذِي خَلَقَ سَبْعَ سَماواتٍ طِباقاً ما تَرى فِي خَلْقِ الرَّحْمنِ مِنْ تَفاوُتٍ فَارْجِعِ الْبَصَرَ هَلْ تَرى مِنْ فُطُورٍ )  : ( آن خدايى كه آسمانها را مطابق بيافريد ، و تو در خلق خداى رحمان هيچ تفاوتى نمىبينى ، با دقّت دوباره نظر كن ، آيا هيچ اختلال و فطورى در نظام عالم مىبينى ؟ )\r\n( 4 )  ( ثُمَّ ارْجِعِ الْبَصَرَ كَرَّتَيْنِ يَنْقَلِبْ إِلَيْكَ الْبَصَرُ خاسِئاً وَ هُوَ حَسِيرٌ )  : ( سپس دوباره نظر بيانداز ، مسلّما ديده‌ات از خستگى و نااميدى فرو مىافتد و اختلالى نخواهى يافت )\r\nمىفرمايد : او همان خدائيست كه آسمانهاى هفتگانه را مطابق و مثل هم آفريد و تو اى پيامبر ( و نيز هر فردى كه شأنيّت ديدن داشته باشد ) در خلقت خدا هيچ چيزى كه از\r\n\r\n","description":"","footnote":"","page_name":" 597 ","page_number":597},
  {"content":"\r\n\r\nمقتضاى حكمت خارج باشد نمىبينى و تدبير الهى در سراسر جهان زنجيروار به هم متصّل است و موجودات با يكديگر در ارتباطند ، مانند كفّه‌هاى يك ترازو و در عين اختلاف در بدست آمدن غرض خالق خود اتفّاق دارند و خداوند هر موجودى را به گونه‌اى آفريده كه بتواند به آن هدفى كه برايش خلق شده برسد و يك موجود مانع از فوت غرض ديگرى نگردد .\r\nو اگر خداى تعالى را با نام رحمان ياد كرد ، به جهت آنست كه سراسر خلقت نشأت گرفته از رحمت عام اوست ، به هر جهت مىفرمايد ، تو در سراسر جهان هيچ تفاوتى نمىبينى و اگر باز هم با دقّت نظر كنى خواهى ديد كه هيچ اختلال و بىنظمى در عالم خلقت وجود ندارد و اگر دوباره و چند باره هم برگردى و نظر كنى ، فقط نظرت خسته مىشود و از كار مىافتد و هيچ تفاوت و اختلالى نخواهى ديد ، لذا نظام جارى در عالم ، نظامى واحد و متصّل و مرتبط است .\r\n( 5 )  ( وَ لَقَدْ زَيَّنَّا السَّماءَ الدُّنْيا بِمَصابِيحَ وَ جَعَلْناها رُجُوماً لِلشَّياطِينِ وَ أَعْتَدْنا لَهُمْ عَذابَ السَّعِيرِ )  : ( و به تحقيق ما آسمان دنيا را با چراغهايى آراستيم و آنها را وسيلهء راندن شيطانها قرار داديم و براى آن شياطين عذاب دردناك آتش را مهيّا كرده‌ايم )\r\nمىفرمايد : ما آسمان دنيا را با زينت كواكب ( اعم از سيّارات و ستاره‌ها ) آراسته‌ايم و نيز شياطينى را كه به قصد استراق سمع و شنيدن اخبار غيبى به حريم ملكوت نزديك مىشوند ، بوسيلهء شهابها ( تكه‌هاى جدا شده از ستارگان ) مىرانيم و براى شياطين كه اشرار جنيّان هستند عذاب آتش فروزان دوزخ را مهيّا نموده‌ايم .\r\n( 6 )  ( وَ لِلَّذِينَ كَفَرُوا بِرَبِّهِمْ عَذابُ جَهَنَّمَ وَ بِئْسَ الْمَصِيرُ )  : ( و براى كسانى كه كفر ورزيدند عذاب جهنم را آماده كرديم كه چه بد بازگشتگاهى است )\r\n( 7 )  ( إِذا أُلْقُوا فِيها سَمِعُوا لَها شَهِيقاً وَ هِيَ تَفُورُ )  : ( زمانى كه در آتش افكنده مىشوند صداى مهيب آن را مىشنوند و آن در حالت فوران ايشان را به درون خود مىكشد )\r\n( 8 )  ( تَكادُ تَمَيَّزُ مِنَ الْغَيْظِ كُلَّما أُلْقِيَ فِيها فَوْجٌ سَأَلَهُمْ خَزَنَتُها أَ لَمْ يَأْتِكُمْ نَذِيرٌ )  : ( گويا از شدّت غضب مىخواهد متلاشى شود ، هر زمان كه گروهى داخل آن مىشوند ، خازنان\r\n\r\n","description":"","footnote":"","page_name":" 598 ","page_number":598},
  {"content":"\r\n\r\nدوزخ از آنها مىپرسند : آيا براى شما بيم دهنده‌اى نيامد ؟ )\r\nمراد از كافران عموم افرادى هستند كه منكر ربوبيّت خداوند باشند ، كه شامل و ثنىهاى بت پرست كه بكلّى منكر ربوبيّت خدا بر خودشان هستند و كسانى مثل يهود و نصارى كه بين خدا و پيامبرانش جدايى انداخته‌اند و هر يك به خدا و پيغمبر گروه ديگر كافر شده‌اند ، مىباشند ، در اين آيه عموم كافران را تهديد و انذار نموده است به اينكه خداوند عذاب جهنم را برايشان تدارك ديده و وقتى كه كفّار در جهنم ريخته مىشوند ، صداى طولانى و نعره‌اى از آن مىشنوند كه آن صدا مانند مغناطيس آنها را به داخل خود مىكشد ، ( همانطور كه بوسيله دم ، هوا به درون سينه كشيده مىشود ) در حالى كه آتش جهنم فوران و جوشش مىكند و آنقدر در غليان است كه گويا از شدّت خشم و غضب مىخواهد منفجر شود و هر زمان كه گروهى داخل جهنّم مىشوند ملائكه موكّل بر آتش از آنها مىپرسند ، آيا براى شما پيامبر بيم دهنده‌اى نيامد و شما را از چنين عذابى انذار نكرد ؟\r\n( 9 )  ( قالُوا بَلى قَدْ جاءَنا نَذِيرٌ فَكَذَّبْنا وَ قُلْنا ما نَزَّلَ اللَّهُ مِنْ شَيْءٍ إِنْ أَنْتُمْ إِلَّا فِي ضَلالٍ كَبِيرٍ )  : ( گفتند : بله ، آمد ولى ما تكذيب كرديم و گفتيم : خدا هيچ پيغامى نازل نكرده و جز اين نيست كه شما در ضلالتى بزرگ هستيد )\r\n( 10 )  ( وَ قالُوا لَوْ كُنَّا نَسْمَعُ أَوْ نَعْقِلُ ما كُنَّا فِي أَصْحابِ السَّعِيرِ )  : ( و گفتند : اگر گوش داده بوديم يا تعقّل مىكرديم ، از دوزخيان نبوديم )\r\n( 11 )  ( فَاعْتَرَفُوا بِذَنْبِهِمْ فَسُحْقاً لِأَصْحابِ السَّعِيرِ )  : ( پس به گناه خود اعتراف كردند و نابودى و دورى از رحمت بر ياران دوزخ باد )\r\nاين كلام حكايت پاسخ دوزخيان به فرشتگان موكّل بر دوزخ است كه در آن اعتراف مىكنند كه پيامبر و بيم رسان برايشان آمده ، ولى آنها او را تكذيب كرده‌اند و گفته‌اند خدا هيچ دين و شريعتى نازل نكرده و جز اين نيست كه شما هم مانند ما هستيد و در ادّعاى پيامبرى خود در ضلالتى بزرگ مىباشيد « 1 » .\r\n\r\n\r\n","description":"","footnote":"\r\n( 1 ) . در تفسير مجمع البيان اين عبارت آخر كلام فرشتگان است كه به دوزخيان مىگويند :\r\n","page_name":" 599 ","page_number":599},
  {"content":"\r\n\r\nو در ادامه از روى حسرت مىگويند : اگر ما در دنيا نصايح و مواعظ انبياء را شنيده و اطاعت كرده بوديم و يا درباره حجتّهاى حقّه ايشان تعقّل مىكرديم ، امروز در زمرهء اهل جهنّم نبوديم و همراه آنها در آتش عذاب نمىشديم ، ( چون راه شناخت حقّ از باطل تعقّل است )\r\nدر نهايت دوزخيان به گناهان خود اعتراف كردند و فهميدند كه اثر طبيعى آن اعمال همين است كه امروز وارد دوزخ شوند و جا داشت كه در دنيا اين گونه عمل نمىكردند ، سپس در مقام نفرين بر آنها مىفرمايد : نابودى و خردى بر اهل آتش باد .\r\n( 12 )  ( إِنَّ الَّذِينَ يَخْشَوْنَ رَبَّهُمْ بِالْغَيْبِ لَهُمْ مَغْفِرَةٌ وَ أَجْرٌ كَبِيرٌ )  : ( بدرستى كسانى كه از پروردگار خود با اينكه او را نديده‌اند ، پروا و خشيّت دارند ، آمرزش و اجرى بزرگ دارند )\r\nدر مقابله با وضع كافران و جزائى كه براى ايشان مقرّر فرمود ، در اينجا به وضع مؤمنان مىپردازد و چون در مقام انذار و وعيد بود ، از ميان اوصاف مؤمنين به خشيت و ترس از خدا اشاره نمود و ( خشيت از غيب ) يعنى اينكه مؤمنان به چيزى ايمان آورده‌اند و از آن هراس دارند كه در پرده غيب است و نمىتوانند آن را با حواس خود ادراك كنند و مؤمنان را به جهت همين خشيت ، وعدهء مغفرت و اجر عظيم مىدهد .\r\n( 13 )  ( وَ أَسِرُّوا قَوْلَكُمْ أَوِ اجْهَرُوا بِهِ إِنَّهُ عَلِيمٌ بِذاتِ الصُّدُورِ )  : ( و شما سخن خود را چه پنهان بداريد و چه فاش بگوييد ، همانا او داناى به اسرار سينه‌هاست )\r\n( 14 )  ( أَ لا يَعْلَمُ مَنْ خَلَقَ وَ هُوَ اللَّطِيفُ الْخَبِيرُ )  : ( آيا كسى كه موجودات را آفريده و با خبر از لطائف و دقايق است و نسبت به هر چيز آگاه است ، از حال شما آگاه نيست ؟ )\r\nدر مقام اثبات علم نامحدود و مطلق الهى است و مىخواهد بفرمايد خدا از اعمال موجودات با همه كثرت آن ، آگاهى دارد ، چون خداوند داناى به نيّات و راز نهفتهء سينه‌هاست و همه سخنان آشكار و نهان شما را مىداند و هيچ چيز از حيطهء علم او بيرون نيست و چگونه تصوّر دارد خدايى كه آفريننده خلايق و محيط به عين و جسم آنها و\r\n\r\n\r\n","description":"","footnote":"\r\nشما در گمراهى روشنى بوده‌ايد .\r\n","page_name":" 600 ","page_number":600},
  {"content":"\r\n\r\nمحيط بر آثار و اعمال ايشانست و ظاهر و باطن آنها را مىشناسد آگاه نباشد ، با اينكه او لطيف است ، يعنى در باطن اشياء نفوذ دارد و به جزئيات وجود اشياء و آثارشان آگاه است و از همهء احوال آنها با خبر مىباشد .\r\nو اين در واقع يك حجّت كامل است با اين بيان كه : اعمال اختيارى انسان هر چند نسبتى با خود انسان دارد ، امّا در واقع اين خداى سبحان است كه آن عمل را اراده كرده و از طريق ارادهء بنده‌اش و اقتضاى ساير اسباب ، ايجاد مىكند ، پس در حقيقت خالق آن اعمال هم خداست ، يعنى خداى سبحان خالق عين اشياء و همه آثار و اعمال و روابط ميان آنهاست ، يعنى اين خداست كه رابطه بين عمل و صاحب عمل را برقرار مىسازد و او رابط ميان هر شىء و آثار آن است و آن شىء را به آثارش مىرساند ، همچنانكه فرمود :  ( اللَّهُ خالِقُ كُلِّ شَيْءٍ وَ هُوَ عَلى كُلِّ شَيْءٍ وَكِيلٌ  « 1 » خدا خالق هر چيز است و او بر هر چيز وكيل مىباشد ) ، پس با اين حال چگونه ممكن است عملى از اعمال خلق از او پنهان و مخفى بماند ؟\r\n( 15 )  ( هُوَ الَّذِي جَعَلَ لَكُمُ الْأَرْضَ ذَلُولًا فَامْشُوا فِي مَناكِبِها وَ كُلُوا مِنْ رِزْقِهِ وَ إِلَيْهِ النُّشُورُ )  : ( اوست آنكه زمين را براى شما رام كرده ، پس در اقطار آن آمد و رفت كنيد و از رزق آن بخوريد و بدانيد كه زنده شدن مجدّد شما بسوى اوست )\r\nمىفرمايد : خداى تعالى آن كسى است كه زمين را منقاد و رام شما كرد ، تا بتوانيد بر پشت آن قرار بگيريد و از يك قسمت آن به قسمت ديگر آن برويد و از رزقش كه او براى شما مقدّر فرموده بخوريد و به انواع مختلف در زمين تصرّف كنيد و اوست كه نهايت و زندگى مجدّد در سراى ديگر بسوى اوست ، در تعبير ( ذلول ) و ( مناكب ) اشارتى وجود دارد كه زمين نيز يكى از سيّارات است .\r\n( 16 )  ( أَ أَمِنْتُمْ مَنْ فِي السَّماءِ أَنْ يَخْسِفَ بِكُمُ الْأَرْضَ فَإِذا هِيَ تَمُورُ )  : ( آيا ايمن هستيد از اينكه فرشتگان آسمان ، زمين را در زير پايتان بشكافند ؟ كه در اين صورت زمين به صورت گهواره به تلاطم در مىآيد )\r\n\r\n\r\n","description":"","footnote":"\r\n( 1 ) . سورهء زمر ، آيه 62 .\r\n","page_name":" 601 ","page_number":601},
  {"content":"\r\n\r\n( 17 )  ( أَمْ أَمِنْتُمْ مَنْ فِي السَّماءِ أَنْ يُرْسِلَ عَلَيْكُمْ حاصِباً فَسَتَعْلَمُونَ كَيْفَ نَذِيرِ )  : ( آيا ايمن هستيد از اينكه آنها كه در آسمانند سنگ پاره‌ها را بر سرتان ببارند ، و به زودى خواهيد فهميد كه تهديد چگونه است )\r\nمىخواهد بفرمايد چگونه با خاطر جمع و خيال آسوده به ربوبيّت خداى متعال كفر ورزيده‌ايد و چه ايمنى از ملائكه ساكن آسمان و موكّل بر امور عالم داريد ، از اينكه زمين را زير پايتان بشكافند و شما را به امر خدا در زمين پنهان سازند ، در حالى كه زمين همچنان متزلزل و مضطرب بوده و چون گهواره در حركت باشد ؟\r\nالبته بعضى مفسران « 1 » ،  ( مَنْ فِي السَّماءِ )  را به خداى سبحان تفسير كرده‌اند و گفته‌اند هر چند خدا در مكان نمىگنجد ، امّا سلطنت و تدبير امور الهى در آسمان است .\r\nدر ادامه مىفرمايد : و يا ايمن هستيد از اينكه ملائكه آسمان باد سنگ‌آور و باران ريگ‌دار بر شما بفرستند ( همانطور كه بر قوم لوط فرستادند ) ؟\r\nپس به زودى خواهيد فهميد كه معناى انذار چيست ، امنيّت از عذاب يعنى چه ؟\r\n( و هميشه از گذشته‌هاى دور شنيده شده كه هنگام نزول بلا غنى و فقير ، يا قوى و ضعيف با هم گرفتار مىشوند و همانطور كه در فارسى گفته شده خشك و تر با هم مىسوزند ) « 2 » .\r\n( 18 )  ( وَ لَقَدْ كَذَّبَ الَّذِينَ مِنْ قَبْلِهِمْ فَكَيْفَ كانَ نَكِيرِ )  : ( و به تحقيق افراد قبل از اينها نيز تكذيب كردند ، پس عقوبت و انكار من نسبت به آنها چگونه بود ؟ )\r\n( نكير ) يعنى عقوبت و دگرگون شدن نعمت و يا انكار .\r\nمىفرمايد : امّتهاى منقرض گذشته ، آيات را تكذيب كردند ، پس عقوبت من و تغيير نعمت من نسبت به آنها چگونه بود و يا انكار من نسبت به آنها چگونه بود ؟ و البته در زلزله‌ها و ساير بلاياى عمومى نشانه‌هايى براى گروهى كه تفكّر نمايند وجود دارد .\r\n( 19 )  ( أَ وَ لَمْ يَرَوْا إِلَى الطَّيْرِ فَوْقَهُمْ صافَّاتٍ وَ يَقْبِضْنَ ما يُمْسِكُهُنَّ إِلَّا الرَّحْمنُ إِنَّهُ \r\n\r\n\r\n","description":"","footnote":"\r\n( 1 ) . تفسير مجمع البيان جلد 10 .\r\n( 2 ) . اين قسمت از كمال مصطفى شاكر است .\r\n","page_name":" 602 ","page_number":602},
  {"content":"\r\n\r\n بِكُلِّ شَيْءٍ بَصِيرٌ )  : ( آيا پرواز مرغان بالاى سر خود را نديدند كه چگونه بال و پر خود را باز و بسته مىكنند و جز خداى رحمان كسى آنها را در فضا نگه نمىدارد ، آرى او به هر چيزى بيناست )\r\nدر اين آيه شريفه نشانه‌اى از نشانه‌هاى تدبير الهى را ذكر مىكند و مىفرمايد ، آيا به پرندگانى كه در بالاى سر شما در آسمان پرواز مىكنند و بال خود را گشوده و سپس مىبندند ، نظر نكرده‌ايد تا دريابيد كه فقط خداى رحمان است كه آنها را در فضا نگه مىدارد ؟ هر چند ماندن پرندگان در فضا و عدم سقوط آنها مستند به اسبابى طبيعى است ، همچنان كه همهء امور ديگر در عالم طبيعت مستند به اسباب و علل طبيعى است ، ولى همه علل در نهايت به خداى سبحان منتهى مىشود ، و اين امر اختصاص به پرندگان ندارد ، امّا ذكر اين مورد خاص براى اين است كه امر پرواز پرندگان امرى شگفت‌انگيز است كه از ابتدا بشر را به فكر واداشته و در انتها مىفرمايد : خداوند به همه چيز بيناست و بر هر چيز احاطه دارد .\r\n( 20 )  ( أَمَّنْ هذَا الَّذِي هُوَ جُنْدٌ لَكُمْ يَنْصُرُكُمْ مِنْ دُونِ الرَّحْمنِ إِنِ الْكافِرُونَ إِلَّا فِي غُرُورٍ )  : ( آيا چه كسى است ، آنكه شما او را به جاى رحمان ، ياور و لشكر خود مىپنداريد ، تا شما را يارى كند ؟ كافران جز غرور سرمايه‌اى ندارند )\r\n( 21 )  ( أَمَّنْ هذَا الَّذِي يَرْزُقُكُمْ إِنْ أَمْسَكَ رِزْقَهُ بَلْ لَجُّوا فِي عُتُوٍّ وَ نُفُورٍ )  : ( و يا كيست آنكه ، اگر خدا به شما روزى ندهد ، او بدهد ؟ نه هرگز ! بلكه كافران در سرپيچى و نفرت از حق لجاجت مىورزند )\r\n( 22 )  ( أَ فَمَنْ يَمْشِي مُكِبًّا عَلى وَجْهِهِ أَهْدى أَمَّنْ يَمْشِي سَوِيًّا عَلى صِراطٍ مُسْتَقِيمٍ )  :\r\n( آيا كسى كه با صورت بر روى زمين مىخزد ، هدايت يافته‌تر است و يا آنكس كه استوار و راست قامت در صراط مستقيم گام بر مىدارد ؟ )\r\nدر اين آيات كفّار را از جهت اتخّاذ معبودهاى ديگر توبيخ مىكند و مىفرمايد و بلكه مىپرسم ، آن چه كسى است كه به آن اشاره مىشود كه اين ياور شما و لشكر شماست غير از خداى رحمان ، اگر خداى رحمان سرنوشت شوم يا عذابى را براى شما\r\n\r\n","description":"","footnote":"","page_name":" 603 ","page_number":603},
  {"content":"\r\n\r\nمقدّر كرده باشد ، آيا آن ياور ، شما را يارى مىكند ؟\r\nو چون مشركان جوابى از اين سئوال نداشتند ، خود خداى متعال در پاسخ مىفرمايد :\r\nجز اين نيست كه كافران در غرور هستند ، يعنى غرور و فريب آنچنان به آنان حمله‌ور شده و از هر جانب آنها را احاطه كرده كه خيال كرده‌اند اعتقادشان به آلهه ، اعتقاد درستى است .\r\nو در ادامه مىفرمايد ، بلكه مىپرسم آن چه كسى است كه به آن اشاره مىشود و گفته مىشود : اين است كه به شما روزى مىدهد ، و اصولا اگر خداى بخشنده روزى را از شما دريغ بدارد ، آن كس ، مىتواند به جاى خدا شما را روزى دهد ؟ و خود خداى سبحان در پاسخ مىفرمايد ، نه اينطور نيست ، بلكه كافران حق را دريافته‌اند ، امّا آن را تصديق نمىكنند و همچنان در دورى از حقّ و نفرت از آن بيشتر پيش مىروند .\r\nآنگاه در مقام تعريض و توبيخ كفّار مىفرمايد : آيا دو حالت سرپا و مستقيم راه رفتن و با صورت روى زمين خزيدن با هم يكسانند ؟ يعنى كفّار در لجاجت و سركشى عجيبى كه دارند و در نفرت از حقّ مانند كسى هستند كه راهى را كه مىبايست طى كند با خزيدن روى صورت طى مىكند و مسلّما چنين كسى بلنديها و پستيها را تشخيص نمىدهد و پرتگاه و سراشيبى را از ساير قسمتها نمىتواند بشناسد .\r\nو لذا راه درست و حقّ را نمىتواند تشخيص دهد ، به خلاف شخصى كه ايستاده و سرپا راه مىرود ، چون او هر قدم از قدمهاى خود را مىبيند و مواقع و پرتگاهها را مشاهده مىكند و مىفهمد كه راه به كجا منتهى مىشود ، بنابراين از هلاكت ايمن است و اين استفهام انكارى و تشبيه در اين آيه كه حالت هر كافر لجوج و جاهل و هر مؤمن طالب بصيرت و جوياى حقّ را ممثّل مىسازد ، براى برانگيختن نفوس مردم به تميز هدايت و پيمودن راه حقّ است .\r\n( 23 )  ( قُلْ هُوَ الَّذِي أَنْشَأَكُمْ وَ جَعَلَ لَكُمُ السَّمْعَ وَ الْأَبْصارَ وَ الْأَفْئِدَةَ قَلِيلًا ما تَشْكُرُونَ )  : ( بگو اوست آنكه شما را هستى داد و برايتان گوش و چشم و دل قرار داد ، ولى چه كم سپاس مىگزاريد )\r\n\r\n","description":"","footnote":"","page_name":" 604 ","page_number":604},
  {"content":"\r\n\r\n( 24 )  ( قُلْ هُوَ الَّذِي ذَرَأَكُمْ فِي الْأَرْضِ وَ إِلَيْهِ تُحْشَرُونَ )  : ( بگو اوست آنكه شما را در زمين بيافريد و به سوى او محشور مىشويد )\r\nخطاب به رسولخدا صلّى اللّه عليه و إله و سلم مىفرمايد ، به آنها بگو : خداست كه شما را ابتداء و بدون هيچ الگو و زمينه‌اى آفريده به نحو بىسابقه و حتّى بدون مادّه شما را ايجاد كرده و شما را به جهاز گوش و چشم و قلب يا فكر ، مجهّز نموده و اين امور از بزرگترين نعمات الهى است ، ( چون گوش و چشم نماينده همه حواس ظاهرى و قلب نماينده نفس متفكر و ناطقه آدمى است )\r\nبه همين دليل در خاتمه مىفرمايد : چه كم شكر مىگزاريد ، يعنى در برابر اين نعمات عظيم ، شكرى كه شايستهء آنست بجا نمىآوريد .\r\nو نيز به ايشان بگو : خداست كه خلقت شما را وابسته به زمين قرار داده و كمال شما جز بواسطه اعمالى كه به مادّه زمينى وابسته است ، تمام و كامل نمىشود ، آرى خداوند موّاد زمينى و جسمانى را در قلب بشر زينت داده ، تا به اين وسيله آنها آزمايش شوند و افراد صالح از غير ايشان مشخص گردند و در نهايت شما بوسيله بعث و در روز قيامت بسوى او باز مىگرديد و جزا داده مىشويد و اين وعده‌اى به حق است .\r\nو در جاى ديگر به همين مضمون اشاره كرده و مىفرمايد :   ( إِنَّا جَعَلْنا ما عَلَى الْأَرْضِ زِينَةً لَها لِنَبْلُوَهُمْ أَيُّهُمْ أَحْسَنُ عَمَلًا وَ إِنَّا لَجاعِلُونَ ما عَلَيْها صَعِيداً جُرُزاً   « 1 » اين مائيم كه آنچه در روى زمين است زينت كرديم تا ايشان را بيازماييم كه معلوم شود كدامشان بهتر عمل مىكنند و ما آنچه روى زمين است ، چون خاك خشك از نظرشان مىاندازيم ) .\r\n( 25 )  ( وَ يَقُولُونَ مَتى هذَا الْوَعْدُ إِنْ كُنْتُمْ صادِقِينَ )  : ( و مىگويند : اگر راست مىگوييد ، اين وعده چه زمانى فرا مىرسد ؟ )\r\n( 26 )  ( قُلْ إِنَّمَا الْعِلْمُ عِنْدَ اللَّهِ وَ إِنَّما أَنَا نَذِيرٌ مُبِينٌ )  : ( بگو منحصرا علم آن فقط در نزد خداست و همانا من فقط بيم دهنده‌اى آشكارم )\r\nيعنى كفّار از روى استهزاء و به منظور تعجيز به پيامبر مؤمنان مىگفتند : اگر راست\r\n\r\n\r\n","description":"","footnote":"\r\n( 1 ) . سورهء كهف ، آيه 8 - 7 .\r\n","page_name":" 605 ","page_number":605},
  {"content":"\r\n\r\nمىگوييد ، وعدهء قيامت چه زمانى واقع مىشود ؟ و خداوند در جواب آنها به پيامبر مىفرمايد كه بگويد : علم به زمان قيامت فقط در نزد خداست و غير از او كسى از آن آگاهى ندارد و من به جز اينكه بيم دهنده‌اى آشكار هستم ، مسئوليّت و اختيارى ندارم و من فقط موّظفم كه به شما ابلاغ كنم كه به زودى به سوى خدا محشور مىشويد ، امّا علمى به زمان وقوع آن ندارم و نمىدانم كه چه موقع آن سرنوشت شومى كه براى انذار شدگان مقدّر شده ، به ايشان خواهد رسيد .\r\n( 27 )  ( فَلَمَّا رَأَوْهُ زُلْفَةً سِيئَتْ وُجُوهُ الَّذِينَ كَفَرُوا وَ قِيلَ هذَا الَّذِي كُنْتُمْ بِهِ تَدَّعُونَ )  : ( پس همين كه آن وعده را نزديك ببينند ، اثر نااميدى و خسران در چهره كافران نمايان مىشود و به آنها گفته مىشود : اين است آنچه قبلا وعده‌اش را به شما دادند )\r\nيعنى وقتى آن وعده و يا عذاب را نزديك ببينند ، آن وقت كسانى كه كفر ورزيدند روى ترش مىكنند و در چهره آنها اثر خسران و نااميدى هويدا مىگردد و به آنها گفته مىشود : اين عذابى كه مىبينيد ، همان وعده‌ايست كه به شما مىدادند و شما همواره مىپرسيديد كه اين قيامت چه وقتى محققّ مىشود ؟ و گويندهء اين كلام ملائكه هستند كه به امر خدا اهل دوزخ را مخاطب قرار مىدهند ، البته بعضى مفسرّان « 1 » آن را سخن اهل جهنّم خطاب به يكديگر دانسته‌اند .\r\n( 28 )  ( قُلْ أَ رَأَيْتُمْ إِنْ أَهْلَكَنِيَ اللَّهُ وَ مَنْ مَعِيَ أَوْ رَحِمَنا فَمَنْ يُجِيرُ الْكافِرِينَ مِنْ عَذابٍ أَلِيمٍ )  : ( بگو به من خبر دهيد ، اگر فرضا خدا من و پيروانم را هلاك كرده و يا بر ما رحم كند ، شما كافران را چه كسى از عذاب دردناك پناه مىدهد ؟ )\r\nخطاب به رسولخدا صلّى اللّه عليه و إله و سلم مىفرمايد به اين كافران بگو ، به من خبر دهيد ببينم ، اگر خدا من و مؤمنان را هلاك نموده و يا در اثر رحمت خود هلاك نكند ، چه تفاوتى براى شما دارد ، و شما كافران را كه مستحقّ عذاب هستيد ، چه كسى از عذاب دردناك پناه مىدهد ، بعضى مفسّران « 2 » گفته‌اند : كفّار مكّه رسولخدا صلّى اللّه عليه و إله و سلم و مؤمنان را به هلاك و\r\n\r\n\r\n","description":"","footnote":"\r\n( 1 ) . تفسير فخر رازى ، جلد 30 .\r\n( 2 ) . تفسير فخر رازى ، جلد 30 .\r\n","page_name":" 606 ","page_number":606},
  {"content":"\r\n\r\nمرگ نفرين مىكردند ، لذا خداى متعال در پاسخ آنها اين آيه را نازل فرموده .\r\n( 29 )  ( قُلْ هُوَ الرَّحْمنُ آمَنَّا بِهِ وَ عَلَيْهِ تَوَكَّلْنا فَسَتَعْلَمُونَ مَنْ هُوَ فِي ضَلالٍ مُبِينٍ )  : ( بگو او همان خداى رحمانست ، ما به او ايمان آورديم و بر او توكّل نموديم ، پس به زودى خواهيد دانست كه چه كسى در گمراهى آشكار است )\r\nخطاب به رسولخدا صلّى اللّه عليه و إله و سلم مىفرمايد ، به اين كفّار بگو : آن خدايى كه من شما را به توحيد او دعوت مىكنم و شما او را به نفرين ، عليه من و مؤمنين مىخوانيد ، همان بخشنده‌ايست كه نعمتش هر چيزى را فرا گرفته و ما به او ايمان آورده ، بر او توكّل كرده‌ايم و همه امورمان را به او واگذار نموده‌ايم ، پس اى كافران ، به زودى خواهيد فهميد كه چه كسى در گمراهى آشكار است ، ما و يا شما ؟ !\r\n( 30 )  ( قُلْ أَ رَأَيْتُمْ إِنْ أَصْبَحَ ماؤُكُمْ غَوْراً فَمَنْ يَأْتِيكُمْ بِماءٍ مَعِينٍ )  : ( بگو به من خبر دهيد اگر آب و مايهء حيات شما ناگهان در طبقات زمين فرو برود ، چه كسى است كه آبى گوارا برايتان بياورد ؟ )\r\nمجدّدا خطاب به رسولخدا صلّى اللّه عليه و إله و سلم مىفرمايد : به اين كفّار بگو مرا خبر دهيد ، اگر آب شما كه مايهء حياتتان است ، به زمين فرو رود و روى زمين آبى نماند ، چه كسى هست كه آن آب را در روى زمين برايتان جارى سازد ، در اين باره روايات فراوانى وجود دارد « 1 » كه مىفرمايند اين آيهء شريفه بر ولايت على عليه السّلام و دشمنى با آن حضرت تطبيق مىكند كه البتّه اين روايات از باب تطبيق كلّى بر مصداق است .\r\n( به هر جهت مؤمنان همواره بين دو امر نيكو مردّدند يا پيروزند و يا به رستگارى در بهشت نايل مىشوند ، پس رستگارى مؤمن در مرگ اوست ، چون به جنّت و رضوان الهى نايل مىشود ، امّا كافر مرگش فقط او را به عذاب دردناك نايل مىكند ) « 2 » .\r\n\r\n\r\n","description":"","footnote":"\r\n( 1 ) . تفسير قمى ، جلد 2 .\r\n( 2 ) . اين قسمت از كمال مصطفى شاكر است .\r\n","page_name":" 607 ","page_number":607},
  {"content":"\r\n\r\n\r\nسوره قلم\r\n بِسْمِ اللَّهِ الرَّحْمنِ الرَّحِيمِ \r\nغرض سوره : تسليّت و دلخوش نمودن رسولخدا صلّى اللّه عليه و إله و سلم از جهت تهمتهاى ناروايى كه مشركان به آنحضرت نسبت مىدادند و نيز امر نمودن آنحضرت به شكر و عدم سازش و مداهنهء با آنان و صبر نمودن در برابر حكم پروردگار .\r\n( 1 )   ( ن وَ الْقَلَمِ وَ ما يَسْطُرُونَ )   : ( نون ، سوگند به قلم و آنچه مىنويسند )\r\n( ن ) از حروف مقطّعه و رموز قرآنست كه گفته شده اشاره به نصرت خداست .\r\n( قلم ) وسيلهء نوشتن و ( سطر ) صفى از كلمات نوشته شده است .\r\nمىفرمايد : قسم به قلم و آنچه با آن مىنويسند ، و اين امر از بزرگترين نعمتهاى الهى است كه موجب حفظ معارف بشرى مىشود .\r\nالبته بعضى مفسرين « 1 » مراد از قلم را قلم اعلى يا قلم آفرينش دانسته و ( ما يسطرون ) را به اعمالى كه فرشتگان كرام الكاتبين مىنويسند تفسير نموده‌اند و بعضى ديگر آن را به لوح محفوظ تعبير كرده‌اند .\r\n( 2 )  ( ما أَنْتَ بِنِعْمَةِ رَبِّكَ بِمَجْنُونٍ )  : ( كه تو به خاطر لطف و نعمت پروردگارت ، ديوانه نيستى )\r\n( 3 )  ( وَ إِنَّ لَكَ لَأَجْراً غَيْرَ مَمْنُونٍ )  : ( و براى تو اجرى غير منقطع و بىمنّت است )\r\n\r\n\r\n","description":"","footnote":"\r\n( 1 ) . تفسير فخر رازى ، جلد 30 .\r\n","page_name":" 608 ","page_number":608},
  {"content":"\r\n\r\n( 4 )  ( وَ إِنَّكَ لَعَلى خُلُقٍ عَظِيمٍ )  : ( و بدرستى كه تو بر ملكات اخلاقى بزرگى مسلّط هستى )\r\n( 5 )  ( فَسَتُبْصِرُ وَ يُبْصِرُونَ )  : ( به زودى خواهى ديد و آنها نيز خواهند ديد )\r\n( 6 )  ( بِأَيِّكُمُ الْمَفْتُونُ )  : ( كه كدامتان مبتلا به جنون هستيد )\r\nخطاب به رسولخدا و در جواب قسم سابق مىفرمايد : تو به جهت نعمتى كه خدا به تو ارزانى داشته ( مجنون نيستى و مراد از اين نعمت ، نعمت نبوّت است و ادلّه‌اى كه دلالت بر نبوّت آنحضرت مىكنند ، او را از هر اختلال روانى و عقلى برّى مىسازند و آنچه كفّار به آنحضرت تهمت مىزنند ، صحّت ندارد ) و همانا تو از بابت رسالت اجر و منتّى غير منقطع و نامحدود دارى ، پس زحمات رسالت را تحمّل كن و بدان كه اجر و زحمتت به هدر نمىرود .\r\nو همانا تو اى رسول ما ، سجاياى اخلاقى و ملكات نفسانى و صفات كماليهء عظيمى دارى كه البته اعمال و افعال تو نيز از همانها نشأت مىگيرد .\r\nپس حال كه معلوم شد تو ديوانه نيستى و داراى مقام نبوّت و ملكات عظيم نفسانى هستى و از ناحيهء پروردگارت اجرى عظيم دارى ، بدان كه به زودى اثر دعوتت آشكار خواهد شد و براى همه معلوم مىشود كه مفتون به جنون كيست و فتنه در كداميك از شماست ، در جانب تو و يا مكذّبانى كه به تو تهمت ديوانگى مىزنند ؟ !\r\n( 7 )  ( إِنَّ رَبَّكَ هُوَ أَعْلَمُ بِمَنْ ضَلَّ عَنْ سَبِيلِهِ وَ هُوَ أَعْلَمُ بِالْمُهْتَدِينَ )  : ( همانا پروردگارت داناتر است به اينكه چه كسى از راه او دور و گمراه شده و چه كسانى راه يافته‌اند )\r\n( 8 )  ( فَلا تُطِعِ الْمُكَذِّبِينَ )  : ( پس از تكذيب كنندگان اطاعت مكن )\r\n( 9 )  ( وَدُّوا لَوْ تُدْهِنُ فَيُدْهِنُونَ )  : ( آنان همين را مىخواهند كه تو سازش كنى و آنها هم با تو بسازند )\r\nمىخواهد بفرمايد ، تهمت زنندگان به رسولخدا صلّى اللّه عليه و إله و سلم خودشان گمراهند و رسولخدا صلّى اللّه عليه و إله و سلم و پيروان او هستند كه هدايت را يافته‌اند و خدا بهتر مىداند كه چه كسى\r\n\r\n","description":"","footnote":"","page_name":" 609 ","page_number":609},
  {"content":"\r\n\r\nاز راه او به بيراهه رفته و چه كسى راه او را يافته است ، چون راه ، راه اوست و هدايت هم فقط بدست اوست ، آنگاه خطاب به رسولخدا صلّى اللّه عليه و إله و سلم مىفرمايد : حال كه معلوم شد اين تكذيب كنندگان خودشان گمراه و مفتونند ، پس تو به هيچ وجه نه زبانى و نه عملى با ايشان موافقت مكن ، اين تكذيبگران دوست مىدارند كه تو با نزديك شدن به دين آنان به آنها روى خوش نشان دهى ، تا ايشان هم كمى به دين تو نزديك شوند ، يعنى تو از تعرّض به آنها دست بردارى و آنها هم از تعرّض به تو دست بردارند ، كما اينكه در حديث هم اين پيشنهاد از قول كفّار نقل شده ، امّا صاحبان عقيدهء حقّ در امر حقّ مسامحه و مصالحه نمىكنند ، به عكس صاحبان عقيدهء باطل كه به انواع دلايل و معاملات دو جانبه متمسّك مىشوند تا به حدّ وسط و طريق فى ما بين برسند .\r\n( 10 )  ( وَ لا تُطِعْ كُلَّ حَلَّافٍ مَهِينٍ )  : ( و از هر فرومايهء عيبجو كه بيهوده سوگند مىخورد پيروى نكن )\r\n( 11 )  ( هَمَّازٍ مَشَّاءٍ بِنَمِيمٍ )  : ( و كسى كه در بين مردم سخن چينى و افساد مىكند )\r\n( 12 )  ( مَنَّاعٍ لِلْخَيْرِ مُعْتَدٍ أَثِيمٍ )  : ( و كسى كه مانع رسيدن خير به مردم مىشود و متجاوز و گنه كار است )\r\n( 13 )  ( عُتُلٍّ بَعْدَ ذلِكَ زَنِيمٍ )  : ( و علاوه بر همه اينها ، بد دهن و خشن است و مردم پدرى برايش نمىشناسند )\r\n( 14 )  ( أَنْ كانَ ذا مالٍ وَ بَنِينَ )  : ( كسى كه تنها مايهء غرورش اين است كه صاحب مال و فرزندان است )\r\n( 15 )  ( إِذا تُتْلى عَلَيْهِ آياتُنا قالَ أَساطِيرُ الْأَوَّلِينَ )  : ( وقتى كه آيات ما بر او خوانده شود ، مىگويد : اينها افسانه‌هاى قديمى است )\r\n( 16 )  ( سَنَسِمُهُ عَلَى الْخُرْطُومِ )  : ( ما به زودى بر بينىاش علامت مىگذاريم )\r\n( حلّاف ) يعنى كسى كه براى هر امر حقّ يا باطلى سوگند مىخورد و عظمتى براى صاحب سوگند يعنى خداى متعال ، قائل نيست ، ( مهين ) يعنى حقير الرّاى و كوتاه فكر يا بسيار شرور و دروغگو ، ( همّاز ) يعنى عيبجو و طعنه زننده .\r\n\r\n","description":"","footnote":"","page_name":" 610 ","page_number":610},
  {"content":"\r\n\r\n( مشّاء بنميم ) يعنى نقل كننده سخن ديگران به قصد سعايت و دو بهم زنى و افساد ، ( معتد ) يعنى متجاوز در ظلم و بيداد و كسى كه از حدّ خود تجاوز كرده .\r\n( اثيم ) يعنى كسى كه بسيار گناه كند بطوريكه كارى به غير از گناه و فساد از او سرنزند و دست از گناه بر ندارد .\r\n( عتل ) يعنى سخن خشن و درشت كه در اينجا به معناى شخص بد اخلاق و جفا كار و كسى است كه در راه باطل به سختى خصومت مىكند .\r\n( زنيم ) يعنى بىاصل و نسب و يا زنازاده و لئيم و شرور .\r\nخداى تعالى اين نه صفت رذيله را نام مىبرد و به اين وسيله بعضى از دشمنان پيامبر صلّى اللّه عليه و إله و سلم را كه او را به مداهنه دعوت مىكرده‌اند توصيف مىكند و اين صفات در واقع جامع همه رذايل است و ظاهرا شخص مورد نظر كه به پيامبر پيشنهاد كرده تا در برابر گرفتن مالى دست از دعوت خود بردارد ، ( وليد بن مغيره يا اخنس بن شريق و يا اسود بن عبد يغوث ) بوده است و خداى متعال به پيامبر اكرم صلّى اللّه عليه و إله و سلم دستور مىدهد كه هرگز نبايد از او اطاعت كرده و يا به او اعتنايى بنمايد .\r\nدر ادامه مىفرمايد : آنچه موجب اين اعمال و كفر و طغيان او شده ، مالدارى و افتخار و دلبستگى به مال و فرزند است و او به جاى اينكه شكر خدا را در برابر اين نعمات بجا بياورد و نفس خود را اصلاح كند ، كفران مىورزد و وقتى كه آيات واضح الدلالة ما بر او تلاوت مىشود ، مىگويد اينها خرافات است و همان افسانه‌هاى گذشتگان مىباشد .\r\nپروردگار عالم هم در برابر اين غرور و تكبّر او بر بينىاش علامت مىگذارد ، يعنى او را بىنهايت خوار مىسازد و ذلّتى واضح و با نشانه به او مىدهد به گونه‌اى كه هر كس او را ببيند ، با آن علامت وى را مىشناسد و ظاهرا اين علامتگذارى در آخرت واقع مىشود .\r\n( 17 )  ( إِنَّا بَلَوْناهُمْ كَما بَلَوْنا أَصْحابَ الْجَنَّةِ إِذْ أَقْسَمُوا لَيَصْرِمُنَّها مُصْبِحِينَ )  : ( ما ايشان را مىآزمائيم ، همچنانكه صاحبان آن باغ را آزموديم كه قسم خوردند كه فردا\r\n\r\n","description":"","footnote":"","page_name":" 611 ","page_number":611},
  {"content":"\r\n\r\nميوهء باغ را بچينند )\r\n( 18 )  ( وَ لا يَسْتَثْنُونَ )  : ( بدون اينكه انشاء اللّه بگويند و يا سهم فقرا را استثناء كنند )\r\n( 19 )  ( فَطافَ عَلَيْها طائِفٌ مِنْ رَبِّكَ وَ هُمْ نائِمُونَ )  : ( در نتيجه بلايى فراگير از جانب پروردگارت باغ را دور زد ، در حالى كه آنها خواب بودند )\r\n( 20 )  ( فَأَصْبَحَتْ كَالصَّرِيمِ )  : ( در نتيجه باغ سوخت و چون شب سياه شد )\r\n( بلاء ) يعنى امتحان و پيش آوردن مصيبت ( صرم ) يعنى چيدن ميوه از درخت و كلمهء ( استثناء ) يعنى مستثنى و جدا كردن بعضى از افراد از يك كلّ و نيز به معناى گفتن كلمه ( ان شاء اللّه ) مىباشد .\r\n( طائف عذاب ) آن عذابى است كه در شب رخ دهد و ( صريم ) يعنى درختى كه ميوه‌اش چيده شده ، از اين آيه تا هفده آيه ، تكذيبگران رسولخدا صلّى اللّه عليه و إله و سلم را تهديد مىكند و تشبيهى كه در اينجا آمده كنايه از اين است كه اين مكذّبان هم به طور قطع عذاب خواهند شد ، امّا ماجراى صاحبان باغ ، ظاهرا ايشان مردمى اهل يمن بوده‌اند كه در آنجا باغى داشته‌اند و مطابق روايت پدر اين افراد فردى بسيار منصف و اهل انفاق بوده كه هميشه هنگام ميوه‌چينى سهم فقراء را كنار مىگذاشته ، امّا پس از مرگ او ، فرزندانش كه پنج پسر بودند قرار گذاشتند ميوه باغ را بچينند ، امّا به احدى از فقراء چيزى از ميوه‌ها ندهند و يا به جهت اتكاء و اعتمادى كه به نفس خودشان داشتند ، انشاء اللّه نگفتند ، و فقط به طور قطع گفتند : فردا ميوه‌ها را مىچينم ، پس بلايى فراگير از جانب پروردگار شبانه آن باغ را احاطه نمود ، در حالى كه آن پسران در خواب بودند و آنوقت باغ مانند درختى شد كه ميوه‌اش را چيده باشند و يا در اثر آتشى كه خدا بسوى آن فرستاد ، مانند شب تار سياه شد و سوخت .\r\n( 21 )  ( فَتَنادَوْا مُصْبِحِينَ )  : ( صبح زود ، قبل از بيدار شدن فقرا ، يكديگر را صدا زدند )\r\n( 22 )  ( أَنِ اغْدُوا عَلى حَرْثِكُمْ إِنْ كُنْتُمْ صارِمِينَ )  : ( كه اگر قصد چيدن ميوه‌ها را داريد بامداد بسوى زراعت خود برويد )\r\n( 23 )  ( فَانْطَلَقُوا وَ هُمْ يَتَخافَتُونَ )  : ( اين را آهسته مىگفتند و پنهانى بسوى باغ روانه شدند )\r\n\r\n","description":"","footnote":"","page_name":" 612 ","page_number":612},
  {"content":"\r\n\r\n( 24 )  ( أَنْ لا يَدْخُلَنَّهَا الْيَوْمَ عَلَيْكُمْ مِسْكِينٌ )  : ( تا در آن روز هيچ مسكينى وارد باغشان نشود )\r\n( 25 )  ( وَ غَدَوْا عَلى حَرْدٍ قادِرِينَ )  : ( و به قصد نيامدن فقرا و زياد شدن درآمد سحرگاه بيرون شدند )\r\n( 26 )  ( فَلَمَّا رَأَوْها قالُوا إِنَّا لَضَالُّونَ )  : ( وقتى كه باغ را ديدند گفتند : ما محققا راه را گم كرده‌ايم و عوضى آمده‌ايم )\r\n( 27 )  ( بَلْ نَحْنُ مَحْرُومُونَ )  : ( يكى از آنها گفت : نه ، بلكه محروم شده‌ايم )\r\n( 28 )  ( قالَ أَوْسَطُهُمْ أَ لَمْ أَقُلْ لَكُمْ لَوْ لا تُسَبِّحُونَ )  : ( آنكه ميانه روتر و عاقلتر از همه بود ، گفت : مگر به شما نگفتم كه چرا خدا را تسبيح نمىگوييد و باغ را روزى دهندهء خود مىدانيد ؟ )\r\n( 29 )  ( قالُوا سُبْحانَ رَبِّنا إِنَّا كُنَّا ظالِمِينَ )  : ( گفتند : منزّه است پروردگار ما از اينكه در رازقّيت شريكى داشته باشد و ما براستى از ستمكاران بوده‌ايم )\r\n( 30 )  ( فَأَقْبَلَ بَعْضُهُمْ عَلى بَعْضٍ يَتَلاوَمُونَ )  : ( آنگاه روى به جانب يكديگر كرده و همديگر را ملامت كردند )\r\n( 31 )  ( قالُوا يا وَيْلَنا إِنَّا كُنَّا طاغِينَ )  : ( گفتند : واى بر ما ، به راستى ما مردمى طغيانگر بوده‌ايم )\r\n( 32 )  ( عَسى رَبُّنا أَنْ يُبْدِلَنا خَيْراً مِنْها إِنَّا إِلى رَبِّنا راغِبُونَ )  : ( اميد است پروردگارمان باغى بهتر از آن به ما بدهد ، ما به سوى پروردگارمان مشتاق و راغب هستيم )\r\n( 33 )  ( كَذلِكَ الْعَذابُ وَ لَعَذابُ الْآخِرَةِ أَكْبَرُ لَوْ كانُوا يَعْلَمُونَ )  : ( اينچنين است عذاب و البته عذاب آخرت بزرگتر است ، اگر كه مىدانستند )\r\n( تنادوا ) يعنى يكديگر را صدا زدن و ( اصباح ) يعنى صبح كردن و داخل در صبح شدن ( صارمين ) يعنى كسانى كه ميوه مىچينند ، ( حرث ) يعنى كشت و درخت ، ( تخافت ) يعنى پنهان كردن ، ( حرد ) يعنى منع و ( قادرين ) از مادّه ، ( قدر ) به معناى اندازه‌گيرى و تقدير است .\r\n\r\n","description":"","footnote":"","page_name":" 613 ","page_number":613},
  {"content":"\r\n\r\nدر ادامه مىفرمايد : صبح زود آنها يكديگر را صدا زدند و گفتند : اگر قصد ميوه چيدن داريد ، برخيزيد و به سوى باغ روانه شويد ، پس به راه افتادند ، در حالى كه مخفيانه با هم مشورت مىكردند و مىگفتند : آهسته برويد تا فقرا و مساكين خبردار نشوند و گرنه مجبور مىشويد سهمى هم براى آنها منظور كنيد و صبح زود به راه افتادند در حالى كه قرارشان بر اين بود كه فقرا را از بهرهء باغ منع كنند و با خود چنين فرض و تقدير مىكردند كه به زودى ميوه‌ها را خواهيم چيد و چيزى از آن را به فقرا نمىدهيم ، ولى همين كه باغ را با آن وضع مشاهده كردند با خود گفتند : ما چه گمراه بوديم كه مىخواستيم ميوه‌ها را بچينيم و چيزى به فقرا ندهيم و يا فكر كردند كه راه باغ را عوضى آمده‌اند و اين باغ ، آن باغ مورد نظر آنها نيست « 1 » ، و گفتند : نه تنها گمراهيم ، بلكه از رزق هم محروم شديم .\r\nامّا از ميان آنها ، آن برادرى كه عاقلتر و ميانه روتر بود و آنها را به راه حقّ يادآورى مىكرد ( هر چند كه عملا از آنها پيروى مىنمود ) به ايشان گفت : آيا به شما نصيحت نكردم و نگفتم ، كه چرا تسبيح خدا را نمىگوييد و او را از داشتن شركاء منزّه نمىداريد و چرا به اسباب ظاهرى اعتماد مىكنيد و قسم مىخوريد كه ميوه‌ها را فردا حتما مىچينيم ، بدون اينكه متوجّه تأثير مشيّت خدا در امور باشيد و انشاء اللّه بگوييد ، اين امر شرك است و من شما را از ارتكاب آن هشدار دارم و چنانچه منظور از استثناء كنار گذاشتن سهم فقرا باشد ، در اين صورت اينكه آن برادران بعد از متوجّه شدن اشتباه خود ، خدا را تسبيح مىگويند ، يعنى اينكه خدا را ياد كرده و به درگاه او از بابت نيّت پليدشان كه مىخواستند مسكينان را محروم سازند ، توبه نمودند و اگر هم ( استثناء ) به معناى انشاء اللّه گفتن باشد ، در اين صورت صاحبان باغ پس از اينكه متوجّه خطاى خود شدند ، خدا را تسبيح كردند ، يعنى او را از شركائى برايش در نظر مىگرفتند و به اسباب ظاهرى اعتماد و اتّكاء داشتند ، منزّه مىدارند و اعتراف مىكنند كه با اين اعمال شرك آميز بر نفس خود ستم كرده‌اند و نيز اعتراف مىنمايند كه آنها در حقّ فقراء و مساكين ظلم و ستم نموده‌اند .\r\n\r\n\r\n","description":"","footnote":"\r\n( 1 ) . مطابق تفسير مجمع البيان جلد 10 .\r\n","page_name":" 614 ","page_number":614},
  {"content":"\r\n\r\nآنگاه رو به يكديگر نموده و هر يك ديگرى را متهّم كرده و ملامت مىكند ، سپس همگى اعتراف مىكنند كه ما براستى متجاوز از حدّ بندگى بوده‌ايم و طغيان نموده‌ايم ، ما اميد داريم كه پروردگارمان بهتر از آن باغى كه سوخت ، چيزى به ما بدهد ، چون ما ديگر از همه اسباب ظاهرى قطع اميد كرديم و اعراض نموديم و فقط دل به او بسته‌ايم و او را عبادت و اطاعت مىكنيم .\r\nدر انتهاى اين ماجرا خداى سبحان مىفرمايد : آرى عذاب دنيوى كه ما بشر را از آن زنهار مىدهيم مانند همين عذاب صاحبان باغ است و سنّت جارى ما در ميان همه اقوام گذشته و آيندگان اينست كه آنها را با اعطاء مال و فرزند آزمايش مىكنيم و اغلب آنها طغيان كرده و جرأت بر معصيّت مىيابند و به جاى شكرگزارى ، كفران مىكنند و ما هم آنها را هلاك مىسازيم ، امّا اگر مىفهميدند ، متوجّه بودند كه عذاب آخرت قطعا بزرگتر از عذاب دنياست ، چون عذاب قيامت از قهر خدا نشأت گرفته و كسى ياراى مقاومت در برابر آن يا خلاصى از آن را ندارد و حتّى مرگ را هم بدنبال ندارد تا بوسيلهء مرگ از عذاب رهايى حاصل شود و عذاب آخرت از تمامى جهات محيط به فرد مىشود و دائم و بىانتهاست ، به خلاف عذاب دنيا كه در نهايت تمام مىشود .\r\n( 34 )  ( إِنَّ لِلْمُتَّقِينَ عِنْدَ رَبِّهِمْ جَنَّاتِ النَّعِيمِ )  : ( بدرستى كه اهل تقوى نزد پروردگارشان ، بهشتهاى جاويد و پر نعمت دارند )\r\nدر مقابله با وضع كفّار و مكذّبان در اينجا به اهل تقوى بشارت مىدهد كه در آخرت چه وضعى دارند ، اهل تقوى كسانى هستند كه همواره متلبّس و ملازم عبادات و طاعات بوده‌اند و از نواهى پروردگار اجتناب كرده‌اند و ربوبيّت را در دنيا منحصر در خدا مىدانستند و عبادت را فقط خالصانه براى او انجام مىدادند ، بنابراين پروردگار و مدبّر امر ايشان در قيامت بهشتهايى غرق در نعمت و خالص در آن ، به آنها اعطاء مىكند نه آنكه لذّتش آميخته با الم و نعمتش آميخته با نقمت باشد و به زودى در تفسير سورهء تكاثر خواهيم گفت كه مراد از آن ، جنّت ولايت است .\r\n( 35 )  ( أَ فَنَجْعَلُ الْمُسْلِمِينَ كَالْمُجْرِمِينَ )  : ( آيا ما مسلمانان را مانند مجرمان قرار\r\n\r\n","description":"","footnote":"","page_name":" 615 ","page_number":615},
  {"content":"\r\n\r\nمىدهيم ؟ )\r\n( 36 )  ( ما لَكُمْ كَيْفَ تَحْكُمُونَ )  : ( شما را چه مىشود و چگونه حكم مىكنيد ؟ )\r\n( 37 )  ( أَمْ لَكُمْ كِتابٌ فِيهِ تَدْرُسُونَ )  : ( آيا كتابى داريد كه از آن درس فرامىگيريد ؟ )\r\n( 38 )  ( إِنَّ لَكُمْ فِيهِ لَما تَخَيَّرُونَ )  : ( بدرستى كه آنچه را شما در آن اختيار مىكنيد از آن شماست ؟ )\r\n( 39 )  ( أَمْ لَكُمْ أَيْمانٌ عَلَيْنا بالِغَةٌ إِلى يَوْمِ الْقِيامَةِ إِنَّ لَكُمْ لَما تَحْكُمُونَ )  : ( يا بلكه ما سوگندهاى مؤكدّ به نفع شما و عليه خودمان ياد كرده‌ايم ، كه تا روز قيامت مىتوانيد هر حكمى برانيد ؟ )\r\n( 40 )  ( سَلْهُمْ أَيُّهُمْ بِذلِكَ زَعِيمٌ )  : ( از آنها بپرس كه اين كتاب بر كدامشان نازل شده )\r\n( 41 )  ( أَمْ لَهُمْ شُرَكاءُ فَلْيَأْتُوا بِشُرَكائِهِمْ إِنْ كانُوا صادِقِينَ )  : ( يا بلكه شركايى دارند كه در قيامت با شفاعت آنها با مسلمين مساوى مىشوند ، اگر راست مىگويند ، پس شركايشان را بياورند )\r\n( 42 )  ( يَوْمَ يُكْشَفُ عَنْ ساقٍ وَ يُدْعَوْنَ إِلَى السُّجُودِ فَلا يَسْتَطِيعُونَ )  : ( روزى كه شدّت به نهايت مىرسد و خلق به سجده فرا خوانده مىشوند ، ولى اينها نمىتوانند سجده كنند )\r\nظاهرا خداى متعال در صدد ردّ ادّعاى تكذيب كنندگان است كه خطاب به مؤمنين مىگفتند : اگر هم مسأله بعث و معادى در بين باشد ، ما در آنجا نيز مانند اين دنيا متنعّم خواهيم بود و عاقبت خوبى خواهيم داشت ، همچنانكه در جاى ديگر از قول آنها نقل مىكند :  ( وَ ما أَظُنُّ السَّاعَةَ قائِمَةً وَ لَئِنْ رُجِعْتُ إِلى رَبِّي إِنَّ لِي عِنْدَهُ لَلْحُسْنى  « 1 » من گمان نمىكنم قيامتى برپا شود و به فرض هم كه به سوى پروردگارم باز گردم ، نزد او هم زندگى خوبى خواهم داشت )\r\nلذا اينجا در پاسخ آنها مىفرمايد : آيا گمان كرده‌ايد ما مسلمين را با گنه كاران يكسان قرار داده‌ايم و با آنها به يك نحو معامله مىكنيم ، ابدا اينطور نيست و شما را چه شده كه\r\n\r\n\r\n","description":"","footnote":"\r\n( 1 ) . سورهء فصّلت ، آيه 50 .\r\n","page_name":" 616 ","page_number":616},
  {"content":"\r\n\r\nچنين حكمى مىكنيد ؟ چون احترامى كه مسلمانان نزد خدا دارند مانع از اين تساوى است و مسلمين كسانى هستند كه تسليم فرمان خدايند و جز آنچه او اراده كرده ، پيروى نمىكنند ، به خلاف مجرمين كه مرتكب معصيّت و گناه گشته و مطيع فرمان خدا نمىباشند .\r\nسپس با چند استفهام انكارى به طرح حجّت بر عليه ايشان مىپردازد ، با اين بيان كه يكسان بودن مجرمين و مسلمانان ( مطابق پندار كفّار ) يا از جانب خداى تعالى و موهبت و رحمتى از ناحيهء اوست و يا نيست ، اگر از ناحيه او باشد ، بايد عقل بشر هم اين امر را تأييد كند در حالى كه چنين نيست ،  ( ما لَكُمْ كَيْفَ تَحْكُمُونَ )  پس لزوما بايد دليل نقلى بر آن وجود داشته باشد ، كه البته چنين دليلى هم وجود ندارد ،  ( أَمْ لَكُمْ كِتابٌ . . . )  و يا اين است كه دليل اين حكم كفّار نه عقل است و نه نقل ، بلكه گفت و شنودى شفاهى است كه خداوند با آنان كرده و آنها از خدا قول گرفته‌اند كه در قيامت با آنها مطابق مسلمانان رفتار كند ، اين هم كه عادتا محال است ، چون فقط انبياء لياقت دريافت وحى و همكلامى با خداى متعال را دارند ، تا اينجا سه احتمال ردّ شد ، احتمال چهارم اين كه ، اصلا آن حكم از جانب خدا نباشد ، در اين صورت اگر اين حكم يك حكم جدّى باشد سه حالت دارد :\r\n1 ) يا حكمشان مستند به خودشان است يعنى خودشان كارگردان صحنهء قيامت باشند كه هرگز چنين نيست ،  ( سَلْهُمْ أَيُّهُمْ بِذلِكَ زَعِيمٌ )  ، 2 ) و يا اين است كه حاكم در اين خصوص شركاء و خدايان ايشانند كه در اين صورت قرآن مىفرمايد : اگر راست مىگوييد شركاء خود را احضار كنيد ، 3 ) و يا زمام غيب را به دست خود مىدانند ، بطوريكه هر چه آنها اراده كنند همان انجام شود  ( أَمْ عِنْدَهُمُ الْغَيْبُ فَهُمْ يَكْتُبُونَ )  « 1 » ، كه اين هم واقعيّت ندارد .\r\nحال اگر اين حكم يك حكم جدّى نباشد ، بهانه‌ايست براى فرار از مسئوليّت و نپذيرفتن دعوت حقّ ، چون مىترسند كه مبادا رسولخدا صلّى اللّه عليه و إله و سلم از آنها اجر و مزدى\r\n\r\n\r\n","description":"","footnote":"\r\n( 1 ) . آيه 47 همين سوره .\r\n","page_name":" 617 ","page_number":617},
  {"content":"\r\n\r\nدرخواست كند و در اثر سنگينى اين غرامت از ايمان مىگريزند ،  ( أَمْ تَسْئَلُهُمْ أَجْراً فَهُمْ مِنْ مَغْرَمٍ مُثْقَلُونَ  « 1 » در حالى كه چنين نيست و رسولخدا صلّى اللّه عليه و إله و سلم از آنها مزدى درخواست نكرده و اين هفت احتمال همه احتمالاتى است كه خداوند آنها را يكى يكى مطرح نموده و ردّ كرده است .\r\nبه هر جهت خداوند مىفرمايد : چطور شما چنين حكمى مىكنيد ؟ يعنى عقل از چنين حكمى امتناع دارد و نيز هيچ دليل نقلى هم بر اين حكم وجود ندارد ، چون هيچ كتاب آسمانى از ناحيه خدا نيامده كه در آن اين حكم باشد و شما آن را فرا گرفته باشيد و خوانده باشيد كه : شما در دنيا و آخرت هر چه دلتان خواست بكنيد و اختيار سعادت شما با خودتان است .\r\nدر ادامه مىفرمايد : چنين هم نيست كه خدا با عهد و سوگندى شفاهى و مؤكّد چنين پيمانى با شما بسته باشد و پيمانى گرفته باشيد كه تا قيامت دوام داشته باشد كه ما با شما مطابق مسلمين رفتار كنيم .\r\nآنگاه خطاب به رسولخدا صلّى اللّه عليه و إله و سلم مىفرمايد : از آنها بپرس كداميك از ايشان مسئول اين امر تساوى و متصدّى انجام آن است ؟ در واقع مىخواهد بفرمايد : بطلان اين ادّعا آنقدر واضح است كه كسى بجز ديوانگان چنين سخنى نمىگويد .\r\nسپس در ردّ ادعاى ديگر آنها كه ممكن است بگويند شركايشان شفاعت آنها را مىكنند و آنان را با مسلمين يكسان قرار مىدهند ، مىفرمايد : اگر آنها شركائى دارند و در ادّعايشان راستگويند ، پس آن شركاء را بياورند ، يعنى اولا ) معبودهاى آنها معبود نيستند و ثانيا ) در امر ربوبيّت شريك نمىباشند و ثالثا ) هرگز قدرت بر چنين شفاعتى ندارند .\r\nدر ادامه مىفرمايد : روزيكه شدّت امر به نهايت مىرسد « 2 » و اين كفّار دعوت مىشوند كه براى خدا سجده كنند ، نمىتوانند ، چون حالت خضوع را در دل ندارند و\r\n\r\n\r\n","description":"","footnote":"\r\n( 1 ) . آيه 46 همين سوره .\r\n( 2 ) . چون وقتى انسان دچار مصيبت سختى مثل سيل يا گرفتارى ديگر مىشود ، شلوار را بالا كشيده و كمر خود را محكم مىبندد تا بتواند وسيله رفع آن گرفتارى را فراهم كند ( مترجم ) .\r\n","page_name":" 618 ","page_number":618},
  {"content":"\r\n\r\nملكهء استكبار در باطن آنها مستقّر شده و آن روز هم روز آشكار شدن باطنهاست ،  ( يَوْمَ تُبْلَى السَّرائِرُ )  « 1 » .\r\n( 43 )  ( خاشِعَةً أَبْصارُهُمْ تَرْهَقُهُمْ ذِلَّةٌ وَ قَدْ كانُوا يُدْعَوْنَ إِلَى السُّجُودِ وَ هُمْ سالِمُونَ )  : ( در حالى كه علائم ذلّت از چشمها و سراپايشان نمودار مىشود و به تحقيق آنها در دنيا كه سالم بودند ، دعوت به سجده مىشدند ، ولى اجابت نمىكردند )\r\nدر اين آيه و آيهء قبلى مىخواهد بفرمايد : خداى تعالى شريكى ندارد و تنها راه كسب سعادت در آخرت سجود است ، يعنى خاضع شدن براى خداى سبحان و اقرار به يگانگى او در ربوبيّت ، امّا اين مكذّبان در دنيا هم كه سالم بودند و قدرت بر سجود داشتند ، خدا را سجده نكردند و دعوت انبياء را نپذيرفتند ، بنابراين امروز هم در قيامت قادر بر سجده نيستند و چشمهايشان از شرم به زير افتاده و ذلّت سراپاى آنها را فرا گرفته .\r\n( 44 )  ( فَذَرْنِي وَ مَنْ يُكَذِّبُ بِهذَا الْحَدِيثِ سَنَسْتَدْرِجُهُمْ مِنْ حَيْثُ لا يَعْلَمُونَ )  : ( پس كيفر اين كسانى كه قرآن را تكذيب مىكنند به من واگذار ، ما به زودى آنها را از جايى كه خودشان نمىفهمند استدراج كرده و تدريجا به سوى عذاب پيش مىبريم )\r\nدر مقام تسليّت به رسولخدا صلّى اللّه عليه و إله و سلم از بابت تكذيب آنها و نيز در مقام تهديد كفّار خطاب به رسولخدا صلّى اللّه عليه و إله و سلم مىفرمايد : من به تنهايى براى عذاب آنها كفايت مىكنم ، لذا تو امر آن افرادى را كه قرآن را دروغ مىشمارند به من واگذار نما و مطمئن باش كه به زودى پله پله از جايى كه نمىفهمند آنها را بسوى عذاب مىكشانم تا جايى كه شقاوت و هلاكت برايشان حتمى شود .\r\n( استدراج ) يعنى ذرّه ذرّه ، درجهء كسى را پايين بياورند و در اصطلاح قرآن اعطاء نعمت پس از نعمت ديگر است كه در نتيجه موجب سرگرمى و غفلت فرد مىشود تا جايى كه به كفران نعمت دچار شده و منعم را از ياد مىبرد ، در نتيجه به ورطهء هلاكت مىافتد و اينكه فرمود : از جائى كه نمىفهمند آنها را استدراج مىكنيم ، بدليل آنست كه اين هلاكت از راه نعمت فراهم مىشود كه كفّار آن را خير و سعادت مىپندارند ، نه شرّ و شقاوت .\r\n\r\n\r\n","description":"","footnote":"\r\n( 1 ) . سورهء طارق ، آيه 9 .\r\n","page_name":" 619 ","page_number":619},
  {"content":"\r\n\r\n( 45 )  ( وَ أُمْلِي لَهُمْ إِنَّ كَيْدِي مَتِينٌ )  : ( و به آنها مهلت مىدهم ، همانا مكر من سخت ماهرانه است )\r\nمىفرمايد : من به كفّار مهلت مىدهم تا در اثر نعمتهاى فراوان غرق در غفلت و گناه شوند و هر جور دلشان خواست عمل كنند ، يعنى اجلشان را تأخير مىاندازم و اين در واقع نوعى مكر و حيلهء بسيار محكم و استوار است ، چون نعماتى مانند سلامتى ، طول عمر و ساير نعمتها البته مستوجب شكر و طاعت است ، امّا آنها به سبب غرّه شدن و دلبستگى به نعمات ، منعم را از ياد برده و با سوء اختيار ، كفران را برگزيده‌اند .\r\n( 46 )  ( أَمْ تَسْئَلُهُمْ أَجْراً فَهُمْ مِنْ مَغْرَمٍ مُثْقَلُونَ )  : ( نكند تو از ايشان مزدى خواسته‌اى و ايشان در اين بدهكارى خسارت سنگين ديده‌اند ؟ )\r\n( 47 )  ( أَمْ عِنْدَهُمُ الْغَيْبُ فَهُمْ يَكْتُبُونَ )  : ( و يا از عالم غيب اختياردار و نويسندهء قضا و قدر گشته‌اند ؟ )\r\nهمچنانكه گفتيم اين دو آيه فروع و احتمالات ديگر از حجّت سابق الذكر در نفى ادّعاى تساوى مسلمين و مجرمين از سوى كفّار است .\r\nمىفرمايد : بلكه تو از اينها مزدى طلب كرده‌اى و اينها گمان كرده‌اند بايد غرامت سنگينى بپردازند كه از ايمان روى گردانند و اين حرفها را مىزنند و يا نكند مسلّط بر امور غيبى هستند و امر قضاء و قدر به دست اينهاست كه بتوانند هرطور بخواهند حكم برانند و در قيامت خود را برابر با مسلمين قرار دهند ؟\r\nو چون چنين نيست و هيچ يك از اين احتمالات واقعيّت ندارد ، بنابراين ادّعاى آنها مبنى بر تساوى با مسلمين سخنى بيهوده و بدون دليل است ( و گفته شده : چه بسيار كسانى كه بوسيله احسان و نعمت استدراج مىشوند و چه بسيار كسانى كه بوسيله ستايش و تملّق فريفته و مغرور مىگردند و چه بسيار افرادى كه به واسطهء ستر و پرده پوشى مغرور و گستاخ مىشوند ) « 1 » .\r\n( 48 )  ( فَاصْبِرْ لِحُكْمِ رَبِّكَ وَ لا تَكُنْ كَصاحِبِ الْحُوتِ إِذْ نادى وَ هُوَ مَكْظُومٌ )  : ( پس\r\n\r\n\r\n","description":"","footnote":"\r\n( 1 ) . اين قسمت از كمال مصطفى شاكر است .\r\n","page_name":" 620 ","page_number":620},
  {"content":"\r\n\r\nدر برابر حكم پروردگارت صبر كن و مانند يونس صاحب ماجراى ماهى نباش كه دلگير و خشمگين ندا كرد )\r\n( 49 )  ( لَوْ لا أَنْ تَدارَكَهُ نِعْمَةٌ مِنْ رَبِّهِ لَنُبِذَ بِالْعَراءِ وَ هُوَ مَذْمُومٌ )  : ( و اگر نعمتى از ناحيهء پروردگارش او را در نمىيافت ، هر آينه با حالتى نكوهيده در بيابانى بىسقف مىافتاد )\r\n( 50 )  ( فَاجْتَباهُ رَبُّهُ فَجَعَلَهُ مِنَ الصَّالِحِينَ )  : ( ولى پروردگارش او را برگزيد و از صالحين قرار داد )\r\nمىفرمايد : اى پيامبر تو در برابر قضايى كه پروردگارت رانده كه مكذّبان مجرم را از راه استدراج و امهال هلاك كند ، صبور باش و مانند يونس عليه السّلام نباش كه مالامال از خشم و غيظ بود و براى آمدن عذاب بر سر قومش خدا را ندا كرد و در نزول عذاب تعجيل نمود ، تا مجبور نشوى مثل او به ظلم خود اعتراف كنى و به تسبيح خدا بپردازى ، كما اينكه يونس در شكم ماهى فرمود :  ( لا إِلهَ إِلَّا أَنْتَ سُبْحانَكَ إِنِّي كُنْتُ مِنَ الظَّالِمِينَ  « 1 » هيچ معبودى جز تو نيست ، تو منزّهى و من از ستمكارانم ) .\r\nآنگاه در تعليل اين نهى مىفرمايد : اگر نعمت توبه‌اى « 2 » از جانب پروردگارش يونس را در نمىيافت و خدا توبهء او را نمىپذيرفت و مافات را جبران نمىكرد ، او در بيابانى بى آب و علف و بىسايبان افكنده مىشد ، در حالى كه به جهت عملى كه كرده بود مورد مذّمت و نكوهش قرار مىگرفت ، از مقايسه اين آيه با آيهء 144 - 143 سورهء صافات « 3 » ، معلوم مىشود كه بيرون رفتن يونس با حالت خشم از ميان قومش و نفرين بر آنها اقتضاء مىكرده كه او تا ابد در شكم ماهى باقى بماند ، امّا تسبيح دائمى او مانع از اين قضا شد و تقدير او بر اين قرار گرفت كه در بيابانى خشك و بىسايبان افكنده شود و مورد مذّمت\r\n\r\n\r\n","description":"","footnote":"\r\n( 1 ) . سورهء انبياء ، آيه 87 .\r\n( 2 ) . چنانچه بارها گفته‌ايم ، توبهء بنده محفوف بين دو توبه از جانب پروردگار است ، ابتدا خداوند بسوى بنده متوجّه شده و به او توفيق توبه مىدهد ، سپس بنده با توبه بسوى او باز مىگردد و در نهايت خداوند با مغفرت و غفران خود بسوى او رجوع و توبه مىنمايد ، ( مترجم )\r\n( 3 ) .   ( فَلَوْ لا أَنَّهُ كانَ مِنَ الْمُسَبِّحِينَ لَلَبِثَ فِي بَطْنِهِ إِلى يَوْمِ يُبْعَثُونَ   اگر نبود كه يونس از اهل تسبيح بود ، هر آينه تا روز بعث در شكم ماهى مىماند ) .\r\n","page_name":" 621 ","page_number":621},
  {"content":"\r\n\r\nقرار بگيرد ، امّا توبه او و توبه و نعمت « 1 » پروردگار نسبت به او مانع از اين قضا گرديد و نه تنها يونس مذموم نشد ، بلكه پروردگارش او را برگزيد و از صالحين قرار داد و ( صلاح شىء ) يعنى موافقت آن بر طبق آن وضعيتّى كه بايد داشته باشد .\r\n( 51 )  ( وَ إِنْ يَكادُ الَّذِينَ كَفَرُوا لَيُزْلِقُونَكَ بِأَبْصارِهِمْ لَمَّا سَمِعُوا الذِّكْرَ وَ يَقُولُونَ إِنَّهُ لَمَجْنُونٌ )  : ( و محقّقا نزديك است كسانى كه كافر شده‌اند بعد از شنيدن قرآن تو را با چشم زخم خود آسيب رسانند و مىگويند او ديوانه است )\r\n( ان ) مخفّفه از مثقّله است ، يعنى مخفف ( انّ ) مىباشد و ( زلق ) به معناى لغزش است و ( ازلاق ) يعنى صرع و كنايه از كشتن و هلاك كردن مىباشد .\r\nمىفرمايد : محققا كافران وقتى قرآن را شنيدند نزديك بود با چشم زخم خود تو را به زمين انداخته و هلاك كنند ، و چشم زخم نوعى تأثير نفسانى است كه رواياتى هم بر طبق آن وارد شده و دليل عقلى بر نفى آن نداريم كه آن را انكار نموده و بگوئيم يك عقيدهء خرافى است ، بلكه به عكس حوادثى ديده شده كه بر چشم زخم منطبق است .\r\nبعضى مفسرين گفته‌اند : معناى آيه اين است كه وقتى كفّار قرآن را مىشنوند از شدّت كينه و خشم به گونه‌اى به تو نظر مىكنند كه مىخواهند با همان نگاه تيز و بغض آميزشان تو را بكشند « 2 » .\r\n( 52 )  ( وَ ما هُوَ إِلَّا ذِكْرٌ لِلْعالَمِينَ )  : ( در حالى كه قرآن جز تذكّرى براى عالميان نيست )\r\nيعنى اينكه كفّار به پيامبر صلّى اللّه عليه و إله و سلم نسبت ديوانگى مىدهند و قرآن را الفاظ جنيّان و شياطين مىدانند ، سخت در اشتباهند ، بلكه قرآن فقط يك تذكّرى براى جهانيان است ، و در واقع هر كس كه بخواهد به راه راست هدايت شود و در صراط مستقيم قرار بگيرد ،\r\nاز تذكرّات قرآن بهره‌مند مىشود ، همچنانكه فرمود :   ( إِنْ هُوَ إِلَّا ذِكْرٌ لِلْعالَمِينَ لِمَنْ شاءَ مِنْكُمْ أَنْ يَسْتَقِيمَ )   « 3 » .\r\n\r\n\r\n","description":"","footnote":"\r\n( 1 ) . بارها گفته‌ايم كه حقيقت نعمت همانا ولايت و سرپرستى خداست .\r\n( 2 ) . تفسير مجمع البيان ، جلد 10 .\r\n( 3 ) . سورهء تكوير ، آيه 28 .\r\n","page_name":" 622 ","page_number":622},
  {"content":"\r\n\r\n\r\nسوره حاقّه\r\n بِسْمِ اللَّهِ الرَّحْمنِ الرَّحِيمِ \r\nغرض سوره : طرح مسأله قيامت و بيان سرگذشت اقوام مكذّب و ذكر اوصاف اهل سعادت و اهل شقاوت .\r\n( 1 )   ( الْحَاقَّةُ )   : ( آن روزى كه مسلّما واقع مىشود )\r\n( 2 )  ( مَا الْحَاقَّةُ )  : ( و چه روز واقع شدنى است ؟ )\r\n( 3 )  ( وَ ما أَدْراكَ مَا الْحَاقَّةُ )  : ( و تو خبر ندارى كه آن روز تحقّق يابنده چيست ) ؟\r\n( حاقّه ) از نامهاى روز قيامت كبرى است و علّت اين نامگذارى اين است كه روزى ، حقّ و ثابت و غير قابل تخلّف و ترديدناپذير است .\r\nو ( ما ) استفهامى به منظور بزرگداشت قيامت آمده است و سپس به كنايه از كمال اهميّت آن روز و نهايت درجهء عظمتش خطاب به هر كس كه قابل خطاب باشد مىفرمايد : تو نمىدانى كه حاقّه چيست و اين كلام علم به حقيقت قيامت را از همهء مخاطبين نفى مىكند .\r\n( 4 )  ( كَذَّبَتْ ثَمُودُ وَ عادٌ بِالْقارِعَةِ )  : ( قوم ثمود و عاد قيامت كبرى و آن حادثهء كوبنده را تكذيب كردند )\r\n( 5 )  ( فَأَمَّا ثَمُودُ فَأُهْلِكُوا بِالطَّاغِيَةِ )  : ( امّا ثمود به صيحه ، زلزله يا صاعقه هلاك شدند )\r\n( 6 )  ( وَ أَمَّا عادٌ فَأُهْلِكُوا بِرِيحٍ صَرْصَرٍ عاتِيَةٍ )  : ( و امّا قوم عاد بوسيله بادى بسيار سرد و ويرانگر به هلاكت رسيدند )\r\n( 7 )  ( سَخَّرَها عَلَيْهِمْ سَبْعَ لَيالٍ وَ ثَمانِيَةَ أَيَّامٍ حُسُوماً فَتَرَى الْقَوْمَ فِيها صَرْعى \r\n\r\n","description":"","footnote":"","page_name":" 623 ","page_number":623},
  {"content":"\r\n\r\n كَأَنَّهُمْ أَعْجازُ نَخْلٍ خاوِيَةٍ )  : ( خداوند آن باد را هفت شب و هشت روز بر آنان مسلّط كرد ، و مردم را مىديدى كه مانند كنده‌هاى درخت خرما سرنگون شده‌اند )\r\n( 8 )  ( فَهَلْ تَرى لَهُمْ مِنْ باقِيَةٍ )  : ( پس آيا احدى از آنها را مىبينى كه باقى مانده باشد ؟ )\r\n( قارعه ) نيز از اسماء كبرى است ، چون آسمانها و زمين را در هم مىكوبد و نظام عالم را دگرگون مىسازد ، در اين آيات ضمن ذكر ماجراى بعضى اقوام مكذّب معاد و قيامت مىخواهد به علّت هلاكت آنها اشاره كند ، در واقع مىخواهد بفرمايد : قيامت همان حادثهء كوبنده‌ايست كه قوم عاد و ثمود و . . . آن را تكذيب كردند و خداوند به اخذى شديد آنها را مؤاخذه و عذاب نمود .\r\nامّا قوم ثمود در اثر صيحه آسمانى يا زلزله و يا صاعقه هلاك شدند ، شايد هم « 1 » در اين آيه به علّت هلاكت قوم ثمود اشاره شده و مىفرمايد : قوم ثمود به سبب طغيانشان هلاك شدند ، امّا وجه اوّل با سياق سازگارتر است ، چون در آيات بعدى همه جا صحبت از كيفيت عذاب شده است ، نه اوصاف مردم هلاك شده .\r\nو امّا قوم عاد بواسطهء باد سخت سرد و تند و طغيانگر به هلاكت رسيدند ، خداوند آن باد را هفت شب و هشت روز متوالى برايشان مسلّط كرد و تو اگر بودى ، آن مردم را مىديدى كه مانند ريشه‌هاى تو خالى درخت خرما به زمين افتاده‌اند ، آنگاه در مقام كنايه از اينكه عذاب تمامى ايشان را فرا گرفت ، مىفرمايد : آيا هيچ يك از آنها را مىبينى كه باقى مانده باشد ؟\r\n( 9 )  ( وَ جاءَ فِرْعَوْنُ وَ مَنْ قَبْلَهُ وَ الْمُؤْتَفِكاتُ بِالْخاطِئَةِ )  : ( فرعون و ياغيان قبل از او و قراء قوم لوط هم از راه عبوديّت خطا رفتند )\r\n( 10 )  ( فَعَصَوْا رَسُولَ رَبِّهِمْ فَأَخَذَهُمْ أَخْذَةً رابِيَةً )  : ( پس فرستادهء پروردگارشان را نافرمانى نمودند و در نتيجه خداى تعالى آنها را به عقوبتى شديد بگرفت )\r\nيعنى فرعون زمان موسى و امتّهاى مكذّب قبل از او و دهكده‌هاى قوم لوط نيز طريق\r\n\r\n\r\n","description":"","footnote":"\r\n( 1 ) . طبق تفسير كشّاف ، جلد 4 .\r\n","page_name":" 624 ","page_number":624},
  {"content":"\r\n\r\nعبوديّت را به خطا پيمودند و در نتيجه پيامبرى را كه خدا براى هدايتشان ارسال كرده بود انكار و تكذيب نمودند ، لذا خدا هم آنها را با عقوبتى شديد و زيادتر از ساير عقوبتها مؤاخذه كرد .\r\n( 11 )  ( إِنَّا لَمَّا طَغَى الْماءُ حَمَلْناكُمْ فِي الْجارِيَةِ )  : ( بدرستى اين ما بوديم كه شما را در هنگامى كه آب طغيان كرد بر كشتى نشانديم )\r\n( 12 )  ( لِنَجْعَلَها لَكُمْ تَذْكِرَةً وَ تَعِيَها أُذُنٌ واعِيَةٌ )  : ( تا آن را براى شما مايهء تذكّر قرار دهيم و فرا گيرد آن را گوش فراگيرنده )\r\nاين آيات اشاره به طوفان نوح مىنمايد و خطاب به عموم بشر كه نياكانشان بوسيلهء كشتى نوح از غرق نجات يافتند ، مىفرمايد : اين ما بوديم كه وقتى آب طغيان كرد ، شما را سوار كشتى كرديم و از غرق و هلاكت نجات داديم و اگر ما اين رفتار را با شما كرديم براى اين بود كه آن را مايهء تذكّرى براى شما قرار دهيم تا از آن عبرت بگيريد و آن ماجرا را در نفس خود جاى دهيد و از ياد نبريد تا اثر و فايدهء آن كه همان عبرت و اندرز گرفتن است ، مترتّب شود ، از سنّت‌هاى الهى اين است كه بشر را از راه ارائه طريق به سوى سعادت حياتش هدايت كند و تذكرة به معناى اين است كه راه سعادت فرد را به ياد او بياورند ( كه ممكن است از آن تذكرة ، تذكّر پيدا كند و يا نه ) و از سنّت‌هاى ديگر پروردگار اين است كه همهء موجودات را به سوى كمالشان هدايت كند و آنها را به آن نقطه برساند و جمله  ( وَ تَعِيَها أُذُنٌ واعِيَةٌ )  به همين معنا اشاره دارد ، چون ( وعى ) يا فرا گرفتن از مصاديق هدايت يافتن به هدايت ربوبى است ، از اين آيهء شريفه استفاده مىشود كه حوادث خارجى در اعمال انسان اثر مىگذارد ، همانطور كه از آيه 96 سوره اعراف استفاده مىشد كه اعمال انسان در حوادث خارجى تأثير مىگذارد « 1 » .\r\nدر تفسير الدّر المنثور روايت شده كه وقتى اين آيه نازل شد رسولخدا صلّى اللّه عليه و إله و سلم فرمود :\r\nمن از پروردگارم خواستم كه اين اذن واعيه را على بن ابيطالب عليه السّلام قرار دهد و بعد از آن على عليه السّلام فرمود : هرگز نشد چيزى از رسولخدا صلّى اللّه عليه و إله و سلم بشنوم و فراموش كنم .\r\n\r\n\r\n","description":"","footnote":"\r\n( 1 ) .  ( وَ لَوْ أَنَّ أَهْلَ الْقُرى آمَنُوا وَ اتَّقَوْا لَفَتَحْنا عَلَيْهِمْ بَرَكاتٍ مِنَ السَّماءِ وَ الْأَرْضِ )  .\r\n","page_name":" 625 ","page_number":625},
  {"content":"\r\n\r\n( 13 )  ( فَإِذا نُفِخَ فِي الصُّورِ نَفْخَةٌ واحِدَةٌ )  : ( پس زمانيكه يك بار در صور دميده شود )\r\n( 14 )  ( وَ حُمِلَتِ الْأَرْضُ وَ الْجِبالُ فَدُكَّتا دَكَّةً واحِدَةً )  : ( و قدرت الهى بر زمين و كوهها احاطه يافته و آن را در يك لحظه متلاشى مىكند )\r\n( 15 )  ( فَيَوْمَئِذٍ وَقَعَتِ الْواقِعَةُ )  : ( آن وقت است كه قيامت واقع مىشود )\r\nدميدن در صور كنايه از بعث و حاضر كردن مردم براى رسيدگى به حسابشان است و اگر آن را به وصف ( واحده ) توصيف نمود ، اشاره به حتمى بودن آنست به نحوى كه احتياجى به تكرار ندارد ، ظاهرا مراد از نفخه در اين آيه نفخهء دوّم است كه در آن مردگان زنده مىشوند ، در ادامه مىفرمايد : وقتى كه زمين و كوهها حمل مىشوند ، يعنى قدرت الهى بر آنها احاطه مىيابد ، در آنوقت آنها در هم كوبيده شده و يكباره خرد و متلاشى مىشوند و در چنين روزيست كه قيامت برپا مىگردد .\r\n( 16 )  ( وَ انْشَقَّتِ السَّماءُ فَهِيَ يَوْمَئِذٍ واهِيَةٌ )  : ( و آسمان مىشكافد و در چنين روزى رفعت آن مبدّل به ضعف مىشود )\r\n( 17 )  ( وَ الْمَلَكُ عَلى أَرْجائِها وَ يَحْمِلُ عَرْشَ رَبِّكَ فَوْقَهُمْ يَوْمَئِذٍ ثَمانِيَةٌ )  : ( و فرشتگان در پيرامون آن ايستاده عرش پروردگارت را در آن روز هشت نفر حمل مىكنند ) « 1 » .\r\nمىفرمايد : در روز قيامت آسمان از هم مىشكافد و سست و ضعيف مىگردد و فرشتگان در پيرامون و جوانب آسمان هستند و عرش علم يا عرش تدبير ( مصدر همه تدابير عالم ) در آن روز حاملينى از جنس ملائكه دارد كه هشت نفرند و ظاهرا در آن روز ملائكه و آسمان و عرش براى مردم ظاهر مىشوند همچنانكه در جاى ديگر فرموده :  ( وَ تَرَى الْمَلائِكَةَ حَافِّينَ مِنْ حَوْلِ الْعَرْشِ يُسَبِّحُونَ بِحَمْدِ رَبِّهِمْ  « 2 » و ملائكه را\r\n\r\n\r\n","description":"","footnote":"\r\n( 1 ) . در تفسير قمى آمده كه عرش خدا را همواره 4 نفر حمل مىكنند ، ولى در روز قيامت هشت نفر آن را حمل مىنمايند كه چهار نفر از اولين و چهار نفر از آخرين هستند ، امّا چهار نفر اولين عبارتند از : نوح ، ابراهيم ، موسى و عيسى ( عليهم السلام ) و چهار نفر آخرين عبارتند از :\r\nمحمّد ، على ، حسن و حسين ( عليهم السلام ) .\r\n( 2 ) . سورهء زمر ، آيه 75 .\r\n","page_name":" 626 ","page_number":626},
  {"content":"\r\n\r\nمىبينى كه پيرامون عرش حلقه زده‌اند و پروردگار خود را به ستايش او تسبيح مىگويند )\r\n( 18 )  ( يَوْمَئِذٍ تُعْرَضُونَ لا تَخْفى مِنْكُمْ خافِيَةٌ )  : ( آن روز همگى شما بر خداوند عرضه مىشويد و از شما هيچ سرّ پنهانى بر او مخفى نمىماند )\r\nيعنى در قيامت ، هر عقيده و عملى كه نزد هر انسانى هست براى خداى تعالى فاش و عرضه مىشود ، به طوريكه هيچ عقيده يا فعلى از او پنهان نمىماند و همه بواطن و اسرار آشكار مىگردد و همچنانكه قبلا هم گفتيم اين احاطهء علمى خدا در دنيا هم وجود داشته ، منتها در قيامت مردم آشكارا مىبينند كه همواره در معرض علم خدا بوده‌اند و همه افعال و عقايدشان ظاهر و آشكار بوده و هيچ يك ، از خداى متعال مخفى نيست .\r\n( 19 )  ( فَأَمَّا مَنْ أُوتِيَ كِتابَهُ بِيَمِينِهِ فَيَقُولُ هاؤُمُ اقْرَؤُا كِتابِيَهْ )  : ( پس هر كس كه نامهء عملش را بدست راستش داده باشند ، از خوشحالى بانگ مىزند كه بياييد نامهء عملم را بخوانيد ) « 1 »\r\n( 20 )  ( إِنِّي ظَنَنْتُ أَنِّي مُلاقٍ حِسابِيَهْ )  : ( من در دنيا يقين داشتم كه روز حساب را ملاقات مىكنم )\r\n( 21 )  ( فَهُوَ فِي عِيشَةٍ راضِيَةٍ )  : ( پس او در عيشى است كه از آن رضايت دارد )\r\n( 22 )  ( فِي جَنَّةٍ عالِيَةٍ )  : ( در بهشتى بلند مرتبه )\r\n( 23 )  ( قُطُوفُها دانِيَةٌ )  : ( كه ميوه‌هاى رسيدهء آن نزديك است )\r\n( 24 )  ( كُلُوا وَ اشْرَبُوا هَنِيئاً بِما أَسْلَفْتُمْ فِي الْأَيَّامِ الْخالِيَةِ )  : ( بخوريد و بياشاميد ، گوارايتان باد ، به جهت آن اعمال نيكى كه در روزهاى گذشته انجام داده بوديد )\r\nيعنى افراد صالحى كه حسن عقيده و عمل را توأم نموده باشند در قيامت نامهء عملشان بدست راستشان داده مىشود و آنوقت با خوشحالى رو به فرشتگان مىكند و\r\n\r\n\r\n","description":"","footnote":"\r\n( 1 ) . در تفسير عياشى از امام صادق عليه السّلام نقل شده كه فرمود : در روز قيامت هر دسته از مردم به نام امامشان خوانده مىشوند ، همچنانكه در سوره اسراء آيه 71 به آن اشاره دارد و يمين به معناى معرفت و اثبات امام است ، پس كسانى كه امام حق خود را بشناسند اصحاب يمين هستند و كسانى كه امام خود را نشناسند اصحاب شمال مىباشند .\r\n","page_name":" 627 ","page_number":627},
  {"content":"\r\n\r\nمىگويد : بياييد نامهء عمل مرا بگيريد و بخوانيد كه چگونه به سعادت من حكم مىكند و اين به جهت آن بود كه من در دنيا به وقوع چنين روزى يقين داشتم و مطمئن بودم كه به زودى حساب خود را ملاقات مىكنم ، پس به پروردگار خود ايمان آورده و عمل خود را اصلاح نمودم ، مسلّما چنين كسى در زندگى و عيشى بسر مىبرد كه از آن خرسند و راضى خواهد بود ، در بهشتى عالى مقام كه نعم آن غير قابل توصيف است و ميوه‌هاى آن بهشت در دسترس و نزديك او خواهد بود ، آنوقت به آنها گفته مىشود : بخوريد و بنوشيد و از همه لذايذ بهشت بهره‌مند شويد ، گواراى وجودتان باشد ، اينها پاداش آن ايمان و عمل صالحى است كه در دنياى فانى براى امروزتان تهيّه و تدارك نموديد .\r\n( 25 )  ( وَ أَمَّا مَنْ أُوتِيَ كِتابَهُ بِشِمالِهِ فَيَقُولُ يا لَيْتَنِي لَمْ أُوتَ كِتابِيَهْ )  : ( و امّا آنكس كه كتاب عملش به دست چپش داده شده ، مىگويد : اى كاش نامه‌ام را به من نداده بودند )\r\n( 26 )  ( وَ لَمْ أَدْرِ ما حِسابِيَهْ )  : ( و حسابم را نمىدانستم كه چيست )\r\n( 27 )  ( يا لَيْتَها كانَتِ الْقاضِيَةَ )  : ( اى كاش همان مرگ اوّلى نابودم ساخته بود )\r\n( 28 )  ( ما أَغْنى عَنِّي مالِيَهْ )  : ( نه مالم امروز فايده‌اى برايم دارد )\r\n( 29 )  ( هَلَكَ عَنِّي سُلْطانِيَهْ )  : ( و نه قدرتم باقى مانده )\r\n( 30 )  ( خُذُوهُ فَغُلُّوهُ )  : ( بگيريد او را و دست و پايش را ببنديد )\r\n( 31 )  ( ثُمَّ الْجَحِيمَ صَلُّوهُ )  : ( سپس در آتشش افكنيد )\r\n( 32 )  ( ثُمَّ فِي سِلْسِلَةٍ ذَرْعُها سَبْعُونَ ذِراعاً فَاسْلُكُوهُ )  : ( و آنگاه او را به زنجيرى كه طولش هفتاد ذراع است ببنديد )\r\n( 33 )  ( إِنَّهُ كانَ لا يُؤْمِنُ بِاللَّهِ الْعَظِيمِ )  : ( كه او در دنيا به خداى عظيم ايمان نمىآورد )\r\n( 34 )  ( وَ لا يَحُضُّ عَلى طَعامِ الْمِسْكِينِ )  : ( و بر اطعام مسكين تشويق نمىكرد )\r\n( 35 )  ( فَلَيْسَ لَهُ الْيَوْمَ هاهُنا حَمِيمٌ )  : ( در نتيجه امروز در اينجا هيچ دوست و ياريگرى ندارد )\r\n( 36 )  ( وَ لا طَعامٌ إِلَّا مِنْ غِسْلِينٍ )  : ( و به جز چرك و خون دوزخيان هيچ طعامى\r\n\r\n","description":"","footnote":"","page_name":" 628 ","page_number":628},
  {"content":"\r\n\r\nندارد )\r\n( 37 )  ( لا يَأْكُلُهُ إِلَّا الْخاطِؤُنَ )  : ( كه آن چرك و خون را به جز خطاكاران نمىخورند )\r\nامّا اشقياء و مجرمان كه نامهء عملشان را به دست چپشان مىدهند در قيامت آرزو مىكنند كه اى كاش نامه عملشان را نمىديدند ، چون هيچ ايمان و عمل صالحى ندارند و لذا مىگويند : اى كاش نمىفهميديم كه حسابمان چيست ، چون به چشم مىبينند كه چه عذاب اليمى برايشان آماده شده و نيز مىگويند : اى كاش با همان مرگ اوّلى كار ما يكسره شده بود و ديگر مبعوث نمىشديم و اين عذاب دائمى را نمىچشيديم .\r\nآنگاه از روى حسرت و ندامت مىگويند : آن مالى كه ما در دنيا آن را كليد سعادت خود حساب مىكرديم ، امروز ابدا به كارمان نمىآيد و قدرتمان هم باطل شده و هيچ ياور و پشتيبانى نداريم .\r\nآنگاه خداوند به ملائكه دستور مىدهد ، بگيريد او را و دست و پاى و گردنش را با زنجير ببنديد و سپس او را داخل آتشى عظيم كنيد و آنگاه او را در زنجيرى به طول هفتاد ذرع « 1 » مقيّد كنيد .\r\nآنگاه مىفرمايد : اينكه چنين دستور داديم به اين علّت بود كه وى به خداى عظيم ايمان نمىآورد و مردم را به اطعام مسكينان تشويق نمىكرد ، بلكه در اين رابطه مسامحه مىنمود و از رنج بينوايان احساس ناراحتى نمىكرد .\r\nبنابراين امروز در اين عرصهء محشر هيچ دوست و شفيعى كه سودى برايش داشته باشد ، ندارد چون كافر آمرزش ندارد و شفاعتى هم نخواهد داشت و نيز هيچ خوراكى جز چركابه و كثافاتى كه از تن دوزخيان مىريزد ، ندارد و اين چركاب فقط خوراك كسانى است كه به گناه و خطا كارى عادت كرده‌اند .\r\n( 38 )  ( فَلا أُقْسِمُ بِما تُبْصِرُونَ )  : ( هر چند حاجتى به سوگند نيست ، با اينحال سوگند به\r\n\r\n\r\n","description":"","footnote":"\r\n( 1 ) . ذرع يا ذراع : فاصلهء بين آرنج و نوك انگشتان است كه واحدى در طول مىباشد و شايد در اينجا ، هفتاد ذراع كنايه از كثرت و عظمت باشد .\r\n","page_name":" 629 ","page_number":629},
  {"content":"\r\n\r\nهمه آنچه شما مىبينيد )\r\n( 39 )  ( وَ ما لا تُبْصِرُونَ )  : ( و آنچه كه نمىبينيد )\r\n( 40 )  ( إِنَّهُ لَقَوْلُ رَسُولٍ كَرِيمٍ )  : ( كه همانا قرآن سخن رسول بزرگواريست )\r\n( 41 )  ( وَ ما هُوَ بِقَوْلِ شاعِرٍ قَلِيلًا ما تُؤْمِنُونَ )  : ( و هرگز سخن يك شاعر نيست ، راستى چه كمند كسانى كه ايمان مىآورند )\r\n( 42 )  ( وَ لا بِقَوْلِ كاهِنٍ قَلِيلًا ما تَذَكَّرُونَ )  : ( و سخن كاهن هم نيست و چه اندكند كسانى كه تذّكر مىيابند )\r\n( 43 )  ( تَنْزِيلٌ مِنْ رَبِّ الْعالَمِينَ )  : ( نازل شده از ناحيهء پروردگار عالم است )\r\n( 44 )  ( وَ لَوْ تَقَوَّلَ عَلَيْنا بَعْضَ الْأَقاوِيلِ )  : ( و اگر پيامبر حتىّ يك كلمه از پيش خود به ما نسبت دهد )\r\n( 45 )  ( لَأَخَذْنا مِنْهُ بِالْيَمِينِ )  : ( با دست تواناى خود او را مىگيريم )\r\n( 46 )  ( ثُمَّ لَقَطَعْنا مِنْهُ الْوَتِينَ )  : ( سپس رگ گردنش را قطع مىكنيم )\r\n( 47 )  ( فَما مِنْكُمْ مِنْ أَحَدٍ عَنْهُ حاجِزِينَ )  : ( آنوقت كسى از شما نمىتواند مانع ما نسبت به او شود )\r\n( 48 )  ( وَ إِنَّهُ لَتَذْكِرَةٌ لِلْمُتَّقِينَ )  : ( و بدرستى كه قرآن مايهء تذكّر اهل تقواست )\r\n( 49 )  ( وَ إِنَّا لَنَعْلَمُ أَنَّ مِنْكُمْ مُكَذِّبِينَ )  : ( و همانا ما مىدانيم كه بعضى از شما تكذيب كننده‌ايد )\r\n( 50 )  ( وَ إِنَّهُ لَحَسْرَةٌ عَلَى الْكافِرِينَ )  : ( و بدرستى كه همين قرآن مايهء حسرت كافران است )\r\n( 51 )  ( وَ إِنَّهُ لَحَقُّ الْيَقِينِ )  : ( محقّقا حق اليقين است )\r\n( 52 )  ( فَسَبِّحْ بِاسْمِ رَبِّكَ الْعَظِيمِ )  : ( پس به نام پروردگار بزرگت تسبيح گوى و نام او را منزّه بدار )\r\nيعنى سوگند به آنچه نسبت به شما ظاهر و مشهود است و سوگند به آنچه نسبت به شما غيب و مخفى است و اين نوع سوگند در واقع يعنى سوگند به همه آفريده‌هاى مشهود و غيبى كه شامل خداى سبحان نمىشود ، ( چون خداوند اجلّ از آنست كه با\r\n\r\n","description":"","footnote":"","page_name":" 630 ","page_number":630},
  {"content":"\r\n\r\nمخلوقاتش در يك رديف قرار بگيرد ) ، امّا سوگند به آفريده‌ها سوگندى بسيار جليل و جميل است ، چون خداوند خود جميل است و به جز جمال نمىآفريند ، لذا موجودات از ناحيهء خدا به جز خوبى ندارند و هر بدى كه در آنها مىبينيم از ناحيه حدود عدمى و ماهيّت خودشان است و يا از ناحيهء مقايسهء آنها با يكديگر .\r\nبه هر حال به عنوان جواب قسم و متعلّق آن مىفرمايد : اين گفتار رسولى بزرگوار و كريم است ، يعنى قرآن حقّى است كه بر رسولخدا صلّى اللّه عليه و إله و سلم نازل شده و ابدا گفتار يك شاعر نيست ، و قرآن شعر نيست « 1 » ، آنگاه در مقام توبيخ كسانى كه قرآن را شعر مىناميدند مىفرمايد چه كم ايمان مىآوريد .\r\nدر ادامه كهانت را نيز از ساحت قرآن و پيامبر نفى مىكند و مىفرمايد : قرآن گفتار يك كاهن نيست كه آن را از جنيّان فرا گرفته باشد ، آنگاه در مقام توبيخ جامعه مشركين مىفرمايد : پس چه كم متذكّر مىشويد .\r\nبلكه قرآن از ناحيه پروردگار جهانيان نازل شده ، نه آنكه رسولخدا صلّى اللّه عليه و إله و سلم آن را پرداخته و به دروغ به خدا نسبت داده باشد .\r\nچون اگر اين رسول كريم ، پاره‌اى اقوال را از پيش خود بتراشد و به ما نسبت دهد ، ما او را مانند مجرمين دست بسته مىكنيم و يا دست راست او را قطع مىكنيم و يا با دست قدرت خود او را مىگيريم « 2 » و سپس رگ حيات او را قطع مىكنيم - چون ( وتين ) رگى كه خون را به جگر وارد مىكند و يا سرخرگ بزرگيست كه از قلب و بطن چپ آن شروع شده و تمام بدن را تغذيه مىنمايد - و آنوقت هيچ كس از شما نيست كه بتواند ما را از انتقام گرفتن از او مانع شود و بتواند او را از عقوبت و هلاك نمودن ما نجات دهد .\r\nدر ادامه مىفرمايد : اين قرآن تذكّر و يادآوريى براى متقيّن است ، چون عقايد حقّه و\r\n\r\n\r\n","description":"","footnote":"\r\n( 1 ) . همچنانكه فرمود :  ( وَ ما عَلَّمْناهُ الشِّعْرَ وَ ما يَنْبَغِي لَهُ )  : ( ما به او شعر نياموختيم و اين سزاوار او نيست )\r\n( 2 ) . مطابق روايتى در تفسير قمى ، جلد 2 .\r\n","page_name":" 631 ","page_number":631},
  {"content":"\r\n\r\nمعارفى را كه آنها را به كمال مطلوب و مقصد نهايى مىرساند ، به ايشان يادآورى مىكند و با اين حال ما مىدانيم كه بسيارى از شما اهل تكذيب هستيد و همين تكذيبتان نسبت به قرآن و حق ، حسرتى براى كافران خواهد بود كه اين حسرت را در روز قيامت كه  ( يَوْمَ الْحَسْرَةِ )  است احساس خواهند كرد و ، براستى اين قرآن حق اليقين است و هيچ باطلى در آن راه ندارد ، پس تو پروردگار عظيمت را از اينكه عالم را به باطل آفريده باشد و معارف حقهء قرآن را باطل سازد ، منزّه بدار .\r\n\r\nسوره معارج\r\n بِسْمِ اللَّهِ الرَّحْمنِ الرَّحِيمِ \r\nغرض سوره : توصيف روز قيامت و آن عذابى كه خداوند براى كافران مهيّا كرده است و ذكر وضع منافقان اطراف پيامبر صلّى اللّه عليه و إله و سلم كه بعضى از احكام دين را ردّ مىكردند .\r\n( 1 )   ( سَأَلَ سائِلٌ بِعَذابٍ واقِعٍ )   : ( سائلى از كفّار ، درخواست عذابى كرد كه لا محاله واقع مىشود )\r\n( 2 )  ( لِلْكافِرينَ لَيْسَ لَهُ دافِعٌ )  : ( و كافران دفعى براى آن ندارند )\r\n( سئوال ) يعنى طلب و درخواست يا دعا .\r\nمىفرمايد : درخواست كننده‌اى از كفّار ، عذابى را از خدا درخواست كرد كه مخصوص كافران است و قطعا بر آنان واقع مىشود و آنها هيچ دافعى برايش ندارند و چه درخواست كنند و چه نكنند ، واقع شدنيست و همين كلام در واقع نوعى جواب تحقيرآميز و تهكّم نسبت به آن سائل است .\r\nو در تفسير مجمع البيان از امام صادق عليه السّلام نقل شده كه پس از آنكه رسولخدا صلّى اللّه عليه و إله و سلم ،\r\n\r\n","description":"","footnote":"","page_name":" 632 ","page_number":632},
  {"content":"\r\n\r\nعلى عليه السّلام را به خلافت نصب كرد و فرمود : ( من كنت مولاه فهذا على مولاه هر كس من مولاى اويم ، پس اين على مولاى اوست ) ، اين خبر در شهرهاى گوناگون پخش شد و به گوش نعمان بن حارث فهرى رسيد ، او از ديار خود حركت كرده و به نزد رسولخدا صلّى اللّه عليه و إله و سلم مشرّف شد و عرضه داشت : به ما دستور دادى كه به لا إله الّا اللّه شهادت بدهيم و اعتراف كنيم كه تو فرستادهء خدايى ، و دستور دادى كه جهاد كنيم و حج بجا بياوريم ، روزه بگيريم و نماز بخوانيم و زكات بدهيم و ما هم قبول كرديم ، آيا به اين مقدار راضى نشدى تا اينكه پسر عمّت را به خلافت نصب نموده و گفتى ( هر كس من مولاى اويم ، اين على مولاى اوست ) ، حال بگو اين مسأله از ناحيهء خودت بود و يا از ناحيهء خداى تعالى ؟ پيامبر صلّى اللّه عليه و إله و سلم فرمود : به آن خدايى كه جز او معبودى نيست ، اين دستور از ناحيهء خدا بود ، نعمان بن حارث برگشت ، در حالى كه مىگفت : بارالها اگر اين سخن حقّ است و از ناحيهء توست سنگى از آسمان بر سر ما ببار ، همين كه سخنش تمام شد ، خداوند سنگى آسمانى بر سرش كوبيد و او را در جا كشت و آنوقت خداوند اين آيه را نازل فرمود .\r\n( 3 )  ( مِنَ اللَّهِ ذِي الْمَعارِجِ )  : ( از ناحيه خدايى كه در درگاهش براى فرشتگان مراتبى دارد )\r\n( 4 )  ( تَعْرُجُ الْمَلائِكَةُ وَ الرُّوحُ إِلَيْهِ فِي يَوْمٍ كانَ مِقْدارُهُ خَمْسِينَ أَلْفَ سَنَةٍ )  : ( ملائكه و روح در آن روزى كه مقدار آن پنجاه هزار سال است به سوى او بالا مىروند )\r\n( 5 )  ( فَاصْبِرْ صَبْراً جَمِيلًا )  : ( پس تو به خوبى صبر كن )\r\n( 6 )  ( إِنَّهُمْ يَرَوْنَهُ بَعِيداً )  : ( كفّار آن روز را دور مىپندارند )\r\n( 7 )  ( وَ نَراهُ قَرِيباً )  : ( و ما آن را نزديك مىبينيم )\r\nيعنى كافران از عذاب هيچ دافعى از جانب خداى صاحب معارج ندارند و يا اين امر عذابى از ناحيه خداى ذى المعارج است ، معارج يعنى نردبانها يا رتبه‌ها ، و مفسّران آن را به معناى مقامات ملكوت كه فرشتگان هنگام رجوع به خداى سبحان به آن عروج مىكنند تفسير كرده‌اند ، پس خداى سبحان مراتب و معارجى از ملكوت و مقاماتى از پايين به بالا دارد كه هر مقام بالاتر ، از مقام پايينتر شريفتر است و ملائكه و روح كه از\r\n\r\n","description":"","footnote":"","page_name":" 633 ","page_number":633},
  {"content":"\r\n\r\nعالم امر است هر يك به حسب قربى كه به خدا دارند در آن مقامات بالا مىروند و اين مقامات حقيقى و ملكوتى هستند نه چون مقامات دنيا وهمى و اعتبارى - و اين امر در روز قيامت واقع مىشود كه مقدارش پنجاه هزار سال از سالهاى دنيويست ، لذا ملائكه و روح در روز قيامت به سوى خداى تعالى باز مىگردند ، زيرا قيامت روزيست كه اسباب و وسائط از بين رفته و روابط بين مسبّبات قطع مىگردد و ملائكه هم چون وسائط موكّل بر امور عالم و حوادث هستى مىباشند ، در روز قيامت به سوى خدا بازگشته و به معارج خود عروج مىكنند و همگى در پيرامون عرش صف مىكشند و در آن روز انسان آنچه را كه خدا به او اعطاء كرده از دست مىدهد و هيچ قدرت و استطاعتى نخواهد داشت كه آن را در امرى كه شايسته است به كار ببرد و در آن زمان برايش آشكار مىشود كه امر و ملك فقط مختص به خداى واحد و قهّار است .\r\nاز رسولخدا صلّى اللّه عليه و إله و سلم سئوال شد : روز قيامت چقدر طول مىكشد ؟ فرمود : قسم به آنكه جان محمّد در دست اوست ، براى مرد مؤمن آنقدر سبك است كه به قدر يك نماز واجبى كه در دنيا بخواند ، بيشتر طول نمىكشد « 1 » .\r\nدر ادامه خطاب به رسولخدا صلّى اللّه عليه و إله و سلم مىفرمايد : تو در برابر درخواست عذاب و استكبار اين كفّار صبرى جميل نما و جزع و شكايت نداشته باشد ، ( صبر جميل صبريست كه خالص بوده و شائبه‌اى از بىتابى و شكايت در آن نباشد )\r\nچون روز عذاب آنها و يا روز قيامت نزديك است اگر چه كه آنها را دور مىپندارند و آمدنش را بعيد مىدانند ، اين عذاب نزديك و تخلّف ناپذير است .\r\n( 8 )  ( يَوْمَ تَكُونُ السَّماءُ كَالْمُهْلِ )  : ( روزيكه آسمان چون مس مذّاب مىشود )\r\n( 9 )  ( وَ تَكُونُ الْجِبالُ كَالْعِهْنِ )  : ( و كوهها مانند پشم حلّاجى شده مىگردند )\r\n( 10 )  ( وَ لا يَسْئَلُ حَمِيمٌ حَمِيماً )  : ( و هيچ حامى و دوست صميمى از دوستش سراغ نمىگيرد )\r\nمىفرمايد : در روز قيامت آسمان مانند مس مذّاب ( يا طلا ، يا روغن و يا قير مذّاب ) مىشود و كوهها مانند پشم زده و حلاجى شده مىگردند و آنوقت هيچ\r\n\r\n\r\n","description":"","footnote":"\r\n( 1 ) . تفسير مجمع البيان و الدّر المنثور .\r\n","page_name":" 634 ","page_number":634},
  {"content":"\r\n\r\nخويشاوند نزديك و دلسوزى از حال خويشاوند خود پرسش نمىكند ، چون هر كس آنقدر به خودش مشغول است كه بكلّى ديگران را از ياد مىبرد .\r\n( 11 )  ( يُبَصَّرُونَهُمْ يَوَدُّ الْمُجْرِمُ لَوْ يَفْتَدِي مِنْ عَذابِ يَوْمِئِذٍ بِبَنِيهِ )  : ( با اينكه خويشاوند و دوستان هر كسى را به او نشان مىدهند ، امّا مجرم آرزو مىكند كه اى كاش مىشد فرزندان را در آن روز در برابر عذاب فدا كرد )\r\n( 12 )  ( وَ صاحِبَتِهِ وَ أَخِيهِ )  : ( و دوستان و برادرش را )\r\n( 13 )  ( وَ فَصِيلَتِهِ الَّتِي تُؤْوِيهِ )  : ( و خويشاوندانى كه او را از خود مىدانستند )\r\n( 14 )  ( وَ مَنْ فِي الْأَرْضِ جَمِيعاً ثُمَّ يُنْجِيهِ )  : ( و بلكه همه مردم زمين را تا بلكه خودش از عذاب نجات پيدا كند )\r\nمىفرمايد : در روز قيامت خويشاوند نزديك هر كسى را به او نشان مىدهند ، ولى او به جهت گرفتاريهاى خودش نه تنها احوالى از آنان نمىپرسد ، بلكه به جهت شدّت عذابش آرزو مىكند كه اى كاش مىتوانست نزديكترين خويشاوندان و گرامىترين عزيزان خود نظير فرزندان ، برادران ، دوستان و عشيرهء خود را فدا كند و حتّى همهء انسانهاى روى زمين را ( اگر مىتوانست ) فدا كند ، تا شايد بتواند از عذاب نجات بيابد .\r\n( 15 )  ( كَلَّا إِنَّها لَظى )  : ( امّا هيهات ، آتش دوزخ شعله‌ور است )\r\n( 16 )  ( نَزَّاعَةً لِلشَّوى )  : ( كه در هم شكنندهء اعضاى بدن و كننده پوست است )\r\n( 17 )  ( تَدْعُوا مَنْ أَدْبَرَ وَ تَوَلَّى )  : ( مىخواند آن را كه پشت كرده و روى گردانده )\r\n( 18 )  ( وَ جَمَعَ فَأَوْعى )  : ( و مال را جمع نموده و حفظ كرده )\r\nمىفرمايد : هيهات چه آرزوى باطلى كه هرگز عملى نمىشود ، آتش جهنّم شعله‌ور است و اعضاء و جوارح واردين خود را مىسوزاند و آنها را خرد كرده و در هم مىشكند ، و هر فرد متكبّر معرض و روى گردان از حقّ را بسوى خود فرا مىخواند تا عذابشان كند ، چون آنها به جاى عبادت خدا اموال را جمع نموده و در گنجينه‌ها طلا و نقره نگهدارى كردند و آن را به سائل و فقير ندادند .\r\n( 19 )  ( إِنَّ الْإِنْسانَ خُلِقَ هَلُوعاً )  : ( آرى انسان حريص آفريده شده )\r\n\r\n","description":"","footnote":"","page_name":" 635 ","page_number":635},
  {"content":"\r\n\r\n( 20 )  ( إِذا مَسَّهُ الشَّرُّ جَزُوعاً )  : ( وقتى كه شرّى به او مىرسد جزع مىكند )\r\n( 21 )  ( وَ إِذا مَسَّهُ الْخَيْرُ مَنُوعاً )  : ( و وقتى كه خيرى به او مىرسد از ديگران دريغ مىكند )\r\n( هلع ) يعنى شدّت حرص و هلوع كسى است كه ( همچنانكه اين آيات توضيح مىدهد ) هنگام برخورد با ناملايمات بسيار جزع و فزع مىكند و وقتى خيرى به او مىرسد ، از انفاق به ديگران امتناع مىكند .\r\nو انسان اين گونه آفريده شده كه حريص است و اين حرص او را به كمال وجودى مىرساند و از فروع حبّ ذات است و به خودى خود امر ناپسندى نيست ، بلكه وقتى بد است كه انسان آن را در جايى كه نبايد ، به كار برده و درست تدبير نكند ، ولى اين صفت هلوع و حريص بودن مانند ساير صفات اخلاقى اگر در حدّ وسط نگه داشته شود و به افراد و تفريط منجر نگردد ، مذموم نيست ، و اگر حرص نبود انسان به دنبال جلب خير و كمال و دفع شرّ از خود برنمىآمد ، پس طفل كه به دنيا مىآيد ، مطابق غرائز و عواطفش به دنبال جلب نفع و دفع ضرر از نفس خويش است ، ولى وقتى به سنّ عقل و رشد برسد و حقّ و باطل را درك كند ، آنوقت متوجّه شود كه بسيارى امور كه آنها را حقّ مىپنداشته باطل بوده و بعضى باطلها حقّ بوده است .\r\nو در اين مرحله اگر بر طبق هواى نفس رفتار كند و به حكم عقل سرننهد ، خداوند بر دلش مهر مىزند و ديگر قدرت درك حقّ را نخواهد داشت .\r\nامّا اگر عنايت الهى او را دريابد ، همهء غرائز او و از آن جمله حرصش به جاى حرص بر هواى نفس ، حرص بر خير واقعى و حق طلبى مىشود ، و چنين فردى ديگر در برابر هيچ حقّى استكبار نمىورزد و به هيچ صاحب حقّى ستم نمىكند .\r\nهمچنانكه فرمود :   ( وَ أَمَّا مَنْ خافَ مَقامَ رَبِّهِ وَ نَهَى النَّفْسَ عَنِ الْهَوى فَإِنَّ الْجَنَّةَ هِيَ الْمَأْوى   « 1 » و امّا هركس كه از مقام پروردگارش خوف داشته و نفس خود را از هوا مانع شود ، همانا بهشت مأواى اوست )\r\n\r\n\r\n","description":"","footnote":"\r\n( 1 ) . سورهء نازعات ، آيه 41 - 40 .\r\n","page_name":" 636 ","page_number":636},
  {"content":"\r\n\r\nو چنين كسى همواره از شرّ اخروى ( يعنى معصيّت و عواقب آن ) خوف خواهد داشت و هميشه بسوى آمرزش پروردگارش شتاب مىكند ، امّا در برابر خير و شرّ دنيوى از حدودى كه خدا برايش معيّن كرده تجاوز نمىكند و در هنگام برخورد با گناه و معصيّت حرص خود را بوسيلهء صبر كنترل مىنمايد و نيز در برابر ناملايمات صبر و بردبارى دارد و در برابر سختى عبادت هم خويشتندارى مىكند ، در اين صورت حرص به منافع واقعى براى چنين فردى صفت كمالى محسوب مىشود و در مقابل اين فرد كسى است كه از حقّ روى گردانده و به باطل گردن نهاده و مطابق هواى نفسش رفتار مىكند و قلب خود را از ياد خدا غافل نموده و نعمت الهى را مبدّل به كفر كرده و نفس خود را بوسيلهء اين اعمال لايق جهنّم مىسازد كه جايگاه بسيار بديست .\r\n( 22 )  ( إِلَّا الْمُصَلِّينَ )  : ( به جز نمازگزاران )\r\n( 23 )  ( الَّذِينَ هُمْ عَلى صَلاتِهِمْ دائِمُونَ )  : ( كسانى كه در نماز خود مداومت دارند )\r\n( 24 )  ( وَ الَّذِينَ فِي أَمْوالِهِمْ حَقٌّ مَعْلُومٌ )  : ( و كسانى كه در اموالشان حقّى معيّن است )\r\n( 25 )  ( لِلسَّائِلِ وَ الْمَحْرُومِ )  : ( براى سائل و محروم )\r\n( 26 )  ( وَ الَّذِينَ يُصَدِّقُونَ بِيَوْمِ الدِّينِ )  : ( و كسانى كه روز جزا را تصديق مىكنند )\r\n( 27 )  ( وَ الَّذِينَ هُمْ مِنْ عَذابِ رَبِّهِمْ مُشْفِقُونَ )  : ( و آنها كه از عذاب پروردگارشان نگران هستند )\r\n( 28 )  ( إِنَّ عَذابَ رَبِّهِمْ غَيْرُ مَأْمُونٍ )  : ( چون هيچ كس از عذاب پروردگارش ايمن نيست )\r\n( 29 )  ( وَ الَّذِينَ هُمْ لِفُرُوجِهِمْ حافِظُونَ )  : ( و كسانى كه فروج خود را حفظ مىكنند )\r\n( 30 )  ( إِلَّا عَلى أَزْواجِهِمْ أَوْ ما مَلَكَتْ أَيْمانُهُمْ فَإِنَّهُمْ غَيْرُ مَلُومِينَ )  : ( مگر در مورد همسران و كنيزان خود كه در اين صورت مورد ملامت قرار نمىگيرند )\r\nاستثناء از ( هلوع ) است ، و اينكه از ميان همهء صفات مؤمنين ، نماز را ذكر مىكند به جهت شرافت نماز است كه ستون دين مىباشد ، به علاوه نماز تأثير فراوانى در دفع صفت رذيلهء هلع مذموم دارد ، همچنانكه مىفرمايد :  ( إِنَّ الصَّلاةَ تَنْهى عَنِ الْفَحْشاءِ وَ \r\n\r\n","description":"","footnote":"","page_name":" 637 ","page_number":637},
  {"content":"\r\n\r\n الْمُنْكَرِ  « 1 » همانا نماز از اعمال زشت و بد مانع مىشود )\r\nدر ادامه مىفرمايد : آنها در نمازشان مداومت دارند ، چون كمال اثر عمل فقط بوسيله تداوم حاصل مىشود ، نه با سهل انگارى و تنبلى ، و كسى كه نماز خوان باشد داراى اطمينان نفس و آرامشى مىگردد و خود را به تمامه در اختيار و تحت تسلّط پروردگارش مىبيند و لذا وقتى شرّى به او مىرسد مىگويد : اين امر بر من آسان است ، چون نزول اين امر تحت نظارت پروردگارم بوده است .\r\nو نيز اين افراد استثناء شده در اموالشان حقّى معيّن براى درخواست كنندهء فقير و نيز محروم آبرومندى كه درخواست نمىكند قرار مىدهند و اين حقّ معلوم ( زكات ) نيست ، بلكه مطلق انفاق در راه خداست .\r\nو نيز اين افراد ، روز قيامت و روز جزا را عملا تصديق مىكنند و مراقب نفوسشان هستند كه مبادا از ذكر خدا غافل شود و هر عملى كه با آن مواجه مىشوند آن چيزى را كه خدا دوست مىدارد و اراده نموده انجام مىدهند و هر عملى را كه خدا آن را نمىپسندد ترك مىكنند ، در نتيجه روش زندگى آنها مانند روش كسانيست كه به رأى العين مىبينند و يقين دارند كه هر عملى كه بجا مىآورند به زودى بواسطهء آن محاسبه و جزا داده مىشوند ، چنانچه عمل خير باشد به جزاى خير و اگر عمل شرّ باشد به عقوبت و عذاب .\r\nو نيز آنها از عذاب پروردگارشان خائف و هراسانند ، در نتيجه از محارم الهى پرهيز مىكنند و در راه خدا جهاد مىنمايند و در اعمال صالحه مداومت دارند و با اينحال اعتمادى به اعمال خود ندارند و خود را ايمن از عذاب الهى نمىدانند ، چون ايمنى از عذاب با خوف و اشفاق نمىسازد .\r\nدر ادامه مىفرمايد : عذاب پروردگارت غير مأمون است ، يعنى هيچ كس نمىتواند نسبت به عذاب خدا خود را ايمن بداند ، چون اولا ) : هيچ چيز به جز اطاعت درونى نمىتواند انسان را از عذاب نجات دهد ، ثانيا ) : اطمينانى هم به نفس و درون انسان\r\n\r\n\r\n","description":"","footnote":"\r\n( 1 ) . سورهء عنكبوت ، آيه 45 .\r\n","page_name":" 638 ","page_number":638},
  {"content":"\r\n\r\nنيست ، چون نفس سركش است و انسان حريف او نمىگردد مگر به آن مقدارى كه سبحان بخواهد و به او قدرت دهد ، چون او مالك هر چيز است و مملوك چيزى نيست ، ثالثا ) : هر چند خداوند به اهل طاعت وعدهء نجات داده و او هرگز خلف وعده نمىكند ، امّا اين موضوع قدرت او را مقيّد نمىكند و به هر چه بخواهد قادر است ، به همين دليل هم هيچ كس نبايد خود را از عذاب او ايمن بداند كما اينكه در كلام مجيدش فرموده ، ملائكه و انبياء و اولياء الهى هم از مقام او خوف و خشيّت دارند « 1 » ، بنابراين مؤمنين در ترسيدن از عذاب الهى محقّند ، در ادامه مىفرمايد : آنها مراقب فروج خود هستند ، يعنى شهوت خود را از فحشاء و محارم باز مىدارند و فقط به آن حدودى كه شرع تعيين نموده محدود بوده و اطفاء شهوت مىكنند ( از راه همسر يا كنيز ) « 2 » ، و بنابراين در اين امر مورد ملامت واقع نمىشوند .\r\n( 31 )  ( فَمَنِ ابْتَغى وَراءَ ذلِكَ فَأُولئِكَ هُمُ العادُونَ )  : ( پس هر كس در راه اطفاء شهوت به دنبال چيزى به جز اين باشد ، چنين افرادى تجاوزگرند )\r\n( 32 )  ( وَ الَّذِينَ هُمْ لِأَماناتِهِمْ وَ عَهْدِهِمْ راعُونَ )  : ( و كسانى كه امانت‌ها و پيمان خود را محترم مىشمارند )\r\n( 33 )  ( وَ الَّذِينَ هُمْ بِشَهاداتِهِمْ قائِمُونَ )  : ( و كسانى كه به پاى شهادت خود مىايستند )\r\n( 34 )  ( وَ الَّذِينَ هُمْ عَلى صَلاتِهِمْ يُحافِظُونَ )  : ( و كسانى كه بر نماز خود محافظت دارند ) « 3 »\r\n( 35 )  ( أُولئِكَ فِي جَنَّاتٍ مُكْرَمُونَ )  : ( چنين افرادى در باغهاى بهشت مورد احترام و اكرامند )\r\n\r\n\r\n","description":"","footnote":"\r\n( 1 ) . سورهء نحل ، آيه 50 .\r\n( 2 ) . سورهء احزاب ، آيه 39 .\r\n( 3 ) . در كافى از امام صادق عليه السّلام نقل شده كه فرمودند ، آيه  ( وَ الَّذِينَ هُمْ عَلى صَلاتِهِمْ يُحافِظُونَ )  در بارهء نمازهاى واجب است و آيهء :  ( الَّذِينَ هُمْ عَلى صَلاتِهِمْ دائِمُونَ )  دربارهء نماز نافله و مستحبّى است\r\n","page_name":" 639 ","page_number":639},
  {"content":"\r\n\r\nدر ادامه مطلب سابق مىفرمايد : كسانى كه به غير از طرق ارائه شده در شرع ، بدنبال راه ديگرى براى اطفاء تمايلات شهوانى خود باشند افرادى تجاوزگر هستند و صفات ديگر مؤمنين اين است كه امانتها و پيمانها را مراعات مىكنند ، يعنى در اماناتى كه به آنها سپرده شده خيانت نمىكنند و پيمانها را محترم مىشمارند و نقض نمىكنند و مراد از ( عهد ) همهء قراردادهاى زبانى يا عمليست كه انسان با غير خود مىبندد ، در ادامه مىفرمايد : اين مؤمنان كسانى هستند كه از تحمّل و اداى شهادتى كه تحمّل كرده‌اند استنكاف نمىورزند و شهادت خود را بدون كتمان و تغيير ادا مىكنند ، و نيز صفات كماليّه نماز را رعايت مىكنند و آن را با كيفيّت مطلوب و مطابق دستورات شارع به انجام مىرسانند ، اينچنين افرادى در بهشتهاى عظيم و غير قابل وصفى غرق در نعت بوده و مورد احترام هستند .\r\n( 36 )  ( فَما لِ الَّذِينَ كَفَرُوا قِبَلَكَ مُهْطِعِينَ )  : ( اين كفّار را چه شده كه پيرامون تو مىچرخند و چشم از تو بر نمىدارند ؟ )\r\n( 37 )  ( عَنِ الْيَمِينِ وَ عَنِ الشِّمالِ عِزِينَ )  : ( و از چپ و راست تو متفرّق مىشوند )\r\n( 38 )  ( أَ يَطْمَعُ كُلُّ امْرِئٍ مِنْهُمْ أَنْ يُدْخَلَ جَنَّةَ نَعِيمٍ )  : ( آيا هر يك از آنها طمع دارند كه تقدير الهى را بر هم زده و وارد بهشت نعيم شوند ؟ )\r\n( 39 )  ( كَلَّا إِنَّا خَلَقْناهُمْ مِمَّا يَعْلَمُونَ )  : ( نه ، حاشا ! كوچكتر از اين هستند و مىدانند كه ما آنها را از چه خلق كرده‌ايم )\r\nخطاب به رسولخدا صلّى اللّه عليه و إله و سلم مىفرمايد : وقتى كافران به جهت كفر و استكبارشان ، جايگاهشان دوزخ است ، پس اين كفّارى كه نزد تو هستند چه شده كه به تو روى مىآورند و چشم از تو بر نمىدارند ؟ به ظاهر نزد تو مجتمع هستند ، ولى از چپ و راست تو متفرّق مىشوند ، آيا طمع دارند كه داخل بهشت شوند و خدا را به عجز آورند و از قضاى حتمى او سبقت بگيرند ؟ با اينكه او اين قضا را رانده كه فقط مؤمنان صالح داخل بهشت شوند ؟ ابدا اين امر تحت اختيار آنها نيست و نمىتوانند خدا را به عجز آورند و اصولا محال است كه اين كفّار با حال كفر وارد بهشت شوند ، آنها خودشان\r\n\r\n","description":"","footnote":"","page_name":" 640 ","page_number":640},
  {"content":"\r\n\r\nمىدانند كه ما ايشان را از نطفه و آبى پست خلق كرده‌ايم ، بنابراين براى ما آسانست كه اينها را از بين برده و قومى ديگر بجاى آنها خلق كنيم كه بهتر از ايشان و مؤمن باشند و چيزى از احكام خدا را ردّ نكنند و هيچ كس نمىتواند بر قضاء و قدر ما سبقت بگيرد و ما را به عجز آورد ، تا اين كفّار هم طمع كنند كه بتوانند اين عمل را انجام دهند و قضا و قدر ما را نقض كرده و با حالت كفر داخل در بهشت شوند ، چون ما اينچنين مقدّر كرده‌ايم كه كافر هرگز وارد بهشت نگردد .\r\n( 40 )  ( فَلا أُقْسِمُ بِرَبِّ الْمَشارِقِ وَ الْمَغارِبِ إِنَّا لَقادِرُونَ )  : ( پس نه ! سوگند به پروردگار همه مشرقها و مغربها كه ما قادريم )\r\n( 41 )  ( عَلى أَنْ نُبَدِّلَ خَيْراً مِنْهُمْ وَ ما نَحْنُ بِمَسْبُوقِينَ )  : ( بر اينكه اينان را منقرض كرده و به جاى آنها خلقى بهتر بيافرينم و ما هرگز سبقت گرفته نمىشويم )\r\n( 42 )  ( فَذَرْهُمْ يَخُوضُوا وَ يَلْعَبُوا حَتَّى يُلاقُوا يَوْمَهُمُ الَّذِي يُوعَدُونَ )  : ( پس آنها را رها كن تا در جهل و كفر فرو روند و سرگرم باشند تا ناگهان روزى را كه وعده داده شده‌اند ملاقات كنند )\r\n( 43 )  ( يَوْمَ يَخْرُجُونَ مِنَ الْأَجْداثِ سِراعاً كَأَنَّهُمْ إِلى نُصُبٍ يُوفِضُونَ )  : ( روزى كه به سرعت از قبرها بيرون مىآيند و همه به سرعت به سوى يك نقطه به راه مىافتند ، گويا به سوى علامتى روان مىشوند )\r\n( 44 )  ( خاشِعَةً أَبْصارُهُمْ تَرْهَقُهُمْ ذِلَّةٌ ذلِكَ الْيَوْمُ الَّذِي كانُوا يُوعَدُونَ )  : ( امّا در حالتى كه چشمهايشان از شدّت شرمندگى به پايين افتاده و ذلّت از سراپايشان مىبارد ، اين است همان روزى كه وعده داده شده بودند )\r\nمراد از مشارق و مغارب ، مشرق و مغرب خورشيد است كه هيچ روزى از مشرق روز قبل طلوع نمىكند و در مغرب همانروز نيز غروب نمىنمايد ، مگر در سال آينده در همان روز و همان ماه ( در اين صورت اين معنا اشارتى به كروى بودن زمين دارد ) شايد هم مراد از مشارق و مغارب ، مشرقهاى همه ستارگان و مغربهاى آنها باشد .\r\nبه هر جهت مىفرمايد هر چند كه احتياجى به قسم نيست ، امّا سوگند مىخورم به\r\n\r\n","description":"","footnote":"","page_name":" 641 ","page_number":641},
  {"content":"\r\n\r\nپروردگار مشرقها و مغربها ( يعنى ذات مقدّس الهى ) كه ما قادريم ، يعنى من كه مبدأ خلقت انسانها در قرون متوالى هستم و اداره كننده و مدّبر مشرقها و مغربهايم ، يقينا قادرم و هيچ حادثه‌اى مرا به ستوه نمىآورد و مانع از حدوث امر ديگر نمىگردد ، چون همه حوادث فعل من است و من يگانه ربّ آنها هستم ، ( خداوند در اين قسم با همه كوتاهى التفات از غيبت به تكلّم را به كار گرفته و وجه آن تأكيد قسم است )\r\nبنابراين قادرم كه اين كفّار ناچيز و بىمقدار را از بين برده و به جاى آنها قومى كه بهتر از ايشان بوده و با ايمان و پيرو حقّ باشند ، خلق كنم ، و ما هرگز مسبوق واقع نمىشويم ، يعنى هرگز مغلوب نمىگرديم ، و هيچ مخلوقى نمىتواند مانع از نفوذ ارادهء ما شود و به كار بردن صيغهء متكّلم وحده در عبارت  ( إِنَّا لَقادِرُونَ )  و  ( ما نَحْنُ بِمَسْبُوقِينَ )  براى اشاره به عظمت و قدرت الهى و ذكر ربوبيّت حقّ براى مشارق و مغارب به جهت تعليل قدرت است ، يعنى كسى كه تدبير موجودات به او منتهى مىشود ، لزوما هيچ موجودى نمىتواند او را عاجز كند .\r\nدر ادامه خطاب به رسولخدا صلّى اللّه عليه و إله و سلم مىفرمايد : آنها را در آنچه هستند رها كن و اصرارى در ايمان آوردن آنها و موعظه و اندرزشان ، نورز و خود را به تعب نيفكن ، چون آنها از اصرار و لجبازى خود خيرى نمىبينند و اين اصرارشان مانند بازى و سرگرميست كه جز در عالم خيال هيچ سود حقيقى در آن نيست ، پس بايد به حال خود رها شوند تا روز قيامتى را كه وعده داده شده‌اند ، ملاقات كنند و در آن روز عذاب مخصوص آنهاست .\r\nروزى كه آنها از قبرها به سرعت بيرون مىآيند گويا به سوى نشانه‌هايى كه براى هدايت رهروان نصب شده است مىشتابند تا راه را پيدا كنند و حالتشان به گونه‌ايست كه از مشاهده عظمت و كبريايى حقّ تعالى در عرصهء محشر تمام اعضايشان خاشع شده و آثار خشوع قلبى در چشمهايشان آشكار گشته و ذلّت به آنها احاطه يافته ، آرى آن روزى كه در دنيا وعده داده مىشدند ، همين روز است .\r\n\r\n","description":"","footnote":"","page_name":" 642 ","page_number":642},
  {"content":"\r\n\r\n\r\nسوره نوح\r\n بِسْمِ اللَّهِ الرَّحْمنِ الرَّحِيمِ \r\nغرض سوره : ذكر ماجراى قوم نوح و نهايت هلاكت آنها .\r\n( 1 )   ( إِنَّا أَرْسَلْنا نُوحاً إِلى قَوْمِهِ أَنْ أَنْذِرْ قَوْمَكَ مِنْ قَبْلِ أَنْ يَأْتِيَهُمْ عَذابٌ أَلِيمٌ )   : ( ما نوح را بسوى قومش فرستاديم و گفتيم كه قومت را قبل از آنكه عذابى دردناك آنها را فرا بگيرد ، انذار كن )\r\n( 2 )  ( قالَ يا قَوْمِ إِنِّي لَكُمْ نَذِيرٌ مُبِينٌ )  : ( او گفت : اى قوم من ، همانا من برايتان بيم دهنده‌اى روشنگرم )\r\n( 3 )  ( أَنِ اعْبُدُوا اللَّهَ وَ اتَّقُوهُ وَ أَطِيعُونِ )  : ( و دعوتم اين است كه خدا را بپرستيد و از او پروا داشته و مرا اطاعت كنيد )\r\n( 4 )  ( يَغْفِرْ لَكُمْ مِنْ ذُنُوبِكُمْ وَ يُؤَخِّرْكُمْ إِلى أَجَلٍ مُسَمًّى إِنَّ أَجَلَ اللَّهِ إِذا جاءَ لا يُؤَخَّرُ لَوْ كُنْتُمْ تَعْلَمُونَ )  : ( تا خدا گناهانى از شما را بيامرزد و به شما تا اجلى معيّن مهلت دهد ، بدرستى كه وقتى اجل خدايى برسد ، هرگز تأخير نمىافتد ، اگر بناى فهميدن داشته باشيد )\r\nاز اين آيات استفاده مىشود كه قوم نوح به جهت شرك و گناهان در معرض عذاب الهى بوده‌اند ، بنابراين خداوند نوح را مىفرستد تا قبل از وقوع آن عذاب آنها را هشدار و بيم دهد و نوح در بيان رسالت خدا به آنها مىفرمايد : من براى شما بيم دهنده‌اى آشكارم و فرستاده شده‌ام تا شما را دعوت كنم كه فقط خداى واحد را بپرستيد ( توحيد\r\n\r\n","description":"","footnote":"","page_name":" 643 ","page_number":643},
  {"content":"\r\n\r\nعبادى ) و از او تقوا داشته و به معاد ايمان آوريد و از نواهى او ( گناهان صغيره و كبيره ) اجتناب كنيد و سپس از من اطاعت نمائيد و به نبوّت من ايمان بياوريد و همين عبارت كوتاه حاوى اصول سه گانه دين است ( توحيد ، نبوّت ، معاد ) در ادامه مىفرمايد : در صورتى كه چنين كنيد خداوند بعضى از گناهانتان را مىآمرزد ، يعنى گناهانى را كه قبل از ايمان و در حال كفر مرتكب شده‌ايد مىآمرزد ، و مرگ شما را تا هنگام اجل مسمّى تأخير مىاندازد ، از اين آيه استفاده مىشود كه دو اجل در كار است ، يكى اجل مسمّى و معيّن كه دور تر و طولانىتر است و ديگرى اجل معلّق يا تعيين نشده كه كوتاهتر از اوّلى است .\r\nبنابراين خداوند در اين آيه كفّار را وعده داده كه اگر داراى ايمان و تقوا و اطاعت شوند ، اجل كوتاهتر را تا اجل مسمّى تأخير مىاندازد ، و در ادامه مىفرمايد : اگر چنين نكنيد ( ايمان ، تقوا و اطاعت نيابيد ) و اجل شما برسد ، ديگر تأخير انداخته نمىشود ، چون اجل خدا وقتى مىرسد ديگر هرگز مؤخّر نمىگردد و اين كلام تهديدى است به اينكه اگر ايمان نياورند عذابى عاجل به سراغشان خواهد آمد و در آخر مىفرمايد : اگر مىدانستيد ، يعنى اگر علم به اين دو نوع اجل و وقوع حتمى عذاب آجل داشتيد هر آينه دعوت مرا اجابت مىكرديد و با ايمان و تقوا وقوع عذاب را تا اجل مسمّى تأخير مىانداختيد .\r\nدر نهج البلاغهء مولى على عليه السّلام آمده : خداى سبحان استغفار را باعث فراوانى رزق و مايهء رحمت به خلق قرار داده ، پس خدا رحمت كند مردى را كه توبهء خود را جلو اندازد و از خداى خود طلب عفو نمايد و به اصلاح روز مرگش بپردازد .\r\n( 5 )  ( قالَ رَبِّ إِنِّي دَعَوْتُ قَوْمِي لَيْلًا وَ نَهاراً )  : ( نوح عرضه داشت : پروردگارا من قوم خود را شب و روز دعوت كردم )\r\n( 6 )  ( فَلَمْ يَزِدْهُمْ دُعائِي إِلَّا فِراراً )  : ( ولى دعوتم جز افزون شدن گريز آنها ، نتيجه‌اى نداد )\r\n( 7 )  ( وَ إِنِّي كُلَّما دَعَوْتُهُمْ لِتَغْفِرَ لَهُمْ جَعَلُوا أَصابِعَهُمْ فِي آذانِهِمْ وَ اسْتَغْشَوْا ثِيابَهُمْ وَ أَصَرُّوا وَ اسْتَكْبَرُوا اسْتِكْباراً )  : ( و من هر وقت دعوتشان كردم تا تو ايشان را بيامرزى ،\r\n\r\n","description":"","footnote":"","page_name":" 644 ","page_number":644},
  {"content":"\r\n\r\nانگشتها را به گوش نهاده ، جامه بر سر كشيدند و بر عناد خود اصرار كرده و به وجهى ناگفتنى استكبار ورزيدند )\r\nپس از آنكه نوح ساليان دراز قومش را انذار فرمود در نهايت مستأصل و مأيوس رو به جانب پروردگار نمود و عرضه داشت : خدايا من شب و روز به طور خستگى ناپذير آنها را به سوى عبادت تو و تقوا و اطاعت از خود دعوت كردم ، امّا نه تنها ايمان نياوردند ، بلكه دعوت من تنها نتيجه‌اش زيادتر شدن فرار و گريز اينها از اجابت دعوتم شد ، در واقع مىخواهد عرض كند : خدايا من هر چه در دعوت اصرار ورزيدم اينها بيشتر تمرّد و سركشى نمودند و نيز هر وقت من در مقام خيرخواهى آنها را دعوت به ايمان مىكردم تا تو ايشان را بيامرزى ، از شنيدن دعوت من استنكاف مىكردند و جامهء خود را بسر مىكشيدند تا مرا نبينند و سخنم را نشنوند و از من مىگريختند و در امتناع از استماع اصرار ورزيده و از شنيدن سخن و پذيرفتن دعوتم به نحو عجيبى استكبار مىنمودند .\r\n( 8 )  ( ثُمَّ إِنِّي دَعَوْتُهُمْ جِهاراً )  : ( سپس آنها را به بانگ بلند دعوت كردم )\r\n( 9 )  ( ثُمَّ إِنِّي أَعْلَنْتُ لَهُمْ وَ أَسْرَرْتُ لَهُمْ إِسْراراً )  : ( و آنگاه چندى علنى و چندى سرّى آنها را دعوت نمودم )\r\n( 10 )  ( فَقُلْتُ اسْتَغْفِرُوا رَبَّكُمْ إِنَّهُ كانَ غَفَّاراً )  : ( و گفتم كه از پروردگارتان طلب آمرزش كنيد ، همانا او بسيار آمرزنده است )\r\nدر ادامه نوح عليه السّلام مىخواهد بفرمايد : من براى دعوت قومم از راهى كه ممكن بود مؤثّر باشد ، استفاده كردم ، ابتدا به آرامى و سپس به بانگ بلند آنها را فرا خواندم ، و گاهى به صورت علنى و گاه به صورت سرّى ابلاغ رسالت نمودم ، و در مقام دعوت و براى جلب ايشان و توجّه به جانب تو به آنها گفتم : از پروردگار خود طلب آمرزش و مغفرت كنيد ، چون او بسيار آمرزنده و كثير المغفرة است .\r\n( 11 )  ( يُرْسِلِ السَّماءَ عَلَيْكُمْ مِدْراراً )  : ( كه اگر چنين كنيد ، آسمان مرتّب و پى در پى بر شما مىباراند )\r\n\r\n","description":"","footnote":"","page_name":" 645 ","page_number":645},
  {"content":"\r\n\r\n( 12 )  ( وَ يُمْدِدْكُمْ بِأَمْوالٍ وَ بَنِينَ وَ يَجْعَلْ لَكُمْ جَنَّاتٍ وَ يَجْعَلْ لَكُمْ أَنْهاراً )  : ( و به وسيلهء اموال و فرزندان ياريتان مىكند و برايتان باغها رويانيده و نهرها جارى مىسازد )\r\nدر ادامه دعوت ، حضرت نوح عليه السّلام به قومش مىفرمايد : اگر استغفار كنيد خداوند ابر بسيار بارنده را به سويتان مىفرستد و شما را به وسيله اموال و فرزندان يارى مىكند ، چون اموال و فرزندان نزديكترين كمكهاى ابتدايى براى رسيدن جامعهء انسانى به اهداف خويش است ، در ادامه مىفرمايد : و نيز خداوند برايتان باغها و چشمه‌ها قرار مىدهد ، يعنى مغفرت اثرى مستقيم در رفع مصائب و گشوده شدن درهاى نعمت به روى بندگان دارد ، و بين صلاح جامعه بشرى و فساد آن و ميان اوضاع عمومى جهان ارتباط مستقيمى برقرار است ، يعنى چنانچه جوامع بشرى خود را اصلاح كنند ، به زندگى پاكيزه و گوارايى مىرسند و اگر به عكس به فساد گرايش بيابند ، دچار بلايا و مصائب خواهند شد « 1 » .\r\n( 13 )  ( ما لَكُمْ لا تَرْجُونَ لِلَّهِ وَقاراً )  : ( شما را چه مىشود كه براى خدا عظمتى قائل نيستيد ؟ )\r\n( 14 )  ( وَ قَدْ خَلَقَكُمْ أَطْواراً )  : ( با اينكه او شما را به اشكال و احوال متفاوتى آفريده )\r\nمىخواهد بفرمايد : چه چيزى شما را به نفى ربوبيّت خداوند و يأس از احترام و تعظيم او واداشته ؟ در نتيجه الوهيّت و معبوديّت او را نفى كرده‌ايد و به جاى او ارباب متفرّق را عبادت مىكنيد ؟ با اينكه خودتان مىدانيد كه او شما و اين عالم را كه در آن زندگى مىكنيد خلق كرده و تدبير نموده و فرد فرد شما را به اطوار و احوال گوناگون آفريده ، ( ابتدا از خاك ، سپس از نطفه ، آنگاه علقه و بعد مضغه و سپس جنين ، طفل ، جوان ، سالخورده ، و در آخر پير و فرتوت ) و نيز جمع شما را متفاوت آفريده ، ( بعضى زن و بعضى مردند و از نظر رنگ پوست و قيافه و نيرومندى و . . . با هم اختلاف دارند ) ، آيا اين امر چيزى به جز تدبير است ، پس مدبّر امور شما همان خالق شماست و بايد تنها او را إله و معبود و ربّ خود بگيريد .\r\n\r\n\r\n","description":"","footnote":"\r\n( 1 ) . نظير اين مطالب در آيه 41 سورهء روم ، آيه 30 سورهء شورى ، و آيه 96 سورهء اعراف مطرح شده است\r\n","page_name":" 646 ","page_number":646},
  {"content":"\r\n\r\n( 15 )  ( أَ لَمْ تَرَوْا كَيْفَ خَلَقَ اللَّهُ سَبْعَ سَماواتٍ طِباقاً )  : ( آيا نديديد كه چگونه خدا هفت طبقه آسمان را خلق كرد ؟ )\r\n( 16 )  ( وَ جَعَلَ الْقَمَرَ فِيهِنَّ نُوراً وَ جَعَلَ الشَّمْسَ سِراجاً )  : ( و ماه را در آنها نور و خورشيد را چراغ فروزنده قرار داد )\r\n( 17 )  ( وَ اللَّهُ أَنْبَتَكُمْ مِنَ الْأَرْضِ نَباتاً )  : ( و خدا بود كه شما را چون گياه از زمين به نحو ناگفتنى و عجيبى رويانيد )\r\n( 18 )  ( ثُمَّ يُعِيدُكُمْ فِيها وَ يُخْرِجُكُمْ إِخْراجاً )  : ( و سپس شما را به زمين برگردانيده و باز به نحوى ناگفتنى از زمين خارج مىكند )\r\n( 19 )  ( وَ اللَّهُ جَعَلَ لَكُمُ الْأَرْضَ بِساطاً )  : ( و خداست كه زمين را برايتان گسترد )\r\n( 20 )  ( لِتَسْلُكُوا مِنْها سُبُلًا فِجاجاً )  : ( تا بعضى از قسمتهاى آن را با راههاى باريك و فراخ و يا كوهى و دشتى طى كنيد )\r\nدر مورد هفت آسمان در سورهء ملك گفتيم كه يا به صورت پوسته‌هاى پياز ، بعضى بر بالاى بعض ديگر قرار گرفته‌اند و يا مثل هم مىباشند ، از كلام نوح عليه السّلام كه در احتجاج خود به آسمانهاى هفتگانه اشاره كرده ، استناد مىشود كه مشركين به هفتگانه بودن آسمانها اعتقاد و اعتراف داشته‌اند و اين مسأله را از انبياء ( عليهم السلام ) از قديمترين زمانها دريافت كرده بودند ، به هر حال اين آيات در مقام اثبات وقار و ثبوت ربوبيّت خداى متعال است و نمونه‌هايى از تدبير عام پروردگار را نام مىبرد تا آنها را تنبّه و تذكّر دهد .\r\nپس از مسألهء خلقت آسمانها ، به ماه و خورشيد مىپردازد و مىفرمايد : خداست كه خورشيد را همچون چراغى فروزان باعث روشنايى عالم قرار داده و ماه نيز بوسيلهء نورى كه از خورشيد مىگيرد زمين ما را روشن مىكند ، به همين دليل هم ماه را سراج ناميده ، چون از خودش نورى ندارد و در ناحيهء آسمانها واقع است ، نه اينكه همهء آسمان را نور بدهد ، آنگاه مىفرمايد : خدا شما را از زمين رويانيد ، درست مثل رويش نبات ، چون خلقت بشر در نهايت به عناصر زمينى منتهى مىشود و همين عناصر زمينى در اثر تركيب\r\n\r\n","description":"","footnote":"","page_name":" 647 ","page_number":647},
  {"content":"\r\n\r\nدر بدن انسان به صورت نطفه در مىآيد و سپس نطفه در رحم مادر به صورت جنين در آمده و بوسيلهء همان مواد زمينى تغذيه مىشود و حقيقت نبات هم همين است .\r\nدر ادامه مىفرمايد : سپس شما را به زمين بازگردانيده و مجددا به صورتى عجيب شما را از زمين بيرون مىآورد ، يعنى خداست كه شما را مىميراند و در قبر مىكند و روز قيامت براى حساب و جزا از قبر بيرونتان مىآورد ، همچنانكه در جاى ديگر فرمود :  ( فِيها تَحْيَوْنَ وَ فِيها تَمُوتُونَ وَ مِنْها تُخْرَجُونَ  « 1 » در زمين زنده مىشويد و در آن مىميريد و از آن خارج مىشويد )\r\nدر ادامه فرمود : خداست كه زمين را مثل فرشى برايتان گسترده كرده تا بتوانيد به آسانى در آن سير كنيد و از ناحيه‌اى به ناحيهء ديگر برويد و از دشتها و درّه‌ها عبور نماييد .\r\n( 21 )  ( قالَ نُوحٌ رَبِّ إِنَّهُمْ عَصَوْنِي وَ اتَّبَعُوا مَنْ لَمْ يَزِدْهُ مالُهُ وَ وَلَدُهُ إِلَّا خَساراً )  :\r\n( نوح گفت : پروردگارا اينها مرا نافرمانى كردند و فرمان كسانى را بردند كه مال و اولاد جز خسارت برايشان به ارمغان نياورد )\r\n( 22 )  ( وَ مَكَرُوا مَكْراً كُبَّاراً )  : ( و نيرنگى بزرگ نمودند )\r\n( 23 )  ( وَ قالُوا لا تَذَرُنَّ آلِهَتَكُمْ وَ لا تَذَرُنَّ وَدًّا وَ لا سُواعاً وَ لا يَغُوثَ وَ يَعُوقَ وَ نَسْراً )  : ( و گفتند : آلههء خود را ترك نكنيد ، مخصوصا بت ودّ و سواع و يغوث و يعوق و نسر را رها نكنيد )\r\n( 24 )  ( وَ قَدْ أَضَلُّوا كَثِيراً وَ لا تَزِدِ الظَّالِمِينَ إِلَّا ضَلالًا )  : ( و آنها گروه بسيارى را گمراه كردند ، خداوندا ستمگران را جز گمراهى بيشتر جزا مده )\r\nدر اينجا نوح پس از ذكر احتجاجات عديده و عدم اخذ نتيجه ، مجددا خطاب را متوجّه پروردگار كرده و در مقام شكايت از قوم خود عرضه مىدارد : خدايا اين مردم از من نافرمانى مىكنند و پيرو بزرگان و توانگران قوم خود هستند كه مال و فرزندشان ( به جاى افزوده شدن شكر ) جز زيادتر شدن كفر ثمره‌اى برايشان نداشته و بنابراين مستوجب\r\n\r\n\r\n","description":"","footnote":"\r\n( 1 ) . سورهء اعراف ، آيه 25 .\r\n","page_name":" 648 ","page_number":648},
  {"content":"\r\n\r\nخسران از رحمت تو شده‌اند و مكر و نيرنگى بزرگ مرتكب شده و در صدد اغواء مردم بر آمده‌اند و به آنها گفتند : خدايان خود را از دست ندهيد و به خاطر نوح از بتهاى بزرگ خود ( ود ، سواع ، يغوث و يعوق و نسر ) دست برنداريد و به عبادت آنها متمسّك شويد ، اين روش همه اقواميست كه در رفاه و عياشى روزگار مىگذرانند كه هم خودشان گمراهند و هم ديگران را گمراه مىكنند و با برانگيختن تعصّبهاى قومى و قبيله‌اى اقدام به نابود كردن دعوت ايمانى نموده و مىكوشند تا همه راهها براى نفوذ ايمان به قلبهاى مردم را مسدود كنند ، در ادامه حضرت نوح عليه السّلام مىفرمايد : اين رؤسا و مترفان قوم جمع كثيرى از مردم را كه از ايشان پيروى مىكردند ، گمراه كردند ، پس خدايا گمراهى آنها را بيشتر كن و اين عبارت ، نفرين نوح عليه السّلام بر عليه آنهاست و البته مقصود از گمراهى در اين درخواست ، گمراهى ابتدائى نيست ، بلكه مجازاتى است .\r\nپس همه رؤساى گمراه مردم را حول محورهاى پست و بىارزشى همچون بتهاى سنگى يا بشرى يا افكار و تمايلات نفسانى يا شعارهاى تو خالى جمع مىكنند تا آنها را از تمايل به حقّ باز دارند و به اين ترتيب تسلّط خود را بر آن مردم حفظ كنند و به جهت مجازات ظلمهايشان خداوند با نفرين نوح آنها را بهرهء بيشترى از گمراهى مىدهد .\r\n( 25 )  ( مِمَّا خَطِيئاتِهِمْ أُغْرِقُوا فَأُدْخِلُوا ناراً فَلَمْ يَجِدُوا لَهُمْ مِنْ دُونِ اللَّهِ أَنْصاراً )  : ( آن قوم از كثرت كفر و گناهانشان ، عاقبت غرق شدند و به آتش دوزخ در افتادند و جز خدا براى خود هيچ يار و ياورى نيافتند )\r\nدر بيان عاقبت قوم نوح مىفرمايد : آنها به خاطر معاصى و گناهانشان به وسيلهء طوفان غرق شده و داخل آتشى شدند كه با هيچ مقياسى نمىتوان عذابشان را اندازه‌گيرى كرد و جز خدا كسى را نيافتند كه آنها را هنگام غرق يارى كند و عذاب را از آنها منصرف نمايد ، منظور از آتش در اين آيه آتش برزخ است ، نه آتش آخرت . و اين آيه از ادلّهء وجود عالم برزخ است و نيز از ادلّه‌اى است كه اثبات مىكند عذاب الهى به جهت ارتكاب گناهان مىباشد ، در اين آيه شريفه نظم لطيفى وجود دارد كه بين غرق شدن بوسيله آب و سوختن به وسيلهء آتش جمع كرده است .\r\n\r\n","description":"","footnote":"","page_name":" 649 ","page_number":649},
  {"content":"\r\n\r\n( 26 )  ( وَ قالَ نُوحٌ رَبِّ لا تَذَرْ عَلَى الْأَرْضِ مِنَ الْكافِرِينَ دَيَّاراً )  : ( و نوح گفت :\r\nپروردگارا تو اين كافران را هلاك كن و احدى از آنها را بر روى زمين باقى مگذار )\r\n( 27 )  ( إِنَّكَ إِنْ تَذَرْهُمْ يُضِلُّوا عِبادَكَ وَ لا يَلِدُوا إِلَّا فاجِراً كَفَّاراً )  : ( همانا اگر تو آنها را باقى گذارى ، بندگان پاك و با ايمان را گمراه مىكنند و فرزندى جز بدكار و كافر از آنان به ظهور نمىرسد )\r\n( ديّار ) يعنى كسى كه براى منزل گرفتن پياده شده باشد ، و اين عبارت ادامهء نفرين نوح عليه السّلام بر آنهاست كه در آن عرضه مىدارد : پروردگارا ! اين كافران را نابود كن و احدى از آنها را در روى زمين باقى مگذار ، چون هيچ فايده‌اى در بقاء آنها نيست نه براى مؤمنان و نه براى فرزندان خودشان ، چون اگر زنده بمانند آن چند نفر مؤمن را هم گمراه مىكنند و اگر فرزندى بياورند صالح نخواهد بود بلكه فرزندانى فاجر ( كه مرتكب فسق بسيار شنيع مىشود ) و بسيار كافر خواهند بود ، البته نوح عليه السّلام اين مسأله غيبى را از راه وحى مطلّع شده بود .\r\n( 28 )  ( رَبِّ اغْفِرْ لِي وَ لِوالِدَيَّ وَ لِمَنْ دَخَلَ بَيْتِيَ مُؤْمِناً وَ لِلْمُؤْمِنِينَ وَ الْمُؤْمِناتِ وَ لا تَزِدِ الظَّالِمِينَ إِلَّا تَباراً )  : ( پروردگارا ! مرا و پدر و مادرم را و هر كه با ايمان به خانهء من داخل شود و همه مردان و زنان با ايمان عالم را ببخش و بيامرز و ستمكاران را جز عذاب و هلاكت نيافزاى )\r\nاين عبارت در واقع دعاى نوح عليه السّلام در حقّ همه مؤمنان تا روز قيامت است و از خدا مىخواهد ، او ، پدر و مادرش ، مؤمنان قومش و همهء مؤمنين تا قيام قيامت را مشمول مغفرت خود قرار دهد و ستمكاران كافر را جز هلاكت نيافزايد ، و ( تبار ) يعنى هلاكتى كه در آخرت باعث عذاب شود همان ضلالت است .\r\n\r\n","description":"","footnote":"","page_name":" 650 ","page_number":650},
  {"content":"\r\n\r\n\r\nسوره جنّ « 1 »\r\n بِسْمِ اللَّهِ الرَّحْمنِ الرَّحِيمِ \r\nغرض سوره : اشاره به ايمان بعضى از جنّيان و اشاره به مسأله توحيد ، نبوّت و معاد .\r\n( 1 )   ( قُلْ أُوحِيَ إِلَيَّ أَنَّهُ اسْتَمَعَ نَفَرٌ مِنَ الْجِنِّ فَقالُوا إِنَّا سَمِعْنا قُرْآناً عَجَباً )   : ( اى پيامبر بگو : به من وحى شده كه چند نفر از طايفه جنّ قرآن را شنيده و سپس به بقيّه گفته‌اند : ما قرآن عجيبى شنيده‌ايم )\r\n( 2 )  ( يَهْدِي إِلَى الرُّشْدِ فَآمَنَّا بِهِ وَ لَنْ نُشْرِكَ بِرَبِّنا أَحَداً )  : ( كه به سوى رشد هدايت مىكند و به همين جهت بدان ايمان آورده‌ايم و هرگز احدى را شريك پروردگار خود نخواهيم گرفت )\r\n( 3 )  ( وَ أَنَّهُ تَعالى جَدُّ رَبِّنا مَا اتَّخَذَ صاحِبَةً وَ لا وَلَداً )  : ( و اينكه خداى تعالى پروردگار عظيم ماست ، نه همسرى گرفته و نه فرزندى )\r\n( 4 )  ( وَ أَنَّهُ كانَ يَقُولُ سَفِيهُنا عَلَى اللَّهِ شَطَطاً )  : ( و اينكه آنچه ، سفيه و نادانى از ما دربارهء خدا مىگفت باطل بود )\r\nدر اين آيات شريفه رسول گرامى خود را دستور داده تا داستان زير را براى امّت نقل\r\n\r\n\r\n","description":"","footnote":"\r\n( 1 ) . ( جنّ ) نوعى از مخلوقات خداست كه از حواس ما مستور است ، امّا قرآن كريم وجود آنها را تأييد كرده و مطالبى دربارهء آنها فرموده ، اولا : آنها قبل از نوع بشر آفريده شده‌اند ، ثانيا : خلقت آنها از آتش بوده است ، همانطور كه بشر از خاك آفريده شده ، ثالثا : آنها هم مانند انسانها مرگ و زندگى و قيامت دارند ، رابعا : آنها هم نر و مادّه و توالد و تكاثر دارند ، خامسا : آنها هم مانند انسان داراى شعور و اراده هستند و در اعمالشان سريعتر از بشرند ، سادسا : آنها هم مؤمن و كافر و صالح و طالح دارند و ابليس از اين طائفه است .\r\n","page_name":" 651 ","page_number":651},
  {"content":"\r\n\r\nكند ، لذا مىفرمايد : اى رسول ، به مردم بگو به من وحى شده كه چند نفرى از جنّ قرآن را شنيدند و وقتى به نزد قوم خود بازگشتند به ايشان گفتند : ما كلامى را شنيديم خواندنى كه كلامى خارق العادة بود و به سوى عقايد و اعمالى دعوت مىكرد كه دارندهء آن عقايد و اعمال را به واقع و حقيقت نايل كرده و او را به سعادت مىرساند ، پس به قرآن ايمان آورديم و نيز به خدايى كه قرآن توصيف مىكند اعتراف كرده و او را ربّ خود مىدانيم و در تأكيد ايمان خود گفتند : ما ابدا كسى را شريك خدا نمىگيريم .\r\nدر قرائت مشهور ( أ ) در ابتداى آيات 3 تا 13 به فتحه تلاوت شده است ، امّا بعضى آن را به كسره خوانده‌اند و درست هم همين است ، چون سياق ظهور دارد كه اين آيات كلام جنّيان است .\r\n( جد ) به معناى عظمت و يا بهره مىباشد و ( سفه ) يعنى خفّت نفس به جهت نقصان عقل و ( شطط ) يعنى سخن دور از حقيقت .\r\nدر ادامه جنّيان مىگويند : و ما شنيديم يا ايمان آورديم كه خداى تعالى پروردگار عظيم ماست و هرگز شريكى ندارد و نه همسرى گرفته و نه فرزندى و آنچه سفيهان ما - يعنى مشركين از جنّ - دربارهء خدا مىگفتند و براى او شريك قرار مىدادند ، سخنى دور از حقيقت است .\r\n( 5 )  ( وَ أَنَّا ظَنَنَّا أَنْ لَنْ تَقُولَ الْإِنْسُ وَ الْجِنُّ عَلَى اللَّهِ كَذِباً )  : ( و ما احتمال نمىداديم انس و جنّ به خدا دروغ ببندند )\r\n( 6 )  ( وَ أَنَّهُ كانَ رِجالٌ مِنَ الْإِنْسِ يَعُوذُونَ بِرِجالٍ مِنَ الْجِنِّ فَزادُوهُمْ رَهَقاً )  : ( و اينكه مردمى از انس به مردمى از جنّ پناه مىبردند و همانها باعث بيشتر شدن بدبختى انسانها مىشدند )\r\n( 7 )  ( وَ أَنَّهُمْ ظَنُّوا كَما ظَنَنْتُمْ أَنْ لَنْ يَبْعَثَ اللَّهُ أَحَداً )  : ( و آنها هم مثل شما گمان مىكردند كه خدا كسى را مبعوث نمىكند )\r\nجنّيان مىگويند : ما خيال كرديم انس و جّن هر چه مىگويند راست است و هرگز عليه خدا دروغ نمىگويند و در نتيجه حرفهاى مشركين را باور كرديم و مثل آنها فكر\r\n\r\n","description":"","footnote":"","page_name":" 652 ","page_number":652},
  {"content":"\r\n\r\nمىكرديم خداوند همسر و فرزند دارد ، تا اينكه قرآن را شنيديم و حقيقت برايمان آشكار شد و هدايت يافتيم و نيز عدّه‌اى از انسانها به جنّيان پناه مىبرند و از آنها طلب حمايت مىكنند ، امّا تنها نتيجه‌اش اين بود كه جنّيان ، گناه انسانها و طغيان يا ذلّت و ترس آنان را زيادتر كردند ، در ادامه اگر بقيهء سخن جنّيان باشد ، معنا اين است كه آن انسانها هم مانند شما گمان مىكنند ، كه خداوند احدى را به رسالت مبعوث نمىكند ، چون مشركان منكر رسالت بودند ، شايد هم مراد از بعث مسأله معاد و زنده كردن مردگان باشد و بعضى مفسرّان « 1 » نيز گفته‌اند ، اين آيه و آيهء قبلى جمله معترضه و قول خداى سبحان است ، در اين صورت معنا اين خواهد بود كه : جنّيان هم مانند شما انسانها گمان مىكردند كه خدا احدى را مبعوث به رسالت نمىكند .\r\n( 8 )  ( وَ أَنَّا لَمَسْنَا السَّماءَ فَوَجَدْناها مُلِئَتْ حَرَساً شَدِيداً وَ شُهُباً )  : ( و ما با آسمان تماس گرفتيم و ديديم پر از نگهبانان قوى و شهابها گشته است )\r\n( 9 )  ( وَ أَنَّا كُنَّا نَقْعُدُ مِنْها مَقاعِدَ لِلسَّمْعِ فَمَنْ يَسْتَمِعِ الْآنَ يَجِدْ لَهُ شِهاباً رَصَداً )  : ( با اينكه ما قبلا براحتى در آسمان به گوش مىنشستيم ولى حالا هر كس بخواهد چيزى بشنود ، شهابها را در كمين مىبيند )\r\nجنّيان در ادامه مىگويند ما به آسمان نزديك شده و به آن صعود كرديم و ديديم كه آسمان مملّو از نگهبانان قدرتمندى است كه بوسيلهء شهابها مانع از استراق سمع شياطين مىشوند و اين مسأله اخيرا پيش آمده و قبلا چنين نبود ، بلكه جنّيان آزادانه به آسمان بالا مىرفتند و كلام ملائكه را استراق سمع مىكردند ، امّا بعد از حدوث يك حادثه آسمانى جديد ( كه همان نزول قرآن و بعثت خاتم الانبياء است ) در حال حاضر هر كسى كه بخواهد اخبار غيبى را استراق سمع كند شهابهائى را در كمين مىبيند .\r\n( 10 )  ( وَ أَنَّا لا نَدْرِي أَ شَرٌّ أُرِيدَ بِمَنْ فِي الْأَرْضِ أَمْ أَرادَ بِهِمْ رَبُّهُمْ رَشَداً )  : ( و ديگر ما نمىتوانيم بفهميم كه پروردگار زمينيان شرّ آنان را اراده كرده يا رشد آنها را )\r\n( 11 )  ( وَ أَنَّا مِنَّا الصَّالِحُونَ وَ مِنَّا دُونَ ذلِكَ كُنَّا طَرائِقَ قِدَداً )  : ( و ما بر دو قسم\r\n\r\n\r\n","description":"","footnote":"\r\n( 1 ) . تفسير فخر رازى ، جلد 20 .\r\n","page_name":" 653 ","page_number":653},
  {"content":"\r\n\r\nهستيم ، بعضى صلاحيّت ايمان آوردن را دارند و بعضى ندارند و هميشه اين اختلاف در بين ما بوده و هست )\r\n( رشد ) و ( رشد ) هر دو به معناى رسيدن به واقع است .\r\nو جنّيان گفتند : ما نمىدانيم ، آيا خداى متعال شرّ اهل زمين را خواسته يا رشد آنان را ، پس آنچه از تغييرات در وضع آسمان حادث شده اگر براى بشر خير باشد براى جنّيان نيز خير خواهد بود و البته خداى تعالى شرّ كسى را نمىخواهد ، مگر آنكه خود او كارى كرده باشد كه خود را مستحقّ شرّ نمايد .\r\nبه همين دليل هم در جانب شرّ از فعل مجهول استفاده كردند تا رعايت ادب نسبت به خداى متعال را نيز كرده باشند .\r\nدر ادامه گفتند : بعضى از ما به حسب طبيعت اوّلى صالحند و بعضى ديگر غير صالح هستند و ما همواره داراى مسلك‌هاى متفرّق و مذاهب مختلف بوديم ، مانند راههايى كه هر يك قطع كنندهء طريقهء ديگر است و سالك خود را به هدفى غير از هدف ديگرى مىرساند و البته غير خدا باطل است و هر راهى غير از طريق اعتراف به ربوبيّت خداى متعال نيز باطل است و به همين دليل هميشه ، بعضى افراد گمراه و گمراه كننده هستند و بعضى ديگر مورد فريب و خدعه ايشان واقع مىشوند .\r\n( 12 )  ( وَ أَنَّا ظَنَنَّا أَنْ لَنْ نُعْجِزَ اللَّهَ فِي الْأَرْضِ وَ لَنْ نُعْجِزَهُ هَرَباً )  : ( و ما يقين كرديم كه هيچ كس از ما نمىتواند خدا را در زمين عاجز كند و يا از زمين بگريزد به طورى كه خدا از عقوبت او عاجز شود )\r\n( 13 )  ( وَ أَنَّا لَمَّا سَمِعْنَا الْهُدى آمَنَّا بِهِ فَمَنْ يُؤْمِنْ بِرَبِّهِ فَلا يَخافُ بَخْساً وَ لا رَهَقاً )  : ( و ما وقتى اين هدايت را شنيديم به آن ايمان آورديم ، و اينك مىگوئيم هر كس به پروردگارش ايمان آورد ، ترسى ندارد از اينكه چيزى به ظلم ، از او ناقص شود و يا او را از ناملايمات بيچاره كند )\r\nو جنّيان گفتند : ما نمىتوانيم در زمين از راه فساد مانع خواست خدا شويم و او را به عجز آوريم و بر او غلبه يابيم يا نظام عالم را مختل كنيم و اگر خدا بخواهد ما را دستگير\r\n\r\n","description":"","footnote":"","page_name":" 654 ","page_number":654},
  {"content":"\r\n\r\nكند ، نمىتوانيم از دست او بگريزيم ، بطوريكه او نتواند بر ما دست يابد و ما وقتى قرآن را كه كتاب هدايت است شنيديم ، بىدرنگ ايمان آورديم ، چون هر كس به قرآن ايمان بياورد در حقيقت به پروردگار خود ايمان آورده و هر كس به پروردگارش ايمان بياورد ، ديگر ترسى نخواهد داشت ، نه ترس از كاستى در خير ( كه مثلا خدا به ظلم ، عمل خير او را ناقص كند ) و نه ترس از اينكه مكروه او را احاطه كند .\r\n( 14 )  ( وَ أَنَّا مِنَّا الْمُسْلِمُونَ وَ مِنَّا الْقاسِطُونَ فَمَنْ أَسْلَمَ فَأُولئِكَ تَحَرَّوْا رَشَداً )  : ( و اينكه ما دو طائفه‌ايم بعضى از ما مسلمانند و بعضى منحرف ، پس هر كس تسليم خدا گردد ، راه رشد را در پيش گرفته است )\r\n( 15 )  ( وَ أَمَّا الْقاسِطُونَ فَكانُوا لِجَهَنَّمَ حَطَباً )  : ( و امّا منحرفين هيزم دوزخ خواهند بود )\r\n( مسلم ) يعنى كسى كه تسليم امر خدا باشد و ( قاسط ) يعنى ميل كننده به سوى باطل .\r\nدر ادامه جنّيان مىگويند : ما جنّيان دو گروه هستيم ، دسته‌اى آنها كه تسليم امر خدا و مطيع او هستند و ديگرى ، كسانى كه از امر خدا و حقّ عدول كرده و منحرف شده‌اند ، و كسانى كه تسليم امر خدا گشتند ، در صدد يافتن واقع و پيدا كردن حقّ برآمدند و امّا منحرفان هيزم جهنمّند و در آنجا بوسيلهء سوختن معذّب مىشوند و جانشان شعله‌ور مىگردد ، بعضى مفسرّان « 1 » قسمت دوّم آيهء 14 و آيهء 15 را قول خداى متعال خطاب به رسولخدا صلّى اللّه عليه و إله و سلم دانسته‌اند .\r\n( 16 )  ( وَ أَنْ لَوِ اسْتَقامُوا عَلَى الطَّرِيقَةِ لَأَسْقَيْناهُمْ ماءً غَدَقاً )  : ( و اينكه اگر جنّ و انس بر راه رشد استقامت و پايدارى بورزند ، ما ايشان را آبى گوارا و زياد مىچشانيم )\r\n( 17 )  ( لِنَفْتِنَهُمْ فِيهِ وَ مَنْ يُعْرِضْ عَنْ ذِكْرِ رَبِّهِ يَسْلُكْهُ عَذاباً صَعَداً )  : ( تا در آن آنها را آزمايش كنيم و كسى كه از ياد پروردگارش اعراض كند ، خدا او را به عذابى دشوار دچار مىكند )\r\n ( لَأَسْقَيْناهُمْ ماءً غَدَقاً )  كنايه از توسعهء رزق است .\r\n\r\n\r\n","description":"","footnote":"\r\n( 1 ) . تفسير روح المعانى ، جلد 29 .\r\n","page_name":" 655 ","page_number":655},
  {"content":"\r\n\r\nاينجا كلام خداى متعال است كه مىفرمايد : به درستى كه اگر جنّ و انس بر طريقه اسلام - يعنى تسليم خدا بودن - استقامت بورزند ، ما به آنها رزق بسيارى روزى مىكنيم تا آنها را در رزقشان امتحان نمائيم ، همچنانكه فرمود :  ( وَ لَوْ أَنَّ أَهْلَ الْقُرى آمَنُوا وَ اتَّقَوْا لَفَتَحْنا عَلَيْهِمْ بَرَكاتٍ مِنَ السَّماءِ وَ الْأَرْضِ  « 1 » اگر چنانچه اهل آباديها ايمان آورده و تقوى داشته باشند ، درهاى بركت آسمانها و زمين را بر آنان مىگشائيم ) ، در ادامه مىفرمايد : هر كس به جهت عدم استقامت در طريق تسليم ، از ياد پروردگارش غفلت كند ، خدا او را به سوى عذاب شديدى مىبرد كه دائما بيشتر مىشود و بر وى بيشتر غلبه مىكند ، يعنى سبب اصلى دخول در آتش اعراض از ذكر خداست .\r\n( 18 )  ( وَ أَنَّ الْمَساجِدَ لِلَّهِ فَلا تَدْعُوا مَعَ اللَّهِ أَحَداً )  : ( و اينكه مساجد از آن خداست ، پس با خدا احدى را نخوانيد )\r\nاين آيه و دو آيهء قبلى عطف به ابتداى آيه   ( أَنَّهُ اسْتَمَعَ . . . )   مىباشد .\r\nمراد از ( مساجد ) اعضاء سجود هستند « 2 » ، ( پيشانى ، كف دو دست ، دو سر زانو ، و دو سر انگشتان بزرگ پا ) .\r\nو مراد از ( دعا ) عبادت و پرستش است ، كه در اينجا منظور سجده مىباشد .\r\nآيهء شريفه مىخواهد بفرمايد : شرك نورزيد و در كنار خدا غير او را عبادت نكنيد ، چون اعضاء سجود متعلّق به خداست و فقط بايد بوسيلهء آنها در برابر خدا سجده كرد ، در واقع همهء بدن انسان متعلّق به خداست و ملك تكوينى اوست ، امّا مواضع سجده تشريعا به خدا اختصاص يافته است .\r\n( 19 )  ( وَ أَنَّهُ لَمَّا قامَ عَبْدُ اللَّهِ يَدْعُوهُ كادُوا يَكُونُونَ عَلَيْهِ لِبَداً )  : ( و اينكه وقتى بندهء خدا ( محمّد ) برخاست تا او را عبادت كند ، جمعيّت بسيارى دور او جمع شدند )\r\n( لبد ) يعنى مجتمعى متراكم و انبوه .\r\n\r\n\r\n","description":"","footnote":"\r\n( 1 ) . سورهء اعراف ، آيه 96 .\r\n( 2 ) . در تأييد اين معنا روايتى از امام جواد عليه السّلام در تفسير عياشى نقل شده است و در كافى نيز روايتى از امام صادق عليه السّلام در اين مورد وجود دارد .\r\n","page_name":" 656 ","page_number":656},
  {"content":"\r\n\r\nمىفرمايد : وقتى رسول خدا صلّى اللّه عليه و إله و سلم بر مىخاست تا با نماز خدا را عبادت كند ، مشركين آنقدر گرداگرد او جمع مىشدند ، كه نزديك بود جمعيّت فشرده و انبوهى بشوند و آنوقت صداى خود را به استهزاء بلند مىكردند تا صداى آنحضرت به گوش كسى نرسد ، بعضى « 1 » گفته‌اند : جنّيان پيرامون حضرت جمع شده و با تعجّب نظاره مىكردند و بعضى ديگر « 2 » گفته‌اند مؤمنين پيرامون رسولخدا صلّى اللّه عليه و إله و سلم جمع شده و به آنحضرت اقتداء مىكردند .\r\n( 20 )  ( قُلْ إِنَّما أَدْعُوا رَبِّي وَ لا أُشْرِكُ بِهِ أَحَداً )  : ( اى محمّد بگو : من تنها پروردگارم را مىخوانم و احدى را در عبادت شريك او نمىسازم )\r\n( 21 )  ( قُلْ إِنِّي لا أَمْلِكُ لَكُمْ ضَرًّا وَ لا رَشَداً )  : ( بگو من مستقلا مالك هيچ نفع يا ضرر و يا رشد يا هدايتى براى شما نيستم )\r\n( 22 )  ( قُلْ إِنِّي لَنْ يُجِيرَنِي مِنَ اللَّهِ أَحَدٌ وَ لَنْ أَجِدَ مِنْ دُونِهِ مُلْتَحَداً )  : ( بگو احدى نيست كه مرا از عذاب خدا پناه دهد و من جز او هيچ پناهگاهى ندارم )\r\n( 23 )  ( إِلَّا بَلاغاً مِنَ اللَّهِ وَ رِسالاتِهِ وَ مَنْ يَعْصِ اللَّهَ وَ رَسُولَهُ فَإِنَّ لَهُ نارَ جَهَنَّمَ خالِدِينَ فِيها أَبَداً )  : ( تنها وظيفهء من رساندن رسالتهاى او به مردم است و كسى كه خدا و رسولش را نافرمانى كند ، آتش جهنم براى ابد نصيب او خواهد شد )\r\nدر اين آيات به رسولخدا صلّى اللّه عليه و إله و سلم امر نموده تا وجه عبادت خود را براى آنان بيان كند تا حيرت و تعجّب ايشان را بر طرف سازد و بگويد من چيزى از مقاصدى كه در نظر شماست ، و مرا به آن متّهم مىكنيد در نظر ندارم ، فقط و فقط پروردگار يگانه‌ام را مىخوانم و احدى را شريك او نمىگيرم و عبادت انسان نسبت به پروردگارش امرى تعجّب‌انگيز نيست و من هم بشرى مانند شما هستم و مثل شما مالك و نفع و ضرر يا رشد خودم نيستم ، چه رسد كه بخواهم به شما ضررى برسانم و من فقط مأمورى از ناحيهء خدا هستم كه وظيفه دارم شما را به سوى او دعوت كنم و چاره‌اى جز امتثال\r\n\r\n\r\n","description":"","footnote":"\r\n( 1 ) . تفسير روح المعانى ، جلد 29 .\r\n( 2 ) . تفسير فخر رازى جلد 30 .\r\n","page_name":" 657 ","page_number":657},
  {"content":"\r\n\r\nفرمان او ندارم ، زيرا كسى را سراغ ندارم كه بتواند در صورت نافرمانى من از ابلاغ رسالت ، مرا از كيفر خدا پناه دهد و اصولا چنين ملجاء و پناهگاهى براى هيچ كس وجود ندارد كه بتواند او را از شرّ عذابى كه خدا برايش اراده كرده دور كند ، تنها راه چاره من براى رهايى از عذاب خدا ، تبليغ او يعنى رساندن رسالات خداست ، به اينكه اسماء و صفات الهى را براى شما بيان كنم و شرايع دين را به شما برسانم و شما هم چاره‌اى جز اطاعت از خدا و رسول نداريد ، چون كسى كه خدا و رسولش را عصيان كند يعنى از دستورات خدا دربارهء اصول دين ( توحيد ، نبوّت و معاد و ساير فروعات آن ) نافرمانى كند و اوامر ولايى رسول را انجام ندهد ، دچار آتش جهنّم خواهد شد و تا ابد در آنجا باقى مىماند ، ( زيرا معصيت رسولخدا معصيت خداست ) .\r\nپس جاودانگى در آتش فقط شامل كافران منكر اصول دعوت دينى مىشود نه هر عاصى و گنهكارى كه از فروع دين تخلّف نموده است .\r\n( 24 )  ( حَتَّى إِذا رَأَوْا ما يُوعَدُونَ فَسَيَعْلَمُونَ مَنْ أَضْعَفُ ناصِراً وَ أَقَلُّ عَدَداً )  : ( تا روزيكه ببينند آنچه را كه وعده داده شده بودند پس به زودى خواهند دانست كه ياور چه كسى ناتوان و اندك است )\r\nيعنى مشركين در صدد استضعاف رسولخدا و تضعيف مؤمنين بوده و عدّه آنها را اندك مىشمارند تا اينكه عذاب جهنّم را كه به آن وعده داده شده‌اند ، ببينند ، آن وقت مىفهمند كه ياوران و دوستان چه كسى ضعيف و اندكند ، يعنى وقتى در قيامت شوكت و جلال مؤمنان را ببينند در حالى كه خودشان گرفتار عذاب هستند و هيچ ياورى ندارند ، مىفهمند كه حقّ با چه كسانى بوده و ضعيف كيست و خطاب در اين آيه با رسولخدا صلّى اللّه عليه و إله و سلم است .\r\n( 25 )  ( قُلْ إِنْ أَدْرِي أَ قَرِيبٌ ما تُوعَدُونَ أَمْ يَجْعَلُ لَهُ رَبِّي أَمَداً )  : ( بگو من نمىدانم كه آن عذابى كه وعده داده شده‌ايد نزديك است و يا پروردگارم مدّتى براى آن مقرّر فرموده )\r\n( 26 )  ( عالِمُ الْغَيْبِ فَلا يُظْهِرُ عَلى غَيْبِهِ أَحَداً )  : ( عالم به غيب اوست و كسى جز او غيب نمىداند چون او كسى را بر غيب خود مسلّط نمىكند )\r\n\r\n","description":"","footnote":"","page_name":" 658 ","page_number":658},
  {"content":"\r\n\r\n( 27 )  ( إِلَّا مَنِ ارْتَضى مِنْ رَسُولٍ فَإِنَّهُ يَسْلُكُ مِنْ بَيْنِ يَدَيْهِ وَ مِنْ خَلْفِهِ رَصَداً )  : ( مگر كسى از رسولان را كه شايسته و مرضىّ اين امر بداند و خدا براى چنين افرادى از پيش رو و پشت سر حافظانى در كمين مىگمارد )\r\n( 28 )  ( لِيَعْلَمَ أَنْ قَدْ أَبْلَغُوا رِسالاتِ رَبِّهِمْ وَ أَحاطَ بِما لَدَيْهِمْ وَ أَحْصى كُلَّ شَيْءٍ عَدَداً )  : ( تا معلوم كند آيا رسالات پروردگار خود را ابلاغ كردند ، يا نه و او به آنچه در نفس رسولان است نيز احاطه دارد و عدد هر چيزى را به شمار مىآورد )\r\nاين آيات كلام خداى تعاليست كه به رسول خود دستور مىدهد آن را به مردم ابلاغ نمايد ، مىخواهد بفرمايد : اگر اين مكذّبان از تو پرسيدند تهديد عذاب تو كى به وقوع مىپيوندد ، بگو من نمىدانم نزديك است يا دور ، خداست كه داناى غيب است و او احدى را بر غيب خود اظهار نمىكند و مسلّط نمىسازد ، يعنى علم به قيامت كه از امور غيبى است فقط اختصاص به خدا دارد كه عالم به تمامى امور پنهانى و غيبى است و او هيچ كس را به غيب اختصاصى خود آگاه نمىسازد ، مگر اينكه خداوند هر پيامبرى از پيامبران را كه بخواهد به هر مقدار از غيب خود كه اراده كند ، آگاه سازد ، پس علم غيب اصالتا متعلّق به خداست و سايرين ، فقط به تعليم او مىتوانند به غيب دست يابند و علم آنها در طول علم خداست .\r\nلذا خدا فقط رسولى را كه پسنديده باشد بر غيب خود مسلّط مىكند ، چون او نگهبانانى از ملائكه بين رسول و مردم و بين رسول و خودش گمارده است تا وحى از هر تغيير و تخليط يا كم و زياد شدن حفظ شود ، و محقّق گردد كه رسولان بدون تغيير و تبديل رسالات پروردگارشان را به مردم ابلاغ كرده‌اند ، و خدا به همهء امور رسولان خود احاطه علمى دارد و اصولا خداوند هر چيزى را به شمار آورده و علم او شامل همهء اجزاى عالم مىشود .\r\nاز اين آيه استفاده مىشود كه : 1 ) علم غيب اصالتا مخصوص خداست .\r\n2 ) وحى نوعى از غيب است كه خدا رسولان خود را به آن آگاه مىسازد .\r\n3 ) بعضى از امور هستند كه براى ملائكه مشهود مىباشند ، امّا براى بشر غيب محسوب\r\n\r\n","description":"","footnote":"","page_name":" 659 ","page_number":659},
  {"content":"\r\n\r\nمىشوند ، مانند : عالم ملكوت و شهادت اموات و . . .\r\n4 ) رسالت مصون است و رسولخدا صلّى اللّه عليه و إله و سلم همواره معصوم مىباشد ، بنابراين در اخذ وحى و تبليغ آن خللى واقع نمىشود .\r\n5 ) بعضى از امور غيبى وجود دارند كه حتّى از رسولان خدا نيز محجوب و مخفى مىباشند .\r\n\r\nسوره مزمّل\r\n بِسْمِ اللَّهِ الرَّحْمنِ الرَّحِيمِ \r\nغرض سوره : امر كردن رسولخدا صلّى اللّه عليه و إله و سلم به نماز شب و تهجّد براى آنكه آمادهء دريافت و تلقّى وحى گردد و نيز امر به صبر در برابر گفتار منكران و ذكر وعده و وعيد .\r\n( 1 )   ( يا أَيُّهَا الْمُزَّمِّلُ )   : ( اى جامه به خود پيچيده )\r\n( 2 )  ( قُمِ اللَّيْلَ إِلَّا قَلِيلًا )  : ( پاره‌اى از شب به جز اندكى از آن را برخيز )\r\n( 3 )  ( نِصْفَهُ أَوِ انْقُصْ مِنْهُ قَلِيلًا )  : ( يا نصف آن را و يا كمى كمتر از نصف )\r\n( 4 )  ( أَوْ زِدْ عَلَيْهِ وَ رَتِّلِ الْقُرْآنَ تَرْتِيلًا )  : ( و يا اندكى بر نصف بيافزا ، و قرآن را شمرده بخوان )\r\n( 5 )  ( إِنَّا سَنُلْقِي عَلَيْكَ قَوْلًا ثَقِيلًا )  : ( همانا ما به زودى كلامى سنگين را بر تو نازل مىكنيم )\r\n( 6 )  ( إِنَّ ناشِئَةَ اللَّيْلِ هِيَ أَشَدُّ وَطْئاً وَ أَقْوَمُ قِيلًا )  : ( بدرستى كه بهترين راه براى صفاى نفس و حضور قلب ، سخن گفتن شب است كه خدا آن را پديد آورده )\r\n( 7 )  ( إِنَّ لَكَ فِي النَّهارِ سَبْحاً طَوِيلًا )  : ( همانا تو در روز مشاغل بسيار دارى )\r\nظاهرا رسولخدا صلّى اللّه عليه و إله و سلم در ساعت نزول اين آيه جامه‌اى را براى خواب يا غير آن به خود پيچيده بود و اين خطاب جنبهء تحسين و يا توبيخ ندارد ، ممكن است آن جناب به جهت دعوتش مورد آزار و استهزاء واقع شده و دچار غم و اندوه گشته و جامه‌اى به خود\r\n\r\n","description":"","footnote":"","page_name":" 660 ","page_number":660},
  {"content":"\r\n\r\nپيچيده تا اندكى استراحت كند ، آنوقت به او خطاب شده : اى جامه به خود پيچيده برخيز و نماز شب بخوان و بوسيله نماز از اطمينان نفس و صبر برخوردار شو و در مقابل آزار و استهزاء آنها و سخنان باطلشان صبر كن ، در ادامه ، امر به نماز شب ، يعنى قيام در شب براى نماز ، مىنمايد و آن جناب را بين قيام در نيمى از شب يا كمى كمتر و يا كمى بيشتر از آن مخيّر مىنمايد و نيز امر به تلاوت آرام و شمرده شمردهء قرآن مىكند ، چون ترتيل يعنى اينكه قرآن به گونه‌اى تلاوت شود كه حروف آن جدا جدا و شمرده به گوش برسد ، و ظاهرا مراد از تلاوت قرآن در اينجا خود نماز است ، آنگاه مىفرمايد ، و اين تشريع نماز شب به جهت آنست كه آماده شوى تا گفتارى سنگين و وزين را دريافت كنى ، چون ما به زودى مىخواهيم قرآن عظيم را كه گفتارى وزين است بر تو نازل كنيم .\r\nيعنى كلام الهى را جز يك نفس مطهّر نمىتواند دريافت كند و قرآن كتاب عظيميست كه داراى ظاهر و باطن و تنزيل و تأويل است و شامل حقيقت توحيد و ساير اصول عقايد مىباشد و امر به دعوت و اظهار اسلام بر همه اديان مىنمايد و قرآن به دو اعتبار ثقيل است ، هم از حيث فهم معنايش ، ( تا آنجا كه نقل شده پيامبر صلّى اللّه عليه و إله و سلم بارها هنگام نزول وحى دچار بيهوشى مىگرديد ) و هم از حيث تحقّق بخشيدن به حقايق معارفش ، و نيز از جهت دعوت جهانى و فراگير آن ، و شاهد بر اين ثقل ، آزارها و اذيّتهايى است كه پيامبر در راه تحقيق اسلام ، متحمّل گشت و اين قرآن بر امّت نيز ثقيل است ، هم از جهت تحققّ دادن به حقايق قرآن در نفس ، هم از جهت پيروى از اوامر و نواهى الهى و رعايت حدود آنها .\r\nدر ادامه مىفرمايد : علّت اينكه ما شب را به جهت اداى نماز انتخاب كرديم ، اين است كه حادثهء شب شديدترين قدم نهادن است ، يعنى نماز شب بيش از هر عمل ديگر در صفاى نفس انسان مؤثّر است و او را ثابت قدم‌تر مىسازد و بهتر از هر چيز نفس آدمى را از اينكه به وسيله شواغل روز ، دچار كدورت شود حفظ مىكند و علّت اينكه اين نماز را در روز قرار نداديم اين است كه تو در روز سبح ( دويدن و تند رفتن در آب ) و اشتغال بسيارى دارى ، يعنى در روز مشاغل بسيارى دارى كه همه وقت تو را فراگرفته و فراغتى\r\n\r\n","description":"","footnote":"","page_name":" 661 ","page_number":661},
  {"content":"\r\n\r\nبرايت نمىماند كه با توجّه تام متوجّه درگاه پروردگارت باشى و از هر چيزى منقطع گردى ، پس بر تو واجب است كه از فرصت شب و فراغت و خلوت آن استفاده كنى و در آن به نماز بپردازى .\r\n( 8 )  ( وَ اذْكُرِ اسْمَ رَبِّكَ وَ تَبَتَّلْ إِلَيْهِ تَبْتِيلًا )  : ( و نام پروردگارت را ذكر كن و دست حاجت خود را به سويش دراز كن )\r\n( 9 )  ( رَبُّ الْمَشْرِقِ وَ الْمَغْرِبِ لا إِلهَ إِلَّا هُوَ فَاتَّخِذْهُ وَكِيلًا )  : ( همان پروردگار مشرقها و مغربهاى عالم كه بجز او معبودى نيست ، پس او را وكيل خود بگير )\r\n( 10 )  ( وَ اصْبِرْ عَلى ما يَقُولُونَ وَ اهْجُرْهُمْ هَجْراً جَمِيلًا )  : ( و در برابر گفته‌هاى آنها صبر كن و چنانچه قهر نمودى ، قهرى ملايم و خوشايند و سازنده بنما )\r\nمراد از ( ذكر اسم رب ) ذكر زبانى و رعايت مطابقت آن با قلب است و ( تبتل ) به معناى تضرّع و زارى زبانى و يا انقطاع و بريدن از خلق و توجّه به خداست ، در ظاهر ، آيه شريفه در صدد توصيف نماز شب است و به پيامبر امر مىنمايد كه در هنگام نماز اسمى از اسماء الهى يا لفظ جلالهء اللّه و يا بسم اللّه را ذكر كن و در آن مداومت نما و نفس خود را با تضرّع و زارى متوجه خداوند نما و يا از غير او منقطع گشته و فقط متوجّه پروردگارت باش ، ( امّا مطابق روايات وارده از اهل بيت ( تبتّل ) به معناى تضرّع و زارى است ) و اين التفاتى كه در اين آيه از غيبت ( در آيه قبلى ) به خطاب به كار رفته است به جهت تذكّر دادن رابطه عبوديّت و برانگيختن ذلّت بندگى با ذكر صفت ربوبيّت پروردگار مىباشد .\r\nآنگاه به توصيف ( ربّك ) پرداخته و مىفرمايد : او پروردگار مشارق و مغارب و ربّ همه عالم است ، نه اينكه فقط ربّ تو باشد و هيچ معبودى هم جز او نيست ، چون الوهيّت فرع ربوبيّت است ، حال كه تنها ربّ همه عوالم اللّه است ، پس تنها معبود هم اوست ، لذا تو فقط او را در همه امورت وكيل بگير و تمام كارهاى خود را به خدا واگذار كن ، ( وكيل گرفتن به معناى آنست كه انسان ديگرى را در جاى خودش بنشاند ) به گونه‌اى نه براى خود و نه غير خود و نه هيچ يك از اسباب ظاهرى استقلالى در تأثير قائل\r\n\r\n","description":"","footnote":"","page_name":" 662 ","page_number":662},
  {"content":"\r\n\r\nنباشد و اينچنين توكلّى مستلزم آنست كه فرد در وظايف عملى و در عبادات و معاملات نيز اراده خود را تابع ارادهء تشريعى خدا كند و فقط طبق ارادهء او و مطابق قوانين او عمل كند .\r\nآنوقت در ادامه خطاب مىفرمايد : لازمه وكيل گرفتن خدا اين است كه بر آنچه اين كفّار و مشركين مىگويند و با آن تو را اذيّت و استهزاء مىنمايند ، صبر كنى و با آنها به خوبى قهر كنى ، يعنى با آنان به حسن خلق رفتار كرده و با خيرخواهى آنها را به سوى حق دعوت نمايى و گفته‌هاى آنها را با مقابله به مثل جبران ننمايى .\r\n( 11 )  ( وَ ذَرْنِي وَ الْمُكَذِّبِينَ أُولِي النَّعْمَةِ وَ مَهِّلْهُمْ قَلِيلًا )  : ( و امّا مكذّبان صاحب نعمت ، امرشان را به من واگذار كن و اندكى به آنها مهلت بده )\r\n( 12 )  ( إِنَّ لَدَيْنا أَنْكالًا وَ جَحِيماً )  : ( همانا نزد ما انواع شكنجه‌ها و در آخر عذاب دوزخ هست )\r\n( 13 )  ( وَ طَعاماً ذا غُصَّةٍ وَ عَذاباً أَلِيماً )  : ( طعامى گلوگير و عذابى دردناك )\r\n( 14 )  ( يَوْمَ تَرْجُفُ الْأَرْضُ وَ الْجِبالُ وَ كانَتِ الْجِبالُ كَثِيباً مَهِيلًا )  : ( در آن روزى كه زمين و كوهها به لرزه در مىآيند و كوهها چون تلّى از ماسه مىشوند )\r\nمىفرمايد : امر تكذيب گران سردمدار كفر را كه به دليل دارا بودن نعمت دچار كفران شده‌اند به من واگذار كن و بگذار تا من از آنها انتقام بگيرم و آنها را مجازات كنم و تو به آنها در اين مدّت اندك زندگى دنيايى مهلت بده تا وقتى كه مرگشان فرا برسد و من خود آنها را مجازات كنم ، همانا در نزد ما انواع قيود و آتش زبانه كشيده جهنّم و غذايى گلوگير و عذابى دردناك و شديد هست كه بوسيلهء آنها ايشان را مجازات مىكنيم و اين عذابهاى اخروى به جهت كفرانيست كه در دنيا نسبت به نعمات ما كردند .\r\nو اين عذابها در روز قيامت به ايشان مىرسد ، روزيكه زمين و كوهها به لرزه مىافتند و كوهها مانند تلى از ماسه از بالا فرو مىريزند .\r\n( 15 )  ( إِنَّا أَرْسَلْنا إِلَيْكُمْ رَسُولًا شاهِداً عَلَيْكُمْ كَما أَرْسَلْنا إِلى فِرْعَوْنَ رَسُولًا )  :\r\n( بدرستى كه ما به سوى شما رسولى شاهد گسيل داشتيم ، همانطور كه به سوى فرعون هم رسولى فرستاديم )\r\n( 16 )  ( فَعَصى فِرْعَوْنُ الرَّسُولَ فَأَخَذْناهُ أَخْذاً وَبِيلًا )  : ( ولى فرعون از اطاعت او\r\n\r\n","description":"","footnote":"","page_name":" 663 ","page_number":663},
  {"content":"\r\n\r\nسرپيچى كرد ، پس او را به عذابى سخت گرفتيم )\r\n( 17 )  ( فَكَيْفَ تَتَّقُونَ إِنْ كَفَرْتُمْ يَوْماً يَجْعَلُ الْوِلْدانَ شِيباً )  : ( شما اگر كفر بورزيد ، چگونه مىتوانيد از عذاب قيامت خود را كنار بكشيد ، در روزى كه كودكان را پير مىكند )\r\n( 18 )  ( السَّماءُ مُنْفَطِرٌ بِهِ كانَ وَعْدُهُ مَفْعُولًا )  : ( و آسمان به وسيله تحوّل آن روز شكافته مىشود و وعدهء خدا محقّق است )\r\n( 19 )  ( إِنَّ هذِهِ تَذْكِرَةٌ فَمَنْ شاءَ اتَّخَذَ إِلى رَبِّهِ سَبِيلًا )  : ( و اين تذكّر است ، پس هر كس كه مىخواهد مىتواند راهى بسوى پروردگارش اتخاذّ كند )\r\nدر اين آيات مكذّبان قوم رسولخدا را از سرنوشتى مانند فرعون و نيز از عذاب قيامت بيم مىدهد تا پند بگيرند و دست از عناد و تكذيب بردارند .\r\nسپس در مقام تصديق رسالت پيامبر صلّى اللّه عليه و إله و سلم خود مىفرمايد : بدرستى كه ما رسولى را بسوى شما فرستاديم كه شاهد بر اعمال شماست كه هر چه امروز در دنيا انجام دهيد مىبيند و نظارت مىكند و فردا در آخرت شهادت مىدهد ، پس از نافرمانى و تكذيب او اجتناب كنيد ، چون همانطور كه او رسول شماست ، ما بسوى فرعون نيز رسولى ( حضرت موسى عليه السّلام ) را فرستاديم ، امّا او از رسول ما نافرمانى كرد و دعوتش را تكذيب نمود ، در نتيجه ما او را با عذابى شديد و سنگين مؤاخذه كرديم ، حال كه فرعون با آن عظمت ظاهرى نتوانست خود را از عذاب خدا حفظ كند ، شما چگونه مىتوانيد خود را از عذاب روزى كه جوانان را پير مىكند ، حفظ كنيد ؟ ! و اين كلام كنايه از شدّت عذاب و عظمت و هيبت اهوال قيامت است .\r\nدر ادامه در توصيف قيامت و شدّت آن مىفرمايد : آسمان به سبب شدّت آن واقعهء قيامت شكافته مىشود و اين امر يك وعده قطعى و حتمى الهى است كه حتما محققّ خواهد شد و اين تهديدهاى كوبنده و اين آيات تذكّر و موعظه‌اى است براى همه افراد ، و بايد از شنيدن آن متنبّه شده و اعمال خود را اصلاح كنند ، پس هر كس كه مىخواهد راهى بسوى پروردگارش اتخاذّ كند مىتواند اين كار را بوسيله نماز شب انجام دهد ، چون نماز شب راه مخصوصى است كه بنده را بسوى پروردگارش هدايت مىكند .\r\n\r\n","description":"","footnote":"","page_name":" 664 ","page_number":664},
  {"content":"\r\n\r\n( 20 )  ( إِنَّ رَبَّكَ يَعْلَمُ أَنَّكَ تَقُومُ أَدْنى مِنْ ثُلُثَيِ اللَّيْلِ وَ نِصْفَهُ وَ ثُلُثَهُ وَ طائِفَةٌ مِنَ الَّذِينَ مَعَكَ وَ اللَّهُ يُقَدِّرُ اللَّيْلَ وَ النَّهارَ عَلِمَ أَنْ لَنْ تُحْصُوهُ فَتابَ عَلَيْكُمْ فَاقْرَؤُا ما تَيَسَّرَ مِنَ الْقُرْآنِ عَلِمَ أَنْ سَيَكُونُ مِنْكُمْ مَرْضى وَ آخَرُونَ يَضْرِبُونَ فِي الْأَرْضِ يَبْتَغُونَ مِنْ فَضْلِ اللَّهِ وَ آخَرُونَ يُقاتِلُونَ فِي سَبِيلِ اللَّهِ فَاقْرَؤُا ما تَيَسَّرَ مِنْهُ وَ أَقِيمُوا الصَّلاةَ وَ آتُوا الزَّكاةَ وَ أَقْرِضُوا اللَّهَ قَرْضاً حَسَناً وَ ما تُقَدِّمُوا لِأَنْفُسِكُمْ مِنْ خَيْرٍ تَجِدُوهُ عِنْدَ اللَّهِ هُوَ خَيْراً وَ أَعْظَمَ أَجْراً وَ اسْتَغْفِرُوا اللَّهَ إِنَّ اللَّهَ غَفُورٌ رَحِيمٌ )  : ( پروردگار تو مىداند كه تو و گروهى از مؤمنينى كه با تو هستند نزديك دو سوّم از شب و گاهى نصف آن و گاهى ثلث آن را زنده مىداريد و خدا كه تقدير كنندهء شب و روز است مىداند تشخيص دو ثلث و نصف و ثلث در فصول مختلف براى شما ميسّر نيست ، به همين جهت بر شما بخشود ، از اين پس هر مقدار كه برايتان ميسّر است از قرآن بخوانيد و نيز مىداند كه براى شما بيمارى پيش مىآيد ، عدّه‌اى به سفر مىروند تا از رزق خدا كسب كنند و بعضى ديگر در راه خدا جنگ مىكنند ، پس هر مقدار كه مىتوانيد از قرآن بخوانيد و نماز را به پا داريد و زكات بدهيد و به خدا وام دهيد ، وامى نيكو ، و بدانيد آنچه از كارهاى خير مىكنيد و از پيش براى خود مىفرستيد آن را در نزد خدا مىيابيد ، البته بهتر از آن و با اجرى عظيم‌تر و از خدا طلب آمرزش كنيد ، همانا خدا آمرزنده و رحيم است )\r\nدر اخبار وارد شده كه پس از دستور نماز شب ، پيامبر صلّى اللّه عليه و إله و سلم و بعضى ياران و مؤمنان اطراف او ، تا هشت ماه يا يك سال و يا ده سال ، هر شب نزديك دو سوم و يا نصف و يا ثلث شب را به نماز و عبادت مشغول بودند ، سپس اين آيه شريفه كه احتمالا در مدينه نازل شده ، براى تخفيف دستور اول سوره نازل شد ، لازمهء اين تخفيف توسعه يافتن تكليف براى عموم مكلّفين و برخوردار شدن همه مؤمنان از نعمت شب زنده‌داريست تا هر كس به مقدار وسعش به آن بپردازد .\r\nبه هر حال با خطابى مشفقانه و شاكرانه ، ( چون خداوند نسبت به سعى بندگانش شكور است ) « 1 » ، مىفرمايد : اى محمّد پروردگار تو كه به امر تو توجّه و اعتناء دارد مىداند كه\r\n\r\n\r\n","description":"","footnote":"\r\n( 1 ) .  ( وَ كانَ سَعْيُكُمْ مَشْكُوراً )  : سورهء دهر ، آيه 22 .\r\n","page_name":" 665 ","page_number":665},
  {"content":"\r\n\r\nتو و بعضى از مؤمنين همراهت ( در امر ايمان ) نزديك دو سوّم از شب و گاهى نيمى از آن و گاهى ثلث آن را به نماز مىايستيد و چگونه او نداند ، با اينكه اوست كه خلقت و تقدير روز و شب بدست اوست ، و او مقدار شب و روز را در فصول مختلف تقدير و اندازه‌گيرى مىنمايد و مىداند كه همهء شما نمىتوانيد يك سوّم يا نصف و يا دو سوّم از شبهاى سال را در فصول مختلف اندازه‌گيرى بكنيد ، به همين جهت با رحمت فراگيرش به جانب شما رجوع كرد و تكليف شما را تخفيف داد ، لذا از قرآن هر چه برايتان ممكن مىشود بخوانيد و اين همان تخفيف در وظيفهء شب زنده‌دارى براى عموم است .\r\nدر ادامه به مصلحت ديگرى كه باعث تخفيف در امر به نماز شب شده اشاره مىكند و مىفرمايد : علاوهء بر دشوارى اين اندازه‌گيرى دقيق براى عموم مكلفّان ، دشوارى آن براى افراد بيمار و مسافرانى كه به قصد تجارت به نواحى مختلف مىروند و براى رزمندگان در راه خدا ، بيشتر است ، پس اين عدّه هم در آن شرايط هر قدر كه مىتوانند و برايشان ميسّر است قرآن بخوانند ، يعنى به قدرى كه مىتوانند شب زنده‌دارى كنند .\r\nدر ادامه مىفرمايد : نماز واجب را به پا داريد و زكات واجب را پرداخت كنيد و در راه خدا انفاق كنيد و به او وامى نيكو بدهيد و بدانيد كه هر عمل خير و طاعتى كه انجام مىدهيد و براى خود پيش مىفرستيد ، چه واجب و چه مستحّب ، آن را نزد خدا خواهيد يافت ، و در روز جزا آن را بهتر از همه كارهاى نيك كه مىكرديد و يا بهتر از هر چيزى كه در دنيا باقى مىگذاريد و پر اجرتر خواهيد يافت .\r\nپس از خدا طلب آمرزش و رحمت كنيد ، چون او آمرزنده و مهربان است ، و در نتيجهء مغفرت ، درهاى نعمات آسمانى و زمينى را به روى شما مىگشايد « 1 » و بعيد نيست مراد از ( استغفار ) در اينجا انجام مطلق طاعات و عبادات باشد ، چون طاعات وسائلى هستند كه بوسيلهء آنها مغفرت خدا شامل حال انسان مىشوند .\r\n\r\n\r\n","description":"","footnote":"\r\n( 1 ) . همچنانكه فرمود :    ( اسْتَغْفِرُوا رَبَّكُمْ إِنَّهُ كانَ غَفَّاراً يُرْسِلِ السَّماءَ عَلَيْكُمْ مِدْراراً وَ يُمْدِدْكُمْ بِأَمْوالٍ وَ بَنِينَ وَ يَجْعَلْ لَكُمْ جَنَّاتٍ وَ يَجْعَلْ لَكُمْ أَنْهاراً )    ، سورهء نوح ، آيات 12 - 10 .\r\n","page_name":" 666 ","page_number":666},
  {"content":"\r\n\r\n\r\nسوره مدثر\r\n بِسْمِ اللَّهِ الرَّحْمنِ الرَّحِيمِ \r\nغرض سوره : بيم دادن و مذّمت اعراض كنندگان از دعوت الهى .\r\n( 1 )   ( يا أَيُّهَا الْمُدَّثِّرُ )   : ( هان اى روپوش به خود پيچيده )\r\n( 2 )  ( قُمْ فَأَنْذِرْ )  : ( برخيز و انذار كن )\r\n( 3 )  ( وَ رَبَّكَ فَكَبِّرْ )  : ( و پروردگارت را تكبير گوى )\r\n( 4 )  ( وَ ثِيابَكَ فَطَهِّرْ )  : ( و جامه‌ات را پاك كن )\r\n( 5 )  ( وَ الرُّجْزَ فَاهْجُرْ )  : ( و از پليديها دورى گزين )\r\n( 6 )  ( وَ لا تَمْنُنْ تَسْتَكْثِرُ )  : ( و در برابر احسانت نه منّت گذار و نه آن را بسيار و بزرگ شمار )\r\n( 7 )  ( وَ لِرَبِّكَ فَاصْبِرْ )  : ( و به خاطر پروردگارت صبر كن )\r\nظاهرا پيامبر پس از مراجعت از غار حرّا و دريافت وحى دچار حالت هيجان و لرزشى گشته كه بواسطهء آن پتو يا رواندازى را به دور خويش پيچيده بوده و در همان حالت از روى انس و ملاطفت به او خطاب مىرسد كه اى جامه يا رو انداز به خود پيچيده ! بعضى مفسّران « 1 » مراد از جامه را جامهء نبوّت دانسته‌اند نه جامهء ظاهرى و برخى ديگر « 2 » آن را كنايه از گوشه گيرى و انزوا دانسته‌اند .\r\nدر ادامه آنحضرت مأمور به انذار مىشود و خطاب مىرسد كه : به وظيفهء انذار قيام كن . و منظور از انذار در ابتداى دعوت ، انذار عشيره و اقربا بوده است ، همچنانكه در\r\n\r\n\r\n","description":"","footnote":"\r\n( 1 ) . تفسير روح البيان ، جلد 10 .\r\n( 2 ) . تفسير روح المعانى ، جلد 29 .\r\n","page_name":" 667 ","page_number":667},
  {"content":"\r\n\r\nسورهء شعراء هم به آن تصريح شده ، هر چند كه دعوت به طور عام شامل همه مردم مىشود ، سپس مىفرمايد : پروردگارت را بزرگ شمار ، يعنى هم در باطن دل و مرحلهء اعتقاد و هم در مرحله عمل و نيز با زبان پروردگار خود را به عظمت و كبريايى ياد كن و او را از هر نقصى برتر و منزّه بشمار و معناى ( اللّه اكبر ) طبق روايات ائمه عليهم السلام اين است كه ، خدا از هر وصفى كه وصف كنندگان بخواهند او را به آن توصيف كنند برتر و والاتر است ، تكبير از تسبيح عامتر است ، چون تسبيح فقط حدود عدمى و صفات نقص را از پروردگار منزّه مىشمارد ، امّا تكبير كليّه صفات چه وجودى و چه عدمى و حتّى نفس خود تنزيه را از ذات پروردگار منّزه مىشمارد ، چون هر صفتى كه ما براى خدا ذكر كنيم ، در چارچوبه خودش محدود است و شامل مفاهيم ديگر نمىشود ، امّا خداى تعالى به هيچ حدّى محدود نمىگردد . آنگاه مىفرمايد : جامه‌ات را پاكيزه كن ، كنايه از اينكه عملت را اصلاح نما « 1 » چون عمل به منزلهء جامهء نفس است و گفته شده « 2 » ، كنايه از تزكيهء نفس و تنزيه آن از گناهان است و بعضى هم گفته‌اند « 3 » ، مراد ، همان پاك كردن جامه از نجاسات ظاهرى ، براى نماز است ، بعضى ديگر « 4 » نيز تطهير جامه را كنايه از تخلّق به اخلاق ستوده و ملكات فاضله دانسته‌اند .\r\nسپس مىفرمايد : از گناهان و نافرمانيها كه مستوجب عذاب است دورى كن ، بعضى مفسّران « 5 » ( رجز ) را به معناى بت يا صنم دانسته‌اند كه در اين صورت اين آيهء شريفه پيامبر صلّى اللّه عليه و إله و سلم را از عبادت و پرستش بتها دور مىكند ، در ادامه مىفرمايد : منّت مگذار و احسان خود را بسيار نشمار . يعنى وقتى اين اوامر را امتثال كردى ، بر كسى منّت مگذار و عمل خود و اطاعت خويش را بزرگ و بسيار نبين و دچار عجب نباش ، چون تو فقط بنده‌اى هستى كه از جانب خودت مالك هيچ چيز نيستى و آنچه دارى خدا به تو\r\n\r\n\r\n","description":"","footnote":"\r\n( 1 ) . مطابق تفسير قرطبى ، جلد 19 .\r\n( 2 ) . تفسير روح المعانى ، جلد 29 .\r\n( 3 ) . تفسير كشّاف ، جلد 4 .\r\n( 4 ) . تفسير روح البيان ، جلد 10 ، كه اين قول مطابق روايت مشهور در امالى صدوق است .\r\n( 5 ) . تفسير مجمع البيان ، جلد 10 .\r\n","page_name":" 668 ","page_number":668},
  {"content":"\r\n\r\nعنايت كرده ، در ادامه مىفرمايد : و به خاطر پروردگارت صبر كن ، يعنى به خاطر پروردگار خود در هنگام مصيبت و آزار مردم و در برابر امتثال اين اوامر و اطاعت خدا و نيز در برابر ترك معصيت او صبر كن .\r\nتا بتوانى بشريّت را از گمراهى و طاغوتها و صفات حيوانى رها سازى و به تحقيق پيامبر اسلام صلّى اللّه عليه و إله و سلم در راه دعوت حقّ هرگز استراحت و سكون نداشت و سنگينى بار امانت و خلافت الهى را با پايمردى به دوش كشيد .\r\n( 8 )  ( فَإِذا نُقِرَ فِي النَّاقُورِ )  : ( پس وقتى كه فرمان كوبندهء حقّ صادر شده و در صور دميده مىشود )\r\n( 9 )  ( فَذلِكَ يَوْمَئِذٍ يَوْمٌ عَسِيرٌ )  : ( پس آن روز ، روزى سخت است )\r\n( 10 )  ( عَلَى الْكافِرِينَ غَيْرُ يَسِيرٍ )  : ( كه بر كافران آسان نيست )\r\nكوبيدن در ناقور يا دميدن در صور كنايه از زنده كردن مردگان در قيامت و احضار ايشان براى حسابرسى است ، لذا مىفرمايد : روزى كه براى زنده شدن مردگان در صور دميده شود ، آن زمان روزى دشوار است كه مردم به سوى پروردگار خود باز مىگردند و حساب و جزاء ايشان به دست اوست و البته آن روز بر كافران ناهموار است و آسان نيست ، بلكه از هر جهت دشوار و سخت است .\r\n( 11 )  ( ذَرْنِي وَ مَنْ خَلَقْتُ وَحِيداً )  : ( پس مرا با آن كسى كه در خلقتش يگانه بوده‌ام واگذار )\r\n( 12 )  ( وَ جَعَلْتُ لَهُ مالًا مَمْدُوداً )  : ( همان كسى كه براى او اموالى عريض و طويل قرار دادم )\r\n( 13 )  ( وَ بَنِينَ شُهُوداً )  : ( و فرزندانى كه همه برايش مانده‌اند )\r\n( 14 )  ( وَ مَهَّدْتُ لَهُ تَمْهِيداً )  : ( و همه وسايل را براى او مهيّا كردم )\r\n( 15 )  ( ثُمَّ يَطْمَعُ أَنْ أَزِيدَ )  : ( و او طمع دارد كه بيشتر هم بدهم )\r\n( 16 )  ( كَلَّا إِنَّهُ كانَ لِآياتِنا عَنِيداً )  : ( ولى نه ، چون او نسبت به آيات ما عناد ورزيد )\r\n( 17 )  ( سَأُرْهِقُهُ صَعُوداً )  : ( به زودى او را مجبور مىسازم كه از قلّهء زندگى بالا رود )\r\nاين آيات در حكم تهديد و انذار است و در روايات بسيارى وارد شده كه اين آيه تا\r\n\r\n","description":"","footnote":"","page_name":" 669 ","page_number":669},
  {"content":"\r\n\r\n20 آيهء بعدش دربارهء وليد بن مغيره نازل شده كه مال بسيار و باغهاى زيادى داشت و نيز 12 پسر و ده برده داشت كه نزد هر يك از آنها هزار دينار مال التجاره بود و با وجود اين همه نعمات ، آيات الهى را تكذيب كرده و آن را سحر ناميد .\r\nمىفرمايد : مرا با آن كس كه او را خلق كردم در حالى كه احدى با من در خلقت وى شركت نداشت واگذار و ميان من و او حائل مشو كه من او را كافى خواهم بود و يا شايد « 1 » معنا اين باشد كه مرا با كسى كه خلقش كردم ، در حالى كه او تنها بود و مال و فرزندى نداشت واگذار .\r\nهمانكه من براى او مالى گسترده و فراوان قرار دادم و به او پسرانى دادم كه آنها را پيش روى خود حاضر مىبيند و از آنها در رسيدن به اهداف خود كمك مىگيرد و همه گونه مال و جاه و نظام در امور زندگى برايش ترتيب دادم ، سپس همين شخص طمع دارد كه مال و فرزندش را زيادتر كنم و زندگيش را بيش از اين انتظام ببخشم ، هرگز چنين نمىكنم ، چون او با آيات ما عناد مىورزد و به مال و جلالش مباهات مىكند ، به زودى او را وا مىدارم كه از درّهء صعب العبور گرفتار شدن به عذاب من بالا رود و اين امر جزاى سوء و عذاب به جهت اعمالى است كه انجام مىدهد ، گفته شده وليد بن مغيره پس از نزول اين آيات رفته رفته مال و اولاد خود را از دست داد تا در نهايت خودش هم هلاك شد .\r\n( 18 )  ( إِنَّهُ فَكَّرَ وَ قَدَّرَ )  : ( فكرى كرد و تقدير نمود )\r\n( 19 )  ( فَقُتِلَ كَيْفَ قَدَّرَ )  : ( مرگ بر او باد با آن تقديرش )\r\n( 20 )  ( ثُمَّ قُتِلَ كَيْفَ قَدَّرَ )  : ( سپس مرگ بر او با آن تقديرش )\r\n( 21 )  ( ثُمَّ نَظَرَ )  : ( آنگاه نظرى كرد )\r\n( 22 )  ( ثُمَّ عَبَسَ وَ بَسَرَ )  : ( و سپس چهره در هم كشيد و رويى ترش نمود )\r\n( 23 )  ( ثُمَّ أَدْبَرَ وَ اسْتَكْبَرَ )  : ( پس پشت كرد و كبر ورزيد )\r\n( 24 )  ( فَقالَ إِنْ هذا إِلَّا سِحْرٌ يُؤْثَرُ )  : ( و در آخر گفت : اين قرآن نمىتواند چيزى به جز سحرهاى قديمى باشد )\r\n\r\n\r\n","description":"","footnote":"\r\n( 1 ) . طبق تفسير كشّاف ، جلد 4 .\r\n","page_name":" 670 ","page_number":670},
  {"content":"\r\n\r\n( 25 )  ( إِنْ هذا إِلَّا قَوْلُ الْبَشَرِ )  : ( اين نيست ، مگر سخن بشر )\r\n( 26 )  ( سَأُصْلِيهِ سَقَرَ )  : ( و من به زودى او را به دوزخ در مىآورم )\r\n( 27 )  ( وَ ما أَدْراكَ ما سَقَرُ )  : ( و تو چه مىدانى كه دوزخ چيست ؟ )\r\n( 28 )  ( لا تُبْقِي وَ لا تَذَرُ )  : ( نه چيزى باقى مىگذارد و نه فردى را از قلم مىاندازد )\r\n( 29 )  ( لَوَّاحَةٌ لِلْبَشَرِ )  : ( سياه كنندهء ظاهر پوست است )\r\n( 30 )  ( عَلَيْها تِسْعَةَ عَشَرَ )  : ( و نوزده فرشته بر آن موكّل است « 1 » )\r\nدر اينجا به ذكر ماجرا مىپردازد كه ظاهرا جمعى از قريش به صداى تلاوت قرآن پيامبر صلّى اللّه عليه و إله و سلم گوش كرده و آن را شعر مىنامند ، ولى چون مفاهيم قرآن بسيار والاتر و عميقتر از شعر بود به نزد وليد بن مغيره رفتند و از او خواستند تا او نيز قرآن را بشنود و در بارهء آن بيانديشد و نظر خود را اعلام كند ، وليد به نزد پيامبر رفت و پيامبر صلّى اللّه عليه و إله و سلم آيات سوره حم سجده در باب عذاب قوم عاد و ثمود را تلاوت كردند .\r\nوليد از ترس به لرزه افتاد و موى بر اندامش راست شد و بدون مراجعه به قريش به خانهء خود برگشت ، بزرگان قريش ابو جهل را به نزد او فرستادند و از او پرسيد : به نظر تو كلام محمد صلّى اللّه عليه و إله و سلم خطابه بود ، گفت : نه خطابه متصّل و پيوسته است ، امّا كلام محمّد بند بند است ، ابو جهل پرسيد : آيا شعر است ؟ گفت : نه ، شعر هم نيست ، ابو جهل پرسيد :\r\nپس چيست ؟ وليد گفت : بايد به من مهلت بدهى درباره‌اش فكر كنم و فرداى آن روز پس از فكر و سنجش فراوان گفت : اين كلام سحر است ، چون دل انسان را مسخّر مىكند .\r\nخداوند تعالى در اين آيات او را سرزنش و تهديد مىكند ، مىفرمايد : او انديشيد و اندازه‌گيرى كرد تا از رديف شدن ذهنيّاتش ، غرض مطلوب خود را نتيجه بگيرد ، سپس در مقام نفرين بر او مىفرمايد : خدا بكشد او را با آن اندازه‌گيرى و تفكرّش ، چون او در\r\n\r\n\r\n","description":"","footnote":"\r\n( 1 ) . نوزده فرشته موكّل بر آتش ، مطابق با نوزده قواى بدن انسانست كه هر يك از قوا نافرمانى حقتعالى نمايد ، با آن ملك موكل برخورد مىنمايد ، ( پنج قواى ظاهر و پنج حسن باطن ، 1 ) باصره ، 2 ) ديدن ، 3 ) سامعه ، 4 ) شنيدن ، 5 ) ذائقه ، 6 ) چشيدن ، 7 ) لامسه ، 8 ) حس ، 9 ) شامه ، 10 ) بوئيدن ، 12 و 11 ) دو قواى شهويه و غضبيّه ، 14 و 13 ) دو قوه جاذبه و دافعه ، 16 و 15 ) دو قوه مدركه و حافظه ، 18 و 17 ) دو قوه مخيّله و واهمه ملهمه ، 19 ) قوه هاضمه ، ( مصحح )\r\n","page_name":" 671 ","page_number":671},
  {"content":"\r\n\r\nانديشه بود كه دربارهء قرآن چيزى بگويد كه بواسطهء آن دعوت دينى ابطال شود ، در ادامه مىفرمايد : او بعد از تفكّر و تقدير مثل كسى نظر كرد كه مىخواهد دربارهء امرى كه از او نظريّه خواسته‌اند ، نظر بدهد ، سپس چهره خود را در هم كشيده و اظهار كراهت نمود ، آنگاه اعراض كرد و از روى تكبّر و سركشى امتناع نمود و در نهايت در مقام نتيجه‌گيرى اعلام كرد : اين قرآن جز سحرى كه كلام بشر است ، نمىباشد ، چون بين مرد و خانواده‌اش جدايى مىاندازد ! و سحريست كه از قديم روايت شده و هم اكنون نيز دانايان به آن ، آن را به نادانان تعليم مىدهند و اين بر خلاف ادّعاى محمّد كلام خدا نيست ، بلكه كلام بشر است .\r\nخداوند هم در پاسخ اين نظريهء او مىفرمايد : به زودى او را در آتش دوزخ وارد مىكنم ، چون سقر يكى از نامهاى جهنم يا دركه‌اى از دركات آن است ، سپس براى تأكيد بر عظمت دوزخ و ايجاد هراس و رعب ، مىفرمايد : تو چه مىدانى كه دوزخ چيست ؟ هيچ چيزى از آنچه بدست آورده باقى نمىگذارد و همه را مىسوزاند و احدى از كسانى را كه در آن مىافتند ، از قلم نيانداخته و تمامى را در بر مىگيرد و جسم و روحشان را شامل مىشود و شايد هم منظور اين باشد كه احدى را زنده نمىگذارد و احدى را نمىميراند و تا ابد معذّب خواهند بود ، همچنانكه فرمود :  ( ثُمَّ لا يَمُوتُ فِيها وَ لا يَحْيى )  « 1 » .\r\nو از خصوصيّات ديگر سقر اين است رنگ ظاهر و بشرهء بدنها را دگرگون ساخته و سياه مىكند و بر آن نوزده نفر موكّلند و عهده‌دار عذاب دادن به مجرمان مىباشند كه اين نوزده نفر از ملائكه هستند .\r\n( 31 )  ( وَ ما جَعَلْنا أَصْحابَ النَّارِ إِلَّا مَلائِكَةً وَ ما جَعَلْنا عِدَّتَهُمْ إِلَّا فِتْنَةً لِلَّذِينَ كَفَرُوا لِيَسْتَيْقِنَ الَّذِينَ أُوتُوا الْكِتابَ وَ يَزْدادَ الَّذِينَ آمَنُوا إِيماناً وَ لا يَرْتابَ الَّذِينَ أُوتُوا الْكِتابَ وَ الْمُؤْمِنُونَ وَ لِيَقُولَ الَّذِينَ فِي قُلُوبِهِمْ مَرَضٌ وَ الْكافِرُونَ ما ذا أَرادَ اللَّهُ بِهذا مَثَلًا كَذلِكَ يُضِلُّ اللَّهُ مَنْ يَشاءُ وَ يَهْدِي مَنْ يَشاءُ وَ ما يَعْلَمُ جُنُودَ رَبِّكَ إِلَّا هُوَ وَ \r\n\r\n\r\n","description":"","footnote":"\r\n( 1 ) . سوره اعلى ، آيه 13 .\r\n","page_name":" 672 ","page_number":672},
  {"content":"\r\n\r\n ما هِيَ إِلَّا ذِكْرى لِلْبَشَرِ )  : ( و خازنان آتش را جز از ملائكه قرار نداده و عدد آنها را جز به منظور آزمايش كفّار نياورديم تا كسانى كه اهل كتابند به يقين در آيند و آنها كه ايمان دارند با ايمان آوردن اهل كتاب ايمانشان بيشتر شود و اهل كتاب و مؤمنين شكّى برايشان باقى نماند و كفّار و بيماردلان بگويند : منظور خدا از توصيف ( عدد نوزده ) چيست : آرى خدا اين چنين هر كس را كه بخواهد گمراه كرده و يا هدايت مىكند و عدد لشكر پروردگارت را كسى جز او نمىداند و اين قرآن جز تذكّرى براى بشر نيست )\r\nظاهرا مردم بعد از شنيدن عدد خازنان دوزخ با هم جنجال و گفتگو كرده‌اند و مطابق اخبار وارده ابو جهل به قريش گفت : مادرانتان به عزايتان بنشينند ، مىشنوم كه محمد صلّى اللّه عليه و إله و سلم به شما خبر داده كه خازنان دوزخ نوزده نفرند و شما كه جمعيّت انبوهى هستيد ، آيا عاجزيد از اينكه هر دو نفرتان بر سر يكى از آنان بتازيد ؟ !\r\nآنگاه خداوند در مقابله با اين گفتار و رفتار آنها مىفرمايد : ما اصحاب آتش و موكلّين بر آن را از جنس ملائكه قرار داديم كه قادر بر انجام مأموريّت خود هستند ، يعنى آنها از جنس بشر نيستند تا مجرمين اميد داشته باشند كه بر آنها غالب شوند و آنها را از بين ببرند ، بلكه آنها فرشتگانى غليظ و شديد هستند كه ما عدد آنها را به منظور آزمايش و فتنه كفّار به شما اعلام كرديم و نيز براى آنكه اهل كتاب يقين كنند كه قرآن نازل بر تو حقّ است ، زيرا قرآن هم مطابق كتاب آسمانى آنها خبر داده است و نيز براى اينكه مؤمنين به اسلام با ديدن اين امر و مشاهدهء مطابقت قرآن با خبر كتب آسمانى ديگر ، ايمانشان زيادتر شود و اهل كتاب و مؤمنين در شك نباشند و نيز به جهت آنكه بيماردلان و منافقان و كفّارى كه كفرشان ظاهر است بگويند : خدا از اين مثل چه اراده‌اى داشته ؟ ، اين كلام آنها از روى تحقير و استهزاء بيان شده و خواسته‌اند بگويند : خدا چه منظورى داشته كه خازنان دوزخ را اين عدّه اندك قرار داده و چطور آنها مىتوانند تمام مجرمان از جنّ و انس را عذاب كنند ؟\r\nآنگاه مىفرمايد : اينچنين است كه خداوند بوسيلهء اين آيات هر كس را كه بخواهد ( بواسطهء كفر و تكذيب او ) گمراه كرده و هر كس را كه بخواهد ( بواسطهء ايمان و\r\n\r\n","description":"","footnote":"","page_name":" 673 ","page_number":673},
  {"content":"\r\n\r\nصلاحيتّش ) هدايت مىكند ، و اين همان غايت و مقصد نوزده تن قرار دادن خازنان آتش است ، و گرنه كسى به جز پروردگارت از عدد جنود و سپاهيان پروردگارت ( از ملائكه و غير آن ) كه آمادهء اجراى فرمان او هستند ، آگاهى ندارد و اين آيات و اين قرآن فقط تذكّر و موعظه‌اى براى انسان است كه بايد از آن متعظّ شود .\r\n( 32 )  ( كَلَّا وَ الْقَمَرِ )  : ( چنين نيست ، قسم به ماه )\r\n( 33 )  ( وَ اللَّيْلِ إِذْ أَدْبَرَ )  : ( و قسم به شب تار وقتى كه باز مىگردد )\r\n( 34 )  ( وَ الصُّبْحِ إِذا أَسْفَرَ )  : ( و قسم به صبح ، وقتى كه جهان را روشن مىكند )\r\n( 35 )  ( إِنَّها لَإِحْدَى الْكُبَرِ )  : ( كه اين قرآن يكى از بزرگترين آيات خداست )\r\n( 36 )  ( نَذِيراً لِلْبَشَرِ )  : ( كه پند دهنده انسانهاست )\r\n( 37 )  ( لِمَنْ شاءَ مِنْكُمْ أَنْ يَتَقَدَّمَ أَوْ يَتَأَخَّرَ )  : ( تا از شما آدميان هر كه بخواهد پيش افتد يا باز ماند )\r\nدر مقام ردّ و انكار گفتار مكذّبان قرآن و دعوت حقّ ( به خصوص وليد بن مغيره ) سه بار سوگند ياد مىكند و مىفرمايد : قسم به ماه تابان و به شب وقتى كه مىگذرد و قسم به صبح وقتى كه هويدا مىشود ، كه قرآن يكى از آيات كبراى الهى است ، البته مفسرّان ضمير در ( انّها ) را به سقر و دوزخ ارجاع داده‌اند و گفته‌اند : دوزخ يكى از بزرگترين دواهى و تحولّات است كه هيچ حادثهء ديگرى به عظمت آن نمىرسد و آن بزرگترين حادثه‌ايست كه بشر را تهديد مىكند ، و اين حادثه دوزخ و سقر و يا اين قرآن عظيم بيم دهنده و مايهء انذار بشر است و از جهت بيم رسانى از آيات كبراى حقّ است و اين انذار شامل همه افراد بشر مىشود چه كسانى كه ايمان بياورند و در پيروى از حقّ و ايمان و اطاعت سبقت بگيرند و چه كسانى كه ايمان نياورند و در پيروى نكردن از حقّ و ارتكاب كفر و معصيّت از سايرين باز بمانند و به هر حال احدى نيست كه با قرآن در ارتباط نباشد .\r\n( 38 )  ( كُلُّ نَفْسٍ بِما كَسَبَتْ رَهِينَةٌ )  : ( هر كس در گرو عمليست كه انجام داده )\r\n( 39 )  ( إِلَّا أَصْحابَ الْيَمِينِ )  : ( مگر اصحاب يمين )\r\n( 40 )  ( فِي جَنَّاتٍ يَتَساءَلُونَ )  : ( آنان در باغهاى بهشت متنعّمند و پرسش مىكنند )\r\n\r\n","description":"","footnote":"","page_name":" 674 ","page_number":674},
  {"content":"\r\n\r\n( 41 )  ( عَنِ الْمُجْرِمِينَ )  : ( از احوال دوزخيان گنه كار )\r\n( 42 )  ( ما سَلَكَكُمْ فِي سَقَرَ )  : ( كه چه چيزى شما را در دوزخ افكند ؟ )\r\n( 43 )  ( قالُوا لَمْ نَكُ مِنَ الْمُصَلِّينَ )  : ( گويند : ما از نمازگزاران نبوديم )\r\n( 44 )  ( وَ لَمْ نَكُ نُطْعِمُ الْمِسْكِينَ )  : ( و به مستمند طعام ( و صدقه‌اى ) نمىداديم )\r\n( 45 )  ( وَ كُنَّا نَخُوضُ مَعَ الْخائِضِينَ )  : ( و ما با اهل باطل همنشين بوديم )\r\n( 46 )  ( وَ كُنَّا نُكَذِّبُ بِيَوْمِ الدِّينِ )  : ( و روز جزا را تكذيب مىكرديم )\r\n( 47 )  ( حَتَّى أَتانَا الْيَقِينُ )  : ( تا آنگاه كه با مرگ يقين به قيامت يافتيم )\r\n( 48 )  ( فَما تَنْفَعُهُمْ شَفاعَةُ الشَّافِعِينَ )  : ( پس در آن روز شفاعت شفاعت كنندگان آنها را سودى نمىبخشد )\r\nمىفرمايد : هر نفسى در گرو است به آنچه عمل كرده يا به سبب آنچه انجام داده و يا در مقابل آنچه مرتكب شده ، به اين عنايت كه خداى تعالى اين حقّ را بر خلق خود دارد كه با ايمان و عمل صالح او را بندگى كنند ، پس هر نفسى از خلق نزد خدا محفوظ و محبوس است ، تا اين حقّ و اين دين را ادا كند ، پس اگر ايمان بياورد و عمل صالح نمايد از گرو در آمده و آزاد مىشود و اگر كفر ورزيد و مرتكب معصيّت و جرم شد و در اين حال از دنيا رفت ، همچنان رهين و محبوس باقى مىماند ، پس قهرا هر نفسى بايد از بابت اعمال خود و جزاى آن نگران و دلواپس باشد كه تجسّم عملى اين نگرانى ، همان تقواست ، در ادامه مىفرمايد : به جز اصحاب يمين ، يعنى فقط كسانى از اين رهن آزاد هستند كه نامهء عملشان را به دست راستشان مىدهند و اينان صاحبان عقايد حقّه و اعمال صالحه از مؤمنين متوسّط الحال هستند « 1 » كه ايشان در بهشتهايى عظيم و غير قابل وصف غرق نعمتند و در آنجا اهل بهشت از احوال گناه كاران اهل دوزخ پرسش مىكنند و مىگويند : چه چيز شما را داخل دوزخ كرد ؟ و گنه كاران در پاسخ به 4 مورد\r\n\r\n\r\n","description":"","footnote":"\r\n( 1 ) . مقرّبون يا مخلصين از اين تقسيم خارجند ، چون آنها اصلا خود را صاحب نفس نمىدانند ، تا چه رسد به اينكه صاحب عمل بدانند ، و اينها نه در محضر مؤاخذه عدل الهى حاضر مىشوند و نه حساب و كتابى دارند ، همچنانكه فرمود :   ( فَإِنَّهُمْ لَمُحْضَرُونَ إِلَّا عِبادَ اللَّهِ الْمُخْلَصِينَ )   سورهء صافات ، آيه 128 - 127 .\r\n","page_name":" 675 ","page_number":675},
  {"content":"\r\n\r\nاشاره مىكنند و مىگويند :\r\n1 ) ما از نمازگزاران نبوديم ، توجّه عبادتى خاصّ به درگاه الهى نداشتيم و عبادات تشريع شده در شريعت را بجا نمىآوريم ، ( كه اين مورد كوتاهى در حق اللّه است )\r\n2 ) و به تهىدستان جامعه انفاق و اطعام نمىكرديم ( كه اين مورد كوتاهى در حقّ الناس است )\r\n3 ) و عملا يا قولا سرگرم باطل بوديم و در آن غرق شده و به طور كلّى از توجّه به حق غافل بوديم .\r\n4 ) و روز جزا و وقوع قيامت را تكذيب مىكرديم و همين امر ما را بر پيروى از هواى نفس جرأت مىبخشيد .\r\nو اين خصايص چهارگانه شامل همه مجرمين و يا بعضى از ايشان مىشود ، يعنى اين خصايص فى الجمله در آنها وجود دارد اگر چه كه بعضى از آنها مبتلا به همهء اين اوصاف نباشند و فقط به بعضى از اينها مبتلا باشند .\r\nدر ادامه مىگويند : ما به همين وضع دچار بوديم و همچنان تكذيب مىكرديم تا آنكه يقين نزد ما آمد ، يعنى مرگ ما فرا رسيد و با آمدن آن زندگى دنيايى ما به اتمام رسيد و خلاصه ما در تمام دوران زندگى دنيوى دچار تكذيب بوديم ، شايد « 1 » هم مراد از ( يقين ) يقينى باشد كه به دنبال مشاهدهء نشانه‌هاى آخرت و نزديك شدن حيات برزخى براى انسان حاصل مىشود .\r\nدر انتها خداوند مىفرمايد : اينها هيچ سودى از شفاعت شافعان نمىبرند ، يعنى فى الجمله شفاعتى در كار هست ، امّا اين افراد به جهت اعمال و عقايد باطلشان نمىتوانند از آن بهره‌مند شوند و محروم از آن هستند .\r\n( 49 )  ( فَما لَهُمْ عَنِ التَّذْكِرَةِ مُعْرِضِينَ )  : ( پس چرا آنها از ياد آن روز سخت خود ( و از ذكر قرآن ) اعراض مىكنند ؟ )\r\n( 50 )  ( كَأَنَّهُمْ حُمُرٌ مُسْتَنْفِرَةٌ )  : ( گويى گورخرانى گريزان هستند )\r\n\r\n\r\n","description":"","footnote":"\r\n( 1 ) . مطابق تفسير روح المعانى ، جلد 29 .\r\n","page_name":" 676 ","page_number":676},
  {"content":"\r\n\r\n( 51 )  ( فَرَّتْ مِنْ قَسْوَرَةٍ )  : ( كه از شير درنده مىگريزند )\r\n( 52 )  ( بَلْ يُرِيدُ كُلُّ امْرِئٍ مِنْهُمْ أَنْ يُؤْتى صُحُفاً مُنَشَّرَةً )  : ( بلكه هر يك از ايشان مىخواهند برايشان صحيفه‌اى آسمانى داده شود تا ايمان بياورند )\r\nمىفرمايد حال كه مطلب چنين است و اينها چنين مواقف هولناكى را در پيش دارند و به جهت تكذيب و كفر راهى دوزخ مىشوند ، پس چه شده كه مشركين ، تذكره و موعظهء قرآن را تكذيب مىكنند و از آن روى مىگردانند ؟ !\r\nدر حالى كه مانند خران وحشى كه از چنگال شير يا شكارچى مىگريزند از تذكره نفرت و اعراض دارند .\r\nشايد اين اعراض آنها به جهت نفرت صرف نيست ، بلكه هر فردى از آنها توقّع دارد كه كتابى از ناحيهء خدا و مشتمل بر معارفى كه قرآن در بر دارد ، بر او نازل شود ! و اين سخن كنايه از استكبار آنها نسبت به خداست ، يعنى آنها به شرطى حاضرند دعوت خداى متعال را بپذيرند و آن را ردّ نكنند ، كه براى هر يك از ايشان كتاب آسمانى مستقّلى نازل شود ! امّا دعوت از طريق رسالت پيامبر را به هيچ وجه نمىپذيرند ، اگر چه كه حقّ باشد و معجزات آشكارى آن را تأييد كند .\r\n( 53 )  ( كَلَّا بَلْ لا يَخافُونَ الْآخِرَةَ )  : ( نه ! بلكه اينها از آخرت بيم ندارند )\r\n( 54 )  ( كَلَّا إِنَّهُ تَذْكِرَةٌ )  : ( چنين نيست كه آنها پنداشتند ، همانا قرآن محققا پند و اندرز است )\r\n( 55 )  ( فَمَنْ شاءَ ذَكَرَهُ )  : ( تا هر كه خواهد متذّكر حقّ شود )\r\n( 56 )  ( وَ ما يَذْكُرُونَ إِلَّا أَنْ يَشاءَ اللَّهُ هُوَ أَهْلُ التَّقْوى وَ أَهْلُ الْمَغْفِرَةِ )  : ( و هيچ كس متذّكر نمىشود جز آنكه خدا بخواهد ، او اهل تقوى و اهل آمرزش است )\r\nمىخواهد بفرمايد نزول كتاب آسمانى بر همهء افراد واقع نخواهد شد ، چون رسالت پيامبر صلّى اللّه عليه و إله و سلم بوسيله آيات الهى و معجزات تأييد شده و به علاوه رسالت نيازمند به طهارت ذات و صلاحيّت نفس است و بديهى است كه اين طهارت در نفوس ساير مردم ( غير از شخص نبى ) وجود ندارد ، پس اين گفتار آنها فقط يك بهانه است و علّت\r\n\r\n","description":"","footnote":"","page_name":" 677 ","page_number":677},
  {"content":"\r\n\r\nحقيقى كفر و تكذيب آنها اين است كه اينها از آخرت نمىترسند . چون اگر مىترسيدند ، ايمان مىآوردند و بعد از اتمام حجّت و وجود آيات آشكار هرگز پيشنهاد ديگرى مطرح نمىكردند .\r\nدر ادامه مجددا در ردّ پندار آنها مىفرمايد : نه ما چنين كتابى بر آنها نازل نمىكنيم ، چون قرآن براى تذكره و اندرز كفايت مىكند و هر كس كه بخواهد از آن پند مىگيرد ، زيرا دعوت و موعظهء قرآن اجبارى نيست و به اختيار و آزادى بنده صورت مىگيرد .\r\nآنگاه براى دفع توهّم كه مبادا كسى بپندارد در اختيار خود مستقل است مىفرمايد :\r\nمتذكّر نمىشوند ، مگر اينكه خدا اراده كند ، يعنى حكم قدر در افعال آنان مانند ساير امور ديگر هستى ، جريان دارد و لذا تذكّر و موعظه پذيرى آنان ، هر چند فعل اختيارى و صادره از ايشان است و اجبارى نيست ، امّا خدا هم خواسته و اراده كرده تا آنها به اختيار خود متذكّر شوند ، يعنى خداى تعالى هيچگاه از هيچ انسانى با ارادهء تكوينى ، نخواسته كه بىاختيار و مجبور عمل كند ، پس فعل اختيارى آنها در تذكّر يافتن مانند همهء افعال اختيارى ديگر در عين اينكه نسبتى به خود آنها كه فاعل آن هستند ، دارد ، در عين حال نسبتى هم با ارادهء الهى دارد كه اگر اين نسبت ضرورت نبود ، آن فعل محقّق نمىشد .\r\nدر انتها مىفرمايد : خداوند اهل تقواست ، يعنى اهليّت و شايستگى اين را دارد كه از او پروا شود ، چون او ولايت مطلقه بر هر چيز دارد و سعادت و شقاوت انسانها دست اوست و نيز خداوند اهليّت آن را دارد كه پروا كنندگان خود را بيامرزد ، چون او آمرزندهء مهربان است .\r\nبنابراين مكذّبان نمىتوانند با تمرّد و استكبار خود او را عاجز ساخته و هر كارى كه بخواهند انجام دهند و در نظام عالم اخلال ايجاد كنند .\r\n\r\n","description":"","footnote":"","page_name":" 678 ","page_number":678},
  {"content":"\r\n\r\n\r\nسوره قيامت\r\n بِسْمِ اللَّهِ الرَّحْمنِ الرَّحِيمِ \r\nغرض سوره : بيان روز قيامت و مراحل گوناگون آن .\r\n( 1 )   ( لا أُقْسِمُ بِيَوْمِ الْقِيامَةِ )   : ( چنين نيست ، قسم به روز قيامت )\r\n( 2 )  ( وَ لا أُقْسِمُ بِالنَّفْسِ اللَّوَّامَةِ )  : ( قسم به نفس ملامت كننده )\r\n( 3 )  ( أَ يَحْسَبُ الْإِنْسانُ أَلَّنْ نَجْمَعَ عِظامَهُ )  : ( آيا انسان مىپندارد كه ما ديگر استخوانهاى او را جمع نمىكنيم ؟ )\r\n( 4 )  ( بَلى قادِرِينَ عَلى أَنْ نُسَوِّيَ بَنانَهُ )  : ( بلى ، ما قادريم كه سر انگشتان او را هم درست كنيم )\r\n( 5 )  ( بَلْ يُرِيدُ الْإِنْسانُ لِيَفْجُرَ أَمامَهُ )  : ( بلكه انسان مىخواهد تا مادام العمر گناه كند )\r\n( 6 )  ( يَسْئَلُ أَيَّانَ يَوْمُ الْقِيامَةِ )  : ( مىپرسد كى روز قيامت خواهد بود ؟ )\r\n( لا اقسم ) روى هم كلمهء سوگند است ، مىفرمايد : قسم به روز قيامت و قسم به نفس ملامت‌گر كه همان نفس مؤمن است و همواره در دنيا او را به خاطر گناهانش و كوتاهى در اطاعت خدا سرزنش مىكند و در روز قيامت به او سود مىرساند .\r\nو گفته شده « 1 » مراد از آن نفس انسانيست كه اعم از نفس مؤمن صالح و كافر فاجر\r\n\r\n\r\n","description":"","footnote":"\r\n( 1 ) . تفسير روح المعانى ، جلد 29 .\r\n","page_name":" 679 ","page_number":679},
  {"content":"\r\n\r\nاست و بعضى هم گفته‌اند « 1 » كه مراد از آن فقط نفس كافر است .\r\nدر ادامه مىفرمايد : آيا انسان گمان كرده كه او را بعد از مرگ زنده نمىكنيم و استخوانهاى پوسيده او را جمع آورى نمىنمائيم ، بله ، ما آن را جمع مىكنيم در حالى كه قادريم حتّى سر انگشتان او را همانطور كه بر حسب خلقت اوّل داشت ، دوباره صورتگرى كنيم و اينكه از ميان همهء اعضاى بدن ، خصوص سر انگشتان را ذكر كرد ، شايد بواسطهء خلقت ظريف و متنوع آن در بين انسانها « 2 » و حركات و اعمال دقيق آن باشد .\r\nدر ادامه مىفرمايد : بلكه انسان مىخواهد در تمام طول عمرى كه در پيش دارد ، مرتكب گناه شود و حريم و پرده ديانت را به درد و كسى مانع و جلوگير او نگردد تا هر عملى كه خواست انجام دهد ، به همين دليل هم منكر قيامت است و با استهزاء و تعجيز مىگويد : روز قيامت چه زمانى است ؟\r\nو اين چنين است كه به جاى اينكه وقتى به سوى ايمان و تقوى دعوت مىشود و به چنين خبر عظيمى تهديد مىگردد و آيات و بينّات را مشاهده مىكند ، به آن ايمان بياورد و از چنين خطرى خود را بر حذر بدارد و خود را به ايمان و تقوى مجهّز كند ، با تكذيب و استهزاء از زمان وقوع قيامت پرسش مىكند .\r\n( 7 )  ( فَإِذا بَرِقَ الْبَصَرُ )  : ( روزى كه چشمها از وحشت خيره بماند )\r\n( 8 )  ( وَ خَسَفَ الْقَمَرُ )  : ( و ماه تاريك شود )\r\n( 9 )  ( وَ جُمِعَ الشَّمْسُ وَ الْقَمَرُ )  : ( و ميان خورشيد و ماه جمع گردد )\r\n( 10 )  ( يَقُولُ الْإِنْسانُ يَوْمَئِذٍ أَيْنَ الْمَفَرُّ )  : و در آن روز انسان مىگويد : كجا مفّر و پناهگاهى خواهد بود ؟ )\r\n( 11 )  ( كَلَّا لا وَزَرَ )  : ( هرگز مفرّى نيست )\r\n\r\n\r\n","description":"","footnote":"\r\n( 1 ) . تفسير مجمع البيان ، جلد 10 .\r\n( 2 ) . چنانچه امروزه بشر دريافته كه هر انسانى يك اثر انگشت منحصر به فرد دارد و خطوط دايره مانند انگشتان در بين هيچ دو نفرى يكسان نيست ، حتّى در دوقلوها ( مترجم ) .\r\n","page_name":" 680 ","page_number":680},
  {"content":"\r\n\r\n( 12 )  ( إِلى رَبِّكَ يَوْمَئِذٍ الْمُسْتَقَرُّ )  : ( آن روز جز درگاه پروردگارت هيچ آرامگاهى نيست ، بلكه محل استقرار فقط درگاه خداست )\r\n( 13 )  ( يُنَبَّؤُا الْإِنْسانُ يَوْمَئِذٍ بِما قَدَّمَ وَ أَخَّرَ )  : ( آن روز آدمى به هر نيك و بدى كه مقدّم و مؤخّر كرده خبر داده مىشود )\r\n( 14 )  ( بَلِ الْإِنْسانُ عَلى نَفْسِهِ بَصِيرَةٌ )  : ( بلكه انسان خود بر نفس خويش بصيرت دارد و آگاهست )\r\n( 15 )  ( وَ لَوْ أَلْقى مَعاذِيرَهُ )  : ( هر چند كه عذر و بهانهء خود را بيفكند )\r\nدر توصيف قيامت و بيان نشانه‌هاى آن مىفرمايد : آن روز ديده‌ها از تحيّر و دهشت خيره مىماند و ماه بىنور مىشود و ماه و خورشيد جمع مىگردند .\r\nآنوقت انسان از شدّت هراس و بيچارگى مىگويد : كجاست گريزگاه ؟ و با وجود اينكه سلطنت الهى ظهور يافته و هر انسانى مىداند كه پناهگاهى جز خدا نيست ، از باب ظهور ملكات نفسانى همانطور كه در دنيا همواره دنبال راه فرار و نجات از مهلكه بود در آخرت نيز بدنبال راه فرار مىگردد .\r\nسپس خداوند خطاب به رسول خود مىفرمايد : نه هرگز پناهگاه و ملجائى نيست و تنها پناهگاه و محلّ استقرار ، درگاه پروردگار توست و جز او ، پناهگاه و مستقرّى كه از آنها دفاع كند وجود ندارد ، شايد هم مراد اين باشد كه زمام امر در سعادت يا شقاوت انسان به دست خداست و تنها حكم خدا در آنها نافذ است .\r\nدر آن روز انسان به خوبيها و بديهايى كه در ابتداى عمر و نيز خوبيها و بديهايى كه در اواخر عمر مرتكب شده ، آگاهى داده مىشود و يا از همه اعمالى كه در طول عمرش كرده و آثار خير يا شرّى كه پس از او از اعمالش در بين مردم باقى مانده ، خبردار مىگردد و نه تنها خبر داده مىشود ، بلكه او داراى ادراك و بصيرت نفسانى است و خود را بهتر از هر كس مىشناسد ، اگر چه كه عذرها و بهانه‌هايى مىآورد و از خود دفاع مىكند و پرده‌هايى بر چشم بصيرت خود مىافكند تا عذاب را از خود باز گرداند .\r\n( 16 )  ( لا تُحَرِّكْ بِهِ لِسانَكَ لِتَعْجَلَ بِهِ )  : ( با شتاب و عجله زبان به قرائت قرآن مگشاى )\r\n\r\n","description":"","footnote":"","page_name":" 681 ","page_number":681},
  {"content":"\r\n\r\n( 17 )  ( إِنَّ عَلَيْنا جَمْعَهُ وَ قُرْآنَهُ )  : ( همانا بر ماست كه آن را مجموع و محفوظ داريم )\r\n( 18 )  ( فَإِذا قَرَأْناهُ فَاتَّبِعْ قُرْآنَهُ )  : ( و آنگاه كه آن را خوانديم ، تو از آن پيروى كن )\r\n( 19 )  ( ثُمَّ إِنَّ عَلَيْنا بَيانَهُ )  : ( سپس بر ماست كه حقايق آن را بر تو بيان كنيم )\r\nاين آيات جملهء معترضه‌ايست در ميان آيات راجع به قيامت ، كه در آنها رسولخدا صلّى اللّه عليه و إله و سلم را مكلّف مىكند به اينكه در هنگام دريافت وحى ، آياتى را كه هنوز تمام و كامل نشده ، نخواند و زبان خود را به خواندن بقيّه آن حركت ندهد ، همچنانكه در جاى ديگر فرمود :  ( وَ لا تَعْجَلْ بِالْقُرْآنِ مِنْ قَبْلِ أَنْ يُقْضى إِلَيْكَ وَحْيُهُ  « 1 » قبل از آنكه وحى بر تو تمام شود ، دربارهء قرآن عجله نكن )\r\nبعضى مفسّران گفته‌اند : رسولخدا صلّى اللّه عليه و إله و سلم از بيم آنكه آيات را فراموش كند قبل از اتمام آيه آن را با خود تكرار مىكرده است « 2 » و خداوند او را از اين عمل نهى مىكند ، در ادامه مىفرمايد : جمع كردن و ضميمه نمودن اجزاء وحى و تلاوت آن بر تو ، به عهده ماست و هيچ يك از اينها ، از ما فوت نمىشود تا لازم باشد تو عجله كنى و قبل از اتمام وحى ، آن را بخوانى ، پس وقتى قرائت وحى را تمام كرديم ، آن وقت خواندن ما را متابعت كن و بعد از تمام شدن وحى ، تو شروع به تلاوت آن نما .\r\nبعضى مفسّران گفته‌اند منظور از پيروى قرآن وحى ، پيروى ذهنى آنست ، يعنى اينكه آن را با سكوت گوش كند و بطور كامل به آن توجّه نمايد .\r\nدر ادامه مىفرمايد : سپس توضيح دادن و بيان آن براى تو ، به عهده ماست ، يعنى همانطور كه جمع كردن و خواندن وحى را به عهده گرفته‌ايم ، بيان و توضيح آن نيز بر عهدهء ماست .\r\nو كلمهء ( ثمّ ) براى افادهء تأخير رتبى است ، نه تأخير زمانى .\r\nبعضى « 3 » نيز گفته‌اند معنايش اين است كه : بيان قرآن براى مردم و به تناسب فهم\r\n\r\n\r\n","description":"","footnote":"\r\n( 1 ) . سورهء طه ، آيه 114 .\r\n( 2 ) . مطابق تفسير مجمع البيان .\r\n( 3 ) . تفسير مجمع البيان .\r\n","page_name":" 682 ","page_number":682},
  {"content":"\r\n\r\nمخاطبان بر عهدهء ماست .\r\n( 20 )  ( كَلَّا بَلْ تُحِبُّونَ الْعاجِلَةَ )  : ( چنين نيست ، بلكه شما دنياى زودگذر را دوست مىداريد )\r\n( 21 )  ( وَ تَذَرُونَ الْآخِرَةَ )  : ( و به كلّى آخرت را رها مىكنيد )\r\n( 22 )  ( وُجُوهٌ يَوْمَئِذٍ ناضِرَةٌ )  : ( آن روز چهره‌هايى از شادى برافروخته است )\r\n( 23 )  ( إِلى رَبِّها ناظِرَةٌ )  : ( و با چشم قلب جمال پروردگارشان را نظاره مىكنند )\r\n( 24 )  ( وَ وُجُوهٌ يَوْمَئِذٍ باسِرَةٌ )  : ( و آن روز چهره‌هايى عبوس و غمگين است )\r\n( 25 )  ( تَظُنُّ أَنْ يُفْعَلَ بِها فاقِرَةٌ )  : ( كه مىپندارى حادثهء ناگوارى به آنها رسيده )\r\nدر ردّ منكران معاد مىفرمايد : هرگز چنين نيست كه معاد و حساب و كتابى در كار نباشد ، بلكه آنچه شما را به اين سخنان وامىدارد اين است كه شما زندگى زودگذر دنيوى را دوست مىداريد و به آن دلبسته‌ايد و بكلّى از زندگى آخرت غافل شده‌ايد و از ياد آن هم اعراض مىكنيد .\r\nآنگاه مىفرمايد : در روز قيامت چهره‌هاى مردم به دو گونه است ، بعضى زيبا و خرّم و مسرورند و به ديدهء قلب و به وسيله حقيقت ايمان ، پروردگارشان را نظاره مىكنند ، يعنى دلهايشان متوجّه پروردگار است و هيچ عاملى آنان را از ياد خدا به خود مشغول نمىسازد و با ديدن هر نعمتى به ياد منعم آن هستند و آن را آيتى از خداى سبحان مىشمارند ، و به عكس بعضى چهره‌ها عبوس و غمگين است ، چون مىدانند كه به زودى به گونه‌اى كمرشكن عذاب خواهند شد و شايد هم خطاب به رسولخدا صلّى اللّه عليه و إله و سلم باشد كه مىفرمايد : اگر آنها را ببينى گمان مىكنى كه حادثه كمرشكنى به آنها وارد شده .\r\n( 26 )  ( كَلَّا إِذا بَلَغَتِ التَّراقِيَ )  : ( چنين نيست كه آنها پنداشته‌اند ، آن زمان كه جانشان به گلوگاه رسد )\r\n( 27 )  ( وَ قِيلَ مَنْ راقٍ )  : ( و گويند كيست كه درد او را علاج كند ؟ )\r\n( 28 )  ( وَ ظَنَّ أَنَّهُ الْفِراقُ )  : ( و آن بيمار ، خود به مفارقت دنيا يقين كند )\r\n( 29 )  ( وَ الْتَفَّتِ السَّاقُ بِالسَّاقِ )  : ( و ساقهاى پا به هم در پيچد )\r\n( 30 )  ( إِلى رَبِّكَ يَوْمَئِذٍ الْمَساقُ )  : ( در آن روز همه خلق را بسوى پروردگارت مىرانند )\r\n\r\n","description":"","footnote":"","page_name":" 683 ","page_number":683},
  {"content":"\r\n\r\nتراقى جمع ( ترقوه ) به معناى استخوان اطراف گردن است ، مىخواهد بفرمايد : چنين نيست كه اينان دنيا را ابدى پنداشته‌اند ، زندگى دنيا دوامى ندارد ، آن زمان كه جان فرد به گلوگاهش رسد ، اطرافيانش از روى نااميدى و يأس مىگويند : چه كسى مىتواند او را شفا دهد و دردش را علاج كند ؟ ولى انسان محتضر خودش يقين مىكند كه ديگر زمان مفارقت از دنيا فرا رسيده و آنوقت ساقهاى او در هم مىپيچد ، يعنى شدايد زمان احتضار به او روى آورده و از زندگى دنيا دور مىشود و از آن لحظه تا روز قيامت اين شدايد به او احاطه دارند و كسى جز او اين امور را در نمىيابد ، و در روز مرگ يا روز قيامت رانده شدن و تمايل فقط به سوى خداست ، يعنى همهء مردم به اجبار به سوى پروردگارشان باز مىگردند و هيچ چاره‌اى از اين رجوع ندارند .\r\n( 31 )  ( فَلا صَدَّقَ وَ لا صَلَّى )  : ( حقّ را تصديق نكرد و نماز و طاعت بجا نياورد )\r\n( 32 )  ( وَ لكِنْ كَذَّبَ وَ تَوَلَّى )  : ( بلكه خدا را تكذيب كرد و از حكمش اعراض نمود )\r\n( 33 )  ( ثُمَّ ذَهَبَ إِلى أَهْلِهِ يَتَمَطَّى )  : ( و آنگاه با تكبّر و نخوت به سوى اهل خويش روى آورد )\r\nهمه ضميرها به همان انسان ابتداى سوره باز مىگردد كه معاد را تكذيب كرده و فكر مىكند خدا قادر نيست استخوانهاى پوسيدهء او را جمع آورى كند ، مىفرمايد : دعوت حقّه قرآن را تصديق نكرد و با توجّه بندگى و عبادت ، نماز بجا نياورد ، يعنى نه اصول دعوت دينى را پذيرفت و نه فروع آن را بجا آورد ، بلكه دعوت حقّ را تكذيب كرده و از قبول آن اعراض نمود و تازه وقتى به طرف خانواده و اهلش مىرفت ، گويا فتحى نمايان كرده ، با تكبّر و نخوت پيش مىرفت .\r\n( 34 )  ( أَوْلى لَكَ فَأَوْلى )  : ( عذاب الهى بر تو شايسته‌تر است ، شايسته‌تر )\r\n( 35 )  ( ثُمَّ أَوْلى لَكَ فَأَوْلى )  : ( آنگاه عذاب بر تو شايسته‌تر است ، شايسته‌تر ) « 1 »\r\nاين كلام در حكم تهديد مؤكّد است و احتمالا مىخواهد بفرمايد : اين حالت تكبّر و\r\n\r\n\r\n","description":"","footnote":"\r\n( 1 ) . در عيون از امام جواد عليه السّلام نقل شده كه در معناى اين آيه فرمود : اين نفرين خداى تعالى است مبنى بر اينكه از خير دنيا و آخرت دور باشى .\r\n","page_name":" 684 ","page_number":684},
  {"content":"\r\n\r\nتكذيب كه تو دارى برايت بهتر و شايسته‌تر است ، آرى براى تو بهتر آنست كه و بال امر خود را بچشى و عذابى كه برايت آماده شد ، تو را در بر بگيرد .\r\n( 36 )  ( أَ يَحْسَبُ الْإِنْسانُ أَنْ يُتْرَكَ سُدىً )  : ( آيا انسان مىپندارد كه او را مهمل رها كرده‌اند ؟ )\r\n( 37 )  ( أَ لَمْ يَكُ نُطْفَةً مِنْ مَنِيٍّ يُمْنى )  : ( آيا در اوّل ، قطره‌اى از آب منّى كه ريخته مىشود نبود ؟ )\r\n( 38 )  ( ثُمَّ كانَ عَلَقَةً فَخَلَقَ فَسَوَّى )  : ( و پس از آن خون بسته و سپس آفريده و آراسته گشت )\r\n( 39 )  ( فَجَعَلَ مِنْهُ الزَّوْجَيْنِ الذَّكَرَ وَ الْأُنْثى )  : ( سپس از آن دو صنف نر و مادّه را پديد آورد )\r\n( 40 )  ( أَ لَيْسَ ذلِكَ بِقادِرٍ عَلى أَنْ يُحْيِيَ الْمَوْتى )  : ( آيا چنين خدايى قادر نيست كه مردگان را زنده سازد ؟ )\r\nبا استفهامى توبيخى خطاب به همان انسان مكذّب مىفرمايد : آيا انسان چنين پنداشته كه ما او را بيهوده و مهمل رها مىكنيم و اعتنايى به او نداريم و لذا بعث و قيامتى هم در كار نيست و در نتيجه تكليف و جزايى هم برقرار نمىباشد ؟ !\r\nمگر او ابتدا نطفه‌اى از آب منّى كه در رحم مىريزند نبود ، سپس همان منّى پس از لقاح لخته‌اى خون بود كه خداى تعالى با تعديل و تكميل ، آن را اندازه‌گيرى و صورتگرى نمود .\r\nو از نوع انسان دو صنف نر و مادّه را پديد آورد تا نسل بشر باقى بماند ، آيا چنين خدايى با اين عموميّت قدرت كه ابتدا خلق را ايجاد كرده ، از خلقت دوباره و اعادهء آن عاجز است ؟ ! با اينكه اعاده از خلق ابتدايى آسانتر است ، اگر چه كه در برابر عموميّت قدرت الهى دشوار و آسان معنا ندارد و همه امور بر او آسانست ( البتّه كه خداوند بر احياء اموات قادر است ، همچنانكه از رسولخدا صلّى اللّه عليه و إله و سلم و ائمه ( عليهم السلام ) نقل شده كه پس از تلاوت اين آيه مىفرمودند : ( سبحانك اللّهم بلى تو قادر هستى ) .\r\n\r\n","description":"","footnote":"","page_name":" 685 ","page_number":685},
  {"content":"\r\n\r\n\r\nسوره دهر ( انسان )\r\n بِسْمِ اللَّهِ الرَّحْمنِ الرَّحِيمِ \r\nغرض سوره : تذكّر دادن انسان به نحوه آفرينش او و بيان چگونگى هدايتش و اينكه انسان يا شكر مىگزارد و يا كفران مىورزد ، ذكر انواعى از عذاب كافران و نعمات ابرار .\r\n( 1 )   ( هَلْ أَتى عَلَى الْإِنْسانِ حِينٌ مِنَ الدَّهْرِ لَمْ يَكُنْ شَيْئاً مَذْكُوراً )   : ( آيا بر انسان روزگارانى نگذشت كه چيز قابل ذكرى نبود ؟ )\r\nاستفهام در اين آيه براى اثبات مطلب است و مىخواهد بفرمايد : به تحقيق بر نوع بشر روزگارانى ( قطعهء محدودى از زمان ) گذشته كه او چيز قابل ذكرى نبوده ، يعنى مادّه انسان از عدم به وجود آمده ، ولى هنوز بالفعل به صورت انسان در نيامده بوده و مىخواهد بفهماند كه انسان موجودى حادث است كه در پديد آمدنش نيازمند به صانعى است كه او را بيافريند .\r\n( 2 )  ( إِنَّا خَلَقْنَا الْإِنْسانَ مِنْ نُطْفَةٍ أَمْشاجٍ نَبْتَلِيهِ فَجَعَلْناهُ سَمِيعاً بَصِيراً )  : ( به درستى كه ما انسان را از نطفه‌اى مختلط خلق كرديم و او را شنوا و بينا گردانيديم )\r\n( نطفه ) يعنى آبى اندك كه در حيوانات ذكور منشاء توليد مثل است و ( امشاج ) يعنى مخلوط و ممتزج ، كه يا به اعتبار اجزاى مختلف نطفه آن را به اين صفت ناميده و يا به اعتبار مخلوط شدن آن با آب مادّه .\r\n\r\n","description":"","footnote":"","page_name":" 686 ","page_number":686},
  {"content":"\r\n\r\n( ابتلاء ) يعنى انتقال چيزى از حالتى به حالت ديگر ، يا آفرينش آن در اطوار گوناگون ، مىفرمايد : ما انسان را از نطفه‌اى خلق كرديم كه اجزايى مختلط و آميخته داشت ، در حالى كه او را از حالتى به حالت ديگر انتقال مىدهيم ، ( نطفه - علقه - مضغه و . . . )\r\nو او را جهاز شنوايى و بينايى عطا كرديم و وى را شنوا و بينا نموديم تا دعوت الهى را از زبان انبياء بشنود و آيات دال بر توحيد ، نبوّت و معاد را مشاهده كند .\r\n( 3 )  ( إِنَّا هَدَيْناهُ السَّبِيلَ إِمَّا شاكِراً وَ إِمَّا كَفُوراً )  : ( بدرستى ما او را به راه هدايت كرديم ، حالا خواه هدايت بپذيرد و شكر گزارد و خواه آن نعمت را كفران كند )\r\n( هدايت ) يعنى ارائه راه و ( سبيل ) يعنى مسيرى كه فرد را به غايت مطلوب ( حقّ ) برساند ، ( شكر ) يعنى به كار بردن نعمت در جهتى كه منعم اراده كرده و اينكه شخص نعمت را آشكارا به گونه‌اى به كار برد كه به خلق بفهماند اين نعمت از منعم است و گفتيم كه حقيقت شكر اخلاص بنده براى پروردگارش مىباشد و ( كفران ) به معناى ضايع كردن نعمت و به كار بردن آن در غير مسير مطلوب است يا اينكه انسان به گونه‌اى رفتار كند كه از خلق بپوشاند كه اين نعمت از جانب منعم است .\r\nمىفرمايد : مردم در برابر هدايتى كه ما ارائه كرديم دو نوعند ، يا شاكرند و يا كفور .\r\nو در هر دو حالت هدايت الهى بطور يكسان شامل حالشان شده است ، امّا بعضى از اين نعمت استفادهء مطلوب كرده‌اند و بعضى به عكس آن را كفران نموده‌اند ، از اين آيه چند نكته استفاده مىشود :\r\n1 ) مراد از سبيل ، سنّت و طريقه‌اى است كه بر هر انسانى واجب است در زندگى دنيا آن را بپيمايد تا به سعادت دنيا و عقبى برسد و آن همان دين حقّ است .\r\n2 ) سبيلى كه خدا بشر را بدان هدايت كرده ، سبيلى اختيارى است و لذا شكر يا كفرى كه بر اين هدايت مترتّب مىشود كاملا در حيطهء اختيار انسان است .\r\nهيچ اجبارى در كار نيست ، همچنانكه فرمود :  ( فَمَنْ شاءَ اتَّخَذَ إِلى رَبِّهِ سَبِيلًا  « 1 » هر كس بخواهد راهى به سوى پروردگارش برگزيند )\r\n\r\n\r\n","description":"","footnote":"\r\n( 1 ) . سورهء دهر ، آيه 30 - 29 .\r\n","page_name":" 687 ","page_number":687},
  {"content":"\r\n\r\nو هدايت الهى دو قسم است : 1 ) هدايت فطرى يا تكوينى كه همين است كه خدا بشر را به الهام درونى و به عقل مجهّز كرده كه بوسيلهء آن اعتقاد حقّ و عمل صالح را از غير آن تشخيص مىدهد ، همچنانكه فرمود :  ( فَأَلْهَمَها فُجُورَها وَ تَقْواها )  « 1 » .\r\n2 ) هدايت كلامى و زبانى يا هدايت تشريعى ، كه از طريق دعوت انبياء و ارسال رسل و انزال كتاب آسمانى انجام مىشود ، همچنانكه فرمود :  ( إِنَّا أَوْحَيْنا إِلَيْكَ كَما أَوْحَيْنا إِلى نُوحٍ وَ النَّبِيِّينَ مِنْ بَعْدِهِ )  « 2 » .\r\n( 4 )  ( إِنَّا أَعْتَدْنا لِلْكافِرِينَ سَلاسِلَ وَ أَغْلالًا وَ سَعِيراً )  : ( بدرستى ما براى كيفر كافران غل و زنجيرها و آتش سوزان مهيّا كرده‌ايم )\r\nدر اينجا به عاقبت وخيم كفران اشاره مىكند و مىفرمايد : ما براى كافران زنجيرها و قيودى را آماده كرده‌ايم و نيز آتشى افروخته تدارك نموده‌ايم .\r\n( 5 )  ( إِنَّ الْأَبْرارَ يَشْرَبُونَ مِنْ كَأْسٍ كانَ مِزاجُها كافُوراً )  : ( بدرستى كه نيكان از شرابى مىنوشند كه طبعش مانند كافور است )\r\n( كأس ) به معناى ظرف مخصوص نوشيدنى است ، ( مزاج ) يعنى طبيعت يا هر چيزى كه به وسيله آن امتزاج صورت مىگيرد ، ( كافور ) مادّه‌اى است كه هر چيزى را در لطافت و رنگ و بوى ، به آن مثال مىزنند ، ( ابرار ) جمع ( بر ) به معناى بسيار محسن و نيكوكار است ، يعنى كسى كه خير را بدان جهت كه خير است مىخواهد ، نه بدان جهت كه اگر انجام دهد نفعى عايدش مىشود . و خير را به انجام مىرساند ، اگر چه به زحمت و ضررش باشد ، و از آنجا كه هيچ خير و سعادتى در هيچ عملى نيست ، مگر با ايمان به خدا و رسول و روز جزا « 3 » . بنابراين ابرار به خدا و رسول او و روز جزا ايمان دارند و ايمان آنها ايمانى بر اساس رشد و بصيرت است و ايشان خود را مملوك پروردگارشان مىبينند و ارادهء او را بر ارادهء خود مقدّم مىدارند و رضاى او را بر هواى نفس خود ترجيح\r\n\r\n\r\n","description":"","footnote":"\r\n( 1 ) . ( خداوند به نفس انسان گناهان و تقوايش را الهام كرد ) سورهء شمس ، آيه 8 .\r\n( 2 ) . ( ما به تو وحى كرديم همانطور كه به نوح و انبياء بعد از او وحى كرديم ) ، سورهء نساء ، آيه 165 .\r\n( 3 ) .  ( أُولئِكَ لَمْ يُؤْمِنُوا فَأَحْبَطَ اللَّهُ أَعْمالَهُمْ )  ، سورهء احزاب ، آيه 19\r\n","page_name":" 688 ","page_number":688},
  {"content":"\r\n\r\nمىدهند و عملشان فقط براى وجه اللّه است و عبوديّت خود را در مرحلهء عمل خالص كرده‌اند ، كه با استناد به روايات كه شأن نزول اين آيات را دربارهء اهل بيت عليه السّلام ( حضرت على عليه السّلام ، حضرت فاطمه ( س ) امام حسن عليه السّلام و امام حسين عليه السّلام ) دانسته‌اند ، منظور از ابرار بطور خاصّ اهلبيت ( عليهم السلام ) هستند ، ولى به طور عام شامل همهء كسانى كه به راه و روش ايشان متمسّك باشند ، مىشود .\r\nبه هر جهت آيهء شريفه مىخواهد بفهماند كه نهايت و سرانجام كار شاكران و ابرار اين است در بهشت از شرابى مىنوشند كه در خنكى و معطّر بودن مانند كافور يا آميخته با آن است .\r\n( 6 )  ( عَيْناً يَشْرَبُ بِها عِبادُ اللَّهِ يُفَجِّرُونَها تَفْجِيراً )  : ( از سرچشمهء گوارايى آن بندگان خاص خدا مىنوشند كه به اختيار ايشان هر كجا كه بخواهند جريان مىيابد )\r\nمىفرمايد : آن ابرار از چشمهء خاصّى مىنوشند كه فقط به بندگان خاصّ خدا اختصاص دارد و آنان در دنيا به بندگى پروردگارشان كرامت يافته و در آخرت از ثواب نيكوى او بهره‌مند مىشوند ، و آن چشمه هر جا كه ايشان اراده كنند ، جريان مىيابد و اين تجسّم حقيقت اعمال صالح آنهاست كه در بهشت جاويد به اين صورت برايشان ظاهر مىشود و اينكه ما تفجير را به معناى مشيّت و اراده معنا كرديم ، به دليل آنست كه نعمتهاى بهشت فقط با خواست و ارادهء اهل بهشت محقّق مىشود .\r\n( 7 )  ( يُوفُونَ بِالنَّذْرِ وَ يَخافُونَ يَوْماً كانَ شَرُّهُ مُسْتَطِيراً )  : ( آنها به نيكى به عهد و نذر خود وفا مىكنند و از روزى كه شرّ آن همه را فرا مىگيرد ، بيمناكند )\r\n( 8 )  ( وَ يُطْعِمُونَ الطَّعامَ عَلى حُبِّهِ مِسْكِيناً وَ يَتِيماً وَ أَسِيراً )  : ( و به فقير و يتيم و اسير طعام مىدهند ، با وجود احتياجى كه به آن طعام دارند )\r\nدر تفسير كشّاف از ابن عباس نقل شده كه امام حسن عليه السّلام و امام حسين عليه السّلام بيمار شدند و رسولخدا صلّى اللّه عليه و إله و سلم با جمعى از صحابه از ايشان عيادت كرد ، مردم به على عليه السّلام گفتند : چه خوب است براى بهبودى فرزندانت ، نذرى كنى ، على عليه السّلام و فاطمه ( س ) و فضّه كنيز ايشان نذر كردند كه اگر كودكان بهبودى بيابند ، سه روز ، روزه بگيرند ، بچه‌ها بهبودى يافتند و\r\n\r\n","description":"","footnote":"","page_name":" 689 ","page_number":689},
  {"content":"\r\n\r\nاثرى از كسالت در آنها نماند .\r\nبعد از بهبودى آنها ، على عليه السّلام سه من جو از شمعون خيبرى قرض كرد ، و فاطمه ( س ) يك من از آن جو را دستاس و سپس خمير كرد و پنج قرص نان به عدد افراد خانواده پخت و سهم آنها را در برابرشان گذاشت تا با آن افطار كنند ، در همين بين سائلى به نزدشان آمد و به ايشان سلام كرد و گفت : سلام بر شما اهل بيت پيامبر صلّى اللّه عليه و إله و سلم من مسكينى از مساكين مسلمين هستم مرا طعام دهيد تا خدا به شما از مائده‌هاى بهشتى طعام دهد ، خاندان پيامبر سائل مسكين را بر خود مقدّم شمرده و افطار خود را به او دادند و آن شب جز آب چيزى نخوردند و با شكم گرسنه دوباره نيّت روزه كردند ، هنگام افطار روز دوّم طعام را نهادند تا افطار كنند ، يتيمى بر در سراى ايشان بيامد و درخواست طعام نمود ، آن شب هم يتيم را بر خود ترجيح دادند و دوباره با شكم گرسنه نيّت روزه كردند ، شب سوّم اسيرى آمد و درخواست طعام نمود ، آنها باز هم او را بر خود مقدّم كرده و طعام خود را به او بخشيدند ، صبح روز چهارم على عليه السّلام دست حسنين عليه السّلام را گرفت و نزد رسولخدا صلّى اللّه عليه و إله و سلم آورد ، پيامبر صلّى اللّه عليه و إله و سلم وقتى بچّه‌ها را مشاهده كرد كه چون انسان ضعيف از شدّت گرسنگى مىلرزند ، فرمود : چقدر بر من دشوار است كه شما را به چنين حالى ببينم ، آنگاه با ايشان به نزد حضرت فاطمه روانه شد و او را در محراب عبادت يافت و مشاهده كرد كه از شدّت گرسنگى شكمش به پشتش چسبيده و چشمانش به گودى نشسته ، از مشاهدهء اين وضع ناراحت شد ، در اين حال جبرئيل نازل شد و عرضه داشت :\r\nاين سوره را بگير ، خدا تو را بخاطر داشتن چنين اهل بيتى تهنيت مىگويد و آنوقت اين سوره را قرائت كرد .\r\nپس در اين آيه شريفه و آيات بعدى ، به اين ماجرا پرداخته شده و مىفرمايد : آن ابرار و بندگان خاصّ خدا به نذر و عهد شرعى كه با خداى خود بسته‌اند وفا مىكنند و از روز قيامت كه شدّت عذابش گسترش يافته و شدايد و اهوال آن به نهايت رسيده ، هراسانند و به همين جهت با وجود اشتياق و اشتهاء زياد به طعام و شدّت احتياجى كه به آن دارند باز هم آن را به مسكين ( فقير شديدا تنگدست و سائل ) و يتيم ( فردى كه قبل از\r\n\r\n","description":"","footnote":"","page_name":" 690 ","page_number":690},
  {"content":"\r\n\r\nبلوغ پدرش را از دست داده باشد ) و اسير ( اسير يا برده‌اى كه از راه جنگ بدست آمده ) مىبخشند و آنها را بر خود ترجيح مىدهند .\r\nشايد مطابق قول بعضى « 1 » ضمير در ( على حبّه ) به خداى سبحان باز گردد ، كه در اين صورت معنا اين است كه آنها به خاطر محبتّى كه به خدا دارند ، غذاى خود را به مسكين و يتيم و اسير مىخورانند ، نه به جهت انتظار ثواب از خداوند ، امّا آيه بعدى اين احتمال را از بين مىبرد ، چون به همين مطلب تصريح كرده است و احتياجى به تكرار نيست .\r\n( 9 )  ( إِنَّما نُطْعِمُكُمْ لِوَجْهِ اللَّهِ لا نُرِيدُ مِنْكُمْ جَزاءً وَ لا شُكُوراً )  : ( ما فقط براى رضاى خدا به شما طعام مىدهيم و از شما هيچ پاداش و سپاسى نمىطلبيم )\r\n( وجه خدا ) عبارتست از هر چيزى كه بوسيلهء آن متوجّه پروردگار مىشوند كه مراد از آن صفات فعليه و كريمه خداست كه واسطهء خير و فيض الهى براى خلق هستند ، مثل :\r\nخلق ، تدبير ، رزق و . . . .\r\nلذا اينكه آنها فرمودند ما فقط براى وجه اللّه شما را اطعام كرديم ، يعنى هدف در انجام اين عمل جلب رحمت خداى تعالى و خشنودى اوست و برگشت چنين عملى به اين است كه ايشان خدا را خالصانه و فقط به اين دليل عبادت مىكنند كه او شايستگى و استحقاق بندگى و عبادت را دارد .\r\nدر ادامه گفتند : ما از شما جزاء و شكور نمىطلبيم ، ( جزاء ) به معناى آنست كه عمل فرد را به چيزى معادل آن عوض دهند .\r\nو ( شكور ) به معناى ذكر نعمت و ياد آورى آن در زبان و قلب و عمل است .\r\nبا اين عبارات آن ابرار در واقع خواسته‌اند به مسكين و يتيم و اسير اطمينان بدهند كه ما به احدى نمىگوييم كه سه روز افطار خود را به شما داديم و آبروى شما را نمىريزيم و بر شما منّت نمىگذاريم و خداى تعالى هم با اين آيات مىخواهد اين اخلاص باطنى ايشان را بستايد .\r\n\r\n\r\n","description":"","footnote":"\r\n( 1 ) . تفسير قرطبى ، جلد 10 .\r\n","page_name":" 691 ","page_number":691},
  {"content":"\r\n\r\n( 10 )  ( إِنَّا نَخافُ مِنْ رَبِّنا يَوْماً عَبُوساً قَمْطَرِيراً )  : ( بدرستى كه ما از قهر پروردگار خود در روزى كه از رنج و سختى آن چهرهء همهء خلق غمگين و درهم است ، مىهراسيم )\r\nيعنى اينكه ما گفتيم عمل ما فقط به خاطر وجه اللّه است و عبوديّت خود را براى او خالص كرديم به جهت آنست كه ما از پروردگارمان در آن روز سخت و دشوار كه همهء مردم از شدّت و هراس آن عبوس و غمگين هستند ، مىهراسيم و بيمناكيم .\r\nدر واقع خواسته‌اند بگويند همانطور كه اميد و رجاء ما فقط به خداست ، بيم و خوف ما نيز فقط از اوست و ما از غير او نمىهراسيم و به غير او اميد نداريم .\r\n( 11 )  ( فَوَقاهُمُ اللَّهُ شَرَّ ذلِكَ الْيَوْمِ وَ لَقَّاهُمْ نَضْرَةً وَ سُرُوراً )  : ( پس خدا هم آنها را از شرّ و فتنهء آن روز ، محفوظ داشت و به آنها روى خندان و دل شادمان عطا فرمود )\r\n( 12 )  ( وَ جَزاهُمْ بِما صَبَرُوا جَنَّةً وَ حَرِيراً )  : ( و خدا به پاداش آن صبر كامل ، ايشان را باغ بهشت و لباس حرير بهشتى عطا كرد )\r\n( 13 )  ( مُتَّكِئِينَ فِيها عَلَى الْأَرائِكِ لا يَرَوْنَ فِيها شَمْساً وَ لا زَمْهَرِيراً )  : ( در آن بهشت بر تختها تكيه زنند و آنجا نه آفتابى ببينند و نه سرماى زمهرير )\r\n( 14 )  ( وَ دانِيَةً عَلَيْهِمْ ظِلالُها وَ ذُلِّلَتْ قُطُوفُها تَذْلِيلًا )  : ( و سايهء درختان بهشتى بر سرشان و ميوه‌هايش در دسترس و به اختيار آنهاست )\r\nمىفرمايد : خداى تعالى هم ( بدليل آن بندگى خالصانه ) ايشان را حفظ نمود و شرّ آن روز را از ايشان منع كرد و با بهجت و سرور با ايشان روبرو شد ، ( يعنى در حالت رضايت ) لذا اين گروه در روز قيامت خوشحال و مسرورند .\r\nو خداوند به واسطهء صبرى كه ( در برابر مصيبت ، در برابر اطاعت و در مقابل معصيّت ) آنها در راه بندگى خدا متحمّل شدند ، ايشان را نعمت و راحت عطا كرد و بهشت جاويد و لباسهاى حرير به آنها بخشيد ، پس خدا مشقّت‌هايى را كه آنها تحملّ كردند به بهشت و نعمت مبدّل كرد ، در حالى كه اينان در آن بهشت بر تكيه‌گاهها تكيه مىزنند و در آنجا نه آفتاب سوزانى مىبينند كه از گرمايش ناراحت شوند و نه زمهريرى تا از سرماى آن آزرده و متأذّى گردند و سايه‌هاى درختان بهشتى بر سرشان گسترده\r\n\r\n","description":"","footnote":"","page_name":" 692 ","page_number":692},
  {"content":"\r\n\r\nاست و ميوه‌هاى آن مسخّر و تحت فرمان ايشان است كه مىتوانند آنها را بدون هيچ مانعى بچينند .\r\n( 15 )  ( وَ يُطافُ عَلَيْهِمْ بِآنِيَةٍ مِنْ فِضَّةٍ وَ أَكْوابٍ كانَتْ قَوارِيرَا )  : ( خدمتگزاران بهشتى با جامهاى سيمين و كوزه‌هاى بلورى در اطراف آنها مىچرخند )\r\n( 16 )  ( قَوارِيرَا مِنْ فِضَّةٍ قَدَّرُوها تَقْدِيراً )  : ( كه آن كوزه‌هاى نقره‌اى به اندازه و تناسب اندازه‌گيرى شده‌اند )\r\n( 17 )  ( وَ يُسْقَوْنَ فِيها كَأْساً كانَ مِزاجُها زَنْجَبِيلًا )  : ( و آنجا شرابى كه طبعش چون زنجبيل گرم و عطر آگين است به آنها مىنوشانند )\r\n( 18 )  ( عَيْناً فِيها تُسَمَّى سَلْسَبِيلًا )  : ( در آنجا چشمه‌ايست كه سلسبيل ناميده مىشود )\r\n( 19 )  ( وَ يَطُوفُ عَلَيْهِمْ وِلْدانٌ مُخَلَّدُونَ إِذا رَأَيْتَهُمْ حَسِبْتَهُمْ لُؤْلُؤاً مَنْثُوراً )  : ( و پسرانى زيبا و جاويد و خوش سيما در اطراف آنها به خدمتند كه وقتى در آنها بنگرى گمان مىكنى كه مرواريد پراكنده‌اند )\r\n( كأس ) : يعنى جام ، ( اكواب ) يعنى ظرفهاى آب كه دسته و لوله نداشته باشد .\r\nمىفرمايد : خدّام بهشتى با ظرفهاى نقره‌اى و كوزه‌هاى بلورين براى اهل بهشت طعام و آب مىآورند ، كوزه‌هايى كه از شدّت صفا و زيبايى مانند نقره هستند و آن ابرار طعام و غذاى خود را بر طبق ميلشان اندازه‌گيرى مىكنند و چيزى از غذا و شرابشان زياد يا كم نمىآيد و يا آن خدّام بهشتى ظرفهاى غذا و آب را براى ابرار اندازه‌گيرى مىكنند به نحوى كه چيزى كم يا زياد نباشد و آن ابرار در بهشت از شرابى كه از زنجبيل پاكيزه‌تر و خوشبوتر است ، سيراب مىشوند و در بهشت چشمهء مخصوصيّت كه سلسبيل ناميده مىشود و سلسبيل يعنى آبى سبك و لذيذ و برنده .\r\nو فرزندان يا غلامانى بهشتى براى خدمتگزارى آنها طواف مىكنند ، كه هميشه طراوت و جوانى و زيبايى دارند و يا غلامان حلقه به گوش « 1 » در پيرامونشان در طوافند و آنقدر چهره‌هايشان نورانى است كه نور رويشان به روى يكديگر مىتابد ، همچنانكه\r\n\r\n\r\n","description":"","footnote":"\r\n( 1 ) . طبق تفسير روح المعانى كه مخلدون را از ريشه خلد به معناى گوشواره دانسته است .\r\n","page_name":" 693 ","page_number":693},
  {"content":"\r\n\r\nگويى در مجالسى كه ايشان خدمت مىكنند مرواريد و لؤلؤ نثار كرده‌اند .\r\n( 20 )  ( وَ إِذا رَأَيْتَ ثَمَّ رَأَيْتَ نَعِيماً وَ مُلْكاً كَبِيراً )  : ( و چون آن جايگاه نيكو را مشاهده كنى عالى پر نعم و كشورى بىنهايت بزرگ خواهى ديد )\r\n( 21 )  ( عالِيَهُمْ ثِيابُ سُندُسٍ خُضْرٌ وَ إِسْتَبْرَقٌ وَ حُلُّوا أَساوِرَ مِنْ فِضَّةٍ وَ سَقاهُمْ رَبُّهُمْ شَراباً طَهُوراً )  : ( بر اندام بهشتيان لباسهايى از حرير نازك سبز رنگ و ديباى ضخيم است و ايشان با دستبندهايى از نقره تزيين شده‌اند و پروردگارشان شراب پاكيزه به آنها مىنوشاند )\r\n( 22 )  ( إِنَّ هذا كانَ لَكُمْ جَزاءً وَ كانَ سَعْيُكُمْ مَشْكُوراً )  : ( اين بهشت با اين نعمات و عظمت به حقيقت ، پاداش اعمال شماست و سعيتان مشكور و مقبول است )\r\nمىفرمايد : اگر چشم خود را به بهشت بيافكنى ، در آنجا نعيمى مىبينى كه با زبان قابل وصف نيست و ملك بسيار عظيمى مشاهده مىكنى كه با هيچ مقياسى قابل اندازه‌گيرى نيست و بهشتيان بر اندام خود لباسهايى از حرير لطيف سبز رنگ و حرير ضخيم پوشيده‌اند و براى تزيين خود دستبندهايى از نقره بدست دارند ، در ادامه خداى تبارك و تعالى همه واسطه‌هاى ميان خود و آن ابرار را برداشته و نوشاندن به ايشان را مستقيما به خود نسبت داده و اين نعمت ، از همهء نعمات ديگر ايشان افضل و برتر است و شراب طهور شرابيست كاملا خالص كه هيچ ناخالصى و آلودگى در آن نيست و مراد از آلودگى ، آلودگى غفلت از ياد خداى سبحان است و ابرار در نتيجه نوشيدن اين شراب به هيچ وجه از پروردگارشان محجوب نيستند و لذا مىتوانند خدا را حمد و ستايش بگويند ، همچنانكه فرمود :  ( وَ آخِرُ دَعْواهُمْ أَنِ الْحَمْدُ لِلَّهِ رَبِّ الْعالَمِينَ  « 1 » و آخرين سخنشان ستايش پروردگار عالميان است ) .\r\nو چنانچه گفتيم حمد وصفى است كه جز بندگان خالص خدا صلاحيّت آن را ندارند ، چون خداوند فرمود :   ( سُبْحانَ اللَّهِ عَمَّا يَصِفُونَ إِلَّا عِبادَ اللَّهِ الْمُخْلَصِينَ   « 2 » منزّه\r\n\r\n\r\n","description":"","footnote":"\r\n( 1 ) . سورهء يونس ، آيه 10 .\r\n( 2 ) . سورهء صافات ، آيه 160 .\r\n","page_name":" 694 ","page_number":694},
  {"content":"\r\n\r\nاست خدا از هر توصيفى كه برايش بگويند ، جز آنكه بندگان مخلص درباره‌اش مىگويند )\r\nآنوقت يا خداوند خود ايشان را مخاطب قرار مىدهد و يا به ايشان از جانب ملائكه خطاب مىرسد كه اين نعمات جزاى شماست كه به طور كامل به شما پرداخت مىشود و هر آينه اعمال و سعى شما مقبول و مشكور است و خوشا به حالشان كه با چنين كلامى خطاب مىشوند ، از اينكه در اين آيات نامى از حورالعين برده نشده ، اشارتى ادراك مىشود كه در ميان ابرار مورد نظر آيات فردى از گروه زنان وجود داشته و خداوند براى رعايت حرمت او سخنى از حورالعين به ميان نياورده و آن شخص صديقهء كبرى حضرت فاطمه زهرا ( س ) مىباشد .\r\n( 23 )  ( إِنَّا نَحْنُ نَزَّلْنا عَلَيْكَ الْقُرْآنَ تَنْزِيلًا )  : ( ما بدرستى اين قرآن عظيم الشأن را بر تو فرستاديم )\r\n( 24 )  ( فَاصْبِرْ لِحُكْمِ رَبِّكَ وَ لا تُطِعْ مِنْهُمْ آثِماً أَوْ كَفُوراً )  : ( پس بر اطاعت حكم پروردگار صبور و شكيبا باش و از مردم بد كار و كفر پيشه اطاعت نكن )\r\n( 25 )  ( وَ اذْكُرِ اسْمَ رَبِّكَ بُكْرَةً وَ أَصِيلًا )  : ( و نام خدا را صبح و شام ياد كن )\r\n( 26 )  ( وَ مِنَ اللَّيْلِ فَاسْجُدْ لَهُ وَ سَبِّحْهُ لَيْلًا طَوِيلًا )  : ( و در شبانگاه به سجده خدا بپرداز و مقدارى طولانى از شب را به تسبيح او صبح گردان )\r\nمىفرمايد : قرآن حقيقتا از ناحيه خداوند به نحو تدريجى نازل شده و احتمال مداخله شيطان و هواهاى نفسانى در آن نمىرود ، چون نازل كنندهء آن خداى تعاليست .\r\nپس تو احكام و فرامين قرآن را كه حكم نازله از جانب خداى تعاليست اطاعت كن ، و بر تو واجب است كه در برابر حكم قرآن صبر كنى و هرگز در ميان مردم از افراد گناهكار يا كفران پيشه اطاعت نكن ، ( اثم ) يعنى مسلمان متصّف به معصيت و آلوده به گناه ، و ( كفور ) يعنى كافرى كه در كفر مبالغه مىكند ، و معناى ضمنى آيه اين است كه وقتى گناهكار تو را به گناه خود دعوت مىكند از او اطاعت مكن و كفور هم وقتى تو را به كفر خود فرا مىخواند او را اجابت نكن ، چون گناه آثم و كفر كافر هر دو مخالف حكم پروردگار توست ، در عوض بر ذكر پروردگارت مداومت داشته باش و نماز صبح\r\n\r\n","description":"","footnote":"","page_name":" 695 ","page_number":695},
  {"content":"\r\n\r\nو عصر را بجا بياور ، ممكن هم هست مراد از ( اصيل ) وقت نماز ظهر و عصر باشد .\r\nدر ادامه مىفرمايد : در بخشى از شب به سجده بپرداز ، كه منظور نماز خواندن است و از مقايسهء اين آيه با آيهء قبلى حكم نماز صبح و عصر و مغرب و عشاء نتيجه مىشود « 1 » ، و مراد از تسبيح طولانى در شب ، همان نماز شب است .\r\n( 27 )  ( إِنَّ هؤُلاءِ يُحِبُّونَ الْعاجِلَةَ وَ يَذَرُونَ وَراءَهُمْ يَوْماً ثَقِيلًا )  : ( اين مردم زندگى زودگذر دنيا را دوست مىدارند و آن روز سخت و سنگين را در وراى خود رها كرده‌اند )\r\nدر تعليل نهى از پيروى آثم و كفور مىفرمايد : اين جماعت گناهكار و كفران پيشه به اين دنياى زودگذر دلبسته‌اند و فقط در كسب آن مىكوشند و در وراى خود روز قيامت را كه به آنها احاطه دارد ، پشت سر انداخته‌اند و بكلّى آن را فراموش كرده‌اند و اگر روز قيامت را ( يوم ثقيل ) ناميده به دليل آنست كه شدّت آن روز مانند بار سنگينى است كه نمىتوان آن را به دوش كشيد .\r\n( 28 )  ( نَحْنُ خَلَقْناهُمْ وَ شَدَدْنا أَسْرَهُمْ وَ إِذا شِئْنا بَدَّلْنا أَمْثالَهُمْ تَبْدِيلًا )  : ( ما ايشان را آفريديم و بنيانشان را محكم ساختيم و هرگاه بخواهيم همه را فانى ساخته و مانند ايشان قومى ديگر خلق مىكنيم )\r\nآيه شريفه مىخواهد بفرمايد : گنه كاران و كافران نمىتوانند خدا را به ستوه و عجز آورند ، چون او خالق آنهاست و اين خداى تعاليست كه با سلسلهء اعصاب و عضلات ، اعضاى آنها را به هم پيوسته و هر وقت بخواهد اين پيوند را از هم مىگسلد و آنها را از بين مىبرد و به جاى آنها مردمى ديگر مىآورد ، پس چطور اينها قادرند كه خدا را عاجز كنند ، با اينكه خلقت و تدبير امرشان و زندگى و مرگشان به دست اوست ؟\r\n( 29 )  ( إِنَّ هذِهِ تَذْكِرَةٌ فَمَنْ شاءَ اتَّخَذَ إِلى رَبِّهِ سَبِيلًا )  : ( همانا اين آيات پند و تذكرّيست تا هر كه بخواهد راهى به سوى خداى خود در پيش گيرد )\r\nمىفرمايد : همانا آيات اين سوره ( و كلّ آيات قرآن ) موعظه و تذّكرى است ، پس هر كس كه بخواهد مىتواند راهى به سوى پروردگار خود در پيش بگيرد و به وسيله آن\r\n\r\n\r\n","description":"","footnote":"\r\n( 1 ) . همانطور كه در آيه 78 سورهء اسرى و آيهء 130 سورهء طه نيز به آن اشاره شده است .\r\n","page_name":" 696 ","page_number":696},
  {"content":"\r\n\r\nراه - كه همان توحيد و طاعت حقّ است - به وصال حقّ نايل شود .\r\n( 30 )  ( وَ ما تَشاؤُنَ إِلَّا أَنْ يَشاءَ اللَّهُ إِنَّ اللَّهَ كانَ عَلِيماً حَكِيماً )  : ( و شما نمىخواهيد چيزى جز آنچه را كه خدا بخواهد و خدا به احوال خلق دانا و به صلاح بندگان آگاهست )\r\n( 31 )  ( يُدْخِلُ مَنْ يَشاءُ فِي رَحْمَتِهِ وَ الظَّالِمِينَ أَعَدَّ لَهُمْ عَذاباً أَلِيماً )  : ( او هر كس را بخواهد در رحمت خود وارد مىكند و براى ستمكاران عذابى دردناك مهيّا كرده است )\r\nيعنى تحقّق يافتن مشيّت بنده موقوف بر خواست خداى تعالى است ، ظاهرا كفّار توهّم كرده بودند كه در مشيّت خود مستقّلند و خداوند در پاسخ ايشان مىفرمايد هرگز نمىخواهيد و اراده نمىكنيد ، جز آنچه خدا اراده كرده ، امّا اين به معناى جبر نيست ، چون مشيّت خدا به مشيّت عبد تعلّق مىگيرد نه به فعل عبد ، بنابراين فعل عبد اختيارى است .\r\nدر ادامه مىفرمايد : خداوند دانا و حكيم است و افعال او ناشى از علم و حكمت است و گزاف و بيهوده نيست ، بنابراين به احوالات بندگان خود و شايستگى آنها علم دارد و مطابق حكمت بالغه‌اش هر كس را كه بخواهد وارد در رحمت و بهشت جاويد خود مىنمايد و او چنين اراده‌اى را فقط درباره افراد مؤمن و متقّى مىكند ، ولى براى ظالمان كه اهل گناه و كفر هستند ، عذابى دردناك مهيّا كرده است .\r\n\r\nسوره مرسلات\r\n بِسْمِ اللَّهِ الرَّحْمنِ الرَّحِيمِ \r\nغرض سوره : موعظه و تذكّر بوسيلهء روز قيامت ، انذار و بشارت .\r\n( 1 )   ( وَ الْمُرْسَلاتِ عُرْفاً )   : ( قسم به رسولانى كه بدنبال هم فرستاده شده‌اند )\r\n\r\n","description":"","footnote":"","page_name":" 697 ","page_number":697},
  {"content":"\r\n\r\n( 2 )  ( فَالْعاصِفاتِ عَصْفاً )  : ( قسم به فرشتگانى كه به سرعت تند باد به انجام حكم حقّ مىشتابند )\r\n( 3 )  ( وَ النَّاشِراتِ نَشْراً )  : ( و قسم به آنان كه نيكو نشر مىدهند )\r\n( 4 )  ( فَالْفارِقاتِ فَرْقاً )  : ( و به آنان كه به نيكى جدا مىكنند )\r\n( 5 )  ( فَالْمُلْقِياتِ ذِكْراً )  : ( و قسم به آنان كه ذكر را بر انبياء تلاوت و وحى مىكنند )\r\n( 6 )  ( عُذْراً أَوْ نُذْراً )  : ( تا عذر نيكان و تهديد كافران محققّ شود )\r\n( 7 )  ( إِنَّما تُوعَدُونَ لَواقِعٌ )  : ( قسم به همهء اينها كه آنچه به شما وعده دادند ، البتّه واقع خواهد شد )\r\nظاهرا در همهء اين صفات پنج گانه ( مرسلات ) ، ( عاصفات ) ، ( ناشرات ) ، ( فارقات ) ، ( ملقيات ) « 1 » ، ملائكهء وحى منظورند ، مىفرمايد : قسم به فرشتگان روانه شده در حالى كه پشت سر هم مىآيند و يا قسم به فرشتگان روانه شده كه به خاطر خير و معروف فرستاده شده‌اند و قسم به ملائكه‌اى كه مانند بادهاى سريع به سرعت روانه انجام مأموريّت خود مىشوند و قسم به ملائكه‌اى كه صحيفه‌هاى آسمانى را كه وحى الهى بر آن نوشته شده باز مىكنند تا پيغمبران آن را تلقّى كنند و قسم به آنان كه بين حقّ و باطل و حلال و حرام ، امتياز و فرق مىنهند و قسم به ملائكه‌اى كه وحى را بر انبياء القاء مىكنند و آنها ذكر را تلاوت مىكنند تا عذر و حجتّى براى مؤمنان و تهديدى براى كافران و يا اتمام حجّتى براى مكذّبان و تهديدى براى غير ايشان باشد .\r\nو در انتها در جواب اين سوگندها مىفرمايد : آن چيزى كه خداوند شما را به آن وعده داده ، يعنى مسأله بعث و عقاب و ثواب خواه ناخواه واقع خواهد شد .\r\n( 8 )  ( فَإِذَا النُّجُومُ طُمِسَتْ )  : ( وقتى كه ستارگان محو و بىنور شوند )\r\n( 9 )  ( وَ إِذَا السَّماءُ فُرِجَتْ )  : ( و آسمان شكافته گردد )\r\n( 10 )  ( وَ إِذَا الْجِبالُ نُسِفَتْ )  : ( و كوهها از ريشه كنده و نابود شوند )\r\n( 11 )  ( وَ إِذَا الرُّسُلُ أُقِّتَتْ )  : ( و در آن زمان كه براى پيامبران تعيين وقت شود )\r\n\r\n\r\n","description":"","footnote":"\r\n( 1 ) . بعضى مفسّران همهء اين سوگندها را به بادها تفسير كرده‌اند .\r\n","page_name":" 698 ","page_number":698},
  {"content":"\r\n\r\n( 12 )  ( لِأَيِّ يَوْمٍ أُجِّلَتْ )  : ( براى چه وقت معيّن مىشود ؟ )\r\n( 13 )  ( لِيَوْمِ الْفَصْلِ )  : ( براى روز قيامت كه بين حقّ و باطل جدايى افتد )\r\n( 14 )  ( وَ ما أَدْراكَ ما يَوْمُ الْفَصْلِ )  : ( و تو چگونه مىتوانى عظمت آن روز جدايى را تصوّر كنى )\r\n( 15 )  ( وَيْلٌ يَوْمَئِذٍ لِلْمُكَذِّبِينَ )  : ( واى در آن روز بر تكذيب كنندگان )\r\nاين آيات بيانگر روز موعودى است كه از آن خبر داده بود و حوادثى را كه در آن روز واقع مىشود و مستلزم انقراض عالم انسانى و انقطاع نظام دنيويست توضيح مىدهد .\r\nمىفرمايد : در آن زمان اثر ستارگان يعنى نور و ساير آثار آنها محو مىشود و آسمان پاره مىگردد و مىشكافد و كوهها از ريشه كنده شده و از بين مىروند و آن روز زمان حضور انبياء براى شهادت عليه امتّها تعيين مىشود ، آنگاه مىپرسد اين امور عظيم و ترسناك براى چه روزى تأخير انداخته شده و در چه روزى صورت مىگيرد ؟\r\nو خود در پاسخ مىفرمايد : براى روز فصل ، كه روزى است كه در آن خداى تعالى بين خلائق فصل قضاء مىكند و همان روز جزاست ، آنگاه در مقام تعظيم آن روز مىفرمايد : تو چه مىدانى كه آن چه روز بزرگ و عظيمى است ، روزيست كه تكذيب‌گران در آن هلاك مىشوند ، يعنى روز فصل زمانيست كه تكذيب‌گران معاد و جزا در آن زمان هلاك مىگردند .\r\n( 16 )  ( أَ لَمْ نُهْلِكِ الْأَوَّلِينَ )  : ( آيا ما پيشينيان را هلاك نكرديم ؟ )\r\n( 17 )  ( ثُمَّ نُتْبِعُهُمُ الْآخِرِينَ )  : ( پس بدنبال ايشان قومى ديگر را نيز هلاك مىكنيم )\r\n( 18 )  ( كَذلِكَ نَفْعَلُ بِالْمُجْرِمِينَ )  : ( ما با مجرمان همينگونه رفتار مىكنيم )\r\n( 19 )  ( وَيْلٌ يَوْمَئِذٍ لِلْمُكَذِّبِينَ )  : ( واى در آن روز به حال تكذيب كنندگان )\r\nبا استفهامى انكارى مىفرمايد : آيا ما امّتهاى مكذّب و گمراه گذشته ، نظير قوم عاد و ثمود و . . . را هلاك نكرديم ؟ بنابراين پس از آنها امّتهاى ديگرى را هم كه مرتكب تكذيب شوند هلاك مىسازيم ، سپس در تعليل مطلب مىفرمايد : ما با مجرمان اين‌گونه رفتار مىكنيم ، يعنى علّت هلاكت آنها جرم و گنه كارى ايشان است .\r\n\r\n","description":"","footnote":"","page_name":" 699 ","page_number":699},
  {"content":"\r\n\r\nدر ادامه با لحنى انذارى مىفرمايد : واى بر مكذّبان در روز قيامت و اين كلام خود حجّتى است بر يگانگى خدا در ربوبيّت ، چون هلاك كردن انسانهاى مجرم ، تصرّفى در عالم انسانى و تدبيرى براى آنست و چون غير از خدا هلاك كننده‌اى نيست و خود مشركين هم به اين معنا اعتراف مىكنند ، پس ربّ هم تنها اوست و غير او ربّ و معبودى نيست .\r\n( 20 )  ( أَ لَمْ نَخْلُقْكُمْ مِنْ ماءٍ مَهِينٍ )  : ( آيا ما شما را از آبى پست و ناچيز نيافريديم ؟ )\r\n( 21 )  ( فَجَعَلْناهُ فِي قَرارٍ مَكِينٍ )  : ( و سپس آن را در قرارگاهى محكم قرار داديم )\r\n( 22 )  ( إِلى قَدَرٍ مَعْلُومٍ )  : ( تا مدّتى معيّن و معلوم )\r\n( 23 )  ( فَقَدَرْنا فَنِعْمَ الْقادِرُونَ )  : ( پس آن را اندازه‌گيرى و تقدير كرديم كه چه نيكو قدرتمندى هستيم )\r\n( 24 )  ( وَيْلٌ يَوْمَئِذٍ لِلْمُكَذِّبِينَ )  : ( واى بر تكذيب كنندگان در آن روز )\r\nبا استفهامى انكارى خطاب به آدميان مىفرمايد : ما شما را از آبى ناچيز و پست ، كه همان نطفه باشد ، آفريده‌ايم و آن آب را در قرارگاهى محفوظ ، كه همان رحم مادران مىباشد ، جاى داديم و تا مدّتى معلوم ، يعنى همان مدّت حمل ، در آنجا نگه داشتيم ، پس ما همه اين حوادث و صفات و احوال را كه با هستى شما در ارتباط هستند ، تقدير كرديم و چه خوب مقدّرى هستيم ، آنگاه فرمود : واى بر تكذيب كنندگان روز فصل و جزا در آن روز و اين فراز نيز مانند گفتار سابق حجّتى بر وحدانيّت خداى متعال و نيز حجّتى بر تحقّق روز جزاست .\r\n( 25 )  ( أَ لَمْ نَجْعَلِ الْأَرْضَ كِفاتاً )  : ( آيا زمين را محل اجتماع بشر قرار نداديم ؟ )\r\n( 26 )  ( أَحْياءً وَ أَمْواتاً )  : ( تا زنده و مرده در آن زندگى كرده يا جاى بگيرند )\r\n( 27 )  ( وَ جَعَلْنا فِيها رَواسِيَ شامِخاتٍ وَ أَسْقَيْناكُمْ ماءً فُراتاً )  : ( و در زمين كوههاى بلند افراشتيم و ابر و باران بر شما آب زلال و گوارا نوشانيديم )\r\n( 28 )  ( وَيْلٌ يَوْمَئِذٍ لِلْمُكَذِّبِينَ )  : ( واى در آن روز به حال آنان كه آيات خدا را تكذيب كردند )\r\nبا استفهام انكارى مىفرمايد : اين ماييم كه زمين را چنان قرار داده‌ايم كه همهء بندگان\r\n\r\n","description":"","footnote":"","page_name":" 700 ","page_number":700},
  {"content":"\r\n\r\nرا در خود جمع مىكند ، چه مرده‌ها و چه زنده‌ها را ، البتّه اين در صورتى است كه به ( كفت ) به معناى جمع كردن باشد ، ولى بعضى گفته‌اند ( كفت ) به معناى ظرف است و مىخواهد بفرمايد زمين مانند ظرفيست كه زندگان و مردگان را در خود جاى مىدهد .\r\nآنگاه مىفرمايد : ما در زمين كوههاى ثابت و بلند برافراشتيم و شما را از آب گواراى نهرها و چشمه‌ها سيراب نموديم ، و اين بيانات چنانچه در فرازهاى سابق نيز گفتيم حجّتى بر ربوبيّت خداوند و اثبات روز فصل و جزاست ، آنگاه مجددا مىفرمايد : واى در آن روز به حال تكذيب كنندگان .\r\n( 29 )  ( انْطَلِقُوا إِلى ما كُنْتُمْ بِهِ تُكَذِّبُونَ )  : ( خطاب رسد : اى منكران ، شما امروز به سوى آن دوزخى كه تكذيب كرديد برويد )\r\n( 30 )  ( انْطَلِقُوا إِلى ظِلٍّ ذِي ثَلاثِ شُعَبٍ )  : ( برويد در سايه دودهاى آتش دوزخ كه داراى سه شعبه است )\r\n( 31 )  ( لا ظَلِيلٍ وَ لا يُغْنِي مِنَ اللَّهَبِ )  : ( نه آنجا سايه‌اى خواهد بود و نه از شرار آتش هيچ نجاتى دارند )\r\n( 32 )  ( إِنَّها تَرْمِي بِشَرَرٍ كَالْقَصْرِ )  : ( آن آتش هر شرارى بيفكند مانند قصرى است )\r\n( 33 )  ( كَأَنَّهُ جِمالَتٌ صُفْرٌ )  : ( گويى آن شراره در سرعت همچون شتران زرد موى است )\r\n( 34 )  ( وَيْلٌ يَوْمَئِذٍ لِلْمُكَذِّبِينَ )  : ( واى در آن روز به حال تكذيب كنندگان )\r\nيعنى در روز فصل و جزا از جانب خداى متعال به آن مكذّبان خطاب مىرسد كه از محشر بدون هيچ درنگى به سوى آتش روانه شويد ، همان آتش كه همواره تكذيبش مىكرديد . روانه شويد ، بسوى سايهء دودى كه از آتش جهنّم زبانه مىكشد و در اثر تراكم و غلظت به سه شاخه تقسيم شده است و سايهء آن دود نه خنكى دارد و نه از حرارت و اذيّت آتش جلوگيرى مىكند و از آن آتش زبانه و شراره‌اى بر مىخيزد كه مانند قصرى برافراشته است ، و در سرعت و انبوهى مانند شتران نر مىباشد .\r\nو مجددا در مقام هول انگيزى و ارعاب و انذار مىفرمايد : واى در آن روز بر تكذيب كنندگان .\r\n\r\n","description":"","footnote":"","page_name":" 701 ","page_number":701},
  {"content":"\r\n\r\n( 35 )  ( هذا يَوْمُ لا يَنْطِقُونَ )  : ( امروز روزيست كه كافران نمىتوانند سخنى بگويند )\r\n( 36 )  ( وَ لا يُؤْذَنُ لَهُمْ فَيَعْتَذِرُونَ )  : ( و به آنها اجازهء عذرخواهى داده نمىشود )\r\n( 37 )  ( وَيْلٌ يَوْمَئِذٍ لِلْمُكَذِّبِينَ )  : ( واى در آن روز بر تكذيب كنندگان )\r\n( 38 )  ( هذا يَوْمُ الْفَصْلِ جَمَعْناكُمْ وَ الْأَوَّلِينَ )  : ( اين روز فصلى است كه شما و همه پيشينيانتان را در عرصه محشر گرد مىآوريم )\r\n( 39 )  ( فَإِنْ كانَ لَكُمْ كَيْدٌ فَكِيدُونِ )  : ( پس اگر كيد و چاره‌اى داريد ، بياوريد )\r\n( 40 )  ( وَيْلٌ يَوْمَئِذٍ لِلْمُكَذِّبِينَ )  : ( واى در آن روز بر مكذّبان )\r\nمىفرمايد : روز فصل و جزا روزيست كه اهل محشر نمىتوانند سخنى بگويند و اذن سخن گفتن يا عذرخواهى به آنها داده نمىشود و نمىتوانند عذر و بهانه بياورند و اعمال خود را توجيه كنند و اين نفى نطق با اثبات آن در آيات ديگر منافات ندارد ، چون روز قيامت مواقف بسيار و مختلفى دارد ، در يك موقف از آنها سئوال مىشود و بايد جواب دهند و در موقفى ديگر بر دهانهايشان مهر مىزنند ، بطوريكه نتوانند سخنى بگويند ، پس واى بر تكذيب كنندگان خدا و معاد در آن روز ، اين روز همان روز جدايى و فصل ميان اهل حقّ و اهل باطل است كه خداوند در آن روز ميان ايشان داورى مىكند ، آنگاه خطاب به تكذيب‌گران اين امّت كه از آخرين هستند ، مىفرمايد : ما همه شما و نيز گذشتگان و پيشينيان را در صحنهء محشر گردآورى مىكنيم ، تا به حساب شما رسيدگى شود ، حالا اگر شما حيله‌اى بر عليه من داريد تا با حيله عذاب مرا از خود دفع كنيد ، آن حيله را به كار ببريد و اين كلام در مقام تعجيز است ، يعنى شما چنين نيرويى نداريد و به هيچ ترفندى نمىتوانيد خود را از عذاب برهانيد ، پس واى بر مكذّبان از چنان روزى .\r\n( 41 )  ( إِنَّ الْمُتَّقِينَ فِي ظِلالٍ وَ عُيُونٍ )  : ( همانا بندگان با تقوى در سايهء درختان بهشتى و كنار چشمه‌ها متنعّمند )\r\n( 42 )  ( وَ فَواكِهَ مِمَّا يَشْتَهُونَ )  : ( و از هر نوع ميوه كه بخواهند در اختيار دارند )\r\n( 43 )  ( كُلُوا وَ اشْرَبُوا هَنِيئاً بِما كُنْتُمْ تَعْمَلُونَ )  : ( بخوريد و بياشاميد ، گوارايتان باد به پاداش اعمال نيكى كه در دنيا بجاى آورديد )\r\n\r\n","description":"","footnote":"","page_name":" 702 ","page_number":702},
  {"content":"\r\n\r\n( 44 )  ( إِنَّا كَذلِكَ نَجْزِي الْمُحْسِنِينَ )  : ( البتّه ما اينچنين نيكوكاران را پاداش مىدهيم )\r\n( 45 )  ( وَيْلٌ يَوْمَئِذٍ لِلْمُكَذِّبِينَ )  : ( واى بر مكذّبان در آن روز )\r\nدر اينجا به توصيف حالات اهل بهشت در روز فصل و جزا مىپردازد و مىفرمايد :\r\nاهل تقوى در بهشت و در كنار چشمه‌سارها و زير سايهء درختان غرق نعمتند و از هر ميوه‌اى كه اراده كنند ، در اختيار دارند و به ايشان خطاب مىرسد : كه هر چه مىخواهيد بخوريد و بنوشيد ، گواراى وجودتان ، اين نعمتها بدليل آن اعمال نيكى است كه در دنيا بجا مىآوريد و سپس در مقام تثبيت سعادت ايشان مىفرمايد : ما همه نيكوكاران را اينچنين جزا مىدهيم ، آنگاه در مقام هول‌انگيزى و ايجاد وحشت و حسرت مىفرمايد :\r\nواى بر مكذّبين در آن روز ، كه از اين نعمات بىبهره و محرومند .\r\n( 46 )  ( كُلُوا وَ تَمَتَّعُوا قَلِيلًا إِنَّكُمْ مُجْرِمُونَ )  : ( شما هم بخوريد و بهره ببريد در اين مدّت اندك دنيا ، همانا شما بدكاريد )\r\n( 47 )  ( وَيْلٌ يَوْمَئِذٍ لِلْمُكَذِّبِينَ )  : ( واى در آن روز به حال مكذّبان )\r\n( 48 )  ( وَ إِذا قِيلَ لَهُمُ ارْكَعُوا لا يَرْكَعُونَ )  : ( كه هرگاه به ايشان گفته شد نماز و طاعت بجا بياوريد ، اطاعت نكردند )\r\n( 49 )  ( وَيْلٌ يَوْمَئِذٍ لِلْمُكَذِّبِينَ )  : ( واى در آن روز به حال مكذّبان )\r\n( 50 )  ( فَبِأَيِّ حَدِيثٍ بَعْدَهُ يُؤْمِنُونَ )  : ( پس ايشان ، پس از آيات خدا به كدام گفتار ايمان مىآورند ؟ )\r\nدر اينجا به نحو تهديد و تعجيز خطاب به مكذّبان معاد و آيات حقّ مىفرمايد : هر چه مىخواهيد بخوريد و از نعمات ناپايدار دنيا بهره ببريد ، ولى بدليل مجرم بودنتان ، سودى از اين تمتّعات نخواهيد برد و در نهايت عذاب الهى شما را در بر خواهد گرفت و جزاى مجرم خواه ناخواه آتش جهنّم است ، پس واى بر تكذيب كنندگان در روز قيامت كه اين عذاب را مشاهده خواهند كرد .\r\nآنگاه خطاب را از آنها بازگردانده و به نحو غيبت ادامهء سخن مىدهد ، چون آنها را به حال تمتّع از بهره‌هاى دنيا رها نموده و ايشان ارزش و لياقت مخاطب بودن را ندارند ،\r\n\r\n","description":"","footnote":"","page_name":" 703 ","page_number":703},
  {"content":"\r\n\r\nمىفرمايد : وقتى به آنها گفته مىشد خدا را عبادت كنيد و اعمال عبادى مثل نماز ( ركوع و سجود ) را بجا بياوريد ، سر باز مىزدند و اطاعت نمىكردند ، پس واى به حال اين منكران و مكذّبان در روز فصل و جزا ، و در آخر مىفرمايد : وقتى اين منكران آيات آشكار الهى و قرآن عظيم را انكار كردند و آيات ساطع و براهين قاطع آن را نديده گرفتند ، ديگر به چه سخنى ايمان خواهند آورد ؟\r\nو اين كلام در حكم نفى كلّى و يأس از ايمان آنهاست و مىخواهد به پيامبر صلّى اللّه عليه و إله و سلم تفهيم نمايد كه اينها ديگر ايمان آور نيستند و هيچ فايده‌اى در دعوت كردن آنان نيست ، جز همين كه حجّت بر آنها تمام شود ، ( و در قيامت عذرى نداشته باشند و نگويند كه ما نمىدانستيم حقّ چيست و پيامبر بيم رسانى ما را انذار نكرد ) .\r\n\r\nسوره نبأ\r\n بِسْمِ اللَّهِ الرَّحْمنِ الرَّحِيمِ \r\nغرض سوره : خبر دادن از روز قيامت و آنچه در آن روز براى اهل تقوى و اهل طغيان آماده شده است .\r\n( 1 )   ( عَمَّ يَتَساءَلُونَ )   : ( از چه پرسش مىكنند )\r\n( 2 )  ( عَنِ النَّبَإِ الْعَظِيمِ  « 1 » ) : ( از خبر بزرگ روز قيامت )\r\n( 3 )  ( الَّذِي هُمْ فِيهِ مُخْتَلِفُونَ )  : ( همانكه دربارهء آن با هم اختلاف نمودند )\r\n( 4 )  ( كَلَّا سَيَعْلَمُونَ )  : ( چنين نيست كه پنداشته‌اند ، به زودى خواهند دانست )\r\n\r\n\r\n","description":"","footnote":"\r\n( 1 ) . در بعضى روايات در اصول كافى آمده است كه مراد از  ( نَبَأٌ عَظِيمٌ )  حضرت على عليه السّلام است ، ولى اين تفسير از بطن قرآن است نه لفظ و ظاهر آن .\r\n","page_name":" 704 ","page_number":704},
  {"content":"\r\n\r\n( 5 )  ( ثُمَّ كَلَّا سَيَعْلَمُونَ )  : ( و البته پس از آن به زودى آگاه مىشوند )\r\nظاهرا مشركين درباره روز قيامت گفتگو نموده و از يكديگر پرسش مىكردند و يا دربارهء آن از پيامبر صلّى اللّه عليه و إله و سلم سئوال مىنمودند ، امّا قرآن براى اشاره به حقارت و پوچى اين تسائل و براى آنكه بفهماند پاسخ آن آنقدر واضح است كه احتياجى به تسائل نيست ، مىفرمايد : از چه پرسش مىكنند ؟ و سپس خود پاسخ مىدهد از خبرى عظيم و آن خبر بعث و وقوع قيامت است ، كه از جهت انكار آن ميان مشركين اختلاف وجود داشته ، بعضى آن را انكار كرده و بعضى ديگر وقوع آن را بعيد مىشمردند و جمعى ديگر در وقوع آن ترديد و شك داشتند ، خداوند در ردّ اين تسائل و گفتگوى بىحاصل آنها مىفرمايد : دست از پرسش و گفتگوها بردارند ، چون حقيقت امر به زودى برايشان آشكار مىشود و وقتى كه قيامت واقع شد آن را به چشم خود خواهند ديد و آنگاه در مقام تأكيد و تهديد مجددا مىفرمايد : به زودى خواهند فهميد .\r\n( 6 )  ( أَ لَمْ نَجْعَلِ الْأَرْضَ مِهاداً )  : ( آيا ما زمين را گهواره‌اى براى آسايش آنها نگرانيد ؟ )\r\n( 7 )  ( وَ الْجِبالَ أَوْتاداً )  : ( و كوهها را ميخهاى استوار آن نساختيم ؟ )\r\n( 8 )  ( وَ خَلَقْناكُمْ أَزْواجاً )  : ( و شما را جفت نر و مادّه قرار نداديم ؟ )\r\n( 9 )  ( وَ جَعَلْنا نَوْمَكُمْ سُباتاً )  : ( و خواب را مايهء آرامش شما نساختيم )\r\n( 10 )  ( وَ جَعَلْنَا اللَّيْلَ لِباساً )  : ( و پرده سياه شب را ساتر ننموديم )\r\n( 11 )  ( وَ جَعَلْنَا النَّهارَ مَعاشاً )  : ( و روز روشن را براى تحصيل معاش مقرّر نكرديم ؟ )\r\n( 12 )  ( وَ بَنَيْنا فَوْقَكُمْ سَبْعاً شِداداً )  : ( و بر فراز سرشان هفت آسمان محكم را بر نيافراشتيم ؟ )\r\n( 13 )  ( وَ جَعَلْنا سِراجاً وَهَّاجاً )  : ( و چراغى روشن چون خورشيد را بر نيافروختيم ؟ )\r\n( 14 )  ( وَ أَنْزَلْنا مِنَ الْمُعْصِراتِ ماءً ثَجَّاجاً )  : ( و از فشار و تراكم ابرها آب باران را نباريديم ؟ )\r\n( 15 )  ( لِنُخْرِجَ بِهِ حَبًّا وَ نَباتاً )  : ( تا بوسيلهء آن آب دانه و گياه برويانيم ؟ )\r\n\r\n","description":"","footnote":"","page_name":" 705 ","page_number":705},
  {"content":"\r\n\r\n( 16 )  ( وَ جَنَّاتٍ أَلْفافاً )  : ( و باغهاى پر درخت پديد آوريم ؟ )\r\nاين آيات در مقام احتجاج بر ثبوت معاد و بعث و جزاست و بيان حجّت اين است كه عالم محسوس ، با زمين و آسمانش و شب و روزش و انسانهايى كه نسلى پس از نسل ديگر مىآيند و مىروند ، و نظام جارى در سراسرش و تدبير متقّن و دقيق آن ممكن نيست بيهوده و بازيچه و صرفا بر اساس سرگرمى پديد آمده باشد و هدف و غايتى نداشته باشد ، بلكه بطور مسلّم بايد به دنبال اين نظام متحّول دنيوى ، غايت و عالمى ثابت و باقى باشد و در آن عالم اثر صلاح يا فساد اين عالم ظهور بيابد و انسان در آن عالم بر اساس اعمال خير يا شرّش جزاى مناسب داده شود .\r\nبه هر حال با لحن استفهام انكارى يكايك عوامل جارى در نظام دنيوى را بر مىشمارد و مىفرمايد : آيا ما زمين را براى شما قرارگاهى نكرديم كه بتوانيد در آن مستقّر شويد و تصرّف نماييد ؟ و ما كوهها را مانند ميخهاى محكمى قرار نداديم تا از اضطراب و لرزش زمين جلوگيرى كنند ؟ و ما شما را جفت قرار نداديم تا سنّت ازدواج و تناسل در ميان شما جريان يابد و نسلتان حفظ شود و خواب را مايهء استراحت و آرامش و تجديد قواى بدنى شما قرار نداديم و شب را لباس ساترى نساختيم كه همه ديدنيها و مبصرات را با ظلمت خود مىپوشاند ؟ و روز را زمان زندگى و محل تعيش شما قرار نداديم تا در آن از فضل پروردگار در طلب روزى بر آييد ؟ و بر بالاى سرتان هفت آسمان سخت بنيان را بر نيافراشتيم ؟ و خورشيد را چراغى شديد الحرارت و پر نور ننموديم ؟ و از ابرهاى بارنده متراكم آبى ريزان نازل نكرديم ؟ تا بوسيله آن دانه‌ها و نباتاتى كه مايهء قوّت آدميان و حيوانات است بيرون آيد ؟ و درختان انبوه و در هم ايجاد شود ؟\r\nپس چگونه ممكن است اين همه نظام محكم و متقن بىدليل و بدون هدف ايجاد شده و آخرتى به دنبال نداشته باشد ؟ !\r\n( 17 )  ( إِنَّ يَوْمَ الْفَصْلِ كانَ مِيقاتاً )  : ( بدرستى كه روز فصل و جزا وعده‌گاه خلق است )\r\n( 18 )  ( يَوْمَ يُنْفَخُ فِي الصُّورِ فَتَأْتُونَ أَفْواجاً )  : ( آن روزى كه در صور دميده مىشود ،\r\n\r\n","description":"","footnote":"","page_name":" 706 ","page_number":706},
  {"content":"\r\n\r\nپس شما گروه گروه به محشر وارد مىشويد )\r\n( 19 )  ( وَ فُتِحَتِ السَّماءُ فَكانَتْ أَبْواباً )  : ( و آسمان گشوده مىگردد ، پس درهاى متعددى از آن باز مىشود )\r\n( 20 )  ( وَ سُيِّرَتِ الْجِبالُ فَكانَتْ سَراباً )  : ( و كوهها به حركت در مىآيد و مانند سراب مىگردد )\r\nمىفرمايد : محققّا روز جزا و فصل كه خبرش بسيار عظيم است در علم خدا معيّن شده كه آخرين مرحلهء تعيين شده براى سر رسيد مدّت عمر عالم مادّه باشد و خدا مىدانست كه اين نشأت دنيا جز با رسيدن به روز جزا تمام نمىشود و اين روز غايت و سرانجام آفرينش دنيا ، مقدّر شده بود .\r\nدر آن روز در صور دميده مىشود و همه مردم به سرعت سر از گورها بر آورده و گروه گروه هر دسته در پيروى از امام خود به پيش فراخوانده مىشوند ، همچنانكه فرمود :  ( يَوْمَ نَدْعُوا كُلَّ أُناسٍ بِإِمامِهِمْ  « 1 » روزيكه هر گروهى را با پيشوايشان فرا مىخوانيم ) و آنگاه درهاى آسمان گشوده شده و عالم انسانى به عالم فرشتگان متصّل مىگردد و داراى درهاى گوناگون خواهد بود ( كه هر در ، متعلّق به يك فوج است ) و در آن روز كوهها به حركت در آمده و از شكل ظاهرى خود مبدّل مىشوند و يك امر خيالى و عارى از حقيقت به نظر مىرسند ، و با تصوير اين مناظر هولناك از قيامت و در مقام انذار و تهديد مىخواهد بفرمايد : مردم بيهوده آفريده نشده و به حال خود رها نگشته‌اند و هرگز مصلحين با مفسدين يكسان نيستند .\r\n( 21 )  ( إِنَّ جَهَنَّمَ كانَتْ مِرْصاداً )  : ( بدرستى كه جهنّم در انتظار بدكاران است )\r\n( 22 )  ( لِلطَّاغِينَ مَآباً )  : ( و آن دوزخ جايگاه مردم سركش و ستمكار است )\r\n( 23 )  ( لابِثِينَ فِيها أَحْقاباً )  : ( كه در آن دورانهاى متمادى عذاب مىكشند )\r\n( 24 )  ( لا يَذُوقُونَ فِيها بَرْداً وَ لا شَراباً )  : ( هرگز در آنجا قطره‌اى آب سرد و شراب پاكيزه نمىآشامند )\r\n\r\n\r\n","description":"","footnote":"\r\n( 1 ) . سورهء اسراء ، آيه 71 .\r\n","page_name":" 707 ","page_number":707},
  {"content":"\r\n\r\n( 25 )  ( إِلَّا حَمِيماً وَ غَسَّاقاً )  : ( جز آبى پليد و سوزان كه از چرك و خون جهنم است )\r\n( 26 )  ( جَزاءً وِفاقاً )  : ( و با كيفر اعمال آنها توافق و هماهنگى كامل دارد )\r\n( 27 )  ( إِنَّهُمْ كانُوا لا يَرْجُونَ حِساباً )  : ( زيرا آنها به روز حساب اميد نداشتند )\r\n( 28 )  ( وَ كَذَّبُوا بِآياتِنا كِذَّاباً )  : ( و آيات ما را از فرط جهالت سخت تكذيب كردند )\r\n( 29 )  ( وَ كُلَّ شَيْءٍ أَحْصَيْناهُ كِتاباً )  : ( و حال اينكه ما هر چيزى را در كتابى به شمارش در آورده‌ايم )\r\n( 30 )  ( فَذُوقُوا فَلَنْ نَزِيدَكُمْ إِلَّا عَذاباً )  : ( پس بچشيد كه هرگز بر شما چيزى جز رنج و عذاب دوزخ نمىافزاييم )\r\nمىفرمايد : بدرستى جهنّم محلّى براى كمين و انتظار كشيدن است و از اين آيه استفاده مىشود كه همه مردم از جهنم عبور داده مىشوند « 1 » امّا جهنم در رصد و كمين مجرمين است و طاغيان و كسانى كه همواره از حدّ بندگى خروج كرده‌اند جهنّم مأوايشان خواهد بود و به آنجا باز مىگردند و روزگاران طولانى در آنجا درنگ خواهند نمود ، چون آنها با اعمالى كه در دنيا كرده‌اند ، جهنّم و عذاب آن را براى خود تدارك نموده‌اند و در آن دوران طولانى عذاب ، اثرى از خنكى و نوشيدنى نيست ، مگر آب سوزان و چرك و خون اهل دوزخ و اين جزايى موافق با اعمال پليد آنهاست ، چون اين افراد انتظار و اميدى به روز جزا و حساب نداشتند و بطور عجيبى آيات ما را تكذيب مىكردند ، در حالى كه ما همهء چيزها من جمله اعمال آنها را ضبط و ثبت كرده‌ايم « 2 » ، و در كتابى جليل القدر احصاء نموده‌ايم تا در نهايت جزائى مطابق اعمالشان به آنها بدهيم ، آنگاه در جهت مأيوس كردن ايشان از هر روزنه نجاتى مىفرمايد : بچشيد كه ما جز عذاب بر عذابتان نمىافزائيم ، يعنى عذاب به هيچ وجه از شما منقطع نخواهد شد و تا ابد گرفتار آن خواهيد بود .\r\n\r\n\r\n","description":"","footnote":"\r\n( 1 ) . همچنانكه فرمود :  ( وَ إِنْ مِنْكُمْ إِلَّا وارِدُها )  : ( هيچ كس از شما نيست جز اينكه به جهنّم وارد خواهد شد ) سورهء مريم ، آيه 71 .\r\n( 2 ) . در نامهء اعمال يا لوح محفوظ يا در امام مبين .\r\n","page_name":" 708 ","page_number":708},
  {"content":"\r\n\r\n( 31 )  ( إِنَّ لِلْمُتَّقِينَ مَفازاً )  : ( بدرستى كه اهل تقوى ، رستگارى و آسايش دارند )\r\n( 32 )  ( حَدائِقَ وَ أَعْناباً )  : ( باغهايى سر سبز و انواعى از انگورها )\r\n( 33 )  ( وَ كَواعِبَ أَتْراباً )  : ( و دختران زيبا كه همه در نيكى و خوبرويى مانند يكديگرند )\r\n( 34 )  ( وَ كَأْساً دِهاقاً )  : ( و جامهايى مملّو از شراب طهور )\r\n( 35 )  ( لا يَسْمَعُونَ فِيها لَغْواً وَ لا كِذَّاباً )  : ( هرگز سخن بيهوده و دروغ نشنوند )\r\n( 36 )  ( جَزاءً مِنْ رَبِّكَ عَطاءً حِساباً )  : ( اين پاداشى به عطا و حساب از ناحيهء پروردگار توست )\r\n( 37 )  ( رَبِّ السَّماواتِ وَ الْأَرْضِ وَ ما بَيْنَهُمَا الرَّحْمنِ لا يَمْلِكُونَ مِنْهُ خِطاباً )  : ( خدايى كه آسمانها و زمين و همهء مخلوقاتى كه در ميان آندوست را آفريده ، خدايى مهربان كه در عين مهربانى ، كسى از جهت قهر و عظمتش نمىتواند با او سخن بگويد )\r\nدر اين آيات به توصيف اهل تقوى و جايگاه ايشان در روز جزا مىپردازد و مىفرمايد : همانا اهل تقوى كه در دنيا ملبّس به لباس عبوديّت بوده و ملتزم اوامر و نواهى پروردگار خود بوده‌اند ، در آن روز با خير و سلامت از شرّ آن روز نجات يافته و به سعادت نايل مىشوند و بوستانهاى محصور و انواع درختان انگور در اختيار آنهاست و دختران نو رسى كه هم سنّ و سال و شبيه هم هستند و قدحهايى پر از شراب پاكيزه ، و در آن بهشت نه سخن لغوى مىشنوند و نه دروغ ، سخن لغو سخنى است كه اثر مطلوبى بر آن مترتّب نمىشود و سخن دروغ سخنى است كه اجزايش يكديگر را تكذيب مىكند ، ولى سخن بهشتيان هر چه هست حقّ است و اثر مطلوب دارد ، آنگاه خطاب به رسولخدا صلّى اللّه عليه و إله و سلم مىفرمايد : اين نعمات و رفتارى كه با متقيّن مىشود هر چه هست در حاليست كه جزايى حساب شده و عطيّه‌اى از ناحيهء پروردگار توست و بىحساب و گزاف نيست ، و پروردگار تو همان پروردگار آسمانها و زمين و همه مخلوقات ميان آندوست و او رحمان است ، بطوريكه سعهء رحمتش سراسر عوالم وجود را در بر گرفته و\r\n\r\n","description":"","footnote":"","page_name":" 709 ","page_number":709},
  {"content":"\r\n\r\nهيچ موجودى از آن محروم نمانده و از دايره رحمت و ربوبيّت او خارج نيست مگر طاغيان و سركشان كه خودشان با سوء اختيارشان رحمت الهى را از خود دفع كرده و شقاوت و بدبختى را براى خود برگزيده‌اند و از زىّ عبوديّت او خارج شده‌اند .\r\nو در پيشگاه چنين خداى مقتدر و عظيمى هيچ كس مالك شفاعت و ساير وسايل رهايى از عذاب مانند دوستى و وساطت و فداء و عوض و . . . ، نخواهد بود ، يعنى هيچ يك از حاضران در عرصهء محشر نمىتوانند بدون اذن خدا در پيشگاه او شفاعت يا چون و چرا كنند همچنانكه فرمود :  ( لا يُسْئَلُ عَمَّا يَفْعَلُ وَ هُمْ يُسْئَلُونَ  « 1 » او از آنچه مىكند بازخواست نمىشود و غير او همه بازخواست مىگردند )\r\n( 38 )  ( يَوْمَ يَقُومُ الرُّوحُ وَ الْمَلائِكَةُ صَفًّا لا يَتَكَلَّمُونَ إِلَّا مَنْ أَذِنَ لَهُ الرَّحْمنُ وَ قالَ صَواباً )  : ( روزى كه روح با همهء فرشتگان به رديف و نظم برخيزند و هيچ كس سخن نگويد ، جز آنكس كه خداى بخشنده به او اذن دهد و او به صواب ، سخن بگويد )\r\n( 39 )  ( ذلِكَ الْيَوْمُ الْحَقُّ فَمَنْ شاءَ اتَّخَذَ إِلى رَبِّهِ مَآباً )  : ( آن روز محقّق است ، پس هر كه مىخواهد ، نزد خداى خود مقام و منزلتى يابد ، بكوشد )\r\n( 40 )  ( إِنَّا أَنْذَرْناكُمْ عَذاباً قَرِيباً يَوْمَ يَنْظُرُ الْمَرْءُ ما قَدَّمَتْ يَداهُ وَ يَقُولُ الْكافِرُ يا لَيْتَنِي كُنْتُ تُراباً )  : ( بدرستى ما شما را از روز عذاب كه نزديك است ، ترسانيده و آگاه ساختيم ، روزى كه هر كس ، هر چه كرده در پيش روى خود حاضر مىبيند و كافر در آن روز مىگويد : اى كاش خاك بودم )\r\nمراد از روح ، مخلوق امرى پروردگار است و بعضى آن را اشرف فرشتگان دانسته‌اند و بعضى آن را جبرئيل گفته‌اند ، مىفرمايد : در آن روز روح كه از عالم امر است همراه با ساير ملائكه به صف مىايستند و در آن روز هيچ كس جز به اذن خدا نمىتواند سخنى بگويد و تنها كسانى حقّ سخن گفتن دارند كه خدا به آنها اذن داده باشد و سخنى شايسته و صواب بگويند « 2 » ، يعنى سخنى كه حقّ محض بوده و آميخته با باطل نباشد ، در واقع\r\n\r\n\r\n","description":"","footnote":"\r\n( 1 ) . سورهء انبياء ، آيه 23 .\r\n( 2 ) . در اصول كافى از ابى الحسن عليه السّلام روايت كرده كه فرمود : به خدا سوگند ماييم آنهايى كه در\r\n","page_name":" 710 ","page_number":710},
  {"content":"\r\n\r\nمىخواهد بفرمايد : خداوند در آن روز اذن نمىدهد مگر به چنين كسى ، آنگاه مىفرمايد : اين روز فصل ، روزى حتمى است كه قضاى آن به حقّ رانده شده ، پس هر كس بخواهد مىتواند بسوى پروردگار خود باز گردد و مرجعى بگيرد كه به وسيلهء آن به ثواب متقيّن برسد و از عذاب طاغيان نجات يابد و در انتها مىفرمايد ما شما را از عذاب آخرت و نزديك بودن و حقيقى و حتمى بودنش انذار كرديم و نزديك بودن قيامت از نظر اين است كه ناشى از تجسّم اعمال آدمى است و از آنجا كه اعمال همواره همراه عامل آن هستند ، پس عمل هر فرد از هر چيزى به او نزديكتر است ، در آن روز ، انسان منتظر ديدن جزاى اعماليست كه در دنيا انجام داده و از پيش فرستاده و كافر در آن روز از شدّت عذاب و اهوال و شدايد آرزو مىكند ، اى كاش خاكى فاقد اراده و شعور بود و در نتيجه اعمالى را كه انجام داده ، مرتكب نشده و جزا داده نمىشد .\r\n\r\nسوره نازعات\r\n بِسْمِ اللَّهِ الرَّحْمنِ الرَّحِيمِ \r\nغرض سوره : طرح مسأله بعث و حساب .\r\n( 1 )   ( وَ النَّازِعاتِ غَرْقاً )   : ( قسم به فرشتگانى كه به شدّت بر مىكشند )\r\n( 2 )  ( وَ النَّاشِطاتِ نَشْطاً )  : ( و قسم به فرشتگانى كه با مدارا و نشاط پيش مىروند )\r\n( 3 )  ( وَ السَّابِحاتِ سَبْحاً )  : ( و سوگند به همه فرشتگانى كه در سراسر عالم شناورند )\r\n\r\n\r\n","description":"","footnote":"\r\nقيامت اذن دارند و سخن صواب مىگويند ، راوى مىگويند ، پرسيدم : در آن زمان چه مىگوييد ؟ فرمود : پروردگار خود را ثنا گفته و بر پيامبران درود مىفرستيم و براى شيعيان خود شفاعت مىكنيم و پروردگار شفاعت ما را ردّ نمىكند .\r\n","page_name":" 711 ","page_number":711},
  {"content":"\r\n\r\n( 4 )  ( فَالسَّابِقاتِ سَبْقاً )  : ( پس به جهت زودتر رسيدن از يكديگر سبقت مىگيرند )\r\n( 5 )  ( فَالْمُدَبِّراتِ أَمْراً )  : ( و سپس سوگند به ملائكه‌اى كه امور را تدبير مىكنند )\r\nاين سوگندها به ملائكه مدبّر امور عالم باز مىگردد كه واسطه‌هاى اجراى اوامر الهى هستند و هر امرى كه از ساحت عزّت حقّ صادر شود ، بدون چون و چرا به انجام مىرسانند\r\nدر اين آيات وظايف ملائكه در انجام مأموريّت از لحظه‌اى كه شروع به نزول مىكنند تا آخرين وضعى كه در تدبير عالم مادّه به خود مىگيرند توصيف شده است .\r\nمىفرمايد : قسم به فرشتگانى كه با قوّت و شدّت از موقف خطاب الهى بيرون شده و بسوى هدف مطلوب نازل مىشوند و با شدّت و جدّيت به سوى انجام امر صادر شده از ناحيهء پروردگار مىشتابند و با سرعت و شتاب پيش مىروند و در انجام اوامر حقّ از يكديگر سبقت مىگيرند و تدبير ربوبى را به اذن پروردگارشان در عالم به كار مىزنند و به ظهور مىرسانند .\r\n( 6 )  ( يَوْمَ تَرْجُفُ الرَّاجِفَةُ )  : ( كه قطعا مبعوث خواهيد شد ، در آن روزى كه زلزله‌اى وحشتناك بيايد )\r\n( 7 )  ( تَتْبَعُهَا الرَّادِفَةُ )  : ( و پس از آن حادثهء دوّمين رخ دهد )\r\n( 8 )  ( قُلُوبٌ يَوْمَئِذٍ واجِفَةٌ )  : ( دلهايى در آن روز سخت هراسان است )\r\n( 9 )  ( أَبْصارُها خاشِعَةٌ )  : ( ديدگان آنها از شرم فرو افتاده باشد )\r\n( 10 )  ( يَقُولُونَ أَ إِنَّا لَمَرْدُودُونَ فِي الْحافِرَةِ )  : ( مىگويند چگونه ما را به صورت اوّل باز مىگردانند )\r\n( 11 )  ( أَ إِذا كُنَّا عِظاماً نَخِرَةً )  : ( بعد از آنكه استخوانهايى پوسيده شديم )\r\n( 12 )  ( قالُوا تِلْكَ إِذاً كَرَّةٌ خاسِرَةٌ )  : ( گويند : اين بازگشت حقيقتا زيان بار است )\r\n( 13 )  ( فَإِنَّما هِيَ زَجْرَةٌ واحِدَةٌ )  : ( آرى اين بازگشت فقط با يك صيحهء عظيم روى مىدهد )\r\n( 14 )  ( فَإِذا هُمْ بِالسَّاهِرَةِ )  : ( كه ناگهان همه اموات ، روى زمين قرار مىگيرند )\r\nمتعلّق قسمها حذف شده كه به اتفّاق همه مفسّران به وقوع قيامت باز مىگردد ، چون\r\n\r\n","description":"","footnote":"","page_name":" 712 ","page_number":712},
  {"content":"\r\n\r\nدر ادامهء مطلب به توصيف قيامت مىپردازد ، مىفرمايد : در آن روز صيحه‌هاى عظيمى روى مىدهد كه در آن تردّد و اضطراب وجود دارد و سپس حادثه بعدى رخ مىدهد ، كه منظور از آن نفخهء دوّم است .\r\nيعنى احتمالا ( راجفه ) صيحه و نفخه اوّل در صور است كه در طىّ آن همه مردم مىميرند و ( رادفه ) نفخهء دوّم است كه در اثر آن همهء اموات سر از گور بر مىآورند .\r\nدر ادامه مىفرمايد : در آن روز قلبهاى گروهى مضطرب و نگران است و ديدگان صاحبان آن قلبها فرو افتاده است ، ( يعنى اثر ظاهرى خشوع در ديدگانشان ظاهر شده ) آنها زمانى كه در دنيا بودند ، مىگفتند : مگر ممكن است كه ما دوباره به همان حالت زندگى اوّلمان بازگرديم ؟ چون ( حافره ) يعنى اوّل و ابتداى هر چيز ، ( پس معلوم مىشود قلبهاى مضطرب و چشمهاى خاشع متعلّق به منكران بعث و قيامت است ) .\r\nدر ادامه براى تأكيد استبعاد خود مىگفتند : چگونه اين بازگشت محقّق مىشود ، وقتى كه استخوانهاى ما پوسيده شده و اجزائمان متفّرق مىشود و هر آينه اگر چنين رجعتى محقّق باشد ، رجعتى است كه براى صاحبش خسارت بار است .\r\nخداى متعال در جواب استبعاد آنها نسبت به قيامت مىفرمايد : امر بعث ابدا بر ما مشكل نيست ، فقط يك نهيب و صيحه طرد كننده با صدايى عظيم واقع مىشود ( يعنى همان نفخه دوّم ) و آنگاه به ناگهان همهء اموات ، زنده شده و روى زمين هموار و بىآب و علف قرار خواهند گرفت ، پس از آنكه لحظه‌اى قبل از آن مرده و درون قبرها بودند .\r\n( 15 )  ( هَلْ أَتاكَ حَدِيثُ مُوسى )  : ( آيا داستان موسى به تو رسيد ؟ )\r\n( 16 )  ( إِذْ ناداهُ رَبُّهُ بِالْوادِ الْمُقَدَّسِ طُوىً )  : ( آنزمان كه پروردگارش از وادى مقدس طوى او را ندا كرد و گفت : )\r\n( 17 )  ( اذْهَبْ إِلى فِرْعَوْنَ إِنَّهُ طَغى )  : ( بسوى فرعون برو كه او طغيان كرده )\r\n( 18 )  ( فَقُلْ هَلْ لَكَ إِلى أَنْ تَزَكَّى )  : ( و بگو : آيا مىخواهى كه پاك شوى ؟ )\r\n( 19 )  ( وَ أَهْدِيَكَ إِلى رَبِّكَ فَتَخْشى )  : ( و من تو را بسوى پروردگارت هدايت كنم تا از او پروا كنى )\r\n\r\n","description":"","footnote":"","page_name":" 713 ","page_number":713},
  {"content":"\r\n\r\n( 20 )  ( فَأَراهُ الْآيَةَ الْكُبْرى )  : ( موسى معجزهء بزرگتر را به او نشان داد )\r\n( 21 )  ( فَكَذَّبَ وَ عَصى )  : ( ولى او تكذيب و سرپيچى كرد )\r\n( 22 )  ( ثُمَّ أَدْبَرَ يَسْعى )  : ( و سپس بازگشت تا عليه موسى تلاش كند )\r\n( 23 )  ( فَحَشَرَ فَنادى )  : ( منادى فرستاد تا همه جمع شدند )\r\n( 24 )  ( فَقالَ أَنَا رَبُّكُمُ الْأَعْلى )  : ( آنگاه گفت : من پروردگار بزرگ شما هستم )\r\n( 25 )  ( فَأَخَذَهُ اللَّهُ نَكالَ الْآخِرَةِ وَ الْأُولى )  : ( و در نتيجهء اين استكبار ، خداوند او را به عذاب دنيا و آخرت مؤاخذه نمود )\r\n( 26 )  ( إِنَّ فِي ذلِكَ لَعِبْرَةً لِمَنْ يَخْشى )  : ( و در اين سرگذشت عبرتى است براى فردى كه از عاقبت سوء هراسان است )\r\nآيه با استفهامى تقريرى و براى تحريك به شنيدن ماجراى موسى و نيز اتمام حجّت و استدلال بر عليه منكرين بعث مىفرمايد : آيا داستان موسى به نزدت آمده و به گوشت رسيده ؟ آنزمان كه خداى متعال در وادى مقدس طوى به او وحى نمود و فرمود : بسوى فرعون برو و او را انذار كن ، چون او از حدّ بندگى طغيان كرده است و به او بگو : آيا مايل هستى كه از آلودگى طغيان و كفر پاكيزه شوى و من تو را به سوى معرفت پروردگارت هدايت كنم تا در نتيجهء آن خشيت پيدا كنى و از طغيان و تعدّى دست بردارى ؟\r\n( تزكّى ) يعنى پاك شدن از طغيان از راه توبه ، و خشيت نيز اثر مترتّب بر آن است كه همان ترس ملازم با ايمان به خداست كه انسان مؤمن را وادار به اطاعت از خدا و ترك معصيت او مىكند و هر كس كه به پروردگارش معرفت بيابد ، بواسطهء اين معرفت از گناه و فسق و نافرمانى اجتناب مىورزد ، در ادامه ظاهرا موسى به نزد فرعون رفته و او را دعوت كرده و معجزه و آيت بزرگى را كه ظاهرا همان معجزه عصا بود به وى نشان داده ، ولى فرعون موسى و رسالت او را تكذيب كرده و او را ساحر خوانده و از وى نافرمانى كرد ، سپس در حالتى كه تصميم گرفته بود با دعوت موسى معارضه كند به او پشت كرد و اعراض نمود ، به همين منظور مردم را از اطراف مملكت جمع آورى كرد و به آنها گفت : پروردگار بزرگتر شما منم ! و با اين جمله به آنها فهماند كه ساير آلهه شما از\r\n\r\n","description":"","footnote":"","page_name":" 714 ","page_number":714},
  {"content":"\r\n\r\nمن كوچكترند و من ربّ همه آنها هستم و اين ادّعاى ربوبيّت حاكى از طغيان و استكبار اوست كه از غفلت تودهء مردم و اطاعت و اعتراف آنها به خود مغرور شده و ادّعاى ربوبيّت نموده و حال اينكه او فقط يك فرد بشر بود كه هيچ مالكيّت و قوّتى در نفس خود و از ناحيهء خودش نداشت و فقط مردم ذليلى كه در نزد او كرنش مىكردند باعث شدند كه او بر گرده آنها سوار شود و خود را صاحب عزّت و كرامت ببيند و طغيان كند و در اثر همين طغيان و استكبار و بلند پروازى به ناحق ، خداوند او را در دنيا با عذاب غرق و در آخرت پس از مرگ به عذاب دوزخ مؤاخذه نمود و همانا اين ماجراى موسى عبرتى است براى هر كس كه خشيت داشته و بواسطهء فطرت سالم ، غريزهء ترس از شقاوت و عذاب را دارا باشد .\r\n( 27 )  ( أَ أَنْتُمْ أَشَدُّ خَلْقاً أَمِ السَّماءُ بَناها )  : ( آيا خلقت شما سخت‌تر است يا آفرينش آسمان كه خدا بنايش كرده ؟ )\r\n( 28 )  ( رَفَعَ سَمْكَها فَسَوَّاها )  : ( و سقف آن را بالا برده و آن را منظم ساخته )\r\n( 29 )  ( وَ أَغْطَشَ لَيْلَها وَ أَخْرَجَ ضُحاها )  : ( شبش را تاريك و روزش را روشن نموده )\r\n( 30 )  ( وَ الْأَرْضَ بَعْدَ ذلِكَ دَحاها )  : ( و زمين را پس از آن گسترده )\r\n( 31 )  ( أَخْرَجَ مِنْها ماءَها وَ مَرْعاها )  : ( و آب و چراگاه در آن ايجاد كرده )\r\n( 32 )  ( وَ الْجِبالَ أَرْساها )  : ( و كوهها را استوار ساخته )\r\n( 33 )  ( مَتاعاً لَكُمْ وَ لِأَنْعامِكُمْ )  : ( و همهء اينها مايهء برخوردارى و تنعّم شما و حيوانات شماست )\r\nاين خطابهاى توبيخى متوجّه مشركين منكر قيامت است و مىخواهد بفرمايد :\r\nخداى تعالى چيزهايى آفريده كه خيلى بزرگتر از شماست ، پس او مىتواند دوباره در نشأت آخرت شما را زنده و مبعوث كند و نيز با ذكر تدبير عام در سراسر عالم ، ربوبيّت خدا را اثبات مىكند و لازمهء ربوبيّت خدا صحّت نبوت و وقوع تكليف است و لازمهء تكليف هم وقوع بعث و جزاست .\r\n\r\n","description":"","footnote":"","page_name":" 715 ","page_number":715},
  {"content":"\r\n\r\nمىفرمايد : آيا خلقت شما عظيمتر و شديدتر است يا خلقت آسمان ؟ آسمانى كه خدا آن را مرتفع و برافراشته كرد و اجزاى آن را تركيب نمود تا هر جزئى در موضعى كه حكمت اقتضاء مىكند ، قرار بگيرد و شبش را تاريك و روزش را روشن و نورانى نمود و اينكه شب و روز را به آسمان نسبت داده ، به جهت آنست كه منشاء ايجاد روز و شب ، نور اجرام آسمانى است ، در ادامه فرمود : بعد از آسمان زمين را گسترد و با شكافتن چشمه‌ها و روياندن نباتات ، آب و چراگاه از زمين بيرون آورد و كوهها را بر زمين استوار كرد تا زمين نوسان و اضطراب نداشته باشد و بتواند آبها و معادن را در خود ذخيره كند و اين همه نعمات در آسمان و زمين متاع و بهره‌اى براى شما و چهارپايانى است كه خدا مسخّر شما كرده است .\r\nپس اين خلقت و تدبير كه باعث بهره‌مندى شماست بر شما واجب مىسازد كه در پى معرفت پروردگارتان باشيد و از مقام او بترسيد و شكر نعماتش را بجا آوريد ، چون در اين ميان ، روزى هست كه در آن بدانچه كرده‌ايد جزا داده مىشويد و اگر شكر بجا آورده باشيد با شكر و سپاس جزا مىبينيد و اگر كفران كرده باشيد دچار عذاب مىشويد .\r\nو استفهام موجود در آيات استفهامى بدون جدل است كه هر عقل سليمى به آن پاسخ مثبت مىدهد و اعتراف مىكند كه خلقت آسمانها و زمين از خلقت بشر شديدتر و سختر است ، پس قطعا خلقت و اعاده انسان بر خداوند خالق آسمان و زمين دشوار نيست .\r\n( 34 )  ( فَإِذا جاءَتِ الطَّامَّةُ الْكُبْرى )  : ( پس آنزمان كه آن حادثه بزرگ روى دهد )\r\n( 35 )  ( يَوْمَ يَتَذَكَّرُ الْإِنْسانُ ما سَعى )  : ( در آن روز انسان هر چه كرده به ياد مىآورد )\r\n( 36 )  ( وَ بُرِّزَتِ الْجَحِيمُ لِمَنْ يَرى )  : ( و جهنّم براى هر صاحب چشمى ظاهر مىشود )\r\n( 37 )  ( فَأَمَّا مَنْ طَغى )  : ( امّا كسى كه طغيان كرده )\r\n( 38 )  ( وَ آثَرَ الْحَياةَ الدُّنْيا )  : ( و زندگى دنيا را ترجيح داده )\r\n( 39 )  ( فَإِنَّ الْجَحِيمَ هِيَ الْمَأْوى )  : ( دوزخ جايگاه اوست )\r\n( طامّه ) يعنى عالى و غالب و مراد از آن هر بلا و داهيه‌اى است كه انسان از دفع آن\r\n\r\n","description":"","footnote":"","page_name":" 716 ","page_number":716},
  {"content":"\r\n\r\nعاجز باشد ، بنابراين طامة الكبرى ، همان قيامت است و با استفاده از فاء تفريع مىخواهد بفرمايد ، وقوع قيامت از لوازم خلقت آسمان و زمين و نتيجهء طبيعى تدبير جارى در آنهاست ، به هر جهت مىفرمايد وقتى كه قيامت كبرى واقع شود ، در آن روز انسان همه اعمال جدّى و سعى و تلاش خود را به ياد مىآورد و در آن روز دوزخ ظاهر مىشود و پرده از روى آن كنار مىرود تا هر صاحب چشم و بينايى بتواند آن را به عيان مشاهده كند ، پس معلوم مىشود جهنّم قبل از روز قيامت هم وجود داشته ، ولى در آن روز براى مردم ظاهر مىگردد ، و قبل از آن از ديدهء آنان مستور و محجوب بوده ، آنوقت به اوضاع مردم در آن روز اشاره مىكند كه مردم در آن عرصه به دو گروه منقسم مىشوند :\r\nطاغيان ، و ترسندگان از خدا ، كه گروه اوّل يعنى كسانى كه در اثر طغيان و تجاوز از حدّ عبوديّت ، آخرت را فراموش كرده و از آن غافل بوده‌اند و به پيروى از هواى نفس فقط به زندگى دنيا انديشيده و آن را بر آخرت ترجيح داده‌اند ، جايگاهشان دوزخ است ، چون آنها از هدايت و حق ، تعدّى و تجاوز كرده‌اند .\r\n( 40 )  ( وَ أَمَّا مَنْ خافَ مَقامَ رَبِّهِ وَ نَهَى النَّفْسَ عَنِ الْهَوى )  : ( و امّا آنكس كه از مقام پروردگارش بيمناك بوده و نفس خود را از تمايلات باز داشته )\r\n( 41 )  ( فَإِنَّ الْجَنَّةَ هِيَ الْمَأْوى )  : ( همانا بهشت جايگاه اوست )\r\nدر اينجا به ذكر طائفه دوّم مىپردازد كه از نظر صفات در نقطه مقابل طاغيان قرار دارند ، اينان از مقام پروردگار خود خائفند ، يعنى از مرحلهء ربوبيّت خدا كه مبدأ مغفرت و رحمت او و نيز مبدأ عقاب شديد اوست و صفات كريمهء ديگر كه لازمهء ذات اوست ، مانند : علم ، قدرت ، قهر ، غلبه ، رحمت و غضب هراسانند .\r\nو در نتيجهء همين خوف ، نفس خود را از هواها و تمايلات بازداشته و طاعت حق را بر هواى نفس ترجيح مىدهند ( هر چند كه گاهى در اثر ضعف نفس و نادانى مرتكب معصيّت شوند ، امّا هرگز در مقام استكبار حق نيستند ) و همين كه در مقام نهى از نفس خود هستند خداوند هم واسع المغفرت است و از خطاهاى كوچك آنها در مىگذرد و جايگاه ايشان را در آخرت ، بهشت جاويد قرار مىدهد .\r\n\r\n","description":"","footnote":"","page_name":" 717 ","page_number":717},
  {"content":"\r\n\r\n( 42 )  ( يَسْئَلُونَكَ عَنِ السَّاعَةِ أَيَّانَ مُرْساها )  : ( از تو مىپرسند كه زمان وقوع قيامت چه زمانى است ؟ )\r\n( 43 )  ( فِيمَ أَنْتَ مِنْ ذِكْراها )  : ( تو از ذكر آن چه چيزى بدست مىآورى ؟ )\r\n( 44 )  ( إِلى رَبِّكَ مُنْتَهاها )  : ( هيچ ، براى اينكه انتهاى آن و وقت معيّن آن نزد پروردگار توست )\r\n( 45 )  ( إِنَّما أَنْتَ مُنْذِرُ مَنْ يَخْشاها )  : ( اصلا وظيفه تو فقط انذار كسانيست كه از آن روز بيمناكند )\r\n( 46 )  ( كَأَنَّهُمْ يَوْمَ يَرَوْنَها لَمْ يَلْبَثُوا إِلَّا عَشِيَّةً أَوْ ضُحاها )  : ( روزى كه وقتى آن را مىبينند ، چنين به نظر مىرسد كه بيش از شبى يا بامدادى با دنيا فاصله نداشته‌اند )\r\nخطاب به رسولخدا صلّى اللّه عليه و إله و سلم مىفرمايد : اى محمّد صلّى اللّه عليه و إله و سلم از تو دربارهء قيامت مىپرسند كه زمان وقوع آن ، چه وقتى است و قيامت كى به پا مىشود ؟ ولى تو از يادآورى بسيار قيامت چه چيزى بدست مىآورى ؟ چون از كثرت ذكر قيامت علم به تاريخ آن حاصل نمىشود ، و يا شايد معنا اين باشد كه مىخواهد با استفهام انكارى بفرمايد ، تو علمى به حقيقت قيامت و خصوصيّات آن پيدا نمىكنى ، مگر وقتى كه به زمان آن احاطه يا بى و قيامت واقع شود و قبل از آن ، وقوع اين علم ممكن نيست ، چون انتهاى آن به سوى پروردگار توست و حقيقت و صفات قيامت را جز پروردگارت كسى نمىداند و شايد هم آيه مىخواهد بفرمايد : ساعت قيامت واقع نمىشود ، مگر با فناى اشياء و سقوط اسباب ، بنابراين هيچ سببى فرض نمىشود كه بطور حقيقت بين خدا و پديد آمدن قيامت واسطه باشد ، در نتيجه زمان هم كه در اين عالم از اسباب است نمىتواند واسطه باشد ، پس روز قيامت در حقيقت توقيت بردار نيست .\r\nلذا ما تنها اين تكليف را بر عهدهء تو نهاده‌ايم كه افرادى را كه دلواپس و نگران قيامت هستند از عذاب آن بيم دهى ، ولى زمان وقوع آن در علم تو و هيچ يك از مخلوقات نمىگنجد .\r\nهمينقدر بگويم كه قيامت آنقدر به زندگى دنيا نزديك است كه مىپندارند پس از گذشت يك شب يا نصف يك روز ، دوباره زنده شده‌اند و فاصلهء بين مرگ و قيامت را\r\n\r\n","description":"","footnote":"","page_name":" 718 ","page_number":718},
  {"content":"\r\n\r\nبه گونه‌اى احساس مىكنند كه نسبتش با روز و شب‌هاى گذشتهء عمرشان مانند يك شب و يا يك ظهر است .\r\nو ياد قيامت ، ضمانت قرار گرفتن نفس در چنان حالتى است كه در پيش روى خود تمام دنياى مادّى و زر و زيور آن و هر چه در آنست را بكلّى حقير و پست ببيند .\r\n\r\nسوره عبس\r\n بِسْمِ اللَّهِ الرَّحْمنِ الرَّحِيمِ \r\nغرض سوره : توبيخ و عتاب كسانى كه ثروتمندان را بر ضعفاء و مساكين مؤمنين مقدّم مىدارند و اهل دنيا را احترام مىكنند و اهل آخرت را خوار مىشمارند ، و اشاره به خلقت انسان و حقارت او در برابر ساحت عظمت الهى و انذار و تهديد انسان از قيامت .\r\n( 1 )   ( عَبَسَ وَ تَوَلَّى )   : ( چهره در هم كشيد و روى گردانيد )\r\n( 2 )  ( أَنْ جاءَهُ الْأَعْمى )  : ( از اينكه مرد كورى نزد او آمد )\r\n( 3 )  ( وَ ما يُدْرِيكَ لَعَلَّهُ يَزَّكَّى )  : ( تو چه مىدانى شايد او تزكيّه شده باشد )\r\n( 4 )  ( أَوْ يَذَّكَّرُ فَتَنْفَعَهُ الذِّكْرى )  : ( و يا در برخورد متذكّر شده و آن تذكّر به او نفع برساند )\r\nظاهرا مردى از بنى اميّه در نزد رسولخدا صلّى اللّه عليه و إله و سلم بود كه ابن مكتوم نابينا وارد شد و در جنب او نشست ، او از ورود وى ناراحت گرديد ، و چهره در هم كشيد و روى گردانيد ، آيه شريفه با توبيخى شديد مىفرمايد : او از آمدن شخص نابينا ناراحت شد ، با اينكه خبر نداشت كه آيا آن نابينا مردى صالح بود و با اعمال صالح ناشى از ايمان ، خود را پاكيزه كرده بود يا نه ، شايد تزكيه شده بود و يا آمده بود تا با تذكّر و گوش دادن به مواعظ\r\n\r\n","description":"","footnote":"","page_name":" 719 ","page_number":719},
  {"content":"\r\n\r\nرسولخدا صلّى اللّه عليه و إله و سلم بهره‌مند شده و به تطهير خود موفّق گردد .\r\n( 5 )  ( أَمَّا مَنِ اسْتَغْنى )  : ( امّا آنكه اظهار توانگرى و بىنياز مىكند )\r\n( 6 )  ( فَأَنْتَ لَهُ تَصَدَّى )  : ( تو به او روى خوش نشان مىدهى )\r\n( 7 )  ( وَ ما عَلَيْكَ أَلَّا يَزَّكَّى )  : ( فكر مىكنى اگر هم پاك نشود ، مسئول نيستى )\r\n( 8 )  ( وَ أَمَّا مَنْ جاءَكَ يَسْعى )  : ( و امّا آنكه شتابان به نزد تو آمده )\r\n( 9 )  ( وَ هُوَ يَخْشى )  : ( در حالى كه از خدا مىترسد )\r\n( 10 )  ( فَأَنْتَ عَنْهُ تَلَهَّى )  : ( تو از او تغافل مىكنى )\r\nدر توضيح ملاك آن عبوس شدن و اعراض ، خطاب به آن شخص عبوس ، مىفرمايد « 1 » : تو بسيار به وضع مستكبران و اعراض كنندگان و توانگرانى كه توانگرى خود را به رخ مردم مىكشند و اظهار رياست مىكنند ، توجّه مىكنى و زياد به وضع آنها اهتمام و اعتناء مىكنى ، در حالى كه اگر آنها نخواهند خود را پاك كنند ، بر تو تكليفى نيست ، تا رهايى از آن مسئوليّت تو را حريص كند به مسلمان شدن او و باعث شود كه از وضع كسانى كه قبلا با طيب خاطر مسلمان شده‌اند غفلت كنى و از وضع آنكس كه خود را پاك كرده و از خدا مىترسد بىاعتناء باشى و كسى را كه با شتاب به نزد پيامبر صلّى اللّه عليه و إله و سلم مىآيد تا بوسيلهء معارف دين و مواعظى كه از پيامبر مىشنود خود را پاك كند و از خدا مىترسد ، به امرش توجهّى نداشته باشى و خود را به كار ديگر مشغول سازى .\r\n( 11 )  ( كَلَّا إِنَّها تَذْكِرَةٌ )  : ( چنين مكن ، همانا اين قرآن يك تذكّر و پند است )\r\n( 12 )  ( فَمَنْ شاءَ ذَكَرَهُ )  : ( براى هر كس كه بخواهد از آن پند گيرد )\r\n( 13 )  ( فِي صُحُفٍ مُكَرَّمَةٍ )  : ( تذكّرى در صحيفه‌هاى ارجمند )\r\n( 14 )  ( مَرْفُوعَةٍ مُطَهَّرَةٍ )  : ( كه و الا و پاكيزه است )\r\n\r\n\r\n","description":"","footnote":"\r\n( 1 ) . در بعضى تفاسير نقل شده كه اين عتابها متوجّه رسولخدا صلّى اللّه عليه و إله و سلم است ، امّا به نظر صاحب الميزان ، اخم كردن و اعراض از نابينا يا فقير ، از صفات رسولخدا صلّى اللّه عليه و إله و سلم نيست و آنحضرت را خداوند با وصف ،  ( إِنَّكَ لَعَلى خُلُقٍ عَظِيمٍ )  ستوده است و اصولا در طول حيات پيامبر صلّى اللّه عليه و إله و سلم سابقه نداشته كه دل اغنياء را بدست آورد و از فقرا روى بگرداند ، بلكه همانطور كه گفتيم اين آيات درباره فردى از بنى اميّه است و اين معنا را روايتى از امام صادق عليه السّلام نيز تأييد مىكند .\r\n","page_name":" 720 ","page_number":720},
  {"content":"\r\n\r\n( 15 )  ( بِأَيْدِي سَفَرَةٍ )  : ( و بدست سفيرانى نوشته شده )\r\n( 16 )  ( كِرامٍ بَرَرَةٍ )  : ( گرامى و نيكو )\r\nآنگاه مىفرمايد : نه اينچنين رفتارى درست نيست ، همانا اين آيات قرآن تذكره و موعظه‌ايست كه هر پند پذيرى از آن متعّظ مىشود و تذكّر دهنده‌ايست كه اعتقاد حقّ و عمل حقّ را تذكّر مىدهد ، و هر كس خواست مىتواند به ياد قرآن و معارف آن باشد و قرآن اين مطلب را تذكّر مىدهد كه مردم بدانچه فطرت بسوى آن هدايت مىكند ، منتقل شوند و آن عقايد و اعمال حقّه‌ايست كه در لوح فطرت محفوظ است ، بنابراين در دعوت و تذكّر قرآن اكراه و اجبارى نيست و نفع پذيرش آن تنها عايد خود انسان مىشود .\r\nدر ادامه مىفرمايد : قرآن در صحفى نوشته شده كه در نزد خدا عظيم القدر و رفيع المنزلت است و از هر باطل و سخن بيهوده و شك و تناقض ، پاكيزه و مطهّر است .\r\nو اين صحائف متعدّد « 1 » بدست رسولانى بزرگوار و محسن نوشته شده ، ملائكه مخصوصى كه هم در نزد پروردگارشان ذاتا بزرگوارند و هم در عمل نيكوكار مىباشند و ايشان مسئوليّت حمل آن صحف و رساندن آن به پيامبران را به عهده دارند و اين ملائكه احتمالا اعوان و ياران جبرئيل در امر القاء وحى هستند .\r\n( 17 )  ( قُتِلَ الْإِنْسانُ ما أَكْفَرَهُ )  : ( خدا بكشد انسان را ، چقدر كفران پيشه است )\r\n( 18 )  ( مِنْ أَيِّ شَيْءٍ خَلَقَهُ )  : ( مگر خدا او را از چه خلق كرده كه به خود چنين اجازه‌اى مىدهد ؟ )\r\n( 19 )  ( مِنْ نُطْفَةٍ خَلَقَهُ فَقَدَّرَهُ )  : ( مبدأ خلقتش نطفه‌اى بوده كه بعدا او را تقدير نمود )\r\n( 20 )  ( ثُمَّ السَّبِيلَ يَسَّرَهُ )  : ( و سپس راه سعادتش را آسان و فراهم كرد )\r\n( 21 )  ( ثُمَّ أَماتَهُ فَأَقْبَرَهُ )  : ( آنگاه او را دچار مرگ نمود و سپس او را وارد قبر ساخت )\r\n( 22 )  ( ثُمَّ إِذا شاءَ أَنْشَرَهُ )  : ( و سپس هر وقت كه بخواهد او را زنده مىكند )\r\n\r\n\r\n","description":"","footnote":"\r\n( 1 ) . بنابراين قولى كه منظور از صحف را لوح محفوظ مىداند ، باطل است .\r\n","page_name":" 721 ","page_number":721},
  {"content":"\r\n\r\n( 23 )  ( كَلَّا لَمَّا يَقْضِ ما أَمَرَهُ )  : ( امّا آيا شكر خدا را به جا آورد ؟ نه بلكه كفر و عصيان ورزيد )\r\nاين آيه در مقام نفرين است به انسان كه طبيعتش دل دادن به شهوات و فراموشى پروردگار خود و استكبار ورزيدن از اوامر اوست ، مىفرمايد : خدا انسان را بكشد ، چقدر كفر مىورزد ؟ و كفر در اينجا مطلق حق پوشى است و دو مصداق دارد : يكى انكار ربوبيّت خدا و ديگر ، ترك عبادت او ، به گونه‌اى كه تدبير خود را به غير خدا نسبت دهد و منكر ربوبيّت خداوند شود ، در ادامه مىفرمايد : مگر انسان از چه چيزى خلق شده و در خلقت او چه علتّى بوده كه باعث شده او اينطور كفر بورزد و استكبار كند ؟ او از نطفه‌اى حقير و بىارزش آفريده شده و سپس خداوند او را در ذات ، صفات و افعالش تقدير نموده و به او قدرت و توانايى داده ، پس او نبايد از حدّ بندگى پروردگارش تجاوز كند ، چون تدبير ربوبى از هر سو به او احاطه دارد و او نمىتواند بدون تقدير الهى مستقلا به خواستهء خود برسد .\r\nو همه افعال و اعمال او توسّط خدا تقدير شده ، امّا در عين حال اين امر مستلزم جبر نيست ، چون هر فعلى كه از انسان سر مىزند به اختيار خود اوست و خدا راه خير و سعادت را به او نمايانده و پيمودنش را براى او آسان و فراهم كرده و اين خود اوست كه با اختيار يا سوء اختيار راه خود را در زندگى انتخاب مىكند ، پس انسان در قبال اعمال خود مسئول است ، اگر چه كه اعمال او به تقدير الهى نيز بستگى دارد ، و در ادامه مىفرمايد : خداست كه پس از طى دوران زندگى زمينى ، انسان را مىميراند و سپس انسانهاى ديگر را هدايت مىكند كه جسد او را در زمين دفن كنند « 1 » .\r\nو سپس همين خداست كه هر وقت اراده كند انسان را بعد از مرگ و به منظور تصرّف مجددا زنده مىسازد ، با اين همه اين انسان كه از اوّلين لحظهء وجودش تا به آخرين مرحلهء آن تحت تدبير خداى تعالى است ، به جاى آنكه در برابر مقام ربوبيّت الهى خاضع\r\n\r\n\r\n","description":"","footnote":"\r\n( 1 ) . همانطور كه در ماجراى هابيل و قابيل خداوند توسط كلاغى به قابيل آموخت كه مرده را بايد در زمين دفن كرد .\r\n","page_name":" 722 ","page_number":722},
  {"content":"\r\n\r\nشود و لوازم عبوديّت را به جا آورد و نعمات او را شكر گزارد ، هرگز دستورات الهى را به انجام نرساند ، بلكه كفران و نافرمانى كرد ، پس شأن اين آيات اين است كه مىخواهد طبيعت انسان را ملامت و مذمّت كند و بفرمايد : طبع انسان چنين است كه اگر به خودش وانهاده شود در كفر افراط مىكند .\r\n( 24 )  ( فَلْيَنْظُرِ الْإِنْسانُ إِلى طَعامِهِ )  : ( پس انسان بايد در غذاى خود بنگرد )\r\n( 25 )  ( أَنَّا صَبَبْنَا الْماءَ صَبًّا )  : ( اين ما بوديم كه آب باران را به نحوى شگفت از آسمان فرستاديم )\r\n( 26 )  ( ثُمَّ شَقَقْنَا الْأَرْضَ شَقًّا )  : ( و سپس زمين را با گونه‌اى ناگفتنى بوسيله دانه‌ها شكافتيم )\r\n( 27 )  ( فَأَنْبَتْنا فِيها حَبًّا )  : ( و در آن دانه‌ها رويانديم )\r\n( 28 )  ( وَ عِنَباً وَ قَضْباً )  : ( و انگور و سبزيجاتى )\r\n( 29 )  ( وَ زَيْتُوناً وَ نَخْلًا )  : ( و زيتون و نخلى )\r\n( 30 )  ( وَ حَدائِقَ غُلْباً )  : ( و باغهاى پر درخت و انبوهى )\r\n( 31 )  ( وَ فاكِهَةً وَ أَبًّا )  : ( و ميوه و چراگاهى )\r\n( 32 )  ( مَتاعاً لَكُمْ وَ لِأَنْعامِكُمْ )  : ( تا وسيلهء زندگى شما و چهارپايانتان باشد )\r\nمىفرمايد : با اينكه خداوند ، هزاران نعمت به انسان ارزانى كرده ، امّا شايسته است كه انسان با نظر و مطالعهء دقيق پيرامون طعامى كه مىخورد و با آن سدّ جوع مىكند بيانديشد و اگر همين يك نعمت را مطالعه كند ، سعهء تدبير پروردگارش را در خواهد يافت و عقل او حيران و مبهوت مىگردد و متوجّه مىشود كه خداى تعالى چقدر نسبت به صلاح حال انسان و استقامت امر او عنايت داشته و به همه احوال او احاطه دارد « 1 » .\r\nسپس در توضيح چگونگى آفرينش طعام و شرح آن مىفرمايد : اين ماييم كه آب باران را بر زمين فرو مىفرستيم و چشمه‌ها و نهرها را در آن جارى مىسازيم و زمين را\r\n\r\n\r\n","description":"","footnote":"\r\n( 1 ) . بعضى تفاسير طعام را منحصر در طعام ظاهرى ندانسته و آن را به غذاى روحى و علومى كه انسان فرا مىگيرد ، تفسير كرده‌اند ، ( مترجم )\r\n","page_name":" 723 ","page_number":723},
  {"content":"\r\n\r\nبوسيلهء جوانهء گياهان مىشكافيم و سپس انواع دانه‌ها مانند گندم و جو و . . . را از زمين بيرون مىآوريم و انواع انگور و سبزيجات مختلف و نيز درخت زيتون و درخت خرما و بوستانهاى محصور با درختان ستبر و عظيم و انواع ميوه‌ها و مراتع و چراگاهها را پديد مىآوريم ، و همه اين روييدنيها براى آنست كه شما و چهارپايانتان را بهره‌مند ساخته و اطعام كنيد و شما با آنها زندگيتان را تداوم بخشيد ، و پروردگارى كه شما را آفريده ، و امور شما را تدبير كرده و شما را روزى مىدهد ، مدبّر امر چهارپايانتان نيز هست ، اوست كه آنها را برايتان مسخّر كرده .\r\n( 33 )  ( فَإِذا جاءَتِ الصَّاخَّةُ )  : ( وقتى آن صيحه شديد آسمانى بيايد )\r\n( 34 )  ( يَوْمَ يَفِرُّ الْمَرْءُ مِنْ أَخِيهِ )  : ( روزى كه هر كس از برادرش هم فرار مىكند )\r\n( 35 )  ( وَ أُمِّهِ وَ أَبِيهِ )  : ( و از مادر و پدرش )\r\n( 36 )  ( وَ صاحِبَتِهِ وَ بَنِيهِ )  : ( و از همسر و فرزندانش )\r\n( 37 )  ( لِكُلِّ امْرِئٍ مِنْهُمْ يَوْمَئِذٍ شَأْنٌ يُغْنِيهِ )  : ( در آن روز هر كس آنقدر گرفتار است كه به فكر ديگرى نمىافتد )\r\nدر اينجا به سرانجام آن تدبير عام ربوبى اشاره مىكند كه امر قيامت است و انسانها در آن نشأت جزاى اعمال خود را دريافت مىكنند .\r\nمىفرمايد : وقتى كه صيحهء شديدى كه از شدّتش گوشها كر مىشود ، ( يعنى همان نفخهء صور ) فرا برسد ، در آن روز ، شدّت به قدرى است كه انسان اقربا و نزديكان خود را كه يك لحظه در دنيا طاعت فراقشان را نداشت و آنها را پشت و پناه خود مىدانست و در گرفتاريها به آنان پناه مىبرد ، فراموش مىكند و حتّى از آنها مىگريزد ، چون شدّت و گرفتارى آنچنان انسان را احاطه مىكند و هر فردى آنقدر گرفتارى دارد كه نمىتواند به چيز ديگرى بيانديشد ، بنابراين همين گرفتارى به خود و شدّت آن انسان را از انديشيدن به ديگران كفايت مىكند .\r\n( 38 )  ( وُجُوهٌ يَوْمَئِذٍ مُسْفِرَةٌ )  : ( چهره‌هايى در آن روز نورانى هستند )\r\n( 39 )  ( ضاحِكَةٌ مُسْتَبْشِرَةٌ )  : ( خندان و مسرور )\r\n\r\n","description":"","footnote":"","page_name":" 724 ","page_number":724},
  {"content":"\r\n\r\n( 40 )  ( وَ وُجُوهٌ يَوْمَئِذٍ عَلَيْها غَبَرَةٌ )  : ( و چهره‌هايى غبار آلود و اندوهبار )\r\n( 41 )  ( تَرْهَقُها قَتَرَةٌ )  : ( به گونه‌اى ظلمت و كدورت از آنها مىبارد )\r\n( 42 )  ( أُولئِكَ هُمُ الْكَفَرَةُ الْفَجَرَةُ )  : ( آنان همين كافران فاجرند )\r\nمىفرمايد ، در روز قيامت مردم به دو گروه تقسيم مىشوند : اهل سعادت و اهل شقاوت و هر يك از اين دو گروه از چهره و سيمايشان شناخته مىشوند .\r\nاهل سعادت چهره‌هايى نورانى و درخشان دارند كه فرح و شادمانى و انتظار آينده‌اى خوش و سعادتمند از چهره‌هايشان هويداست و به دليل همين بشارت خندان هستند .\r\nو اهل شقاوت چهره‌هاى غبار گرفته و كدر دارند كه نشانه‌هاى غم و اندوه در آن آشكار است و سياهى و تاريكى بر چهره‌هايشان نشسته ، و اين گروه جامع بين دو صفت كفر و فجورند ، كه كفر متعلق به قلب و اعتقاد ، و فجور متعلق به بدن و عمل است و منظور از آن ارتكاب گناهان شنيع مىباشد ، شايد هم منظور از كفر ، كفران نعمات و منظور از فجور مطلق گناهان باشد ، و اين عبارت تعريف اهل شقاوت و طائفه دوّم است و اينكه گروه سعادتمند را تعريف ننمود و از طائفه اوّلى نام نبرد ، به جهت آنست كه سياق كلام انذار مردم از عاقبت وخيم طائفه دوّم بوده است .\r\n\r\nسوره تكوير\r\n بِسْمِ اللَّهِ الرَّحْمنِ الرَّحِيمِ \r\nغرض سوره : تذكّر و موعظه بوسيله روز قيامت و توصيف شرايط وقوع آن و آن اهوالى كه در آن واقع مىشود و اثبات صداقت حضرت رسول صلّى اللّه عليه و إله و سلم و حقيقت رسالت و منزّه داشتن پيامبر از آنچه به ايشان نسبت داده شده .\r\n\r\n","description":"","footnote":"","page_name":" 725 ","page_number":725},
  {"content":"\r\n\r\n( 1 )   ( إِذَا الشَّمْسُ كُوِّرَتْ )   : ( آن زمان كه خورشيد در هم پيچيده شود )\r\n( 2 )  ( وَ إِذَا النُّجُومُ انْكَدَرَتْ )  : ( و آن زمان كه ستارگان سقوط كنند )\r\n( 3 )  ( وَ إِذَا الْجِبالُ سُيِّرَتْ )  : ( و آن زمان كه كوهها به راه مىافتند )\r\n( 4 )  ( وَ إِذَا الْعِشارُ عُطِّلَتْ )  : ( و هنگامى كه نفيس‌ترين اموال بىصاحب ماند )\r\n( 5 )  ( وَ إِذَا الْوُحُوشُ حُشِرَتْ )  : ( و زمانيكه وحوش هم محشور شوند )\r\n( 6 )  ( وَ إِذَا الْبِحارُ سُجِّرَتْ )  : ( و زمانى كه درياها افروخته شوند )\r\n( 7 )  ( وَ إِذَا النُّفُوسُ زُوِّجَتْ )  : ( و آن وقتى كه نفسها به جفت مناسب خود مىرسد )\r\n( 8 )  ( وَ إِذَا الْمَوْؤُدَةُ سُئِلَتْ )  : ( و روزى كه از دختران زنده به گور پرسيده شود )\r\n( 9 )  ( بِأَيِّ ذَنْبٍ قُتِلَتْ )  : ( به كدامين گناه كشته شدند ؟ )\r\n( 10 )  ( وَ إِذَا الصُّحُفُ نُشِرَتْ )  : ( و روزى كه نامه‌هاى اعمال براى حسابرسى باز مىشود )\r\n( 11 )  ( وَ إِذَا السَّماءُ كُشِطَتْ )  : ( و روزى كه آسمان چون طومارى پيچيده گردد )\r\n( 12 )  ( وَ إِذَا الْجَحِيمُ سُعِّرَتْ )  : ( و روزى كه دوزخ افروخته شود )\r\n( 13 )  ( وَ إِذَا الْجَنَّةُ أُزْلِفَتْ )  : ( و زمانى كه بهشت را نزديك سازند )\r\n( 14 )  ( عَلِمَتْ نَفْسٌ ما أَحْضَرَتْ )  : ( در چنين روزى هر نفسى مىفهمد كه چه عملى حاضر كرده و پيش فرستاده )\r\nدر توصيف روز قيامت مىفرمايد : آن زمانى كه خورشيد در هم پيچيده شود و تاريكى بر جرم آن احاطه بيابد و آن وقتى كه ستارگان سقوط كرده يا كدر و بىنور مىشوند ، و آن زمان كه از شدّت زلزله كوهها به راه مىافتند و متلاشى مىشوند و چون غبارى پراكنده مىگردند و آن زمان كه مادّه شتران آبستن ده ماهه رها كرده شوند ( و اين جمله كنايه از اين است كه در روز قيامت مردم اموال ارزشمندى كه قبلا بر سر تصاحبش با هم مىجنگيدند رها كرده و آنها بىصاحب مىمانند ، چون آنقدر به گرفتارى نفس خود مشغولند كه به چيز ديگرى نمىانديشند ) در ادامه مىفرمايد : آن زمانيكه حيوانات درنده نيز مانند انسانها محشور و برانگيخته مىشوند و آن زمان كه درياها آتشى افروخته شوند و يا پر از آتش مىگردد و آن زمان كه نفوس سعيده با زنان بهشتى تزويج\r\n\r\n","description":"","footnote":"","page_name":" 726 ","page_number":726},
  {"content":"\r\n\r\nمىشوند و نفوس اشقياء با قرين‌هاى شيطانى خود ازدواج مىكنند .\r\nو آن زمانيكه از دختران زنده به گور شده پرسش مىشود كه به كدامين گناه كشته شده‌اند ؟ و با اينكه مسئول قتل دختران زنده به گور شده پدران آنها هستند كه از ترس ننگ دختردار شدن ، دختران خود را زنده در گور مىكردند ، خداوند از خود دختر زنده به گور شده پرسش مىكند تا دختر جرأت كند و از خداى تعالى بخواهد كه انتقام خون او را بگيرد ، در ادامه مىفرمايد : آن روزى كه نامه‌هاى اعمال براى حساب باز مىشود و آن زمان كه آسمان كنده شود و از محلّى كه در آن چسبيده جدا شود و در هم پيچيده گردد و آن زمان كه آتش جهنّم شعله‌ور گشته و زبانه مىكشد و آن زمانى كه بهشت را به اهل آن نزديك مىكنند ، تا داخلش شوند ، در آن زمان است كه هر فردى حقيقت اعمالى را كه در دنيا انجام داده ، خواهد دانست و آن را حاضر خواهد يافت ، همچنانكه در جاى ديگر مىفرمايد :  ( يَوْمَ تَجِدُ كُلُّ نَفْسٍ ما عَمِلَتْ مِنْ خَيْرٍ مُحْضَراً وَ ما عَمِلَتْ مِنْ سُوءٍ  « 1 » روزى كه هر نفسى آنچه را كه از خير و شرّ كرده ، حاضر مىيابد )\r\n( 15 )  ( فَلا أُقْسِمُ بِالْخُنَّسِ )  : ( پس ، سوگند به ستارگان كه در روز پنهان مىشوند )\r\n( 16 )  ( الْجَوارِ الْكُنَّسِ )  : ( و آنها كه سيّارند و در مغرب خود غروب مىكنند )\r\n( 17 )  ( وَ اللَّيْلِ إِذا عَسْعَسَ )  : ( و سوگند مىخورم به شب ، هنگامى كه تاريك مىشود )\r\n( 18 )  ( وَ الصُّبْحِ إِذا تَنَفَّسَ )  : ( و به روز وقتى كه مىدمد )\r\n( 19 )  ( إِنَّهُ لَقَوْلُ رَسُولٍ كَرِيمٍ )  : ( كه همانا قرآن گفتار فرستاده بزرگوار خداست )\r\n( 20 )  ( ذِي قُوَّةٍ عِنْدَ ذِي الْعَرْشِ مَكِينٍ )  : ( فرشته‌اى ارجمند كه نزد صاحب عرش مقامى دارد )\r\n( 21 )  ( مُطاعٍ ثَمَّ أَمِينٍ )  : ( و فرمانش براى ساير فرشتگان مطاع است )\r\nدر ادامه مىفرمايد : سوگند به ستارگان ثابتى كه در روز پنهان مىشوند و سيّاره‌هايى كه در مغرب خود ، غروب مىكنند و قسم به شب وقتى كه رو مىآورد و وقتى كه مىرود و قسم به صبح آنزمان كه مىدمد و اين نوعى تشبيه است كه خداوند صبح را در هنگام طلوع به كسى تشبيه كرده كه بعد از اعمال دشوارى كه انجام داده نفس عميقى\r\n\r\n\r\n","description":"","footnote":"\r\n( 1 ) . سورهء آل عمران ، آيه 30 .\r\n","page_name":" 727 ","page_number":727},
  {"content":"\r\n\r\nمىكشد تا استراحت كند ، سپس به عنوان جواب قسم مىفرمايد : همانا اين قرآن ، گفتار رسول گرامى پروردگار ، جبرئيل امين است ، يعنى جبرئيل است كه كلام خدا را به رسول اكرم صلّى اللّه عليه و إله و سلم وحى مىكند و جبرئيل را با 6 صفت توصيف مىكند :\r\n1 ) رسول ، 2 ) كريم ، 3 ) ذى قوّت ، يعنى داراى شدّت و قوّت ، 4 ) عند ذى العرش مكين ، يعنى داراى مقام و منزلت در نزد خداى صاحب عرش ، 5 ) مطاع ، يعنى فرشته‌اى كه ملائكه ديگر زير دست و تحت فرمان او هستند ، 6 ) امين ، يعنى در رساندن وحى و رسالت ، خيانت و دخل و تصرّفى نمىكند و نيز آن را فراموش نمىنمايد .\r\nبعضى مفسرّان « 1 » اين صفات را دربارهء رسولخدا صلّى اللّه عليه و إله و سلم دانسته‌اند ، امّا اين معنا با آيات بعدى سازگار نيست .\r\n( 22 )  ( وَ ما صاحِبُكُمْ بِمَجْنُونٍ )  : ( و اينكه رفيق و مصاحب شما ديوانه نيست )\r\n( 23 )  ( وَ لَقَدْ رَآهُ بِالْأُفُقِ الْمُبِينِ )  : ( او وى را در افق مبين ديده است )\r\n( 24 )  ( وَ ما هُوَ عَلَى الْغَيْبِ بِضَنِينٍ )  : ( و در موارد غيبى كه به او وحى مىشود بخيل نيست )\r\n( 25 )  ( وَ ما هُوَ بِقَوْلِ شَيْطانٍ رَجِيمٍ )  : ( و اينكه قرآن گفتار شيطان رانده شده نيست )\r\n( 26 )  ( فَأَيْنَ تَذْهَبُونَ )  : ( پس با اين حال به كجا مىرويد ؟ )\r\nاين آيات ردّ تهمتى است كه كفّار به رسولخدا صلّى اللّه عليه و إله و سلم مىزدند و او را مجنون مىخواندند ، مىفرمايد : اين شخصى كه سالها همنشين و مصاحب شما بوده و از اوّل عمرش او را مىشناسيد و فهم و كمالات و صداقت او را ديده‌ايد ، ابدا ديوانه نيست و خود شما اين مطلب را بهتر از هر كس مىدانيد و هر آينه سوگند مىخورم كه رسول اللّه صلّى اللّه عليه و إله و سلم جبرئيل را قبلا هم ديده بود و آن زمان ، جبرئيل در افق مبين و ناحيهء ظاهر ، يعنى همان افق اعلى قرار داشت ، آنگاه مىفرمايد : رسولخدا صلّى اللّه عليه و إله و سلم به هيچ چيز از آنچه به او وحى مىشود ، بخيل نيست و چيزى را از كسى كتمان و پنهان نمىكند و وحى را تغيير نمىدهد و آنچه را مأمور تبليغش شده ، تبليغ مىكند و اين قرآن ابدا گفتار شيطان رانده شده از درگاه الهى نيست ، و با اين كلام استناد قرآن به القائات شيطانى را نفى مىكند .\r\n\r\n\r\n","description":"","footnote":"\r\n( 1 ) . تفسير قرطبى ، جلد 10 .\r\n","page_name":" 728 ","page_number":728},
  {"content":"\r\n\r\nدر اينجا پس از بيان حقّ مطلب دربارهء قرآن و رسالت پيامبر صلّى اللّه عليه و إله و سلم با لحن توبيخ و عتاب مىفرمايد ، حالا كه حقيقت قرآن به اين روشنى آشكار است ، پس ديگر به كجا مىرويد و چرا حقّ را پشت سر مىاندازيد و دچار شك و ترديد هستيد ؟\r\n( 27 )  ( إِنْ هُوَ إِلَّا ذِكْرٌ لِلْعالَمِينَ )  : ( اين قرآن به جز تذكّرى براى عالميان نيست )\r\n( 28 )  ( لِمَنْ شاءَ مِنْكُمْ أَنْ يَسْتَقِيمَ )  : ( براى هر كس كه بخواهد به روش مستقيم برود )\r\n( 29 )  ( وَ ما تَشاؤُنَ إِلَّا أَنْ يَشاءَ اللَّهُ رَبُّ الْعالَمِينَ )  : ( ولى شما هيچ چيز نمىخواهيد ، جز اينكه خداوند رب العالمين خواسته باشد )\r\nمىفرمايد : قرآن تنها تذكره و موعظه‌ايست براى تمام جماعات مردم ، امّا در مقام فعليّت فقط كسانى از آن متذكّر مىشوند كه خودشان هم بخواهند بر صراط حقّ ، مستقيم و پايدار باشند و بر عبوديّت حقّ و طاعت او استوار بمانند ، آنوقت در توضيح مطلب مىفرمايد : شما هيچ اراده‌اى نمىكنيد جز آنچه رب العالمين اراده كرده باشد ، بنابراين انسانها در مشيّت خود استقلال ندارند و ارادهء انسان در طول ارادهء خداوند قرار دارد و متوقّف بر ارادهء خداست ، در نتيجه خداى تعالى احتياجى به استقامتى كه از انسانها خواسته ندارد و نفع اين استقامت عايد خود انسان مىشود .\r\n\r\nسوره انفطار\r\n بِسْمِ اللَّهِ الرَّحْمنِ الرَّحِيمِ \r\nغرض سوره : توصيف روز قيامت و ذكر علائم آن .\r\n( 1 )   ( إِذَا السَّماءُ انْفَطَرَتْ )   : ( وقتى كه آسمان بشكافد )\r\n( 2 )  ( وَ إِذَا الْكَواكِبُ انْتَثَرَتْ )  : ( و وقتى كه ستارگان پراكنده شوند )\r\n\r\n","description":"","footnote":"","page_name":" 729 ","page_number":729},
  {"content":"\r\n\r\n( 3 )  ( وَ إِذَا الْبِحارُ فُجِّرَتْ )  : ( و وقتى كه درياها به هم متصّل گردد )\r\n( 4 )  ( وَ إِذَا الْقُبُورُ بُعْثِرَتْ )  : ( و زمانيكه گورها زير و رو شود و مردگان از آن بيرون شوند )\r\n( 5 )  ( عَلِمَتْ نَفْسٌ ما قَدَّمَتْ وَ أَخَّرَتْ )  : ( در آن روز هر كس داند كه چه اعمالى كرده و يا نكرده )\r\nمىفرمايد : در روز قيامت كه آسمان شكافته و منشقّ مىشود و ستارگان هر يك از مدار خود خارج شده و پراكنده و متفرّق مىشوند و زمانيكه درياها طغيان كرده و بهم متصّل مىگردند و آن زمانى كه خاك قبرها منقلب و زير و رو مىشود و انسانهاى مرده از گور بيرون آورده مىشوند تا به جزاى خود برسند ، در آن زمان است كه هر نفسى به آن اعمالى كه خودش در دنيا انجام داده و سنتّهايى كه از خودش باقى گذاشته علم تفصيلى مىيابد و حقيقت آن را درك مىكند .\r\n( 6 )  ( يا أَيُّهَا الْإِنْسانُ ما غَرَّكَ بِرَبِّكَ الْكَرِيمِ )  : ( اى انسان ، چه چيزى تو را به پروردگار كريمت مغرور كرده ؟ )\r\n( 7 )  ( الَّذِي خَلَقَكَ فَسَوَّاكَ فَعَدَلَكَ )  : ( پروردگارى كه تو را آفريده و ساخته و پرداخته و تناسب داده است )\r\n( 8 )  ( فِي أَيِّ صُورَةٍ ما شاءَ رَكَّبَكَ )  : ( و به هر صورتى كه خواسته تركيب كرده )\r\nاين آيات ، انسان را مورد عتاب قرار داده و منظور از اين انسان افراد منكر معاد و روز جزا هستند و معلوم است كه انكار روز جزا ملازم انكار تشريع دين و انكار ربوبيّت خداى تعالى است ، مىفرمايد : اى انسان چه چيزى تو را نسبت به پروردگار كريمت كه اين همه نعمات به تو ارزانى كرده ، مغرور كرده ؟ يعنى كفران تو هيچ عذر و بهانه‌اى ندارد « 1 » ، آنگاه به شرح موارد تدبير الهى مىپردازد و مىفرمايد : آن پروردگارى كه\r\n\r\n\r\n","description":"","footnote":"\r\n( 1 ) . در تفسير روح المعانى آوردن كلمهء كريم را از باب تلقين حجّت دانسته است ، يعنى خداوند خود به انسان تعليم مىدهد كه بگويد : خدايا كرم تو را مرا مغرور كرد ، امّا اين معنا با سياق كه در مقام تهديد و عتاب است سازگار نيست .\r\n","page_name":" 730 ","page_number":730},
  {"content":"\r\n\r\nانسان را با همه اجزاى وجودش خلق كرد و سپس به تسويه او پرداخت و هر عضو را در جاى مناسبش قرار داد و قواى بدن او را متعادل نمود و آنها را با هم هماهنگ كرد و او را به هر شكلى كه خواست تركيب نمود و همهء آنها به مقتضاى حكمت بود ، بنابراين خلقت مرد يا زن ، سفيد يا سياه ، چاق يا لاغر و قوى يا ضعيف ، همه اينها به مقتضاى حكمت و مصلحت است و خداوند انسان را به بهترين صورت و نظام آفريده است « 1 » ، پس چه عذر و بهانه‌اى براى كفران نعمات او وجود دارد ؟\r\n( 9 )  ( كَلَّا بَلْ تُكَذِّبُونَ بِالدِّينِ )  : ( نه ، بلكه شما روز جزا را تكذيب مىكنيد )\r\n( 10 )  ( وَ إِنَّ عَلَيْكُمْ لَحافِظِينَ )  : ( و بدرستى كه بر شما نگهبانانى گماشته )\r\n( 11 )  ( كِراماً كاتِبِينَ )  : ( كه نويسندگانى ارجمند هستند )\r\n( 12 )  ( يَعْلَمُونَ ما تَفْعَلُونَ )  : ( و هر چه بكنيد ، مىدانند )\r\nيعنى اى انسانهاى منكر قيامت به كرم خدا مغرور نشويد و آن را بهانه كفر و معصيت خود نسازيد ، چون اين غرور سودى به حال شما ندارد ، بلكه اساسا علّت واقعى كفر و معصيّت شما غرور نيست ، اين انكار قيامت و تكذيب روز جزاست كه شما را مغرور و فريفته كرده كه با اين جرأت و جسارت مرتكب كفر و معصيّت مىشويد ، در حالى كه به تحقيق خداوند از ناحيهء خود حافظانى را موكّل بر شما نموده كه اعمال شما را با نوشتن ثبت و ضبط مىكنند ، حافظانى كه داراى كرامت و عزتّى در نزد خداى تعالى هستند و اراده نمىكنند ، جز آنچه را كه خدا اراده كرده و آنان به تمام اعمالى كه مرتكب مىشويد ، علم دارند ، بنابراين در تشخيص نيك و بد اعمال شما مرتكب اشتباه و خطا نمىگردد و حتّى داناى به نيّات شما هستند .\r\n( 13 )  ( إِنَّ الْأَبْرارَ لَفِي نَعِيمٍ )  : ( بدرستى كه نيكان در نعيمند )\r\n( 14 )  ( وَ إِنَّ الْفُجَّارَ لَفِي جَحِيمٍ )  : ( و بدكاران در جهنم هستند )\r\n( 15 )  ( يَصْلَوْنَها يَوْمَ الدِّينِ )  : ( روز جزا وارد آن شوند )\r\n( 16 )  ( وَ ما هُمْ عَنْها بِغائِبِينَ )  : ( و از آن غائب نگردند )\r\n\r\n\r\n","description":"","footnote":"\r\n( 1 ) . سورهء تين ، آيه 4 .\r\n","page_name":" 731 ","page_number":731},
  {"content":"\r\n\r\n( ابرار ) يعنى نيكوكاران ، ( فجّار ) يعنى گنه‌كاران پرده در يا كفّار هتّاك ، مىخواهد بفرمايد : در نتيجه ثبت و ضبط دقيق اعمال شما در روز جزا ، نيكان از بدكاران مجزا و متمايز هستند ، نيكان در بهشت پر نعمت واقع مىشوند و بدكاران كافر در آتش دوزخ وارد مىگردند ، و اينكه جحيم و نعيم را به صورت نكره آورده براى دلالت بر عظمت و توصيف ناپذيرى آنهاست ، و در ادامه مىفرمايد : در روز جزا آنها حرارت دوزخ را مىچشند و تا ابد ملازم آن هستند و هرگز از آن جدا نمىشوند ، و اهل دوزخ هرگز نمىتوانند از آن غايب گردند و قدرت بيرون آمدن از آن را ندارند .\r\n( 17 )  ( وَ ما أَدْراكَ ما يَوْمُ الدِّينِ )  : ( و تو چه مىدانى كه روز جزا چيست ؟ )\r\n( 18 )  ( ثُمَّ ما أَدْراكَ ما يَوْمُ الدِّينِ )  : ( و باز چه مىدانى كه روز جزا چيست ؟ )\r\n( 19 )  ( يَوْمَ لا تَمْلِكُ نَفْسٌ لِنَفْسٍ شَيْئاً وَ الْأَمْرُ يَوْمَئِذٍ لِلَّهِ )  : ( روزيست كه كسى در بارهء كسى اختيارى ندارد و فرمان در آن روز مختصّ خداست )\r\nدر مقام هول انگيزى و توصيف عظمت روز قيامت با تأكيد مجدّد مىفرمايد : تو نمىتوانى به حقيقت روز جزا احاطه پيدا كنى و اصولا عظمت آن غير قابل توصيف است و آن ، روزيست كه همه روابط و تأثير و تأثّرات بين اسباب عالم منقطع مىشود و هيچ سببى نمىتواند مؤثر واقع گردد و در آن روز مالك امر و فرمان فقط و فقط خداى سبحان است ، همچنانكه در دنيا نيز همينطور بود ، امّا در آن روز اين حقيقت كاملا آشكار است « 1 » ، همچنانكه مىفرمايد :  ( وَ لَوْ يَرَى الَّذِينَ ظَلَمُوا إِذْ يَرَوْنَ الْعَذابَ أَنَّ الْقُوَّةَ لِلَّهِ جَمِيعاً  « 2 » و اگر ستمگران وضع خود را در روز قيامت وقتى كه عذاب مىديدند ، مشاهده مىكردند ، مىفهميدند كه هر چه نيرو و قدرت است مختصّ خداست ) .\r\n\r\n\r\n","description":"","footnote":"\r\n( 1 ) . در روايتى در مجمع البيان از امام باقر عليه السّلام روايت شده كه فرمودند : ( و الامر يومئذ و اليوم كلّه للّه ) : ( امر و فرمان در روز قيامت و همه روزها از آن خداست ) .\r\n( 2 ) . سورهء بقره ، آيه 165 .\r\n","page_name":" 732 ","page_number":732},
  {"content":"\r\n\r\n\r\nسوره مطففّين\r\n بِسْمِ اللَّهِ الرَّحْمنِ الرَّحِيمِ \r\nغرض سوره : انذار كم فروشان بوسيله توصيف روز بعث و جزا و بيان اوصاف روز قيامت و آنچه كه براى دو طائفه مؤمن و كافر آماده شده است .\r\n( 1 )   ( وَيْلٌ لِلْمُطَفِّفِينَ )   : ( واى به كم فروشان )\r\n( 2 )  ( الَّذِينَ إِذَا اكْتالُوا عَلَى النَّاسِ يَسْتَوْفُونَ )  : ( آنان كه وقتى از مردم پيمانه مىگيرند ، تمام مىستانند )\r\n( 3 )  ( وَ إِذا كالُوهُمْ أَوْ وَزَنُوهُمْ يُخْسِرُونَ )  : ( و وقتى كه به مردم پيمانه مىدهند و يا برايشان وزن مىكنند ، كم مىدهند )\r\n( 4 )  ( أَ لا يَظُنُّ أُولئِكَ أَنَّهُمْ مَبْعُوثُونَ )  : ( آيا آنها نمىدانند كه مبعوث خواهند شد ؟ )\r\n( 5 )  ( لِيَوْمٍ عَظِيمٍ )  : ( در روزى بس بزرگ )\r\n( 6 )  ( يَوْمَ يَقُومُ النَّاسُ لِرَبِّ الْعالَمِينَ )  : ( روزى كه مردم به فرمان پروردگار جهانيان بر مىخيزند )\r\nمىفرمايد : هلاكت بر كسانى كه در پيمانه و ترازو كم مىگذارند و اين امر را خداوند نهى كرده و آن را فساد در زمين خوانده است « 1 » ، سپس در توضيح عملكرد ايشان مىفرمايد : اينها وقتى از مردم كالايى مىگيرند حقّ خود را تمام و كمال دريافت مىكنند ولى وقتى مىخواهند كالايى به مردم بدهند به پيمانه يا وزن ناقص مىدهند و مردم را به\r\n\r\n\r\n","description":"","footnote":"\r\n( 1 ) . سورهء هود ، آيه 84 .\r\n","page_name":" 733 ","page_number":733},
  {"content":"\r\n\r\nخسارت و ضرر دچار مىكنند ، يعنى حقّ را براى خود رعايت مىكنند ، امّا براى ديگران رعايت نمىنمايند و اين امر باعث تباهى جامعه انسانى است ، چون اساس جامعه بر تعادل حقوق متقابل است « 1 » ، در ادامه مىفرمايد : آيا اينها كه كم فروشى مىكنند هيچ احتمال و گمان نمىدهند كه در قيامت مبعوث مىشوند و بايد در برابر كارهاى خود مؤاخذه شوند ؟ و اينكه به جاى علم يقينى از ظنّ نام مىبرد ، بدليل آنست كه در اجتناب از گناه و كم فروشى احتمال خطر و ضرر آخرتى هم كفايت مىكند و همين احتمال انسان را از ارتكاب اين اعمال منع مىكند ، امّا بعضى مفسّران « 2 » ، كلمهء ( ظنّ ) را در اينجا به معناى علم و يقين دانسته‌اند ، آنگاه قيامت را با وصف ( يوم عظيم ) ياد مىكند ، چون حقيقتا وقوع قيامت و اهوال و شدايد آن عظيم و غير قابل تصوّر است ، در ادامه در توصيف قيامت مىفرمايد : آن روزى كه مردم براى رب العالمين به پا مىخيزند ، يعنى در روز قيامت مردم سر از گورها بر مىآورند تا خداوند در ميانشان حكم و داورى كند .\r\nدر اينجا بايد گفت : حال كه ظنّ به معاد و بعث ، انسان را از ارتكاب اعمال بد باز مىدارد ، پس اگر انسان حقيقتا به وقوع آن يقين داشته باشد ، در عمل هم بايد به مقتضى اين اعتقاد عمل كند و هرگز مرتكب گناه و معصيّت نشود .\r\n( 7 )  ( كَلَّا إِنَّ كِتابَ الفُجَّارِ لَفِي سِجِّينٍ )  : ( نه اين چنين نيست كه همه به يك صورت باشند ، بلكه نامهء بد كاران در سجّين است )\r\n( 8 )  ( وَ ما أَدْراكَ ما سِجِّينٌ )  : ( و تو چه مىدانى كه سجّين چيست ؟ )\r\n( 9 )  ( كِتابٌ مَرْقُومٌ )  : ( كتابيست نوشته شده )\r\n( 10 )  ( وَيْلٌ يَوْمَئِذٍ لِلْمُكَذِّبِينَ )  : ( واى در آن روز بر تكذيب كنندگان )\r\n( 11 )  ( الَّذِينَ يُكَذِّبُونَ بِيَوْمِ الدِّينِ )  : ( همانها كه روز جزا را تكذيب مىكنند )\r\n\r\n\r\n","description":"","footnote":"\r\n( 1 ) . از تربيت نبوى استفاده مىشود كه نقض عهد باعث تسلّط دشمنان گشته و حكم نمودن به غير حكم الهى موجب شيوع فقر مىگردد و زيادى فحشاء باعث شيوع مرگ و مير مىشود و كم گذاشتن در وزن مانع از رويش گياهان مىگردد و ندادن زكات موجب قطع ريزش باران مىشود . ( كمال مصطفى شاكر ) .\r\n( 2 ) . تفسير روح المعانى .\r\n","page_name":" 734 ","page_number":734},
  {"content":"\r\n\r\n( 12 )  ( وَ ما يُكَذِّبُ بِهِ إِلَّا كُلُّ مُعْتَدٍ أَثِيمٍ )  : ( و آن را تكذيب نمىكند جز ستمگران گناه كار )\r\n( 13 )  ( إِذا تُتْلى عَلَيْهِ آياتُنا قالَ أَساطِيرُ الْأَوَّلِينَ )  : ( كه وقتى آيات ما را بر او بخوانند ، گويد : اين افسانه‌هاى گذشتگان است )\r\n( 14 )  ( كَلَّا بَلْ رانَ عَلى قُلُوبِهِمْ ما كانُوا يَكْسِبُونَ )  : ( نه ، علّت تكذيبشان اينها نيست ، بلكه در اثر اعمال بدشان دلهايشان زنگار گرفته )\r\n( 15 )  ( كَلَّا إِنَّهُمْ عَنْ رَبِّهِمْ يَوْمَئِذٍ لَمَحْجُوبُونَ )  : ( نه ، آنها با نيكان يكسان نيستند ، اينها آن روز از قرب پروردگارشان در حجابند )\r\n( 16 )  ( ثُمَّ إِنَّهُمْ لَصالُوا الْجَحِيمِ )  : ( سپس اينها وارد جهنّم مىشوند )\r\n( 17 )  ( ثُمَّ يُقالُ هذَا الَّذِي كُنْتُمْ بِهِ تُكَذِّبُونَ )  : ( و آنگاه به آنها گفته شود : اين همان چيزى است كه آن را تكذيب مىكرديد )\r\n( سجّين ) كلمه‌اى در مقابل ( عليّين ) است و به معناى پستى مضاعف و اسفل السافلين مىباشد ، و شايد هم ( سجين ) مبالغه در كلمه ( سجن ) به معناى حبس و زندان باشد ، در نتيجه آيهء شريفه پس از ردّ و انكار عمل زشت كم فروشى و غفلت از روز جزا ، مىفرمايد : همانا كتاب گناه كاران در حبس و زندانيست كه بيرون شدنى در آن نيست ، يعنى قضاى حتمى كه خداوند براى آنها مقدّر كرده اين است كه تا ابد در سجّين و حبس مضاعف باشند ، آنگاه در مقام تعظيم و هول‌انگيزى مىفرمايد : تو چه مىدانى كه سجّين چيست ؟ يعنى آنقدر سخت و وحشتناك است كه نمىتوان آن را توصيف كرد ، ولى همينقدر مىتوان گفت كه اين سجّين كتابى مرقوم و سرنوشتى مقدّر شده و كاملا روشن است كه هيچ ابهامى در آن نيست و حتمى و مشخص بوده و تخلّف نمىپذيرد .\r\nآنگاه در مقام نفرين بر فجّار و خبر دادن از مرگ ايشان مىفرمايد : ويل و هلاكت بر تكذيبگران ، همان كسانى كه روز جزا و معاد را به صورت عملى يا زبانى تكذيب مىكردند ، پس در روز جزا تكذيب كنندگان به موجب قضاى حتمى الهى در عذاب و هلاكت واقع مىشوند ، در ادامه مىفرمايد : روز جزا را فقط افراد متجاوز از حدّ بندگى و\r\n\r\n","description":"","footnote":"","page_name":" 735 ","page_number":735},
  {"content":"\r\n\r\nافراد گنه كار تكذيب مىكنند ، يعنى فرو رفتن در شهوات و پيروى از هواى نفس و فراموش كردن حدّ بندگى و ذلّت عبوديّت ، كار فرد را به جايى مىكشاند كه قيامت و جزا را بكلّى منكر مىشود ، همچنانكه فرمود :  ( ثُمَّ كانَ عاقِبَةَ الَّذِينَ أَساؤُا السُّواى أَنْ كَذَّبُوا بِآياتِ اللَّهِ )  « 1 » .\r\nدر ادامه مىفرمايد : اينچنين افراد گنه پيشه و متجاوز ، وقتى آيات قرآن ما برايشان تلاوت مىشود ، همان آياتى كه آنها را از گناه بر حذر داشته و از روز جزا بيم مىدهد ، در مقابل مىگويند اينها خرافات و اباطيل است ، نه ! هرگز چنين نيست كه قرآن خرافه و اساطير باشد ، بلكه علّت اصلى انكار و تكذيب اينها اين است كه در اثر ارتكاب گناهان دلهايشان زنگار گرفته و جلاء قلب خود را از دست داده‌اند و در نتيجه نمىتوانند خير و شرّ را از هم تشخيص دهند و حقّ را از باطل متمايز كنند ، و از اين آيه چند نكته استفاده مىشود ، اولا ) اعمال زشت نقش و صورتى به نفس مىدهد و نفس آدمى را به آن صورت در مىآورد ، ثانيا ) اين صورتها مانع از درك حقيقت مىشوند ، ثالثا ) نفس آدمى به حسب طبيعت اوليّه صفا و جلايى دارد كه بواسطهء آن حقّ و باطل را از هم تشخيص مىدهد « 2 » ، در ادامه مىفرمايد : بلكه اينها در قيامت از پروردگارشان محجوبند ، يعنى از كرامت قرب و منزلت و رحمت پروردگارشان محرومند ، پس معناى محجوب بودن ، عدم معرفت خدا نيست ، چون در قيامت همه حجابها بر طرف مىشود و همه اسبابهاى ظاهرى كه ميان خدا و خلق او واسطه بودند از كار مىافتند و در نتيجه كليّه مردم معرفتى كامل به خداى تعالى پيدا مىكنند .\r\nدر ادامه مىفرمايد : آنها وارد آتش دوزخ خواهند شد و حرارت آن را مىچشند و آنوقت خازنان دوزخ و يا اهل بهشت با خطابى توبيخى به آنها مىگويند ، اين جهنم همان امريست كه شما آن را تكذيب مىكرديد .\r\n\r\n\r\n","description":"","footnote":"\r\n( 1 ) . سورهء روم ، آيه 10 .\r\n( 2 ) . در روضة الواعظين از رسولخدا صلّى اللّه عليه و إله و سلم نقل شده كه وقتى مؤمن گناهى مرتكب مىشود ، لكهء سياهى در قلبش پديد مىآيد ، اگر توبه كند دوباره قلبش شفاف و صيقلى مىشود و اگر باز هم گناه كند آن لكهء سياه توسعه مىيابد ، تا جائى كه در اثر ارتكاب گناهان زياد قلبش به كلى زنگار مىگيرد .\r\n","page_name":" 736 ","page_number":736},
  {"content":"\r\n\r\n( 18 )  ( كَلَّا إِنَّ كِتابَ الْأَبْرارِ لَفِي عِلِّيِّينَ )  : ( نه ، نامهء نيكان در عليّين است )\r\n( 19 )  ( وَ ما أَدْراكَ ما عِلِّيُّونَ )  : ( و تو چه مىدانى كه عليّين چيست ؟ )\r\n( 20 )  ( كِتابٌ مَرْقُومٌ )  : ( كتابيست نوشته شده )\r\n( 21 )  ( يَشْهَدُهُ الْمُقَرَّبُونَ )  : ( كه مقرّبان شاهد آنند )\r\nمىفرمايد : چنين نيست كه ابرار با فجّار يكسان باشند ، بلكه آنچه براى ابرار مقدّر شده و قضاى آن رانده شده و جزاى نيكوكارى آنهاست ، در عليّين قرار دارد ، يعنى درجات عالى و منازل قرب . آنگاه در تعظيم و تفخيم آن مىفرمايد : اى پيامبر تو چه مىدانى كه عليّين چيست ؟ امرى نوشته شده و قضايى حتمى و بدون ابهام است .\r\nآنگاه مىفرمايد : مقرّبان عليّين را مشاهده مىكنند ، مقربيّن قومى از اهل بهشتند كه درجهء ايشان از درجهء عموم ابرار بالاتر است و عليّين را بواسطه ارائه پروردگارشان مىبينند و اينها همان اهل يقين هستند .\r\n( 22 )  ( إِنَّ الْأَبْرارَ لَفِي نَعِيمٍ )  : ( بدرستى كه ابرار غرق در نعماتند )\r\n( 23 )  ( عَلَى الْأَرائِكِ يَنْظُرُونَ )  : ( بر كرسيها تكيه زده و نظاره مىكنند )\r\n( 24 )  ( تَعْرِفُ فِي وُجُوهِهِمْ نَضْرَةَ النَّعِيمِ )  : ( در سيمايشان طراوت تنعّم مشاهده مىشود )\r\n( 25 )  ( يُسْقَوْنَ مِنْ رَحِيقٍ مَخْتُومٍ )  : ( از شراب خالص و صافى به ايشان مىنوشانند )\r\n( 26 )  ( خِتامُهُ مِسْكٌ وَ فِي ذلِكَ فَلْيَتَنافَسِ الْمُتَنافِسُونَ )  : ( شرابى كه مهر و مومش مشك است و شايسته است كه مردم براى رسيدن به چنين زندگى از هم سبقت بگيرند )\r\n( 27 )  ( وَ مِزاجُهُ مِنْ تَسْنِيمٍ )  : ( شرابى كه آميخته با چشمهء تسنيم است )\r\n( 28 )  ( عَيْناً يَشْرَبُ بِهَا الْمُقَرَّبُونَ )  : ( چشمه‌اى كه مخصوص مقرّبان است )\r\nمىفرمايد : ابرار و نيكان در نعمات بسيارى قرار دارند كه در وصف نمىگنجد و در جايگاههاى مخصوص تكيه زده‌اند و به مناظر زيبا و خرّم بهشت نظاره مىكنند و هر كس كه به ايشان نظر كند ، رونق و خرّمى ناشى از بهره‌مندى از نعمات بهشت را در چهره‌هايشان مىشناسد .\r\n\r\n","description":"","footnote":"","page_name":" 737 ","page_number":737},
  {"content":"\r\n\r\nو آنها از شرابى نوشانده مىشوند كه خالص و صافى از غلّ و غشّ است ، شرابى كه آن را با مشك ، مهر و موم كرده‌اند و يا آخرين طعمى كه از آن شراب در دهان مىماند بوى مشك است ، سپس در مقام ترغيب انسانها به سوى اين نعمات مىفرمايد : انسانها بايد براى چنين زندگى و نعماتى خصوصا رحيق مختوم با يكديگر زور آزمايى كرده و از هم سبقت بگيرند .\r\nدر ادامه مىفرمايد : اين شراب طبعش آميخته يا ممزوج با چشمهء تسنيم است و تسنيم چشمه‌اى در بهشت است كه در معناى آن مفهوم بلندى و امتلاء نهفته است و اين چشمه كه افضل از رحيق مختوم مىباشد ، به مقرّبان اختصاص دارد ، يعنى مقرّبان صرفا از چشمه تسنيم مىنوشند و در واقع قدح ابرار از رحيق مختومى پر شده كه با تسنيم مخلوط شده است ( پس همانطور كه مقام مقرّبان از ابرار بالاتر است ، شراب ايشان نيز افضل از شراب ابرار مىباشد )\r\n( 29 )  ( إِنَّ الَّذِينَ أَجْرَمُوا كانُوا مِنَ الَّذِينَ آمَنُوا يَضْحَكُونَ )  : ( بدرستى كه كسانى كه گنه كار بودند به مؤمنان مىخنديدند )\r\n( 30 )  ( وَ إِذا مَرُّوا بِهِمْ يَتَغامَزُونَ )  : ( و وقتى به آنان بر مىخوردند ، با اشارهء چشم به استهزاء آنان مىپرداختند )\r\n( 31 )  ( وَ إِذَا انْقَلَبُوا إِلى أَهْلِهِمُ انْقَلَبُوا فَكِهِينَ )  : ( و وقتى به همفكران خود مىرسند ، خوشحالانه برخورد مىكنند )\r\n( 32 )  ( وَ إِذا رَأَوْهُمْ قالُوا إِنَّ هؤُلاءِ لَضالُّونَ )  : ( و زمانيكه به مؤمنين بر مىخورند ، به يكديگر مىگويند ، اينها گمراهانند )\r\n( 33 )  ( وَ ما أُرْسِلُوا عَلَيْهِمْ حافِظِينَ )  : ( و خداوند اين مجرمين را نگهبان و مسئول مؤمنين نكرده )\r\n( 34 )  ( فَالْيَوْمَ الَّذِينَ آمَنُوا مِنَ الْكُفَّارِ يَضْحَكُونَ )  : ( پس امروز هم مؤمنين به كفّار مىخندند )\r\n( 35 )  ( عَلَى الْأَرائِكِ يَنْظُرُونَ )  : ( و بر كرسيهاى خود تكيه زده و تماشا مىكنند )\r\n\r\n","description":"","footnote":"","page_name":" 738 ","page_number":738},
  {"content":"\r\n\r\n( 36 )  ( هَلْ ثُوِّبَ الْكُفَّارُ ما كانُوا يَفْعَلُونَ )  : ( ببينند آيا كفّار در برابر اعمالشان جزا داده مىشوند ؟ )\r\nمىفرمايد : در دنيا اوضاع چنان بود كه كفّار گنه كار ابرار و مسلمين را به جهت ايمانشان مسخره مىكردند و وقتى به مؤمنين بر مىخوردند با اشارهء چشم آنان را استهزاء مىكردند و بعد از آنكه به سوى اهل خود بر مىگشتند ، از خنديدن به مؤمنين و استهزاء ايشان خوشحالى مىنمودند و يا دور هم مىنشستند و تعريف مىكردند كه چه كارهايى كرده‌اند و اين كفّار وقتى مؤمنين را مىبينند به عنوان شهادت و يا قضاوت به يكديگر مىگويند : اينها گمراهانند ، آنگاه مىفرمايد : خداوند اين مجرمين را نفرستاده تا مؤمنين را حفظ و مراقبت نموده و دربارهء آنها داورى كنند و به تعبير فارسى زبانان مىخواهد آنها را مسخره كرده و بفرمايد : شما را چه به اين دخالتها و داوريها ؟ !\r\nدر انتها مىفرمايد : پس امروز كه روز جزاست ، مؤمنان هستند كه به كفّار مىخندند ، ( و به كفّار خطاب مىشود كه كم بخنديد و بسيار گريه كنيد كه هلاكت و شقاوت در انتظار شماست « 1 » ) و مؤمنان در قيامت بر بالاى تختها و جايگاههايى تكيه زده‌اند و به كيفر كافران نظاره مىكنند كه چگونه كفّار به عذاب و و بال اعمال پليدشان دچار شدند .\r\n\r\nسوره انشقاق\r\n بِسْمِ اللَّهِ الرَّحْمنِ الرَّحِيمِ \r\nغرض سوره : بحث دربارهء قيامت و غلبه دادن انذار مردم بر بشارت ايشان .\r\n\r\n\r\n","description":"","footnote":"\r\n( 1 ) . سورهء توبه ، آيه 82 .\r\n","page_name":" 739 ","page_number":739},
  {"content":"\r\n\r\n( 1 )   ( إِذَا السَّماءُ انْشَقَّتْ )   : ( آن زمان كه آسمان شكافته گردد )\r\n( 2 )  ( وَ أَذِنَتْ لِرَبِّها وَ حُقَّتْ )  : ( و فرمان پروردگارش را گوش دهد و سزاوار شنيدن آن گردد )\r\n( 3 )  ( وَ إِذَا الْأَرْضُ مُدَّتْ )  : ( و زمانى كه زمين با از بين رفتن پستيها و بلنديها فراخ شود )\r\n( 4 )  ( وَ أَلْقَتْ ما فِيها وَ تَخَلَّتْ )  : ( و آنچه در درون خود دارد ، بيرون انداخته و خود را تهى مىسازد )\r\n( 5 )  ( وَ أَذِنَتْ لِرَبِّها وَ حُقَّتْ )  : ( و تسليم فرمان پروردگارش مىگردد و سزاوار و امين او مىشود\r\nمىخواهد بفرمايد : وقتى كه آسمان شكافته شد و متلاشى گشت و آسمان مطيع پروردگارش گشت و سزاوار شنيدن فرامين او گرديد و زمانيكه زمين گشاده و كشيده گشت و آنچه در بطن خود دارد ( مردگان و گنج‌ها و معادن ) همه را بيرون ريخت و خالى شد و زمين هم مانند آسمان مطيع پروردگارش گرديد و سزاوار شنيدن فرامين الهى گشت ، آنوقت انسان پروردگارش را ملاقات مىكند و پروردگارش طبق اعمالى كه انجام داده به حساب و جزاى او مىپردازد .\r\n( 6 )  ( يا أَيُّهَا الْإِنْسانُ إِنَّكَ كادِحٌ إِلى رَبِّكَ كَدْحاً فَمُلاقِيهِ )  : ( اى انسان بدرستى كه تو در راه پروردگارت تلاش مىكنى و بالاخره او را ديدار خواهى كرد )\r\nمىفرمايد : هدف نهايى سير و سعى و تلاش انسان ، خداى سبحان است ، يعنى انسان به جهت آنكه عبديست مربوب و مملوك كه هيچ مالكيتى نسبت به نفس خود و اعمال و آثارش ندارد ، جز آنكه مولايش اراده كند ، دائما در حال سعى و تلاش و شتافتن بسوى خداى تعاليست كه ربّ و مالك و مدبّر امور اوست ، لذا انسان در اراده و عملش مسئول است و اين امر خود حجّتى براى معاد است ، چون ربوبيّت الهى تمام نمىشود ، مگر با عبوديّت بندگان و عبوديّت هم فقط با بودن تكليف و مسئوليّت تصوّر مىشود و مسئوليّت هم فقط با بازگشت بسوى خدا و حساب و جزا تمام مىشود ، پس انسان قطعا در مسير وجودى خود به ملاقات پروردگارش مىشتابد و به سوى او باز مىگردد .\r\n( 7 )  ( فَأَمَّا مَنْ أُوتِيَ كِتابَهُ بِيَمِينِهِ )  : ( و امّا كسى كه كتاب عملش بدست راستش داده شود )\r\n( 8 )  ( فَسَوْفَ يُحاسَبُ حِساباً يَسِيراً )  : ( به زودى حسابى آسان از او مىكشند )\r\n\r\n","description":"","footnote":"","page_name":" 740 ","page_number":740},
  {"content":"\r\n\r\n( 9 )  ( وَ يَنْقَلِبُ إِلى أَهْلِهِ مَسْرُوراً )  : ( و خوشحال و خندان بسوى همفكران و اهل خود باز مىگردد )\r\nيعنى در روز جزا انسانها دو گروهند : اصحاب يمين و اصحاب شمال ، امّا اصحاب يمين يعنى كسانى كه نامه اعمالشان را به دست راستشان مىدهند و در مرحله عقيده و عمل افرادى صالح بوده‌اند ، به زودى در حسابرسى آنها سهل‌انگارى مىشود و با آنها به سختى برخورد نمىشود ، در نتيجه آنها با خوشحالى و شادمانى بسوى همنشينان بهشتى خود ( حور و غلمان و . . . ) باز مىگردند و آسوده خاطر هستند .\r\n( 10 )  ( وَ أَمَّا مَنْ أُوتِيَ كِتابَهُ وَراءَ ظَهْرِهِ )  : ( و امّا آنكس كه كتابش را از پشت سرش بدهند )\r\n( 11 )  ( فَسَوْفَ يَدْعُوا ثُبُوراً )  : ( به زودى فرياد و واويلاى او بلند مىشود )\r\n( 12 )  ( وَ يَصْلى سَعِيراً )  : ( و در آتش مىسوزد )\r\n( 13 )  ( إِنَّهُ كانَ فِي أَهْلِهِ مَسْرُوراً )  : ( آرى او در دنيا نزد همفكران خود مسرور بود )\r\n( 14 )  ( إِنَّهُ ظَنَّ أَنْ لَنْ يَحُورَ )  : ( او مىپنداشت كه هرگز بسوى ما بر نمىگردد )\r\n( 15 )  ( بَلى إِنَّ رَبَّهُ كانَ بِهِ بَصِيراً )  : ( بلى پروردگارش به وضع او بينا بود )\r\nدر اينجا به وضع گروه دوّم مىپردازد كه خداوند چهره‌هايشان را به عقب برگردانده و ( طمس ) مىنمايد ، در نتيجه نامهء عملشان را از پشت سر دريافت مىكنند ، مىفرمايد :\r\nكسانى كه چنين وضعى داشته باشند به زودى آه و نالهء آنها بر خواهد خاست و شيون و واويلا سر مىدهند و وارد آتش مىشوند ، آتشى كه زبانه كشيده و شعله‌ور است ، همانا اين چنين فردى در دنيا به ناحق مسرور بود و در اثر غفلت و دلبستگى به مسائل مادّى در ميان همفكران خود غرق در فرح و شادمانى بود و گمان مىكرد كه براى حساب و جزا بر نمىگردد و در اثر غرقه شدن در گناهان و معاصى ابدا احتمال وقوع معاد و حساب را نمىداد ، ولى مسأله اينطور كه او پنداشته نيست ، بلكه خداى سبحان كه ربّ و مالك و مدبّر امر او بود از ابتدا تا انتهاى زندگيش به او و همه اعمالش احاطهء علمى داشت و لذا در قيامت او را مطابق اعمالش جزا مىدهد .\r\n( 16 )  ( فَلا أُقْسِمُ بِالشَّفَقِ )  : ( پس نه ! سوگند به شفق )\r\n\r\n","description":"","footnote":"","page_name":" 741 ","page_number":741},
  {"content":"\r\n\r\n( 17 )  ( وَ اللَّيْلِ وَ ما وَسَقَ )  : ( و سوگند به شب و آنچه بپوشاند )\r\n( 18 )  ( وَ الْقَمَرِ إِذَا اتَّسَقَ )  : ( و سوگند به ماه بدر كه جوانبش را نورانى مىكند )\r\n( 19 )  ( لَتَرْكَبُنَّ طَبَقاً عَنْ طَبَقٍ )  : ( كه همانا به زودى بعد از مرگ عوالمى را سير خواهيد كرد )\r\nمىفرمايد : هر چند كه حاجتى به سوگند نيست ، امّا قسم به سرخى كرانهء افق در هنگام غروب خورشيد و قسم به شب كه همه آنچيزهايى را كه در روز متفرّق شده ، جمع مىكند و يا ستارگان را از خفاء به ظهور مىرساند و قسم به ماه ، وقتى كه نورش جمع مىشود ، و در شب چهاردهم به صورت بدر كامل در مىآيد ، كه هر آينه شما انسانها در مسير زندگى دنيوى و اخروى خود مراحل متفاوتى را طى مىكنيد ، ( ابتدا زندگى دنيا ، سپس مرگ ، بعد از آن برزخ و سپس بعث و . . . ) كه اين مراحل مترتب بر يكديگر و متطابق بر هم است ، بعضى مفسرّان گفته‌اند ، طبق عن طبق به معناى آنست كه آسمان يك مرحله مانند روغن گداخته گشته و سپس شكافته مىشود و كسانى كه در دنيا خوار و خفيف شمرده شده‌اند ، برترى يافته و مستكبران پست و وضيع مىشوند و يا بعد از شدّت و سختى آسايش و راحتى خواهد بود و يا پس از فقر و فاقه بىنيازى و توانگرى و يا بعد از مرض و بيمارى صحت و تندرستى و يا به عكس اين مراحل و بعضى هم اين مراحل را به معناى شدّت حوادث دانسته‌اند و بعضى ديگر آن را به معناى پيش بينى صعود بشر به فضا تفسير كرده‌اند « 1 » .\r\n( 20 )  ( فَما لَهُمْ لا يُؤْمِنُونَ )  : ( پس چه مىشود ، ايشان را كه ايمان نمىآورند ؟ )\r\n( 21 )  ( وَ إِذا قُرِئَ عَلَيْهِمُ الْقُرْآنُ لا يَسْجُدُونَ )  : ( و وقتى كه قرآن خوانده مىشود ، خاضع نمىگردند ؟ )\r\n( 22 )  ( بَلِ الَّذِينَ كَفَرُوا يُكَذِّبُونَ )  : ( بلكه كسانى كه كه كافر شدند ، تكذيب مىنمايند )\r\n( 23 )  ( وَ اللَّهُ أَعْلَمُ بِما يُوعُونَ )  : ( و خدا مىداند كه در دل چه چيزى نهفته‌اند )\r\n( 24 )  ( فَبَشِّرْهُمْ بِعَذابٍ أَلِيمٍ )  : ( پس ايشان را به عذابى سخت بشارت بده )\r\n( 25 )  ( إِلَّا الَّذِينَ آمَنُوا وَ عَمِلُوا الصَّالِحاتِ لَهُمْ أَجْرٌ غَيْرُ مَمْنُونٍ )  : ( مگر كسانى كه\r\n\r\n\r\n","description":"","footnote":"\r\n( 1 ) . ( از كمال مصطفى شاكر ) .\r\n","page_name":" 742 ","page_number":742},
  {"content":"\r\n\r\nايمان بياورند و اعمال صالح كنند كه ايشان اجرى بىمنّت و قطع نشدنى دارند )\r\nدر مقام توبيخ و از روى تعجّب مىفرمايد : پس اين مردم را چه شده كه ايمان نمىآورند ؟ و با شنيدن و توجّه به اين همه دلايل آشكار باز هم متنبّه نمىگردند ؟\r\nآنگاه مىفرمايد : علّت ترك ايمان از جانب اينها قاصر بودن دلايل و حجج ما نيست ، بلكه علّت اصلى انكار اينها اين است كه كفر و تكذيب در دلهايشان رسوخ كرده و عادت آنها شده و خدا هم به آنچه در سينه‌هاى خود جمع كرده و كفر و شركى كه در دلهايشان پنهان نموده‌اند ، آگاه است ، پس اى پيامبر آنان را به عذابى دردناك بشارت بده و بشارت دادن براى عذاب از باب تهكّم و استهزاء است و اين تهديد در نتيجهء تكذيب و انكار آنهاست ، سپس با استثناء منقطع مىفرمايد : البتّه مؤمنانى كه عمل صالح بجا آورده‌اند جزء اين گروه نيستند ، بلكه ايشان اجر و پاداشى خالى از منّت خواهند داشت و خداوند بواسطهء پاداشى كه به ايشان مىدهد بر آنان منّت نمىگذارد و با منّت آن اجر را سنگين و ناگوار نمىسازد .\r\n\r\nسوره بروج\r\n بِسْمِ اللَّهِ الرَّحْمنِ الرَّحِيمِ \r\nغرض سوره : بيم دادن كفّار و بشارت به مؤمنان و انذار و تهديد شديد دربارهء كسانى كه مؤمنان را به جهت ايمانشان شكنجه مىكردند و تحريك مؤمنان به صبر در راه رضاى خداى تعالى .\r\n( 1 )   ( وَ السَّماءِ ذاتِ الْبُرُوجِ )   : ( سوگند به آسمان داراى برجها )\r\n( 2 )  ( وَ الْيَوْمِ الْمَوْعُودِ )  : ( و قسم به روز وعده داده شده )\r\n\r\n","description":"","footnote":"","page_name":" 743 ","page_number":743},
  {"content":"\r\n\r\n( 3 )  ( وَ شاهِدٍ وَ مَشْهُودٍ )  : ( و به همه بينندگان آن روز و به خود آن روز كه مشهود همه واقع مىشود )\r\n( برج ) به معناى هر چيز پيدا و آشكار است و اغلب در بناهاى مرتفع استفاده مىشود و منظور از بروج در اين آيات ، موضع ستارگان در آسمان است .\r\nمىفرمايد : قسم به آسمانى كه به وسيله برجها از آن محافظت مىشود و شياطين از آن رانده مىشوند ، و در اين كلام اشارتى وجود دارد كه خداوند كيد شياطين و اولياء آنها از كافران را از مؤمنين دفع مىكند و آنان را رهايى مىبخشد ، آنگاه به روز قيامت كه روزيست كه خداوند آن را به بندگانش وعده داده و روزيست كه در آن ، ميان مردم بواسطهء اعمالشان داورى مىشود ، سوگند مىخورد و سپس به آيندهء مشهودى كه همه آن را به زودى خواهند ديد و آن همان روز قيامت است ، سوگند مىخورد و جواب قسم اين است كه كافرانى كه مؤمنان را عذاب مىدهند ، دچار عقوبت اعمال خود مىشوند و تا ابد در عذاب جهنم جاودان خواهند بود و مؤمنان صالح و صابر از كيد آنان نجات خواهند يافت .\r\nپس شهادت در دو كلمه ( شاهد ) و ( مشهود ) به يك معناست و آن عبارتست از حاضر بودن و به چشم خود ديدن ، بنابراين ( شاهد ) قابل انطباق است بر رسولخدا صلّى اللّه عليه و إله و سلم چون آن حضرت شاهد اعمال امّت است « 1 » .\r\nو كلمهء ( مشهود ) هم قابل انطباق بر شكنجهء كفّار نسبت به مؤمنان است و وضعى كه در آخرت پيدا مىكنند « 2 » ، يا به عبارتى منظور از آن جزاى آن رفتار ايشان و آنچه در روز قيامت براى اين ظالمان و مظلومان رخ مىدهد و عقاب و ثوابى كه مىبينند ، مىباشد .\r\n( 4 )  ( قُتِلَ أَصْحابُ الْأُخْدُودِ )  : ( ستمگرانى كه براى هلاكت مؤمنان چاله‌هايى پر از آتش مىساختند ، هلاك شدند )\r\n( 5 )  ( النَّارِ ذاتِ الْوَقُودِ )  : ( آتشى كه داراى سوختى بود )\r\n\r\n\r\n","description":"","footnote":"\r\n( 1 ) .  ( يا أَيُّهَا النَّبِيُّ إِنَّا أَرْسَلْناكَ شاهِداً وَ مُبَشِّراً وَ نَذِيراً )  ، سورهء احزاب ، آيه 45 .\r\n( 2 ) .  ( ذلِكَ يَوْمٌ مَجْمُوعٌ لَهُ النَّاسُ وَ ذلِكَ يَوْمٌ مَشْهُودٌ )  ، سورهء هود ، آيه 103 .\r\n","page_name":" 744 ","page_number":744},
  {"content":"\r\n\r\n( 6 )  ( إِذْ هُمْ عَلَيْها قُعُودٌ )  : ( در حالى كه خودشان بر لبهء آتش مىنشستند )\r\n( 7 )  ( وَ هُمْ عَلى ما يَفْعَلُونَ بِالْمُؤْمِنِينَ شُهُودٌ )  : ( و خود نظاره‌گر جنايتى بودند كه بر مؤمنين روا مىداشتند )\r\n( 8 )  ( وَ ما نَقَمُوا مِنْهُمْ إِلَّا أَنْ يُؤْمِنُوا بِاللَّهِ الْعَزِيزِ الْحَمِيدِ )  : ( در حالى كه هيچ تقصيرى از ايشان سراغ نداشتند ، بجز اينكه آنها به خداى مقتدر و ستوده ايمان آورده بودند )\r\n( 9 )  ( الَّذِي لَهُ مُلْكُ السَّماواتِ وَ الْأَرْضِ وَ اللَّهُ عَلى كُلِّ شَيْءٍ شَهِيدٌ )  : ( خدايى كه ملك آسمانها و زمين از آن اوست و او بر هر چيز گواه است )\r\n( اخدود ) يعنى شكاف بزرگ در زمين ، و اصحاب اخدود جبّاران و ستمكارانى بودند كه مؤمنان را در چاله‌هايى پر از آتش مىانداختند ، آتشى كه داراى آتش زنه و سوختى بود كه در نهايت افروختگى و اشتعال زبانه مىكشيد ، مىفرمايد : نفرين و لعنت از درگاه الهى و رحمت حقّ بر اصحاب اخدود باد ، چون آنها پيرامون آتش برافروخته مىنشستند و شكنجه و سوزاندن مؤمنين را مشاهده مىكردند و نفرتشان از مؤمنين فقط بدليل ايمان آنها بود ، ايمان به خداى عزيز و حميد ، يعنى خداى شكست‌ناپذير و ستوده كه به تنهائى صاحب همه جلال و جمال است و همه افعالش جميل و پسنديده مىباشد و ملك و سلطنت آسمانها و زمين از آن اوست ، بنابراين او ربّ العالمين است و عبادت او واجب ، لذا مؤمنين بر حقّ ، و كفّار در ضلالت هستند ، از سوى ديگر ( اللّه ) يا معبود مؤمنان پديد آورندهء هر چيز است و بر هر چيزى شاهد و حاضر است و به آن احاطه دارد ، لذا از همه خلق خود و اعمالشان آگاه است و به زودى هر كسى را مطابق عملش جزا مىدهد .\r\nاز على عليه السّلام روايت شده كه خداوند مردى از اهل حبشه را به نبوّت برگزيد و مردم حبشه او را تكذيب كردند ، آن پيامبر با كفّار نبردى را آغاز كرد ، ولى يارانش كشته شدند و خود او همراه جمعى از اصحابش اسير گشتند ، آنگاه كافران براى كشتن آنها گودالى درست كرده و آن را از آتش پر كردند و سپس مردم را جمع آورده و گفتند : هر كس از دين ماست كنار برود و هر كس پيرو اين پيامبر است ، با پاى خود داخل آتش شود ، اصحاب آن پيامبر براى رفتن در آتش بر يكديگر سبقت مىگرفتند ، تا اينكه نوبت\r\n\r\n","description":"","footnote":"","page_name":" 745 ","page_number":745},
  {"content":"\r\n\r\nبه زنى رسيد كه كودكى يك ماهه در آغوش داشت ، همين كه خواست وارد آتش شود ، ترس بر او چيره شد ، ولى كودك يك ماهه به زبان آمد ، كه مادر مترس ، من و خودت را در آتش بيانداز ، براى اينكه اين مجاهدت در راه خدا ، به خدا قسم ناچيز است ، زن خود و كودكش را در آتش افكند و اين كودك يكى از كودكانى است كه در كودكى به زبان آمده « 1 » .\r\n( 10 )  ( إِنَّ الَّذِينَ فَتَنُوا الْمُؤْمِنِينَ وَ الْمُؤْمِناتِ ثُمَّ لَمْ يَتُوبُوا فَلَهُمْ عَذابُ جَهَنَّمَ وَ لَهُمْ عَذابُ الْحَرِيقِ )  : ( بدرستى كسانى كه مؤمنان را گرفتار مىكنند و سپس توبه نمىكنند ، عذاب سوزندهء جهنم را خواهند داشت )\r\n( 11 )  ( إِنَّ الَّذِينَ آمَنُوا وَ عَمِلُوا الصَّالِحاتِ لَهُمْ جَنَّاتٌ تَجْرِي مِنْ تَحْتِهَا الْأَنْهارُ ذلِكَ الْفَوْزُ الْكَبِيرُ )  : ( محققا كسانى كه ايمان آورده و اعمال صالح انجام دهند برايشان بهشتهايى خواهد بود كه نهرها از زير آن جاريست و اين رستگارى بزرگ است )\r\nمىفرمايد : اين كافران و ساير كفّارى كه مردان و زنان مؤمنان را به قصد منصرف شدن از دينشان عذاب و شكنجه مىكنند و سپس از اعمال خود پشيمان نشده و به سوى خدا توبه و رجوع نمىكنند ، عذابهاى جهنّم ( درخت زقوّم ، شراب غسلين و غل و زنجير و . . . ) و عذاب سوختن را خواهند داشت و اين معنا متوّجه مشركين قريش كه مؤمنان را عذاب مىكردند ، مىشود .\r\nدر ادامه به مؤمنين وعدهء جميلى مىدهد كه مايهء دلگرمى آنهاست و مىفرمايد : آنها بهشتهايى چنين و چنان خواهد داشت و اين نعمات فوز و سعادتى دائمى و لا ينقطع است .\r\n( 12 )  ( إِنَّ بَطْشَ رَبِّكَ لَشَدِيدٌ )  : ( محققا دستگيرى و مؤاخذه پروردگارت بسيار شديد است )\r\n\r\n\r\n","description":"","footnote":"\r\n( 1 ) . اين روايت مطابق اصل الميزان از تفسير مجمع البيان نقل شده ، امّا كمال مصطفى شاكر روايت ديگرى ذكر كرده كه چون در الميزان نبود ما آن را نياورديم ، و اين ماجرا را مولوى در مثنوى معنوى به نظم آورده است . ( مترجم ) .\r\n","page_name":" 746 ","page_number":746},
  {"content":"\r\n\r\n( 13 )  ( إِنَّهُ هُوَ يُبْدِئُ وَ يُعِيدُ )  : ( و همانا اوست كه آغازگر هستى و اعاده دهندهء آنست )\r\n( 14 )  ( وَ هُوَ الْغَفُورُ الْوَدُودُ )  : ( و اوست كه محبوب و دوستدار است )\r\n( 15 )  ( ذُو الْعَرْشِ الْمَجِيدُ )  : ( صاحب عرش پر عظمت )\r\n( 16 )  ( فَعَّالٌ لِما يُرِيدُ )  : ( آنكه هر چه بخواهد ، مىكند )\r\n( بطش ) يعنى گرفتن چيزى با خشم و غلبه\r\nدر مقام تهديد جبّاران امّت پيامبر صلّى اللّه عليه و إله و سلم خطاب به آنحضرت مىفرمايد : محققا مؤاخذهء پروردگارت شديد است ، پس به زودى مكذّبان امّت تو نيز سهمى از تهديد و وعيد خواهند داشت ، همانا پروردگار تو كسى است كه پديد آورنده و برگشت دهندهء آفرينش است ، پس هر چه بخواهد ايجاد مىكند ، بدون اينكه از كسى يا چيزى كمك بگيرد و اوست كه هر چيزى را به عين آن وضعى كه قبل از فوت و فساد داشت بر مىگرداند ، لذا او قادر است بر اينكه بر بنده‌اى كه از حدّ خود تجاوز كرده عذابى را تحميل كند كه خارج از حدّ و طاقت او باشد و نيز مىتواند او را تا ابد زنده نگه دارد تا عذاب را بچشد ، همچنانكه فرمود :  ( لا يُقْضى عَلَيْهِمْ فَيَمُوتُوا وَ لا يُخَفَّفُ عَنْهُمْ مِنْ عَذابِها  « 1 » و كسانى كه كافر شدند در جهنم نه مىميرند و نه عذاب آن بر آنها تخفيف مىيابد )\r\nو او قادر است كه آنچه را به سبب عذاب فاسد شده به حالت اوّلش برگرداند تا مجرم ابدا از عذاب رهايى نداشته باشد ، همچنانكه فرمود :  ( كُلَّما نَضِجَتْ جُلُودُهُمْ بَدَّلْناهُمْ جُلُوداً غَيْرَها لِيَذُوقُوا الْعَذابَ  « 2 » هر زمان كه پوست بدنشان بسوزد ، پوستهاى ديگرى به آنها مىدهيم ، تا عذاب را بدون وقفه بچشند )\r\nآنگاه خداوند را با دو نام غفور و ودود ياد مىكند ( غفور ) يعنى بسيار آمرزنده و صاحب مغفرت و ( ودود ) يعنى بسيار با محبّت و دوستدار و اين دو صفت ناظر به\r\n\r\n\r\n","description":"","footnote":"\r\n( 1 ) . سورهء فاطر ، آيه 36 .\r\n( 2 ) . سورهء نساء ، آيه 56 .\r\n","page_name":" 747 ","page_number":747},
  {"content":"\r\n\r\nوعده‌ايست كه قبلا به مؤمنان داده بود ، يعنى بهشت هرگز از مؤمنان تخلّف نمىيابد ، چون خداوند آمرزنده و دوستدار است .\r\nدر ادامه مىفرمايد : خداوند صاحب عرش مجيد است ، يعنى داراى تصرّف مطلق در مملكت خود و واجد كمال ذاتى و صفاتى مىباشد و به دليل همين تصرّف مطلق و عظمت معنوى است كه هر چه اراده كند ، به انجام مىرساند ، چون هيچ انگيزهء درونى يا بيرونى نمىتواند او را از نفوذ حكمش مانع شود و باعث گردد كه او در وعده و وعيد خود تخلّف نمايد .\r\n( 17 )  ( هَلْ أَتاكَ حَدِيثُ الْجُنُودِ )  : ( آيا داستان لشكريان بر تو حكايت شده ؟ )\r\n( 18 )  ( فِرْعَوْنَ وَ ثَمُودَ )  : ( لشكريان فرعون و ثمود )\r\n( 19 )  ( بَلِ الَّذِينَ كَفَرُوا فِي تَكْذِيبٍ )  : ( بلكه كافران همواره در تكذيب هستند )\r\n( 20 )  ( وَ اللَّهُ مِنْ وَرائِهِمْ مُحِيطٌ )  : ( و خداوند از خارج وجودشان بر آنها احاطه دارد )\r\n( 21 )  ( بَلْ هُوَ قُرْآنٌ مَجِيدٌ )  : ( بلكه اين قرآنى با عظمت و مجيد است )\r\n( 22 )  ( فِي لَوْحٍ مَحْفُوظٍ )  : ( كه در لوح محفوظ جاى دارد )\r\nخطاب به رسولخدا صلّى اللّه عليه و إله و سلم و در مقام دلگرم نمودن آنحضرت به تحقّق وعدهء الهى مىفرمايد : آيا ماجراى لشكريان فرعون و ثمود را شنيده‌اى و دانستى كه چگونه خداوند آنها را به عذاب خود گرفتار كرد و بطش و عقاب خود را در ايشان آشكار نمود ؟ پس بدان كه خداوند مكذّبان و كفّار امّت تو را نيز عقاب خواهد كرد ، ولى اين كفّار از سرنوشت مكذّبان سابق پند نخواهند گرفت ، و حجّتها و مواعظ تو براى آنان سودى ندارد ، چون آنها همواره بر تكذيب خود پافشارى مىكنند و به انكار و تكذيب خو گرفته‌اند .\r\nدر حالى كه خدا از خارج ، محيط به آنها و ناظر بر اعمالشان است ، بنابراين كفّار هرگز نمىتوانند با كفر خود ، خدا را به عجز و ستوه در آورند ، چون او از هر جهت محيط و قادر بر ايشان است ، اين آيه نيز در مقام تسلّى خاطر رسولخدا صلّى اللّه عليه و إله و سلم مىباشد .\r\n\r\n","description":"","footnote":"","page_name":" 748 ","page_number":748},
  {"content":"\r\n\r\nدر ادامه مىفرمايد : علّت ايمان نياوردن كفّار اصرار بر تكذيب هم نيست ، بلكه اين است كه ايشان قرآن را كتابى از ناحيهء خدا نمىدانند در حالى كه چنين نيست ، بلكه قرآن كتابى خواندنيست كه معانى و الا و معارفى فراوان دارد و از دروغ و باطل و دستبرد شياطين محفوظ است ، چون در لوحى محفوظ قرار دارد .\r\n\r\nسوره طارق\r\n بِسْمِ اللَّهِ الرَّحْمنِ الرَّحِيمِ \r\nغرض سوره : انذار بوسيله معاد و حساب و جزاء .\r\n( 1 )   ( وَ السَّماءِ وَ الطَّارِقِ )   : ( سوگند به آسمان و ستارهء ظاهر شونده )\r\n( 2 )  ( وَ ما أَدْراكَ مَا الطَّارِقُ )  : ( و تو چه مىدانى كه آن ستاره چيست ؟ )\r\n( 3 )  ( النَّجْمُ الثَّاقِبُ )  : ( ستاره‌اى است كه پردهء ظلمت را مىدرد )\r\n( 4 )  ( إِنْ كُلُّ نَفْسٍ لَمَّا عَلَيْها حافِظٌ )  : ( كه هيچ انسانى نيست ، مگر آنكه نگهبانى بر او موكّل است )\r\n( طارق ) ستاره‌اى نورانى است كه در هنگام شب طلوع مىكند و خداوند به اين ستاره سوگند خورده و در مقام تعظيم آن مىفرمايد ، تو چه مىدانى كه طارق چيست ؟ آن ستاره‌اى پر نور است كه با نور خود پردهء ظلمت را مىدرد ، سپس در جواب سوگند مىفرمايد : هيچ نفسى نيست جز اينكه نگهبانى بر او موكّل است ، يعنى فرشتگان و ملائكه‌اى مأمور حفاظت از افراد هستند و اعمال خوب و بد هر كسى را مىنويسند و مطابق نيّت و نحوه صدور آن اعمال آنها را ثبت مىكنند تا انسانها بر طبق آن نامهء عمل در قيامت حساب و جزا ببينند ، همچنانكه فرمود :    ( وَ إِنَّ عَلَيْكُمْ لَحافِظِينَ كِراماً كاتِبِينَ   \r\n\r\n","description":"","footnote":"","page_name":" 749 ","page_number":749},
  {"content":"\r\n\r\n   يَعْلَمُونَ ما تَفْعَلُونَ    « 1 » بدرستى كه ما بر شما محافظانى گمارده‌ايم كه نويسندگانى گرامى هستند و هر چه را كه انجام مىدهيد ، مىنويسند )\r\nو شايد هم منظور اين باشد كه جانهاى انسانها بعد از مردن نيز محفوظ است و با مردن نابود نمىشود ، بلكه روحشان باقى مىماند تا روزى كه خداى سبحان بدنها را دوباره زنده كند در آن روز جانها به بدنها بر مىگردد تا انسان طبق اعمالى كه انجام داده ، جزا داده شود ، چون اعمال او نيز در نزد خدا محفوظ است .\r\n( 5 )  ( فَلْيَنْظُرِ الْإِنْسانُ مِمَّ خُلِقَ )  : ( پس بايد انسان بنگرد كه از چه چيز آفريده شده )\r\n( 6 )  ( خُلِقَ مِنْ ماءٍ دافِقٍ )  : ( از آبى جهنده آفريده شده )\r\n( 7 )  ( يَخْرُجُ مِنْ بَيْنِ الصُّلْبِ وَ التَّرائِبِ )  : ( كه از بين استخوانهاى پشت و استخوانهاى سينه بيرون مىآيد )\r\n( 8 )  ( إِنَّهُ عَلى رَجْعِهِ لَقادِرٌ )  : ( آن وقت مىفهمد كه خداى خالقش بر برگرداندن او نيز قادر است )\r\n( 9 )  ( يَوْمَ تُبْلَى السَّرائِرُ )  : ( در روزى كه نهفته‌هاى باطنى انسان آشكار مىشود )\r\n( 10 )  ( فَما لَهُ مِنْ قُوَّةٍ وَ لا ناصِرٍ )  : ( در آن روز نه خودش قدرت دفاعى دارد و نه ياورى خواهد داشت )\r\nمىفرمايد : انسان بايد به اين بيانديشد كه از چه چيزى خلق شده و مبداء خلقت او چه بوده و اگر بيانديشد و بداند كه خدا او را از قطره‌اى آب جهنده ايجاد كرده كه از ميان استخوانهاى پشت و استخوانهاى سينه بيرون مىآيد ، در اين صورت خواهد فهميد كه همان كسى كه آن آب بىارزش را توانسته به صورت انسان امروزى در آورد ، حتما خواهد توانست با قدرت كاملهء خود بعد از مردن ، دوباره او را زنده كند و اعاده نمايد ، چون قدرت بر هر چيز ، قدرت بر مثل آن نيز هست و حكم امثال در آنچه بر آنها جايز است يا جايز نيست ، يكسان است ، آنگاه مىفرمايد : بازگشت او در آن روزيست كه آنچه از عقايد و آثار اعمال ، كه انسانها پنهان كرده بودند ، مورد آزمايش و شناسايى\r\n\r\n\r\n","description":"","footnote":"\r\n( 1 ) . سورهء انفطار ، آيه 12 .\r\n","page_name":" 750 ","page_number":750},
  {"content":"\r\n\r\nقرار مىگيرد و در اثر ظهور حقايق اعمال ، هر كس بدانچه كرده جزا داده مىشود .\r\nو در آن روز انسان نه خودش نيرويى دارد تا عذاب خدا را از خود دفع كند و نه ياورى دارد كه او ، بتواند از وى دفاع كند ، بنابراين هيچ گريزى از عذاب الهى نيست .\r\n( 11 )  ( وَ السَّماءِ ذاتِ الرَّجْعِ )  : ( سوگند به آسمان داراى تحولّات شگرف )\r\n( 12 )  ( وَ الْأَرْضِ ذاتِ الصَّدْعِ )  : ( و قسم به زمين پر شكاف )\r\n( 13 )  ( إِنَّهُ لَقَوْلٌ فَصْلٌ )  : ( كه همانا قرآن سخن جدا سازندهء حقّ از باطل است )\r\n( 14 )  ( وَ ما هُوَ بِالْهَزْلِ )  : ( و گفتارى بيهوده و شوخى نيست )\r\n( 15 )  ( إِنَّهُمْ يَكِيدُونَ كَيْداً )  : ( اين كفّار بر عليه تو كيد و حيله مىانديشند )\r\n( 16 )  ( وَ أَكِيدُ كَيْداً )  : ( و من هم به نوعى عليه آنها حيله و مكر مىكنم )\r\n( 17 )  ( فَمَهِّلِ الْكافِرِينَ أَمْهِلْهُمْ رُوَيْداً )  : ( پس در هلاكت آنها عجله نكن ، مدّتى منتظر باش و اندكى به ايشان مهلت بده )\r\nمىفرمايد : قسم به آسمان داراى تحولّات عجيب يا قسم به آسمانى كه نزولات جوّى از آن مىبارد و قسم به زمين كه شكافته شده و گياهان از آن مىرويند ، كه همانا اين قرآن سخنى جدا كنندهء ميان حقّ و باطل است ، و كلامى خالى از جدّ و گفتارى شوخى نيست ، بلكه آنچه قرآن ثابت مىكند ، حقّ محض است كه هيچ شكّى در آن نيست و هيچ باطلى هم در آن نيست ، بنابراين خبرى هم كه قرآن دربارهء قيامت مىدهد حقّ است .\r\nسپس خطاب به رسولخدا صلّى اللّه عليه و إله و سلم مىفرمايد : كفّار با كفر و انكار خود نسبت به معاد ، در اين انديشه‌اند كه با حيله و مكر خود نور خدا را خاموش كرده و دعوت تو را باطل سازند و من هم بر عليه ايشان حيله مىكنم ، و حيلهء خداوند همان امهال و استدراج آنهاست كه به آنها مال و اولاد بيشترى مىدهد و بر دلهايشان مهر مىزند تا ابدا روزنه‌اى براى نجات نداشته باشند و در آخرت بسوى عذاب قيامت روانه شوند ، در ادامه خطاب به آنحضرت مىفرمايد : بنابراين كه مىبينى من بر آنها قاهر و مسلّط هستم ، پس تو منتظر عذاب آنان باش و دربارهء آنها عجله نكن و كمى مهلتشان بده ، چون به زودى تهديد من دربارهء آنان محقّق خواهد شد و عذاب قريب الوقوع قيامت را ملاقات خواهند كرد .\r\n\r\n","description":"","footnote":"","page_name":" 751 ","page_number":751},
  {"content":"\r\n\r\n\r\nسوره اعلى\r\n بِسْمِ اللَّهِ الرَّحْمنِ الرَّحِيمِ \r\nغرض سوره : تسبيح و منزّه داشتن خالق مدبّر عالم و موعظه و انذار خلق .\r\n( 1 )   ( سَبِّحِ اسْمَ رَبِّكَ الْأَعْلَى )   : ( نام پروردگار بلند مرتبهء خود را منزّه بدار )\r\n( 2 )  ( الَّذِي خَلَقَ فَسَوَّى )  : ( آنكس كه آفريد و هر چيز را در جاى خود قرار داد )\r\n( 3 )  ( وَ الَّذِي قَدَّرَ فَهَدى )  : ( و آنكس كه هر چيز را اندازه‌گيرى نمود و بسوى هدفش هدايت فرمود )\r\n( 4 )  ( وَ الَّذِي أَخْرَجَ الْمَرْعى )  : ( و آنكس كه چراگاهها را از زمين بيرون آورد )\r\n( 5 )  ( فَجَعَلَهُ غُثاءً أَحْوى )  : ( و سپس آن را به صورت خاشاكى سياه در آورد )\r\nاز آنجا كه اسم دلالت بر مسمّى مىكند ، متوجّه مىشويم منظور از اينكه به پيامبر صلّى اللّه عليه و إله و سلم فرمان مىدهد ، نام پروردگارت را تنزيه كن ، اين است كه : هر وقت نام پروردگارت را به زبان مىآورى نام غير او نظير آلهه و شركاء و شفعاء را به زبان مياور و به آنها نسبت ربوبيّت مده ، چون ساحت پروردگارت منزه از شرك است و شايد هم مراد اين باشد كه امورى را كه لايق ساحت مقدّس خداوند نيست از قبيل : جهل و ظلم و غفلت و . . . و هر صفت نقص و عيب را به خدا منسوب نكن ، اين مرحلهء تنزيه و تقديس زبانى است كه البته بايد با تنزيه خدا در مرحله عمل نيز موافق باشد و لازمهء چنين تنزيهى توحيد كامل و نفى شرك است .\r\n\r\n","description":"","footnote":"","page_name":" 752 ","page_number":752},
  {"content":"\r\n\r\nو اينكه پروردگار را با نام اعلى ياد كرد ، به جهت اشاره به بلندى و قهر و چيرگى پروردگار بر مخلوقات است ، چون او از هر بلند مرتبه و قاهرى ، والاتر و قهّارتر است ، در ادامه مىفرمايد : همان پروردگارى كه همهء موجودات را از كتم عدم ايجاد كرد و اجزاى آنها را گردآورى نمود و سپس هر جزء را در جاى مناسب خود قرار داد ، همان پروردگارى كه آنچه را آفريده با اندازهء مخصوص و حدود معيّن خلق كرده ، هم در مرحله ذات و هم در مرحله صفات و افعال و نيز آن مخلوق را به جهازى مجهّز نموده كه بوسيله آن بسوى هدف مقدّر شدهء خود ، هدايت مىشود ، پس هر موجودى به هدايت تكوينى در سير تكامل خود به پيش مىرود ، همچنانكه فرمود :  ( لِكُلٍّ وِجْهَةٌ هُوَ مُوَلِّيها  « 1 » براى هر يك هدفيست كه بدان سو روانند ) .\r\nدر ادامه مىفرمايد : همان پروردگارى كه چراگاه و مرتع را از زمين مىروياند تا چهارپايان از آن استفاده كنند و سپس در چرخهء حيات آن را به صورت خاشاكى خشك و سياه در مىآورد و اين آيات همه نمونه‌هايى از تدبير ربوبى و دلائلى بر توحيد ربوبيّت است .\r\n( 6 )  ( سَنُقْرِئُكَ فَلا تَنْسى )  : ( به زودى آنقدر قرآن را بر تو مىخوانيم كه ديگر آن را فراموش نكنى )\r\n( 7 )  ( إِلَّا ما شاءَ اللَّهُ إِنَّهُ يَعْلَمُ الْجَهْرَ وَ ما يَخْفى )  : ( البتّه به اذن ما ، و گرنه هر چه را خدا بخواهد از ياد مىبرى ، همانا خدا داناى به آشكار و نهان است ؟ )\r\n( 8 )  ( وَ نُيَسِّرُكَ لِلْيُسْرى )  : ( و ما بر سر هر دو راهى تو را به سوى راه آسانتر سوق مىدهيم و به هدايت فطرى به تو راه درست را الهام مىكنيم )\r\n( 9 )  ( فَذَكِّرْ إِنْ نَفَعَتِ الذِّكْرى )  : ( پس تو تذكّر بده ، البته اگر تذكّر مفيد باشد )\r\n( 10 )  ( سَيَذَّكَّرُ مَنْ يَخْشى )  : ( به زودى آنها كه از خدا خشيت دارند متذكّر مىشوند )\r\n( 11 )  ( وَ يَتَجَنَّبُهَا الْأَشْقَى )  : ( ولى بدبخت‌ترين افراد از آن اعراض مىكنند )\r\n( 12 )  ( الَّذِي يَصْلَى النَّارَ الْكُبْرى )  : ( همان كسانى كه در آتش عظيم دوزخ خواهند سوخت )\r\n\r\n\r\n","description":"","footnote":"\r\n( 1 ) . سورهء بقره ، آيه 148 .\r\n","page_name":" 753 ","page_number":753},
  {"content":"\r\n\r\n( 13 )  ( ثُمَّ لا يَمُوتُ فِيها وَ لا يَحْيى )  : ( سپس در آن نه مرگى هست و نه حياتى )\r\nدر ادامهء خطاب به رسولخدا صلّى اللّه عليه و إله و سلم مىفرمايد : ما چنان قدرتى به تو مىدهيم كه قرآن را درست و خوب بخوانى و همانطور كه نازل شد ، بدون كم و كاست آن را به گوش مردم برسانى و چيزى از آن را فراموش نكنى .\r\nبنابراين در اين عبارت خداوند ضمانت كرده و وعده داده كه قرآن را همانطور كه نازل شده حفظ كند و مانع از تحريف و تغيير آن شود چون خدا علم به قرآن و حفظ آن را در اختيار پيامبر اكرم صلّى اللّه عليه و إله و سلم قرار داده است ، آنگاه در مقام استثناء و به منظور بقاى قدرت الهى بر اطلاق مورد مىفرمايد ، چنين نيست كه بعد از اعطاى اين موهبت ، خدا نتواند تو را دچار فراموشى كند ، بلكه قدرت خدا به جاى خود باقيست و هر آن اراده كند مىتواند قرآن را از ياد تو ببرد ، آنگاه در مقام تعليل اين مطلب كه خداوند قرآن را حفظ نموده و خاطر پيامبر را از تلقّى وحى آسوده مىكند ، مىفرمايد : ما هم از ظاهر اشياء آگاهى داريم و هم به باطن آنها و لذا به ظاهر و باطن تو نيز آگاهيم و مىدانيم كه تو چقدر در حفظ وحى اهتمام دارى و چقدر در اطاعت پروردگارت مشتاقى ، به همين دليل تو را مدد نموده و قدرتى به تو افاضه مىكنيم كه وحى را درست تلقّى نموده و آن را از ياد نبرى .\r\nدر ادامه مىفرمايد : ما به زودى طريقهء آسان را براى تو فراهم مىكنيم ، يعنى تو را آنچنان هدايت مىكنيم كه براى دعوت و تبليغ زبانى و عملى آسانترين راه را انتخاب كنى و تو را مجهّز به الهامهايى مىكنيم كه بتوانى وظيفهء رسالت خود را به بهترين وجهى به انجام رسانى و خودت بهترين طريقه را انتخاب كنى ، يعنى فطرت تو را چنان صافى مىكنيم كه جز طريقه آسان و احسن را بر نگزينى .\r\nآنگاه به عنوان نتيجه گيرى مىفرمايد : پس تو هم هر جا كه ديدى تذكّر ، ثمر بخش است ، تذكّر بده ، چون تذكّر در غير آن مورد امرى لغو و بىثمر است ، پس تذكّر و موعظه در موردى بايد به كار رود كه در طرف مقابل زمينه‌اى براى تذكّر باشد كه در مورد چنين شخص تذكّر بيشتر هر چه بهتر دل او را به جانب حقّ متمايل مىسازد ، امّا در\r\n\r\n","description":"","footnote":"","page_name":" 754 ","page_number":754},
  {"content":"\r\n\r\nمورد شخصى كه هيچ زمينه‌اى براى تذكّر ندارد و سنگدل است ، يك بار تذكّر دادن براى اتمام حجّت ضرورى است ، امّا تذكّر بيشتر او امرى لغو و بىثمر است .\r\nآنگاه در توضيح بيشتر مىفرمايد : به زودى افرادى كه در قلب خود ذرّه‌اى خشيت خدا و ترس از عقاب او دارند ، بوسيلهء قرآن متذكّر شده و اندرز مىگيرند ، بنابراين تذكّر تو به چنين افرادى سودمند است ، امّا افراد سنگدل و شقى كه در دل خود هيچ نگرانى و خشيتى از عذاب خدا نداشته باشند بواسطهء قرآن و تذكّر تو ، بيشتر از تذكّر تو فاصله مىگيرند و اجتناب مىكنند ، چون آنها افرادى هستند كه از حقّ گريزانند و جايگاهشان آتش دوزخ است كه در مقايسه با آتش دنيا ، آتشى بزرگتر و سوزاننده‌تر است و آنگاه در آن آتش نه مىميرند كه از عذاب منقطع و آسوده شوند و نه با وجود عذاب سوزندهء آن لحظه‌اى مىتوانند در آرامش و سعادت زندگى طيّبه داشته باشند ، بنابراين آنها در آتش جهنم هيچ روزنهء نجاتى ندارند و تا ابد در آن جاودانه هستند ، مانند : بيمار لا علاجى كه نه اميدى به بهبودى او هست و نه مىميرد كه اميدها از او قطع شده و فراموش گردد .\r\n( 14 )  ( قَدْ أَفْلَحَ مَنْ تَزَكَّى )  : ( به تحقيق كسى كه خود را تزكيه نمود ، رستگار شد )\r\n( 15 )  ( وَ ذَكَرَ اسْمَ رَبِّهِ فَصَلَّى )  : ( و هر وقت نام خدا را به ياد آورد به نماز ايستاد )\r\n( تزكّى ) در اينجا يعنى تمايل به پاك شدن از لوث تعلقّات مادّى دنيوى كه اين امر بوسيلهء توبه كردن و بازگشت بسوى خداى تعالى و نيز انفاق در راه او تحقّق مىيابد و به اين وسيله انسان خود را از تعلّقات مادّى آزاد مىسازد ، و مراد از ( ذكر نام خدا ) ذكر زبانى و مراد از ( صلوة ) همان نماز معمولى و توجّه خاص عبادى است كه در اسلام تشريع شده ، اين آيات ظاهرا براى همه مصاديق طاعات عموميّت دارند ، امّا روايات وارده از طريق ائمه ( عليهم السلام ) و نيز از طريق اهل سنّت شأن نزول اين آيات را در بارهء زكات فطره و نماز عيد فطر دانسته‌اند .\r\n( 16 )  ( بَلْ تُؤْثِرُونَ الْحَياةَ الدُّنْيا )  : ( بلكه شما زندگى دنيا را ترجيح مىدهيد )\r\n( 17 )  ( وَ الْآخِرَةُ خَيْرٌ وَ أَبْقى )  : ( در حالى كه آخرت بهتر و پايدارتر است )\r\n\r\n","description":"","footnote":"","page_name":" 755 ","page_number":755},
  {"content":"\r\n\r\n( 18 )  ( إِنَّ هذا لَفِي الصُّحُفِ الْأُولى )  : ( اين سفارشها در كتابهاى قديمى نيز بوده )\r\n( 19 )  ( صُحُفِ إِبْراهِيمَ وَ مُوسى )  : ( كتابهاى ابراهيم و موسى )\r\nبا لحنى توبيخى مىفرمايد : على رغم اينكه گفتيم رستگارى در تزكيه و ياد پروردگار است ، ولى شما انسانها در پى پاك شدن نيستيد و بر اساس دعوتى كه طبع بشرى شما دارد ، شما تعلّق تامّ به دنيا و اشتغال به آبادانى دنيا را بر زندگى آخرت ترجيح مىدهيد و حال اينكه زندگى آخرت در مقايسه با دنيا بسيار برتر و پايدارتر است ، بلكه اصولا حيات آخرت دائمى و ابدى است و اين مطالبى كه ما به شما تذكّر داديم و شما را امر به تزكيه و ياد پروردگار نموديم ، قبلا در صحف اولى هم گفته بوديم و آن صحف عظيم الشّأن كتابهاى آسمانى نازل بر ابراهيم عليه السّلام و موسى عليه السّلام مىباشد .\r\n\r\nسوره غاشيه\r\n بِسْمِ اللَّهِ الرَّحْمنِ الرَّحِيمِ \r\nغرض سوره : توصيف روز قيامت و تقسيم شدن مردم به دو گروه سعيد و شقى همراه با بيان وعده و وعيد .\r\n( 1 )   ( هَلْ أَتاكَ حَدِيثُ الْغاشِيَةِ )   : ( آيا داستان روز فراگير قيامت به تو رسيده است ) ؟\r\n( 2 )  ( وُجُوهٌ يَوْمَئِذٍ خاشِعَةٌ )  : ( در آن روز چهره‌هايى از شدّت شرم ، فرو افكنده و ذليل است ؟ )\r\n( 3 )  ( عامِلَةٌ ناصِبَةٌ )  : ( از سيمايشان خستگى و تعب ناشى از تلاشهاى بىنتيجه نمودار است )\r\n( 4 )  ( تَصْلى ناراً حامِيَةً )  : ( داخل آتشى سوزان مىشوند )\r\n( 5 )  ( تُسْقى مِنْ عَيْنٍ آنِيَةٍ )  : ( و از چشمه‌اى سوزان به آنها نوشانده مىشود )\r\n( 6 )  ( لَيْسَ لَهُمْ طَعامٌ إِلَّا مِنْ ضَرِيعٍ )  : ( خوراكى جز خار تهوّع‌آور بدبو ندارند )\r\n\r\n","description":"","footnote":"","page_name":" 756 ","page_number":756},
  {"content":"\r\n\r\n( 7 )  ( لا يُسْمِنُ وَ لا يُغْنِي مِنْ جُوعٍ )  : ( و آن هم نه كسى را فربه مىكند و نه سير مىسازد )\r\nقيامت را از آن جهت ( غاشيه ) ناميده است كه انسانها را از هر سو احاطه مىكند و آنها را فرا مىگيرد و استفهام ابتداى آيه به منظور تعظيم و مهّم جلوه دادن امر قيامت است ، مىفرمايد : آيا ماجراى روز فراگير را شنيده‌اى ؟ در آن روز چهره‌هايى از شدّت اندوه و عذاب ذليل و شرمسار است ، در حالى كه براى دنيا نهايت عمل و تلاش خود را كرده‌اند ، امّا چون تلاششان بىنتيجه مانده و هيچ سودى عايدشان نشده ، خستگى و تعب از تنشان بيرون نرفته و آثار آن تلاش بىنتيجه و خستگى ناشى از آن در چهره‌هايشان آشكار است و ملازم آتشى هستند كه در نهايت درجهء حرارت است و از چشمه‌اى سوزان و جوشان مىنوشند و خوراكشان از نوعى خار بدمزه و تهوّع آور است ( كه بدترين نوع خار است ، و هيچ حيوانى آن را نمىخورد ) و اين خوراك دائمى آنهاست ، ولى نه آنها را سير مىكند و نه ايشان را فربه مىسازد .\r\n( 8 )  ( وُجُوهٌ يَوْمَئِذٍ ناعِمَةٌ )  : ( در آن روز چهره‌هايى خرسند و باطراوتند )\r\n( 9 )  ( لِسَعْيِها راضِيَةٌ )  : ( و آشكار است كه از تلاش خود راضيند )\r\n( 10 )  ( فِي جَنَّةٍ عالِيَةٍ )  : ( آنان در باغى بلند و مرتفع هستند )\r\n( 11 )  ( لا تَسْمَعُ فِيها لاغِيَةً )  : ( كه در آن هيچ سخن بيهوده‌اى نمىشنوند )\r\n( 12 )  ( فِيها عَيْنٌ جارِيَةٌ )  : ( و در آن چشمه‌اى روان است )\r\n( 13 )  ( فِيها سُرُرٌ مَرْفُوعَةٌ )  : ( در آن تختهايى مرتفع قرار دارد )\r\n( 14 )  ( وَ أَكْوابٌ مَوْضُوعَةٌ )  : ( و قدحهايى كه نهاده شده )\r\n( 15 )  ( وَ نَمارِقُ مَصْفُوفَةٌ )  : ( و بالش‌ها و پشتيهاى رديف شده )\r\n( 16 )  ( وَ زَرابِيُّ مَبْثُوثَةٌ )  : ( و فرشهايى گسترده )\r\nدر اينجا در مقابله با وضع كفّار و دنياطلبان به وضع اهل ايمان و تقوى مىپردازد .\r\nمىفرمايد : در آن روز چهره‌هايى شادمان و مسرورند و آثار برخوردارى از نعمت از چهره‌هايشان هويداست و از نتيجه سعى و عمل خود راضى هستند ، چون اعمالشان اعمالى صالح بوده و با بهترين جزا پاداش داده شده‌اند ، آنها در درجات مرتفع و عالى\r\n\r\n","description":"","footnote":"","page_name":" 757 ","page_number":757},
  {"content":"\r\n\r\nبهشت از عيشى گوارا و لذّاتى بدون الم برخوردارند ، بطوريكه حتّى يك كلمه سخن بيهوده نمىشوند ، و در بهشت چشمه‌هايى مانند سلسبيل و تسنيم و طهور و . . . جريان دارد و در آنجا تختها و تكيه‌گاههايى رفيع و عظيم هست ( رفعت كرسيها كنايه از مقام و منزلت كسانى است كه به آنها تكيه مىزنند ) و در آنجا تنگهاى شراب نهاده شده و پشتيها به صورت رديف و پشت سر هم قرار گرفته و اهل بهشت به آنها تكيه مىزنند و فرشها و بساطهاى فاخر گسترده شده تا اهل بهشت بر آنها بنشينند .\r\n( 17 )  ( أَ فَلا يَنْظُرُونَ إِلَى الْإِبِلِ كَيْفَ خُلِقَتْ )  : ( آيا اينها به شتر نظر نمىكنند كه چگونه آفريده شده ؟ )\r\n( 18 )  ( وَ إِلَى السَّماءِ كَيْفَ رُفِعَتْ )  : ( و به آسمان كه چگونه برافراشته شده ؟ )\r\n( 19 )  ( وَ إِلَى الْجِبالِ كَيْفَ نُصِبَتْ )  : ( و به كوهها كه چسان پا بر جا گشته ؟ )\r\n( 20 )  ( وَ إِلَى الْأَرْضِ كَيْفَ سُطِحَتْ )  : ( و به زمين كه چگونه گسترانده شده ؟ )\r\nبعد از ذكر وضعيّت دو گروه مؤمن و كافر ، اينك به تدبير ربوبى خود اشاره‌اى اجمالى مىنمايد و با لحنى توبيخى به منكران ربوبيّت مىفرمايد : چرا اينها به همين شتر و مركبى كه در اختيارشان است و ما آن را مسخّر ايشان كرده‌ايم با نظر دقّت نمىنگرند تا از خلقت عجيب او پى به قدرت خالقش ببرند و اگر در خلقت او بيانديشند و به شگفتيهاى خلقتش موشكافانه ، نظر كنند ، اذعان مىكنند كه امكان ندارد ، چنين موجودى بىفايده و بدون غرض و بر اساس تصادف و گزاف پديد آمده باشد و اينكه از ميان همهء مخلوقات به شتر اشاره مىكند به جهت آنست كه در ميان مردم عرب شتر از اركان اصلى زندگى بوده .\r\nدر ادامه مىفرمايد : چرا به آسمان نمىنگرند كه چگونه به اين هيئت شگفت برافراشته شده و بدون ستونى برپا گشته و انواع ستارگان و خورشيد و ماه آن را آراسته‌اند و جوّ زمين از هواى قابل تنفس بشر آكنده شده و همهء اينها شايسته توجّه و دقّت است و هر انسان عاقلى را متوجّه قدرت و حكمت خالق و مدبّر آنها مىسازد .\r\nآنگاه مىفرمايد : چرا به كوهها نظر نمىكنند كه چگونه خدا آنها را برپا و محكم\r\n\r\n","description":"","footnote":"","page_name":" 758 ","page_number":758},
  {"content":"\r\n\r\nواداشته است و ريشه‌هاى آنها مانند ميخ اجزاى زمين را محكم كرده و از مخازن آن چشمه‌ها و نهرها جارى مىشود و معادن را در سينهء خود حفظ مىكند .\r\nو چرا به وضع زمين نمىانديشند كه چگونه خداوند آن را براى بشر گسترانده و انواع نعمات را براى بقاء نوع بشر در آن فراهم آورده ، بطوريكه شايسته سكونت انسان شده .\r\nلذا اين تدابير كلّى مستند به خالق و مدبّر هستى است ، پس بر انسانها واجب است كه به ربوبيّت او ايمان آورند و اعتراف نمايند و تنها او را بپرستند ، چون آنها در پيش رويشان عالم آخرت را دارند كه در آن برانگيخته و مبعوث شده و به حسابشان رسيدگى مىشود و مطابق اعمال نيك و بدشان جزا مىبينند .\r\n( 21 )  ( فَذَكِّرْ إِنَّما أَنْتَ مُذَكِّرٌ )  : ( پس اى پيامبر ، تو تذكّر بده كه تنها وظيفهء تو تذكّر دادن است )\r\n( 22 )  ( لَسْتَ عَلَيْهِمْ بِمُصَيْطِرٍ )  : ( و تو بر آنها تسلّطى ندارى )\r\n( 23 )  ( إِلَّا مَنْ تَوَلَّى وَ كَفَرَ )  : ( جز آنها كه اعراض كرده و كفر ورزيدند )\r\n( 24 )  ( فَيُعَذِّبُهُ اللَّهُ الْعَذابَ الْأَكْبَرَ )  : ( كه خدا آنان را به عذاب بزرگتر قيامت معذّب خواهد كرد )\r\n( 25 )  ( إِنَّ إِلَيْنا إِيابَهُمْ )  : ( بدرستى كه آنها بازگشتشان بسوى ماست )\r\n( 26 )  ( ثُمَّ إِنَّ عَلَيْنا حِسابَهُمْ )  : ( و سپس محققا حساب ايشان بر عهده ماست )\r\nمىفرمايد : وقتى معلوم شد كه خداى سبحان ربّ مردم است و در پيش رويشان حساب و جزا را در پيش دارند ، پس تو اى پيامبر ، آنها را به اين حقايق تذكّر بده ، كه تنها وظيفه تو به عنوان پيامبر ، همين تذكّر دادن است ، به اميد آنكه آنها با طيب خاطر و بدون اكراه ايمان بياورند ، چون تو قاهر و مسلّط بر آنها نيستى و نمىتوانى آنها را مجبور به ايمان نمايى و فقط مىتوانى افرادى را كه صلاحيّت تذكّر پذيرى دارند ( قلبهايشان از خدا خشيت دارد ) موعظه و تذكّر بدهى و تو بايد آنان را موعظه كنى و براى تذكّر مداومت داشته باشى ، مگر كسانى كه بعد از تذكّر تو روى گردانيده و كفر ورزيدند كه در اين صورت ديگر لازم نيست به تذكّر خود ادامه بدهى ، بلكه بايد از آنها اعراض كنى و\r\n\r\n","description":"","footnote":"","page_name":" 759 ","page_number":759},
  {"content":"\r\n\r\nامر ايشان را به ما واگذار كنى تا ما آنها را به عذاب آخرت كه به مراتب از عذاب دنيا بزرگتر است ، معذّب نمائيم .\r\nپس اين آيات مضمونى شبيه آيات 12 - 9 سورهء اعلى دارند كه تفسير آن گذشت .\r\nدر ادامه مىفرمايد : بدرستى بازگشت آنها بسوى ماست و در نهايت آنها و همهء مخلوقات بسوى ما باز مىگردند و آنگاه حسابرسى ايشان نيز بر عهدهء ماست ، ( پس لازم است فقط مرا بپرستند و از من اطاعت كنند و خود را از عذاب من حفظ نمايند )\r\n\r\nسوره فجر\r\n بِسْمِ اللَّهِ الرَّحْمنِ الرَّحِيمِ \r\nغرض سوره : مذّمت وابستگى به دنيا و تبعات آن كه طغيان و كفر مىباشد .\r\n( 1 )   ( وَ الْفَجْرِ )   : ( قسم به صبحدم )\r\n( 2 )  ( وَ لَيالٍ عَشْرٍ )  : ( و به شب‌هاى دهگانه )\r\n( 3 )  ( وَ الشَّفْعِ وَ الْوَتْرِ )  : ( و به زوج و فرد )\r\n( 4 )  ( وَ اللَّيْلِ إِذا يَسْرِ )  : ( و به شب وقتى كه پشت مىكند )\r\n( 5 )  ( هَلْ فِي ذلِكَ قَسَمٌ لِذِي حِجْرٍ )  : ( آيا اين سوگندها براى يك خردمند كفايت نمىكند ؟ )\r\nدر اين آيات سوگندهايى ياد شده ( فجر ) يعنى صبح و مراد از آن همه صبحها و يا تنها صبح روز عيد قربان است ( دهم ذى الحجه ) و شب‌هاى دهگانه را اوّل تا دهم ذى الحجّه و يا دههء آخر ماه رمضان و يا دههء اوّل محرم گفته‌اند و مراد از شفع و وتر روز ترويه ( هشتم ذى الحجه ) و روز عرفه ( نهم ذى الحجّه ) مىباشد و يا شايد مراد نماز\r\n\r\n","description":"","footnote":"","page_name":" 760 ","page_number":760},
  {"content":"\r\n\r\nشفع و وتر در نافلهء شب باشد و سپس به اواخر شب سوگند مىخورد كه بعضى آن را شب مزدلفه يا شب عيد قربان دانسته‌اند .\r\nبه هر جهت در انتها مىفرمايد : آيا اين سوگندها براى هر شخص صاحب خردى كفايت نمىكند ؟ يعنى كافى است زيرا هر خردمندى با اين سوگندها متوجّه مىشود كه خداوند امرى شريف و عظيم را در نظر گرفته و سوگند خورده است ، در اين آيات جواب سوگندها حذف شده ، امّا با توجّه به سياق جواب سوگندها اين است كه : خداوند به بعضى از خلائق نعمت مىدهد و از بعضى ديگر دريغ مىدارد و اينها همه براى امتحان است ( و شايد هم جواب سوگندها اثبات عذاب منكران و مكذّبان باشد ) « 1 » .\r\n( 6 )  ( أَ لَمْ تَرَ كَيْفَ فَعَلَ رَبُّكَ بِعادٍ )  : ( آيا نديدى كه پروردگارت با قوم عاد چگونه رفتار كرد ؟ )\r\n( 7 )  ( إِرَمَ ذاتِ الْعِمادِ )  : ( همان قوم ارم ، شهرى كه بناهاى ستوندار داشت )\r\n( 8 )  ( الَّتِي لَمْ يُخْلَقْ مِثْلُها فِي الْبِلادِ )  : ( همانكه نظيرش در هيچ سرزمينى ساخته نشده بود )\r\n( 9 )  ( وَ ثَمُودَ الَّذِينَ جابُوا الصَّخْرَ بِالْوادِ )  : ( و يا قوم ثمود كه صخره‌هاى بيابان را مىبريدند )\r\n( 10 )  ( وَ فِرْعَوْنَ ذِي الْأَوْتادِ )  : ( و يا فرعون كه مردم را به چهار ميخ مىكشيد )\r\n( 11 )  ( الَّذِينَ طَغَوْا فِي الْبِلادِ )  : ( اينها اقوامى بودند كه در سرزمينها طغيان كردند )\r\n( 12 )  ( فَأَكْثَرُوا فِيهَا الْفَسادَ )  : ( و در نتيجهء طغيانشان ، فساد بسيارى در آن سرزمينها به پا كردند )\r\n( 13 )  ( فَصَبَّ عَلَيْهِمْ رَبُّكَ سَوْطَ عَذابٍ )  : ( پس پروردگارت تازيانهء عذاب را بر سر آنها فرود آورد )\r\n( 14 )  ( إِنَّ رَبَّكَ لَبِالْمِرْصادِ )  : ( بدرستى كه پروردگار تو همواره در كمين است )\r\nدر اينجا به سرنوشت بعضى اقوام طغيانگر در طول تاريخ اشاره مىشود تا سنّت\r\n\r\n\r\n","description":"","footnote":"\r\n( 1 ) . مطابق نظر كمال مصطفى شاكر .\r\n","page_name":" 761 ","page_number":761},
  {"content":"\r\n\r\nمجازات الهى در حقّ منكران و مكذّبان اثبات شود ، منظور از عاد ، امّت هود پيامبر عليه السّلام است كه در سرزمين احقاف مىزيستند و ارم نام شهرى متعلّق به آن قوم بوده ، شهرى آباد و بىنظير با قصرهاى مرتفع و ستونهاى برافراشته ، مىفرمايد : آيا نديدى كه پروردگارت با قوم عاد كه در ارم ساكن بودند چه كرد ؟ آنها كه مردمى نيرومند و بىنظير بودند و سرزمينى آباد با بناهاى مرتفع داشتند و آيا نديدى كه خداوند با قوم ثمود چگونه رفتار كرد ؟ - ثمود ، همان امّت صالح پيامبر عليه السّلام است كه مردمى نيرومند و با شوكت بودند كه با صخره‌هاى عظيمى كه از دامنهء كوهها مىبريدند خانه‌هايى مىساختند و امروز هيچ نشانه‌اى از آنها باقى نمانده ، و نيز نديدى كه پروردگارت با فرعون صاحب ميخها چگونه رفتار كرد همان فرعون زمان موسى عليه السّلام كه براى تعذيب مخالفانش چهار دست و پاى آنها را با ميخ به زمين متّصل مىكرد ، اينها همگى اقوام و اشخاصى بودند كه در شهرها طغيان كرده و فساد را گسترش دادند ، در نتيجه پروردگارت عذابى شديد و پشت سر هم و غير قابل توصيف بر آنها نازل كرد .\r\nآرى براستى خداوند مراقب اعمال بندگان خود مىباشد و آنها را بواسطه كفر و طغيان مؤاخذه و عقاب مىكند ، چون او ربّ العالمين است و سنّت او همواره جريان دارد .\r\n( 15 )  ( فَأَمَّا الْإِنْسانُ إِذا مَا ابْتَلاهُ رَبُّهُ فَأَكْرَمَهُ وَ نَعَّمَهُ فَيَقُولُ رَبِّي أَكْرَمَنِ )  : ( امّا انسان طبيعتش اين گونه است كه وقتى پروردگارش او را امتحان كند و در محيط زندگى او را ارجمند نمايد و به او نعمت بدهد ، مىگويد : پروردگارم مرا گرامى داشته )\r\n( 16 )  ( وَ أَمَّا إِذا مَا ابْتَلاهُ فَقَدَرَ عَلَيْهِ رِزْقَهُ فَيَقُولُ رَبِّي أَهانَنِ )  : ( امّا وقتى كه او را امتحان كند و روزى او را تنگ نمايد ، مىگويد : پروردگارم مرا خوار كرده است )\r\nمىفرمايد با اينكه ما گفتيم ، خداوند اعمال بندگانش را تحت نظر دارد و اعطاى نعمات براى امتحان و آزمايش آنهاست ، ولى طبيعت انسان ظلوم و جهول چنان است كه وقتى پروردگارش او را مورد امتحان قرار دهد و او را با اعطاى نعمت ارجمند نمايد و گرامى و متنعم سازد ، با خود مىگويد : خداى تعالى و پروردگار من مرا مورد كرامت و نعمت قرار داده ، يعنى گمان مىكند نعمات و اكرامى كه به او اعطاء شده موقّت نيست و\r\n\r\n","description":"","footnote":"","page_name":" 762 ","page_number":762},
  {"content":"\r\n\r\nآن را دائمى و باقى مىپندارد و بقاء آن نعمت و قدرت را تضمين شده مىبيند و آنوقت به جاى شكرگزارى ، به كفران دچار مىشود ، در حالى كه نعمت ، تا زمانى اكرام خدا محسوب مىشود كه خود انسان آن را وسيلهء كسب دوزخ قرار ندهد .\r\nامّا وقتى كه خداوند به منظور امتحان او ، رزقش را تنگ مىگيرد ، مىگويد :\r\nپروردگارم مرا خوار كرد و ذليل نمود ، با اينكه ملاك كرامت در نزد خدا تقرّب به او بواسطهء ايمان و عمل صالح است و فقر و غناء تفاوتى در اين معنا نمىكند .\r\nلذا دارايى يا نادارى فقط به جهت امتحان است و رضايت يا نارضايتى خداوند تأثير در بخشش يا منع او ندارد ، بلكه خداوند در هر دو صورت مىخواهد انسان را آزمايش نمايد و عاقبت او را نتيجهء امتحان ، معلوم مىكند .\r\n( 17 )  ( كَلَّا بَلْ لا تُكْرِمُونَ الْيَتِيمَ )  : ( نه هرگز چنين نيست ، بلكه شما براى يتيم حرمتى قائل نيستيد )\r\n( 18 )  ( وَ لا تَحَاضُّونَ عَلى طَعامِ الْمِسْكِينِ )  : ( و يكديگر را بر طعام دادن مسكينان تشويق نمىكنيد )\r\n( 19 )  ( وَ تَأْكُلُونَ التُّراثَ أَكْلًا لَمًّا )  : ( و ارث يتيم را با حرص مىبلعيد )\r\n( 20 )  ( وَ تُحِبُّونَ الْمالَ حُبًّا جَمًّا )  : ( و مال را بسيار زياد دوست مىداريد )\r\nمىفرمايد : هرگز چنين نيست كه توانگرى ، كرامت و فقر ، مذّلت باشد ، بلكه شما نه يتيم را احترام مىكنيد و نه يكديگر را به دادن صدقه بر مساكين تهىدست تشويق و سفارش مىكنيد و هر مالى را كه بدستتان برسد بىپروا مىخوريد ، حلال باشد يا حرام ، و سهم ديگران را هم به سهم خود مىافزائيد و حتىّ مال يتيم را هم تصرّف مىكنيد و منشاء اين رفتار شما اين است كه مال و ثروت را بسيار دوست مىداريد ( و در راه كسب آن مرتكب هر عملى مىشويد )\r\n( 21 )  ( كَلَّا إِذا دُكَّتِ الْأَرْضُ دَكًّا دَكًّا )  : ( نه چنين نيست ، در روزى كه زمين به گونه‌اى عجيب متلاشى شود )\r\n( 22 )  ( وَ جاءَ رَبُّكَ وَ الْمَلَكُ صَفًّا صَفًّا )  : ( و ملائكه امر پروردگارت را صف به صف\r\n\r\n","description":"","footnote":"","page_name":" 763 ","page_number":763},
  {"content":"\r\n\r\nبياورند )\r\n( 23 )  ( وَ جِيءَ يَوْمَئِذٍ بِجَهَنَّمَ يَوْمَئِذٍ يَتَذَكَّرُ الْإِنْسانُ وَ أَنَّى لَهُ الذِّكْرى )  : ( و جهنّم را حاضر سازند ، آنوقت انسان متذّكر مىشود ، امّا چه وقت تذكّر است ؟ )\r\n( 24 )  ( يَقُولُ يا لَيْتَنِي قَدَّمْتُ لِحَياتِي )  : ( مىگويد : اى كاش براى امروز چيزى از پيش فرستاده بودم )\r\n( 25 )  ( فَيَوْمَئِذٍ لا يُعَذِّبُ عَذابَهُ أَحَدٌ )  : ( پس در آن روز هيچ كس دشمن خود را به چنان عذابى شكنجه نكرده )\r\n( 26 )  ( وَ لا يُوثِقُ وَثاقَهُ أَحَدٌ )  : ( و كند و زنجير آن را به پاى كسى نبسته )\r\nمىفرمايد : چنين نيست كه ارزش و كرامت به مال و اموال باشد ، بلكه به زودى وقتى كه قيامت به پا شود ، انسانها متوجّه مىشوند كه زندگى دنيا و اسباب آن مقصود بالذّات و هدف نهايى نبوده و آنوقت آرزو مىكنند كه اى كاش براى امروز كه زندگى واقعى است چيزى از پيش فرستاده بوديم ، ولى اين آرزو هيچ فايده‌اى ندارد و نمىتواند عذاب را از آنان دفع كند ، مىفرمايد : آن زمانكه زمين به سختى در هم كوبيده و متلاشى شود و امر خدا بيايد و ملائكه صف به صف برسند و همه اسباب طبيعى منقطع گردند و حجابها كنار روند و آن زمانكه جهنم براى گنه كاران و گمراهان ظاهر و آشكار شود ، آنوقت است كه انسان به روشن‌ترين وجهى متذكّر مىشود و در مىيابد كه آنچه در دنيا به او دادند چه خير و چه شرّ ، همه از باب امتحان بوده ولى او به راه خطا رفته و در عبادت و اطاعت پروردگارش كوتاهى نموده ، ولى ديگر در آن روز تذكّر چه سودى دارد ؟ چون تذكّر وقتى مفيد است كه فرد بتواند پس از آن بوسيله توبه و عمل صالح گذشته را جبران كند ، امّا در روز جزا هنگام عمل و جاى توبه نيست . آنوقت از روى حسرت مىگويد : اى كاش در دنيا براى زندگى حقيقىام كه زندگى آخرت است ، توشه‌اى فرستاده بودم ، و عمل صالحى بجا آورده بودم و اينكه آخرت را زندگى مىنامد ، به دليل آنست كه زندگى دنيا در جوار زندگى آخرت لهو و بازى و سرگرمى بيهوده است و اين امر را انسان در روز قيامت متوجّه مىشود و مىفهمد كه دنيا مقصود و هدف بالذّات نبوده ،\r\n\r\n","description":"","footnote":"","page_name":" 764 ","page_number":764},
  {"content":"\r\n\r\nبلكه مقصد حقيقى زندگى آخرت و جوار قرب حقّ بوده است .\r\nو آن روز عذاب خدا آنچنان شديد و سخت است كه احدى از خلق كسى را آنطور عذاب نكرده و به زنجير كشيدن و در بند كردن خداوند براى مجرمين آنقدر شديد و ناگوار است كه احدى از خلق كسى را آنطور در بند نكرده و اين كلام كنايه از نهايت شدّت در تهديد است .\r\nالبته بعضى قاريان ( يعذّب ) و ( يوثق ) را به صيغه مجهول قرائت كرده‌اند كه در اين صورت معنا چنين خواهد بود كه هيچ كس در روز قيامت ، عذاب اين انسان و گرفتارى او را ندارد .\r\n( 27 )  ( يا أَيَّتُهَا النَّفْسُ الْمُطْمَئِنَّةُ )  : ( اى جان اطمينان يافته و با ايمان )\r\n( 28 )  ( ارْجِعِي إِلى رَبِّكِ راضِيَةً مَرْضِيَّةً )  : ( خشنود و پسنديده به سوى پروردگارت بازگرد )\r\n( 29 )  ( فَادْخُلِي فِي عِبادِي )  : ( و به صف بندگان من وارد شو )\r\n( 30 )  ( وَ ادْخُلِي جَنَّتِي )  : ( و به بهشت من در آى )\r\nنفس مطمئنه نفسى است كه با علاقه‌مندى و ياد پروردگارش آرامش و سكون يافته و به آنچه خداوند برايش بپسندد ، رضايت مىدهد و خود را بنده‌اى مىبيند كه مالك هيچ نفع و ضررى براى خود نيست و دنيا و همهء مافيها را يك زندگى مجازى و مقدّمه‌اى براى آخرت مىبيند ، در نتيجه نه نعمات و توانگرى ، او را به كفر و طغيان مىكشاند و نه فقر و تنگدستى ، باعث ناشكرى و كفران او مىشود ، بلكه در هر حالت بر عبوديّت پابرجاست و از صراط مستقيم انحراف نمىيابد ، به هر جهت از همان لحظه‌اى كه نفوس مطمئنه زنده مىشوند ، تا لحظه‌اى كه وارد بهشت مىگردند و بلكه از همان لحظهء مرگشان تا وقتى كه به بهشت جاويد وارد مىشوند به آنان خطاب مىرسد كه : اى نفس مطمئنه ، بسوى پروردگارت بازگرد در حالى كه هم تو از خداوند راضى هستى و به قضا و قدر تكوينى و تشريعى او رضايت دارى و هيچ حادثهء ناگوارى تو را به خشم نمىآورد و هيچ معصيتى قلبت را منحرف نمىسازد ، و هم خداى تعالى از تو راضيست ، چون تو از\r\n\r\n","description":"","footnote":"","page_name":" 765 ","page_number":765},
  {"content":"\r\n\r\nروش بندگى عدول نكرده‌اى ، آنوقت در مقام تكريم و احترام از ناحيه پروردگارش مخاطب قرار مىگيرد كه : حالا كه تو با حالت راضى و مرضّى به سوى من باز مىگردى ، پس در زمرهء بندگانم درآى و در بهشت من داخل شو .\r\nلذا صاحب نفس مطمئنه در زمرهء بندگان خدا و حائز مقام عبوديّت است و اين كلام در حقيقت امضا و تأييد عبوديّت اوست و منزلگاه ابدى او را معيّن مىكند و بايد هم همينطور باشد ، چون بنده‌اى كه بكلّى از ادّعاى استقلال منقطع گشت و خود را فانى ديد و ذات و صفات و افعال خود را ملك مطلق پروردگارش دانست ، مظهر كامل عبوديّت است « 1 » .\r\n\r\nسوره بلد\r\n بِسْمِ اللَّهِ الرَّحْمنِ الرَّحِيمِ \r\nغرض سوره : بيان اينكه خلقت انسان بر اساس رنج و مشقّت بنا شده و از ابتداى\r\n\r\n\r\n","description":"","footnote":"\r\n( 1 ) . در كافى از امام صادق عليه السّلام روايت شده كه وقتى هنگام مرگ مؤمن فرا مىرسد ، او به جزع در مىآيد ، امّا ملك الموت به او مىگويد : اى ولىّ خدا ، جزع مكن ، قسم به خدايى كه محمد صلّى اللّه عليه و إله و سلم را مبعوث كرده ، من نسبت به تو دلسوزتر از پدرى مهربان هستم ، چشم خود را باز كن و ببين ، در اين هنگام مؤمن چشم مىگشايد و رسولخدا صلّى اللّه عليه و إله و سلم و امير المؤمنين عليه السّلام و فاطمه ( س ) و امام حسن و امام حسين و اولاد اطهر ذريّه او در برابر او ممثّل مىشوند و به او گفته مىشود : اينها همه رفقاى تو هستند ، پس مؤمن خوشحال و خرسند مىگردد ، آنوقت مناديى از جانب رب العزّة روح او را ندا مىكند و مىگويد :  ( يا أَيَّتُهَا النَّفْسُ الْمُطْمَئِنَّةُ . . . )  اى نفسى كه با ديدن محمد صلّى اللّه عليه و إله و سلم و اهل بيتش اطمينان يافتى به سوى پروردگارت برگرد ، در حالى كه به ولايت راضى و به ثواب مرضىّ هستى ، پس داخل در بندگان من شو ، يعنى در زمرهء محمد صلّى اللّه عليه و إله و سلم و اهل بيتش درآى و داخل بهشت من شو ، پس در آن هنگام هيچ چيز در نظرش محبوبتر از مرگ و ملحق شدن به منادى نيست . ( فروع كافى ، جلد سوّم )\r\n","page_name":" 766 ","page_number":766},
  {"content":"\r\n\r\nتولّد تا هنگام مرگ هميشه زندگيش توأم با رنج و مشقّت و گرفتارى زندگى مادّى است و تنها در خانه آخرت كه مقصد حقيقى حيات اوست مىتواند به آرامش خالص و غير آميخته با تعب برسد .\r\n( 1 )   ( لا أُقْسِمُ بِهذَا الْبَلَدِ )   : ( به اين شهر مكّه سوگند )\r\n( 2 )  ( وَ أَنْتَ حِلٌّ بِهذَا الْبَلَدِ )  : ( شهرى كه تو در آن ساكن هستى )\r\n( 3 )  ( وَ والِدٍ وَ ما وَلَدَ )  : ( و سوگند به آن پدرى كه اين شهر را پديد آورد و قسم به فرزندش )\r\n( 4 )  ( لَقَدْ خَلَقْنَا الْإِنْسانَ فِي كَبَدٍ )  : ( كه ما انسان را در رنج آفريده‌ايم )\r\n( 5 )  ( أَ يَحْسَبُ أَنْ لَنْ يَقْدِرَ عَلَيْهِ أَحَدٌ )  : ( آيا مىپندارد احدى بر او قادر نيست ؟ )\r\nمنظور از ( بلد ) شهر مبارك و محترم مكّه است ، مىفرمايد : هر چند كه احتياجى به سوگند نيست ، امّا سوگند مىخورم به اين شهر كه تو در آن اقامت دارى و به جهت اقامت تو شرافت و احترام يافته « 1 » ، و قسم به پدرى عظيم الشأن كه ابراهيم خليل عليه السّلام است و قسم به فرزند شگفت‌آور و كريمش اسماعيل عليه السّلام كه سبب اصلى در بناى اين شهر و ساختن بيت اللّه الحرام بوده‌اند ، هر آينه ما انسان را در رنج و خستگى آفريده‌ايم ، يعنى رنج و مشقّت در تمامى شئون حيات انسان ، از هر سو به او احاطه دارد و اين معنا بر هيچ خردمندى پوشيده نيست كه نعمات و لذّات اين دنياى فانى آميخته با انواع آلام و مصائب است .\r\nدر ادامه مىفرمايد : آيا انسان پنداشته كه كسى بر او قدرت ندارد ؟ و حال اينكه در اصل طبيعت به گونه‌اى آفريده شد كه همواره مغلوب و مقهور مقدّرات الهى است و ارادهء خدا از هر سو او را در بر گرفته و خداوند از هر جهت بر او قادر است و مىتواند به هر نحو در انسان تصرّف كند .\r\n( 6 )  ( يَقُولُ أَهْلَكْتُ مالًا لُبَداً )  : ( مىگويد : مال بسيارى را از دست دادم )\r\n\r\n\r\n","description":"","footnote":"\r\n( 1 ) . در تفسير كشّاف جلد 4 اين عبارت را كنايه از بشارت فتح مكّه دانسته است ، يعنى مىفرمايد : ما به زودى اين شهر را كه حرم امن است براى مدّتى محّل قرار مىدهيم تا تو بتوانى با كفّار مقاتله نمايى و مكّه را فتح كنى .\r\n","page_name":" 767 ","page_number":767},
  {"content":"\r\n\r\n( 7 )  ( أَ يَحْسَبُ أَنْ لَمْ يَرَهُ أَحَدٌ )  : ( آيا پنداشته احدى او را نمىبيند ؟ )\r\nدر ادامهء مطلب قبلى مىخواهد بفرمايد : انسان نمىتواند اين پندار را به خود راه دهد كه احدى بر او قادر نيست و همين پندار موجب شود كه بر خدا تكبّر بورزد و انفاق اندك خود را بسيار ببيند و بر خداوند منّت بگذارد و بگويد : مال بسيارى را از دست دادم ، ظاهرا شخصى اظهار تمايل به اسلام نموده و مقدارى از مال خود را انفاق كرده و سپس در مقام منّت گذارى گفته است : مال بسيارى را تلف كردم و اين آيات در شأن او نازل شده و مىفرمايد : مگر او پنداشته ما از انفاق او غافل و جاهليم و او را نمىبينيم ؟\r\nبلكه خداوند به او و انفاق اندكش ناظر است ، امّا اين نحو انفاق در رسيدن به رستگارى و حيات طيّب كافى نيست ، بلكه انسان بايد مشقّت عبوديّت را تحمّل كند و در مجاهدهء با نفس خود به انجام تكاليف بندگى قيام نمايد و از گردنه‌هاى دشوارى عبور كند .\r\n( 8 )  ( أَ لَمْ نَجْعَلْ لَهُ عَيْنَيْنِ )  : ( آيا ما براى او دو چشم قرار نداديم ؟ )\r\n( 9 )  ( وَ لِساناً وَ شَفَتَيْنِ )  : ( و يك زبان و دو لب ؟ )\r\n( 10 )  ( وَ هَدَيْناهُ النَّجْدَيْنِ )  : ( و او را به راه خير و شرّش هدايت نموديم )\r\n( نجد ) يعنى راهى بسوى بلندى و در اينجا كنايه از راه خير و شرّ است كه پيمودن هر يك مستلزم رنج و مشقّت است .\r\nمىفرمايد : آيا ما به انسان دو چشم عطا نكرديم كه بتواند همهء ديدنيها را مشاهده كند ؟\r\nآيا ما به او زبان و دو لب قرار نداديم ، تا بوسيله آنها قادر به سخن گفتن شود ؟\r\nو بتواند با همنوعان خود ارتباط كلامى برقرار نمايد .\r\nو ما راه خير و شرّ را با الهامى از جانب خود به او تعليم داديم به گونه‌اى كه انسان فطرتا بتواند خير و شرّ را تشخيص دهد ، همچنانكه فرمود :   ( وَ نَفْسٍ وَ ما سَوَّاها فَأَلْهَمَها فُجُورَها وَ تَقْواها   « 1 » قسم به نفس و آنكه آن را آفريد و فجور و تقوايش را به او الهام كرد )\r\nاين آيات سه گانه در مقام ارائه حجّت بر آيه 7 هستند و اين معنا را افاده مىكند كه\r\n\r\n\r\n","description":"","footnote":"\r\n( 1 ) . سورهء شمس ، آيه 8 - 7 .\r\n","page_name":" 768 ","page_number":768},
  {"content":"\r\n\r\nخداى تعالى اعمال بندگان و ضماير آنان را مىبيند و حسنه يا سيئّه از اعمال آنها را تشخيص مىدهد ، و تقرير حجّت اين است كه : وقتى او كه ديدنيها را توسط دو چشم به انسان نشان مىدهد ، چگونه تصوّر مىشود كه خودش انسان را نبيند ؟ و وقتى كه خداوند كسى است كه هر انسانى را از راه سخن گفتن به منويّات درونى انسانهاى ديگر آگاه مىسازد ، چگونه ممكن است خودش از باطن بندگانش آگاه نباشد ، و وقتى خداى سبحان كسى است كه تشخيص خير و شرّ را به بشر الهام كرده ، آيا تصوّر مىشود كه خود او خير و شرّ و حسنه و سيئّه را تشخيص ندهد ؟ !\r\n( 11 )  ( فَلَا اقْتَحَمَ الْعَقَبَةَ  « 1 »  )  : ( پس چرا به مجاهدت و كارهاى دشوار اقدام نكرد ؟ )\r\n( 12 )  ( وَ ما أَدْراكَ مَا الْعَقَبَةُ )  : ( و تو چه مىدانى كه كار دشوار چيست ؟ )\r\n( 13 )  ( فَكُّ رَقَبَةٍ )  : ( آزاد كردن بنده )\r\n( 14 )  ( أَوْ إِطْعامٌ فِي يَوْمٍ ذِي مَسْغَبَةٍ )  : ( يا سير كردن گرسنگان در روز قحطى )\r\n( 15 )  ( يَتِيماً ذا مَقْرَبَةٍ )  : ( يتيمى از خويشاوندان )\r\n( 16 )  ( أَوْ مِسْكِيناً ذا مَتْرَبَةٍ )  : ( يا مسكينى خاك نشين )\r\n( 17 )  ( ثُمَّ كانَ مِنَ الَّذِينَ آمَنُوا وَ تَواصَوْا بِالصَّبْرِ وَ تَواصَوْا بِالْمَرْحَمَةِ )  : ( تا در اين صورت از كسانى شود كه ايمان آوردند و يكديگر را به صبر و ترحّم سفارش كردند )\r\n( 18 )  ( أُولئِكَ أَصْحابُ الْمَيْمَنَةِ )  : ( آنها اصحاب يمين هستند )\r\n( اقتحام ) يعنى داخل شدن در چيزى با سرعت و فشار و شدّت و ( عقبه ) يعنى راه سنگلاخ و دشوار كه به قلّهء كوه منتهى مىشود و ( اقتحام عقبه ) كنايه از انفاقهايى است كه بر شخص انفاق كننده بسيار دشوار باشد ، مىفرمايد : آن شخص انفاق كننده كه ادّعا كرد ، مال بسيارى را تلف كرده ، راه دشوار انفاق را نمىپيمايد و انفاق او مرضّى درگاه خدا نيست ، چون آن راه بسيار عظيم الشأن و ارزشمنديست كه پيمودن آن كار هر كسى نيست ، سپس در توصيف عقبه و آن راه دشوار مىفرمايد : عبارتست از آزاد كردن بنده\r\n\r\n\r\n","description":"","footnote":"\r\n( 1 ) . از امام حسن عليه السّلام نقل شده كه : و اللّه ( عقبه ) گردنه‌اى دشوار است كه عبارت از مجاهدهء انسان با هواى نفس و شيطان مىباشد .\r\n","page_name":" 769 ","page_number":769},
  {"content":"\r\n\r\nاز قيد بندگى ، يا طعام دادن به يتيمى از خويشاوندان يا مسكينى به خاك مذّلت نشسته ، در روز قحطى امّا اين شخص مورد بحث به هيچ عقبه‌اى قدم ننهاد ، نه بنده‌اى آزاد كرد ، نه در روز قحطى طعامى داد و نه به يتيم خويشاوند يا مسكينى اطعام كرد ، تا به اين وسيله به رضاى خدا نايل شود و از كسانى باشد كه ايمان آورده‌اند و يكديگر را به صبر كردن در برابر اطاعت خدا و ترحّم كردن بر افراد مسكين و فقير ، سفارش مىكنند و آنان كه توصيف كرديم كه بر هر عقبهء دشوارى قدم مىنهند و به خدا ايمان آورده و يكديگر را به صبر و مرحمت سفارش مىكنند ، مردمى صاحب يمن و بركت و اهل سعادت هستند و ايمان و عمل صالحى كه براى آخرت خود مىفرستند ، چيزى جز رضايت الهى و ميمنت برايشان نخواهد داشت .\r\n( 19 )  ( وَ الَّذِينَ كَفَرُوا بِآياتِنا هُمْ أَصْحابُ الْمَشْأَمَةِ )  : ( و كسانى كه به آيات ما كافر شدند ، اهل نحوست و شقاوت هستند )\r\n( 20 )  ( عَلَيْهِمْ نارٌ مُؤْصَدَةٌ )  : ( و آتشى سر پوشيده بر آنان احاطه دارد )\r\nمنظور از آيات ، تمام آيات آفاقى و انفسى است كه در سراسر عالم بر توحيد ربوبيّت و الوهيّت خداوند و لوازم اين توحيد دلالت مىكند و ردّ اين ادّله ، كفر به خدا و آيات او و كفر به قرآن كريم و آيات شريفهء آن است ، و نيز كفر به هر حكمى است كه از طريق رسالت نازل شده ، مىفرمايد : كسانى كه به آيات ما كفر ورزيدند ، اينها اهل نحوست و شؤم و شقاوت هستند و آتشى بر آنان چيره شده كه آنها را از هر سو احاطه مىكند ، چون آنها به خدا و آنچه به رسولش نازل كرده ( احكام و قرآن ) كفر ورزيده‌اند .\r\n\r\n","description":"","footnote":"","page_name":" 770 ","page_number":770},
  {"content":"\r\n\r\n\r\nسوره شمس\r\n بِسْمِ اللَّهِ الرَّحْمنِ الرَّحِيمِ \r\nغرض سوره : ذكر بعضى از آيات الهى و تذكّر دادن انسان به اين معنا كه رستگارى او در تزكيهء نفس و تطهير آن از زشتى و گناهان است ، و بيان بخشى از ماجراى قوم ثمود و عقوبت آلوده كردن نفس .\r\n( 1 )   ( وَ الشَّمْسِ وَ ضُحاها )   : ( سوگند به خورشيد و گسترش نور آن )\r\n( 2 )  ( وَ الْقَمَرِ إِذا تَلاها )  : ( سوگند به ماه ، وقتى كه پيرو آفتاب تابانست )\r\n( 3 )  ( وَ النَّهارِ إِذا جَلَّاها )  : ( و قسم به روز وقتى كه همه جا را روشن مىكند )\r\n( 4 )  ( وَ اللَّيْلِ إِذا يَغْشاها )  : ( و قسم به شب وقتى كه روز را مىپوشاند )\r\n( 5 )  ( وَ السَّماءِ وَ ما بَناها )  : ( و قسم به آسمان و كسى كه آن را بنا كرده )\r\n( 6 )  ( وَ الْأَرْضِ وَ ما طَحاها )  : ( و قسم به زمين و آنكه آن را گسترانيده )\r\n( 7 )  ( وَ نَفْسٍ وَ ما سَوَّاها )  : ( و قسم به جان آدمى و آن كس كه آن را نظام و صورت بخشيده و به حدّ كمال آفريده )\r\n( 8 )  ( فَأَلْهَمَها فُجُورَها وَ تَقْواها )  : ( و خير و شرّ آن را به او الهام كرده )\r\n( 9 )  ( قَدْ أَفْلَحَ مَنْ زَكَّاها )  : ( محققا هر كس جان خود را تزكيه كند رستگار مىشود )\r\n( 10 )  ( وَ قَدْ خابَ مَنْ دَسَّاها )  : ( و هر كس آن را آلوده سازد ، زيانكار خواهد شد )\r\nمىفرمايد : قسم به خورشيد و گستردگى نور آن كه درست مانند تابش نور ايمان به\r\n\r\n","description":"","footnote":"","page_name":" 771 ","page_number":771},
  {"content":"\r\n\r\nقلبها و جان آدميان كه نفوس آنان را زنده مىسازد ، خداوند آن را مسخّر بشر و در خدمت او قرار داده به گونه‌اى كه حيات انسانها وابسته به نور خورشيد است و رويش نباتات و گردش كرهء زمين و معاش و زندگى بشر همه به نور آن بستگى دارد .\r\nو قسم به ماه كه بدنبال غروب خورشيد ، طلوع مىكند و يا قسم به ماهى كه نور خود را از خورشيد مىگيرد .\r\nو قسم به روز در زمانى كه زمين را آشكار و ظاهر مىسازد .\r\nو قسم به شب وقتى كه زمين را فرا مىگيرد - و استفاده از زمان مضارع براى فهماندن اين معناست كه در ايّام نزول آيه كه آغاز ظهور دعوت اسلامى بوده ، تاريكى گناه و فجور زمين را پوشانده بود - و قسم به آسمان و آن امر قوى و عجيبى كه آن را بنا كرده و قسم به زمين و آن امر نيرومند و شگفت‌آورى كه آن را گسترده - و اينكه از حضرت حق تعالى به جاى ( من ) با ( ما ) ياد كرد ، براى افادهء تعظيم و تفخيم و ايجاد شگفتى است -\r\nو قسم به نفس و آن امر نيرومند و دانا و حكيمى كه آن را اين چنين مرتب خلق كرد و اعضاى آن را منظّم و قوايش را تعديل نمود ، و مراد از نفس ، نفس انسانى و جان همهء انسانهاست .\r\nدر ادامه مىفرمايد : پس از خلقت نفس ، تقوى و فجورش را به او الهام كرد ، ( فجور ) يعنى اعمالى كه پردهء حرمت دين را مىدرد و انسان با ارتكاب معصيت و گناه و انجام نواهى شريعت ، اين پردهء حرمت را از هم مىدرد ، و ( تقوى ) يعنى اينكه انسان خود را از آنچه از آن مىترسد ، در محفظه‌اى قرار دهد .\r\nپس منظور از تقوى ، اجتناب از فجور و دورى از هر عمليست كه با كمال نفس منافات داشته باشد ، كه همان ورع و پرهيز از محرّمات الهى است و ( الهام ) به معناى آنست كه تصميم و آگاهى و علمى از خبرى در دل انسان بيافتد و اين افاضه‌اى الهى است و همان صورتهاى علميّه‌ايست كه به نحو تصورّى يا تصديقى خداى متعال آنها را بر دل هر كس بخواهد القاء مىكند . و اينكه مىفرمايد : خداوند تقوى و فجور نفس را به انسان الهام كرده ، يعنى اينكه خداوند صفات عمل انسان را به او شناسانده و انسان\r\n\r\n","description":"","footnote":"","page_name":" 772 ","page_number":772},
  {"content":"\r\n\r\nخودش به الهام فطرى متوجّه مىشود كه عملى كه انجام مىدهد ، مصداق طاعت و تقواست يا مصداق فجور و معصيت .\r\nمثلا هر انسانى با عقل سليم تشخيص مىدهد كه خوردن مال يتيم فجور است و خوردن مال خود فرد از مصاديق تقواست و خداوند هر دوى اين مفاهيم را كه ظاهرا در هر دو مورد مشترك هستند به انسان شناسانده و او مىتواند مصاديق تقوى و فجور را از هم تشخيص دهد .\r\nآنگاه در جواب همه اين سوگندها مىفرمايد : هر كس كه نفس خود را تزكيه كند به رستگارى رسيده و هر كس كه نفس را به غير جهت كمال سوق دهد و آن را ضايع كند ، زيانكار شده .\r\n( فلاح ) و رستگارى يعنى ظفر يافتن به مطلوب و رسيدن به هدف و ( خيبت ) يعنى ظفر نيافتن و نرسيدن به هدف ، ( تزكيه ) يعنى روياندن و رشد و نموّ به رشدى صالح و پر بركت و ثمر بخش و ( تدسيه ) يعنى اينكه چيزى را پنهانى داخل در چيز ديگر كنند و در اينجا به معناى آنست كه انسان نفس خود را به غير آن جهتى كه طبيعت نفس اقتضاء دارد سوق داده و آن را در غير طريق كمال تربيت و رشد دهد .\r\nبنابراين مىخواهد بفرمايد : كمال نفس انسانى در اين است كه به حسب فطرت فجور را از تقوى تشخيص دهد و دين يعنى اينكه انسان خود را در امورى كه خدا از او مىخواهد تسليم خدا نمايد و اين امور همان فطريات انسانهاست ، لذا آراستن نفس به تقوا و تزكيهء نفس ، يعنى تربيت آن به نحوى صالح كه باعث زيادتر شدن و بقاء آن گردد به خلاف فسق و فجور كه نفس را ضايع مىكند .\r\nو نفس انسان نسبت به خير و شرّ و هدايت و ضلالت استعداد و آمادگى يكسان دارد ، امّا انسان قادر است نفس خود را در جهت كمال سوق داده و تربيت كند ، پس هر كس چنين كند رستگار شده و هر كس كه انگيزه‌هاى خير را تضعيف نمايد و نفس را در جهت خلاف آن سوق دهد به زيان و خسارت افتاده است .\r\n( 11 )  ( كَذَّبَتْ ثَمُودُ بِطَغْواها )  : ( قوم ثمود از غرور و سركشى دعوت پيامبر خود را\r\n\r\n","description":"","footnote":"","page_name":" 773 ","page_number":773},
  {"content":"\r\n\r\nتكذيب كردند )\r\n( 12 )  ( إِذِ انْبَعَثَ أَشْقاها )  : ( هنگامى كه شقىترين آنها برانگيخته شد )\r\n( 13 )  ( فَقالَ لَهُمْ رَسُولُ اللَّهِ ناقَةَ اللَّهِ وَ سُقْياها )  : ( و رسولخدا صلّى اللّه عليه و إله و سلم به آنان گفت : اين ناقه آيت خداست ، از خدا بترسيد و آن را سيراب كنيد )\r\n( 14 )  ( فَكَذَّبُوهُ فَعَقَرُوها فَدَمْدَمَ عَلَيْهِمْ رَبُّهُمْ بِذَنْبِهِمْ فَسَوَّاها )  : ( امّا آن قوم رسول را تكذيب كرده و ناقه را پى نمودند ، خدا هم آنان را به كيفر ظلم و گناهانشان هلاك ساخت و شهرشان را با خاك يكسان كرد )\r\n( 15 )  ( وَ لا يَخافُ عُقْباها )  : ( و از عاقبت هلاكتشان پروا نكرد )\r\nاين آيات در مقام استشهاد بر اين معناست كه گفته شد : اگر كسى نفس خود را ضايع كرده ، و در جهت خلاف فطرت رشد دهد ، دچار خيبت مىگردد ، به ماجراى قوم ثمود مىپردازد و مىفرمايد : قوم ثمود به سبب طغيان و سركشى كه در نفس خود مستقّر كرده بودند ، پيامبرشان صالح عليه السّلام را تكذيب نمودند ، آن زمان كه بدبخترين آن قوم كه فردى به نام ( قدار بن سالف ) بود به تحريك مردم برانگيخته شد كه ناقه‌اى را كه معجزهء آيات درخواستى خود مردم بود ، به قتل رساند و ذبح كند ، ماجراى ناقه اين بود كه مردم به صالح گفتند : اگر تو پيامبر خدا هستى از خدايت بخواه تا شتر مادّه‌اى را از كوه بيرون آورد ، زمانيكه حضرت صالح عليه السّلام دعا كرد و مادّه شترى عظيم الجنّه از درون كوه بيرون آمد ، به آنان گفت : اى مردم اين شتر آيت و معجزهء خداست پس او را سيراب كنيد ، ( ظاهرا نهرى در آن منطقه جريان داشته كه حضرت صالح قرار گذاشته بود ، يك روز مردم از آب نهر بنوشند و روز ديگر شتر از آب استفاده كند و در آن روز مردم مىتوانستند خود را از شير شتر سيراب كنند ) و منظور حضرت صالح عليه السّلام نصيحت آنان بود كه معترّض شتر نشوند ، نه به قتل او اقدام كنند و نه نوبت آب را از او بگيرند .\r\nامّا آنها صالح را تكذيب كردند و شتر را سر بريدند ( و او را ريشه كن نمودند ) و خداوند هم به كيفر گناهشان ، آن قبيله را با خاك يكسان كرد و نسلشان را قطع و آثارشان را محو و نابود ساخت و از عاقبت زير و رو كردن يا تسويه نمودن ايشان پروايى\r\n\r\n","description":"","footnote":"","page_name":" 774 ","page_number":774},
  {"content":"\r\n\r\nننمود ، چون همهء امور عالم مطابق اراده و فرمان و اذن خود اوست ، همچنانكه فرمود :  ( لا يُسْئَلُ عَمَّا يَفْعَلُ وَ هُمْ يُسْئَلُونَ  « 1 » او از اعمالش بازخواست نمىشود ، ولى همه آنها مورد بازخواست قرار مىگيرند ) .\r\nبعضى مفسّران « 2 » گفته‌اند ، اين آيهء آخر به معناى اينست كه كشندهء ناقه از عاقبت وخيم عمل خود نترسيد يا صالح عليه السّلام از عاقبت و هلاكت آنها نترسيد ، چون به نجات خود اطمينان داشت ، از رسولخدا عليه السّلام نقل شده كه خطاب به امير المؤمنين على عليه السّلام فرمود : اى على ! شقىترين مردم در اقوام گذشته كشندهء ناقه صالح بود و شقىترين مردم در آيندگان قاتل توست .\r\n\r\nسوره ليل\r\n بِسْمِ اللَّهِ الرَّحْمنِ الرَّحِيمِ \r\nغرض سوره : بيم دادن و انذار از بخل و دروغ و اظهار بىنيازى بوسيله بيان عقوبت شقاوت بار آنان و بشارت دادن به كسانى كه انفاق كرده و تقوى دارند و نعمات الهى و وعدهء حسناى او را تصديق مىكنند .\r\n( 1 )   ( وَ اللَّيْلِ إِذا يَغْشى )   : ( سوگند به شب وقتى كه روز را مىپوشاند )\r\n( 2 )  ( وَ النَّهارِ إِذا تَجَلَّى )  : ( و قسم به روز وقتى كه ظاهر مىگردد )\r\n( 3 )  ( وَ ما خَلَقَ الذَّكَرَ وَ الْأُنْثى )  : ( و قسم به آن كسى كه جنس نر و مادّه را خلق كرده )\r\n\r\n\r\n","description":"","footnote":"\r\n( 1 ) . سورهء انبياء ، آيه 23 .\r\n( 2 ) . تفسير مجمع البيان ، جلد 10 .\r\n","page_name":" 775 ","page_number":775},
  {"content":"\r\n\r\n( 4 )  ( إِنَّ سَعْيَكُمْ لَشَتَّى )  : ( همانا اعمال شما متفرّق و گوناگون است )\r\nمىفرمايد : قسم به شب وقتى كه روى روز را مىپوشاند و يا قرص خورشيد را فرا مىگيرد و قسم به روز هنگامى كه ظهور و تجلّى مىيابد و همهء پنهانها را آشكار مىسازد و به آن امر عظيم و اعجاب‌انگيزى كه دو جنس نر و مادّه را از يك نوع واحد آفريد ، بعضى مفسّران ( ما ) را مصدريّه گرفته‌اند كه در اين صورت معنا چنين خواهد بود كه :\r\nسوگند به خلقت نر و مادّه .\r\nسپس در جواب اين سوگندها مىفرمايد : سوگند به اين واقعيّات متفرّق كه هم در خلقت و هم در اثر متفرّقند ، هر آينه مساعى شما نيز ، هم از نظر نفس عمل و هم از نظر اثر مختلفند ، بعضى از اعمال شما عنوان اعطاء و تقوى و تصديق دارد و اثر مخصوص به خود را هم دارد ، ( كه همان رستگارى ابدى است ) و بعضى از اعمال شما عنوان بخل و استغناء و تكذيب دارد و اثرش هم مخصوص خودش است ( كه همان شقاوت ابدى است )\r\n( 5 )  ( فَأَمَّا مَنْ أَعْطى وَ اتَّقى )  : ( امّا آنكه انفاق كند و پرهيزكار باشد )\r\n( 6 )  ( وَ صَدَّقَ بِالْحُسْنى )  : ( و پاداش نيك روز جزا را تصديق كند )\r\n( 7 )  ( فَسَنُيَسِّرُهُ لِلْيُسْرى )  : ( به زودى راه انجام كارهاى نيك را برايش آسان مىسازيم )\r\nمراد از ( اعطاء ) انفاق مال در راه خداست و مراد از ( تقوا ) اعطاء به روش تقواى دينى است ، و مراد از ( تصديق حسنى ) تصديق و باور داشتن وعدهء ثوابيست كه خداى تعالى در مقابل انفاق در راه رضاى او ، به ايشان داده است ، و چنين تصديقى لازمه‌اش تصديق به توحيد ربوبيّت و الوهيّت پروردگار و تصديق رسالت رسولان الهى و تصديق معاد نيز هست ، ( تيسير ) يعنى تهيّه كردن و آماده نمودن و ( يسرى ) يعنى خصلتى كه در آن آسانى باشد .\r\nمىفرمايد : كسى كه به خدا و رسول او به روز جزا مؤمن باشد و مال خود را به خاطر رضاى خدا و تحصيل ثواب او انفاق كند و ثوابى را كه خداوند به زبان رسولش به آنان وعده داده تصديق نمايد ، ما او را آمادهء حياتى سعادتمندانه و طيّب در جوار پروردگارش مىنمائيم و يا توفيق اعمال صالحى به او مىدهيم كه او را به سعادت ابدى\r\n\r\n","description":"","footnote":"","page_name":" 776 ","page_number":776},
  {"content":"\r\n\r\nنايل مىسازند .\r\n( 8 )  ( وَ أَمَّا مَنْ بَخِلَ وَ اسْتَغْنى )  : ( و امّا كسى كه بخل بورزد و طالب ثروت و بىنيازى باشد )\r\n( 9 )  ( وَ كَذَّبَ بِالْحُسْنى )  : ( و پاداش نيك روز جزا را تكذيب كند )\r\n( 10 )  ( فَسَنُيَسِّرُهُ لِلْعُسْرى )  : ( اعمال نيك را در نظرش سنگين و دشوار مىسازيم )\r\n( 11 )  ( وَ ما يُغْنِي عَنْهُ مالُهُ إِذا تَرَدَّى )  : ( و وقتى كه هلاك شود ، مالش هيچ سودى به حالش نخواهد داشت )\r\nدر مقابله با فرد مذكور در آيات قبلى ، اينجا به توصيف شخصى مىپردازد كه از انفاق بخل مىورزد و در طلب مال‌اندوزى و كسب ثروت مىباشد و وعدهء نيكويى را كه خداوند به شخص منفق داده است ، تكذيب مىكند و لازمهء چنين تكذيبى ، تكذيب اصل معاد و قيامت است ، مىفرمايد : شخصى كه چنين باشد ، ما به او توفيق انجام اعمال صالح را نمىدهيم ، و اين اعمال را در نظرش سخت و دشوار مىسازيم تا او با انجام ندادن آن اعمال آماده عذاب شود ، و چنين كسى وقتى كه در حفرهء قبر و يا در جهنّم و ورطهء هلاكت سقوط مىكند مالش چه دردى از او دوا مىكند و چه سودى برايش دارد ؟\r\nاين معنا در صورتى است كه ( ما ) استفهامى باشد ، امّا اگر ( ما ) نافيه باشد ، معنا اين است كه چنين كسى در وقتى كه به ورطهء هلاكت مىافتد مالش به دردش نمىخورد .\r\n( 12 )  ( إِنَّ عَلَيْنا لَلْهُدى )  : ( بدرستى كه هدايت به عهدهء ماست )\r\n( 13 )  ( وَ إِنَّ لَنا لَلْآخِرَةَ وَ الْأُولى )  : ( و همانا دنيا و آخرت متعلّق به ماست )\r\nدر مقابل تعليل فرازهاى قبلى مىخواهد بفرمايد : اينكه گفتيم ما براى مؤمنان و اهل تقوا تيسير مىكنيم و براى كافران و بخيلان دشوارى پديد مىآوريم ، به دليل اين است كه هدايت خلق به عهده ماست و هيچ مانعى نمىتواند در اين راه ايجاد مزاحمت كند ، چون خدا بر نفس خود واجب كرده و چنين حكم رانده كه راه خود را براى مردم بيان كرده و آشكار كند و راه درست و صراط مستقيم را به ايشان بنمايد ، خواه مردم آن را بپيمايند و يا آن را ترك كنند ، اين در صورتى است كه هدايت به معناى ارائه طريق باشد ،\r\n\r\n","description":"","footnote":"","page_name":" 777 ","page_number":777},
  {"content":"\r\n\r\nامّا اگر به معناى رساندن به مطلوب و مقصد مورد نظر باشد در اين صورت ، هدايت الهى به معناى رساندن فرد به آثار حسنه‌اى است كه بدنبال متصّف شدن به صفت عبوديّت و انجام عمل صالح ، پديد مىآيد كه همان حيات طيّبه و سعادتمندى در دنيا و آخرت است و براى افراد كافر و خبيث هم رساندن ايشان به آثار سيّئهء اعمال پليدشان است كه همان دخول در آتش جهنم مىباشد ، لذا هدايت به معناى رساندن به مقصد ( هدايت تكوينى ) فقط كار خداست ، چون از باب صنع و ايجاد است ، امّا اگر هدايت به معناى ارائه طريق باشد ، ( هدايت تشريعى ) مستقيما توسّط انبياء و اولياء انجام مىشود ، ولى تأثير آن نيز منوط به اذن خداست .\r\nممكن هم هست مراد از هدايت مطلق هدايت باشد ، اعم از هدايت تكوينى و تشريعى ، در هر حال هدايت فقط بر عهده خداست .\r\nدر ادامه مىفرمايد : عالم بدء و عالم عود يعنى خلقت نخستين و خلقت مجدّد و اعاده ، هر دو از آن ماست ، لذا هر چيز كه در عالم وجود عنوان شىء بر او حمل شود ، مملوك خداى تعالى است و همهء اشياء به او قيام دارند ، پس او مالك حقيقى و متصرّف مطلق در عالم است و هيچ كس معارض و مانع او نيست و هيچ چيز بر او غالب نمىشود .\r\n( 14 )  ( فَأَنْذَرْتُكُمْ ناراً تَلَظَّى )  : ( پس شما را از آتشى هشدار مىدهيم كه زبانه مىكشد )\r\n( 15 )  ( لا يَصْلاها إِلَّا الْأَشْقَى )  : ( و جز شقىترين افراد را نمىسوزاند )\r\n( 16 )  ( الَّذِي كَذَّبَ وَ تَوَلَّى )  : ( همان كسانى كه آيات و دعوت ما را تكذيب كرده و از آن روى گرداندند )\r\nيعنى حالا كه آشكار شد هدايت به عهده ماست ، پس من شما را از آتش برافروختهء جهنم انذار مىكنم ، لذا منذر حقيقى خداست ، همانطور كه هادى حقيقى هم اوست .\r\nآتشى كه به جز شقىترين افراد كسى تا ابد در آن نمىماند ، آنگاه در مقام توضيح مىفرمايد ، مراد از ( اشقى ) هر كافرى است كه دعوت حقّ را تكذيب كند و از آن روى بگرداند ، چنين كسى چون بدبختى او ابدى است و اميد خلاصى و نجات ندارد ،\r\n\r\n","description":"","footnote":"","page_name":" 778 ","page_number":778},
  {"content":"\r\n\r\nبدبخترين بدبختهاست و همواره ملازم آتش جهنّم خواهد بود .\r\n( 17 )  ( وَ سَيُجَنَّبُهَا الْأَتْقَى )  : ( و به زودى افرادى كه با تقواترند از آن آتش دور مىشوند )\r\n( 18 )  ( الَّذِي يُؤْتِي مالَهُ يَتَزَكَّى )  : ( همان كسانى كه مال خود را مىدهند تا آن را پاك و پر بركت سازند )\r\n( 19 )  ( وَ ما لِأَحَدٍ عِنْدَهُ مِنْ نِعْمَةٍ تُجْزى )  : ( و احدى از صاحب مال طلبكار نيست تا پاداش بخواهد )\r\n( 20 )  ( إِلَّا ابْتِغاءَ وَجْهِ رَبِّهِ الْأَعْلى )  : ( جز در راه كسب رضاى پروردگار اعلاى خود )\r\n( 21 )  ( وَ لَسَوْفَ يَرْضى )  : ( و به زودى راضى مىشود )\r\nمسلّما تقوى درجاتى دارد ، بعضى فقط از گناهان بزرگى مثل قتل نفس و فواحش مىپذيرند ، بعضى از فساد اموال مردم پروا دارند و بعضى چون از فقر مىترسند ، از انفاق خوددارى مىكنند ، امّا گروهى هم هستند كه چون از خدا مىپرهيزند و از مقام او ترس دارند ، مال خود را در جهت رضاى او انفاق مىكنند و اين طائفه اخير ( اتقى ) هستند ، چون مال خود را در راه حق انفاق مىكنند تا به اين وسيله مالشان را به نحوى صالح و شايسته رشد دهند و اين انفاق فقط و فقط بخاطر كسب رضاى خداست و كسى از آن فرد اتقى طلبى ندارد و به او نعمتى نداده ، تا او به عنوان پاداش و تلافى ، آن مال را به او انفاق كرده باشد ، بلكه هدف او فقط بدست آوردن رضاى خدا و وجه اللّه « 1 » است ، به هر حال اين چنين كسانى از آتش دوزخ دور نگه داشته مىشوند و به زودى با دريافت اجر نيكو و پاداش حسن و جميلى كه پروردگارشان به آنها مىدهد راضى و خشنود مىگردند .\r\nو اينكه خداوند را با دو صفت ( ربّ ) و ( اعلى ) نام برده به جهت اشاره به اين مطلب است كه خداوند والاترين و ما فوق همه عالىهاست و رب العالمين است لذا جزايى هم كه به بندگان متقّى خود مىدهد ، بزرگترين جزا و والاترين نوع پاداش است به گونه‌اى كه متناسب با مقام ربوبيّت و علوّ اوست .\r\n\r\n\r\n","description":"","footnote":"\r\n( 1 ) . قبلا درباره ( وجه اللّه ) گفتيم كه منظور ، اسماء و صفات الهى و يا معصومين عليه السّلام هستند .\r\n","page_name":" 779 ","page_number":779},
  {"content":"\r\n\r\n\r\nسوره ضحى\r\n بِسْمِ اللَّهِ الرَّحْمنِ الرَّحِيمِ \r\nغرض سوره : آرامش دادن و تسلىّ خاطر رسولخدا صلّى اللّه عليه و إله و سلم .\r\n( 1 )   ( وَ الضُّحى )   : ( قسم به روز آن هنگام كه نور خورشيد گسترده مىشود )\r\n( 2 )  ( وَ اللَّيْلِ إِذا سَجى )  : ( و قسم به شب هنگامى كه سكون و آرامش مىبخشد )\r\n( 3 )  ( ما وَدَّعَكَ رَبُّكَ وَ ما قَلى )  : ( كه پروردگارت وحى را از تو قطع نكرده و تو را مورد خشم قرار نداده )\r\n( 4 )  ( وَ لَلْآخِرَةُ خَيْرٌ لَكَ مِنَ الْأُولى )  : ( و مسلّما آخرت براى تو از دنيا بهتر است )\r\n( 5 )  ( وَ لَسَوْفَ يُعْطِيكَ رَبُّكَ فَتَرْضى )  : ( و پروردگارت به زودى به تو عطايى مىكند كه راضى شوى )\r\nدر شأن نزول اين سوره گفته‌اند : ظاهرا چند روزى به رسولخدا صلّى اللّه عليه و إله و سلم وحى نشد ، بطوريكه مردم مىگفتند : خدا با او وداع كرده و آنحضرت ناراحت و دل نگران چشم به آسمان داشت و در انتظار وحى بسر مىبرد ، تا اين سوره نازل شد و قلب آنحضرت شاد گشت .\r\nمىفرمايد : قسم به گسترده شدن نور خورشيد و قسم به شب آن هنگام كه ظلمتش همه جا را فرا مىگيرد و آرامش و سكون مىبخشد ، كه هرگز پروردگارت تو را ترك نكرده و بر تو خشم نگرفته ، و در اين سوگندها با متعلّق آن مناسبت عجيبى وجود دارد كه بر كسى پوشيده نيست ( نور روز با تابش وحى و تاريكى شب با انقطاع وحى )\r\n\r\n","description":"","footnote":"","page_name":" 780 ","page_number":780},
  {"content":"\r\n\r\nسپس در ادامه بعنوان ترقّى دادن مطلب مىفرمايد : نه تنها پروردگارت با تو وداع نكرده و بر تو خشم نگرفته ، بلكه تو در نزد خدا آنقدر كرامت و قرب دارى كه تازه زندگى دنيوى تو با اين همه كرامات و بزرگى كه دارى در برابر زندگى آخرتت چيزى محسوب نمىشود ، و آخرت تو از دنيايت بهتر است ، و در زندگى آخرت خداى تعالى كه پروردگار توست ، آنقدر به تو عطا مىكند كه راضى شوى و در اين آيه هم عطاى الهى مطلق و عام است و هم رضايت رسولخدا صلّى اللّه عليه و إله و سلم ، بنابراين مىخواهد بفرمايد : تو هم در زندگى دنيا و هم در آخرت از عطاى پروردگارت راضى مىشوى « 1 » ، در دنيا بواسطهء تقدّم بر انبياء و رسولان ديگر و شهادت دادن امتّت بر امّم ديگر و در آخرت با اعطاء مقام محمود شفاعت كبرى و بواسطه ترفيع درجات مؤمنين امتّت و علوّ مراتب ايشان بواسطهء شفاعت تو .\r\n( 6 )  ( أَ لَمْ يَجِدْكَ يَتِيماً فَآوى )  : ( آيا جز اين بود كه تو را يتيم يافت و سپس پناه داد ؟ )\r\n( 7 )  ( وَ وَجَدَكَ ضَالًّا فَهَدى )  : ( و تو را كه راه به جايى نمىبردى ، هدايت كرد ؟ )\r\n( 8 )  ( وَ وَجَدَكَ عائِلًا فَأَغْنى )  : ( و تهى دستت يافت ، پس بىنيازت نمود ؟ )\r\nدر اين آيات به نعمتهاى بزرگى كه خداوند به آنحضرت صلّى اللّه عليه و إله و سلم اعطاء كرده اشاره مىكند ، مىفرمايد : آيا خدا تو را يتيم نيافت و پناه نداد ؟ چون حضرت محمد صلّى اللّه عليه و إله و سلم هنوز در شكم مادر بود كه پدرش عبد اللّه وفات يافت و دو ساله بود كه مادرش از دنيا رفت و هشت سال داشت كه كفيل و جدّش عبد المطلب درگذشت و او از آن به بعد تحت تكفّل عمويش ابو طالب قرار گرفت و پرورش يافت .\r\nبعضى مفسّران « 2 » ( يتيم ) را به معناى درّ بىنظير دانسته‌اند و عبارت را چنين معنا كرده‌اند ، مگر خدا نبود كه تو را فرد بىنظيرى يافت و مردم را گرد تو جمع كرد ؟\r\nدر ادامه هم به مسأله هدايت اشاره مىكند ، بايد گفت مراد از ضلالت در اين آيه ، گمراهى نيست ، بلكه عدم هدايت است ، يعنى مىخواهد بفرمايد : اگر عنايت و دستگيرى\r\n\r\n\r\n","description":"","footnote":"\r\n( 1 ) . مطابق تفسير روح المعانى جلد 30 .\r\n( 2 ) . تفسير قرطبى ، جلد 20 .\r\n","page_name":" 781 ","page_number":781},
  {"content":"\r\n\r\nخدا نبود ، تو چه مىدانستى كتاب و ايمان چيست ؟ « 1 » ، شايد هم به نحو كلّى خداوند مىخواهد بفرمايد چه تو و چه افراد ديگر بشر ، اگر هدايت خدا نباشد ، از پيش خود هيچ هدايتى نخواهيد داشت ، اگر چه كه هدايت الهى همواره ملازم نفس كريم و بزرگوار آنحضرت بوده است ، بعضى مفسرّان « 2 » ضلالت را در اين آيه به معناى عدم علم دانسته و يا به معناى مجهول القدر بودن در ميان مردم دانسته‌اند و يا آن را مربوط به ماجراى گم شدن آنحضرت در كودكى گرفته‌اند . امّا ضعف اين وجوه آشكار است .\r\nآنگاه به مسأله تهىدستى آنحضرت اشاره مىكند ، چون پيامبر صلّى اللّه عليه و إله و سلم قبل از ازدواج با خديجه ( س ) فقير و تنگدست بود و مال چندانى نداشت ، امّا خداى تعالى خديجه بنت خويلد ( س ) را كه از زنان ثروتمند مكّه بود به تزويج آنحضرت در آورد و حضرت خديجه تمام اموال خود را به آن جناب بخشيد ، بعضى تفاسير ( غنى ) را به استجابت دعاى آنحضرت تفسير كرده‌اند .\r\n( 9 )  ( فَأَمَّا الْيَتِيمَ فَلا تَقْهَرْ )  : ( پس تو هيچ يتيمى را خوار نشمار )\r\n( 10 )  ( وَ أَمَّا السَّائِلَ فَلا تَنْهَرْ )  : ( و هيچ سائلى را مرنجان )\r\n( 11 )  ( وَ أَمَّا بِنِعْمَةِ رَبِّكَ فَحَدِّثْ )  : ( و امّا نعمت پروردگارت را با رفتار و گفتارت بازگو كن )\r\nدر مقام نتيجه گيرى از اعطاى اين نعمات ، خطاب به رسولخدا صلّى اللّه عليه و إله و سلم مىفرمايد : پس تو نيز هيچ يتيمى را با قهر و غلبه مران و او را از بابت تنگدستى يا بىكسى خوار مكن و هيچ سائل و درخواست كننده‌اى را با خشونت و تندى طرد مكن و مرنجان ، ( بلكه اگر مىتوانى حاجت او را رفع كن و اگر نمىتوانى با احترام و عطوفت عذر او را بخواه )\r\nو نعمات پروردگارت را با زبان يا عمل يادآورى كن و نمايان ساز و آنها را پنهان نكن ، چون اين عمل شكر نعمت است و اين سه دستور اگر چه ظاهرا خطابش متوجّه رسولخدا صلّى اللّه عليه و إله و سلم است ، امّا در واقع متوجّه همه مردم مىباشد « 3 » .\r\n\r\n\r\n","description":"","footnote":"\r\n( 1 ) . در اين صورت معناى اين آيه شبيه آيه 52 سورهء شورى خواهد بود .\r\n( 2 ) . تفسير مجمع البيان ، جلد 10 .\r\n( 3 ) . در تفسير الدّر المنثور از رسولخدا صلّى اللّه عليه و إله و سلم نقل شده ، هر كس با نعمتى كه خدا به او مىدهد\r\n","page_name":" 782 ","page_number":782},
  {"content":"\r\n\r\n\r\nسوره انشراح\r\n بِسْمِ اللَّهِ الرَّحْمنِ الرَّحِيمِ \r\nغرض سوره : دعوت براى توجّه بسوى خدا و بذل همّت در راه خدا و رغبت بسوى او و بيان اينكه تنها طريقه آسان و مطابق فطرت همين است « 1 » .\r\n( 1 )   ( أَ لَمْ نَشْرَحْ لَكَ صَدْرَكَ )   : ( آيا ما سينهء تو را گشاده نساختيم ؟ )\r\n( 2 )  ( وَ وَضَعْنا عَنْكَ وِزْرَكَ )  : ( و بار سنگين را از دوشت بر نداشتيم ؟ )\r\n( 3 )  ( الَّذِي أَنْقَضَ ظَهْرَكَ )  : ( همان بارى كه پشت تو را مىشكست )\r\n( 4 )  ( وَ رَفَعْنا لَكَ ذِكْرَكَ )  : ( و نامت را بلند آوازه كرديم )\r\nدر مقام امتنان نعمات الهى را كه به حضرت رسول صلّى اللّه عليه و إله و سلم اعطا شده بر مىشمارد و مىفرمايد : آيا ما سينهء تو را گستردگى و وسعت نبخشيديم تا ظرفيت دريافت و تلقّى وحى را داشته و نيروى تبليغ آن و تحمّل ناملايماتى را كه در اين راه مىبيند ، داشته باشد ؟ يعنى مىخواهد بفرمايد : ما نفس تو را آنچنان نيرومند ساختيم كه نهايت درجهء استعداد براى قبول افاضات الهى را پيدا كند و آرامش و سكينه داشته باشد .\r\n\r\n\r\n","description":"","footnote":"\r\nمورد آزمايش قرار مىگيرد و اگر آن نعمت را به اطلاع مردم برساند ، شكرش را بجا آورده ، ولى اگر آن را كتمان كند ، آن نعمت را كفران نموده و هر كس به دروغ ادّعاى نعمتى بكند ، مانند كسيست كه جامهء دروغ به تن كرده باشد .\r\n( 1 ) . در بعضى روايت از ائمه عليه السلام نقل شده كه سورهء ضحى و سورهء انشراح در حقيقت يك سوره هستند و آيه اوّل سورهء انشراح معطوف به آيهء 6 سورهء ضحى است .\r\n","page_name":" 783 ","page_number":783},
  {"content":"\r\n\r\nدر ادامه مىفرمايد : آيا ما بار سنگين و كمرشكن را از دوش تو برنداشتيم كه مراد از آن بار سنگين دعوت و رسالت و تبليغ وحى الهى است و خداوند با فراهم كردن اسباب پيشرفت دعوت و رسالت آنحضرت تحمّل اين بار سنگين را بر او ممكن و آسان نمود .\r\nولى بعضى مفسّرين « 1 » وزر را در مورد داستانى دانسته‌اند كه در بعضى روايات از ابو هريره از قول رسولخدا صلّى اللّه عليه و إله و سلم آمده ، به اين مضمون كه در هنگام كودكى آنحضرت دو فرشته بر آن جناب نازل شدند و سينه‌اش را شكافته و قلبش را بيرون آورده و چيزى به شكل لخته‌اى از آن بيرون انداختند و سپس دوباره آن را در جاى خود قرار دادند و ظاهرا اين ماجرا مىخواهد به مسأله عصمت آنحضرت اشاره كند و آن لختهء خون كه از قلب آنحضرت جدا شده ، ظاهرا همان ميل به گناه و كينه و حسد بوده است ، امّا اين روايت بدون اشكال نيست و اگر هم صحيح باشد ، جنبهء تمثيلى دارد .\r\nآنگاه مىفرمايد : آيا ما نام تو را بلند آوازه نساختيم ؟ يعنى نام و ياد پيامبر صلّى اللّه عليه و إله و سلم از همهء نامها و يادها بلند آوازه‌تر است ، چون خدا نام آنحضرت را در كلمهء شهادتين ( كه اساس دين است و فرد با اداى آن مسلمان مىشود ) قرين نام خود نموده و بر هر مسلمانى واجب كرده كه نام آن جناب را در هر روز هنگام نمازهاى پنجگانه ياد كند و در هنگام اداى تشهد بر آنحضرت درود و صلوات بفرستد .\r\n( 5 )  ( فَإِنَّ مَعَ الْعُسْرِ يُسْراً )  : ( بدرستى كه با هر سختى ، آسانيست )\r\n( 6 )  ( إِنَّ مَعَ الْعُسْرِ يُسْراً )  : ( آرى پس از هر سختى آسانيست )\r\n( 7 )  ( فَإِذا فَرَغْتَ فَانْصَبْ )  : ( پس هرگاه از امور خود فراغت يافتى ، به نماز و شكرانه پروردگارت قيام كن )\r\n( 8 )  ( وَ إِلى رَبِّكَ فَارْغَبْ )  : ( و به سوى پروردگارت مايل شو )\r\nدر تعليل مطلب قبلى مىفرمايد : اينكه ما بار سنگين را از دوش تو برداشتيم و نامت را بلند آوازه كرديم ، براى اين است كه سنّت ما بر اين قرار گرفته كه پس از دشوارى ، آسانى و گشايش قرار دهيم ، و آنگاه در مقام تأكيد و تثبيت مطلب مىفرمايد : براستى با هر\r\n\r\n\r\n","description":"","footnote":"\r\n( 1 ) . تفسير روح المعانى ، جلد 30 .\r\n","page_name":" 784 ","page_number":784},
  {"content":"\r\n\r\nسختى آسانيست ، امّا بعضى مفسّرين گفته‌اند اينكه كلمهء عسر كه معرفه است و ( الف ) و ( لام ) دارد دو بار تكرار شده معلوم مىشود منظور در هر دو مورد يكسان بوده ، امّا كلمه ( يسر ) چون نكره و با تنوين نصب آمده و تكرار شده ، دوّمى معنايى غير از معناى اوّلى را افاده مىكند ، بنابراين در اينجا مىخواهد بفرمايد : با هر سختى دو آسانى وجود دارد « 1 » ، ( امّا اين قاعده كليّت ندارد )\r\nبنابراين مىخواهد به رسولخدا صلّى اللّه عليه و إله و سلم آرامش بدهد كه بداند بعد از اين همه دشواريها و ناملايماتى كه در راه دعوت و رسالت متحمّل شده است ، در نهايت شدّت و گرفتارى آنحضرت بر طرف خواهد شد و دعوت او به ثمر مىرسد .\r\nدر ادامه مطلب خطاب به رسولخدا صلّى اللّه عليه و إله و سلم مىفرمايد : حال كه معلوم گشت هر عسرى بعد از آن يسر مىآيد و زمام اين امور هم بدست خداست ، پس هرگاه از انجام آنچه بر تو واجب شده فراغت يافتى ، نفس خود را در راه خدا و عبادت و دعا به درگاه او خسته كن و در آن رغبت و تمايل نشان بده ، تا خدا هم بر تو منّت نهاده و به دنبال اين تعب و دشوارى عبادت ، آسانى و يسر به تو اعطا كند ، بعضى مفسّران « 2 » گفته‌اند : مراد اين است كه هرگاه از واجبات فارغ شدى ، به مستحبّات بپرداز ، يا هرگاه از جنگ فارغ شدى به عبادت مشغول شو يا بعد از فراغت از امور دنيا به امر آخرتت بپرداز و يا پس از نماز به دعا و نيايش مشغول شو « 3 » .\r\n\r\n\r\n","description":"","footnote":"\r\n( 1 ) . در تفسير الدّر المنثور از رسولخدا صلّى اللّه عليه و إله و سلم نقل شده كه روزى رسولخدا صلّى اللّه عليه و إله و سلم خوشحال و مسرور از خانه بيرون مىآمد و اين دو آيه را تلاوت كرده و فرمود : هرگز يك عسر حريف دو يسر نمىشود .\r\n( 2 ) . تفسير روح المعانى ، جلد 30 .\r\n( 3 ) . در مجمع البيان روايتى از امام باقر و امام صادق عليهما السلام در تأييد معناى آخر ذكر شده است و در اصول كافى امام صادق عليه السّلام آمده است : منظور از اين آيه اين است كه وقتى از نبوّت يا حجة الوداع فارغ شدى ، پس نشان هدايت خود ( على عليه السّلام ) را نصب كن ، چنانچه در لشكرگاه علم را بلند مىنمايند ، و وصىّ خود را بر مردم ظاهر ساز . ( مصحح )\r\n","page_name":" 785 ","page_number":785},
  {"content":"\r\n\r\n\r\nسوره تين\r\n بِسْمِ اللَّهِ الرَّحْمنِ الرَّحِيمِ \r\nغرض سوره : تذكّر دادن به مبدأ و معاد .\r\n( 1 )   ( وَ التِّينِ وَ الزَّيْتُونِ )   : ( قسم به انجير و زيتون )\r\n( 2 )  ( وَ طُورِ سِينِينَ )  : ( و قسم به سرزمين « طور سينا » )\r\n( 3 )  ( وَ هذَا الْبَلَدِ الْأَمِينِ )  : ( و سوگند به مكّه اين شهر امن )\r\nبعضى مفسرين « 1 » قسم به انجير و زيتون را به جهت خواصّ و فوايد بسيارى كه دارند ، سوگند در همين معناى ظاهرى دانسته‌اند ، ولى بعضى ديگر « 2 » مراد از آن را دو سرزمين شام و بيت المقدّس دانسته‌اند ، به جهت انبياء بسيارى كه در اين دو نقطه مبعوث شده‌اند ، چون ( تين ) نام كوهستانى است كه دمشق بر بلنداى آن واقع شده و زيتون نام كوهستانى است كه بيت المقدّس بر آن قرار گرفته .\r\nو مراد از ( طور سينين ) كوهيست كه خداى تعالى در آن با موسى بن عمران تكلّم كرد و نام ديگر آن ( طور سيناء ) است و مراد از ( بلد امين ) شهر مكّه و حرم امن الهى است ، چون امنيّت براى آن تشريع شده و غير آن هيچ جاى ديگر چنين حكمى درباره‌اش\r\n\r\n\r\n","description":"","footnote":"\r\n( 1 ) . تفسير مجمع البيان ، جلد 10 .\r\n( 2 ) . تفسير روح المعانى ، جلد 30 .\r\n","page_name":" 786 ","page_number":786},
  {"content":"\r\n\r\nتشريع نشده است و دربارهء حرمت و امنيّت آن آياتى در قرآن كريم وجود دارد « 1 » .\r\n( 4 )  ( لَقَدْ خَلَقْنَا الْإِنْسانَ فِي أَحْسَنِ تَقْوِيمٍ )  : ( به تحقيق ما انسان را با بهترين نظام خلق كرديم )\r\n( 5 )  ( ثُمَّ رَدَدْناهُ أَسْفَلَ سافِلِينَ )  : ( سپس او را به پست‌ترين مراحل برگردانديم )\r\n( 6 )  ( إِلَّا الَّذِينَ آمَنُوا وَ عَمِلُوا الصَّالِحاتِ فَلَهُمْ أَجْرٌ غَيْرُ مَمْنُونٍ )  : ( به جز كسانى كه ايمان آورده و اعمال صالح بجا آورند ، اينان پاداشى غير منقطع و بدون منّت دارند )\r\nدر جواب سوگندها مىفرمايد : به تحقيق ما انسان را به گونه‌اى آفريده‌ايم كه تمامى جهات وجودى او و همهء شئونش مشتمل بر تقويم است ، يعنى از قوام برخوردار مىباشد و ( قوام ) عبارتست از هر چيز يا وضع يا شرطى كه ثبات و بقاء انسان به آن بستگى دارد .\r\nبنابراين نوع انسان به حسب خلقتش داراى بهترين قوام است ، به گونه‌اى كه صلاحيّت كمال و وصول به قرب و جوار پروردگارش را دارد ، چون خداوند او را به جهازى مجهز كرده كه مىتواند با آن علم نافع و علم صالح كسب كند و هر وقت كه بدانچه مىداند ايمان آورد و ملازم اعمال صالح گرديد ، خداى تعالى او را به سوى خود عروج مىدهد و بالا مىبرد ، همچنانكه فرمود :  ( إِلَيْهِ يَصْعَدُ الْكَلِمُ الطَّيِّبُ وَ الْعَمَلُ الصَّالِحُ يَرْفَعُهُ  « 2 » اعتقاد پاك به سوى او بالا مىرود و عمل صالح آن را در بالا رفتن كمك مىكند )\r\nو همين كه خداوند به انسان امكان عروج در مدارج ترقّى و قرب خود را اعطاء نموده تا بتواند بوسيلهء ايمان و عمل صالح اوج بگيرد ، عطايى قطع ناشدنى است ، در ادامه مىفرمايد : سپس ما همين انسان را به مقام پستى برگردانديم كه از مقام تمام اهل عذاب پست‌تر است ، مگر كسانى كه ايمان آورده و اعمال صالح انجام دهند كه اينها به سوى شقاوت و عذاب برگردانده نمىشوند ، بلكه اجر و پاداشى غير منقطع دارند .\r\n( 7 )  ( فَما يُكَذِّبُكَ بَعْدُ بِالدِّينِ )  : ( پس اى انسان چه انگيزه‌اى تو را وا مىدارد كه روز\r\n\r\n\r\n","description":"","footnote":"\r\n( 1 ) . سورهء عنكبوت ، آيه 67 ، سورهء بقره ، آيه 126 ، سورهء ابراهيم ، آيه 35 .\r\n( 2 ) . سورهء فاطر ، آيه 10 .\r\n","page_name":" 787 ","page_number":787},
  {"content":"\r\n\r\nجزا را تكذيب كنى ؟ )\r\n( 8 )  ( أَ لَيْسَ اللَّهُ بِأَحْكَمِ الْحاكِمِينَ )  : ( آيا خدا بهترين حكم كنندگان نيست ؟ )\r\nدر ادامه با استفهامى توبيخى خطاب به نوع انسان مىفرمايد : چه عاملى تو را به اين امر واداشته كه جزاى روز قيامت را تكذيب كنى ؟ با اينكه ما نوع انسان را به دو گروه پاداش داده شده و برگردانده شده به اسفل السّافلين تقسيم كرده‌ايم ، آيا جز اين است كه خداوند احكم الحاكمين است و حكم او ما فوق هر حاكم مىباشد ، زيرا حكم او در اتقان و نفوذ از حكم هر حاكم ديگر برتر است ، و همين حكم متقن و حكيمانه اقتضاء مىكند كه اين دو طائفه از انسانها در جزا مختلف و متفاوت باشند ، پس بايد روز جزايى باشد تا هر كس مطابق عملش جزا داده شود و عقل و فطرت آدمى هرگز تجويز نمىكند كه روز جزايى در بين نباشد ، همچنانكه فرمود :  ( أَمْ نَجْعَلُ الْمُتَّقِينَ كَالْفُجَّارِ  « 1 » آيا ما مردم با تقوا را مانند فجّار قرار مىدهيم ؟ ) .\r\n\r\nسوره علق\r\n بِسْمِ اللَّهِ الرَّحْمنِ الرَّحِيمِ \r\nغرض سوره : بيان نزول وحى و امر به رسولخدا صلّى اللّه عليه و إله و سلم در تلقّى آن .\r\n( 1 )   ( اقْرَأْ بِاسْمِ رَبِّكَ الَّذِي خَلَقَ )   : ( بخوان به نام پروردگارت كه آفريد )\r\n( 2 )  ( خَلَقَ الْإِنْسانَ مِنْ عَلَقٍ )  : ( انسان را از خونى بسته شده آفريد )\r\n( قرائت ) يعنى ضميمه كردن حروف و كلمات به يكديگر اگر چه تلفظ نشود ، ( يعنى قرائت هم به معناى مطالعه و هم به معناى تلاوت مىباشد ) ، و در اينجا ظاهرا همان\r\n\r\n\r\n","description":"","footnote":"\r\n( 1 ) . سورهء ص ، آيه 28 .\r\n","page_name":" 788 ","page_number":788},
  {"content":"\r\n\r\nمعناى تلقّى آيات قرآن از فرشته وحى مورد نظر است ، اين آيات اوّلين آياتى است كه از قرآن كريم بر پيامبر صلّى اللّه عليه و إله و سلم نازل شده و ظاهرا تقدير كلام اين است كه ( اقراء القران ) يعنى قرآن را بخوان در حالى كه با نام پروردگارت كه آفريننده است شروع مىكنى و خواندن قرآن را افتتاح مىنمايى ، و در اين آيه به توحيد ربوبى اشاره شده است ، چون مىفرمايد :\r\nپروردگار تو همان كسى است كه عالم وجود را آفريده ، به خلاف مشركين كه خداوند را فقط خالق عالم مىدانستند و تدبير و ربوبيّت عالم را به بتها و آلهه نسبت مىدادند .\r\nآنگاه به خلقت انسان اشاره كرده و مىفرمايد : خداوند جنس انسان را كه از راه تناسل پديد مىآيد ، از خون بسته شده آفريد و ( علق ) يا خون بسته اوّلين حالتى است كه منى پس از انعقاد نطفه ، در رحم به خود مىگيرد ، و اين امر اشاره به تدبير الهى و توحيد و ربوبيّت پروردگار دارد ، چون تدبير همان خلقت پى در پى و پشت سر هم است و خلقت و تدبير از هم جدا نيستند ، همان خدايى كه بشر را از خونى بسته به صورت انسانى تام الخلقه در مىآورد ، ربّ و مدبّر او نيز هست .\r\n( 3 )  ( اقْرَأْ وَ رَبُّكَ الْأَكْرَمُ )  : ( بخوان كه پروردگار تو از هر كريمى كريمتر است )\r\n( 4 )  ( الَّذِي عَلَّمَ بِالْقَلَمِ )  : ( همانكه به وسيله قلم تعليم كرد )\r\n( 5 )  ( عَلَّمَ الْإِنْسانَ ما لَمْ يَعْلَمْ )  : ( و آنچه را كه انسان نمىدانست به او آموخت )\r\nظاهرا امر به قرائت در اين دو آيه ( 3 و 1 ) براى تأكيد است امّا بعضى « 1 » گفته‌اند امر اوّلى ، امر به خواندن خود پيامبر صلّى اللّه عليه و إله و سلم است و امر دوّم ، دستور خواندن و تبليغ براى مردم است .\r\nو معناى ( ربّك الاكرم ) اين است : كه پروردگار تو كسى است كه عطاى او فوق عطاى هر كس ديگر است ، چون همهء نعمات به او منتهى مىشود و او بىحساب و بدون استحقاق عطاء مىكند . آنگاه در توصيف ( ربّك ) مىفرمايد : همانكه بوسيلهء قلم تعليم نمود ، يعنى خداى تعالى قرائت و كتابت را بوسيلهء قلم آموخت ، ممكن است اين مطلب در جهت رفع اضطراب از نفس پيامبر صلّى اللّه عليه و إله و سلم باشد ، چون امر به خواندن براى فرد امّى اضطراب‌آور است ، امّا خداوند مىفرمايد : پروردگار تو كسى است كه قرائت و كتابت\r\n\r\n\r\n","description":"","footnote":"\r\n( 1 ) . تفسير مجمع البيان ، جلد 10 .\r\n","page_name":" 789 ","page_number":789},
  {"content":"\r\n\r\nرا به وسيلهء قلم به انسان آموخته و همان خدا مىتواند بدون وساطت قلم ، قرائت كتاب خود را به تو تعليم دهد و اگر او به تو قدرت قرائت نداده بود ، تو را به آن ، امر نمىكرد ، و او همان خدائيست كه تمام چيزهايى را كه نوع انسان نمىدانست به او تعليم داده و اين كلام خود ، افزودن تقويت و دلگرم ساختن رسولخدا صلّى اللّه عليه و إله و سلم است .\r\n( 6 )  ( كَلَّا إِنَّ الْإِنْسانَ لَيَطْغى )  : ( چنين نيست كه انسان شكر گزار باشد ، بلكه طغيان مىكند )\r\n( 7 )  ( أَنْ رَآهُ اسْتَغْنى )  : ( به خاطر اينكه خود را بىنياز مىبيند )\r\nمىخواهد بفرمايد : در برابر اين همه نعماتى كه خداى تعالى به بشر اختصاص داده ، واجب است كه انسان شكر گزار باشد ، امّا او به جاى شكر ، كفر و طغيان مىكند ، چون طبعا ظلوم و كفرانگر است ،  ( إِنَّ الْإِنْسانَ لَظَلُومٌ كَفَّارٌ  « 1 » بدرستى كه انسان ستمگر و كفران پيشه است ) .\r\nو علّت اين طغيان و كفرانگرى اين است كه او خود را بىنياز از پروردگار خود مىبيند و مىپندارد ، ( پروردگارى كه او را آفريده و سراپاى او را غرق در نعمت نموده ) و دليل اين پندار غلط ، اين است كه انسان به خود و هواهاى نفسانى خود مىپردازد و دل به اسباب ظاهرى دنيا مىبندد ، و در نتيجه از پروردگارش غافل مىشود و خود را از او بىنياز مىبيند و طغيان مىكند .\r\n( 8 )  ( إِنَّ إِلى رَبِّكَ الرُّجْعى )  : ( بدرستى كه بازگشت بسوى پروردگار توست )\r\nاين آيه در مقام تهديد به مرگ و بعث است و خطاب به رسولخدا صلّى اللّه عليه و إله و سلم مىفرمايد :\r\nهمانا رجوع و بازگشت همهء موجودات بسوى پروردگار توست .\r\n( 9 )  ( أَ رَأَيْتَ الَّذِي يَنْهى )  : ( آيا ديدى آن شخص را كه نهى مىكرد )\r\n( 10 )  ( عَبْداً إِذا صَلَّى )  : ( بنده‌اى را وقتى كه نماز مىخواند )\r\n( 11 )  ( أَ رَأَيْتَ إِنْ كانَ عَلَى الْهُدى )  : ( مرا خبر بده اگر او بر طريق هدايت باشد )\r\n( 12 )  ( أَوْ أَمَرَ بِالتَّقْوى )  : ( و يا به تقوى امر مىكند )\r\n\r\n\r\n","description":"","footnote":"\r\n( 1 ) . سورهء ابراهيم ، آيه 34 .\r\n","page_name":" 790 ","page_number":790},
  {"content":"\r\n\r\n( 13 )  ( أَ رَأَيْتَ إِنْ كَذَّبَ وَ تَوَلَّى )  : ( چه وظيفه‌اى را بر خود واجب مىشمرد ؟ و حالا كه تكذيب كرد و اعراض نمود ، آيا به غير از عذاب استحقاق دارد ؟ )\r\n( 14 )  ( أَ لَمْ يَعْلَمْ بِأَنَّ اللَّهَ يَرى )  : ( آيا نمىدانست كه خدا او را مىبيند ؟ )\r\nاين آيات جنبه تمثيلى دارد ، و مىخواهد به عنوان نمونه ، مصداقى از انسان طاغى را ذكر كند و مراد از ( عبدى كه نماز مىخواند ) رسولخدا صلّى اللّه عليه و إله و سلم است كه به اين ترتيب اگر اين سوره اوّلين سوره نازله بر پيامبر صلّى اللّه عليه و إله و سلم بوده و همهء آن يكباره نازل شده باشد ، در اين صورت ، آنحضرت قبل از نزول قرآن هم نماز مىخوانده ، به هر جهت مىفرمايد : مرا خبر ده از كسى كه بنده‌اى را كه نماز مىخواند و خدا را عبادت مىكرد ، نهى مىكرد ، با اينكه مىدانست خدا او را مىبيند و نيز مرا خبر ده كه به فرضى كه آن بندهء نمازگزار بر طريق هدايت باشد و به تقوى و طاعت حقّ امر نمايد ، اين شخص نهى كننده چه وضعى خواهد داشت ، با اينكه مىداند خدا او را مىبيند و باز هم مرا خبر ده كه اگر نهى اين شخص تكذيب حقّ و اعراض از ايمان به حق باشد ، با اينكه مىداند خدا او را مىبيند ، آيا جز عذاب ، استحقاق ديگرى خواهد داشت ؟\r\nو مراد از علم به رؤيت حقّ ، آگهى بر طريق استلزام است ، چون لازمهء اعتقاد به اينكه خدا خالق هر چيزى است ، اين است كه خدا به هر چيزى عالم مىباشد ، هر چند صاحب اين اعتقاد از لازمهء آن غافل باشد ، و فرد نهى كننده كه از مشركين بوده مسلّما به خالقيّت خدا اعتراف و باور داشته و خدايى كه خالق است از هيچ يك از اعمال بندگانش غافل نيست و همه كمالات را داراست و به همه چيز علم دارد .\r\n( 15 )  ( كَلَّا لَئِنْ لَمْ يَنْتَهِ لَنَسْفَعاً بِالنَّاصِيَةِ )  : ( نه چنين نيست ، اگر از اين عمل دست بر ندارد ، موى پيشانيش را به شدّت مىگيريم )\r\n( 16 )  ( ناصِيَةٍ كاذِبَةٍ خاطِئَةٍ )  : ( پيشانى دروغگوى خطا كارش را )\r\n( 17 )  ( فَلْيَدْعُ نادِيَهُ )  : ( آن وقت اهل مجلس خود را صدا بزند )\r\n( 18 )  ( سَنَدْعُ الزَّبانِيَةَ )  : ( ما هم به زودى ، مأموران دوزخ را مىخوانيم )\r\n( 19 )  ( كَلَّا لا تُطِعْهُ وَ اسْجُدْ وَ اقْتَرِبْ )  : ( نه ، تو از او اطاعت نكن ، سجده كن و\r\n\r\n","description":"","footnote":"","page_name":" 791 ","page_number":791},
  {"content":"\r\n\r\nتقرّب بياب )\r\nمىفرمايد : آن شخص نهى كننده نمىتواند مرتكب اين عمل شود ، سوگند مىخورم كه اگر دست از اين نهى خود بر ندارد و مانع از نماز خواندن بندهء ما باشد ، به طور قطع موى جلوى پيشانى او را به شدّت خواهيم گرفت و او را با وضعى ذلّت بار بسوى عذاب مىكشانيم ، پيشانيى كه صاحبش كاذب است و به خطا سخن مىگويد و عمل مىكند ، آن وقت كه ما او را گرفتيم ، اهل مجلس خود را به كمك بخواند ، يا همنشينان خود را به يارى دعوت كند تا او را از دست ما نجات دهند ، ما هم نگهبان و خازنان دوزخ را فرا مىخوانيم و آنوقت نصرت هيچ ناصرى سودى به حال او نخواهد داشت .\r\nآنگاه خطاب به پيامبر صلّى اللّه عليه و إله و سلم مىفرمايد : نه ! تو هرگز از آن شخص نهى كننده از نماز اطاعت نكن ، بلكه به نماز و سجده بپرداز تا به اين وسيله به خدا نزديك شوى و تقرّب بيشترى بيابى ، پس مراد از سجده در اين آيه نماز يا سجده نماز است و چه بسا نماز پيامبر در آن زمان منحصر در سجده و تسبيح بوده است ، ولى بعضى مفسرّين « 1 » گفته‌اند : منظور از سجده در اين سوره ، سجده واجب هنگام قرائت سور عزائم « 2 » است ، بعضى نيز سجده را « 3 » به معناى نزديكى و تقرّب به ثواب خداى تعالى دانسته‌اند ، چون نزديكترين حالت بنده به پروردگار حالت سجود است ، البته اين مطلب با روايات نيز تطبيق مىكند .\r\n\r\n\r\n","description":"","footnote":"\r\n( 1 ) . تفسير قرطبى .\r\n( 2 ) . سور عزائم عبارتند از سوره‌هاى : سجده ، فصلّت ، نجم ، علق .\r\n( 3 ) . تفسير مجمع البيان .\r\n","page_name":" 792 ","page_number":792},
  {"content":"\r\n\r\n\r\nسوره قدر\r\n بِسْمِ اللَّهِ الرَّحْمنِ الرَّحِيمِ \r\nغرض سوره : تذّكر دادن به اين نكته كه قرآن در شب قدر نازل شده و توصيف و بزرگداشت شب قدر و برترى آن نسبت به ساير اوقات .\r\n( 1 )   ( إِنَّا أَنْزَلْناهُ فِي لَيْلَةِ الْقَدْرِ )   : ( اين قرآن عظيم الشأن را در شب قدر نازل كرديم )\r\nاز آيات قرآن استفاده مىشود كه قرآن دو نحو نزول داشته ، يكى نزول دفعى و يكپارچه و در يك شب معيّن كه همان شب قدر است و يكى هم نزول تدريجى كه در طول بيست و سه سال نبوّت رسولخدا صلّى اللّه عليه و إله و سلم صورت گرفته .\r\nو مراد از شب قدر ، شبى است كه تمام حوادث سال آينده تقدير مىشود ، يعنى تمام حوادثى كه از اين شب قدر تا شب قدر سال ديگر بايد واقع شود خداى تعالى آن حوادث را در شب قدر مقدّر مىكند مانند : زندگى ، مرگ ، رزق ، سعادت ، شقاوت و . . . و از آيات ديگر قرآن « 1 » استفاده مىشود كه شب قدر منحصر در شب نزول قرآن نيست ، بلكه با تكرار هر سال ، آن شب هم مكرّر مىشود .\r\n( 2 )  ( وَ ما أَدْراكَ ما لَيْلَةُ الْقَدْرِ )  : ( و تو چه مىدانى كه شب قدر چيست ؟ )\r\nاين عبارت كنايه از جليل القدر بودن و عظمت منزلت شب قدر است و به همين دليل هم به جاى استفاده از ضمير ، اسم ظاهر را به كار برده .\r\n\r\n\r\n","description":"","footnote":"\r\n( 1 ) . سورهء دخان ، آيه 6 .\r\n","page_name":" 793 ","page_number":793},
  {"content":"\r\n\r\n( 3 )  ( لَيْلَةُ الْقَدْرِ خَيْرٌ مِنْ أَلْفِ شَهْرٍ )  : ( شب قدر از هزار ماه برتر است )\r\n( 4 )  ( تَنَزَّلُ الْمَلائِكَةُ وَ الرُّوحُ فِيها بِإِذْنِ رَبِّهِمْ مِنْ كُلِّ أَمْرٍ )  : ( در اين شب فرشتگان و روح به اذن خدا از هر فرمان نازل مىشوند )\r\n( 5 )  ( سَلامٌ هِيَ حَتَّى مَطْلَعِ الْفَجْرِ )  : ( اين شب تا صبحدم رحمت و سلامت و تهنيت است )\r\nدر تعليل عظمت و ارجمندى شب قدر مىفرمايد : آن شب در مقام و ارج از هزار ماه برتر است ، يعنى از جهت فضيلت عبادت و بركت ، شب قدر ، بهتر از هزار ماه است و ملائكه و روحى كه از عالم امر است به اذن پروردگارشان در آن شب نازل مىشوند تا هر امرى را تدبير كنند و اذن خداوند به معناى رخصت دادن و رفع مانع است ، البتّه اين معنا در صورتى است كه مراد از امر ، امر وجودى و كلمهء ( كن ) باشد و ( من ) ابتدائيه باشد ، امّا اگر منظور از امر ، هر امر كونى و حادثه‌اى باشد كه بايد واقع گردد ، در اين صورت ( من ) در معناى تعليلى خواهد بود ، و آيه چنين معنا مىدهد كه ملائكه و روح در آن شب به اذن پروردگارشان نازل مىشوند ، بخاطر تدبير ، امرى از امور عالم ، در ادامه مىفرمايد : شب قدر تا هنگام صبح ، سلام و سلامت و عارى از آفات ظاهرى و باطنى است ، بنابراين در آن شب رحمت الهى شامل همهء بندگانى كه به سوى او متوجّه شده و روى آورند ، مىگردد و در آن شب باب نقمت و عذاب بسته است و خدا عذاب جديدى نمىفرستد و كيد شيطانها در آن شب مؤثّر واقع نمىشود و رواياتى نيز در تأييد اين معنا وجود دارد « 1 » .\r\n\r\n\r\n","description":"","footnote":"\r\n( 1 ) . در تفسير مجمع البيان از امام صادق عليه السّلام روايت شده كه شب قدر شب نوزدهم يا بيست و يكم و يا بيست و سوّم ماه رمضان است ، و روايات در تأييد شب بيست و سوّم قويتر است ، امّا آن را معيّن نكرده‌اند تا امر آن را تعظيم نمايند .\r\n","page_name":" 794 ","page_number":794},
  {"content":"\r\n\r\n\r\nسوره بيّنه\r\n بِسْمِ اللَّهِ الرَّحْمنِ الرَّحِيمِ \r\nغرض سوره : اثبات رسالت پيامبر صلّى اللّه عليه و إله و سلم براى عوام از اهل كتاب و مشركين و بيان عموميّت رسالت آنحضرت براى همه ابناء بشر و توضيح اينكه دعوت آنحضرت متضمّن صلاح جامعه انسانى است و عقايد اعمال و آنها را اصلاح مىسازد .\r\n( 1 )   ( لَمْ يَكُنِ الَّذِينَ كَفَرُوا مِنْ أَهْلِ الْكِتابِ وَ الْمُشْرِكِينَ مُنْفَكِّينَ حَتَّى تَأْتِيَهُمُ الْبَيِّنَةُ )   : ( به هيچ وجه كفّار و مشركين و اهل كتاب رها نخواهند شد ، تا وقتى كه حجّت نبوّت خاتم الانبياء و حقيقت دعوتش بر آنان تمام شود )\r\n( 2 )  ( رَسُولٌ مِنَ اللَّهِ يَتْلُوا صُحُفاً مُطَهَّرَةً )  : ( رسولى از ناحيهء خدا كه صحيفه‌هايى منزّه از باطل را بر آنان تلاوت كند )\r\n( 3 )  ( فِيها كُتُبٌ قَيِّمَةٌ )  : ( كه در آن صحيفه‌ها كتابهاى ارزشمندى هست )\r\nمىفرمايد : خداوند كافران به دعوت نبوّت رسولخدا صلّى اللّه عليه و إله و سلم من جمله اهل كتابى كه با اعتقاد به الوهيّت مسيح و مريم يا بنوّت او ، يا بنوّت عزيز كافر شدند و مشركينى كه به عبادت بتها و آلهه و ارباب اشتغال داشتند ، را رها نخواهد كرد تا آنكه دليل روشن كه همان رسولخدا صلّى اللّه عليه و إله و سلم است ، براى آنان بيايد ، يعنى سنّت هدايت الهى ادامه دارد و خدا دست از هدايت آنها بر نمىدارد تا وقتى كه حجّت بر آنها تمام شود و خودشان يقين بيابند كه حضرت محمد صلّى اللّه عليه و إله و سلم فرستادهء خداست ، هر چند كه از روى لجاج و عناد به او\r\n\r\n","description":"","footnote":"","page_name":" 795 ","page_number":795},
  {"content":"\r\n\r\nكفر بورزند .\r\nآنگاه به شرح آن بيّنه مىپردازد و مىفرمايد : آن حجّت و بيّنه روشنى كه از ناحيهء خدا براى آنان آمده ، رسولى از جانب خداست كه براى مردم صحف آسمانى پاك و منزّه از باطل و دسترسى شياطين را مىخواند و آن صحف حاوى احكام و عقايدى ارزشمند هستند كه قائم به امر مجتمع انسانى و اداره كنندهء آن و حافظ مصالح جامعه مىباشند .\r\n( 4 )  ( وَ ما تَفَرَّقَ الَّذِينَ أُوتُوا الْكِتابَ إِلَّا مِنْ بَعْدِ ما جاءَتْهُمُ الْبَيِّنَةُ )  : ( و اهل كتاب از مسلمين جدا و متفرق نگشتند ، مگر بعد از اينكه حجّت و بيّنه برايشان بيامد )\r\nمنظور از آمدن بيّنه براى كفّار ، همان بيانات كتب انبياء گذشته و يا سخنان خود انبياء در توضيح و تفسير بيان الهى ، است .\r\nو  ( الَّذِينَ أُوتُوا الْكِتابَ )  شامل همهء ابناء بشر مىگردد ، اعم از اهل كتاب و يا مشركين ، چون كتب آسمانى براى هدايت عموم مردم نازل شده‌اند ، در واقع اين آيه شريفه مىخواهد بفرمايد اختلاف و تفرقه‌اى كه مردم در امر دين به راه انداختند ، بعد از ارسال پيامبر و كتاب آسمانى و پس از اتمام حجّت برايشان بوده است ، همچنانكه در جاى ديگر مىفرمايد :  ( وَ مَا اخْتَلَفَ الَّذِينَ أُوتُوا الْكِتابَ إِلَّا مِنْ بَعْدِ ما جاءَهُمُ الْعِلْمُ بَغْياً بَيْنَهُمْ  « 1 » اهل كتاب اختلاف نكردند ، مگر بعد از آنكه علم و حجّت قطعى برايشان بيامد ، ولى به جهت دشمنى بين خودشان آن را نپذيرفتند )\r\n( 5 )  ( وَ ما أُمِرُوا إِلَّا لِيَعْبُدُوا اللَّهَ مُخْلِصِينَ لَهُ الدِّينَ حُنَفاءَ وَ يُقِيمُوا الصَّلاةَ وَ يُؤْتُوا الزَّكاةَ وَ ذلِكَ دِينُ الْقَيِّمَةِ )  : ( با اينكه رسالت اين رسول جز اين نبود كه به مشركين و اهل كتاب بفهماند از طرف خدا مأمورند اللّه را به عنوان يگانه معبود بپرستند و چيزى را شريك او نسازند و نماز را به پا داشته ، زكات را بدهند و دين قيّم هم همين است )\r\nيعنى رسالت رسول اسلام صلّى اللّه عليه و إله و سلم و كتابهاى آسمانى ، اين كفّار اهل كتاب و مشركين را امر نمىكند ، مگر به عبادت خداى تعالى ، آن هم به نحو خالصانه ، كه به هيچ وجه چيزى\r\n\r\n\r\n","description":"","footnote":"\r\n( 1 ) . سورهء آل عمران ، آيه 19 .\r\n","page_name":" 796 ","page_number":796},
  {"content":"\r\n\r\nرا شريك او نگيرند و در حدّ وسط و اعتدال بوده و به جانب افراط و تفريط مايل نشوند ، آنگاه در مقام ذكر خاصّ بعد از عام ، به دو مسأله نماز و زكات اشاره مىكند كه نماز ، توجّه عبودى خالصانه بسوى پروردگار است و زكات انفاق به خلق خدا در راه خداست كه آن هم از ايمان به خدا نشأت مىگيرد .\r\nدر ادامه مىفرمايد : اين همان دين ارزشمند كتب قيمّه است ، يعنى اين دين اسلام و دعوت محمّدى ، دينى نو ظهور و بىسابقه نيست و دين خدا همواره يكى بوده و در همه كتابهاى آسمانى همين معانى مطرح بوده است و امّتهاى قبلى نيز به اين تكاليف عبادى مكلّف بوده‌اند ، پس بناچار بايد به آن بگروند ، چون قيّم و ارزشمند است و شايد هم مراد از ( كتب قيمّه ) معارفى باشد كه رسولخدا صلّى اللّه عليه و إله و سلم آن را از صحف مطهره براى آنان خوانده كه در اين صورت معنا اين است كه مردم در دعوت اسلامى مأمور نشده‌اند ، جز به احكام و قوانين قيّم و ارزشمندى كه مصالح جامعه انسانى را تأمين مىكند ، پس بر مردم واجب است كه به اين دين ايمان بياورند .\r\nبا اين آيه ، بيان عموميّت رسالت پيامبر صلّى اللّه عليه و إله و سلم و شمول و فراگيرى دعوت اسلامى بر عموم بشر ، تكميل مىشود .\r\n( 6 )  ( إِنَّ الَّذِينَ كَفَرُوا مِنْ أَهْلِ الْكِتابِ وَ الْمُشْرِكِينَ فِي نارِ جَهَنَّمَ خالِدِينَ فِيها أُولئِكَ هُمْ شَرُّ الْبَرِيَّةِ )  : ( بدرستى كه از اهل كتاب و مشركين كسانى كه كافر شده‌اند در آتش جهنّم خواهند بود و در آن جاودان هستند ، آنها بدترين خلق خدا مىباشند )\r\nدر اينجا به تهديد و انذار كفّارى مىپردازد كه به اين رسالت و بيّنه آشكار ، كافر شده‌اند و از سنّت هدايت الهى در ارسال دين قيّم ، بهره نگرفته و اعراض كرده‌اند ، مىفرمايد : اين كفّار چه از اهل كتاب باشند و چه از مشركين ، در آتش جهنّم ، جاودانه خواهند بود و بدترين خلق خدا هستند ، چون نعمت هدايت را كه بالاترين نعمات الهى است كفران كرده‌اند .\r\n( 7 )  ( إِنَّ الَّذِينَ آمَنُوا وَ عَمِلُوا الصَّالِحاتِ أُولئِكَ هُمْ خَيْرُ الْبَرِيَّةِ )  : ( بدرستى كسانى كه ايمان آورده و اعمال صالح بجا آورده‌اند ، ايشان بهترين خلق خدايند )\r\n\r\n","description":"","footnote":"","page_name":" 797 ","page_number":797},
  {"content":"\r\n\r\n( 8 )  ( جَزاؤُهُمْ عِنْدَ رَبِّهِمْ جَنَّاتُ عَدْنٍ تَجْرِي مِنْ تَحْتِهَا الْأَنْهارُ خالِدِينَ فِيها أَبَداً رَضِيَ اللَّهُ عَنْهُمْ وَ رَضُوا عَنْهُ ذلِكَ لِمَنْ خَشِيَ رَبَّهُ )  : ( پاداش آنان در نزد پروردگارشان بهشتهاى جاويدى است كه نهرها در دامنهء آن روان است و در آن تا ابد خواهند بود ، هم خدا از ايشان راضيست و هم آنها از خدا راضى هستند ، اين عاقبت كسى است كه از پروردگارش خشيت داشته باشد )\r\nاين آيات در مقام بشارت و وعده به مؤمنان است ، مىفرمايد : مؤمنانى كه اعمال صالح بجا آوردند ، بهترين خلق خدا هستند « 1 » ، يعنى خيريّت منحصر در مؤمنان است ، آنگاه به شرح عاقبت ايشان مىپردازد و مىفرمايد : جزاى آنها در نزد پروردگارشان بهشتهاى خالد و جاودانه است كه نهرها در زير درختان آن جاريست و اين مؤمنان تا ابد در آن جاودانه خواهند بود و هيچ زوال و دگرگونى در نعمات آنها نخواهد بود .\r\nدر ادامه مىفرمايد : خدا از ايشان راضيست ، رضايت از صفات فعلى خداست و مصداق آن همان ثوابيست كه به ايشان اعطا مىكند تا جزاى ايمان و اعمال صالحشان باشد ، از جانب ديگر آنها هم از خدا راضى هستند ، چون به نعم و سعادت ابدى رسيده‌اند ، آنگاه مىفرمايد : اين عاقبت و سرنوشت كسانى است كه از پروردگارشان مىترسند ، يعنى علامت بهترين خلق خدا و كسانى كه به بهشت عدن نايل مىشوند ، همين است كه از مقام پروردگارشان خشيت دارند و از آنجا كه در جاى ديگر فرموده :  ( إِنَّما يَخْشَى اللَّهَ مِنْ عِبادِهِ الْعُلَماءُ  فقط بندگان عالم از خدا مىترسند ) ، معلوم مىشود ، علم به خدا خشيت از او را به دنبال دارد و خشيت خدا هم ايمان به او را در پى خواهد داشت ، لذا فردى كه از خدا مىترسد ، قهرا در باطنش ملتزم به ربوبيّت و الوهيّت اوست و در ظاهر هم ، اعمالش صالح و مطابق اوامر الهى مىباشد .\r\n\r\n\r\n","description":"","footnote":"\r\n( 1 ) . در تفسير برهان جلد چهارم از حضرت على عليه السّلام روايت شد كه فرمود : رسولخدا صلّى اللّه عليه و إله و سلم از دنيا مىرفت در حالى كه سر آن جناب را به سينه‌ام تكيه داده بودم ، در آن حال اين آيه را تلاوت كرده و فرمود : يا على ! خير البريّه ، شيعيان تواند ، موعد من با شما در كنار حوض كوثر است ، وقتى كه تمام امّت‌ها براى حساب جمع مىشوند ، شيعيان تو به نام و لقب پيشانى سفيدان خوانده مىشوند .\r\n","page_name":" 798 ","page_number":798},
  {"content":"\r\n\r\n\r\nسوره زلزال\r\n بِسْمِ اللَّهِ الرَّحْمنِ الرَّحِيمِ \r\nغرض سوره : بيان قيامت و احوال و حوادثى كه در آن رخ مىدهد .\r\n( 1 )   ( إِذا زُلْزِلَتِ الْأَرْضُ زِلْزالَها )   : ( وقتى كه زمين آن زلزلهء خاصّ را آغاز مىكند )\r\n( 2 )  ( وَ أَخْرَجَتِ الْأَرْضُ أَثْقالَها )  : ( و آنچه از مردگان و معادن كه در شكم خود دارد بيرون مىريزد )\r\n( 3 )  ( وَ قالَ الْإِنْسانُ ما لَها )  : ( و انسان با تعجّب مىگويد : زمين را چه شده ؟ )\r\n( 4 )  ( يَوْمَئِذٍ تُحَدِّثُ أَخْبارَها )  : ( در آن روز زمين ، اخبار و اسرار خود را شرح مىدهد )\r\n( 5 )  ( بِأَنَّ رَبَّكَ أَوْحى لَها )  : ( بواسطه اينكه پروردگار تو به آن وحى كرده كه به زبان آيد )\r\n( زلزله ) يا ( زلزال ) به معناى تكان خوردن پى در پى و نوسان شديد است و ( ثقل ) به معناى متاع يا كالا يا حمل است .\r\nمىفرمايد : آن زمان كه زمين زلزله هراسناك و شديدى را كه مخصوص اوست آغاز\r\n\r\n","description":"","footnote":"","page_name":" 799 ","page_number":799},
  {"content":"\r\n\r\nمىكند ، مرده‌گان يا گنجها و معادنى را كه در درون خود دارد ، بيرون مىريزد و انسانها « 1 » بعد از سر بر آوردن از خاك با وحشت و تعجّب از اين اوضاع و زلزله شديد و هولناك ، مىگويند : زمين را چه شده كه اينطور متزلزل است ؟\r\nآنگاه زمين به اعمالى كه آدميان كرده‌اند ، شهادت مىدهد ، همانطور كه انبياء و شهداء و ملائكه و اعضاى بدن خود انسان نيز دربارهء اعمال انسان شهادت مىدهند ، و اين خبر دادن و شهادت زمين به سبب اين است كه پروردگار تو به آن وحى كرده و فرمان داده تا سخن بگويد و از اخبار حوادثى كه در آن روى داده ، شهادت دهد و از همين جا معلوم مىشود كه زمين هم مانند همه موجودات عالم صاحب شعور و درك است ، اگر چه انسان جز خودش به چيز ديگر توجّه ندارد و از شعور اين موجودات غافل است « 2 » .\r\n( 6 )  ( يَوْمَئِذٍ يَصْدُرُ النَّاسُ أَشْتاتاً لِيُرَوْا أَعْمالَهُمْ )  : ( در آن روز مردم به صورت گروههاى پراكنده و مختلف محشور مىشوند تا اعمال هر يك را به آنان نشان دهند )\r\n( 7 )  ( فَمَنْ يَعْمَلْ مِثْقالَ ذَرَّةٍ خَيْراً يَرَهُ )  : ( پس هر كس به سنگينى يك ذرّه ناچيز عمل خيرى كرده باشد ، آن را مىبيند )\r\n( 8 )  ( وَ مَنْ يَعْمَلْ مِثْقالَ ذَرَّةٍ شَرًّا يَرَهُ )  : ( و هر كس به سنگينى يك ذرّه ناچيز عمل شرّى كرده باشد ، آن را مىبيند )\r\nمىفرمايد : مردم در روز قيامت از موقف حساب به سوى منزلهاى ابدى خود ( كه يا بهشت است و يا دوزخ ) باز گردانده مىشوند ، در حالى كه متفّرق و متفاوت هستند و اهل سعادت از اهل شقاوت ممتاز مىباشند ، تا اعمال خود را ببينند و جزا داده شوند ، آن هم نه از دور ، بلكه آنها را داخل در جزا مىكنند و يا خود اعمالشان را بنا بر تجسّم اعمال به ايشان نشان مىدهند .\r\n\r\n\r\n","description":"","footnote":"\r\n( 1 ) . تفسير مجمع البيان اين سخن را مخصوص كفّار و منكران معاد دانسته است .\r\n( 2 ) . همچنانكه مولوى مىفرمايد :\r\n جملهء ذّرات عالم در نهان * با تو مىگويند روزان و شبان \r\n ما سمعيم و بصيرم و هشيم * با شما نامحرمان ما خامشيم \r\n( مترجم )\r\n","page_name":" 800 ","page_number":800},
  {"content":"\r\n\r\nبعضى مفسّران « 1 » صدور مردم را به معناى بيرون شدن از قبر و تفرّق آنها را به متمايز بودن از نظر سيما تفسير كرده‌اند .\r\nدر ادامه مىفرمايد : هر كسى كه به اندازه سنگينى دانهء ريز غبار كه در شعاع آفتاب ديده مىشود و يا به سنگينى مورچه ريزى ، عمل خير يا شرّ انجام داده باشد ، آن را مىبيند ، يعنى هيچ عمل كوچك يا بزرگ و يا خير و شرّى از اين ارائه اعمال استثناء نمىشود . در اينجا توهّمى درباره حبط اعمال يا تكفير آن پيش مىآيد كه توضيح آن اين است : فردى كه عملش حبط و باطل شده ، حكمش مانند فرديست كه اصولا عمل خيرى انجام نداده تا بخواهد آن را مشاهده كند ، به همين صورت توبه كنندگانى كه گناهانشان تكفير شده ، حكمشان حكم فرديست كه گناهى ندارد و شرّى مرتكب نشده تا بخواهد در قيامت آن را ببيند ، ( دقت فرماييد ) .\r\n\r\nسوره عاديات\r\n بِسْمِ اللَّهِ الرَّحْمنِ الرَّحِيمِ \r\nغرض سوره : بيان عاقبت كفران نعمات الهى .\r\n( 1 )   ( وَ الْعادِياتِ ضَبْحاً )   : ( قسم به اسبانى كه در راه جهاد نفسشان به شماره افتاده )\r\n( 2 )  ( فَالْمُورِياتِ قَدْحاً )  : ( و به ستورانى كه هنگام تاختن از سمهايشان آتش مىجهد )\r\n( 3 )  ( فَالْمُغِيراتِ صُبْحاً )  : ( و صبحگاهان دشمن را غافلگير كرده و به غارت گرفتند )\r\n( 4 )  ( فَأَثَرْنَ بِهِ نَقْعاً )  : ( و گرد و غبار برانگيختند )\r\n( 5 )  ( فَوَسَطْنَ بِهِ جَمْعاً )  : ( و سپاه دشمن را در ميان گرفتند )\r\n\r\n\r\n","description":"","footnote":"\r\n( 1 ) . تفسير روح المعانى ، جلد 30 .\r\n","page_name":" 801 ","page_number":801},
  {"content":"\r\n\r\n( عدو ) يعنى دويدن به سرعت ( ضبح ) يعنى صوتى كه از نفس نفس زدن اسبان در حين دويدن شنيده مىشود ، ( موريات ) به معناى بيرون كردن آتش از سنگ چخماق است ، ( قدح ) يعنى سنگ آتش زنه را به هم كوبيدن ، ( مغيرات ) يعنى غافلگير كنندگان و هجوم برندگان ( اثاره ) يعنى گرد و غبار برانگيختن و ( نقع ) يعنى غبار .\r\nمىفرمايد : سوگند به اسبان تيز تكى كه نفس نفس مىزنند و اين اسبان در هنگام تاختن در اثر برخورد سمهايشان به سنگها آتش از زمين بيرون مىكند و قسم به سوارانى كه در هنگام صبح غفلتا بر دشمن هجوم مىبرند و با غافلگير كردن آنها ، گرد و غبار بر مىانگيزند و دسته جمعى آنها را در ميان مىگيرند .\r\nاين آيات در وصف على عليه السّلام نازل شد آن زمان كه با سپاه خود در غزوهء ذات سلاسل ( داراى زنجيرها ) شركت نمود و لشكر دشمن را شكست داد و اين پيروزى بعد از چند نوبت اعزام لشكر واقع شد كه رسولخدا صلّى اللّه عليه و إله و سلم غير على عليه السّلام به سركردگى سپاه گسيل داشته بود و آنها نتوانسته بودند كارى صورت دهند و هر يك لشكر را دچار شكست نمودند و در خصوص پيروزى امير المؤمنين در اين جنگ ، سورهء عاديات نازل شد ، در حالى كه مردم همراه حضرت رسول نماز صبح را مىخواندند و وقتى پيامبر صلّى اللّه عليه و إله و سلم اين سوره را تلاوت فرمود بعد از نماز ، اصحاب عرضه داشتند : يا رسول اللّه ، ما اين سوره را نمىشناسيم و نشنيده بوديم ، رسولخدا صلّى اللّه عليه و إله و سلم فرمود : بلى ، على بر دشمنانش ظفر يافت و خداى تعالى اين سوره را توسّط جبرئيل فرستاد و فتح على را به من مژده داد ، چند روز بيشتر نگذشت كه امير المؤمنين با غنائم و اسيران از جنگ بازگشت و اين جنگ را به اين جهت ذات سلاسل مىگويند كه حضرت على عليه السّلام شكست فاحشى به دشمن داد و عدّه‌اى را كشت و جمع بسيارى را اسير و در بند نمود .\r\n( 6 )  ( إِنَّ الْإِنْسانَ لِرَبِّهِ لَكَنُودٌ )  : ( بدرستى كه انسان نسبت به پروردگارش كافر و ناسپاس است )\r\n( 7 )  ( وَ إِنَّهُ عَلى ذلِكَ لَشَهِيدٌ )  : ( و خود او نيز به اين ناسپاسى گواه است )\r\n( 8 )  ( وَ إِنَّهُ لِحُبِّ الْخَيْرِ لَشَدِيدٌ )  : ( و بدرستى كه او بر حبّ مال سخت فريفته و بخيل\r\n\r\n","description":"","footnote":"","page_name":" 802 ","page_number":802},
  {"content":"\r\n\r\nاست )\r\n( 9 )  ( أَ فَلا يَعْلَمُ إِذا بُعْثِرَ ما فِي الْقُبُورِ )  : ( آيا نمىداند كه روزى از قبرها برانگيخته مىشوند ؟ )\r\n( 10 )  ( وَ حُصِّلَ ما فِي الصُّدُورِ )  : ( و آنچه در سينه‌هاست همه پديدار مىشود )\r\n( 11 )  ( إِنَّ رَبَّهُمْ بِهِمْ يَوْمَئِذٍ لَخَبِيرٌ )  : ( محققا آن روز پروردگار بر كردارشان كاملا آگاه است )\r\nدر اين آيات از طبيعت بشر خبر مىدهد و مىفرمايد : انسان طبيعتش به گونه‌اى است كه به جهت پيروى از هواى نفس و دلدادگى به لذايذ دنيوى ، از شكر پروردگار غافل مىشود و دست به كفر انگيزى مىزند و انسان خودش به كفر انگيزى خود آگاه است و با اينكه مىداند اين كفران صفت ناپسندى است ، امّا باز هم ناسپاسى مىكند و نيز طبيعت انسان چنان است كه نسبت به دوستى مال بسيار بخيل و تنگ نظر است و شايد هم مىخواهد بفرمايد : حبّ خير فطرى انسان است ، در نتيجه فريفتهء زينت و مال دنيا مىشود و آنها را خير خود مىپندارد ، ولى اين شيفتگى ياد خدا را از دلش مىبرد و در مقام شكرگزارى بر نمىآيد .\r\nدر اين آيات تعريضى نسبت به آن مردمى كه مسلمانان با آنان جهاد كردند وجود دارد ، چون آنها نعمت اسلام و هدايت را كفران كرده بودند .\r\nدر ادامه مىفرمايد : آيا انسان نمىداند كه به خاطر اين كفر و ناسپاسى عقوبتهايى دارد كه به زودى به آن مىرسد و با آن جزا داده مىشود ؟ و وقتى آنچه بدن در قبرهاست از قبرها بيرون آورده مىشود و اسرار و نهفته‌هاى باطنى انسانها بر ملا مىگردد و آشكار مىشود كه در باطن كافرند يا مؤمن ؟ مطيعند يا عاصى ؟ در آن هنگام خداوند به وضع و حال ايشان آگاهى دارد و بر اساس باطنشان آنها را جزا مىدهد ، همچنانكه فرمود ،  ( يَوْمَ تُبْلَى السَّرائِرُ  « 1 » روز قيامت روزيست كه باطنها آشكار مىشود )\r\n\r\n\r\n","description":"","footnote":"\r\n( 1 ) . سورهء طارق ، آيه 9 .\r\n","page_name":" 803 ","page_number":803},
  {"content":"\r\n\r\n\r\nسوره قارعه\r\n بِسْمِ اللَّهِ الرَّحْمنِ الرَّحِيمِ \r\nغرض سوره : تهديد به عذاب قيامت و بشارت به ثواب آن .\r\n( 1 )   ( الْقارِعَةُ )   : ( آن حادثهء كوبنده )\r\n( 2 )  ( مَا الْقارِعَةُ )  : ( و چيست آن حادثهء كوبنده ؟ )\r\n( 3 )  ( وَ ما أَدْراكَ مَا الْقارِعَةُ )  : ( و تو چه مىدانى كه آن كوبنده چيست ؟ )\r\n( 4 )  ( يَوْمَ يَكُونُ النَّاسُ كَالْفَراشِ الْمَبْثُوثِ )  : ( روزى كه مردم چون ملخ فرارى رويهم مىريزند )\r\n( 5 )  ( وَ تَكُونُ الْجِبالُ كَالْعِهْنِ الْمَنْفُوشِ )  : ( و كوهها چون پشم رنگارنگ حلاجى شده مىگردند )\r\nمنظور از قارعه و حادثه كوبنده همان قيامت است ، چون دلها را با فزع و هول شديد و دشمنان خدا را با عذاب سخت ، در هم مىكوبد ، و منظور از تكرار استفهام ، تعظيم و بزرگ نشان دادن و هول‌انگيزى در امر قيامت است .\r\nدر ادامه مىفرمايد : آن روزيست كه مردم مانند ملخهاى پراكنده كه روى هم ريخته و زمين را فرش كرده‌اند ، در جهات مختلف پخش مىشوند و به سوى منازل ابدى خود ( سعادت يا شقاوت ) رهسپار مىگردند .\r\nبعضى مفسّران وجه تشبيه مردم در روز قيامت به ملخ را در اين امر دانسته‌اند كه ملخ\r\n\r\n","description":"","footnote":"","page_name":" 804 ","page_number":804},
  {"content":"\r\n\r\nوقتى جست و خيز مىكند ، بدون هدف به اين سو و آن سو مىپرد ، مردم هم در قيامت از شدّت ترس و فزع چنين حالتى دارند و بىهدف ، يا در جستجوى منازل ابدى خود به هر طرف پراكنده مىشوند . و در آن روز كوهها مانند پشم رنگارنگ حلاجى شده مىگردند ، و در اين تشبيه اشاره به اين مطلب دارد كه كوههايى كه رنگهاى مختلف دارند با زلزلهء قيامت متلاشى شده و در فضا پراكنده مىشوند .\r\n( 6 )  ( فَأَمَّا مَنْ ثَقُلَتْ مَوازِينُهُ )  : ( امّا كسى كه اعمالش نزد خدا وزين و با ارزش باشد )\r\n( 7 )  ( فَهُوَ فِي عِيشَةٍ راضِيَةٍ )  : ( او در زندگى رضايت بخشى خواهد بود )\r\n( 8 )  ( وَ أَمَّا مَنْ خَفَّتْ مَوازِينُهُ )  : ( و امّا كسى كه اعمالش وزن و ارزشى نداشته باشد )\r\n( 9 )  ( فَأُمُّهُ هاوِيَةٌ )  : ( او در آغوش هاويه خواهد بود )\r\n( 10 )  ( وَ ما أَدْراكَ ما هِيَهْ )  : ( و تو چه مىدانى كه هاويه چيست ؟ )\r\n( 11 )  ( نارٌ حامِيَةٌ )  : ( آتشى سوزنده است )\r\nيعنى اعمال هم مانند هر چيزى براى خود وزن و ارزشى دارند و اعمالى كه نزد خدا قدر و منزلتى داشته باشند در ترازوى سنجش اعمال سنگين و وزين هستند ، ( اعمالى مانند ايمان به خدا و انواع طاعات و عبادات ) و صاحب چنين اعمالى به تناسب اعمالش در يك زندگى طيّب و خوشى بسر خواهد برد ، يك زندگى رضايت بخش . و به عكس ، اعمالى مانند كفر و معصيت ، اعمالى هستند كه در نزد خدا قدر و منزلتى ندارند و در ترازوى سنجش اعمال بىارزش و خفيف هستند و طبيعتا صاحب چنين اعمالى ، سرانجامش سقوط به سوى اسفل السافلين است ، چون هاويه از نامهاى جهنّم است و به معناى سقوط مىباشد و اينكه آتش جهنم را با نام هاويه توصيف كرده با آنكه آتش سقوط نمىكند ، از باب مجاز عقلى است و اينكه هاويه را مادر دوزخيان ناميده از باب اين است كه مادر مأواى فرزند و مرجع اوست و به هر طرف برود دوباره به دامن مادر بر مىگردد ، جهنّم هم براى آنان چنين مرجعى است و در ادامه براى توصيف عظمت و فخامت امر آن آتش ، مىفرمايد : تو چه مىدانى كه آن چيست ؟ آن آتشى سوزنده و شديد الحرارت است .\r\n\r\n","description":"","footnote":"","page_name":" 805 ","page_number":805},
  {"content":"\r\n\r\n\r\nسوره تكاثر\r\n بِسْمِ اللَّهِ الرَّحْمنِ الرَّحِيمِ \r\nغرض سوره : توبيخ و عتاب مردم از بابت مسابقه گذاشتن در جمع مال و اولاد .\r\n( 1 )   ( أَلْهاكُمُ التَّكاثُرُ )   : ( مسابقه تفاخر و تكاثر شما را به خود مشغول ساخت )\r\n( 2 )  ( حَتَّى زُرْتُمُ الْمَقابِرَ )  : ( تا آنجا كه براى شمردن نياكان خود به قبرستان رفتيد )\r\nمىفرمايد : مباهات كردن و افتخار نمودن به كثرت اموال و نفرات ، شما را به خود مشغول نموده ، عمرى را به اين كار لغو گذرانديد ، كه يك عدّه بگويند نفرات ما بيشتر است و عدّهء ديگر بگويند ما بيشتريم و به اين هم اكتفا نكرديد تا آنكه به سر قبر مردگان خود رفته و عدد آنها را هم شمارش كرديد و آنها را به عدد زنده‌هايتان افزوديد و به آنها مباهات نموديد « 1 » .\r\n( 3 )  ( كَلَّا سَوْفَ تَعْلَمُونَ )  : ( نه ! اين اعمال سودى ندارد ، به زودى خواهيد فهميد )\r\n( 4 )  ( ثُمَّ كَلَّا سَوْفَ تَعْلَمُونَ )  : ( نه ! تأكيد مىكنم به زودى خواهيد دانست )\r\n( 5 )  ( كَلَّا لَوْ تَعْلَمُونَ عِلْمَ الْيَقِينِ )  : ( نه ! تأكيد مىكنم ، اگر به علم اليقين برسيد )\r\n( 6 )  ( لَتَرَوُنَّ الْجَحِيمَ )  : ( آنوقت دوزخ را خواهيد ديد )\r\n\r\n\r\n","description":"","footnote":"\r\n( 1 ) . رواياتى در شأن نزول اين سوره وارد شده كه بر طبق آن ظاهرا دو قبيله از انصار مرتكب اين تكاثر گشته بودند و بر طبق بعضى ديگر از روايات اين جريان در مكّه روى داده و بنى عبد مناف با بنى سهم ، تكاثر و مباهات نمودند .\r\n","page_name":" 806 ","page_number":806},
  {"content":"\r\n\r\n( 7 )  ( ثُمَّ لَتَرَوُنَّها عَيْنَ الْيَقِينِ )  : ( و سپس آن را به عين اليقين مشاهده خواهيد كرد )\r\n( 8 )  ( ثُمَّ لَتُسْئَلُنَّ يَوْمَئِذٍ عَنِ النَّعِيمِ )  : ( و سپس در آن روز از نعيم خدا بازخواست خواهيد شد )\r\nدر مقام تهديد ايشان مىخواهد بفرمايد : نه ! هرگز اين سرگرمى بيهوده سودى برايتان ندارد و شما را از اهداف مهمّتان باز مىدارد ، و به زودى از آثار سوء اين غفلت خود آگاه خواهيد شد ، وقتى كه از زندگى دنيا منقطع شويد و مرگتان فرا برسد .\r\nسپس در مقام تأكيد مجددا مىفرمايد : به زودى خواهيد دانست ، ليكن بعضى « 1 » آيهء اوّلى را دربارهء زمان مرگ و دوّمى را دربارهء قيامت و هنگام بعث دانسته‌اند و باز با كلمهء ( كلّا ) ردع سابق را تكرار و تأكيد نموده و مىفرمايد : اگر به علم يقينى و بدون شك و ترديد حقيقت امر را ببينيد ، هر آينه سوگند مىخورم كه به زودى جحيم و دوزخ را كه جزاى اين مباهات و مفاخرة است خواهيد ديد ، و منظور از ديدن و رؤيت در اينجا ، رؤيت قلبى است كه از آثار علم اليقين مىباشد و اين رؤيت قبلى ، قبل از قيامت براى اهل يقين حاصل مىشود .\r\nدر ادامه مىفرمايد : به زودى دوزخ را با يقين محض و به نحو عينى مشاهده مىكنيد كه مراد از ( عين اليقين ) ديدن در قيامت و بوسيلهء چشم ظاهر است و آنگاه مىفرمايد :\r\nسپس در آن روز از نعيم الهى بازخواست مىشويد ، توبيخ و تهديد اين سوره اگر چه ظاهرا به مورد خاصّ تكاثر و مباهات در تعداد نفرات و اموال مربوط مىشود ، امّا در واقع متوجّه عموم مردم است ، به خصوص كسانى كه سرگرم به نعمات پروردگار خود شده و تكاثر در نعمات ، آنها را از ياد صاحب نعمت بىخبر كرده و مراد از ( نعيم ) مطلق نعمتهاست ، اعم از نعمتهاى ظاهرى و باطنى ، بنابراين هر انسانى از هر نعمتى كه خدا به او داده بازخواست خواهد شد ، بايد دانست به كار بردن نعمتها در جهت رضايت خدا ( شكر نعمت ) ، انسان را به طاعت و بندگى مىرساند ( كه غايت اصلى آفرينش\r\n\r\n\r\n","description":"","footnote":"\r\n( 1 ) . تفسير قرطبى ، جلد 20 .\r\n","page_name":" 807 ","page_number":807},
  {"content":"\r\n\r\nاست ) « 1 » ، امّا فراموش كردن صاحب نعمات و كفران نعمت ، انسان را به معصيت و جدا شدن از هدف و غايت كمالى مىكشاند و او را به گمراهى سوق مىدهد ، لذا سئوال از عمل بنده ، سئوال از نعيم الهى است كه به چه صورت آن را مصرف كرده ؟ آيا شكر نعمت را بجا آورده يا آن را كفران نموده « 2 » .\r\n\r\nسوره عصر\r\n بِسْمِ اللَّهِ الرَّحْمنِ الرَّحِيمِ \r\nغرض سوره : بيان تمام معارف قرآنى و مقاصد آن در كوتاهترين وجه ممكن .\r\n( 1 )   ( وَ الْعَصْرِ )   : ( سوگند به عصر )\r\n( 2 )  ( إِنَّ الْإِنْسانَ لَفِي خُسْرٍ )  : ( كه انسانها همه در خسران و زيانند )\r\n( 3 )  ( إِلَّا الَّذِينَ آمَنُوا وَ عَمِلُوا الصَّالِحاتِ وَ تَواصَوْا بِالْحَقِّ وَ تَواصَوْا بِالصَّبْرِ )  : ( مگر افرادى كه ايمان آورده و اعمال صالح بجا آورده‌اند و يكديگر را به حقّ ، سفارش كرده و به صبر توصيه نموده‌اند )\r\nظاهرا مراد از عصر ، روزگار ظهور رسولخدا صلّى اللّه عليه و إله و سلم و عصر طلوع اسلام بر افق جوامع بشرى و ظهور حقّ بر عليه باطل است ، لكن مفسّران آن را به معناى عصر و آخر روز ، يا نماز عصر يا شب و روز « 3 » و يا عصر ظهور حضرت مهدى ( عج ) « 4 » دانسته‌اند .\r\n\r\n\r\n","description":"","footnote":"\r\n( 1 ) . سورهء ذاريات ، آيه 56 ، ( من جنّ و انس را نيافريدم ، مگر به جهت اينكه مرا عبادت كنند )\r\n( 2 ) . در فروع كافى جلد 6 از امام صادق عليه السّلام روايت شده منظور از ( نعيم ) در اين آيه نعمت دين حق و در روايت ديگر نعمت وجود پيامبر صلّى اللّه عليه و إله و سلم و آل اطهر او ( عليهم السلام ) مىباشد .\r\n( 3 ) . تفسير مجمع البيان ، جلد 10 .\r\n( 4 ) . تفسير نور الثقلين ، جلد 5 .\r\n","page_name":" 808 ","page_number":808},
  {"content":"\r\n\r\nبه هر جهت مىفرمايد : سوگند به عصر كه همانا نوع انسان در خسارت است ، و اينكه خسران نكره آورده شده براى دلالت بر عظمت خسارت و يا نوع خاصّى از خسارت است كه همان خسارت در نفس و اهل مىباشد ، همچنانكه فرمود :  ( إِنَّ الْخاسِرِينَ الَّذِينَ خَسِرُوا أَنْفُسَهُمْ وَ أَهْلِيهِمْ يَوْمَ الْقِيامَةِ  « 1 » بدرستى زيانكاران در روز قيامت كسانى هستند كه در ذات خود و اهل بيتشان خسارت ديده‌اند ) .\r\nو خسارت عبارتست از ضرر كردن در اصل سرمايه و مسلّما انسانى كه سرمايهء عمر و نفس خود را از دست داده و كمالى بدست نياورده و عمل صالحى انجام نداده ، در خسارتى جبران نشدنى و عظيم قرار دارد .\r\nآنگاه در مقام استثناء از فراز قبلى مىفرمايد : نوع انسان در خسارت است ، مگر افرادى كه متصّف به ايمان و عمل صالح بوده و يكديگر را به حقّ و صبر سفارش مىكنند كه اينچنين افرادى از خسارت ايمن هستند ، لذا اعتقاد حقّ و عمل صالح ملاك سعادت اخروى است ، و هر كس كفر بورزد ، ضررش متوجّه خود اوست ، چون خود را از خير و سعادت محروم كرده و در تجارت نفس و مال خود زيان ديده است .\r\nاز ظاهر عبارت كه استفاده مىشود كه ايمان ، شامل ايمان به خدا و همه رسولان و نيز ايمان به روز جزاست و مراد از  ( عَمِلُوا الصَّالِحاتِ )  اين است كه آنان به همه اعمال صالح متصّف هستند ، پس اين استثناء شامل فاسقان امّت كه فقط بعضى از صالحات را انجام مىدهند ، ولى نسبت به بعضى ديگر فسق مىورزند ، نمىشود ، لذا منظور از خسران اعم از خسران كامل و يا خسران نسبى است ، يعنى كفّار و معاندان هميشه مخلّد در عذابند و در خسران مطلق هستند ، امّا فاسقان از بعضى جهات خاسرند و پس از چند صباحى كه در آتش عذاب ديدند ، عذابشان پايان مىپذيرد و مشمول شفاعت و نظاير آن مىشوند .\r\nو ( تواصى ) به معناى سفارش كردن است و سفارش به حقّ ، يعنى اينكه اين افراد يكديگر را به پيروى از حقّ و استقامت و مداومت در راه آن سفارش مىكنند ، لذا\r\n\r\n\r\n","description":"","footnote":"\r\n( 1 ) . سورهء زمر ، آيه 15 .\r\n","page_name":" 809 ","page_number":809},
  {"content":"\r\n\r\nتواصى به حقّ عنوانى وسيعتر از امر به معروف است ، چون شامل اعتقادات و ترغيب بر عمل صالح مىباشد .\r\nو تواصى به صبر اعم است از سفارش به صبر در طاعت و صبر از معصيت و صبر در برابر ناملايماتى كه بواسطه قضاى الهى پيش مىآيد ، و ذكر اين دو مورد پس از مطلق اعمال صالح ، از باب ذكر خاص بعد از عام است كه عنايت ويژه به مورد خاصّ را افاده مىكند ، بنابراين زندگى و حيات ، سرمايهء انسان است كه بوسيلهء آن اسباب تنعّم و عيش خود در زندگى آخرت را فراهم مىكند ، پس اگر در عقيده و عمل از حقّ پيروى كند ، به تحقيق در اين تجارت سود كرده و از شرّ ايمن شده ، امّا اگر از باطل پيروى كند ، در تجارت نفس خود ضرر ديده و خود را از خير محروم نموده و عاقبت خود را تباه كرده ، بنابراين شخص صابر ، رستگار است و مؤمنين حقيقى از جهت اهتمامى كه به گسترش دين خدا و ظهور سلطنت حقّ دارند ، مىخواهند در همه جا حقّ پيروى شود و دوام و ثبوت يابد .\r\n\r\nسوره همزة\r\n بِسْمِ اللَّهِ الرَّحْمنِ الرَّحِيمِ \r\nغرض سوره : تهديد شديدى به مالدوستان و افرادى كه با جمع آورى مال مىخواهند بر ديگران تكبّر كنند و مردم را به عيب و ايراد نسبت مىدهند .\r\n( 1 )   ( وَيْلٌ لِكُلِّ هُمَزَةٍ لُمَزَةٍ )   : ( واى بر هر عيب جوى طعنه زننده )\r\n( 2 )  ( الَّذِي جَمَعَ مالًا وَ عَدَّدَهُ )  : ( همانكه مالى را جمع مىكند و از شمردن آن لذّت مىبرد )\r\n\r\n","description":"","footnote":"","page_name":" 810 ","page_number":810},
  {"content":"\r\n\r\n( 3 )  ( يَحْسَبُ أَنَّ مالَهُ أَخْلَدَهُ )  : ( گمان مىكند كه مالش او را تا ابد از مرگ نگه مىدارد )\r\n( همزة ) يعنى كسى كه بىجهت به ديگران طعنه مىزند و عيب‌جويى و خرده گيرى مىكند ( در غياب افراد ) ، ( لمزة ) يعنى كسى كه پيش روى افراد به آنها طعنه مىزند و ايراد مىگيرد ، به هر جهت مىفرمايد : واى بر هر كسى كه بسيار مردم را عيب‌گويى و غيبت مىكند ، همانكسى كه مال ناچيز و حقير دنيوى را جمع مىكند و به شمارش آن سرگرم و خوشحال مىشود ، در حالى كه آن مال هيچ دردى را از او دوا نمىكند ، امّا او گمان مىكند كه مالش مىتواند او را جاودان سازد ( و به جهت دلبستگى كه به دنيا و مال آن دارد ، جاودانگى در اين دنيا آرمان مطلوب اوست ) .\r\n( 4 )  ( كَلَّا لَيُنْبَذَنَّ فِي الْحُطَمَةِ )  : ( نه ! چنين نيست ، محققا او را در آتش دوزخ مىافكنده شود )\r\n( 5 )  ( وَ ما أَدْراكَ مَا الْحُطَمَةُ )  : ( و تو چه مىدانى كه آن چيست )\r\n( 6 )  ( نارُ اللَّهِ الْمُوقَدَةُ )  : ( آتش فروزان و خرد كنندهء خداست )\r\n( 7 )  ( الَّتِي تَطَّلِعُ عَلَى الْأَفْئِدَةِ )  : ( آتشى كه نه تنها ظاهر جسم را مىسوزاند ، بلكه بر باطن و جان انسان نيز غلبه مىيابد )\r\n( 8 )  ( إِنَّها عَلَيْهِمْ مُؤْصَدَةٌ )  : ( آتشى كه از هر سو بر ايشان احاطه دارد و منطبق است )\r\n( 9 )  ( فِي عَمَدٍ مُمَدَّدَةٍ )  : ( در ستونهاى بلند و كشيده شده )\r\n( حطمة ) از نامهاى دوزخ است كه به معناى بسيار شكننده مىباشد .\r\nدر مقام ردع و تخطئه پندار غلط آن انسان مالدوست و طعنه زننده ، مىفرمايد : چنين نيست كه مالش بتواند او را جاودان نگه دارد ، سوگند مىخورم كه او به زودى مىميرد و او را در حطمه پرتاب مىكنند ، آنگاه در مقام تعظيم و هول‌انگيزى مىفرمايد : و تو چه مىدانى كه حطمه چيست ؟\r\nسپس در مقام توضيح مىفرمايد : ( حطمه ) آتش شعلهء كشيده و برافروختهء الهى است ، همان آتشى كه علاوه بر ظاهر ، باطن آدمى را مىسوزاند و نفس او را شعله‌ور مىسازد ،\r\n\r\n","description":"","footnote":"","page_name":" 811 ","page_number":811},
  {"content":"\r\n\r\nهمچنانكه فرمود :  ( وَقُودُهَا النَّاسُ وَ الْحِجارَةُ  « 1 » هيزم آن آتش انسانها و سنگ است ) و نفس آدمى همان مبدأ شعور و فكر اوست ، و جايگاه كفر و اعتقادات فاسد و نيّتهاى پليد مىباشد و اين آتش بر آنان منطبق است ، يعنى احدى از آنان بيرون آتش نمىماند و از درون آن نجات نمىيابد ، و آن آتش به صورت ستونهاى برافراشته است و آنها را در عذاب ميخكوب مىكند .\r\n\r\nسوره فيل\r\n بِسْمِ اللَّهِ الرَّحْمنِ الرَّحِيمِ \r\nغرض سوره : ذكر ماجراى اصحاب فيل و عاقبت آنان .\r\n( 1 )   ( أَ لَمْ تَرَ كَيْفَ فَعَلَ رَبُّكَ بِأَصْحابِ الْفِيلِ )   : ( آيا نديدى پروردگارت با اصحاب فيل چگونه رفتار كرد ؟ )\r\n( 2 )  ( أَ لَمْ يَجْعَلْ كَيْدَهُمْ فِي تَضْلِيلٍ )  : ( آيا نقشه‌هاى شومشان را خنثى نساخت ؟ )\r\n( 3 )  ( وَ أَرْسَلَ عَلَيْهِمْ طَيْراً أَبابِيلَ )  : ( و پرندگان ابابيل را بسوى آنان نفرستاد )\r\n( 4 )  ( تَرْمِيهِمْ بِحِجارَةٍ مِنْ سِجِّيلٍ )  : ( تا با سنگى از جنس كلوخ بر سرشان بكوبند )\r\n( 5 )  ( فَجَعَلَهُمْ كَعَصْفٍ مَأْكُولٍ )  : ( و ايشان را به صورت برگى جويده شده در آورند )\r\nمنظور از رؤيت ، علم يافتن است ، آيه شريفه به نحو استفهام انكارى مىفرمايد : مگر يقين نيافتى كه پروردگارت چگونه با اصحاب فيل رفتار كرد ؟ و سوء قصد و كيدى را كه آنها درباره خانه كعبه داشتند و مىخواستند آن را ويران كنند ، بىنتيجه و باطل ساخت و نقشهء آنان را نقش بر آب نمود و جماعات متفّرق و پراكنده‌اى از پرندگان را بر بالاى\r\n\r\n\r\n","description":"","footnote":"\r\n( 1 ) . سورهء بقره ، آيه 24 .\r\n","page_name":" 812 ","page_number":812},
  {"content":"\r\n\r\nسر ايشان فرستاد و آن پرندگان اصحاب فيل را با سنگهايى از جنس كلوخ مورد هدف قرار دادند و آنان بعد از اينكه مورد اصابت قرار گرفتند ، به صورت اجسادى بىروح در آمدند و سنگ ريزه‌ها اندرونشان را سوزانيد و مانند برگ ريز شده و خرد در آمدند ( كه دانهء آن را خورده باشند ) .\r\nاين واقعه در سال تولّد رسولخدا صلّى اللّه عليه و إله و سلم واقع شد و ماجراى آن معروف است ، ظاهرا پادشاه يمن به نام ابرهة بن صباح در يمن عبادتگاهى ساخت و آن را با زر و زيور آراست و از مردم مملكت خود خواست تا به جاى رفتن به حج و طواف كعبه ، آن عبادتگاه را زيارت كنند ، امّا مردم از زيارت آنجا خوددارى كردند و به آن عبادتگاه اعتنايى ننمودند ، در نتيجه ابرهه تصميم به ويران كردن كعبه گرفت و به سوى مكّه حركت كرد و خداوند به اين ترتيب كيد آنان را خنثى نمود .\r\n\r\nسوره قريش\r\n بِسْمِ اللَّهِ الرَّحْمنِ الرَّحِيمِ \r\nغرض سوره : امتنان بر قريش و دعوت ايشان به توحيد .\r\n( 1 )   ( لِإِيلافِ قُرَيْشٍ )   : ( براى اينكه قريش با هم الفت بگيرند )\r\n( 2 )  ( إِيلافِهِمْ رِحْلَةَ الشِّتاءِ وَ الصَّيْفِ )  : ( الفتى كه در سفرهاى زمستان و تابستان ثابت و برقرار بماند )\r\n( 3 )  ( فَلْيَعْبُدُوا رَبَّ هذَا الْبَيْتِ )  : ( پس بايد خداى يگانهء كعبه را بپرستند )\r\n( 4 )  ( الَّذِي أَطْعَمَهُمْ مِنْ جُوعٍ وَ آمَنَهُمْ مِنْ خَوْفٍ )  : ( همانكه آنها را در هنگام گرسنگى طعام داد و آنان را از ترس و خطر ايمن ساخت )\r\n\r\n","description":"","footnote":"","page_name":" 813 ","page_number":813},
  {"content":"\r\n\r\nمضمون اين سوره با سورهء فيل در ارتباط است و لذا بعضى از اهل سنّت اين دو سوره را يك سوره دانسته‌اند .\r\nبه هر جهت مىفرمايد : اين كه خداى متعال از كعبه دفاع كرد و اصحاب فيل را نابود ساخت ، براى اين بود كه شما قبيله قريش ( كه عشيرهء پيامبر صلّى اللّه عليه و إله و سلم و اولاد نضر بن كنانه بوده‌اند ) ، با يكديگر اجتماع و همبستگى و الفت بيابيد و با رحلت زمستانى و تابستانى امر معاشتان بگذرد و منظور از ( رحلت ) مسافرت تجارى است و اهل مكّه چون نه زراعتى داشتند و نه اهل دامدارى بودند ، به قصد تجارت ، تابستانها به بلاد شام و زمستانها به يمن مىرفتند و به اين وسيله گذران زندگى مىنمودند و مردم هم به جهت احترام بيت اللّه الحرام به آنها احترام مىگذاشتند و متعرّض ايشان نمىشدند .\r\nآنگاه در مقام نتيجه گيرى مىفرمايد : پس به شكرانهء اين همبستگى و امنيّت تجارى كه خدا به شما ارزانى داشته و نيز به شكرانهء نابود كردن اصحاب فيل ، شما بايد پروردگار يگانه خانه كعبه را بدون هيچ قيد و شرطى بپرستيد .\r\nهمان پروردگارى كه معاش و امنيّت قريش را تأمين نمود ، به گونه‌اى كه بدون هيچ ترس و مانعى توانستند به مسافرت و تجارت بپردازند .\r\nپس بايد آنها چنين پروردگارى را كه به بهترين وجهى امورشان را تدبير نمود ، بپرستند .\r\n\r\nسوره ماعون\r\n بِسْمِ اللَّهِ الرَّحْمنِ الرَّحِيمِ \r\nغرض سوره : تهديد كسانى كه ظاهرا خود را مسلمان نشان مىدهند ، امّا با اعمالى چون سهو از نماز و ريا كردن در اعمال و منع از فقراء ، متخلّق به اخلاق منافقين هستند .\r\n\r\n","description":"","footnote":"","page_name":" 814 ","page_number":814},
  {"content":"\r\n\r\n( 1 )   ( أَ رَأَيْتَ الَّذِي يُكَذِّبُ بِالدِّينِ )   : ( آيا ديدى آن كس كه روز جزا را انكار كرد ؟ )\r\n( 2 )  ( فَذلِكَ الَّذِي يَدُعُّ الْيَتِيمَ )  : ( اين همان كسى است كه يتيم را از در خود به قهر مىراند )\r\n( 3 )  ( وَ لا يَحُضُّ عَلى طَعامِ الْمِسْكِينِ )  : ( و كسى را بر اطعام فقيران ترغيب نمىكند )\r\n( 4 )  ( فَوَيْلٌ لِلْمُصَلِّينَ )  : ( پس واى بر نمازگزاران )\r\n( 5 )  ( الَّذِينَ هُمْ عَنْ صَلاتِهِمْ ساهُونَ )  : ( آنان كه در دل از ياد خدا غافلند )\r\n( 6 )  ( الَّذِينَ هُمْ يُراؤُنَ )  : ( همانها كه ريا و خودنمايى مىكنند )\r\n( 7 )  ( وَ يَمْنَعُونَ الْماعُونَ )  : ( و ديگران را از ضروريات زندگى منع مىكنند )\r\nخطاب در اين آيه با رسولخدا صلّى اللّه عليه و إله و سلم و هر شنوندهء ديگرى است و رؤيت هم مىتواند به معناى ديدن با چشم ظاهر بوده و هم مىتواند به معناى علم و معرفت باشد و ( دين ) مىتواند به معناى كيش و آيين يا به معناى روز جزا باشد ، چون انكار يكى از آن دو مستلزم انكار ديگرى است .\r\nظاهرا اين آيات دربارهء يكى از كفّار قريش ( ابو جهل يا وليد بن مغيره ) نازل شده است ، و خطاب به رسولخدا صلّى اللّه عليه و إله و سلم مىفرمايد : اى محمّد : آيا آنكس كه دين يا روز جزا را تكذيب مىكرد ، مشاهده كردى ؟ و او را از راه صفاتى كه لازمهء اين تكذيب است شناختى ؟ اگر نشناخته‌اى ، بدان كه او كسى است كه يتيم را به زور از در خانهء خود مىراند و به او جفا و ستم مىكند و از عاقبت اين عمل خود ترس و وحشتى ندارد ، در صورتى كه اگر به روز جزا اعتقاد داشت ، به يتيم ترحّم مىنمود و از عاقبت جفا بر او مىترسيد و صفت ديگر او اين است كه مردم را به طعام دادن به فقرا تشويق نمىكند و خود را مالك مطلق مال و اموالى مىداند كه خدا آنها را به او اعطاء كرده و در مال او حقّى معلوم براى فقرا و مساكين منظور كرده است .\r\nدر ادامه مىفرمايد : واى بر نمازگزارانى كه از نمازشان غافلند « 1 » ، يعنى اهتمامى به امر نماز ندارند ، و از فوت شدن آن باكى به خود راه نمىدهند ( چه به نحو كلّى و چه در\r\n\r\n\r\n","description":"","footnote":"\r\n( 1 ) . پس واى بر آن كس كه خداوند بر او ( ويل ) فرستد .\r\n","page_name":" 815 ","page_number":815},
  {"content":"\r\n\r\nبعضى اوقات ) و اهميّتى نمىدهند كه آن را با اركان و شرايطش و احكام و مسائل آن بجا بياورند يا آن را از وقت فضيلتش تأخير بياندازند ، و اين عمل به عينه تكذيب روز جزاست ، هر چند كه اينچنين افرادى در ظاهر تظاهر به ايمان كنند ، امّا رفتارشان نشان مىدهد كه باكى از روز جزا ندارند و اين نوعى نفاق است .\r\nآنگاه مىفرمايد : آنها همان افرادى هستند كه اگر هم عبادتى بجا مىآورند به قصد ريا و تظاهر و خودنمايى است ، پس اعمالشان براى جلب نظر مردم است ، نه به خاطر خدا ، به گونه‌اى كه حتّى هنگام نماز قلبهايشان متوجّه مردم فريبى است .\r\nو نيز آنها افرادى هستند كه فقرا را از حوائج و ضروريّات زندگى هم منع مىكنند ، چون ( ماعون ) به معناى هر عمل و هر چيزيست كه به شخص محتاج داده شود و حاجتى از حاجات او را بر آورده سازد ، مانند : قرض و هديه و امانت و . . . ، و ماعون ، كمترين و مقدورترين حوائج است كه ارزش چندان قابل ، اعتنايى هم ندارد « 1 » ، امّا اين افراد از اعطاء همين حداقل هم امساك و بخل مىورزند .\r\n( و كسى كه روش زندگى و سلوكش به اين نحو باشد ، در واقع گرفتار نوعى شرك است و همچنين كسانى كه از زكات منع نموده و اين ركن اسلامى را تكذيب مىكنند ، در واقع كلّ دين را انكار كرده‌اند ، و چه بسيار افرادى كه نامشان مسلمان است و حتّى از علماء هستند ، امّا اعمال و صفاتى نظير اين موارد از آنها مشاهده مىشود « 2 » ) .\r\n\r\n\r\n","description":"","footnote":"\r\n( 1 ) . در بعضى روايات ماعون به زكات واجب تفسير شده است ، ( تفسير الدّر المنثور ، جلد 6 ) .\r\n( 2 ) . اين قسمت از كمال مصطفى شاكر است ، ( مترجم ) .\r\n","page_name":" 816 ","page_number":816},
  {"content":"\r\n\r\n\r\nسوره كوثر\r\n بِسْمِ اللَّهِ الرَّحْمنِ الرَّحِيمِ \r\nغرض سوره : امتنان بر رسولخدا صلّى اللّه عليه و إله و سلم به واسطه اعطاء وجود مقدس حضرت زهرا ( س ) كه معدن خير و بركت است .\r\n( 1 )   ( إِنَّا أَعْطَيْناكَ الْكَوْثَرَ )   : ( بدرستى كه ما به تو خير كثير داديم )\r\n( 2 )  ( فَصَلِّ لِرَبِّكَ وَ انْحَرْ )  : ( پس به شكرانهء آن ، براى پروردگارت نماز بخوان و قربانى كن )\r\n( 3 )  ( إِنَّ شانِئَكَ هُوَ الْأَبْتَرُ )  : ( بدرستى كه شماتت گو و دشمن تو ابتر و بىدنباله است )\r\nاين آيات براى تسلّى خاطر رسولخدا صلّى اللّه عليه و إله و سلم نازل شده ، ظاهرا پس از اينكه فرزندان ذكور پيامبر صلّى اللّه عليه و إله و سلم ( قاسم و عبد اللّه ) در كودكى از دنيا رفتند ، عاص بن وائل سهمى كه از كفّار قريش بود از روى شماتت گفت : نسل محمّد قطع شده و او ابتر و بىدنباله است ، آنگاه خداوند اين سوره را در پاسخ او نازل فرمود .\r\n( كوثر ) به معناى خير كثير است و مطابق روايات مراد از كوثر ذريّهء فاطمه زهرا ( س ) هستند ، چون خداوند در اين خانواده بركت و خير كثير قرار داده است به گونه‌اى كه هم در ظاهر و از نظر تعداد رو به تزايد و كثرت هستند ، و اولاد آنحضرت و سادات با وجود آن همه بلايا كه از حكّام جور متحمّل شده‌اند ، باز هم از نظر كثرت هيچ نسلى معادل آنان ديده نمىشود ، و هم از نظر حقيقت و باطن امامان معصوم ( عليهم السلام ) از ذريّهء آنحضرت ، منشاء خير و بركت و واسطه فيض الهى در عالم وجود و مظهر اسماء\r\n\r\n","description":"","footnote":"","page_name":" 817 ","page_number":817},
  {"content":"\r\n\r\nحسناى الهى مىباشند « 1 » .\r\nبه هر جهت خداوند تعالى خطاب به رسول اكرم صلّى اللّه عليه و إله و سلم مىفرمايد : اى محمّد ما به تو كوثر را عطا كرديم ، پس شايسته است كه به شكرانه اين نعمت براى پروردگارت نماز بجا آورى و قربانى كنى و يا دستان خود را براى تكبير بلند گردانى ، چون بنابر روايتى كه از طريق ائمه ( عليهم السلام ) رسيده ، ( نحر ) عبارتست از بلند كردن دست به جانب گردن ، در هنگام تكبير نماز ، و در انتها مىفرمايد : همانا دشمن خشمگين و بد خلق تو بدون دنباله و اجاق كور و بىعقب است .\r\n\r\nسوره كافرون\r\n بِسْمِ اللَّهِ الرَّحْمنِ الرَّحِيمِ \r\nغرض سوره : اعلام برائت از مشركين و مأيوس كردن آنان از سازش با پيامبر صلّى اللّه عليه و إله و سلم\r\n( 1 )   ( قُلْ يا أَيُّهَا الْكافِرُونَ )   : ( بگو اى گروه كافران )\r\n( 2 )  ( لا أَعْبُدُ ما تَعْبُدُونَ )  : ( من آنچه را كه شما مىپرستيد ، نمىپرستم )\r\n( 3 )  ( وَ لا أَنْتُمْ عابِدُونَ ما أَعْبُدُ )  : ( و شما هم آنچه را كه من مىپرستم ، نخواهيد پرستيد )\r\n( 4 )  ( وَ لا أَنا عابِدٌ ما عَبَدْتُّمْ )  : ( من نيز براى هميشه آنچه را شما مىپرستيد نخواهم پرستيد )\r\n( 5 )  ( وَ لا أَنْتُمْ عابِدُونَ ما أَعْبُدُ )  : ( و شما هم هرگز آنچه را من مىپرستم ، نمىپرستيد )\r\n( 6 )  ( لَكُمْ دِينُكُمْ وَ لِيَ دِينِ )  : ( دين شما براى خودتان و دين من براى خودم )\r\nمطابق روايت وليد بن مغيره و اسود بن مطلّب و امية بن خلف به رسولخدا صلّى اللّه عليه و إله و سلم پيشنهاد كردند كه اى محمّد بيا كدورت را كنار بگذاريم ، يكسال تو خدايان ما را عبادت\r\n\r\n\r\n","description":"","footnote":"\r\n( 1 ) . همچنانكه در حديث كساء و زيارت جامعه و . . . به اين مطلب تصريح شده است .\r\n","page_name":" 818 ","page_number":818},
  {"content":"\r\n\r\nكن ، سال بعد ما خداى تو را مىپرستيم و سال ديگر مجددا تو خدايان ما را بپرست و سال بعدش ما خداى تو را مىپرستيم « 1 » ، به اين ترتيب اگر معبود ما به حقّ باشد ، تو نيز بى بهره نمانده‌اى و اگر معبود تو به حقّ باشد ما هم از پرستش او بهره برده‌ايم « 2 » .\r\nاين سوره در جواب آنها نازل شد و به پيامبر امر نمود تا از كفّار برائت جسته و بگويد : اى كافران ( البتّه خطاب با يك گروه معيّن و معهود از كفّار است ) من هرگز بتهاى شما را نمىپرستم و شما هم پروردگارى را كه من امروز مىپرستم نخواهيد پرستيد ، آنوقت در مقام تأكيد و اثبات اين برائت بطور دائمى و ابدى ، مجددا تكرار مىكند كه ، من در پرستش معبود و در اصل عبادت با شما اشتراكى ندارم و شما نيز با من اشتراك نداريد ، چون معبود من خداى يكتاست و عبادت من بر طبق آنچيزى است كه خدا تشريع كرده ، امّا عبادت بتها ، يك امرى است كه شما آن را ابداع كرده‌ايد و از جهل و افتراء شما ناشى مىشود « 3 » ، لذا دين شما كه همان بت پرستى است مخصوص خود شماست و به من تعدّى نمىكند و دين من نيز مخصوص خودم است و شما را در بر نمىگيرد .\r\nالبتّه معناى آيه اين نيست كه هر كس هر دينى را كه بخواهد انتخاب كند ، بلكه منظور اين است كه جدايى و افتراق توحيد و شرك از يكديگر مشخص شود تا مردم بدانند توحيد به هيچ وجه با شرك جمع نمىشود ، ( اسلام ، اسلام است و جاهليّت ، جاهليّت ، و راهى كه به اسلام منتهى مىشود ، مستلزم جدايى و انقطاع كامل از شرك و همهء ارزشهاى جاهلى و تصورّات و افكار و تقليدها و قيد و بندهاى آن است كه عبارتست از همان هجرت بسوى اسلام و همهء لوازم آن و حدّ وسطى بين اين دو مذهب وجود ندارد و سازش و تفاهمى ميان آنها نيست ، اگر چه كه جاهليّت خود را به لباس اسلام در آورده و ادّعاى اسلام بكند « 4 » ) .\r\n\r\n\r\n","description":"","footnote":"\r\n( 1 ) . در تفسير قمى از امام صادق عليه السّلام نقل شده وجه تكرار و تأكيد در اين سوره همين است كه مشركين نيز در گفتار خود تأكيد كرده و مطلب را تكرار نموده بودند .\r\n( 2 ) . تفسير الدّر المنثور ، جلد 6 .\r\n( 3 ) . مطابق تفسير مجمع البيان .\r\n( 4 ) . ( اين قسمت از كمال مصطفى شاكر است )\r\n","page_name":" 819 ","page_number":819},
  {"content":"\r\n\r\n\r\nسوره نصر\r\n بِسْمِ اللَّهِ الرَّحْمنِ الرَّحِيمِ \r\nغرض سوره : وعده فتح و نصرت به رسولخدا صلّى اللّه عليه و إله و سلم .\r\n( 1 )   ( إِذا جاءَ نَصْرُ اللَّهِ وَ الْفَتْحُ )   : ( هنگامى كه نصرت و فتح از ناحيهء خدا برسد )\r\n( 2 )  ( وَ رَأَيْتَ النَّاسَ يَدْخُلُونَ فِي دِينِ اللَّهِ أَفْواجاً )  : ( و ببينى كه مردم ، گروه گروه به دين خدا مىگروند )\r\n( 3 )  ( فَسَبِّحْ بِحَمْدِ رَبِّكَ وَ اسْتَغْفِرْهُ إِنَّهُ كانَ تَوَّاباً )  : ( پس پروردگارت را حمد و تسبيح‌گو و از او طلب آمرزش كن ، همانا كه او بسيار توبه‌پذير است ) .\r\nدر اين سوره وعده و خبر فتح و نصرت قطعى به پيامبر صلّى اللّه عليه و إله و سلم داده شده و از مصاديق اخبار غيبى قرآنيست و روشن‌ترين واقعه‌اى كه مىتواند مصداق اين نصرت و فتح باشد ، فتح مكّه است ، چون فتح مكّه در زمان حيات رسولخدا صلّى اللّه عليه و إله و سلم روى داد و بزرگترين فتح و نصرتى بود كه بنيان شرك را در جزيرة العرب ريشه كن كرد و مردم گروه گروه به دين اسلام وارد شدند و دسته دسته ايمان آوردند .\r\nبه هر جهت خطاب به رسولخدا صلّى اللّه عليه و إله و سلم مىفرمايد : آن زمانى كه فتح و نصرت خداوند فرا رسيد و مردم را ديدى كه دسته دسته به دين خدا وارد شدند ، آنوقت به شكرانهء اين نعمت كه مستلزم اعزاز توحيد و ابطال شرك و باطل است ، به حمد و تسبيح خداوند بپرداز و او را با صفات كماليّه‌اش ياد كن و نقص و حاجت خود را به پروردگارت متذّكر\r\n\r\n","description":"","footnote":"","page_name":" 820 ","page_number":820},
  {"content":"\r\n\r\nشو و از او طلب آمرزش نما .\r\nالبته استغفار در مورد معصومين به معناى ادامهء مغفرت است ، آنگاه در مقام تشويق و تأكيد استغفار و نيز تعليل آن مىفرمايد : بدرستى كه خداوند بسيار توبه‌پذير است .\r\nنقل شده كه رسولخدا صلّى اللّه عليه و إله و سلم پس از فتح مكه روبروى در كعبه ايستاده و فرمود : هيچ خدايى جز خداى واحد نيست ، او شريكى ندارد ، وعدهء خود را راست نمود و بنده‌اش را نصرت و يارى كرد و همه گروهها را به تنهايى شكست داد و قريش را بنده و اسير ساخت .\r\nاز آنجا كه مكّه بوسيله لشكركشى ولى بدون جنگ و خونريزى فتح شد ، لذا همه اموال اهل مكّه فىء و غنيمت مخصوص رسولخدا صلّى اللّه عليه و إله و سلم محسوب مىشد و همه آنان اسير و بردهء پيامبر مىگشتند ، ليكن رسولخدا صلّى اللّه عليه و إله و سلم همه را آزاد كرد و آنان را به همين جهت ( طلقاء ) ناميد .\r\n\r\nسوره مسد\r\n بِسْمِ اللَّهِ الرَّحْمنِ الرَّحِيمِ * * \r\nغرض سوره : تهديد و انذار ابو لهب و همسرش كه پيامبر اسلام صلّى اللّه عليه و إله و سلم را آزار و اذّيت مىكردند .\r\n( 1 )   ( تَبَّتْ يَدا أَبِي لَهَبٍ وَ تَبَّ )   : ( بريده باد دو دست ابى لهب )\r\n( 2 )  ( ما أَغْنى عَنْهُ مالُهُ وَ ما كَسَبَ )  : ( مال او و آنچه بدست آورده بود ، دردى از او دوا نكرد )\r\n( 3 )  ( سَيَصْلى ناراً ذاتَ لَهَبٍ )  : ( به زودى وارد آتش شعله‌ور مىشود )\r\n\r\n","description":"","footnote":"","page_name":" 821 ","page_number":821},
  {"content":"\r\n\r\n( 4 )  ( وَ امْرَأَتُهُ حَمَّالَةَ الْحَطَبِ )  : ( با زنش كه باركش هيزم است )\r\n( 5 )  ( فِي جِيدِها حَبْلٌ مِنْ مَسَدٍ )  : ( و طنابى تافته از ليف خرما به گردن دارد )\r\n( تبّ ) و ( تباب ) به معناى خسران و هلاكت و بطلان است ، بنابراين ، اين آيات در حكم نفرين به هلاكت ابو لهب و بطلان و بىاثر گشتن توطئه‌هايى است كه او به منظور خاموش كردن نور نبوّت انجام مىداد و يا حكم و قضاى خداى تعالى به هلاكت او و بطلان توطئه‌هاى اوست .\r\nابو لهب فرزند عبد المطلّب و عموى رسولخدا صلّى اللّه عليه و إله و سلم بود كه سخت با رسولخدا ( ص ) دشمنى مىكرد و در تكذيب و انكار آنحضرت اصرار مىورزيد ، به گونه‌اى كه در دعوت خصوصى كه پيامبر از عشيرهء خود به عمل آورد و آنان را به دين خود دعوت نمود با كمال بىشرمى خطاب به رسولخدا صلّى اللّه عليه و إله و سلم گفت : ( تبّا لك يعنى هلاكت بر تو باد ) و آنگاه اين سوره در ردّ گفتار او نازل شد و كلام او را به خودش ارجاع داد .\r\nو ابو لهب كنيه او بوده و نامش عبد العزّى يا عبد مناف بوده است و اينكه خداوند او را با كنيه نام مىبرد براى اشاره به انتسابى است كه او به آتش جهنّم دارد ، چون لهب يعنى زبانه آتش .\r\nدر ادامه مىفرمايد : مال و ثروتش و آن اعمالى كه با دست خود مرتكب شده بود هيچ دردى از او دوا نكرد و نفرين خدا و قضاى حتمى او مبنى بر هلاكت و خسران را نتوانست از وى دور كند و به زودى داخل آتشى برافروخته و زبانه‌دار خواهد شد ( كه مراد از آن همان آتش دوزخ است كه در عظمت و هولناكى همتا ندارد ) و به زودى همسرش نيز داخل آن آتش خواهد شد ، در حالى كه هيزم به دوش مىكشد و طنابى از ليف خرما به گردن دارد و اين آيات در حكم مذّمت و هجو همسر ابو لهب است و مىخواهد بفرمايد : او در قيامت با همان هيئتى ممثّل مىگردد كه در دنيا به خود گرفته بود و شاخه‌هاى خار را با طناب مىپيچيد و حمل مىكرد و شبانه آنها را بر سر راه رسولخدا صلّى اللّه عليه و إله و سلم مىريخت تا آن جناب را آزار دهد .\r\n\r\n","description":"","footnote":"","page_name":" 822 ","page_number":822},
  {"content":"\r\n\r\n\r\nسوره توحيد ( اخلاص )\r\n بِسْمِ اللَّهِ الرَّحْمنِ الرَّحِيمِ \r\nغرض سوره : بيان احديّت ذات الهى و توحيد صفاتى و افعالى .\r\n( 1 )   ( قُلْ هُوَ اللَّهُ أَحَدٌ )   : ( بگو او اللّه يگانه است )\r\n( احد ) يعنى ذاتى كه قابل تعدّد و كثرت نباشد نه در خارج و نه در ذهن به همين دليل هم به جز در مورد خداوند تعالى هرگز ، در كلام ايجابى به كار نمىرود و از همين توحيد روش كامل احياء انسانها و راه تحرّك و عمل و رهايى ايشان نشأت مىگيرد كه بوسيلهء آن انسان مىتواند همانطور كه خداوند از او خواسته خليفه او در زمين باشد و احكام و شرايع و ارزشها و موازين الهى را متحمل شده و در دين اخلاص بيابد .\r\n( 2 )  ( اللَّهُ الصَّمَدُ )  : ( اللّه بىنياز مطلق و مرجع و منتهاى همهء موجودات است )\r\n( صمد ) يعنى قصد كردن با اعتماد ، و خداى تعالى سيّد و بزرگيست كه از هر سو به جانبش قصد مىكنند تا حوايجشان را برآورد و تمام موجودات عالم متوجّه او هستند و نياز به او دارند .\r\nو اصولا هر چيزى كه نام ( شيىء ) بر آن صادق باشد در ذات و صفات و آثارش محتاج به خداست و هر چيزى در نهايت به سوى او منتهى مىشود .\r\nو الف و لامى كه بر سر كلمهء ( صمد ) آمده است ، افاده حصر مىكند ، يعنى فقط خداى تعالى صمد مطلق است ، به خلاف ( احد ) كه احتياجى به الف و لام نداشت تا\r\n\r\n","description":"","footnote":"","page_name":" 823 ","page_number":823},
  {"content":"\r\n\r\nحصر را برساند ، چون اصولا درباره احدى غير خدا اطلاق نمىشود و تكرار نام ( اللّه ) در هر دو جمله به جهت اين است كه هر يك جمله‌اى مستقل هستند كه در تعريف خداى تعالى كفايت مىكنند و در عين حال هم به وسيله صفات ذاتى ، خداوند را معرفى كرده‌اند و هم به وسيلهء صفات فعلى ( احد صفت ذاتى و صمد صفت فعلى است )\r\nبعضى مفسرّين « 1 » گفته‌اند كلمهء صمد ، هر چيز تو پرى است كه درونش خالى نباشد و در نتيجه نه بخورد ، نه بنوشد ، نه بخوابد و به بزايد و نه زاييده شده باشد كه اگر اين تفسير درست باشد آيهء بعدى تفسير كلمهء ( صمد ) خواهد بود .\r\n( 3 )  ( لَمْ يَلِدْ وَ لَمْ يُولَدْ )  : ( نه زاده و نه زاييده شده است )\r\n( 4 )  ( وَ لَمْ يَكُنْ لَهُ كُفُواً أَحَدٌ )  : ( و هيچكس همتاى او نيست )\r\nولادت نوعى تجزّء و قسمت پذيرى است و بدون تركيب تصوّر نمىشود ، و هر مركبّى به اجزاء خود نياز دارد و حال آنكه خداى متعال صمد است و حاجت همه محتاجان به او منتهى مىشود ، و چنين كسى احتياج در او متصّور نيست ، پس فرزند نداشتن خداوند فرع و نتيجهء صمدّيت اوست ، همچنين خداى متعال مجانس و همسرى ندارد تا بواسطهء او فرزندى پديد بيايد .\r\nاز طرف ديگر خداوند هرگز از كسى زاده نشده و اين امر هم فرع صمدّيت اوست ، چون تولّد چيزى از چيز ديگر مستلزم احتياج مولود به والد است و خداى متعال صمد است ، بنابراين احتياج در او تصوّر نمىرود و نيز هر مولودى حادث و جسمانى است لكن اين امر در مورد خداوند محال است .\r\nاين آيه نفى قول نصارى است كه مسيح را پسر خدا مىدانند و نيز نفى قول مشركين است كه آلههء خود و ملائكه را فرزندان خداوند مىدانستند .\r\nو امّا كفو نداشتن خداوند ، هيچ موجودى در ذات ، صفات يا افعال همتاى خداى متعال نيست ، و هيچ مماثل و نظير و كفوى ندارد و اين صفت او هم متفرع بر صمديّت اوست ، چون هر كفوى كه براى خداوند فرض شود مستلزم آنست كه آن كفو مستقل در\r\n\r\n\r\n","description":"","footnote":"\r\n( 1 ) . تفسير روح المعانى ، جلد 30 .\r\n","page_name":" 824 ","page_number":824},
  {"content":"\r\n\r\nذات خود و بىنياز از خداى متعال باشد و حال آنكه خداوند صمد مطلق است و همهء موجودات محتاج اويند .\r\nلذا حاصل مفاد اين سوره ، اين مطلب است كه ، خداى تعالى را به صفت احديّت و واحديّت توصيف مىكند و در تفسير الدّر المنثور از رسولخدا صلّى اللّه عليه و إله و سلم نقل شده كه سورهء توحيد معادل ثلث « 1 » قرآن است .\r\n\r\nسوره فلق\r\n بِسْمِ اللَّهِ الرَّحْمنِ الرَّحِيمِ \r\nغرض سوره : دستور دادن پيامبر به استعاذه و پناه بردن به خدا .\r\n( 1 )   ( قُلْ أَعُوذُ بِرَبِّ الْفَلَقِ )   : ( بگو پناه مىبرم به پروردگار صبحدم )\r\n( 2 )  ( مِنْ شَرِّ ما خَلَقَ )  : ( از شرّ هر چه كه او خلق كرده )\r\n( 3 )  ( وَ مِنْ شَرِّ غاسِقٍ إِذا وَقَبَ )  : ( و از شرّ شب وقتى كه با ظلمتش فرا مىرسد )\r\n( 4 )  ( وَ مِنْ شَرِّ النَّفَّاثاتِ فِي الْعُقَدِ )  : ( و از شرّ زنان جادوگر كه در گره‌ها مىدمند و افسون مىكنند )\r\n\r\n\r\n","description":"","footnote":"\r\n( 1 ) . امير المؤمنين عليه السّلام در جواب سائلى كه در معركهء ميدان جنگ جمل پرسيد : معناى آنكه ، خدا واحد است چيست ؟ فرمود : واحد چهار قسم است ، دو قسم آن كفر و دو قسم ديگر ايمان است ، دو قسم اوّل وحدت عددى كه بشمار آيد ، مانند : يك و دو و سه و وحدت جنسى و نوعى ، مانند زيد يك فرد انسان است ، و امّا دو قسم ايمان : وحدت ذاتى كه خدا مثل و مانند و شريك ندارد ، و وحدت بمعنى بسيط كه اجزاء ندارد و صفاتش عين ذاتش است ، بسيط الحقيقه به بساطت ذاتى ، ( مصحح )\r\nو از همين بساطت ذات پروردگار استفاده مىشود كه او با همهء مخلوقات خود هست و در عين حال هيچكدام از آنها هم نيست ، همچنانكه حكماء فرموده‌اند : ( بسيط الحقيقة كلّ الاشياء و ليس بشىء منها ) ( مترجم )\r\n","page_name":" 825 ","page_number":825},
  {"content":"\r\n\r\n( 5 )  ( وَ مِنْ شَرِّ حاسِدٍ إِذا حَسَدَ )  : ( و از شرّ حسودى كه بخواهد حسد بورزد )\r\n( عوذ ) يعنى احتراز جستن از شرّ و پناه بردن به كسى كه مىتواند آن را دفع كند و پناه دهد و ( فلق ) يعنى شكافتن و جدا كردن كه معمولا در مورد صبح به كار مىرود ، چون صبح گريبان ظلمت را مىدرد و سر بر مىآورد .\r\nمىفرمايد : بگو ، من به پروردگار صبح پناه مىبرم ، همان پروردگارى كه صبح را از پس ظلمت شب مىشكافد و بيرون مىآورد ( همانطور كه خير ، ظلمت شرّ را از بين مىبرد و مىزدايد )\r\nبعضى مفسّران « 1 » گفته‌اند : مراد از فلق ، هر چيزيست كه بوسيله خلقت از كتم عدم سر بر مىآورد ، در نتيجه ربّ فلق ، يعنى ربّ مخلوقات .\r\nو بعضى ديگر فلق را چاهى در جهنّم دانسته‌اند .\r\nدر ادامه به پيامبر صلّى اللّه عليه و إله و سلم دستور مىدهد كه از شرّ هر مخلوقى كه خدا آن را آفريده ، به خدا پناه ببرد ، يعنى هر موجودى كه شرّى به همراه خود دارد اعم از جنّ و انس و حيوانات و نيز از شرّ تاريكى شب وقتى كه فرا مىرسد و داخل مىشود ، چون ( غسق ) يعنى ابتداى ظلمت و تاريكى شب و وقتى كه نور خورشيد در مغرب ناپديد مىشود .\r\nو علّت نسبت دادن شرّ به شب اين است كه شب با ظلمتش شرير را در رساندن شرّ مدد مىكند و شرورى كه در شب واقع مىشود بيشتر از شرور روز است و انسان در شب قدرت دفاعى كمترى دارد .\r\nولى بعضى مفسرّان كلمه ( غاسق ) را به معناى هر شرّى دانسته‌اند كه به آدمى هجوم بياورد ، اعم از شب و غير آن .\r\nدر ادامه به پيامبر صلّى اللّه عليه و إله و سلم دستور مىدهد كه از شرّ زنان جادوگر به خدا پناه برد ، و اينكه زنان جادوگر را نام مىبرد به جهت آنست كه سحر بيشتر در زنان شيوع دارد و از اين آيه و آيهء 102 سورهء بقره استفاده مىشود كه قرآن كريم تأثير سحر را فى الجمله تصديق\r\n\r\n\r\n","description":"","footnote":"\r\n( 1 ) . تفسير فخر رازى ، جلد 32 .\r\n","page_name":" 826 ","page_number":826},
  {"content":"\r\n\r\nمىكند ، هر چند كه هيچ يك از ساحران بدون اذن خدا قادر نيستند كه به كسى ضررى برسانند « 1 » .\r\nولى بعضى مفسّران « 2 » اين آيه را متوجّه ساحران ندانسته‌اند ، بلكه مراد از آن را زنانى مىدانند كه با حيله‌هاى خود شوهران را از تصميم خود منصرف مىكنند ، و در آخر پيامبر را از شرّ حسود برحذر مىدارد ، آن زمانى كه مبتلا به حسد گشته و در اثر آن دست به اعمالى بر عليه شخص مورد حسد مىزند ، ولى بعضى مفسّران « 3 » گفته‌اند : اين آيه شامل چشم زخم نيز مىشود ، چون چشم زدن هم نوعى ابراز حسد درونيست « 4 » .\r\nدر اين سوره خداوند ابتدا مطلق شرّ را ذكر كرد و سپس به موارد خاصّى از شرّ اشاره نمود ( شرّ شب ، شرّ جادوگران و شرّ حسود ) و ذكر اين موارد خاصّ پس از مورد عام ، اهتمام بيشتر به اين سه مورد را مىرساند ، چون انسان از اين سه نوع شرّ غافل است و اينها در حال غفلت آدمى به وى حمله مىآورند .\r\n\r\n\r\n","description":"","footnote":"\r\n( 1 ) . ( مردم از هاروت و ماروت سحرى را آموختند كه به وسيلهء آن بين زن و شوهر جدايى بياندازند ، ولى آنها نمىتوانند به كسى آسيبى برسانند ، مگر به اذن خدا ، سورهء بقره ، آيه 102 ) .\r\n( 2 ) . تفسير مجمع البيان ، جلد 10 .\r\n( 3 ) . تفسير مجمع البيان ، جلد 10 .\r\n( 4 ) . البته چنانچه بزرگان فرموده‌اند ، راه عملى مبارزه با چشم زخم اين است ، كه اوّلا ) انسان بوسيلهء صدقه بلا را از خود دفع كند ، ثانيا ) بر تلاوت اين دو سورهء معوّذتين مداومت نمايد ، ثالثا ) نعماتى را كه خداوند به او ارزانى داشته در برابر اشخاص حسود اظهار ننمايد و از شرّ آنان به خدا پناه برد . ( مترجم )\r\n","page_name":" 827 ","page_number":827},
  {"content":"\r\n\r\n\r\nسوره ناس\r\n بِسْمِ اللَّهِ الرَّحْمنِ الرَّحِيمِ \r\nغرض سوره : امر نمودن پيامبر صلّى اللّه عليه و إله و سلم به استعاذه و پناه جستن از خداى تعالى .\r\n( 1 )   ( قُلْ أَعُوذُ بِرَبِّ النَّاسِ )   : ( بگو ، پناه مىبرم به پروردگار مردم )\r\n( 2 )  ( مَلِكِ النَّاسِ )  : ( فرمانرواى مردم )\r\n( 3 )  ( إِلهِ النَّاسِ )  : ( معبود مردم )\r\n( 4 )  ( مِنْ شَرِّ الْوَسْواسِ الْخَنَّاسِ )  : ( از شرّ وسوسه‌گر پنهانى )\r\n( 5 )  ( الَّذِي يُوَسْوِسُ فِي صُدُورِ النَّاسِ )  : ( كه در دل مردم وسوسه مىكند )\r\n( 6 )  ( مِنَ الْجِنَّةِ وَ النَّاسِ )  : ( چه از جنس جنّ و چه از جنس بشر )\r\nطبيعت انسان چنين است كه هنگام مواجهه با شرورى كه در خود قدرت دفع آنها را نمىبيند ، به كسى پناهنده مىشود كه قدرت دفع آن شرّ را دارد و در اين موارد انسان به يكى از اين سه ملجاء پناه مىبرد .\r\n1 ) ربّى كه مدبّر امر اوست و در تمام حوائجش به او رجوع مىكند ، تا آن ربّ شرّ را از او دفع كرده و بقايش را تضمين نمايد و اين مورد سببى است كه فى نفسه در سببّيت تامّ است .\r\n2 ) سلطانى كه داراى سلطه و قدرت كافى بوده و حكمى نافذ داشته باشد ، بطوريكه بتواند شرّ را از انسان دفع كند ، نظير پادشاهان و فرمانروايان كه اين مورد هم سببى تامّ در سببيّت است ( امّا نه بذاته و فى نفسه ، بلكه سلطهء او به حول و قوهء الهى وابسته است )\r\n\r\n","description":"","footnote":"","page_name":" 828 ","page_number":828},
  {"content":"\r\n\r\n3 ) الهى كه معبود واقعى باشد ، چون لازمهء عبوديّت إله آن هم إله بىشريك ، اين است كه بندهء خود را براى خود خالص سازد ، به گونه‌اى كه جز او ، كسى را نخواند و جز آنچه اراده كرده ، اراده ننمايد ، و جز مطابق خواست او عمل نكند و چنين معبودى بر هر امرى قادر است و اين سبب نيز در سببيّت خود تام است .\r\nو خداى سبحان جامع اين سه مورد است ، يعنى ربّ مردم ، پادشاه و ملك آنان و إله ايشان است ، پس شايسته است كه انسان در هنگام مواجهه با ناملايمات و شرور متوجّه او شود ، از او پناه بجويد و اينكه علّت ترتيب ذكر اين صفات به اين صورت چيست و چرا ابتدا ربوبيّت ، سپس مالكيّت و آنگاه الوهيّت ذكر شد ؟ بايد گفت : ربوبيّت نزديكترين صفات خدا به انسان است و ولايت او در امر ربوبيّت اخصّ است ، چون خداوند از ميان مخلوقات خود عنايت ويژه‌اى به انسان دارد و اصولا ولايت امرى خصوصى است ( مانند ولايت پدر نسبت به فرزند ) ، ولى ملك در نسبت با انسان دور تر از ربّ و ولايت اوست و ولايت در مرحله او عمومىتر است .\r\nو إله يا معبود مرحله‌ايست كه انسان ديگر در حوائج خود به معبود مراجعه نمىكند و كارى به ولايت خاصّ و عام او ندارد ، بلكه عبادت او ناشى از اخلاص درونى است ، نه طبيعت مادّى .\r\nلذا در اين سوره در عاليترين مرحله رابطهء بندگى را به انسان تذكّر مىدهد و اينكه اين سه صفت بدون ( واو ) عاطفه ذكر شده براى اشاره به اين معناست كه هر يك از صفات ربوبيّت ، مالكيّت و الوهيّت ، سببى مستقل در دفع شرّ است و هر يك به تنهايى ممكن است پناه شخص پناهنده واقع شوند .\r\nسپس به مورد پناه جستن از خداوند اشاره كرده كه همان وسوسهء پنهانى است ، ( وسواس ) يعنى حديث نفس و ( خنّاس ) يعنى امرى كه بعد از ظهور مخفى شده ، بعضى مفسّران گفته‌اند : شيطان خنّاس ناميده شده ، چون به طور مداوم انسان را وسوسه مىكند و به محض اينكه انسان ياد خدا كند ، پنهان شده و عقب مىرود و همين كه انسان از ياد خدا غافل مىشود ، جلو مىآيد و به وسوسه مىپردازد ، پس او به انسان وعده مىدهد و او را\r\n\r\n","description":"","footnote":"","page_name":" 829 ","page_number":829},
  {"content":"\r\n\r\nبا آرزوهاى دور و دراز مىفريبد و وقتى كه مرتكب گناه و خطا شد ، استغفار و توبه را از ياد او مىبرد .\r\nدر ادامه مىفرمايد : همان وسواس خنّاسى كه در سينهء مردم وسوسه مىكند ، منظور از سينه مردم ، محلّ وسوسهء شيطان است ، چون شعور و درك انسان معمولا به قلب نسبت داده مىشود و آنگاه در توصيف وسواس خنّاس مىفرمايد : كه اين جماعت وسوسه‌گر بعضى از جنس جنّ و بعضى از جنس بشر هستند ، پس بعضى از مردم از شدّت انحراف خودشان شيطانى شده و در زمرهء شياطين قرار گرفته‌اند ، همچنانكه در جاى ديگر مىفرمايد :  ( شَياطِينَ الْإِنْسِ وَ الْجِنِّ  « 1 » شياطين انسانى و جنّى ) .\r\nدر تفسير الدّر المنثور آمده است كه احمد بن سعيد خدرى از پيامبر صلّى اللّه عليه و إله و سلم نقل كرده كه فرمود : ابليس گفته است : قسم به عزّت و جلالت من تا وقتى كه بنى آدم روح در جسد دارند به فريفتن و وسوسهء آنها ادامه مىدهم و خداوند تعالى فرموده : قسم به عزّتم من هم همواره مادامى كه از من طلب آمرزش و غفران نمايند ، آنها را مىآمرزم ، ( اللّه اعلم ) .\r\n( صدق اللّه العلىّ العظيم )\r\n\r\n\r\n","description":"","footnote":"\r\n( 1 ) . سورهء انعام ، آيه 112 .\r\n","page_name":" 830 ","page_number":830},
  {"content":"\r\n\r\nحمد و سپاس سزاوار خداوند جليلى كه اين بندهء ذليل را توفيق دست يازى و تمسّك به حريم صحيفهء وحى و خوشه چينى از درياى معارف ، آن عنايت فرمود .\r\nهمان ربّ كريمى كه هرگز بنده‌اى را كه خود پروريده ضايع نمىسازد و توفيق پيمودن مسير كمال را به او ارزانى مىكند . ( انت اكرم من ان تضيع من ربّيته ) اميد كه اين ترجمهء مختصر مرضىّ رضاى حق سبحانه قرار بگيرد و سرمايهء ناچيزى در سراى ابدى محسوب شود .\r\nاين نوشتار را كه در شب عرفهء سال امير المؤمنين على عليه السّلام به پايان رسيد به پيشگاه سيد و سالار انبياء حضرت محمد مصطفى صلّى اللّه عليه و إله و سلم و مولى الموحدين على مرتضى عليه السّلام و سرور زنان عالم حضرت زهرا ( س ) و اولاد اطهرش تقديم مىدارم .\r\nدر نگارش كتاب ، در حدّ توان كوشيده‌ايم كه در عين ذكر نكات برجستهء الميزان و بهره‌گيرى از چكيدهء مطالب فلسفى و روايى ، عين ترجمهء كمال مصطفى شاكر را نيز ذكر نمايم و موارد اختلاف يا نكاتى را كه مترجم عرب ، نظر خود را در كتاب ذكر كرده ، به صورت جداگانه داخل پرانتز يا در پاورقى بيان كرده‌ايم .\r\nآرزومنديم روح پر فتوح علامهء طباطبايى و مترجم عرب زبان ( كمال مصطفى شاكر ) و همهء مخاطبان اين اثر از اين نوشتار ، رضايت داشته و كاستىهاى احتمالى آن را به ديدهء عفو و اغماض بنگرند ، چون ( من صنّف فقد استهدف هر كس مطلبى را به نگارش در آورد ، خود را در معرض انتقاد قرار مىدهد ) ، امّا چه باك وقتى هدف رضاى خدا و خدمت به فرهنگ اسلامى و جامعهء مسلمين باشد .\r\nدر پايان از معلمان ، اساتيد ( من جمله مصحّح محترم ) همسر و پدر و مادرم و كليّه ذوى الحقوقى كه مرا در اين مهّم يارى و تشويق نموده‌اند تشكر و قدردانى مىكنم .\r\nاميد كه خداوند ما را از عاملين به قرآن و حافظين كلام وحى قرار داده و لحظه‌اى نظر عنايت خود را از ما نستاند ، و ما را به خود واننهد ، همچنانكه رسولخدا صلّى اللّه عليه و إله و سلم فرمود :\r\n( الهى لا تكلنى الى نفسى طرفة عين ابدا خدايا مرا يك چشم برهم زدن به نفس خود وامگذار ) .\r\nمن اللّه التوفيق و عليه التكلان ، 8 ذى الحجّه 1421 هجرى قمرى ( فاطمه مشايخ ) .\r\n\r\n","description":"","footnote":"","page_name":" 831 ","page_number":831},
  {"content":"\r\n\r\n\r\nفهرست آيات\r\nمقدمه ناشر 3\r\nسورهء سباء\r\nآيهء ( 9 - 1 ) استدلال بر مسأله بعث و تهديد كفّار 4\r\nآيهء ( 21 - 10 ) اشاره به نعمات داود و سليمان و ماجراى قوم سباء 8\r\nآيهء ( 30 - 22 ) ابطال الوهيّت آلههء مشركين و نفى شفاعت آنها و بيان عموميّت رسالت پيامبر صلّى اللّه عليه و إله و سلم 13\r\nآيهء ( 54 - 31 ) گفتگو و مخاصمه كفّار در قيامت و توصيف مشركين در ساعت مرگ 18\r\nسورهء فاطر\r\nآيهء ( 8 - 1 ) اشاره به خلقت ملائكه و استدلال بر توحيد ربوبى 29\r\n\r\n","description":"","footnote":"","page_name":" 832 ","page_number":832},
  {"content":"\r\n\r\nآيهء ( 14 - 9 ) حصر عزّت در خداوند و توضيح كلم الطيّب و تشبيه مؤمن و كافر به دو درياى شيرين و شور 34\r\nآيهء ( 26 - 15 ) توضيح غناى مطلق پروردگار و تمثيلهايى براى انذار كافران 38\r\nآيهء ( 38 - 27 ) ذكر آياتى براى اثبات توحيد و توضيح مسأله اصطفاء 42\r\nآيهء ( 45 - 39 ) احتجاج بر عليه مشركين و بيان اينكه مكر سيىء جز به اهل آن نمىرسد و اگر خدا بخواهد مردم را به جهت گناهانشان مؤاخذه كند ، جنبده‌اى بر روى زمين نمىماند 49\r\nسورهء يس\r\nآيهء ( 12 - 1 ) دلگرم نمودن پيامبر صلّى اللّه عليه و إله و سلم و توصيف حال كفّار 54\r\nآيهء ( 32 - 13 ) ماجراى رسولانى كه به شهر انطاكيه فرستاده شدند و آنها را تكذيب نمودند و بيان حجتهاى مؤمن آل يس بر عليه مردم كافر 58\r\nآيهء ( 47 - 33 ) بيان نشانه‌هايى كه بر تدبير ربوبى دلالت مىكنند 64\r\nآيهء ( 65 - 48 ) بيان مسأله بعث و جزاى اعمال 69\r\nآيهء ( 83 - 66 ) تهديد كفّار و رفع استبعاد معاد 74\r\nسورهء صافات\r\nآيهء ( 11 - 1 ) دربارهء ملائكه مأمور نزول وحى 81\r\nآيهء ( 70 - 12 ) دربارهء روز قيامت و گفتار كفّار در آتش دوزخ و گفتار اهل بهشت در جنّت 83\r\nآيهء ( 113 - 71 ) آياتى دربارهء نوح ، ابراهيم ، اسماعيل ( عليهم السلام ) 92\r\nآيهء ( 132 - 114 ) آياتى دربارهء موسى و هارون و الياس ( عليهم السلام ) 100\r\nآيهء ( 148 - 133 ) ماجراى يونس عليه السّلام 103\r\nآيهء ( 182 - 149 ) ردّ اعتقاد مشركين در دختر داشتن خدا و خويشاوندى بين اجنّه با خدا و بيان منصور\r\n\r\n","description":"","footnote":"","page_name":" 833 ","page_number":833},
  {"content":"\r\n\r\nبودن انبياء الهى و جند خدا 105\r\nسورهء ص\r\nآيهء ( 16 - 1 ) تأييد پيامبر و قرآن عظيم و بيان سخنان اشراف در ردّ دعوت پيامبر صلّى اللّه عليه و إله و سلم 112\r\nآيهء ( 29 - 17 ) آيات مربوط به داود عليه السّلام و احتجاج بر مسأله معاد 116\r\nآيهء ( 40 - 30 ) ( آيات مربوط به سليمان عليه السّلام 121\r\nآيهء ( 48 - 41 ) ( آيات مربوط به ايّوب و ابراهيم و اسحاق و يعقوب و يسع و ذو الكفل و مدح آنان 123\r\nآيهء ( 64 - 49 ) وصف متقيّن در بهشت و طاغيان در جهنّم 127\r\nآيهء ( 88 - 65 ) ماجراى استكبار ابليس از سجده بر آدم و اثبات معاد 131\r\nسورهء زمر\r\nآيهء ( 10 - 1 ) ردّ الوهيّت آلهه و بيان عبادت خالصانه براى خدا و ردّ فرزند داشتن خداوند 136\r\nآيهء ( 20 - 11 ) توصيف خسران در نفس و اهل 143\r\nآيهء ( 37 - 21 ) مسأله هدايت و بيان لازمه هدايت يا ضلالت 147\r\nآيهء ( 52 - 38 ) احتجاج بر عليه مشركين و شرح مسأله توفيه در خواب و مرگ و ذكر ناسپاسى انسان 154\r\nآيهء ( 61 - 53 ) تشويق به توبه و وعدهء مغفرت 162\r\nآيهء ( 75 - 62 ) اشاره به وحدانيّت خدا و وكيل بودن او بر همه چيز و بيان اشراق زمين در قيامت با نور پروردگار 166\r\nسورهء مؤمن ( غافر )\r\nآيهء ( 12 - 1 ) بيان احاطه علم و صفات جمال پروردگار و دعاى ملائكه دربارهء مؤمنان 174\r\nآيهء ( 20 - 13 ) اقامه حجّت بر توحيد و بيان بروز خلايق براى خدا در روز قيامت 180\r\nآيهء ( 54 - 21 ) ماجراى موسى عليه السّلام و فرعون و اشاره به مقامات سه‌گانه ، عبوديت : توكّل ، تفويض و تسليم 185\r\n\r\n","description":"","footnote":"","page_name":" 834 ","page_number":834},
  {"content":"\r\n\r\nآيهء ( 60 - 55 ) امر پيامبر صلّى اللّه عليه و إله و سلم به صبر ، استغفار و تسبيح 197\r\nآيهء ( 68 - 61 ) اثبات توحيد بوسيلهء بيان آيات آفاقى و انفسى 200\r\nآيهء ( 78 - 69 ) بيان سرانجام كار مجادله كنندگان با آيات الهى 203\r\nآيهء ( 85 - 79 ) بيان عكس العمل كفّار در مقابل دعوت پيامبران 206\r\nسورهء فصّلت\r\nآيهء ( 12 - 1 ) دربارهء نزول قرآن و جهانى بودن دعوت خاتم الانبياء و توصيف چگونگى خلقت آسمانها و زمين 209\r\nآيهء ( 25 - 13 ) انذار بوسيله ذكر عذاب قوم عاد و ثمود و بيان شهادت اعضاى بدن در قيامت 213\r\nآيهء ( 39 - 26 ) انذار كافران و دعوت پيامبر به دفع بدى بوسيله نيكى 219\r\nآيهء ( 54 - 40 ) بيان اينكه قرآن از تحريف مصون است و نكوهش انسان به جهت غفلت در حال نعمت 224\r\nسورهء شورى\r\nآيهء ( 11 - 1 ) بيان عظمت وحى و كلام الهى و استغفار ملائكه و ذكر انحصار ولايت در خداى سبحان 233\r\nآيهء ( 16 - 12 ) بيان جامعيّت اسلام نسبت به اديان ديگر و علّت تفرقه افكنى در دين 239\r\nآيهء ( 26 - 17 ) بيان مقصود از كتاب و ميزان و توضيح اجر رسالت با مودّت اهلبيت 243\r\nآيهء ( 50 - 27 ) سنّت الهى در مسأله رزق بندگان و توضيح حق مقابله به مثل در مورد مظلوم و ترغيب به عفو و گذشت و توبيخ كافران و خاسرينى كه در دنيا غرق در غفلت و نعمات بوده‌اند 250\r\nآيهء ( 53 - 51 ) بيان اقسام سه‌گانه وحى 261\r\n\r\n","description":"","footnote":"","page_name":" 835 ","page_number":835},
  {"content":"\r\n\r\nسورهء زخرف\r\nآيهء ( 14 - 1 ) احتجاج بر ربوبيّت خداى تعالى و ذكر نعمات الهى 264\r\nآيهء ( 25 - 15 ) ردّ سخن مشركين در فرزند داشتن خدا و ابطال حجّت آنان 268\r\nآيهء ( 45 - 26 ) بيان سخن ابراهيم با قومش و توضيح اينكه چرا خداوند مردم را به صورت امّت واحده قرار نداده و تبرّى كافران در قيامت از قرينهاى شيطانى 272\r\nآيهء ( 56 - 46 ) آيات راجع به موسى عليه السّلام 279\r\nآيهء ( 65 - 57 ) دربارهء عيسى عليه السّلام و علم به قيامت 282\r\nآيهء ( 78 - 66 ) بيان اينكه در قيامت غير از متقيّن همه دوستان با يكديگر دشمن مىشوند 286\r\nآيهء ( 89 - 79 ) احتجاج بر وحدانيّت خداوند در ربوبيّت 289\r\nسورهء دخان\r\nآيهء ( 9 - 1 ) دربارهء نزول قرآن در شب قدر 293\r\nآيهء ( 33 - 9 ) دربارهء امتحان و ابتلاء قوم فرعون و شرح عذاب دخان 295\r\nآيهء ( 59 - 34 ) اثبات معاد و ردّ گفتار منكران 301\r\nسورهء جاثيه\r\nآيهء ( 13 - 1 ) بيان آيات و دلائلى براى توحيد ربوبى 307\r\nآيهء ( 19 - 14 ) دستور اغماض از رفتار مشركين 312\r\nآيهء ( 37 - 20 ) بيان اينكه قرآن بصيرت و هدايت و رحمت براى مؤمنين است و احتجاج براى اثبات معاد و بحثى دربارهء كتاب اعمال 315\r\nسورهء احقاف\r\nآيهء ( 14 - 1 ) احتجاج بر عليه پرستش بتها و نفى علم غيب از پيامبر صلّى اللّه عليه و إله و سلم 323\r\n\r\n","description":"","footnote":"","page_name":" 836 ","page_number":836},
  {"content":"\r\n\r\nآيهء ( 20 - 15 ) آيات دربارهء احسان به پدر و مادر 329\r\nآيهء ( 28 - 21 ) آيات دربارهء قوم عاد 334\r\nآيهء ( 35 - 29 ) بيان ايمان جنّيان و شرح معناى اولو العزم 337\r\nسورهء محمّد صلّى اللّه عليه و إله و سلم 341\r\nسورهء فتح 360\r\nسورهء حجرات 377\r\nسورهء ق 390\r\nسورهء ذاريات 404\r\nسورهء طور 418\r\nسورهء نجم 429\r\nسورهء قمر 442\r\nسورهء الرّحمن 454\r\nسورهء واقعه 471\r\nسورهء حديد 488\r\nسورهء مجادله 510\r\nسورهء حشر 524\r\nسورهء ممتحنه 541\r\nسورهء صف 551\r\nسورهء جمعه 558\r\nسورهء منافقون 564\r\n\r\n","description":"","footnote":"","page_name":" 837 ","page_number":837},
  {"content":"\r\n\r\nسورهء تغابن 570\r\nسورهء طلاق 579\r\nسورهء تحريم 587\r\nسورهء ملك 596\r\nسورهء قلم 608\r\nسورهء حاقّه 623\r\nسورهء معارج 632\r\nسورهء نوح 643\r\nسورهء جنّ 651\r\nسورهء مزّمل 660\r\nسورهء مدثّر 667\r\nسورهء قيامت 679\r\nسورهء دهر 686\r\nسورهء مرسلات 697\r\nسورهء نبأ 704\r\nسورهء نازعات 711\r\nسورهء عبس 719\r\nسورهء تكوير 725\r\nسورهء انفطار 729\r\nسورهء مطفّفين 733\r\n\r\n","description":"","footnote":"","page_name":" 838 ","page_number":838},
  {"content":"\r\n\r\nسورهء انشقاق 739\r\nسورهء بروج 743\r\nسورهء طارق 749\r\nسورهء اعلى 752\r\nسورهء غاشيه 756\r\nسورهء فجر 760\r\nسورهء بلد 766\r\nسورهء شمس 771\r\nسورهء ليل 775\r\nسورهء ضحى 780\r\nسورهء انشراح 783\r\nسورهء تين 786\r\nسورهء علق 788\r\nسورهء قدر 793\r\nسورهء بيّنه 795\r\nسورهء زلزال 799\r\nسورهء عاديات 801\r\nسورهء قارعه 804\r\nسورهء تكاثر 806\r\nسورهء عصر 808\r\n\r\n","description":"","footnote":"","page_name":" 839 ","page_number":839},
  {"content":"\r\n\r\nسورهء همزه 810\r\nسورهء فيل 812\r\nسورهء قريش 813\r\nسورهء ماعون 814\r\nسورهء كوثر 817\r\nسورهء كافرون 818\r\nسورهء نصر 820\r\nسورهء مسد ( لهب ) 821\r\nسورهء اخلاص 823\r\nسورهء فلق 825\r\nسورهء ناس 828\r\nگفتار مترجم 831\r\nفهرست 832\r\n\r\n\r\n","description":"","footnote":"","page_name":" 840 ","page_number":840}
  ]