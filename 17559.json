[
  {"content":"\r\n\r\nكنگرهء بين المللى تاريخ پزشكى\r\nدر اسلام و ايران\r\nمهرماه 1371\r\nاختيارات بديعى\r\nتأليف\r\nعلى بن حسين انصارى شيرازى\r\n806 - 729 هجرى قمرى\r\nقسمت مفردات\r\nتصحيح و تحشيه\r\nدكتر محمد تقى مير\r\nناشر شركت دارويى پخش رازى\r\n\r\n","description":"","footnote":"","page_name":" 1 ","page_number":1},
  {"content":"\r\n\r\n\r\nپيشگفتار\r\nخطهء پهناور فارس از قديم الايام يكى از كانونهاى علمى و از مكاتب طبى دولت اسلامى بوده است پس از بهم‌ريختگى دانشگاه جنديشاپور دانشمندانى كه مايل به خدمت در دربار خليفه نبودند متوجه جنوب شرقى كشور شده موجب تقويت مكتب علمى ريواردشير ( ريشهر كنونى ) شدند در اين مركز علمى موسيقى ، رياضيات ، نجوم و طب تدريس مىشد يكى از رؤساى اين مكتب معنى ايرانيست كه در شيراز تولد يافته و بزبانهاى پهلوى و سريانى آشنا بوده و ترجمه‌هايى نيز از اين دو زبان به عربى داشته است علاوه بر مكتب ريواردشير مكتب ديگرى در شهر بيشابور ( نزديك كازرون فعلى ) وجود داشته است بدين‌ترتيب مسلما عده‌اى از دانشمندان در همان اوايل قرن سوم در شيراز جمع شده و مكتب پررونق فارس را ايجاد كرده‌اند هرچند تاريخ در اين‌باره خاموش است اما وجود دانشمندانى بنام چون ابو باهر موسى بن يوسف سيار مبين اين نظريه است اين دانشمند كه مشهورترين اطباى زمان خود بوده در شيراز تحصيل علوم طبى كرده و بدرجهء استادى نايل گشته است در نيمه قرن سوم ابو باهر مكتب و مدرس معروفى در شيراز داشته كه از نقاط مختلف مملكت اسلامى علاقه‌مندان بعلوم طبى متوجه شيراز مىشده‌اند على بن عباس مجوسى اهوازى مؤلف كتاب معروف طب الملكى و ابن مندويه اصفهانى صاحب كتاب الكافى فى الطب زير نظر اين استاد و در شهر شيراز كسب معلومات طبى كرده‌اند « 1 »\r\nاين مكتب نوبنياد تا قرون بعد همچنان ادامه يافته است در قرن هشتم طبيبى در اين شهر تربيت يافته كه در اين مقدمه مورد توجه و بحث ماست و او على بن حسين انصارى شيرازى است\r\nحاجى زين الدين على بن حسين انصارى متولد 729 ه . ق در شيراز به دنيا آمد پدرش حسين انصارى نيز از اطباى بنام بوده است كه از اصفهان بشيراز آمده و فرزندش على در اين شهر متولد شده است .\r\nاز زندگانى اوليه حاجى زين العطار اطلاعى در دست نيست مسلما تحت نظر و توجه پدر دانشمندش تربيت يافته و از مكتب دانشمندان شيراز كسب علوم كرده است .\r\nدر متن تنها اثر باقيمانده و معروف وى يعنى اختيارات بديعى اطلاعات وسيع او در زبان عربى و همچنين از خود تأليف خاصه مقدمه فاضلانه كتاب تبحر وى در زبان فارسى معلوم و مستفاد مىگردد\r\nحاجى زين العطار سرآمد اطباى فارس در قرن هشتم هجرى بوده است به همين جهت مورد توجه و احترام بزرگان عصر قرار گرفته است بدوا طبيب مخصوص امير مبارز الدين محمد سرسلسلهء دودمان مظفرى و بعد از وى مدت شانزده سال ( 760 - 776 ه . ق ) بعنوان طبيب مخصوص در دربار شاه شجاع مظفرى عهده‌دار خدمت بوده است\r\n\r\n\r\n","description":"","footnote":"\r\n( 1 ) - به دو كتاب پزشكان نامى پارس و بزرگان نامى پارس اثر نويسنده مراجعه فرمائيد\r\n","page_name":" 2 ","page_number":2},
  {"content":"\r\n\r\nبسم اللّه الرّحمن الرّحيم\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nنام كتاب : اختيارات بديعى\r\nناشر : شركت دارويى پخش رازى\r\nتصحيح و تحشيه : دكتر محمد تقى مير\r\nتيراژ : 2000 جلد\r\nچاپ اول : رستم‌خانى\r\nليتوگرافى : هنر گرافيك\r\nحروفچينى : شايان\r\nقيمت : 5250 ريال\r\nاين كتاب رايگان در اختيار حرف پزشكى قرار داده خواهد شد\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\n[ مقدمه مصحح 
  ]\r\nحاجى زين الدين بنا به نوشته فرزندش احمد در كتاب « سرگذشت فيلسوفان و فضيلت علم و حكمت و تواريخ حكما « 1 » در سال 806 ه . ق در مولد و موطن خويش درگذشته است\r\nتنها اثرى كه از مؤلف بجامانده اختيارات بديعى است كه شامل مفردات و مركبات داروهاى طبى سنتى است و بتصريح وى در مقدمهء كتاب بهمسر سوگلى امير مبارز الدين شاهزاده بديع الجمال اهدا كرده و به همين مناسبت آن را اختيارات بديعى ناميده است حاجى زين العطار در مقدمهء كتاب قطعه‌اى آورده كه مسلما اثر طبع خود وى و دليل روشنى است كه طبع شعرى هم داشته است\r\nفرزندان مؤلف : از حاجى دو فرزند بنامهاى حسين و احمد بجاى مانده است فرزند ارشد يعنى حسين مانند پدر و جد خود طبيب مشهورى بوده است اما فرزند كوچكتر احمد نويسنده و مورخ بوده و از وى كتابى در دست است كه بعدا دربارهء آن گفتگو خواهيم داشت\r\nتأليفات صاحب ترجمه : بنا به نوشته فرزندش حاج احمد كتابهاى مؤلف عبارتند از : 1 - تحفة السلاطين 2 - دستور المتاكلين 3 - مفتاح الخزاين كه بعدا با تغييراتى تكامل يافته و اختيارات بديعى ناميده شده است 4 - رساله‌اى در صفت مردان و زنان 5 - دستور الزراعه 6 - دستور السعدا ( در سمنان خردمندان ) و بالاخره رساله‌هاى كوتاه ديگرى كه فرزندش نام و شرح آنها را بيان نكرده است .\r\n\r\nاختيارات بديعى\r\nاين كتاب تنها اثر باقيمانده از حاج زين العطار است كه بدوا در سه رسالهء جداگانه در ادويه مفرده ، ابدال و اصلاح داروها تنظيم يافته و در سال 767 ه . ق بنام مفتاح الخزاين منتشر كرده است نسخه‌اى از اين مجموعه كه گويا به خط خود مؤلف تحرير يافته در كتابخانه بادليان موجود است « 2 »\r\nمؤلف بعدا تغييراتى در كتاب داده و در سال 770 ه . ق بنام شاهزاده بديع الجمال همسر امير مبارز الدين محمد توشيح و بنام اختيارات بديعى به اين بانو هديه كرده است\r\nكتاب اختيارات بديعى بنوشتهء مؤلف در مقدمه مشتمل است بر مقدمه ، دو مقاله و خاتمه\r\nدر مقدمه مختصرى در كليات و مآخذ ادويه و نگاهدارى آنها صحبت كرده است مقاله اول در بيان مفردات ادويه است كتابى كه اكنون در دست شما خوانندگان عزيز است شرح و بيان همين مقالهء اول است مقاله دوم در مركبات مستعمله و در شانزده بحروف تهجى است خاتمه لغت‌نامه‌ايست كه مؤلف براى تسهيل كار عطاران كه اين كتاب جهت اطلاع آنها نوشته شده است ترجمه لغات عربى داروها را به فارسى ياد كرده است\r\nاين كتاب احتمالا نخستين مجموعه‌ايست كه به فارسى دربارهء مفردات و مركبات گياهان داروئى نوشته شده است « 1 » كتاب تحفة المؤمنين « 2 » انتشار يافته و حكيم مؤمن در مقدمهء اثر خود بر صاحب اختيارات ايراداتى وارد ساخته و اثر خود را بهتر و كامل‌تر معرفى كرده است كاملترين و بهترين كتاب در اين زمينه دو كتاب مخزن الاديه و قرابادين كبير است كه مير حسين بن مير محمد علوى خراسانى شيرازى الاصل نوشته و تاكنون مورد استفاده اطباى سنتى است\r\n\r\nماخذى كه صاحب اختيارات در تأليف خود از آنها استفاده كرده است\r\nحاج زين العطار از آثار اطباى پيش از خود چه كسانى كه در تلو كتاب خود بشرح داروها پرداخته‌اند و چه كسانى كه قبل از وى كتابى خاص در اين زمينه داشته‌اند سود جسته است البته اين كتابها يا ترجمه آثار پزشكان يونانى و يا كتب نويسندگان ايرانى بوده است تقريبا در متن كتاب از نظرات متجاوز از سى طبيب استفاده كرده است اما از دو اثر كه احتمالا آنها را با مبناى كتاب خود قرار داده بسيار سود جسته است گاهى عقيده يكى را بر ديگرى رجحان داده و زمانى نظر هر دو\r\n\r\n\r\n","description":"","footnote":"\r\n( 1 ) - ترجمه كتاب صيدنه ابو ريحان بيرونى نيز در قرن هشتم بوسيلهء ابو بكر بن على بن عثمان كاشانى نوشته و منتشر شده است\r\n( 2 ) - محمد مؤمن بن مير محمد زمان حسينى طبيب تنكابنى ديلمى در زمان شاه سليمان صفوى ( 1077 - 1105 كتاب تحفة المومنين يا تحفه سليمانى را نوشته است\r\n","page_name":" 5 ","page_number":5},
  {"content":"\r\n\r\nمؤلف را رد كرده و عقيدهء شخصى خود را ابراز داشته است اين دو ماخذ يكى كتاب جامع « 3 » و ديگرى كتاب منهاج « 4 » است همچنين در اين اثر نام جالينوس « 5 » و ديسقوريدوس « 6 » زياد برده شد و از كتب آنها مسلما غير مستقيم استفاده شده است\r\n\r\nروشى كه نويسنده در تصحيح به كار گرفته است\r\nچهار نسخه دست‌نويس بشرح زير در اختيار نويسنده بوده است\r\n1 - نسخه خطى متعلق بكتابخانه شخصى نويسنده به قطع وزيرى و با خط نستعليق نسبتا خوب با سر مطالب به خط قرمز كاتب نامى از خود نبرده و تنها در آخر كتاب تاريخ تحرير را نهم شوال المكرم 1231 ذكر كرده است اين نسخه چون خواناتر بود مبناى تصحيح قرار گرفت\r\n2 - فتوكپى از نسخه دست‌نويس كتابخانه ملى ايران اين نسخه نيز به قطع وزيرى با سر مطالب قرمز كه متأسفانه در عكسبردارى بيرنگ و محو بود نام كتاب محمد طاهر و سال كتابت 993 ه . ق\r\n3 - فتوكپى نسخه خطى كتابخانه مجلس شوراى اسلامى قطع وزيرى بزرگ خط نستعليق خوب و خوانا نام كاتب و سال كتابت با مركب سياه محو شده است\r\n4 - نسخه كتابخانه ملى پارس به قطع وزيرى و با خط نستعليق خوب و خوانا\r\nجز اينها از نسخ دست‌نويس و چاپى دو كتاب تحفة المومنين ، دو نسخه مخزن الادويه و كتاب چاپى صيدنه ابو ريحان بيرونى و كتب ديگرى كه در مآخذ از آنها ياد كرده آمده است براى تصحيح و مطابقت با يكديگر استفاده شده است\r\nبايد متذكر شد تصحيح لغاتى كه بزبانهاى ديگر بوسيله نسخه‌برداران عامى و كم‌سواد نوشته شده بسيار مشكل است خاصه اينكه به علت اختلاف الفباى آن زبانها حتى مؤلفين مختلف به لهجه‌هاى خاص زبان خود خوانده و نوشته‌اند و مترجمين هم تلفظ خاص زبان اصلى را رعايت نكرده چه در تلفظ و چه در املا تصرفهاى بىجا كرده‌اند بدين‌ترتيب يك اسم در اين دست‌بدست‌شدنها تحريف و تغيير زيادى پيدا كرده از اصل بسيار دور شده است\r\nنويسنده با همه كوششى كه در اصلاح نامها كرده است اذعان دارد كتاب بىعيب و نقص نخواهد بود\r\nچون كتاب مخزن الادويه رعايت اعراب را براى درست خواندن لغات كرده است براى بدست دادن تلفظ صحيح نام گياهان و داروها اغلب در ذيل مطالب از اين كتاب استفاده شده است\r\nاينك نتيجه چند سال زحمت نويسنده در دست شما خواننده است تا چه قبول افتد و چه در نظر آيد\r\nبر خود لازم مىدانم از دبيرخانه كنگرهء بين المللى تاريخ پزشكى در اسلام و ايران كه امكان چاپ اين اثر نفيس و بيادماندنى را فراهم آورده‌اند و همچنين از مديريت محترم شركت دارويى پخش رازى جناب آقاى دكتر باقرى و رياست محترم واحد علمى آن شركت ، جناب آقاى دكتر صدر و همكاران محترمشان كه چاپ اين اثر را به عهده داشته‌اند و آقاى جواد رفيع‌نژاد از اعضاى دبيرخانه كنگره كه در نمونه‌خوانى اينجانب را يارى داده‌اند تشكر و قدردانى نمايم .\r\nدكتر محمد تقى مير\r\n\r\n\r\n","description":"","footnote":"\r\n( 3 ) - سه كتاب جامع شهرت بيشترى داشته‌اند يكى جامع المفردات تأليف ابو جعفر احمد بن محمد المالقى متوفى 546 كه كليهء مطالب ديسقوريدوس و جالينوس را جمع‌آورى و در كتاب گياهان داروئى خود شرح داده است ديگرى كتاب الجمامع لصفات اشتات النبات تأليف شريف ادريسى متوفى 560 ه . ق كه وى آنچه از گياهان طبى كه جالينوس در كتاب خود متذكر نشده جمع‌آورى و در كتاب خود ذكر كرده است و سومين كتاب الجامع تأليف ابو محمد عبد الله بن احمد ضياء الدين ابن بيطار گياه‌شناس معروف اندلسى ( متوفى 644 ه . ق )\r\n( 4 ) - منهاج الدكان فى الطب ، تأليف داود بن ابى نصر بن حفاظ معروف به كومين عطار اسرائيلى هارونى است كه در سال 658 ه . ق براى فرزندش تأليف كرده است و بيشتر از منهاج ابن تلمند ( موفق الدين امين الدوله ابو الحسن هبة الله بن صاعد بن هبة الله بن ابراهيم بغدادى نصرانى متوفى 560 ه . ق ) سود جسته است .\r\n( 5 ) - قلاوديوس نام يونانى جالينوس است وى در 130 ميلادى در شهر برغامس در مبسيا چشم به دنيا گشود و در حدود سال 218 ميلادى درگذشت\r\n( 6 ) - ديوسكوريدس يا دياسقوريدوس طبيب و گياه‌شناس و داروشناس معروف يونانى و از مفسرين كتب بقراط است در قرن اول ميلادى مىزيسته و در كتاب الادوية المفردة و كتاب احشاش وى از مآخذ مهم مولفين بعد است وى مدت چهل سال براى يافتن و شناختن و شناسائى كردن گياهان داروئى بنقاط مختلف مسافرت كرده است\r\n","page_name":" 6 ","page_number":6},
  {"content":"\r\n\r\n\r\nمقدمهء مؤلف\r\nامداد حمد بىعد و اعداد ثناى بيحد با سپاس بيقياس و ستايش بيرون از حد حواس مبدعى را سزاست كه آثار بديع او بر هر ورقى از اوراق و هر شجرى از اشجار سمت وضوح يافته و انوار صنايع او در هر ثمرى از اثمار و هر زهرى از ازهار انوار ايجاد او تافته\r\nبيت\r\n برگ درختان سبز در نظر هوشيار * هر ورقش دفترى است معرفت كردگار \r\nبىامر كاف و نون « 1 » او هيچ نبات از دريچه وجود لب بشكر خندهء نشو و نما نمىگشايد و بىحكم فرمان‌روائى او سلطان صرصردى برگ گلى از هيچ نهالى نمىربايد تا سحاب قدرتش آبيارى بستان روزگار را نكرد تصوير نگارخانهء آفرينش بر صفحات اوراق آفاق ظاهر نگشت و تا خورشيد حكمتش گلگونه الوان بر چهرهء نباتات و حيوانات نكشيد عرايس اشكال و الوان بر منصهء ظهور و نمود جلوه ننمود « 2 »\r\nعربيه\r\n ففى كل شى له آية * تدل على انه واجب « 3 » \r\nو درود بىپايان و صلوات فراوان حضرت خواجهء را كه غرض از تكوين موجودات وجود مبارك او بود و تحيات بيرون از چندوچون بر آل و اصحاب و اولاد و احباب او باد و موجب خلق آفرينش طفيل دين او عليه من الصوات افضلها و من التحيات اكملها\r\nعربيه\r\n يا ايها الراجون منه شفاعة * صلوا عليه و سلمو تسليما \r\n\r\n\r\n","description":"","footnote":"\r\n( 1 ) - در نسخه كتابخانه ملى تهران و نسخه كتابخانه مجلس « بىامر كن فكان » آمده است\r\n( 2 ) - در همين دو نسخه جمله چنين نوشته شده است « نوعروس اشكال الوان بر منصه ظهور جلوه ننمود »\r\n( 3 ) - باز در همين دو نسخه بجاى واجب واجد نوشته شده است\r\n","page_name":" 7 ","page_number":7},
  {"content":"\r\n\r\nاما بعد بر ارباب فطنت و اصحاب حكمت مخفى و مستور نماناد « 1 » كه هيچ‌چيز از انواع مخلوقات و اصناف موجودات از حكمت بالغه ربانى خالى از نفعى نباشد و هر چيزى را چنانچه منفعتى در وجود هست مضرتى نيز در مزاج هست و هرچند معرفت ادويه از منفعت و مضرت بتمامها غير از خالق تعالى شانه بر هيچ‌كس ظاهر نيست و خود در گنجينه اختراع و خزانه ابداع خالق كه راه تواند يافت اما بعضى كه كما هى مزاج و خاصيت امتزاج و منفعت و مضرت آن روى از تتق خفا و جلباب حجاب نموده بالهامه تعالى او با علامه تقدس بوده و نيز هركس از علماى معرفت ادويه كثر الله امثالهم بحسب تجربه خود خلافى كرده‌اند و غث و سمين از يكديگر جدا نهاده‌اند چون اين كمترين خليقه بل لا شى فى الحقيقه كهين اهل دين على بن الحسين انصارى المشتهر بجاجى زين العطار در اين قسم بحسب المقدور و الامكان شروعى نموده و مىخواست تا اقوال اصح و تجاريب ارجح بازنمايد تا جماعتى را كه نايره اشتياق اين علم شريف و فن لطيف در كانون سينه اشتعال يافته باشد بزلال معرفت انى كتاب مستطاب تسكين آتش نزاع كرده و عنان بطريقه اتباع تافته راه سير گردند و نيز مدتى مديد و عهد بعيد است تا مجموع همت مصروف و عنان اشهب نهمت معطوف آن بوده كه بوسيلهء از وسايل و بدست‌آورى ذيل دليلى از دلايل خويشتن را از تيه بداخترى و فيافى خودسرى بسرحد شهرستان مشترى طالع خورشيد رائى و بآستان گردون‌سائى رساند و ديده بخت گران‌خواب خود را از نومة الغافلين بيدار گرداند و اين معنى بىآنكه نسبت بذيل اشفاق و مرحمت و توسل بآستان الطاف صاحب‌قرانى كند كه خاك درگاه گردون اشتباه او كيمياى مس هر بىخبر و هواى بارگاه عالميان پناه او حيات‌بخش علم هر صاحب هنر تواند بود نمىتواند بود و چندانكه عقل بصيرت كيش و رازانديش و فهم زودكوش تيزهوش در عرصهء امكان و فضاى دوران دوران كرد به غير از آستان آسمان رفعت و حضرت جنت خضرت بلقيس زمين و زمان و حريم دين و ايمان حوا صورت عايشه سيرت خديجه فطرت فاطمه سريرت ملكه تخت‌نشين سلطان نشان سلطان خواتين جهان\r\nقطعه\r\n آنكه در مهد جلالش مهر را نابوده دست * و آنكه بر ستر عفافش ماه را نابوده راه\r\nبا وجود دورباش عفت او آفتاب * كى تواند كردن اندر سايهء چترش نگاه\r\nزهره زهراى دولت اختر برج شرف * شمسهء ايوان عفت سايهء لطف إله \r\nعصمت الدنيا و الدين عفت الزمان و الطين منبع الجود و اكمال بديع الجمال خلد الله ايام سلطنتها و آبد آثار معدلتها ملاذ و ملجا بدست نياورد و قانون كلى سعادت خويش و ذخيره اغراض دولت خود بجز از نظر كيميا خاصيت آن صاحب‌قران كه خاك درگاه او شفاى انواع حوادث و اعراض و منهج اسباب دفع اقسام بلايا و اعراض و ممكن اسباب كامرانى و مسكن دفع علامات بىطالعى و منهاج طوق اقبال و مجمع متفرقات حال است نتوانست ساخت اميدوار است كه معين عنايتش ملحوظ گشته بر ارباب بصيرت و اصحاب حكمت مبارك باد و لهذا اين كتاب را بنام نامى و اسم سامى آن ملكهء آفاق مركبات بديعى نام نهاد و الله الموفق « 2 »\r\nاين كتاب مشتمل است بر مقدمه و دو مقاله و خاتمه و مقدمه آن در بيان كليات اخذ ادويه است و مقاله اول در بيان ادويه مفرده و اسامى آنها بلغت هر طايفه از طوايف و ابدال و اصلاح و منفعت و مضرت آن « 3 » و مقاله دوم\r\n\r\n\r\n","description":"","footnote":"\r\n( 1 ) - در دو نسخه ديگر نماند\r\n( 2 ) - در نسخه كتابخانه ملى تهران كتاب را اختيارات بديعى نام مىنهد و ضمنا تاريخ آن را سنه سبعين و سبعمائه مىنويسد\r\n( 3 ) - كتاب حاضر تنها شامل مقدمه و مقاله اول است و بقيه كتاب در صورت حصول توفيق بعدا اصلاح و منتشر خواهد شد در مركبات مستعمله بين الحلماء است و خاتمه در فهرست اسامى ادويه به فارسى است\r\n","page_name":" 8 ","page_number":8},
  {"content":"\r\n\r\n\r\nمقدمه [ كتاب 
  ]\r\nبايد دانست كه ادويه يا نباتى يا حيوانى و يا معدنى بود اما نباتى مستعمل از وى بذور بود يا اوراق يا قضبان يا ازهار يا اثمار يا صموغ يا لحا يا چنان بود كه جمله آنها مستعمل بود و اگر مستعمل در نبات اوراق بود همچون سادج و بازريون و تانبول و امثال آن واجب بود كه در وقتى گيرند كه در حجم خود تمام شده باشد و بغايت خود رسيده بود پيش از تغير لون و اگر بذور بود مانند انيسون و كرويا و حلبه و بذر البنج و امثال آن بايد در وقتى گيرند كه در نضج مستحكم شده باشد و فقاحيت و مائيت از او متميز شده باشد و اگر اصول بود مانند عاقر قرحا و جنطيانا و بهمنين و امثال آن وقتى گيرند كه اوراق از شاخ آن افتادن گيرند و اگر ازهار بود مانند بنفشه و نرگس و اقحوان و امثال آن بعد از تفتيح تمام و پيش از تبدل الوان گيرند و اگر قضبان بود همچون زرنب و اسطوخودوس و حاشا و امثال آن بعد از ادراك تمام و پيش از زبول گيرند و اگر اثمار بود مانند قاقله و قرنفل و بلادر و امثال آن بعد از ادراك تمام و پيش از استعداد سقوط بايد گرفت و اگر جمله وى مستعمل بود مانند اذخر و قنطوريون و قيصوم و امثال آن پيش از تبدل و بعد از ادراك تخم گيرند اگر تخم‌آور بود و هر ادويه كه در اصول تشنج و در قضبان زبول كمتر بود و در فواكه اكتسار و رزانت بيشتر بود او بهتر و نيكوتر بود و گرفتن ادويه نباتى در هواى صافى اوليتر بود از آنكه در هواى متعفن يا نزديك بهواى تر اما هرچه از نباتات برى باشد قويتر باشد از نباتات بستانى و نباتات جبلى اقوى بود از نباتات دشتى در خواص و هركدام از نباتات كه در لون خود اصبغ بود و به طعم اظهر و رايحه وى از كى بود در باب خود اقوى بود و اغلب قوت حشايش بعد از دو سال يا سه سال ضعيف مىكرد اما وقت گرفتن صموغ همچون با زرد و اشق و جاوشير و حلتيث و امثال آن بعد از انعقاد و قبل از غايت جفاف گيرند و بيشتر صموغ را قوت بعد از سه سال كامل باطل شود خاصه فرفيون و امثال آن اما گرفتن لحا همچون شيطرج و ماهيزج و سليخه و امثال آن در وقت رسيدن شجره وى بكمال و پيش از روى آوردن بنقصان گيرند اما گرفتن عصارات مانند اقاقيا و افيون و حضض كمى و مانند آن بعد از رسيدن نبات بكمال و پيش از روى آوردن بنقصان گيرند اما آنچه اقوى بود از هر طبقه از طبقات مذكوره مدت بقاى وى بيشتر بود اما وقتى كه يكى از اين تازه و قوى نيابند اولى آن بود كه ضعيف همين قوى را بجاى وى خرج كنند و اگر نيابند آنگاه وى را بدل كنند\r\nاما اجزاى حيوانى مانند قرون و مرارات و اكباد واجب آن بود كه از حيوانات جوان گيرند در زمان ربيع و از اصح المزاج و از رسيده‌تر و آنچه از وى گيرند بعد از كشتن گيرند و بحيوانات ميته التفات نكنند و از ايشان ادويه نگيرند\r\nاما معدنيات مانند قلقند و قلقطار و زرانيخ و امثال آن اولى آن بود كه از معادن معروف گيرند و آن را اختيار كنند كه جوهر او پاك باشد و در لون تفاوت نبود و بر همان طعم مخصوص بود\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nاما نگاهداشتن قوى ادويه بر پنج وجه بود اول جمع آوردن اجزاى دارو و كوفتن و قرص ساختن و در سايه خشك كردن همچون دارچينى دويم خلط آن دارو با هر چيزى كه حافظ وى بود بخاصيت مانند خلط كافور با چشميزج يا فلفل يا جو و خلط فرفيون با سلت يا باقلا يا پوست بادام تر و خلط فلفل سفيد با باقلا و امثال آن بسبب قوت اجزا سيم ظروف چنان كه بعضى ادويه واجب بود كه در ظرفى كنند كه سر آن تنگ باشد و سر آن ظرف را بموم استوار كنند تا قوت آن بتاثير هوا تباه نشود مانند مشك و كافور و عنبر پس اولى آن بود كه او را در ظرف چينى يا شيشه كنند و اگر يافت نشود درد به كنند و بعضى ادويه را در كوزه كنند و سر كوزه را محكم كنند مانند بذور و اوراق را در انبانه كنند چون خريقين و بسد و كهربا و امثال آن و بعضى را كيسه كرباسى بود مانند اقاقيا و پوست و عصارات چهارم جايگاه آن چنان كه بايد مخازن ادويه در موضعى بود معتدل در حرارت و برودت و خالى از رطوبت و در موضعى كه نيك گشاده بود و از ممرى رياح و دخان به دو نگذرد پنج در نهادن ادويه لازم بود كه هريك را بجاى خود نگاهدارند تا ادويه حاده مانند سقمونيا و افيون و ادويهء را كه اقوى باشد مانند حلتيث و سكبينج و امثال آن در مجاورت ادويهء كه استعداد قبول روايح داشته باشد و بسبب آن ناچار قوت وى ساقط گردد مانند بنفشه و نيلوفر و امثال آن ننهند چون اين معنى مقرر شد كه ادويه از اين سه قسم بيرون نيست هرچه از اين اقسام بيرون است البته از ادويه بيرون است و اين قول كلى است كه دوا از غير دوا تميز كنند\r\nاكنون بدانكه آنچه ماكول و مشروب آدمى است از پنج قسم بيرون نيست يا غذاى مطلق يا دواى مطلق يا اغذيه دوائى يا ادويه غذائى و يا سم و آنچه خورده شود يا سهل الاستحاله بود و قوت بدن دايما بر وى غالب بود و آن را بدل ما يتحلل سازد آن غذاى مطلق است مثل نان و گوشت يا چنان بود كه اول بدن وى را تغيير كند و باز وى بدن را اين را دواى مطلق گويند مانند زنجبيل و قرنفل و سنبل و امثال آن يا چنان بود كه اول وى در بدن تأثير كند تأثير ظاهر با بدن در وى اثر كند و آن را بدل مايتحلل سازد اين را غذاى دوايى گويند همچون سركه و خشخاش و كاهو و امثال آن و اگر قوت دوايى غالب بود آن را دواى غذايى گويند مانند كمون و نانخواه و كرويا و امثال آن و يا چنان بود كه قوت وى ثابت بود دايما كيفيت وى به بدن غالب بود و مفسد بدن باشد آن را سم گويند مانند بيش و سك و شوكران و امثال آن و الله اعلم\r\nچون كليات معلوم شد روى در بيان مفردات آوريم تا بيان هريك چنان كه التزام كرده‌ايم گفته شود ان شاء الله تعالى\r\n\r\n","description":"","footnote":"","page_name":" 10 ","page_number":10},
  {"content":"\r\n\r\n\r\nاوزان متعارف در استعمال ادويه باختصار\r\nارزه برنج متوسط مساوى دو خردل برى\r\nاوقيه - وقيه هفت مثقال و نيم\r\nاستار چهار و نيم مثقال\r\nباقلا نيم درهم\r\nبندقه - فندق يك درهم\r\nحمصه - نخود چهار جو و يك ربع\r\nدانك - دانق سه قيراط يا يك‌ششم درهم\r\nخرنوب يك قيراط\r\nدرهم - درم 48 حبه - يك مثقال\r\nرطل دوازده اوقيه\r\nشعير دوارزه\r\nقيراط سه حبه و بقولى چهار حبه\r\nكف و قبضه شش مثقال\r\nطسوج يك حبه از درهم و از مثقال دو و نيم حبه و يك‌پنج حبه\r\nقنطار شش من\r\nمثقال 4 / 7 درهم\r\nملعقه از معجون‌ها چهار مثقال و از ادويه خشك دو مثقال\r\nمن 180 مثقال - 260 درهم\r\nمن تبريزى 600 مثقال\r\nابريق دو من\r\nكيل سى و شش من\r\nسير پانزده مثقال\r\n\r\nاوزان رايج به گرم\r\nدرهم سه گرم و نيم\r\nمثقال پنج گرم\r\nحبه 3 / 9 گرم\r\nاوقيه 5 / 37 گرم\r\nرطل 450 گرم\r\n\r\n","description":"","footnote":"","page_name":" 11 ","page_number":11},
  {"content":"\r\n\r\n\r\nمقدمه ناشر\r\nبىشك بالاترين نعمت جسم سلامت است ، نعمتان مجهولتان : الصحه و الامان ، به همين دليل نيز طب در تمام ادوار با آدمى همراه بوده تا درد و رنج را از زندگى بشر خارج سازد .\r\nتاريخ طب در كشور ما به 3 دوره تقسيم مىگردد :\r\n1 - دوران هخامنشى 2 - دوران ساسانيان 3 - دوران پس از اسلام\r\nهريك از اين ادوار به نحوى داراى ويژگىهاى خاص خود مىباشد اما به علت اهميت ويژه‌اى كه اسلام به علم و بخصوص طبابت مىدهد ، دوران سوم يكى از ادوار درخشنده طب ايران بوده است .\r\nپزشكان اسلامى شاگردان بقراط و جالينوس مىباشند . آنان با دقت و تفحص به بررسى آثار استادان قبل از خود پرداخته و نه تنها درس استادان را به خوبى آموختند بلكه نظرات آنان را مورد نقد و بررسى قرار دادند .\r\nكينگستون « * »  ( Kingstone )  در اين زمينه چنين مىنگارد :\r\n« تا مدت مديدى چنين فكر مىكردند كه مسلمانان از نظر علمى و فلسفى بندگان پيرو مكتب‌هاى يونان بودند و تنها كارى كه كرده‌اند آن بوده كه منابع مزبور را به صورت فسيل نگاه داشته‌اند بدون اينكه كوچكترين دخل و تصرفى در آنها بكنند . اما اين نظريه كاملا غلط است زيرا در آن‌وقت كه مسلمانان در افق پديدار گشتند تمدن يونان در حال افول بوده و طب منحصر به نوشتن اوراد ، استعمال طلسم و جادو بود و حتى كتب علمى و فلسفى قديمى يونان منسوخ شده بود . در اين موقع مسلمانان نه‌فقط مدارك گرانبهاى اصيل يونان قديم را حفظ و ترجمه و مورد استفاده قرار دادند بلكه با نوشتن تفسير ، شرح و حاشيه بطور منطقى آنها را مورد انتقاد قرار دادند و اولين روش علمى و تجربى را در طب بنيان گذاردند . »\r\nزحمات اين اطباء بطور خلاصه عبارتند از :\r\nالف ) مرتب نمودن طب پراكنده يونانى ، نقد و بررسى اين طب . ب ) تجربى نمودن طب . ج ) بررسى اثر داروها .\r\nاز سويى ديگر استفاده از گياهان به منظور درمان بيماريها نيز با تاريخ زندگى بشر همزمان بوده است . امروزه هيچ‌گونه سندى وجود ندارد تا بتوان از نحوهء استفادهء مردم ما قبل تاريخ از گياهان دارويى اطلاع حاصل نمود . با اين\r\n\r\n\r\n","description":"","footnote":"\r\n( * ) مورخ ، نويسنده كتاب « تاريخ تمدن و طب اسلامى »\r\n","page_name":" 12 ","page_number":12},
  {"content":"\r\n\r\nوصف ، چون وقوف مردم دورانهاى گذشته بر خواص درمانى يك گياه ، هميشه به صورت يك كشف مهم تلقى مىگرديده است و اين‌گونه اطلاعات نسل به نسل انتقال مىيافته ، بررسى اصول استفاده از گياهان دارويى كه مصرف آنها در حال حاضر بيشتر در طب عوام ، معمول است تا حدى مىتواند يك نظر كلى در اين مورد ذكر نمايد .\r\nنكته ديگر كه ذكر آن بسيار لازم مىباشد آنست كه كتب طبى عموما جامع بوده‌اند و حاوى نكات ذيل مىباشند :\r\n1 - كليات 2 - ادويه مفرده 3 - امراض اعضاء بدن 4 - امراض جزئيه 5 - ادويه مركبه ( اقرابادين ) بعضى از مولفين ، كتبى در زمينه قرابادين « * » نگاشته‌اند . از اين جمله مىتوان بذكر تنى چند پرداخت :\r\nضياء الدين عبد الله بن احمد مالقى اندلسى معروف به ابن بيطار صاحب كتاب جامع المفردات الادويه و الاغذيه ، يوسف بن اسمعيل خويى شافعى معروف به « ابن الكبير » صاحب كتاب ما لا يسمع الطبيب جهله ، على بن حسين الانصارى مشهور بحاجى زين العطار صاحب كتاب « اختيارات البديعى فى الادويه المفرده و مركبه » و . . .\r\nاختيارات بديعى كتابى است در طب ايران كه تاريخ تأليف آن طبق گفته حاجى خليفه در كشف الظنون سال 770 هجرى قمرى مىباشد .\r\nاين كتاب حاوى دو مقاله مىباشد اولى در باب مفردات و دومى در مورد مركبات است .\r\nزين العطار يكايك ادويه‌ها را به ترتيب حروف تهجى از الف تا ياء بيان نموده و در هر مورد به منشاء آن پرداخته است ( حيوانى ، نباتى يا معدنى ) و قسمت مؤثر هركدام را مشخص كرده آنگاه به بيان خواص آنها و اينكه با هركدام چه نوع دارويى مىسازند و در كدام بيماريها استعمال مىگردد ، پرداخته است . از موارد ديگر ذكر اشكال دارويى ادويه در آن دوران مىباشد ( مانند شياف ، مرهم ، ضماد ، گرد ، حب ، قرص ، جوشانده و . . . ) .\r\nاين كتاب يكى از مراجع مهم و معتبر عطاران زمان خود بوده است بگونه‌اى كه حتى صاحب كتاب « تحفة المومنين » كه در مذمت كتاب سطورى چند نگاشته از ذكر اين مطلب خوددارى نكرده است .\r\nاين كتاب تاكنون چاپ نشده است و اين اولين باريست كه به دست طبع سپرده مىشود . كتابى كه چندين قرن منبع مطالعهء پزشكان و عطاران پيشين بوده و هم‌اكنون نيز طرفدارانى دارد كه از آن استفاده مىنمايند .\r\nاين اقدام نظر دانش‌پژوهانى را كه به فرهنگ اسلامى و كهن خود دسترسى ندارند به اين سو جلب نموده تا بخش مهمى از زيربناى پزشكى نوين را كه همان طب سنتى است در اختيار گيرند .\r\nمجله علمى ، اجتماعى رازى افتخار دارد كه اولين گام را در اين زمينه برداشته و كتاب اختيارات بديعى دانشمند بزرگ على بن حسين الانصارى را به چاپ مىرساند . اميد است اين اقدام از طرف ديگر دانش‌پژوهان پىگيرى شده تا هرچه بيشتر همكارانمان در جريان تاريخ طب در اسلام و ايران قرار گيرند .\r\nدكتر سيد محمد صدر\r\nصاحب امتياز و مديرمسئول نشريه رازى\r\nو مدير واحد ژنريك\r\n\r\n\r\n","description":"","footnote":"\r\n( * ) قرابادين به معناى اصول درمان به كار مىرود و به كلمه يونانى  ( Therapeutikos )  شبيه است .\r\n","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n\r\n\r\nباب الالف\r\n\r\nااطريلال\r\nنباتى است كه تخم وى مستعمل است و مانند تخم كرفس بود در بزرگى و لون و به شكل زيره بوده و بغايت تلخ بود و آنچه سبز بود و قدرى از آن بزرگتر بود اطريلال مصرى بود و به فارسى تخم خلال خليل خوانند و آنچه كبودرنگ بود مصرى بود وى را رجل الغراب و حرز الشيطاطين خوانند و گفته شود طبيعت آطريلال گرم و خشك بود در آخر درجهء دوم و در مداواى بهق و برص بغايت سودمند بود و بعضى تنها مستعمل كنند و بعضى يك درم از آن را با دانگى عاقرقرحا بسايند و بعسل سرشته فرو برند و يك ساعت يا دو ساعت در آفتاب نشينند چنان كه عرق كنند و گاه باشد كه جاىجاى آن آبله بزند و آب زردى از او روانه شود يا روز ديگر با مرخدا آبله بزند و باز آن موضع رنگ بدن بگيرد خاصه اين زحمت اگر در موضع گوشت‌مند باشد سودمند بود و زود و آسانتر زايل گردد و اين مجرب است و بكرات اين امتحان شده است اما به شرط آنكه اول تنقيه كرده باشند بعد از آن اين دارو را استعمال كنند و بايد كه در تابستان بود كه آفتاب در كمال گرمى باشد - بعضى گفته‌اند كه يك جزو از او و از ورق سراب يك جزو مجموع را گرفته و پخته پنج روز هر روز سه درم با شراب انگورى بياشامند كه از برص شفا يابند خاصه كه هر روز در آفتاب بنشينند چنانچه عرق كنند و اگر او را بسايند و به عسل كف گرفته سرشته هر روز دو مثقال به آب گرم بياشامند تا هجده روز متوالى البته برص به كلى زايل شود و اگر از اين گرفته و در بينى زن دمند بچه بيندازد .\r\nصاحب تحفه ( محمد مؤمن الحسينى معاصر شاه سليمان صفوى ) آطريلال را لغتى بربرى به معناى رجل الطير دانسته است صاحب مخزن الادويه ( حكيم محمد حسين بن محمد هادى عقيلى علوى در كتاب خود تأليف 1185 هق چاپ 1260 در هندوستان ) دربارهء ااطريلال مىنويسد : ااطريلال لغتى بربرى بمعنى رجل الطير و رجل الغراب است آن را به عربى حشيشه الارض يا حرز الشياطين و به هندى كاك چنكى يعنى پاى زاغ و مسى نيز و بتركى غازاباغى گويند و در كوهستان و لرستان پاى زاغان نامند .\r\nبانگليسى  CROW - FOOT  و بفرانسه  AUGL \r\n\r\nاارغيس\r\nبه زبان اهل مصر و شام عود ريح خوانند و آن قشر بيخ انبر بارى است و بپارسى پوست بيخ زرشك خوانند و طبع او گرم است بدرجهء اول و خشك است بدرجهء دوم منفعت وى آن است كه چون او را بجوشانند و بدان مضمضه كنند قلاع را زايل كند در هر دهن كه باشد و هر نوع قلاع كه باشد و بغايت مجرب است و اگر بجوشانند و در چشم چكانند رطوبت كه باشد خشك گرداند و سودمند بود جهت دردى كه مزمن شده باشد و اگر پيش از درد چشم استعمال كنند صحت چشم را نگاه دارد و اگر بطيخ آن احتقان كنند ريش روده را نافع بود و اگر با شراب يا سركه بجوشانند و بياشامند نافع بود جهت درد جگر و ورم آن را نرم كند و صاحب جامع گويد كه اطباى مصر در داروهاى چشم بدل ، ماميران كمّى اارغيس به كار مىدارند\r\nصاحب مخزن الادويه مىنويسد : اارغيس به مدّ الف و كسر غين به زبان اهل دمشق و مصر عود الريح و بپارسى پوست بيخ زرشك است - زرشك بانگليسى  BARBERRY \r\n\r\n","description":"","footnote":"","page_name":" 15 ","page_number":15},
  {"content":"\r\n\r\n\r\nآبار\r\nآنكه محرق است بپارسى سرب سوخته را گويند صفت آن بستانند تابهء آهنين و سرب ريزه كرده را بر روى آهن نهند و قدرى گوگرد در وى اندازند و كاسهء كوارى سوراخ‌دار بر سر او پوشانند و در اندرون كوره آهنگرى گذاشته دم را بدمند تا او سوخته گردد برداشته استعمال كنند و طبيعت او سرد بود در دوم و منفعت وى آنست كه چون مقتول كنند نشفه ريشهاى چشم بكند و دانه‌هاى او را سودمند بود جهت ريشهاى مفاصل ريشهاى ذكر و خصيه چون در آن موضع ذرور كنند نافع بود و همچنان بواسير و سرطان و ريشهاى بد را و بدل آن اثمد است اما بايد كه سرب را در تابهء آهن كنند و كاسهء را ته سوراخ كنند و بر سر آن تابهء آهن نهند با مقدارى گوگرد و چندان آتش كنند كه تابه سرخ شود و گوگرد روشن شود و چند كرت كنند تا سرب نغز سوخته شود و او را از زكال و خاكستر جدا سازند و چند مرتبه بشويند بعد از آن به كار دارند اما بايد او را چنان بسوزانند كه بگونهء زرنيخ شود\r\nصاحب مخزن الادويه مىنويسد : آبار به مدّ الف رصاص اسود محرق است به يونانى اموليقون گويند و بهندى بنك و همچنين اسرنج و مرداسنج نيز از سوخته رصاص اسود حاصل مىشود\r\nشيخ الرئيس در مفردات قانون فرمايد : الابار و الانك هما الرصاص الاسود .\r\n\r\nابق\r\nاكسيريان او را زيبق گويند و به زبان ايشان زيبق جبلى نام دارد و در حرف زا گفته شود\r\n\r\nابگون\r\nلباب القمح و لباب القوم و لباب البر نيز گويند و به عربى نشا نامند و بپارسى نشاسته و در حرف نون گفته شود .\r\n\r\nابقر\r\nابقر نقره است و گفته شد\r\nصاحب تحفه مىنويسد : ابقر بپارسى شوره گويند و آن از بخار مائى و در زمين شوره‌زار بهم مىرسد .\r\nصاحب مخزن الادويه مىگويد : ابقر لغت مصرى است به فارسى شوره بهندى چهاكهار و بفرنگى شليطر گويند .\r\n\r\nابو خلسا\r\nانجوساست و خس الحمار و عاقر شمعا و شجرة الدم و رجل الحمامه و حميرا و سوقليوس و شفقاسى و كحلا و كحيلا و بربانى و حالوما و بلفظ ديگر بالقس و كاهوخر نيز خوانند و اين جمله شنجار است و بپارسى شنكار و هوجويه نيز گويند و بهترينش آن بود كه ورق آن سياه‌رنگ بود و بيخ آن سطبر بود و ورق آن بسيار بود و طبيعت آن گرم و خشك است در اول و در دوم منفعت وى آن است كه چون با سركه بر بهق طلا كنند زايل كند و سپرز را نافع بود و جگر را پاك كند و چون با سركه بود خواه خوردن و خواه ضماد كردن بر نقرس نافع بود و چون با پيه بز بر خنازير نهند تحليل يابد و ريشها را نافع بود و مرهم وى سوختگى را و شقاق مقعد را نافع بود و چون ورق وى را بريان كنند و با شراب بياشامند شكم را ببندد و چون بخايند و بر گزندگان اندازند در دم بميرند و بيخ او را زنان بر خويشتن برگيرند بچه بيندازند و ورم صلب كه در رحم بود تحليل دهد و به خود برگرفتن و در آب آن نشستن حيض را براند به قوت و مقدار استعمال از وى دو درم بود و بسيار مستعمل كردن صداع آورد و مصلح وى روغن بنفشه با كدو است .\r\nصاحب مخزن الادويه مىنويسد : ابو خلسا اسم يونانيست و به عربى حناء الغول و خس الحمار و اروسه و رجل الحمار و شنجار كه معرب شنكار باشد و شيفارو بسريانى عاقر شمعا و حالوما و كحلا و كحيلا هريك به عربى نوعى از ابو خلسا است و هرقلو و هرقلوى و هقيلوسن نيز گويند و به فارسى هوجويه و بهندى رتن جوت گويند .\r\nبانگليسى -  MELILOT - BUGLOSS \r\n\r\n","description":"","footnote":"","page_name":" 16 ","page_number":16},
  {"content":"\r\n\r\n\r\nابريشم\r\nنيكوترش آن بود كه پاك بود و صاف و روشن در لون و طبيعت وى معتدل بود در گرمى و سردى و گويند گرم و خشك است در اول اما خوزى گويد گرم و تر بود در اول بلغم و سودا را پاك كند و بدن را فربه كند و قوت بخشد و حزن و اندوه را ببرد و ذهن را تيز كند و نيز روشنائى چشم بيفزايد و چون در معجون كبار كنند و شيرينى آن عسل باشد مجامعت را زياده كند و نعوظ آورد و منى را زياده كند و در معاجين بعد از آنكه سوخته باشد مستعمل كنند يا از مقراض او را خرد و ريزه كنند اما صنعت سوختن وى مانند سوختن صدف بود و در حرف صاد گفته شود و اگر از مقراض چيده شود لطيف‌تر بود از بهر آنكه قوت وى زياده‌تر بود و چون سوخته بياشامند مفرح تمام بود و از جهت تقويت دل بغايت نيكو بود و خفقان را سود دارد و مقدار شربت او يك درم كافى بود چون بعد از سوختن چشم را با او بشويند ريشهاى چشم را نافع بود و پوشيدن وى مسخن نبود مانند پنبه معتدل بود و گويند پوشيدن وى شپش پيدا كند و معده را بد بود بخصوص خشن وى مصلح وى رب ريواس و اترج بود .\r\nدر مخزن الادويه آمده است كه : ابريشم با كسر اول و سوم بيونانى برنى - و به عربى قز و بسريانى شتاريه و به تركى ايپك و بهندى ريشم به حرف همزه نامند .\r\n\r\nابهل\r\nجوز الابهل را گويند و ثمرة العرعر نيز گويند و آن ثمره سرو كوهى است و بپارسى تخم و هل گويند و طبيعت آن گرم و خشك است در دويم جالينوس گويد در سيم و بهترين وى سياه‌رنگ بود و فربه و بهترين ورق آن سبزرنگ است و منفعت وى آنست كه اگر با روغن كنجد بجوشانند در ظرفى آهن تا سياه شود و در گوش چكانند كرى ببرد و چون بكوبند و بپزند و بر آكله افشانند نافع بود و اگر سه درم صفوف سازند كرمها را مجموع بكشد و اگر بعسل بسرشند سه درم لعوق كنند حيض را براند و بچهء زنده بكشد و بچه مرده را بيندازد و اگر ثمره ابهل ده درم و پنج درم روغن گاو و پنج درم عسل باهم بسرشند و لعق كنند ربو را نافع بود و اگر سحق كنند و با سركه برداء الثعلب طلا كنند زايل كند و اگر زن بخويشتن برگيرد و يا بخور كند بچه بيندازد و وى مضر جگر بود و مصلح آن عود آلوج است يا خولنجان و يا حماما و بدل وى جوز السرو است و دارچينى مساوى و گويند بدل آن به وزن آن سليخه و به وزن آن جوز السرو است\r\nصاحب مخزن الادويه مىنويسد : ابهل قسمى از سرو كوهى است كه آن را عرعار و عرعر و بيونانى براثى و ارقوس و بسريانى بروثار و برومى برون و بروثون و به فارسى اورس و ايرس و برس غنچه و بتركى ارروح و بهندى او هيروهوهير نامند و گويند ابهل هندى را ديودار گويند . . .\r\nبه لاتينى  JUNIPERUS FRUCTUS - JUNIPRUS OXYCEDRUS \r\nبه انگليسى  SEED OF THE MOUNTAIN CYPRESS \r\nبفرانسه  GENEVRIER  يا  GRAINE DE JUNIPERUS \r\n\r\nآبنوس\r\nدو نوع است سياه و ملمع و درخت آن بدرخت عناب ماند و هر دو نوع چون در آب اندازند فرورود و بهترين آن دو نوع سياه است و املس و طبيعت آن گرم و خشك است در درجهء دويم و چون حل كنند به آب و كحل سازند سفيدى چشم و شبكورى زايل كند و سودمند است جهت سوختگى آتش و اگر بسوزند در ديگى كوارى تا چون فحم شود و بشويند همچنانكه امار غسل كنند بغايت نافع بود جهت درد چشم كه از يبوست بود و جهت خارش چشم و نشاره آن موى بروياند و اگر بياشامند سنگ گرده و مثانه بريزاند و اگر نشاره آن سحق كنند و بر ريشهاى زشت افشانند خشك گرداند و جامع اين در خشك‌بندها كه از زخم كارد و شمشير بود به كار برند مجرب‌تر از نشارهء آبنوس نيست و گويند بدل وى چوب كنار و مصلح آن صمغ عربى با شاهسفر هم بود\r\nصاحب مخزن الادويه مىنويسد : آبنوس مخفف آبانس يونانيست و به فارسى و بهندى به همين اسم معروف است و بيونانى سيفافيطوس و برومى انكسينس نامند بانگليسى  EBONY  بفرانسه  EBENE \r\n\r\nابرون\r\nحى العالم است و گفته شود و در معنى ابرون الحى ابدا يعنى هميشه زنده گفته‌اند و برگ وى دايم سبز بود و نريزد و در\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nحرف حا گفته‌ايد\r\nصاحب مخزن الادويه مىنويسد : ابرون بفتح همزه و ضم را لغت يونانيست بمعنى دايم الحيات و از اخزان نمىباشد و آن را به فارسى هميشه‌بهار گويند .\r\nبانگليسى  OX - EYE \r\n\r\nابرار القطه\r\nهم حى العالم است و گفته شود\r\n\r\nآبل\r\nقاقله صغار است چون از غلاف بيرون كنند لاحى گويند و غلاف آن مثلث باشد و آن دو نوع است يك نوع به مقدار جوز بويا بود مثلث‌شكل و يك نوع مانند استخوان بليله بود گردشكل و پوستى رقيق به روى بود هر دو نوع قاقله كوچك و هيل و هال بويا و هليله بويا شوشميز نيز خوانند و طبيعت آن گرم و خشك در درجه سيم و بهترين وى آن بود كه بغايت بوى تيز داشته باشد و منفعت وى و قوتش مانند قرنفل است جهت معده سرد و جگر سرد سودمند بود و قى بازدارد و گويند كه لطيف‌تر از قاقله بزرگ است .\r\nصاحب مخزن الادويه تحت عنوان قاقله مىنويسد : بيونانى قطيداوس و بسريانى شرفيون و شوشما و بفرنگى كروموم و بپارسى هيل و به عربى هال و بهندى الايچى نامند\r\nانگليسى  CARDAMON  فرانسه  CARDAMOME \r\n\r\nآبركاكيا\r\nو آبر كاكياب نيز گويند و آن نسج العنكبوت است بپارسى كره گويند و بشير از كرتينه و منفعت وى آنست كه چون بر جراحت نهند خون بازدارد و رها نكند كه آن جراحت ورم كند و چون سركه بر آن چكانند و بر دمل نهند در ابتداى آن رها كند تا خشك شود و سودمند بود و رها نكند كه دمل بزرگ شود و بازگرداند و اگر نقره بدان بمالند جلاى تمام بدهد و اگر كرتينه كه در تابستان باشد كثيف و سفيد بود در پوست ببندند و در بازوى كسى كه او را تب ربع بود بندند زايل كند\r\n\r\nاتان\r\nاتان خر ماده است و شير وى به جهت مسلول بغايت نافع بود\r\n\r\nاترج\r\nبه فارسى ترنج مىخوانند و پوست زرد آن گرم و خشك است در درجه دويم و گوشت او گرم و تر است در درجه سيم و تخم آن گرم است در وى اندك رطوبتى هست و ترشى آن سرد و خشك است در درجه دويم و صفت وى آنست كه كلف زايل كند چون طلا كنند و خفقان كه از حرارت بود خوردن آن سود دهد و صفرا بشكند و اشتهاى طعام بازديد كند و ماليخوليائى را كه از صفراى سوخته بود سودمند بود و قوت دل دهد و دفع خمار كند در وى ترياقيت است و نافع بود جهت گزندگى مار و جراره و گزندگان موذى و جهت ترياق نافع بود و اما سينه و عصب را زيان دارد شراب خشخاش بود و بدل آن ليمو بود و بوئيدن آن دفع عفونت مواد و با كند اما دماغ گرم را زيان دارد و مصلح وى بنفشه بود و قشر آن از ادويه قلبى است و مفرح و ترياقيت در وى هست و بوى دهان خوش كند چون در دهان نگاهدارند و چون بر برص طلا كنند نافع بود و اگر در طعام كنند قوت هضم بدهد و عصارهء وى سودمند بود جهت گزندگى افعى و اگر همچنان ضماد كنند همين عمل كند و اگر در خمر اندازند زود ترش كند اما گوشت وى بطى الهضم بود و معده را بد بود و قولنج آورد و چون بعسل مربا كنند سالم بود اما دانه وى سودمند بود جهت گزندگى عقرب چون دو مثقال مقشر كنند و به آب نيمگرم بياشامند و به شراب اگر بيخته و بكوبند و بر آن موضع طلا كنند نافع بود و ورمها را تحليل برد و اگر در ميان جامه‌ها كنند جامه را نگاهدارد از خوردن جانوران و ديسقوريدوس گويد دانه وى با دو جزو فلفل سفيد سحق كنند و زن كه بياشامد بچه بيندازد و بخور كردن وى بواسير را نافع بود و قوت ورق آن مجفف و محلل بود طعام را هضم كند و مسخن معده بود و سده بلغمى بگشايد و مسكن نفخ بود و مقوى احشا و معده بود و منفعت آن\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nنزديك است بقشر اما ورق و فقاح آن لطيف‌تر از قشر بود\r\nصاحب مخزن الادويه مىنويسد : اترج بضم همزه و ضم را به عربى متكه بضم ميم و سكون تا و جمع آن متك و ريحان الما نيز و بيونانى مارسيقا و بسريانى اطروغا و بلغت مصرى ريحان النعنع و به هندى بجوژه و به فارسى نوع صغير آن را ترنج و نوع كبير آن را بالنگ و بفرنگى ليمونيه ماله صغير آن را و كبير آن را مبدكه ماله نامند\r\nلاتين  CITRUS LIMONIA \r\n\r\nابست\r\nشحم اترج است بپارسى پوست ترنج خوانند و پيه بالنگ گويند بهترين وى گوشت بالنگ و به است كه آن را ماتو خوانند و گرمسيريان آن را مركب خوانند و طبيعت آن گرم و تر است در درجهء اول و همچنان خوردن دير هضم شود و معده را زيان دارد و قولنج آورد اولى آن بود كه مربا كنند با عسل\r\nبه لاتين  CITRUS LIMONIA OR CEDERATA \r\n\r\nابن عرس\r\nبپارسى راسو خوانند اگر اندرون وى به گشنيز بيا كنند و خشك كنند سودمند بود جهت گزندگى جانوران زهردار و اگر نمك‌سود كنند و خشك كرده دو مثقال از آن دفع ضرر باد سموم كند و اگر دماغ وى با گوشت با سركه بخورند صرع را سود دارد و اگر گوشت وى ضماد كنند مفاصل را سود كند و اگر خشك كنند و با شراب بياشامند زهرها را نافع بود و اگر بسوزانند در ديگى مسين و خاكستر آن را با سركه بر نقرس طلا كنند سودمند بود و اگر خون وى بر خنازير بمالند سودمند بود و اگر چشم وى خشك كنند و به مصروع دهند نافع بود و بعضى گويند كه اگر كعب وى بيرون آورند زمانى كه زنده بود و بر زن بندند آبستن نشود و رازى گويد اگر در طعامى زهر باشد و ابن عرس بيند فرياد كند و موهاى وى راست بيايستد\r\nصاحب مخزن الادويه مىنويسد : ابن عرس به كسر عين بپارسى موش‌خرما و بهندى نول و بفرنگى تنكويس نامند\r\nبانگليسى  WEASEL \r\n\r\nابراهيميه\r\nآشى است مانند زيره باج اما عوض سركه آب‌غوره كنند سركه مصعد و قند زياده باشد و جمله آن با قدرى عود در كرباس بندند و در ديگ اندازند و قند و بادام بود و موافق معده و جگر باشد و مقوى دل بود\r\nصاحب مخزن الادويه مىنويسد : ابراهيميه آشى است مركب مانند زيرباج كه حوائج آن ادويه حاره و قدرى عود باشد كه در كرباسى بندند و در ديگ اندازند و قند و بادام و گلاب حل كنند و در آن ريزند و بجاى سركه آب‌غوره داخل نمايند\r\n\r\nاترار\r\nانبربارى است و اثرار نيز خوانند و امبرباريس نيز گويند و آن زرنگ است و بپارسى زرشك گويند و زارج گويند گفته شود\r\nبه لاتين  BEBERIS VULGARIS - B . ASIATICA \r\nانگليسى  BARBERRY  بفرانسه  EPINE - VINETTE \r\n\r\nاثمد\r\nكحل اصفهانيست بپارسى سرمه اصفهانى گويند و آن معدنى است و بهترينش آن بود كه شفاف بود و بىسنگ باشد آن را بروغن گاو چرب كنند و بسوزانند تا اندك نفطى سياه كه بر آن باشد بسوزد پس بسايند و به كار برند طبيعت آن سرد است در درجه اول و خشك است در درجه دويم و گويند سرد و خشك است در دويم منفعت آن آنست كه اگر در چشم كشند آب رفتن از چشم بازدارد و گوشت زياده بخورد و اگر با پيه بر سوختگى آتش طلا كنند نافع بود و اگر همچنان سوده بر جراحت تازه پراكنند سودمند بود بغايت اما چون نيك شود اثر سياهى بماند همچنان ريش قضيب و اعضائى كه مزاج آنان به خشكى گرايد و فويس گويد چون با اقليميا و عسل كف گرفته رقيق در چشم كشند صداع را زايل كند بايد كه در جانب مصدع كشند و\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nاگر زن به خود بردارد حيض ببرد و اگر در بينى دمند خونى كه از غشاى دماغ آيد بازدارد بدل وى ابار است و وى مضر بود به شش و مصلح وى سكر و كثيرا بود\r\nصاحب مخزن الادويه مىنويسد : اثمد بكسر همزه و كسر ميم لغت عربى است و آن را كحل و كحل سليمانى و اصفهانى و كحل‌جلا نيز گويند و بيونانى طمساوس و به لاتينى صديدا و برومى كوخلن و به فارسى سرمه و بهندى انجن نامند\r\nلاتين  ANTIMONIUM  فرانسه  ANTIMOINE  انگليسى  ANTIMONY \r\n\r\nاثلق\r\nرثد است و سپستان و سرساد و اعين السراطين و سنكسبويه و سنجسويه و اغيس و حب الفقد و طاهره و قنطافلون و ذو خمسه اوراق اين جمله فنجنجشت و پنجنكشت نيز گويند بپارسى فلفلى برى خوانند و بشيرازى تخم دلاشوب گويند و در كنار سيلها رويد و تخم آن گرم و خشك است در درجه سيم و چوب وى بايد كه استعمال نكنند و منفعت وى در باب ذال در ذو خمسه اوراق گفته شود\r\nصاحب مخزن الادويه مىنويسد : اثلق به فتح همزه اسم عربى فنجنكشت است و ذو خمسه اجنجه نيز نامند و بيونانى اغنيس يعنى طاهر و پاك به جهت آنكه زهاد در هنگام ربيع و در اعياد فرش مىنمايند در معابد خود به جهت آنكه گمان برده‌اند مضعف باه و شكننده شهوت است و به فارسى پنجنكشت و بهندى سنبهالو و بفرنگى اسكىنان‌تو و به لاتينى ويطس و ثمر آن را به عربى حب الفقد و حب النسل نامند  CINGUEFOIL \r\n\r\nاثل\r\nنوعى از طرفا است و در باب طا گفته شود\r\nصاحب مخزن الادويه اثل را به عربى اسم نوع بزرگ درخت گز دانسته و مىنويسد بهندى آنها جهاو نامند و در ماهيت آن مىنويسد : جالينوس گفته كه نوعى از طرفاست و صاحب نهايت معتقد است كه درختى شبيه بطرفاست و از آن بزرگتر و اسحق بن عمران معتقد است كه درختى عظيم با برگهاى ريزه مىباشد شبيه ببرگ طرفا\r\n\r\nاجاص\r\nدو نوع است سياه و سفيد از آن سياه عين البقر خوانند و از آن سفيد شاهلوج و صفت آن گفته شود و از آن سياه آلوى سياه گويند و بهترين وى آن بود كه بغايت خود رسيده باشد و بزرگ و شيرين بود و طبيعت وى سرد است در اول درجه دويم تر است در اخر منفعت وى آنست كه طبع را براند خاصه اگر آب وى صافى كنند و نبات و ترنجبين در آن حل كنند بدرستى كه مسهل صفرا بود و تشنگى زايل گرداند و حرارت دل بنشاند اما مرخى معده بود و مولد خلط مائى بود و رفع مضرت وى به گلقند كنند گويند مضر است بسر و مصلح وى عناب است و صاحب تقويم گويد كه مرخى معده بود و مبرد آن مصلح آن گلنگبين بود با عسل و گويند بدل وى تمر هندى است\r\nصاحب مخزن الادويه مىنويسد : اجاص بكسر همزه را بسريانى جاسا اكاما و سنگ باد كوكافيلون و بلغت رومى و مسقينون و اهل مغرب و آندلس ترش آن را عين البقر و بپارسى آلو نامند اجاص مطلق صنف سياه بزرگ آنست زرد آن را بيونانى ادرك و به فارسى آلوچه نامند سفيد آن را در عراق شاهلوج به معنى شاه‌آلو و آلوچه سلطانى و صنفى از آن سرخ بسيار ترش مىباشد و سرد است و قايم‌مقام تمر هندى در تصفيه و ترقيق مواد و آن را كشيه نامند و اجاص چون مطلق ذكر شود مقصود آلوزرد بخارائى است كه تازه آن زرد كهربائى شفاف است سياه آن به عربى مشهور به قلوب الدحج يعنى دل ماكيان است و نوعى از آن طبرى است كه آن را نيشو گويند در دمشق نوعى آلو است كه برومى آن را نقوميلاس نامند و اين نوع قابض است\r\nبه لاتين  PRUNUS DOMESTICA OR COMMUNIS \r\nبفرانسه  PRUNE  و به انگليسى  BULLACE , PLUM \r\n\r\nاحداق المرضى\r\nاقحوان است و بهار و عرار و عين البقر و ميشبها و عين اعلى و گاوچشم و كافورى نيز گويند و بپارسى مالونه‌گاو خوانند و در اقحوان منفعت و طبيعت وى گفته شود\r\n\r\nاحريض\r\nبهرم بهرمان است ( بهره‌ام نسخه ديگر ) و خريع و عصفر و مريق و فقد نيز گويند و در عصفر منفعت و طبيعت انواع آن\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nگفته شود\r\nصاحب مخزن الادويه مىنويسد : احريض بكسر اول به فارسى گل كافشه و گل خنق و رنگ زعفران و بلغت ديلمى كاجيره و بهندى كسم‌كاپهول نامند\r\n\r\nاحلب‌ديا\r\nشبرم است و گفته شود\r\n\r\nاحيون ( احسون )\r\nراس الافعى خوانند و بيخ آن از انگشت باريكتر بود و برنگ سياه بود و منفعت وى آنست كه چون با شراب بياشامند گزندگى مجموع جانوران را نافع بود و اگر پيش از گزندگى بياشامند بگزد هيچ زيان نرسد و بيخ آن و ثمر و ورق آن مجموع خاصيت دارند و اگر بيخ آن با شير بياشامند درد پشت ساكن كند\r\nصاحب مخزن الادويه احيون را ثمر گياهى مىداند كه اين ثمر شبيه بسر افعى است\r\n\r\nاخنينوس\r\nاخيروس گويند و آن را خردينه و خردر گويند و بعضى گويند كه آن گندم ناكشته است كه در صحراها رويد و آنچه محقق است نباتيست كه در نزديك آبهاى روان و آبهاى ايستاده رويد و ثمرى سياه و كوچك دارد و گلى سفيد و دانه وى در داروى چشم و گوش استعمال كنند و اگر دانه وى مقدار دو درم يا چهار درم با عسل بياميزند و در چشم كشند قطع سيلان رطوبت از چشم بكند و اگر عصاره وى با گوگرد و نطرون بياميزند و در گوش چكانند درد گوش ساكن كند\r\n\r\nاخريط\r\nطيطان است و گفته شود\r\n\r\nادادا\r\nاشخيص است و گفته شود\r\n\r\nادلك\r\nبنشوق است و بپارسى آلوچه گويند و آلوجبلى و آلوكشته نيز گويند طبيعت آن سرد و تر است در درجه اول مسكن حرارت بود و مسهل صفرا اما مرخى معده بود و مصلح وى قند است\r\nصاحب مخزن الادويه مىنويسد : ادرك بفتح همزه و سكون دال و فتح را لغت عربيست به فارسى آلوچه سلطانى نامند و گويند نبشوق است\r\n\r\nاذاراقى\r\nدوائى هندى است و از جمله سموم است در طلاها استعمال كنند مانند كلف و جرب و قوبا و اگر بر عرق النسا ضماد كنند نافع بود و بعضى در قولنج ريحى استعمال كنند و طبيعت آن بغايت گرم است و سم مجموع حيواناتست كه دنبال دارد و بپارسى و بهندى كچله خوانند و اگر كسى بخورد مداواى آن به قى و شير تازه و روغن بادام كنند و مرق اسفيد باج چرب و لعابات و روغن گل سرخ نافع باشد و جهت قلقنه اسب مفيد است\r\nصاحب مخزن الادويه مىنويسد : اذاراقى بفتح همزه و دال معجمه و فتح را و كسر قاف لغت سريانى است و به عربى قاتل الكلب و حب الغراب و خانق الكلب به فارسى كچله و كچوله و بهندى نيز به همين نام مشهور است\r\nصاحب تحفه مىنويسد : اذاراقى را در تنكابن و مازندران كلاج‌دارو نامند و بيخى است مدور و پهن و بسيار تلخ\r\n\r\n","description":"","footnote":"","page_name":" 21 ","page_number":21},
  {"content":"\r\n\r\n\r\nاذرباس\r\nثافسيا است و تفسيا نيز خوانند و اهل مغرب درباس خوانند و گفته شود در باب ثا\r\nصاحب مخزن الادويه تحت عنوان ثافسيا مىنويسد : مشتق است از اسم جزيره اثافسيس و بيونانى مراس و به بربرى اورباس گويند\r\nصاحب تحفه ثافسيا را صمغ نباتى مىداند سفيدرنگ شبيه به انزروت و تلخ و بسيار تند و نبات وى را شبيه به رازيانه و گلش سفيد گفته و مىنويسد در كوههاى سخت تنكابن و الموت رويد و صمغ را با شكاف بيخ گياه گيرند\r\n\r\nاذناب الخيل\r\nاذناب الخيل را به عربى ازناب الخيل و برومى هوفسطنداس و باصفهانى شتك و آن لحية التيس است بپارسى اسبنج گويند و در لحية التيس منفعت و طبيعت وى گفته شود\r\nصاحب مخزن الادويه تحت عنوان لحيه التيس مىنويسد : لغت عربى است و در ماهيت آن اختلاف است نزد اهل شام و دياربكر مسمى به اذناب الخيل و نزد عامه اندلس به سقواس و به فارسى اسبنج و باصفهانى شنك و الاشنك و ديقوريدوس آن را قسوس ناميده و مردم قسادق و قسارت نيز گويند\r\n\r\nآذربوا\r\nآذربويه گويند و آن بيخ خارى است كه گل زردى دارد و آن بيخ را فلار و بلار و قلار و گليم‌شوى و قصب‌شوى گويند و آن بيخ عرطنيثا است و فعيلاس نيز گويند و سطربنون نيز هم خوانند به شيرازى چوبك اوشنان خوانند و بخور مريم نوعى از آنست طبيعت آن گرم و خشك در سيم و منفعتش آن است كه چون با سركه بياشامند و برداء الثعلب طلا كنند نافع بود و چون زن به خود برگيرد بچه بيندازد و ابن ماسويه گويد سودمند بود جهت زهرهاى كشنده خاصه گزندگى جانوران چون با مثلث يا شراب بياشامند و اگر زنى آبستن نشود چون به خود برگيرد آبستن شود و رازى گويد درد وركين را سود دهد و مفتح سده مصفات بود و فواق زايل كند و بوى آن بغايت معطس بود و اگر زن آبستن بوى آن بشنود از عطسه بيم آن بود كه بچه بيندازد و وى مضر احشا بود و مصلح آن رب مورد بود و بدل آن به وزن آن حب اترج است و چهاردانگ وزن آن لبن البضرين و نيم وزن آن باد آورد\r\nصاحب مخزن الادويه تحت عنوان آذربو مىنويسد : آذربو لغت يونانى است و آذربويه نيز آمده و مىفرمايد كه بغدادى گفته عرطنيشا است و صاحب تحفه مىگويد بيخ نباتست سياه‌رنگ شبيه به شلغم و گياه آن خاردار و ثمرش به قدر نخود و زردرنگ و سريانى آن را عرطنيثا و به فارسى چوهء صباغان و آن غير چوهء گازران است و قسمى از بخور مريم بود و در بردن چرك از جامه و پشمينه مانند صابون است و آن را فيلاسوس و سطرنيوس نيز خوانند\r\n\r\nآذان الفار\r\nاناغلس است و سمن و سمسيون و ريحان داود و شمشيرا و عيوب و عنقر و مبروقوس اين جمله اسم مرزنجوش است و مرزجوش نيز گويند و بپارسى مرزنگوش خوانند و طبيعت حشيش آن گرم و خشك است در دويم و گويند در سيم و چوب وى گويند سرد و تر است در اول بهترين وى آنست كه گل وى لاجوردرنگ بود و جهت صرع و لقوه بغايت نافع بود جهت صرع خوردن و جهت لقوه بعصاره سعوط كردن و جهت گزندگى عقرب چون با شراب بياشامند و اگر با سركه بر گزندگى عقرب ضماد كنند نافع بود و جهت وجع‌ها كه از سردى و ترى بود و صداعى كه هم از آن باشد و مسمن معده و احشا بود و محلل نفخ و سده بگشايد و ادرار بول كند بغايت و رطوبات معده و امعا خشك كند و دماغ را از اخلاط سرد پاك كند تسخين كند وقتى كه به آب وى و اندكى عسل غرغره كنند و چوب وى چون بر عضوى نهند كه خارى در آن باشد بيرون آورد و وى مرخى مثانه بود و مصلح وى بزر خرفه يا بزرقطونا بود\r\nصاحب مخزن الادويه مرزنگوش را غير اذان الفار دانسته است و دربارهء اذان الفار مىنويسد : لغت عربيست بيونانى مروش و بهندى چوهه‌كنى نامند\r\nحكيم موسى هم در تحفه اذان الفار را غير مرزنگوش دانسته و مىنويسد صاحب اختيارات بديعى دراين‌مورد اشتباه فاحش كرده است\r\n\r\nاذخر\r\nخلال مامونى گويند و بيونانى سخيلس و سموميس و به لفظى ديگر طونلس و سخرفس نيز گويند و تين مكه و گزنه دشتى و\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nكاه‌مكى هم گويند بپارسى گورگياه خوانند و بهترين عربى بود و سرخرنگ باريك خوشبوى طبيعت آن گرم و خشك بود در درجه اول و در همه كوهها باشد و مرغزارها طبيعت نوع عربى گرم است در اول گويند در دويم و خشك است در اول و اسحق گويد گرم و خشك است در دويم و منفعت وى آنست كه سنگ گرده و مثانه بريزاند و منضح و ملين بود و ادرار بول كند و خون حيض براند و محلل نفخ بود و فقاره وى سودمند بود جهت نفث دم و درد معده و ورم آن و شش و جگر و گرده و اختناق رحم را نافع بود و در بعضى معاجين كنند اما اذخر جهت ورم صلب كه در معده و جگر بود ضماد كردن نافع بود و جهت دردهاى اندرونى خاصه رحم نافع بود و اگر با شراب بجوشانند بول براند و مسخن مثانه سرد بود و محلل جميع نفخها بود كه در بدن پيدا شود اما فعل مسحوق خوردن وى زياده از شرب بود اما بيخ وى سودمند بود اگر در جلاب جهت مفاصل سرد بدهند و جهت تبهاى بلغمى با سكنجبين در آخر بدهند و اگر بجوشانند و در آن نشينند موافق بود ورمهاى گرم كه در رحم زنان بود و در بيخ او قبض زياده از فقاح بود اما در فقاح تسخين زياده بود اما قبض موجود است در همه اجزاى وى و بدل وى قصب الزيره است و او مضر بود به گرده و مصلح آن گلاب بود و گويند مصدع بود و مصلح آن صندل و گلاب بود يا عرق نيلوفر - اذخر اهالى گرمسير فارس بريسم گويند\r\nصاحب مخزن الادويه مىنويسد : اذخر دو قسم بود يكى مكى و آن را به عربى تين مكه و خلال مامونى و طيب الغريب و بلغت رومى سخس و سخيس گويند و بعضى اطبا گفته‌اند سخيس يونانيست و بهندى كندهيس و كندبيل و كنتول و سوندهى و روس و سوريا و به فارسى گورگياه و كاه‌مكه و گزنه دشتى و بيخ آن را اهل مكه غسول نامند و به آن دست مىشويند نوع ديگر اذخر اجامى است و به عكس اذخر مكى خوش‌بو نيست و بپارسى بيخ آن را بيخ و الا نامند\r\nانگليسى  THE BOG - RUSH  لاتين  ANDROPOGON SCHODNANTHUS \r\n\r\nآذان الفيل\r\nفيلجوش است و گفته شود\r\nصاحب تحفه مىنويسد لوف الكبير است\r\n\r\nآذان الجدى\r\nلسان الحمل است و گفته شود\r\n\r\nآذان الارنب\r\nآذان الشاة گويند و آذان الغزال نيز گويند و آن نوعى از لسان الحمل است گفته شود انواع آن در باب لام\r\nلاتين  DUPLEURUM ROTUNDIFOLIUM \r\nفرانسه  BUPLEURE  انگليسى  THOROUGH WAX \r\n\r\nآذان العبد\r\nو آذان الغير نيز گويند و آن عصبى الراعى است و گفته شود\r\nصاحب تحفه آن را مزمار الراعى مىنويسد\r\n\r\nآذان الدئب\r\nبيونانى قلومس گويند و آن بوصير است و گفته شود و اين اسم بدان سبب نهاده‌اند كه به شكل و مانند وى است\r\n\r\nآذارفيون\r\nنوعى از كف درياست و در زبد البحر گفته شود\r\n\r\n","description":"","footnote":"","page_name":" 23 ","page_number":23},
  {"content":"\r\n\r\n\r\nآذريون\r\nآذرگون خوانند و اروم گويند و بيشتر قول صاحب جامع است كه نوعى از اقحوان است و گل اقحوان زرد بود و سرخ بود و اين خلاف است گل اقحوان زرد و سفيد بود و همو گويد نبات آن به مقدار يك گز باشد و مؤلف گويد نبات اقحوان يك گز باشد اما نبات آذريون از يك وجب زياده نباشد و برگ آن ببرگ اقحوان ماند اما گل وى بغايت سرخرنگ بود مانند آتش و ميان گل وى سياه بود و از گل اقحوان كوچكتر بود اما گل اقحوان ميان او زرد بود و برگهاى كنار وى سفيد آذرگون كنار سرخ بود و ميان سياه و اين نوعى از شقايق است بتحقيق طبيعت آن گرم و خشك است در دويم منفعت آن آنست كه چون با روغن بياميزند و بر ورمهاى صلب ضماد كنند تحليل دهد و سودمند بود جهت درد دل كه كهنه شده باشد و بر كلف طلا كردن نافع بود و در وى قوت ترياق است و جالينوس گويد عرق النسا و نقرس و درد مفاصل و لقوه را نافع بود ديسقوريدوس گويد گزندگى جانوران را نافع بود و ريشهاى شش و جگر و معده را و چون سحق كنند و با روغن گل بسرشند و بر مقعد طلا كنند بواسير و شقاق را نافع باشد و قويس گويد منى بيفزايد و چون سحق كنند با سركه و برداء الثعلب طلا كنند سود دهد و مقدار شربت او يك درم باشد و مضر بود بر سپرز و مصلح آن عسل بود و بدل آن بادآورد است\r\nصاحب مخزن الادويه مىنويسد : آذريون بر وزن آذربو به فارسى گل آفتاب‌پرست است و آذريون بمعنى آذرگون است و گويد كه عرب آن را حتوه نامد . . . و بعضى گفته‌اند كه نوعى از اقحوان است و بعضى رد كرده‌اند كه نه چنين است و بهندى آن را سورج مكهى نامند حكيم مومن در تحفه آذريون را گل آفتاب مىداند\r\nلاتين  ANTHEMIS COTULA \r\nفرانسه  COMOMILLE PUANTE  انگليسى  FETIO CHAMOMILE \r\n\r\nآذان القسيس\r\nقوليدون است و آن نوعى از حى العالم بود و گفته شود\r\n\r\nآرماط\r\nدرخت كدو است و گاذى نيز گويند و گفته شود\r\n\r\nآرمال\r\nچوبى يمنى است خوشبوى و آرمالك نيز گويند و مانند قرفه است و بهترين وى آن بود كه بوى آن به بوى قرفه ماند و طبيعت آن شيخ الرئيس گويد گرم است در دويم و خشك است در اول و ارحيجاس گويد در وى قبض و تخفيف بود صفت آن آنست كه بوى دهان خوش كند و قوت قلب و دماغ دهد و اگر بر ورمهاى گرده ضماد كنند نافع بود و خوردن آن چشم را سو دهد و شكم را ببندد و مصلح آن جلاب يا بزرقطونا بود و بدل آن چوبه بود\r\nصاحب مخزن الادويه مىنويسد : آرمال بفتح همزه و سكون راء مهمله و فتح ميم بسريانى ارمالى نامند و آن پوست درختى است خشبى شبيه بقرفه با عطريت و رنگ آن مايل بزردى و صنفى از قرفه است\r\n\r\nارطاماسيا\r\nارطميسا گويند و آن اطميساست و مليخاسف و برانجاسف گويند و گفته شود\r\n\r\nارز - ارزت\r\nدرخت صنوبر نر است كه برنميدهد و از وى زفت سازند و در زمين عرب بسيار بود طبيعت آن گرم و خشك است\r\n\r\nارز\r\nبرنج را گويند طبيعت وى سرد و خشك است در دويم و گويند معتدل گرم است در اول و خشك در دويم بهترين وى كربالى\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nاست « 1 » بعد از آن خارزمى بعد از آن گيلانى منفعت وى آنست كه شكم را ببندد بستنى باعتدال اما برنج سرخ شكم را محكم ببندد و برنج كربالى چون بشويند و با روغن بادام يا دنبه يا روغن كنجد بپزند سودمند بود جهت گزندگى معده و اگر به آب خسك دانه بپزند سده متولد نكند و طبيعت را نرم دارد و اگر بآبى كه برنج سرخ در وى جوشانيده باشند با بعضى ادويه قابض حقنه كنند سجح روده را نافع بود اما برنج سفيد لون روى صافى كند و بدن را فربه كند اما مضر بود باصحاب قولنج و مصلح آن شير تازه است با روغن و صاحب تقويم گويد مصلح آن عسل و شكر سرخ است و جالينوس گويد شكم را ببندد و چون با شير بپزند منى بيفزايد ديسقوريدوس گويد برنج فارسى نافع بود جهت خون شكم و علت گرده و مثانه و احتقان رحم و تذجر را بغايت نافع بود و جالينوس گويد بدل آن پست جو است\r\n( 1 ) - كربال قصبه است نزديك شيراز كه برنج آن مرغوب و معروف است\r\nصاحب مخزن الادويه مىنويسد : ارز بضم همزه معرب اورراء و اوريز يونانيست و بسريانى روزى و به عربى ثمن و بتورانى كرنج و بهندى چاول نامند\r\nلاتين  ORYZA SATIVA  فرانسه  RIZ  انگليسى  RICE \r\n\r\nاريزبرنه\r\nدوائيست مانند پياز شكافته كه از سيستان خيزد و منفعت وى آنست كه چون بر بواسير طلا كنند نافع بود و اگر بياشامند خون حيض براند به قوت\r\n\r\nاراه\r\nمصطكى است و خلال نيز گويند و آن علك رومى است و كبه نيز گويند و گفته شود\r\n\r\nارشد\r\nحجر النور است و گفته شود\r\n\r\nاروم\r\nاذريون است و گفته شود\r\n\r\nارسطوخيا\r\nزراوند طويل است و اين اسم مشتق از ارسطوست و درزا گفته شود\r\n\r\nاروفيالى\r\nنباتيست صحرايى كه در طلا به كار برند جهت گزندگى جانوران خاصه زنبور و جهت درد چشم طلا كردن نافع بود و آن قثا الحمار است و گفته شود\r\n\r\nارميثا\r\nطيا گويند و آن نوشادر است و گفته شود\r\n\r\nارقان\r\nارفون است و رقان و ايرقان و فعوليون و برنا و يرنا جمله اسم حنا است و در باب حا گفته شود\r\n\r\n","description":"","footnote":"","page_name":" 25 ","page_number":25},
  {"content":"\r\n\r\n\r\nارثد\r\nاثلق است و گفته شود\r\n\r\nاروشيران\r\nنوعى ارمرو است و گفته شود در باب ميم انواع آن\r\n\r\nاربيان\r\nملخ دريائيست و آن را جراد البحر خوانند و اگرچه صاحب جامع يك قول آورده كه بلغت شام يك نوع از بانويه است و نوعى ديگر آورده است كه آن بهار است و هر دو قول خلاف است آنچه محقق است دو نوع است كوچك و بزرگ بپارسى سگ دريائى گويند و ماهى ريبان گويند و طبيعت آن گرم و خشك است و گويند تر است و بهترين وى تازه بود و منفعت وى آنست كه باه را زياده كند و طبع را نرم دارد و گويند غذائى صالح دهد و اما اصلح آنست كه خلطى غليظ بد از وى حاصل شود و نمكسود آن مولد سودا بود و مصلح آن روغن بادام و بدل آن روبيثا بود\r\nروبيثا نوعى از ماهى است كوچك كه اهل گرمسير آن را اشنه نامند ( مخزن الادويه )\r\nاشنه را در لهجه‌هاى لارى و هرمزگان هشنه گويند\r\n\r\nارجوان\r\nبهار درختى است كه بپارسى آن را ارغوان خوانند بهار وى مىخورند و طبيعت وى سرد و خشك است پوست بيخ آن را اگر بجوشانند و آب آن بياشامند قى تمام آورد و اين مجرب است و اگر چوب وى بسوزند و بر ابرو مالند موى بروياند و سياه و انبوه گرداند و اگر از بهار وى شرابى سازند رفع خمار كند و نافع است\r\n\r\nارقوا - اراقو\r\nتخمى است سياه و در شكل بغايت صلب و در ميان عدس مىباشد و بپارسى آن را سهك خوانند منفعت وى آنست كه چون آرد وى با سركه و آب بسرشند و شش ساعت در آفتاب نهند و بعد از آن به آب تنها دگربار بسرشند و بر ورمهاى صلب ضماد كنند نرم كند و درد آن زايل كند\r\n\r\nارجنقه\r\nنباتيست كه آن را ازرير گويند و گفته شود\r\n\r\nارمنين\r\nابن جنجل گويد قلقل است و گفته شود در باب قاف\r\n\r\nارنب‌برى\r\nلاعبورس و لاعرعس و لاعونى خوانند بپارسى خرگوش گويند بهترين وى آنست كه لون آن بسياهى زند و بيابانى كه سگ صيد كرده باشد و طبيعت آن گرم و خشك است خون وى چون گرم بود بر بهق و كلف طلا كنند زايل كند و چون خون وى بريان كنند دفع سموم كند و سجح را نافع بود و جلاى چشم دهد و دماغ وى بريان كرده جهت رعشه كه بعد از مرض حادث شود بغايت مفيد بود و چون ضماد كنند دماغ وى بر جاى دندان زود برويد و در خواص آورده كه پاى وى چون بر زن تعليق كنند آبستن نشود ما دام كه با وى باشد و بقراط گويد سر وى چون بسوزانند و با پيه خرس با سركه طلا كنند برداء الثعلب\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nنافع بود و اگر زن بعد از سه روز بياشامد با سركه منع آبستنى كند و اگر زنى كه هرگز آبستن نشود و بعد از طهر بخويشتن گيرد آبستن گردد و آن پادزهر مجموع زهرهاى كشنده است خاصه گزندگى افعى و گويند چون بدن را به موى آن بخور كنند از سرما اذيتى نرسد اما از گوشت وى خون غليظ حاصل شود و مرق آن در نقرس و مفاصل نزديك است به فعل ثعلب ، در آن نشستن ولى اولى بود با روغنها آميزند مثل زيت و اگر بريان كنند بخار آن بهتر بود و وى سهر آورد و مصلح وى ابازير بود اين مؤلف گويد اگر سم وى با صبر دقاق كنند و با سفيده تخم‌مرغ بر شريان دريده نهند منع خون رفتن بكند\r\nصاحب تحفه مىنويسد : ارنب برى را به عربى غور گويند\r\nصاحب مخزن الادويه مىنويسد : ارنب برى به فتح همزه و نون معرب از ارنباى سريانيست و به عربى نمور و بيونانى فروسيمون و اغروس و غرساوس و نيز بسريانى لاعوسى و به فارسى خرگوش و بتركى دوشان و بهندى مساوسسه و كهرهه نامند\r\n\r\nارنب بحرى\r\nحيوانيست دريائى كوچك صدفىشكل سرخرتگ و بر سر وى سنگپاره‌ايست و اگر سروى بسوزانند خاكستر آن نافع بود جهت داء الثعلب خاصه كه با پيه خرس طلا كنند البته موى بروياند و اگر در چشم كشند جلا بدهد و از جمله سموم قاتله است و خون وى گرم بر بهق و كلف چون طلا نمايند زايل كند و چون خاكستر آن سنون سازند دندان را جلا دهد و علامت خوردن آن ضيق النفس و سرخى چشم و سرفه خشك و دشخوارى بول و نفث الدم و درد معده و درد گردن و لون بنفشه‌اى بول بود و شش را ريش كند و از آن جمله است كه كشنده است معالجات آن به لعابات روغن بادام شيرين و شير زنان و خبازى و خطمى كنند جوشانيده\r\nصاحب مخزن الادويه مىنويسد : ارنب بحرى را بيونانى عشروش و ثلاسيوس و بهندى كاسا نامند\r\nحكيم مؤمن در تحفه مىنويسد : حيوانيست صدفىشكل مايل بسرخى و ما بين اعضاى او چيزى سبزمانند برگ اشنان و سر او در صلابت مثل سنگ و آن سم قاتل است\r\n\r\nارسانيقون\r\nزرنيخ زرد است و گفته شود در صفت زرانيخ\r\nدر تحفه اين اسم ارسانيقى هم آمده است\r\n\r\nارطى\r\nصاحب تحفه مىنويسد : ارطى درخت غرب است\r\n\r\nارغامونى\r\nنباتيست به شكل مانند خشخاش و بلون نزديك به شقايق النعمان و مرد باشد كه فرق نكند از شقايق و مؤلف گويد بشيرازى آن را ماميثاء سرخ گويند منفعت وى آنست كه ريشهاى چشم پاك كند و ورق آن چون ضماد كنند بر چشم‌درد آن ساكن كند و در وى قوت تحليل و جلا بود\r\n\r\nآزاددرخت\r\nدرختى است كه در گرگان ويرا زهر زمين خوانند و در شهر رى درخت بسيه و در طبرستان ملاخك و بشيرازى صنعك و بپارسى طاق گويند بهترين آن بستانى بود كه مايل بسياهى باشد طبيعت او گرم است در سيم و گويند در دويم و خشك است در آخر درجه اول چون ورق آن بهايم بخورد بميرد و چوب وى همين عمل كند و عصارهء وى دفع سم بكند و چون با عسل بياشامند قولنج را نافع بود و سده بگشايد و مقدار مأخوذ از وى سه مثقال بود و ثمرهء وى مؤلف گويد سرفه بلغمى را نافع بود اگرچه صاحب منهاج و صاحب جامع آورده‌اند كه كشنده است چندانكه امتحان كرده شد خلاف است و ورق آن موى را\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nدراز گرداند اگر بدان سر بشويند و بدل آن در دراز كردن موى ورق شهدانج است\r\n\r\nازورد\r\nجند قوقاست و گفته شود\r\n\r\nاسفيداج\r\nبپارسى سفيداب خوانند و نيكوترين آن پاك و سفيد و خوشبوى بود و طبيعت آن سرد و خشك است در سيم و گويند خشك است در دويم و جالينوس گويد ريشها و سعفه و بشره و داء الثعلب و داء الحيه چون با روغن گل طلا كنند بغايت مفيد بود و ديسقوريدوس گويد مبرد جراحتها بود كه بر ظاهر بدن باشد چون در مرهم زفت استعمال كنند و ملين اورام بود و دانه‌هاى چشم را نافع بود و شقاق هم و اسفيداج سربى جهت درد چشم چون با ادويه‌ها خلط كنند نافع بود و ريش آن را نيك گرداند و مسكن ورم گرم بود طلا كردن و خوردن اسفيداج كشنده بود و مداواى وى بقى و مطبوخ تخم كرفس و انيسون و رازيانه و افسنتين و عسل كنند و صاحب منهاج گويد اصلاح وى به قند و صمغ عربى كنند و بدل اسفيداج خبث الرصاص بود\r\nصاحب مخزن الادويه مىنويسد : اسفيداج معرب اسفيداب فارسى است و به عربى و عبرانى باروق و بيونانى سمونيون و خمسيون و سليقون و زبرقون و بسريانى اسقطيقا و بهندى سفيده و بتركى كرتان گويند\r\n\r\nاسفنج\r\nويرا ابر كهن و ابر مرده نيز گويند حيوان دريائيست كه چون دست بر وى نهى خود را دركشد وقتى كه بميرد و آب وى را بساحل اندازد و گويند نبات دريائيست و اين محقق است و باقى خلاف است و بهترين وى آنست كه چون بسوزانند و خاكستر وى در زخمى كه در ساعت زده باشند بپاشند خشك بند كند و نيك شود و اگر بياشامند خون رفتن بازدارد و مجفف اورام بلغمى بود و اگر خاكستر وى بشويند جهت درد چشم سودمند بود و جلاى تمام دهد و شيخ الرئيس گويد چون با زفت بسوزانند قطع نفث دم كند و تازه وى مضر باحشا و مصلح وى رب غوره بود يا ريباس و از خواص اسفنج يكى آنست كه اگر شراب باب ممزوج بود وى را در آن اندازند آبها جمله بگيرد و اگر خواهند كه همچنان مصرف كنند بمقراض پاره كنند كه بهاون نتوان كوفت و سبك و متخلخل بود و مطلقا به خانه زنبور ماند و تجويف بسيار در آن بود و بلغت عرب هرشفه خوانند و بپارسى نشكرد گازران و در مصر گازران آن را در آب مىنهند و آب برميگيرند و بجامه مىمالند جهت مهره زدن\r\nصاحب مخزن الادويه مىنويسد : اسفنج بيونانى صيفونا و به عربى زبد الطرى و سحاب البحر و غمامه و غيم و نشافه و صوف الحجامين و هرشفه و به فارسى ابر مرده و ابر كهن و نشكرد گازران و بهندى موابادل و بتركى بلوط نامند\r\n\r\nاسطوخودوس\r\nمعنى آن موافق الارواح بود و آن جزيره كه آنجا خيزد نام آن اسخاوس بود و آن را شاهسفرغم خوانند و طبيعت وى گرم است در درجه اول و خشك است در دويم و بهترين وى آن بود كه تازه بود و لون آن بسبزى مايل بود و در طعم وى تلخى بود و حرافت و منفعت وى آن باشد كه دماغ را از اخلاط پاك گرداند و صرع را نافع بود و سدّه بگشايد و بر عصبانى سودمند بود و مره سودا و بلغم لزج براند و محلل و مفتح بود و طبيخ وى مسهل سودا بود خاصه از سر و مفتح و مقوى دل بود و جميع اعضاى باطن و در تقويت دل و تزكيهء فكر بغايت سودمند است و شربتى از وى به مقدار سه درم بود و معده و احشا را از اخلاط پاك گرداند و مغض را نافع بود هركه زهر خورده باشد و گزندگى جانوران را سودمند بود و اگر طبيخ وى بر مفاصل ضماد كنند درد ساكن گرداند و اگر دو جزء اسطوخودوس و يك جزو پوست كبر كوفته و بيخته و با عسل بسرشند و استعمال كنند جهت سردى معده و خلطهاى بد نافع بود و بدل آن فراسيون بود به وزن آن و گويند بدل آن به وزن آن سرو بود و گويند بدل آن افتيمون بود و وى مضر بود به شش و كرب آورد و صاحب منهاج گويد مصلح وى حماما بود و گويند مصلح وى صمغ عربى يا كثيرا بود\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nصاحب مخزن الادويه مىنويسد : اسطوخودوس بضم همزه و ضم طا و ضم خا و ضم دال لغت يونانيست بمعنى حافظ الارواح و به عربى آنس الارواح و ممسك الارواح گويند و اهالى مكه گياه آن را ضرم بضم ضاد و گل آن را زهر الضرم و سريانى سخاوس بنام جزيرهء كه از آنجا خيزد نامند و اهل تنكابن تروم و بهندى دهارو و در بنگاله تنتنه نامند .\r\nبه لاتين  LAVANDULA STOECHAS  بفرانسه  LAVANDE STOECHADE \r\nو به انگليسى  FRENCH LAVANDER \r\n\r\nاسبوس\r\nگويند نمك چينى بود و آن سنگى بود كه زود ريزان شود و از نم دريا نمك به روى مىبندد و آن را زهره اسبوس خوانند جالينوس گويد سنگى بود سست مانند سنگهاى ديگر صلب نبود و سفيدرنگ بود و نوعى كه بزردى زند چون نزديك زبان برند زبان بگزد منفعت وى آن بود كه با آرد باقلا بر نقرس مالند نافع باشد و جهت ورم سپرز چون با گلاب و سركه طلا كنند بغايت مفيد بود و جهت ريش شش چون بعسل لعق كنند نافع بود و قوت زهر وى از حجر زيادت بود و نيكوتر و چشم را قوت دهد و جلا بخشد و سفيدى كه در چشم پيدا شود به كلى زايل گرداند چون در چشم كشند\r\n\r\nاسموسا\r\nاشموسا نيز گويند و آن نوعى از مرو است و در ميم گفته شود\r\n\r\nاسقولوس\r\nبيخى است كه آن را بآسيا خرد كنند و آن سريش است و در باب سين گفته شود و نوعى از سريش هست كه آن را استفلس گويند و گفته شود\r\n\r\nاسودسانج\r\nحية السودا بود و آن نوعى از مار است و در باب سين گفته شود\r\n\r\nاسقنقور\r\nسقنقور بود و سقنقس نيز گويند و در باب سين گفته شود\r\nدر مخزن الادويه مىنويسد : بهندى سمهور و بن‌رهو نيز نامند\r\n\r\nاسقيل\r\nبصل الفار بود و بصل العنصل و بصل الفار از بهران گويند كه موش را مىكشد بپارسى پياز دشتى خوانند در ميان نركس بسيار باشد از زمين بركشند و خصى بايد كرد و داغ تا قوت وى زايل نگردد و خصى كردن وى چنان است كه ترهء آن را از ميان بركشند و داغ چنان كنند كه سفال آذرگون كنند و بر بن وى نهند و مشوى كردن چنانست كه در خمير گيرند و بعد از آن در گل گيرند و در تنور تافته نهند تا پخته شود و آنگاه پوست وى باز كنند و بكارد چوبين به دو پاره كنند و در رشته كتان كشند چنان كه از يكديگر دور باشد و در سايه بياويزند تا خشك گردد و طبيعت وى گرم و خشك است در دويم و گويند در سيوم بهترين وى آنست كه بغايت خود رسيده بود و سر وى كشيده بود و در طعم وى شيرينى بود با تيزى و تلخى و گرمى منفعت وى آنست كه چون با عسل برداء الثعلب طلا كنند بغايت نافع بود و مجرب است رازى گويد جهت صرع و ماليخوليا سودمند بود و خوردن وى چشم را تيز گرداند و ربو و سعال مزمن و صلابت سپرز و عرق النسا و استسقا را نافع بود شريف گويد بريان كنند و با شش چندان نمك خلط كنند و دو مثقال از آن بناشتا بياشامند قى آورد معتدل بىمغض چون پنج درم از وى با بيست درم روغن زنبق بجوشانند تا پخته شود و بعد از آن صافى كنند و بردارند و چون خواهند استعمال كنند در هر دو كف پاى بمالند و در جامهء خواب بخسبند نعوظ تمام آورد اما بايد كه پاى بر زمين ننهند و هفت روز چنين كنند كه قوت تمام ببخشد و وى\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nمقوى معده بود و بول براند و صاحب منهاج گويد مضر بود به عصب سليم و مصلح وى حماما بود و صاحب تقويم گويد مصدع بود و دوار آورد و مصلح وى سكنجبين قندى بود و بايد كه مشوى كرده استعمال كنند و غير مشوى استعمال نكنند مگر پخته و مصلح آن شير تازه بود كه بعد از آن بياشامند و گويند مضر بود به سفل و مصلح آن آرد كرسنه بود كه وى در باب خا گفته شود و تخم وى جهت قولنج كه صعب بود نافع باشد چون بكوبند خرد و با شراب سرشند و حبها سازند هريك به مقدار نخودى و يك حب از آن استعمال كنند و از عقب آن آب گرم كه بورهء ارمنى در آن جوشانيده باشند بياشامند و از خواص ورق وى يكى آنست كه اگر گرگ بوى وى بشنود و درنگ كند لنگ گردد و گفته‌اند امكان آن دارد كه بميرد و بدل آن به وزن آن اسقورديون و قردمانا نيز به وزن آن و ثلث آن وج و ثلث آن حماما بود\r\nصاحب مخزن الادويه مىنويسد : اسقيل بكسر همزه لغت يونانيست و اسقال و اسقيلا نيز گويند و در بعضى لغات اطيطون و به عربى بصل العنصل و بصل الفار و بصل البر و عنصل و عنصلان و به فارسى پياز دشتى و پياز موش و بهندى كانده و كندرى نيز نامند و آن بيخى شبيه به پياز است\r\nدر تحفه حكيم مؤمن اضافه مىكند كه : برگش شبيه ببرگ نرگس و ساقش بىتجويف است\r\nبه لاتين  URGINEA MARITIMA  بانگليسى  WILD ONION \r\n\r\nآس\r\nبتكه قيطس خوانند و بلاد و اسمار و زند نيز گويند بپارسى مورد نامند بهترين آن خسروانى بود تازه و طبيعت آن سرد بود در اول و خشك است در دويم منفعت وى آن بود كه شكم ببندد و عرق و خون كه از جمله اعضا رود بازدارد و شكستگى اعضا را به طول كردن نافع بود و چون بسوزند بوى بدن خوش كند جهت ورمهاى گرم نافع بود و سوختگى آتش چون بر آن بپاشند بغايت سودمند بود و ورم گرم جگر را نافع بود و مقوى دل و معده بود و خفقان را زايل كند و تخم وى سرفه را نافع بود و گزندگى عقرب را سود دارد و شكم را ببندد و بوئيدن مورد نافع بود جهت بخار گرم و اگر عصاره وى در چشم كشند قوت چشم بدهد و آب رفتن بازدارد و چون بجوشانند و در آن نشينند جهت بيرون آمدن مقعد و رحم بسيار نافع بود و خون رفتن رحم بازدارد و موى را بروياند خاصه روغن وى و قوت مو بدهد و لون آن سياه گرداند و اگر تخم وى بجوشانند و پيش از شراب خوردن قدرى بياشامند منع خمار بكند و اگر زن در شيب خود بخور كند خون رحم بازدارد و تخم وى تشنگى بنشاند و قى بازدارد بدل آن ورق توت بود و عصاره زرشك سهر آورد و مصلح وى بنفشه تازه بود\r\nصاحب مخزن الادويه مىنويسد : ااس بمد الف اسم فارسى اساى سريانيست و ريحان نيز نامند و نيز بسريانى كرلنف يعنى خصومت‌كنندهء با تن خود و بيونانى اس بستانى را رساايمارس و قيطس و برومى مرسنين و بحبشى ازورا و بهندى ادهيره گويند و حب الاس را بكام و قطوس و عماد و بنگ آس را منطر خوانند و گويند قيطس نيز بنگ آس است و درباره ااس برى نيز مىنويسد : آن را اسمارون اسفرم نامند و به عربى زند و ريحان القبور و بيونانى مرسيسا اغريا گويند و مورد اسفرم اسم فارسى آنست در تنكابن جز نامند\r\nلاتين  MYRTUS COMMUNIS  فرانسه  LE MYRTE  انگليسى  THE MYRTLE \r\n\r\nاسقولوقندريون\r\nسقولوقندريون خوانند و حشيشه طحال نيز گويند و در مصر كف النسر خوانند و چند اسم ديگر نيز دارد و در سين گفته شود اما سقولو به لغت يونان گاوى بود در دريا كه چون بساحل آيد اين حشيش بخورد و گويند آن گاو طحال ندارد و قندريون بمعنى طحال نبودنست و بسبب تأثير اين در گدازانيدن سپرز اين نام را نهاده‌اند و گويند كبر رومى است و گويند نوعى از اسقيل است و اين هر دو قول خلاف است آنچه محقق است نباتى است صخرى بشيرازى آن را زنگى دارو خوانند و در سين گفته شود\r\nصاحب مخزن الادويه مىنويسد : اسقوقندريون بضم همزه و قاف و با لغت يونانيست بمعنى مزيل الصفا و بمعنى كاوى السپرز نيز گفته‌اند به جهت آنكه گدازنده و زايل‌كننده سپرز است و اهل اندلس اخربان و مصر مشهور به كف النسر است و بشيرازى زنگىدارو نامند\r\nبانگليسى  LEAVES OF SPLEEN - WORT  لاتين  SCLOPENDRIUM  فرانسه  SCOLPENDRE \r\n\r\nاسقورديون\r\nسقورديون خوانند و ثوم الحيه نيز خوانند و آن ثوم برى بود به زبان شيرازى موسير بود و طبيعت آن گرم و خشك است در درجه چهارم و منفعت وى آنست كه حيض براند و او از ادويه ترياق فاروق است و در باب ثا گفته شود\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nصاحب مخزن الادويه مىنويسد : آن را ثوم الكلب و سير صحرائى نيز گويند\r\nصاحب بحر الجواهر ( ميرزا سيد رضى حكيمباشى - معاصر ناصر الدينشاه - چاپ تهران 1288 ه . ق . ) آن را سير پيازك ناميده است\r\n\r\nاسفيد\r\nخردل سفيد است و حرف سفيد باشد و در باب حا گفته شود\r\n\r\nاسارون\r\nبيخ گياهى بود كه برگ آن مانند برگ نبات لادن خردتر و شكوفه وى ارغوان‌رنگ بود و غلاف تخم وى مانند غلاف بيخ بود و بعضى شكوفه وى بنفش‌رنگ بود و تخم وى مانند خسكدانه بود و در كوههاى روم و مصر و در همدان نيز بود و آن دو نوع بود غليظ و رقيق و از يك بيخ ريشه‌هاى بسيار بود به شكل ناردين اما ريشه ناردين باريكتر باشد و رنگ ناردين زرد بود مانند ماميران اما اسارون آنچه در ميان باريكى و سطبرى بود نيكوتر بود و طبيعت وى گرم و خشك است در دويم و گونيد اسارون بيخ سنبل رومى است و اين خلاف است و ناردين بيخ سنبل رومى است و گفته شود اما اسارون دردهاى درونى را نافع بود و ملطف و مسخن بود اگر يك مثقال با شراب بياشامند عرق النسا و وجع ورك و مفاصل را نافع بود و سدّه جگر بگشايد و مسهل بلغم لزج بود كه در معده و سر جمع شده باشد و باه را قوت دهد و بوى دهن خوش كند و جهت نزول آب و سبل و داء الثعلب و داء الحيه نافع بود و مقوى معده بود و نسيان را سود دهد و امراض دماغى را شربتى از وى سه مثقال بود با ماء العسل استسقا را نافع بود و حيض براند و صلابت سپرز را نافع بود و مثانه را قوت دهد و گرده را در خواص آورده‌اند كه چون بكوبند و با سير تازه بسرشند و ضماد كنند ميان هر دو ورك باه را برابگيزاند و انعاظ تمام آورد و گويند مضر بود به شش و مجفف اعصاب بود و مصلح آن مويزج است و گويند مويز است كه بروغن بادام جوشانيده باشند و بدل آن يك وزن و نيم آن وج و دانگى وزن آن حماما است و جالينوس گويد بدل آن زنجبيل و ابن مؤلف گويد كه ابن ماسويه آورده كه بدل وى در وجع حب بلسان است و در ديگر علتها قرومانا به وزن آن و وج سه‌يك آن و حماما نيز سه‌يك\r\nدر مخزن الادويه مىنويسد : اسارون لغت سريانيست بيونانى سرابيون و بهندى تكر نامند\r\n\r\nاسفاناخ\r\nبپارسى اسپاناخ گويند طبيعت آن سرد و تر است در اول و گويند معتدل بود و در وى قوت جلا بود و زود از معده بگذرد و طبع نرم دارد و درد پشت و موى را نافع بود و درد سينه و شش كه از گرمى بود سود دهد و مضر بود بمزاجهاى سرد و مصلح وى مرى و فلفل و دارچينى بود\r\nصاحب مخزن الادويه مىنويسد : اسفاناخ بكسر همزه بيونانى سوناخيوس و نيز سومان فوسوخيوس و برومى ابرقيا و به فارسى اسفناج و اسپناج و بفرنگى اسپنس و بهندى پالك و پانك هندى قطف است كه اسفاناخ رومى باشد\r\nبه لاتين  SPINACEA OLERACEA  انگليسى  SPINAGE  فرانسه  EPINARD \r\n\r\nاسقورون\r\nخبث الحديد بود و گفته شود\r\n\r\nاسد الارض\r\nمازريون بود و صاحب جامع گويد بحقيقت كه آن حربا است بيونانى حامالاون گويند و حامالاون اسم حربا بود و حامالا اسم مازريون و اين سهو بدين سبب كرده‌اند و هم صاحب مفرده گويد كه بعضى از تاجران گفته‌اند كه اسد الارض نباتيست كه بيونانى حامالاون ماس گويند و بعضى گويند كه آن مازريون سياه است و صفت مازريون و حربا هر دو گفته خواهد شد\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nصاحب مخزن الادويه تحت عنوان حربا مىنويسد : به كسر حا آن را حامالاون نيز گويند و كيفيت آن ابو حجاذب و ابو الزنديق و ابو شقيق و ابو قادم و به فارسى آفتاب پرست و بهندى كركت بكسر دو كاف نامند و آن حوانيست شبيه به چلپاسه اما بزرگتر با موى افشان و هميشه نظر به آفتاب دارد\r\n\r\nاسخاره\r\nبيونانى اوسيمون گويند و آن تودرى بود و در باب ت گفته شود\r\n\r\nاشنه\r\nشيبة العجوز گويند و كركس پايه بغدادى نامند و بپارسى دواله و دوالى خوانند و داء المشك نيز و آن بر درخت صنوبر و جزر و بلوط و غير آن پيچيده شود و بهترين وى سفيد خوشبوى بود و آن نوع را مصرى خوانند و آنچه سياه بود بد بود هندى بود و اشنه در كوفتن نم بايد كرد تا زود كوفته شود و طبيعت آن جالينوس گويد در گرمى و سردى معتدل بود و در وى قبضى اندك است و گويند گرم بود در اول و خشك بود در دويم و سودمند بود بخور وى جهت صرع و اختناق رحم و اگر بجوشانند و در آب آن نشينند حيض براند و درد رحم را نافع بود و وى قى ببندد و معده را قوت دهد و خفقان را سود دهد و قوت دل دهد و سده رحم بگشايد و اگر بر ورمهاى گرم طلا كنند ساكن گرداند و تحليل صلابت مفاصل بدهد و درد جگر ضعيف را نافع بود و محلل اخلاط بود كه در عروق جمع شده باشد و شهوت باه را زياده كند و منى بيفزايد و قوت قضيب بدهد و شير زنان زيادت كند و چون بسايند و در چشم كشند جلا دهد و اگر در شراب بپزند و آن شراب بياشامند نافع بود جهت دفع گزندگى جانوران و از جمله منومات است و اگر نيز در شراب نقيع كنند مقدار يك درم يا دو درم همين عمل كند اشنه مضر بود بروده و مصلح آن انيسون است و بدل آن قرومانا\r\nصاحب مخزن الادويه مىنويسد : اشنه بضم همزه و فتح نون بيونانى ابرويون و به عربى شيبة العجوز و مسك القرود و به فارسى دواله و دوالك و دوالى و بهندى چهريله و چريره و اكسيروسيخ نامند و آن چيزى شبيه ريسمانهاى باريك و پهن باهم پيچيده و درهم بافته و بر شاخهاى درخت بلوط و صنوبر و ساير درختان متكون مىگردد\r\nلاتين  HALOXYLON MULTIFLORUM \r\n\r\nاشترغار\r\nزنجبيل عجم بود و در تفسير اشترغار گفته‌اند كه شوك الجمال است و آن بيخ انجدان خراسانى بود و آن نوعى از انجد است و انجدان از بيابان مرو و از بلاد روم خيزد و بهترين آن رومى است و صفت انجدان گفته شود و طبيعت اشترغار گرم و خشك است در آخر درجه سيم و يوحنا گويد گرم و خشك است در دوم و مصلح وى سركه بود بعد از آنكه در سركه پرورده باشند استعمال كنند و شيخ الرئيس گويد سركه وى جهت معده نافع بود و قوت بدهد و اشتها بياورد و هضم را قوت دهد و مسخن معده بود و دفع مضرت سموم بكند و تب ربع كه از عفونت بلغم سوخته بود نافع بود بخاصيت و سركهء وى نزديك باشد بسركهء عنصل و بدل وى انجدان است و فولس گويد جرم وى مغثى بود و مصلح وى شراب غوره و ريباس بود\r\nصاحب مخزن الادويه مىگويد : اشترغار بضم همزه و ضم تا معرب اشترخار است و عربان زنجبيل العجم و زنجبيل الفارس خوانند و محروث نيز و بيونانى نرافيون و اثاريون نيز و اهل مصر لحاح و بهندى اونت كتاره نامند و آن نباتيست شبيه به بادآورد و گل آن زرد و سفيد و دانهء آن كوچكتر از دانهء بادآورد و بيخ آن شبيه به بيخ انجدان\r\n\r\nاشنان‌داود\r\nگويند زوفاء خشك است و گفته شود\r\n\r\nاشقاقل\r\nشقاقل و ششقاقل و شقيقل نيز گويند و آن جزر اقليطى بود بپارسى گرز البر خوانند بهترين آن ستبر بود كه لون آن بزردى زند و به وزن سنگين بود طبيعت آن جالينوس گويد گرم و تر است در سيوم و گويند گرم و خشك است و گويند گرم است در سيوم و خشك است در دويم منفعت وى آنست كه باه را زيادت كند و قضيب را قوت دهد و ادرار بول كند و زنان را فربه\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nكند و شير را زياده گرداند و اگر زن حامله به خود برگيرد بچه بيندازد و اگر ورق آن بكوبند و بعسل بياميزند و به ريش‌خوره نهند پاك گرداند و شربتى از وى سه درم بود و گويند مضر است بشش و مصلح آن عسل بود و بدل آن جلغوزه با بوزيدان و باقى منفعت وى در ششقاقل گفته شود\r\nصاحب مخزن الادويه تحت عنوان شقاقل مىنويسد : آن را ششقاقل و حشقاقل و شقيقل و هشقيقل نيز گويند و بهندى ستالى و سوالى و دردهالى و كاكول و ستاور نيز نامند و ماهيت آن بيخى است پرگره با لزوجت و اندك شيرينى و به سطيرى انگشتى دراز و سفيدرنگ و ساق گياه آن پرگره و بر هر گرهى برگى\r\n\r\nاشق\r\nاشج خوانند و كليانى گويند و آن نوعى از لذاق الذهب بود و گفته شود اما صاحب منهاج گويد اشق صمغ طرثوث است و صاحب مفرده گويد نيست و مؤلف كتاب گويد صمغ نباتيست كه به زبان شيرازيان بدران گويند و طبيعت آن گرم است در آخر درجهء دويم و خشك است در اول و اسحق گويد گرم و خشك است در دوم بهترين وى آنست كه سفيد و دانه‌درشت بود و ديسقوريدوس گويد مفتح سده جگر بود و سنگ گرده بريزاند و تحليل صلابت سپرز بكند چون به روى طلا كنند و اگر مقدار يك درم با سركه بخورند ورم سپرز بگدازاند و اگر با عسل لعق كنند مفاصل و عرق النسا و صرع را نافع بود و خنازير را بغايت سودمند بود و كرم بكشد و اگر با ماء الشعير خلط كنند و بياشامند ربو و دشوارى نفس را سود دارد و نيم مثقال با عسل صرع را نافع بود و مسهل بلغم شديد و غليظ بود و چون با ادويه خط كنند آب زرد براند و اگر مژه چشم بدان بمالند جرب چشم و سفيدى و تاريكى زايل گرداند و ريشهاى بد را سودمند بود و خناق كه از بلغم و مرهء سودا بود مفيد بود و بچهء مرده و زنده بيندازد اگر بخورند يا به خود برگيرند و اگر با سركه حل كنند و بر ورمهاى بلغمى صلب و خنازير و سلع و امثال آن طلا كنند تحليل كند و اگر با زيت بسرشند و بر كلف و بهق مالند نافع بود و اگر به آب حل كنند و بدان غرغره كنند دماغ را پاك كند از بلغم و خوردن آن درد پشت را سود دارد و فالج و خدر و باد را بشكند اما مضر بود به گرده و مصلح وى زوفا بود و بدل آن سكبينج و گويند خردل سفيد\r\nدر مخزن الادويه چنين آمده است كه : اشق بضم همزه و فتح سين معرب اشهء فارسى است و به فارسى اوشه و كلبانى نيز و به عربى اشج و وشج بتشديد جيم و وشق و لذاق الذهب و بيونانى اثانقون و مونياقن نيز گفته‌اند و پرنقش نيز و بلغت مصر قناوشق و كلخ و بهندى كاندر نامند و آن صمغ درختى است\r\nبه لاتين  DOREMA AMMONIACUM \r\n\r\nاشخيص\r\nدرخت كرم دانه است و آن نوعى از مازريون است و آن را خامالاون لوفش گويند و بعضى افميالانه نامند و در كوهستان شيراز بسيار بود و آن را سوزانند و بشيرازى با روشى بيش ( در اين زمان بارشين گويند ) خوانند و با هيزم آورند و خامالاون مالس خوانند و تفسير مالس سياه بود و در مازريون گفته شود و به زبان هندى هيرمان گويند و اگر از آن يك مثقال بر كسى كه جذام داشته باشد مالند پوست از او باز شود و بيك هفته خلاصى يابد\r\n\r\nاشراس\r\nاصل الخنثى بود و قول صاحب جامع آنست كه نه اصل الخنثى است و سهو كرده است و قول صاحب منهاج و صاحب تقويم درست بود كه گويند اصل حشيش بود كه به فارسى سريش گويند و طبيعت آن گرم و خشك است در دويم و چون بسوزند گرم بود در دويم و خشك بود در سيم و سودمند بود جهت داء الثعلب چون طلا كنند و چون خرد كرده بياشامند بول و حيض براند ليكن مرخى فم معده بود و مصلح وى گلقند بود در فتق طلا كردن نافع بود و بر ورمهاى بلغمى چون طلا كنند نافع بود و بگدازاند و مقدار مستعمل از وى پنج درم بود\r\nدر مخزن الادويه آمده است كه : اشراس بفتح همزه لغت مغربى است و به فارسى سريش است و بيخى است غير از بيخ خنثى\r\n\r\nاشنان\r\nحرض گويند و آن انواع بود و آن را غاسول خوانند و بهترين آن بارقى بود ستبرناك و بارق نام موضعى بود نزديك بكوفه و\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nلطيف‌ترين آن سفيد بود و طبيعت آن گرم بود در دويم و ماسرجويه گويد گرم و خشك است در دويم و محرق بود و مفتح سدّه بود و منقى و گوشت زياده بخورد و نيم درم از وى عسر البول بگشايد و يك درم از وى حيض براند و سه درم مسهل مائيه بود از آن مستسقى و پنج درم از وى بچه مرده يا زنده بيندازد و ده درم از وى سم قاتل بود و مضر است بمثانه و مصلح وى عسل است يا گلنگبين و گويند مصلح وى تخم خربوزه بود و از عقب وى روغن بنفشه\r\nصاحب مخزن الادويه مىنويسد : اشتان بضم همزه لغت عربيست و آن را حرض بضم‌ها و غاسول نيز نامند براى آنكه ثياب را بدان مىشويند\r\n\r\nاصابع الصغر\r\nبيخ نباتيست مانند كف ابلق بود از زرد و سفيد و صاحب تقويم گويد بيخ پنجنگشت بود و اين خلاف است و نوعى هست كه زرد بود تيره‌رنگ بىسفيدى و آن را كف عايشه و كف مريم نيز گويند و طبيعت آن گرم و خشك است در دوم محلل فضله‌هاى غليظ بود و سمها را نافع بود و گزندگى جانوران را و جنون را بغايت مفيد بود و عصبها را پاك گرداند از آفتها و ديسقوريدوس گويد اعضاى عصبانى را مفيد بود و دردهاى آن ساكن كند و جنون و وسواس سودا وى را نافع بود و درد مفاصل و رعشه را و بدل وى در رفع جنون يك وزن و نيم آن هزار چشان و چهار دانگ از سعد و وى مضر بود به آلات بول و مصلح وى حب آلاس يا بلوط بود\r\nصاحب مخزن الادويه مىنويسد : گفته‌اند معروف به كف عايشه و كف مريم و بهندى هنس‌بدى نامند\r\nصاحب تحفه مىگويد بيخى است به قدر كف دست اطفال و به شكل پنج انگشت پر از رطوبت\r\n\r\nاصابع هرمس\r\nفقاح سورنجران بود رنگ او زرد بود و سفيد بود و صاحب جامع گويد شنبليد هم فقاح سورنجان بود و صاحب منهاج گويد شنبليد ورق سورنجان بود و قول صاحب جامع محقق بود كه شكوفه سورنجان بود طبيعت وى گرم و خشك است در دويم و مسيح گويد در سيوم درد مفاصل را سود دارد و ريشهاى كهن را نافع بود و نقرس را ضماد فايده كند و بقراط گويد ترياق درد مفاصل بود خاصه در وقت نزول ماده و صاحب منهاج گويد در قوت مانند سورنجان بود بوئيدن آن نافع بود جهت صداع سرد و بادها كه در دماغ بود بشكند و سده آن بگشايد و باه را زيادت كند خاصه با زنجبيل و زيره و فودنج\r\n\r\nاصابع الفتيات\r\nابن مؤلف گويد بعضى انگشت كنيزكان گفته‌اند و آن افرنجمشك است و گفته شود\r\n\r\nاصل السوس\r\nاصل المهك بود بپارسى بيخ مهك گويند و باصفهانى آن دو بكرمانى بيخ مده طبيعت آن معتدل است در گرمى و سردى و ترى و خشكى خشونت سينه و قصبه شش و حلق را نافع بود و تشنگى بنشاند و ديسقوريدوس گويد چون عصارهء وى وقتى كه تر بود در چشم كشند ناخنه ببرد و دشخوارى زادن و حرقة البول و اختلاج و وجع و عصب را نافع بود و اگر بيخ مهك خشك كرده سحق كنند و در چشم كشند همان خاصيت عصاره بدهد و ناخنه و گوشت زيادت ببرد و عصارهء وى درد سينه و جگر و جرب مثانه و درد گرده را نافع بود و رب وى و طبيخ وى انواع سرفه را نافع بود و بدل بيخ مهك نيم وزن آن رب السوس است\r\nصاحب مخزن اللادويه تحت عنوان سوس مىنويسد : بضم سين و سكون و او و سين به فارسى شيرازى مهك و بيخ آن را بيخ مهك و باصفهانى مرو و بتركى شيرين‌بيان و بهندى ملهتى جيتهىمد و مرتى و بفرنگى گليسربزه نامند\r\nلاتين  GLYCIRRHIZA LIOLACEA  انگليسى  LIQUORICE  فرانسه  REGLISE \r\n\r\n","description":"","footnote":"","page_name":" 34 ","page_number":34},
  {"content":"\r\n\r\n\r\nاصول الاربعة\r\nبيخ كاسنى و رازيانه و كبر و كرفس را خوانند و هريك در جاى خود گفته شود\r\n\r\nاصول اللوف\r\nديويا فونيطس خوانند و آن بيخ فيلجوش است و بيونانى در اقيطون گويند و طبيعت آن گرم و خشك است در سيم اخلاط غليظ لزج دفع كند و سده گرده و جگر و سپرز بگشايد و ريشهاى بد را نافع بود و اگر با سركه كهن بر بهق طلا كنند نافع بود\r\n\r\nاصل المرجان\r\nبسدّ است و گفته شود\r\n\r\nاصل القصب\r\nبپارسى بيخ نى خوانند و در وى قوت جاذبه هست اگر بكوبند و بر عضوى كه آهن در وى باشد ضماد كنند بيرون آورد و چون سحق كنند و با سركه بسرشند و بر مفاصل طلا كنند سودمند بود و اگر با ترمس بر كلف طلا كنند نافع بود و اگر خاكستر آن با همچندان حنا بسرشند و بر سر نهند موى را قوت دهد و بروياند\r\n\r\nاصل الراسن\r\nبيخ راسن است و تركان آن را اندز مىخوانند و آن نوعى از فيلجوش است و در راسن گفته شود\r\n\r\nاصل السوسن الابيض\r\nبيخ سوسن سفيد بود و در روم ميان بنفشه مىپرورند و به اطراف مىبرند و آن مشهور بود به بيخ بنفشه و آن قسط شيرين بود و در قاف خاصيت وى گفته شود\r\n\r\nاصل السوس الاسمانجونى\r\nايرساست و گفته شود\r\n\r\nاصل الفاح\r\nيبروج بود و به فارسى سابيزك نيز گويند و گفته شود\r\n\r\nاصل الفلفل\r\nفلفلمون است و گفته شود\r\n\r\nاصل الكرفس\r\nبپارسى كرفس گويند در باب كاف گفته شود\r\n\r\nاصل الرازيانج\r\nبپارسى بيخ رازيانه گويند و منفعت وى در باب را گفته شود\r\n\r\n","description":"","footnote":"","page_name":" 35 ","page_number":35},
  {"content":"\r\n\r\n\r\nاصل الكبر\r\nبپارسى بيخ كبر خوانند طبيعت وى گرم و خشك است در سيم منفعت وى آنست كه اگر بر خنازير طلا كنند با سركه تحليل كند عرق النسا و بواسير را نافع بود و مقطع بلغم بود و پوست آن جهت درد دندان كه از سردى بود سود دارد و چون با سركه بپزند و بدان مضمضه كنند يا تنها بخايند و اگر با سركه بسايند و بر كلف و بهق سفيد طلا كنند نافع بود و جهت بواسير بغايت سودمند بود و به جهت سپرز خوردن يا با سركه و عسل طلا كردن نافع بود و اخلاط غليظ لزج را قطع كند و يا بول بيرون آورد و وجع وركين را نافع بود و حيض براند و چون بدان غرغره كنند بلغم را قطع كند و اگر كوفته بر رشيهاى بد پاشند يا ضماد كنند بصلاح آورد و ورمهاى صلب بگدازاند و مسهل بلغم بود و مضر بود بمثابه و مصلح وى عسل بود و بدل آن در ادويه سپرز يك درم حلتيث يا سكنجبين بود .\r\nصاحب مخزن الادويه تحت عنوان كبر مىنويسد : كبر بفتح كاف و با لغت عربيست و يا معرب از فارسى و بيونانى اثونيطس و قبارس نيز و به سريانى قبارو برومى قباريش و بشيرازى كورك نامند و آن گياهى است كه ثمران كه خيار كبر نامند از بلوط بزرگتر و بعد از رسيدن شكفته مغز آن سرخرنگ و تخم آن زرد و با رطوبت و لزجى و طعم آن اندك شيرين و با تلخى و قبضى و عفوضت\r\n\r\nاصل العرطنيثا\r\nاذربو است و گفته شود\r\n\r\nاصل الانجدان الخراسانى\r\nاشترغار است و گفته شود\r\n\r\nاصل اللوز المر\r\nبيخ بادام تلخ است چون بپزند و نيك بكوبند و با سركه و روغن گل بياميزند و بر پيشانى ضماد كنند صداع سر را نافع بود\r\n\r\nآصف\r\nاصل الكبر است و گفته شد\r\n\r\nاصطرك\r\nسطركا گويند و آن صمغى است برنگ عناب جرجانى سرخى كه بسياهى مايل بود و بغايت حلوقىرنگ و ديسقوريدوس گويد نوعى از ميعه است و طبيعت وى گرم است و دخان وى قايم‌مقام دخان كندر بود در همه‌چيزى و آنچه محقق است صمغ زيتون است و طبيعت وى گرم است در سيم و خشك است در اول و رازى گويد گرم و خشك است در دوم سعال و نزلهء سر را نافع بود و حيض براند و صلابت رحم را سود دهد چون بياشامند يا به خود برگيرند و صاحب منهاج گويد مصدع بود و مصلح آن رازيانه است و شربتى از وى يك درم و نيم باشد و صاحب تقويم گويد مولد سبات و صداع بود و مصلح وى شراب نيلوفر با خميرهء بنفشه بود و گويند بدل آن جند بيدستر بود\r\n\r\nاطماط و اطموط و اطبوط\r\nهر سه بندق هندى است كه آن را رته خوانند و صاحب منهاج گويد دوالى هندى است به قوت بوزيدان و همو گويد بدرستى كه گويند التمكت است و اين سهو و خطاست و صاحب جامع گويد بعضى گويند فوفل است و همو گويد خطاست و مؤلف گويد آنچه محقق است نوعى از باقلاى هنديست سخت بود و نقطه‌هاى سياه بر وى و بصلبى شبيه بود به بندق هندى و طبيعت آن گرم و تر است گرم است در اول و دوم و تر است در اول بهق زايل كند و باه را زيادت كند و گويند اطماط سيه‌فام بود و اطموط\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nسفيدفام و اطماط گويند چيزيست كه به لوبيا ماند اگر سه عدد آن بديوانه دهند عاقل شود و اگر زيادت بدهند جنون وى زيادة شود\r\n\r\nاطريه\r\nبپارسى رشته خوانند و از آرد فطير سازند و طبيعت آن گرم و تر است ديرهضم بود و نافع جهت سينه و سرفه و شش چون قند و روغن و بادام اضافه كنند و اگر با بقلة الحمقا بپزند يا لسان الحمل سودمند بود جهت نفث دم و منفخ بود و مصلح وى فلفل و سعتر و فوتنج بود بعد از آن مثلث يا عصل يا زنجبيل پرورده خورند\r\nصاحب مخزن الادويه مىنويسد : اطريه لغت عربيست و به فارسى آش آرد و رشته نامند\r\nصاحب تحفه مىگويد : اطريه به فارسى آش آرد و رشته نامند و از اغذيه معروفه است . . . و آنچه از آرد گندم و روغن بادام و اسفناج و خرفه و امثال او ترتيب دهند به فارسى اوماج باشد\r\n\r\nاظفار الطيب\r\nناخن بويا گويند صدف و ناخن پريان و بشيرازى ناخن ديو خوانند طبيعت آن گرم و خشك است در دوم ماسرجويه گويد در سيم چون زن در شيب خود دود كند حيض براند و اختناق رحم را نافع بود و خفقان و درد معده و جگر و رحم را نيز سودمند بود و رازى گويد اگر با سركه بياشامند شكم را نرم كند و بسيار وى سجح آورد و مصلح وى گل مختوم يا قبرسى بود و بدل آن قصب الذريره\r\nصاحب مخزن الادويه مىنويسد : بهندى نكه و بفرنگى آن را انكيزاوطس نامند و آن جسم صلب صدفى است شبيه به ناخن كه از ساحل درياى هند آورند\r\n\r\nاعين السراطين\r\nسنكسبويه است و گفته شود\r\n\r\nاغيرس\r\nجوز رومى است\r\n\r\nاغرسطلس\r\nاثلق است و گفته شد\r\n\r\nاغرسطس\r\nثيل است و گفته شود\r\n\r\nاغبر\r\nتوتياى مركب است از شيح و توتياى كرمانى و نبات مصرى و در مركبات گفته شود\r\n\r\nاغليقى\r\nبه زبان يونانى مينخيتج ( مين خى تج ) و به فارسى نجتجوش خوانند و گفته شود\r\n\r\nافلطون\r\nمقل است و گفته شود\r\n\r\n","description":"","footnote":"","page_name":" 37 ","page_number":37},
  {"content":"\r\n\r\n\r\nافرنجمشك\r\nفرنجمشك و پلنكمشك و فلنجمشك و بلنجمشك و بزنجمشك نيز خوانند بشيرازى بالنكوى خودروى خوانند و در بستانها رويد كنار آب روان بسيار بود طبيعت آن گرم و خشك است در آخر درجه دوم بوئيدن آن سدّه دماغ را بگشايد و جهت خفقان كه از بلغم و سودا بود را نافع است و جهت بواسير بغايت سودمند بود و جگر و معده سرد را قوت دهد و غذاهاى غليظ هضم كند و بوى دهان خوش كند و دندان سخت كند و بوئيدن آن مضر بود بدماغ گرم و مصلح آن بنفشه بود و بدل آن قرنفل بود\r\nبپارسى آن را قرنفل بستانى گويند و به زبان رومى ديربادى و بهندوى ويدمان خوانند\r\nصاحب مخزن الادويه تحت عنوان فرنجمشك مىنويسد : معرب پلنكمشك فارسى است بسريانى فلنلمشكا و برومى اميولوفراس و بيونانى اقبليس و بهندى رام‌تلسى و انبل نامند و آن نوعى از ريحان است بسيار خوش‌بو شبيه به قرنفل و لهذا آن را قرنفل بستانى نامند\r\n\r\nافرفيون\r\nفرفيون است و گفته شود\r\n\r\nافسنتين\r\nاخترق خوانند و آن انواع است خراسانى و رومى و سوسى و طرسوسى و نبطى گويند نوعى از درمنه است و مؤلف گويد نوعى از برنجاسف كوهى بود و گل وى به شكل اقحوان بود و تلخى آن بتلخى صبر نزديك بود اما گل اقحوان سفيدى آن ندارد و نيكوترين آن رومى بود و طبيعت آن گرم است در اول و خشك است در دويم درد چشم را كه كهن شده باشد سود دارد و جهت معدهء سرد بغايت مفيد بود و مسهل صفرا بود از معده و قوت بدن بدهد و لون را نيكو گرداند اگر بر ورم صلب ضماد كنند نافع بود جهت گزندگى عقرب بغايت سودمند بود و در تقويت معده و جگر نافع بود و در تبهاى كهن و بواسير و شقاق مقعد و صلابت اندرونى ضماد كردن و آشاميدن نافع بود اما مضر بمعدهء گرم و مصدع بود و مصلح وى انيسون بود يا مصطلى و بدل آن جعده يا شيح ارمنى بود و در تقويت معده با سارون و نيم وزن آن هليله اما صاحب جامع آورده است كه مقوى معدهء گرم بود و پاك گرداند او را از اخلاط حاده و مفاصل را بغايت نافع بود چون سبب آن خلط گرم بود چون بپزند با سركه و بر طحال ضماد كنند نافع بود و اگر با روغن بادام بپزند و اندك زهره بز اضافه كنند و بعد از آن در گوش چكانند محلل رياح بود و گوش را پاك گرداند از جراحت و كرى را زايل گرداند\r\nصاحب مخزن الادويه مىنويسد : افسنتين لغت يونانيست و به عربى خترق و برومى ابستيون و به فارسى مروه گويند و بلغت مصر نوع زبون آن را دسيسه و نوع جبلى آن را ربل و بهندى مجتوى و شتارو گويند و آن نباتيست ما بين شجر و گياه و شبيه باقحوان كه به فارسى بابونه گاوچشم نامند\r\nلاتين  ARTEMESIA ABSINTHIUM  فرانسه  GRANDE ABSINTHE  انگليسى  ABSINTH \r\n\r\nآفيلون\r\nشيح جبلى است و گفته شود\r\n\r\nافلنجه\r\nفلنجه است و گفته شود\r\n\r\nافيون\r\nعصاره خشخاش مصرى است سياه و آن را لبن الخشخاش خوانند و بايد كه در آب گرم اندازند و زود حل شود و در آفتاب گرم نهند نرم شود و آنچه مغشوش بود آب را زرد كند و درست بماند و غش وى به ماميشا و لبن خس برى كنند و آنچه بغايت ترياق بورغش آن جمع كنند طبيعت آن سرد بود در چهارم و خشك است در سيوم اسحق گويد سرد و خشك است در چهارم منفعت وى آنست كه مخدر و مسكن همه دردها بود چون طلا كنند و چون بياشامند شربتى از وى دانگى و از دودانگ\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nزيادت بكشد و سودمند بود جهت ورمهاى گرم و ريشها خشك گرداند و اگر با روغن و گل زعفران در گوش چكانند درد گوش و اگر با شير زنان در چشم كشند درد را زايل كند و اگر با زرده تخم‌مرغ بريان كرده بر نقرس طلا كنند درد ساكن كند و خواب آورد و اگر به خود برگيرند تزجر را سود دهد و اگر با روغن گل در سر مالند صداع زايل كند و جهت سجح و حبس اسهال نافع بود و دو درم از وى كشنده بود و مصلح وى فلفل است و دارچينى و جندبيدستر و فرفيون و بعد از آن قى و حقنه شراب كهن بسيار و بعد از آن حمام و بعد از حمام آشهاى چرب و صاحب تقويم گويد مصلح وى عود هندى بود يا عود الوج و بدل آن سه وزن آن بزر البنج و يك وزن آن تخم لفاح\r\nصاحب مخزن الادويه مىنويسد : افيون معرب اپيون يونانيست و معنى آن مسبت است يعنى خواب غرق آورنده و به عربى لبن الخشخاش و مرقد و به بربرى ترياق و بسريانى دعيامينون و شقيقل بمعنى ميراننده اعضا و به فارسى ترياك گويند\r\nبه لاتين  P APAVERSOMNIFERUM  بفرانسه  PAVOT SOMNIFERR  بانگليسى  OPIUM POPPY \r\n\r\nافتيمون\r\nآن زهرى و قصبانى خرد است و بهترين آن اقريطى بود يا مقدسى كه تخم وى سرخ بود و تازه بود و طبيعت آن گرم و خشك است در سيم صرع و تشنج امتلائى را نافع بود و مسهل سودا و بلغم بود ماليخوليا را نافع بود و اگر با افسنتين بياشامند يا تنها و بايد كه در مطبوخ بسيار نجوشانند كه قوت وى باطل نشود و غثيان و قى آورد و شربتى از وى در مطبوخ زياده از پنج درم نشايد و گويند تا ده درم و صاحب منهاج گويد شربتى از يك درم تا ده درم و رازى گويد شربتى از چهار درم تا شش درم محتاج مصلح نيست و صاحب منهاج گويد كه اگر بروغن بادام چرب كنند و اگر تنها استعمال كنند شربتى از يك درم تا دو درم بود و اگر نقوع خواهند كرد از دو درم و بدل آن رازى گويد در مسهل سودا به وزن آن تربد و دو دانگ آن حاشا و گويند بدل آن يك وزن و نيم حاشاست و گويند بدل آن اسطوخودوس است و بسفانج و مصلح آن كثيرا بود و صاحب تقويم گويد مصلح آن شراب صندل بود يا رب سيب\r\nدر مخزن الادويه آمده است كه : اقتيمون بفتح همزه و ضم ميم لغت يونانيست بمعنى دواء الجنون و به عربى شجر الضبع و بسريانى سورمور و برومى شيون و بهندى اكاس‌بيل و امل‌بيل باشد\r\nبه لاتين  CUSCUTA EPITHYMUM - CUSCUTA APPROXIMATA  انگليسى  DODDE OF THYME \r\n\r\nاقحوان\r\nاحداق المرضى خوانند و گفته شد و در مصر كركاس گويند و بيونانى قرقانيون در موصل شجره الكافور بپارسى گاوچشم و به عربى عين البقر و بشيرازى بابونه گاو خوانند و بهترين وى آنست كه برگ وى سبز بود و بيرون گل وى سفيد و اندرون زرد و در طعم وى تلخى باشد و نوعى هست كه برگ سفيد دارد و طبيعت وى گرم و خشك است در دويم و گويند گرم است در سيم و خشك است در دويم منفعت وى آنست كه مفتح سدّه جگر بود و محلل رطوبات و مسهل بلغم سودا بود و سنگ گرده و مثانه بريزانند و عرق براند و محلل خونهاى فسرده باشد و ناصور را نافع بود و صلابت رحم را تحليل كند چون زن در آب آن نشيند و چون فرزجه از وى زن به خود برگيرد حيض بسته بگشايد و اگر همچنان خشك كرده بكوبند و با سكنجبين يا نمك بياشامند مسهل بلغم و مرهء سودا بود صاحب جامع از قول شريف آورده است كه آب وى چون بگيرند و بر اعضا كه نزديك انثيين و وركين بود طلا كنند قوت مجامعت بدهد و اگر در بوئيدن مداومت كند سبات آورد و اگر تر وى ببويند خواب آورد و مقدار شربتى از وى سه درم بود و مضر بمعده و سپرز بود و مصلح وى انيسون بود و گويند گشنيز و قند\r\nصاحب مخزن الادويه مىنويسد : اقحوان بضم همزه و سكون قاف و ضم حا لغت عربيست و احداق المرضى نيز گويند و به فارسى بابونهء گاوچشم نامند و بيونانى اويبانس و اوباينس و بعبرانى فيفانيا و بسريانى فشا و نيز فرابيون و كركيش و كركاس گويند و نزد بعضى كافوريه نام اقحون است\r\nصاحب تحفه آن را قسمى از بابونج دانسته است .\r\nلاتين  CHRYSANTHEMUM PARTHENIUM  فرانسه  GRANDE CAMOMILLE  انگليسى  PARTHENIUM - COMMON PILLITORY \r\n\r\nاقويلاسمون\r\nدهن بلسان است و گفته شود در بلسان\r\n\r\n","description":"","footnote":"","page_name":" 39 ","page_number":39},
  {"content":"\r\n\r\n\r\nاقاقيا\r\nعصارهء قرط است و قرط تخم خارى است كه اديم بوى دباغت كنند و جالينوس گويد صمغ وى بود و بعضى گويند رب شجرهء خرنوب است و گويند عصارهء پوست انار است و اين قولها خلاف است و آن عصارهء قرط بود و در مصر سط و صنط خوانند و قرط را بپارسى كره خوانند و آن مصرى بود و قلقل نيز خوانند و طبيعت وى سرد بود در دويم و مجفف بود در سيم و عيسى گويد سرد بود در اول و خشك بود در دويم و بهترين وى آن بود كه صلب و سبز و سياهرنگ بود منفعت وى آنست كه چون به خود برگيرند قطع خون رفتن بكند و چون بياشامند جهت سجح نافع بود و اسهال دموى و استرخا مقعد و رحم را سود دارد و شكم به بندد و حقنه كردن و خوردن جهت آبلهء چشم نافع بود و اگر با داروها بود روشنائى چشم بيفزايد و در طلاها جهت شكستگى اعضا نافع بود و اگر بر ورمهاى گرم طلا كنند سودمند بود و بدل وى حضض بود يا صندل و عدس مقشر به وزن آن\r\nصاحب مخزن الادويه مىگويد : اقاقيا بفتح همزه لغت يونانيست و اسم عصارهء قرظ است و قرظ ثمرسنط است كه از آن صمغ عربى به عمل مىآيد و بهندى كيكر و ثمر آن را كيكركارس و بفرنگى اكاليا نامند\r\nلاتين  ACACIA ARABIA WILLD \r\n\r\nاقماع الرمات الهندى\r\nنارمشك است و گفته شود\r\n\r\nاقوس\r\nگويند دلق است و گفته شود\r\n\r\nاقارون\r\nعود الوج است و گفته شود\r\n\r\nاقليميا\r\nقليما گويند و در قاف گفته شود\r\n\r\nاقومالى\r\nماء العسل است و گفته شود\r\n\r\nاقط\r\nبپارسى كشك گويند و پپنو گويند و ابن مؤلف گويد روستائيان شيراز آن را حصات خوانند طبيعت آن سرد و خشك است شكم ببندد خاصه بريان كرده اما ديرهضم شود و معده را بد بود و مصلح آن بعد از خوردن گلنگبين بود\r\nصاحب مخزن الادويه مىنويسد : اقط به فارسى كشك پپنو و اعراب باديه حصات و بتركى قروط گويند\r\n\r\nاكليل الملك\r\nگياه قيصر گويند بپارسى اكليل الملك گويند و بهترين وى آنست كه تازه بود رسيده و برنگ زردى بود كه بسفيدى زند و چون بشكافد دانه وى زرد باشد طبيعت آن گرم و خشك است در اول منفعت وى آنست كه محلل و ملين اورام صلب بود كه در مفاصل بود و احشا و اگر با افسنتين بورمهاى جگر و سپرز و احشا ضماد كنند نافع بود و چون با شراب بجوشانند و\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nبياشامند درد معده را ساكن كند و عصاره وى تر باشد با ميپختج بياميزند و در گوش چكانند درد گوش ساكن كند و چون با سركه و روغن گل بر سر كنند درد ساكن كند و چون با ميپختج پزند و بر ورمهاى گرم كه در چشم و رحم و مقعد و انثيين ضماد كنند نرم گرداند و چون بميپختج بياشامند اخلاط بگدازاند و شربتى از وى يك درم بود اما مضر بود به انثيين و مصلح وى عسل بود و بدل وى فراسيون و به وزن آن لبان و كروبا به وزن آن با بونج و به نيم وزن آن ورق انجير\r\nصاحب مخزن الادويه مىنويسد : اكليل الملك بكسر همزه آن را اصابع الملك و ملكا و بيونانى هالينوطس و به فارسى گياه قيصر گويند و بهندى پرنك نامند\r\nبه لاتين  MELILOTUS OFFICINALIS \r\n\r\nاكتمكت\r\nصاحب منهاج گويد چوبى است هندى و همو گويد بندق هندى است و گويند اطموط بود و اين قولهاى صاحب منهاج همه سهو است و خطا و قول صاحب جامع در آنجا معتبر بود كه آن را حجر العناب و حجر السرو و حجر الولاده خوانند و بيونانى اناطيطس و معنى آن اسم سنگى است كه زائيدن آسان مىكند مؤلف گويد مانند حجرى بود به مقدار جوزبوا تيره‌رنگ بود و چون بجنبانند مغزى در اندرون وى بجنبد و بغايت املس و صلب بود و دشوارشكن باشد چنانچه پندارى كه سنگى است و سبك بود و چون بشكنند مغزى سفيد تلخ‌طعم در اندرون وى بود و به شكل شاه‌بلوط بود و به زبان شيرازى گند ابليس خوانند يعنى خصيه ابليس منفعت وى آنست كه زنان آبستن و مجموع حيوانات چون در شيب ايشان نهند آسان بزايند و اگر در صرهء به بندند و بر ران زن آبستن بندند زود بزايد و از خواص وى آنست كه چون در اديم بندند و بر ساق چپ بندند آسان بزايند و اگر سحق كنند با شير زنان و پشم را بدان بيالايند و زنى كه عاقره باشد به خود بگيرد بفرمان خداى تعالى آبستن گردد و ابن مؤلف گويد روغن مغز وى درد زهار و خصيهء كودكان را نافع بود و شريف در خواص آورده است كه چون در دست گيرند و با كسى مخاصمه كنند غالب آيند و اگر بر درختى بندند كه برمىاندازد ديگر برنيندازد و ابن ماسويه گويد بدل آن فاوانيا است و گفته‌اند كه اكتمكت چوبى است كه بيخ او را در اول شب پائيز مىكنند مانند پنير تر است و چون شب برابر قطب نهند سخت مىشود مانند سنگ و اگر در تازگى بر دست بمالند فى الحال سوراخ كند و چون سخت شود هركه را شب‌كورى باشد بشير دختران بسايند و در چشم كشند نافع بود و اگر بر گردن اسب بندند هيچ اسب در دويدن از او نتواند گذشت\r\nصاحب مخزن الادويه مىنويسد : اكتمكت بفتح همزه و كسر كاف و سكون تا و فتح ميم و كسر كاف عوام فارس خايه ابليس نامند و درخت آن را در كنار مزارع مىنشانند به جهت آنكه بواسطهء خار زياد از ورود جانوران جلوگيرى مىكند و بهندى آن را كرنجوه و كرنج و ساگرگهوله نامند و آن ثمر خارناك درختى پرخار است ثمر آن شبيه بغلاف دستهء انبه و پرخار و در جوف آن دو يا سه دانه مثلثىشكل است . . .\r\n\r\nالسنته العصافير\r\nلسان العصافير است و در لام گفته شود\r\n\r\nالوج\r\nنوعى از نبات مخلصه است و بشيرازى كارزسيك خوانند و در مخلصه گفته شود\r\n\r\nالط\r\nنمام است و نماما و نمام الملك نيز گويند و هرقوليون و آن سيسنبر است و بپارسى سه سنبل گويند و در سين گفته شود\r\n\r\nاليه\r\nبپارسى دنبه گويند طبيعت وى گرم و تر است ديرهضم شود و غذا بد دهد گرمتر و غليظتر از پيه بود نافع بود جهت عصبىهاى كوفت‌خورده چون بدان ضماد كنند و ابن ماسويه گويد مفسد معده بود و محلل اورام صلب و مصلح وى زنجبيل و فلفل و دارچينى و مرد بود بعد از خوردن وى جوارشات خوردن نافع بود\r\n\r\n","description":"","footnote":"","page_name":" 41 ","page_number":41},
  {"content":"\r\n\r\n\r\nامعاسين\r\nبلغت روميان عصير حصرم بود و بپارسى آب‌غوره گويند و منفعت آن گفته شود\r\n\r\nاملج\r\nبپارسى آمله گويند بهترين آن سياه بود و طبيعت وى سرد بود در دويم و گويند سرد بود در اول و خشك است در دويم و گويند گرم است به‌هرحال خشك است بيخلاف منفعت وى آنست كه مقوى معده بود و اعصاب دل را قوى كند و اشتهاى طعام را بازديد آورد و بواسير را سودمند بود و سودا و بلغم براند و حفظ و فهم زيادت كند و مقوى همه اعضا بود و موى سياه كند چون به آب آن و حنا خضاب كنند و چون ده درم از آن نيم‌كوفته كنند و در آب شيرين بجوشانند و دو ساعت بعد از آن صاف كنند و در چشم چكانند سفيدى كه در چشم بود ببرد و اين مجرب است شربتى از او تنها سه درم بود اما مضر بود به سپرز و مصلح وى عسل بود و بدل آن شير\r\nصاحب مخزن الادويه مىنويسد : املج بفتح همزه و لام مشهور به آملج بلغت مصر سنايز و به فارسى امله و بهندى آنوله نامند و شير پروردهء آن را شير املج گويند و آن ثمر درختى هندى است با طعم ترش و با عفوصت بسيار شبيه به آلوچه\r\nبه لاتين  MYROBOLOAN EMBELICA - PHYLANTHUS EMBELICA \r\n\r\nامّغيلان\r\nدرختى است بيابانى و آن معروف بود به شوكة المصريه طبيعت آن سرد و خشك است منع خون و اصناف سيلان از رحم بكند و ورق آن ورم لهات و سفل را نافع بود و خون ببندد\r\nصاحب مخزن الادويه مىنويسد : امغيلان بضم همزه و تشديد ميم مكسوره و كسر غين عوام آن را طلح و اهل باديه سمر و شوكهء مصريه و شوكهء اعرابيه نيز و بپارسى مغيلان و بهندى كيكروبيول نيز گويند\r\n\r\nانجبار\r\nنباتيست كه در كنار جويها رويد و سرخرنگ بود و تخم آن را شدخ خوانند و سلح نيز گويند و انجبار از ادويه شريفه بود خاصه عرق آن و عصارهء آن مانند آب توث بود بغايت سرخرنگ منفعت وى آنست كه چون يك مثقال از آن نيم‌كوفته بجوشانند و با قدرى قند و ميپختج بياشامند جهت نفث دم از هر عضوى كه باشد از قصبه شش و حجاب سينه و سجح امعا و بواسير و گشودن رگها نافع بود و قوت امعا بدهد و شكم ببندد بىآنكه زحمت رساند و ريش شش پاك كند و قطع قى كند و شكستگى اعضا را نافع بود و خاصيت وى بسيار بود\r\nصاحب مخزن الادويه مىنويسد : بفتح همزه و سكون نون و كسر جيم مشتق از جبر است و آن نباتيست به بلندى قامنى و اغلب بر عليق و آنچه نزديك آن باشد مىپيچد و مشبك مىسازد و مستعمل ريشهاى باريك آن است كه آن را لحاى انجبار نامند\r\n\r\nانجل\r\nانجل عسل است و گل وى را كثير المنفعت دانند و بپارسى خطمى نامند و گفته شود\r\n\r\nانبرباريس\r\nبپارسى زرشك نامند و زرنگ هم خوانند و بهترين آن باشد كه بغايت خود رسيده بود سرخى كه بسياهى زند و شيره‌دار طبيعت وى سرد و خشك بود در دويم صفرا بشكند و قوت معده و جگر و دل دهد اگر با سفيدهء تخم‌مرغ يا با شير سحق كنند و در چشم كشند درد چشم را نافع بود و بخاصيت مسهل بلغم لزج بود و صفرا براند و شربتى از وى يك درم باشد و مضر بود بروده و مصلح آن صمغ عربى بود و نافع بود جهت درد چشم و چسبيدن چشم كه در چشم آيد آب آمدن از چشم بازدارد و منضج\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nورمها بود و محلل خون سحق كنند با قدرى نطرون بر ورمها كه بر گردن بود مانند خنازير طلا كنند تحليل يابد و اگر فتيله به عسل بيالايند و با نزروت سوده بگردانند و در گوش كه ريم آيد و ريش بود نهند چند روز پيوسته صحت يابد و اين مجرب است و بدل آن نيم وزن آن صبر بود\r\nصاحب مخزن اللادويه تحت عنوان امبرباريس مىنويسد : انبرباريس نيز گويند لغت بربرى ابراز و به فارسى زرشك و زارج و زرنك نيز نامند\r\nلاتين  BERBERRY  فرانسه  BERBERIS \r\n\r\nانبوب الراعى\r\nگويند عصاء الراعى است و گويند بتحقيق نوعى از حى العالم است و گفته شود\r\n\r\nاندروطاقس\r\nنوعى از حمص است و در عرب ملاح خوانند و كلخ نيز گويند\r\nصاحب تحفه تحت عنوان اندروطاليس مىنويسد : اسم نباتيست از ساحل بحر روم شبيه به اشنان و بسيار سرخ و بىبرگ و تخمش در غلاف مثل نخود و تلخ و تند و در مغرب كلنج و ملاج نامند و ظاهرا نوعى از قاقلى باشد\r\n\r\nاندروصارون\r\nدر نسخه كتابخانه ملى تهران تحت اين عنوان مىنويسد : نباتيست كه در ميان گندم و جو رويد و ورق آن به ورق نخود ماند و غلاف تخم آن بخرنوب شامى و تخم آن سرخرنگ بود و بطعم تلخ بود و از خواص او يكى آنست كه اگر با عسل معجون كنند و زن به خود برگيرد و پيش مرد رود منع آبستنى كند و گل آن را كثير المنفعت خوانند و بپارسى خطمى گويند و گفته شود\r\nصاحب تحفه مىنويسد : لغت يونانيست و بعضى عطاران آن را افياس و فاس يعنى تير نامند به جهت مشابهت برگ آن به تير\r\n\r\nانجرك\r\nمرزنجوش است و در آذان الفار گفته شود\r\n\r\nانبوب مكلى\r\nبرطانيقى است و گفته شود\r\n\r\nانقون\r\nرازى گويد ورد منتن است و گفته شود\r\n\r\nانجفطينا\r\nبلوسيطون گويند و سطوس و عنم و حد و آن ثمرهء شوك مصرى است و بپارسى گل‌نار گويند و به عربى جلنار و بشيرازى گل صدبرگ خوانند و در جيم گفته شود\r\n\r\nانجيده\r\nحشيشة الكلب خوانند و صوت الارض و آن فراسيون است و گفته شود\r\n\r\nانيسون\r\nبپارسى رازيانه رومى خوانند و آن دو نوع است آنچه رومى بود به شكل نانخواه بود و آنچه غير رومى بود به قرومانا ماند\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nو ابن مؤلف گويد اين نوع را در شوشتر مىكارند بهترين وى رومى بود و آن گرم و خشك است در سيم و در وى قبض اندك بود بول براند و باد كه در شكم بود تحليل كند و از مجموع بدن قطع سيلان رطوبات بكند و حيض و عرق براند تشنگى بنشاند و شكم ببندد و چون در شيب بينى بخور كنند صداع سرد و نزله سرد را نافع بود و سدهء جگر بگشايد و شهوت جماع برانگيزد و دفع مضرت سم جانوران بكند و اگر سحق كرده با روغن گل خلط كنند و در گوش چكانند درد گوش را نافع بود و استسقا و نفخ معده و قراقوررا را بغايت سودمند بود و چون در چشم كشند سبل كهن ببرد و نافع بود دردهاى كهن را و سده جگر و سپرز و مثانه و رحم بگشايد و اگر سحق كرده سنون سازند گند دهن كه سبب آن از عفونات بن دندان باشد نافع بود و اسحق گويد مضر است با معا و مصلح آن تخم رازيانه است و بدل آن تخم شبت و گويند بدل آن كرويا است\r\nصاحب مخزن الادويه مىنويسد : به عربى بزر الرازيانج الشامى و حب الحلوه و كمون الحلو و به فارسى باديان رومى و زيره رومى و بهندى رندنى نامند\r\nلاتين  FOENICULUM VULGARE  انگليسى  FENNEL  فرانسه  FENOUIL \r\n\r\nاناكير\r\nگويند خشخاش است و گفته شود\r\n\r\nآنك\r\nاسرب است و طبيعت آن سرد و تر است\r\n\r\nانشاسا\r\nزبيب الخيل است و آن را مويزج گويند و گفته شود\r\n\r\nاناغاليس\r\nاناغالس و اكبر گويند و آن اذان الفارست و گفته شود\r\n\r\nانجدان\r\nدو نوع است بپارسى صمغ انكدان خوانند و انكوان گويند و آن درخت حلتيث است و محروث اصل آنست و حلتيث صمغ آن و ورق آن سفيد بود و سياه و بهترين آن سفيد طيب بود و از آن سياه منتن بود و حلتيث طيب صمغ انجدان طيب است و حلتيث منتن صمغ انجدان منتن و انجدان رومى سيساليوس است و تخم آن را كاشم خوانند و گفته شود و انجدان خراسانى بيخ اشترغار است و گفته شد اما طبيعت آن گرم و خشك است در سيم جهت زهرهاى كشنده نافع بود و بر خنازير ضماد كردن تحليل كند چون با موم و روغن زيت بود و با روغن سوسن عرق النسا را نافع بود و اگر با سركه بپزند در پوست انار و ضماد كنند بر بواسير نافع بود و اگر بياشامند پادزهر ادويه كشنده بود اما عسر الهضم بود و مضر بود بمثانه و حيض براند و رطوبات معده خشك كند و نعوظ تمام آورد و مسخن گرده بود چون با سركه بود لطيف‌كننده بود غذا را و زودهضم كند و بدل آن بيخ آن با دو دانك وزن آن حلتيث طيب و گويند بدل آن زوفرا بود و گويند تخم كزر\r\nصاحب مخزن الادويه گويد : انجدان معرب انكدان فارسى است و بمازندرانى انجدان طيب را كوله‌پر نامند و بيخ آن را به عربى محروث و ساق آن را بتركى بالدرغان گويند و چون انجدان مطلق مذكور شود مراد تخم آنست\r\nلاتين حلتيث طيب  FERULA ASA DULCIS  انجدان رومى  SFSELI OFFICINALIS \r\nتخم انجدان رومى كاشم  LIGUSTICUM LEVISTICUM \r\n\r\n","description":"","footnote":"","page_name":" 44 ","page_number":44},
  {"content":"\r\n\r\n\r\nانفاق\r\nزيت است و آن از زيتون نارسيده گيرند و درزا گفته شود\r\n\r\nانجسا\r\nانجوسا و انوجوسا گويند و آن سنجار است و گفته شود\r\n\r\nالوميا\r\nشقايق است و گفته شود\r\n\r\nانطونيا\r\nكاسنى شامى است و طبيعت آن سرد و تر است در اول نافع بود جگر گرم را\r\n\r\nانب\r\nحدق است و وغد و مغد و كبرك و حصيل نيز خوانند و آن بادنجان است و گفته شود\r\n\r\nانبالس\r\nبيونانى كرم خوانند و بپارسى درخت انگور است\r\n\r\nامايس\r\nبيونانى يعنى انگور شراب\r\n\r\nانجير آدم\r\nمانند حنظل است گرد و سرخرنگ و در ميانهء آن نقطهء سفيد باشد و آن ميوه درختى است در هندوستان\r\nصاحب مخزن الادويه مىنويسد : ماهيت آن ابو ريحان در صيدنه خود نوشته كه ميوهء آن بزرگتر از جوز و رنگ آن سياه مايل بخاكسترى و صيقلى و در پهنى و گردى به انجير ماند و بهندى آن را كله گويند\r\n\r\nانزروت\r\nصمغ خارى است كه آن را شايكه خوانند و سرخ و سفيد بود و هر دو از يك خار حاصل مىشود و چون حرارت آفتاب در وى اثر كند و كهن گردد سرخ شود و آن را عنزروت و عنزرو و كنجده خوانند و بشيرازى كرزد و گويند از كوه شبانكاره و لورده جان خيزد و بهترين آن سفيد بود كه بزردى مايل بود و طبيعت آن گرم است در دوم و خشك است در اول بغايت تلخ بود اگر با سفيده تخم‌مرغ يا با شير سحق كنند و در چشم كشند درد چشم را نافع بود بخاصيت مسهل بلغم لزج بود و صفرا و شربتى از وى نيم درم تا يك درم باشد و مضر بود بروده و مصلح آن صمغ عربيست و نافع است جهت درد چشم و چسبيدن چشم و رمص كه در چشم آيد و آب آمدن از چشم بازدارد و منضج ورمها بود و محلل و اگر سحق كنند با قدرى نطرون و بر ورمها كه بر گردن بود مانند خنازير طلا كنند تحليل يابد و اگر فتيله بعسل بيارايند و با نزروت سوده بگردانند و در گوش كه ريم آيد و ريش بود نهند چند روز صحت يابد و بدل آن نيم وزن آن صبر است و مصلح آن صمغ عربى\r\nصاحب مخزن الادويه مىنويسد : انزروت بفتح همزه و ضم را به عين نيز آمده باصفهانى كنجده و اكروهك و بشيرازى كدرو و به عربى كحل فارسى و كحل كرمانى و بهندى لائى نامند\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nانگليسى  SARCOCOLA  فرانسه  LA SARCOCOLLE \r\n\r\nانبلهء سود\r\nجدوار است و گفته شود\r\n\r\nاناليقى\r\nانجره است و گفته شود\r\n\r\nانجوح\r\nعود است و گفته شود\r\n\r\nانفحه\r\nبپارسى پنيرمايه گويند و طبيعت مجموع پنير مايها ( مايه‌ها ) گرم و خشك است و ملطف و محلل و در مجموع ترياقيه است و مفصل گفته شود\r\nدر مخزن الادويه مىنويسد : انفحه بكسر همزه و فتح فا به فارسى پنيرمايه و بهندى چاك و جسته بضم جيم گويند و آن معدهء حيوانات شيرخوارهء بسيار صغير است قريب به ولادت خواه تازه آن\r\n\r\nانفحة الارنب\r\nپنير مايهء خرگوش چون با سركه بياشامند صرع را نافع بود و نيم مثقال پادزهر جانوران بود ماسرجويه گويد يك قيراط از وى چون با شراب كهن پخته بياشامند گزندگى مار و عقرب و مجموع گزندگان را نافع بود و اگر زن آبستن پنيرمايه خرگوش نر يا خصيهء وى با شراب ممزوج بياشامد فرزند نر آورد و اگر پنير مايهء خرگوش ماده بدين عنوان استعمال كند فرزند ماده آورد و اگر مقدار باقلا با شراب بياشامد تب ربع را نافع بود و اگر بر سرطان طلا كنند بغايت نافع بود و اين مجرب است اگر كودكان بياشامند از صرع ايمن باشند و همه پنير مايه‌ها اين خاصيت دارد خاصه خرگوش و اگر به آب بسرشند و در بينى نهند خون رفتن از بينى را بازدارد و اگر بچهء شيرخواره قى كند و شير در شكم وى بسته بود چون قدرى بوى دهند دفع آن بكند و اگر زن بعد از طهر با مشك بر خود برگيرد بر آبستنى يارى دهد و اگر بعد از طهر سه روز بياشامد منع آبستنى كند و امساك سيلان رطوبت رحم بكند و شكم ببندد و سجح روده و نزف آن را نافع بود و اگر با خطمى و زيت بر عضوى نهند كه خاريانى در آنجا بود بيرون آورد\r\n\r\nانفحة الفرس\r\nاسهال مزمن را نافع بود و ريش روده و درد آن را\r\n\r\nانفحة الجدى\r\nنفحة الجدى و الظبا و الحمير الوحشيه و الخشف و العجل و فرح الجاموس و الابل دفع زهر شوكران و قطر بكند و شربتى از وى نيم مثقال بود و چون با سركه بياشامند موافق بود جهت بستن شير در معده و انفحه خشف كه آن بچهء نرينه ابل بود چون زن بعد از طهر سه روز به خود برگيرد آبستنى بازدارد و صاحب جامع آورده است پنيرمايه شتر مقدار نخودى به آب نيم‌گرم پيش از مجامعت بياشامند قوت باه از همه داروهاى باهى بيشتر بدهد و انفحه مانند جند بيدستر بود در قوت و چون بياشامند جهت صرع و اختناق رحم نافع بود مجموع انفحه‌ها آنچه بسته بود بگدازد و آنچه گداخته بود ببندد\r\n\r\n","description":"","footnote":"","page_name":" 46 ","page_number":46},
  {"content":"\r\n\r\n\r\nانفحة الدب\r\nابن زهر در خواص آورده است كه پنيرمايه خرس فربهى آورد چون بياشامند\r\n\r\nانقرديا\r\nبرومى بلادر است و معنى وى آنست كه مانند دل است و آن را تمر البلادر گويند و در تا گفته شود\r\n\r\nاورمالى\r\nاومالى نيز گويند و بيونانى معنى آن دهن العسل است و عسل داود نيز گويند و آن روغنى باشد كه از ساق درختى حاصل شود مانند عسل بشيرينى و سطبرى و بهترين وى آن باشد كه كهن و بسته باشد و طبيعت آن گرم و تر است سودمند بود جهت جرب‌تر چون طلا كنند و درد مفاصل را نيز سود دارد چون در چشم كشند تاريكى را نافع بود و اگر بيست درم با چهاريكى آب بياشامند اخلاط خام براند اما خوردن آن سبات و استرخا آورد و بايد آن‌كسىكه خورده باشد تا عمل نكند نخواهد\r\n\r\nاوداساليون\r\nكرفس جبلى بود او را بيونانى جبل بود و ساليون كرفس و آن فطراساليون بود و گفته شود\r\n\r\nاوقيمن\r\nبيونانى بادروج است و گفته شود\r\n\r\nاوقطاريون\r\nغافث است و گفته شود\r\n\r\nاونومالى\r\nبيونانى شراب و عسل است\r\n\r\nهليلج اصفر\r\nبپارسى هليله زرد بود بهترين وى آنست كه فربه بود طبيعت وى سرد بود در اول و خشك است در دويم جهت چشم كه آب ريزد نافع بود بكشيدن در چشم و خوردن خفقان را نافع بود و مسهل صفرا بود و اندك بلغم نيز براند و شربتى از وى هفت درم بود اگر نقوع كنند و اگر غير نقوع از دو درم تا پنج درم دماغ و معده را نافع بود و مضر بود به سفل و مصلح وى اگر كوفته باب گرم خورند قند بود يا ترنجبين و اگر در مطبوخ بود عناب و سپستان و آلو و بدل آن پوست انار است ابن مؤلف گويد اگر پوست هليله زرد كوفته و بيخته بر بن دندان افشانند خون بازدارد و بيخ دندان محكم گرداند\r\nامليلج بگفته صاحب مخزن الادويه معرب هليله فارسى است و بهندى هروهره نامند\r\nفرانسه  MYROBALANS JAUNES  انگليسى  YELLOW MYROBALANS \r\n\r\nاهليلج اسود\r\nبپارسى هليله سياه بود و بشيرازى مويزك و بهترين وى هندى است طبيعت وى سرد است در اول و خشك است در دوم\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nسردى وى كمتر از خشكى بود و گويند گرم است لون را صافى گرداند و جذام را سودمند بود درد سر را نافع بود و مسهل سودا بود و بواسير را سود دارد و اگر بريان كنند شكم را ببندد و اگر در چشم كشند قوت باصره بدهد و شربتى از وى منقوع پنج درم تا ده درم و غير منقوع از سه درم تا پنج درم و خوردن آن مضر بود بجگر و مصلح آن عسل بود و بدل را هليله كابلى بود\r\nانگليسى  BLACK MYROBALANS  فرانسه  MYROBALAN NOIRE \r\n\r\nاهليلج كابلى\r\nبهترين وى آنست كه فربه بود اگر در آب اندازند فرود رود و طبيعت آن سرد و خشك است گويند گرم است باعتدال عقل و حفظ بيفزايد و دردسر و استسقا و تب كهن زايل كند و اگر بريان كنند شكم ببندد و بريان ناكرده مسهل بلغم و سودا بود و قولنج را نافع بود و شربتى از وى منقوع از دو درم تا پنج درم بدرستى كه مسهل صفرا بود اما بخاصيت مسهل خلطهاى غليظ بود چون بلغم و سودا و خفقان را نافع بود اما مضر بود سير و مصلح آن عسل بود و مرباى آن مقوى معده بود و هضم طعام بكند و عمل معده محكم دارد و بواسير را نافع بود و سدّه بلغم بگشايد و بيخ دندانها را قوت دهد اگر هر سال يك هليله سياه بخورند سياهى موى نگاهدارد\r\nفرانسه  MIROBALANS DE CABOUL  انگليسى  CHEBULF MYROBALANS \r\n\r\nايل\r\nچهار نوع است يك نوع در چشمه‌ها و كنار رودها و صحراها باشد و آن نوع زرد بود و لطيف‌ترين انواع ايل است و يك نوع در كوههاى عمان بود و در بحرين نيز باشد و آن را بحمور خوانند و يك نوع ديگر وعل خوانند در كوههاى سردسير باشد و يك نوع ديگر بقر الوحش خوانند در دامن كوهها و ميان درختان گردد و همه در طبيعت مانند يكديگرند و نر ايشان چون رنجور شود مار بخورد و صحت يابد و بقر الوحش كه بپارسى گاو كوهى گويند بينى بر سوراخ مار نهد و بنفس مار را به خود كشد و مار بتعجيل بيرون آيد مانند آهنى كه به مغناطيس چسبد و از دنبال مار خوردن گيرد مار اضطراب كند تا جائى از اعضاى وى نگيرد و نتواند تا تمام خورد مدتى در گاو شورشى در چشم پيدا شود و آب از چشم وى روان گردد و در كنج چشم گودى هست آنجا جمع شود و ببندد بمرور روزگار مانند وسخى گردد چنان كه در گوش مىيابند و چون وى را بكشند آن وسخ برگيرند و در سموم عمل ترياق فاروق مىكند صاحب منهاج آورده است كه دنبال ايشان مجموع چهارگانه سم آنجا جمع شود خاصه گاو كوهى كه دنبال وى سم قاتل بود و اولى آن بود كه در وقت كشتن دو مرد بايد تا هر دو باهم بقتل او بپردازند چون يكى بكشد يكى دنبال بيندازد جالينوس گويد خونى كه از گوشت ايشان حاصل شود غليظ بود و گوشت ايشان با وجود غلظت زود از معده بگذرد و بول براند و رازى گويد بهترين آنست كه تازه بود و در زمان گرم گرم صيد كرده باشند و بايد كه در پختن مهرا شود و با روغن پزند و بعد از آن شراب انجير و ماء العسل بياشامند اما قرن ايل ديسقوريدوس گويد چون بسوزانند و دو مثقال از آن با كثيرا بياشامند جهت نفث الدم و قرحهء امعا و اسهال كهن و يرقان و درد مثانه سودمند بود و جهت زنان كه سيلان رطوبت از رحم ايشان آيد و مزمن شده باشد نافع بود و چون با ادويهء كه موافق اين زحمت باشد بياشامند و صفت حرق آن آنست كه در ديگ كوارى كنند و در گل گيرند و در گلخن در زير آتش نهند تا سفيد شود و مانند اقاقيا بشويند موافق بود جهت چشمى كه ماده و ريشى در وى بود و اگر سنون سازند آن را جلا دهد و اگر بخور كنند گزندگان بگريزند و چون بپزند به سركه و مضمضه كنند درد دندان را نافع بود و در خواص ابن زهر آورده است كه قرن ايل سوختهء سفيد با سركه بسايند و بر برص و بهق طلا كنند در آفتاب ببرد و اگر بياشامند سپرزرا زود دفع كند و اگر با روغن گاو بسرشند و بر شقاق دست و پاى طلا كنند نافع بود و اگر بر دهان كودكان كه فلاع داشته باشد طلا كنند نافع بود و حيض براند چون بر پستان و زهار طلا كنند و گويند چون قرن ايل بر زن آبستن بندند بىدرد بزايد ديسقوريدوس گويد پنير مايهء وى چون زن بعد از طهر سه روز به خود برگيرد منع آبستن كند و گويند پيه وى بر تشنج بمالند نافع بود و ابن زهر گويد اگر پارهء پوست وى بر خود بندند هيچ مار گرد وى نگردد البته ديسقوريدوس گويد خون وى چون بريان كنند جهت قرحه امعا و قطع اسهال نافع بود و چون بياشامند جهت سم سهام ارمنى نافع بود و قضيب وى چون خشك كنند و سحق كنند و بياشامند نافع بود جهت گزندگى افعى و باه را قوت دهد و گويند چون خون وى بياشامند سنگ گرده و مثانه بريزاند و نعوظ تمام آورد و اگر بر بازود بندند\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nآن‌كس از هيچ مار نترسد و هيچ گزنده گرد وى نگردد و ابن زهر در خواص آورده است كه چون دنبال وى همچنين با پوست و گوشت و استخوان بسوزانند و سحق كنند با شراب بر قضيب طلا كنند در حال نعوظ آورد و بر هر حيوان كه طلا كنند همين عمل كند و گويند ايل را زهره نيست و چون تير بوى زنند و پيكان در وى بماند چون مشك طرامشيع به خود بيندازد و گويند قرن مجرق ايل درد قولنج را نافع بود تا حدى كه گويند درد ساكن كند\r\nصاحب مخزن الادويه مىنويسد : ايل بكسر همزه و فتح ياى مشدده لغت عربيست آن را ايل جهت آن گويند كه پناهگاه خود را در مفارهاى كوه سازد و به فارسى گوزن و گاو كوهى و بهندى باره‌سينكها نامند و باره بلغت ايشان دوازده و سينكه شاخ است جهت آنكه شاخ آن اكثر منشعب به دوازده شعبه مانند شاخهء درخت مىباشد و بسيار صلب هست شبيه بدندان در جرم بلكه از آن صلب‌تر بخلاف شاخ حيوانات ديگر و در تقسيم آنكه در دامن كوهها و درختان بود را وعل و بتركى جوبرو و آنكه در كوههاى گرمسير بود بحمور نامد و گويد طويل العمر است و در گذشتن هر صد سال شانهء ديگر در او پيدا شود و از تعداد شانه سن وى را مىتوان دريافت و از قول حكيم مؤمن مىنويسد كه جد وى ايلى با هفت شانه ديده است\r\n\r\nايرسون\r\nطلق است و گفته شود\r\n\r\nايرسا\r\nبيخ سوسن آسمان‌گون است و نام وى ايرسا از بهر آن گويند يعنى قوس‌قزح و گل وى زرد و سفيد و لاجوردى بود و بهترين وى بيخ وى بود سياه و صلب و بسيار گره بود و خوش‌بوى طبيعت وى گرم و خشك است در دويم منفعت وى آنست كه فالج و تشخ و صداع مزمن را نافع بود و مفتح لطيف بود چون بر كلف و تمش طلا كنند نافع بود و سينه و شش را از اخلاط غليظ پاك گرداند و بول و حيض را براند و بر گزندگى مار و بر موضع گزندگى جانوران طلا كنند نافع بود و گويند سودمند بود جهت حدت زهرهاى كشنده و ادويه سميه و اگر هفت درم از وى با ماء العسل بياشامند مسهل بلغم غليظ بود و مره صفرا براند و خواب آورد و جالينوس گويد عرق النسا و نقرس و فالج را نافع بود خاصه روغنى كه در وى پخته باشند و چون با عسل فرزجه كنند و زن به خود برگيرد بچه بيندازد و چون بكوبند و بر خنازير و ورمهاى صلب ضماد كنند نرم كند و اگر سحق كنند و بر ريش كه ناصور شده بپاشند گوشت بروياند و اگر با روغن گل و سركه بر سر ضماد كنند درد سر را نافع بود و روغن وى در بينى چكانند گند بينى ببرد و اگر بطبخ وى مضمضه كند درد دندان و ملاذه را نافع بود و اگر در آن نشينند صلابت رحم و درد آنكه از سردى بود نافع بود و چون با شراب بياشامند درد جگر و سپرز را نافع بود و روغن وى چون در گوش چكانند با سركه درد ساكن كند و رفع نزلات كند و روغن وى مفتح افواه بواسير بود و رازى گويد بدل آن در اسهال آب دو دانك وزن آن مازريون با سه اوقيه لبن لقاح بود و اسحق گويد ايرسا مضر شش بود و مصلح وى عسل بود و ايرسا را بپارسى بيخ سوسن صحرائى خوانند و مؤلف كتاب گويد تخم وى از جمله منومات است اگر بيخ وى قدرى بر دندانى نهند كه درد كند بريزاند و بايد كه بر دندان ديگر نرسد كه اگر برسد ممكن بود كه آن را هم بريزاند و السلام\r\nصاحب مخزن الادويه مىنويسد : ايرسا بكسر همزه و سكون يا بلغت يونانى بمعنى قوس‌قزح باشد جهت مشابهت رنگ گل آن بدان و برومى ايريمون و بسريانى عقارا سوسانى نامند و به فارسى به بيخ بنفشه است\r\n ROOT OF THE IRIS \r\n\r\n","description":"","footnote":"","page_name":" 49 ","page_number":49},
  {"content":"\r\n\r\n\r\nباب البا\r\n\r\nبادرنج\r\nرانج را گويند و آن نارجيل است و گفته شود\r\n\r\nباقلا\r\nجرجر خوانند و فول نيز گويند طبيعت وى نزديك است باعتدال و گويند سرد است در اول و خشك است در دوم در وى رطوبتى فضلى است خاصه در تر او و بهترين وى آنست كه فربه و بزرگ بود كلف را زايل كند و بقراط گويد غذاى نيكو دهد و صحت را نگه دارد و چون مقشر كنند و دو نيمه سازند و بر زخمى كه خون آيد نهند خون را بازدارد و از خواص وى آنست كه چون بمرغ بندند از خايه بايستد و چون بكوبند و بر زهار كودكان ضماد كنند مورستن بازدارد و همچنين اگر مكرر كنند و بر موضعى كه موسترده باشند همين عمل كند و بهق را زايل كند خاصه با پوست سينه و سرفه و نفث الدم را نافع بود اما بغايت نفاخ و دشخوار هضم است ليكن ضماد كردن بر ورمهاى گرم و ورم انتيين و پستان كه شير در وى بسته بود بغايت نافع بود و قطع ادرار بول كند و چون با آرد حلبه و عسل بياميزند محلل دماميل بود و ورمهاى بن گوش و زير بغل را دفع كند و اگر با شب يمانى و زيت عتيق بر خنازير ضماد كنند تحليل يابد و چون با سركه و آب پزند و با پوست خورند اسهال كه از قرحه امعا و اسهال مزمن بود قطع كند و اولى آن بود كه چون يك‌دو جوش بزند آب آن بريزند و آبى ديگر بجاى كنند تا نفخ آن كمتر گردد و باقلاى كهن را نفخ كمتر بود و باقلا گوشت بدن زيادت كند و چون باقلا بكوبند يا باسيا خرد كنند و رقيق بپزند و روغن بادام و قند اضافت كنند و بياشامند سرفه و خشونت سينه و حلق را سودمند بود و آنچه با پوست بپزند نفخ وى زيادت بود و خارش بدن پيدا كند و مصلح وى آنست كه مقشر كنند و بپزند و در روغن مطبخن كنند و سعتر و زيره و دارچينى و فوتنج بخورند بعد از آن زنجبيل مربا بعضى از جوارشات نافع بود\r\nصاحب مخزن الادويه مىنويسد : باقلا بلغت قبطى و مصرى فول و بعراق جرجر معرب كركر و بسريانى و كوفى كرانيس و قراباوس و بلغت سنجرى كالوسك و بيتى كوسك نامند\r\nلاتين  VICIA FEBA  فرانسه  FEVE  انگليسى  BEAN \r\n\r\nبارزد\r\nقنه است بپارسى برزد گويند و آن سه نوع است برى و بحرى و جبلى گويند دو نوع است يكى سفيد و سبك و آن خشك\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nبود و يكى نرم بود زردرنگ مانند عسل صافى تيز بود و اين نوع بهتر بود و طبيعت آن گرم است در سيم و خشك است در دوم و گويند تر است جهت عرق النسا و نقرس نافع بود مقدار دو درم چون زن به خود برگيرد و در زير خود دود كند حيض براند و بچه بيندازد و چون با شراب و مر بياشامند بچه در شكم بكشد و بيندازد و دفع زهرها بكند خواه مار و خواه عقرب و اگر در مرهم كنند و بخنازير طلا كنند نافع بود و گويند اگر دو درم با آب بياشامند بواسير ببرد و چون سه نوبت بياشامند ديگر هرگز عود نكند البته و رازى گويد محرور مزاج را نشايد كه استعمال كند و شيخ الرئيس گويد صداع سرد را سود دهد درد گوش كه از سردى بود و ورم آن را تحليل دهد بىاذيتى و از جهت جرب نافع بود رازى گويد محلل رياح و منبت لحم بود و شيخ الرئيس گويد مفسد لحم بود و چون حل كنند بعسل و لعق كنند سده گرده بگشايد و سنگ آن بريزاند و زائيدن سهل كند اما مضر بود بسر و مصلح وى باشق است و جالينوس گويد بدل آن دو وزن آن سكبينج است و اسحق گويد بدل آن به وزن آن سكبينج و نيم وزن آن جاوشير است\r\nصاحب مخزن الادويه مىنويسد : بارزد به عربى قنه و بيونانى خلبانى و بتركى قاسنى و بهندى بريجا و بلغتى كنده بهروزه نامند و به اين اسم معروف است و آن صمغ نباتيست برگ آن شبيه ببرگ چنار مشابه نبات سكبينج و آنچه بتحقيق پيوسته صمغ درختى است عظيم به قدر سرو كه تنه آن را بخراشند و صمغ از تراشها پديد آيد از بنگاله بسيار آرند\r\n\r\nباقلاى مصرى\r\nترمس است و گفته شود\r\nصاحب مخزن الادويه مىگويد : باقلاى نبطى و باقلاى قبطى نوعى ريزهء باقلاست و به قدر ترمس و سياه‌رنگ\r\n\r\nبادرنجبويه\r\nبازرنبويه بود و بادرنگبويه گويند و ترنجان و بقلهء اترجيه گويند و بپارسى بالنگو گويند بهترين آن تازه بود و طبيعت آن گرم و خشك است در دويم سودمند بود جهت مجموع علتهاى بلغمى و سودائى و بوى دهان خوش كند و نافع بود جهت جرب و سده دماغ و قوت دل بدهد و مفرح تمام بود در تقويت دل و تفريح آن نظير ندارد و خفقان را زايل كند و هضم را قوت دهد و فواق را زايل كند و ذهن را صافى كند و مقدار شربتى از وى بيست درم باشد و اسحق گويد مضر بود به ورك و مصلح وى صمغ عربى بود و اگر با شراب ورق آن ضماد كنند بر گزندگى عقرب و رتيلا و سگ ديوانه نافع بود و اگر بياشامند همين عمل كند و اگر به طبيخ آن مضمضه كنند جهت درد دندان نيكو بود و اگر با نمك ضماد كنند خنازير تحليل يابد و همچنين بر درد مفاصل ضماد كردن نافع بود و از خواص وى آنست كه چون قدرى از ورق وى و تخم و بيخ آن مجموع خشك كرده در خرقه كنند و به ابريشم محكم به بندند و در جيب نگاه دارند ما دام كه با خود داشته باشند هركس آنها را به بيند دوست دارد و محبوب خلق گردند و دايم شادمان بوند و خوردن آن مقوى دماغ و جگر بود و خفقان كه از بلغم سوخته بود را بغايت سودمند بود و آن را مفرح القلب المحزون خوانند و بدل وى در تفريح به وزن آن ابريشم و چهاردانگ وزن آن پوست اترج بود\r\nدر مخزن الادويه مىنويسد : بادرنجبويه معرب بادرنگبويه فارسى است و به عربى مفرح القلوب گويند حكيم مؤمن در تحفه مىگويد : نباتيست در بو شبيه ببادرنگ و نخود بستانى و اظهار مىدارد كه آنچه مؤلف اختيارات بديعى آن را بالنگو گفته است اشتبابه و غلط است چه تخم بادرنجبويه باريكتر از تخم ريحان است و حقير تخم بالنگو را كشته و گياه آن را از جمله ريحان مشاهده نموده است . . .\r\nلاتين  MELISSA CODRONELLA  فرانسه  MELISSE DE MOLDANIE  انگليسى  MOLDANIE CALAMINTH \r\n\r\nبادزهر\r\nحجر التيس خوانند و گفته شود\r\n\r\nبادآورد\r\nشوكة البيضا گويند و نبات وى در كوهها و زمينهاى ريك‌بوم رويد و ساق وى به ستبرى انگشت نر بود و زياده‌تر و قد آن\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nمقدار يك گز باشد و كوتاهتر نيز باشد و رنگ وى بسفيدى زند و گل وى بنفش‌رنگ بود و تخم وى مانند خسكدانه بود خارناك بود و بهترين آنست كه ورق وى سفيد بود تازه و طبيعت وى گرم و خشك است در اول و سرد است در اول و بيخ وى سرد و خشك است و مسهل بلغم لزج بود و در وى قوت مفتح و محلل هست خاصه تخم وى و نافع بود جهت اورام بلغمى و تشنج و نفث دم و تبهاى بلغمى كهن و ضعف معده و درد دندان چون به طبيخ آن مضمضه كنند گزندگى جانوران و عقرب چون بر وى ضماد كنند نافع بود و گويند چون بيخ وى بجوشانند جهت نفث دم و درد معده و اسهال كهن نافع بود و بول براند و بر اورام بلغمى ضماد كنند نافع بود و چون تخم وى بياشامند كزاز را نافع بود و بيخ وى خشك كرده داء الثعلب را سود دارد و مجرب است شربتى از وى يك درم و نيم بود اما مضر بود به شش و مصلح وى افسنتين بود و شيخ الرئيس گويد بدل وى در تبهاى بلغمى شاهترج بود\r\nصاحب مخزن الادويه مىنويسد : بادآورد لغت فارسى است و كنكر سفيد نيز نامند و به عربى شوكة البيضا و برومى لوفينينيقى و بسريانى ساناحور و مؤلف جامع تميمى آن را عصفر برى مىداند و بهندى گويند جواسا است\r\nلاتين  CARDANUS BENSDICTUS  فرانسه  CHARDON BENIT  انگليسى  BLESSEA \r\n\r\nبادنجان\r\nآنب و حصيل و وعد خوانند بهترين وى فارسى شيرين تازه بود طبيعت وى گرم و خشك است در دويم اگر در روغن بريان كنند شكم براند و اگر در سماق و يا سركه پزند امساك كند و درد معده و خاصره آورد و سر و چشم را بد بود و خون سياه از وى حاصل شود و سودا توليد كند و سدّه آورد و بواسير و لون سياه كند شيخ الرئيس گويد كهن وى بد بود و تازه سالمتر بود و جذام و صداع و بيخوابى آورد و مولد سرطانات و كلف و سدّه جگر بود و اگر به سركه پزند سدّه جگر بگشايد اما بواسير آورد و چون گل وى در سايه خشك كنند طلا كردن نافع بود جهت بواسير و اگر بادنجان با روغن بذر بپزند و از آن روغن موم روغن سازند و بر شقاق كعبين و ميان انگشتان طلا كنند نافع بود و اگر گل وى با روغن بادام تلخ همچندان بكوبند و بروغن بنفشه بسرشند و بر بواسير طلا كنند ببرد بفرمان خداى عز و جل و مجرب است و چون بادنجان بسوزند و خاكستر بسرشند و بر ثاليل طلا كنند ببرد و گويند مقوى معده و قطع نزف دم بكند بخاصيت و خوردن آن اولى بود كه در آب و نمك بجوشانند و با روغن كنجد و بادام بريان كنند و با سركه و كرويا\r\nصاحب مخزن الادويه مىنويسد : بادنجان معرب بادنكان فارسى است به عربى مفسد و وغد و بهندى بيكن و بلغتى بهانتا گويند\r\nلاتين  SOLANUM MELONGENA  انگليسى  EGG PLANT  بفرانسه  AUBERGINE \r\n\r\nبابونج\r\nبهترين وى آنست كه گل وى زرد بود و بزرگ و طبيعت وى گرم و خشك است در اول منفعت وى آنست كه مفتح و ملطف بود و محلل بىجذب بود و ورمهاى صلب نرم گرداند و جهت صداع سرد نافع بود و همه تبها را خاصه كه از عفونت سودا بود و بلغم و ورمهاى احشا و اگر بجوشانند و در آب آن نشينند سنگ گرده بريزاند و حيض و بول براند و بچه در وقت زادن بسهل بيرون آيد و بدن را پاك گرداند تنقيهء تمام و اگر بر جرب تر ضماد كنند ببرد و قوت اعصاب و دماغ بدهد و ضماد كردن بر ورم جگر نافع بود و بخار وى در آخر نزله‌ها بغايت نافع بود و اگر به آب سركه بپزند و در آخر سر بر بخار آن دارند چشم را پاك گرداند و درد زايل كند اگر ادمان كنند و اگر چشم به آب بابونج تنها بشويند درد ساكن كند اما اسحق گويد كه مضر است به حلق و مصلح وى عسل است و بدل وى در تقويت دماغ و زايل كردن صداع سر بر نجاسف است\r\nصاحب مخزن الادويه مىنويسد : بابونج به فارسى بابونه و در مغرب بابونق نامند و بابونج طلق مراد گل آنست\r\nلاتين  ANTHEMIS NOBILIS  بفرانسه  CAMOMILLE  بانگليسى  CAMOMILLE \r\n\r\nبادروج\r\nجوك خوانند و آن نوعى از ريحان كوهى است و در دامن كوهها باشد طبيعت وى گرم است در دوم و خشك است در اول و گويند وى را رطوبتى فضلى است و بهترين وى آنست كه خشبوى بود و منفعت وى آنست كه از ادويه قلبى بود و اگر\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nعصاره‌هاى وى در چشم كشند چشم را جلا دهد و رطوباتى كه از چشم روانه بود خشك گرداند و اگر بسيار خورند تاريكى چشم آورد و شكم نرم دارد اما باه را برانگيزاند و مولد رياح بود و بول براند اما دشخوار هضم بود و اگر بر گزندگى زنبور و عقرب ضماد كنند نافع بود و اگر با روغن گل و سركه و پوست جو بر ورم گرم ضماد كنند نافع بود و خوردن وى كرم در شكم پيدا كند و چون بخايند و در آفتاب نهند كرم از آن تولد كند و شريف گويد چون آفتاب به حمل نزول خواهد كند چون ويرا بخايند پياپى در آن سال از درد دندان ايمن باشند البته و اگر بخايند و در گوش نهند درد گوش ساكن كند و صاحب كامل آورده است كه خوردن وى را هيچ منفعتى نيست ضماد كردن منضج و محلل بود و از خوردن وى خلطى سودايى تر تولد كند و چشم را تاريك كند و مصلح وى بقلة الحمقا بود و بدل آن دو وزن آن سيسنبر\r\nصاحب مخزن الادويه مىنويسد : لغت نبطى است و به عربى جوك و به فارسى ريحان كوهى و ترهء خراسانى و بهندى بابرى و بلغتى تلسى جنگلى نامند\r\nلاتين  OCYMUM ALBUM  فرانسه  BASILIC BIANC  انگليسى  WHITE BASIL \r\n\r\nبارورد\r\nحجر اسبوس است و در اسيوس گفته شد\r\nصاحب مخزن الادويه مىنويسد : به فارسى و بهندى باروت نامند و باصطلاح اهل مغرب زهرة الاسبوس است و در اسيوس گفته شد و باصطلاح اهل عراق اسم شوره است\r\n\r\nبال\r\nمنعه ماسه است و گفته شود\r\n\r\nبانلص\r\nبابلص نيز گويند و آن را سوقا و ميفرافرود نيز گويند و او فعل يتوعات مىكند\r\n\r\nباروق\r\nاسفيداج رصاص است و گفته شد\r\n\r\nبابارى\r\nبيونانى فلفل سياه است و گفته شود\r\n\r\nباطس\r\nنوعى از عليق است و صفت عليق در باب عين گفته شود\r\n\r\nبارسطاريون\r\nفارستاريون گويند و آن رعى الحمام است و گفته شود و معنى بارسطاريون بيونانى حماماست\r\n\r\nببراله\r\nزراوند طويل است و گفته شود\r\n\r\nبقع\r\nشراب مست‌كننده است صاحب منهاج گويد شرابى است كه از عسل سازند و صاحب جامع گويد شراب خرمايى است\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nكه از خرماى تر سازند و در نون در صفت نبيد گفته شود\r\n\r\nبجم\r\nثمرة الطرفا است و گفته شود\r\n\r\nبجثجاث\r\nعصى الراعى است و گفته شود\r\n\r\nبريشان‌دارو\r\nو نوشيان دارو و بطناط و خبخر و شنبطباط و هوجره هوفنسيداس نيز گويند و چند اسم ديگر نيز دارد و بپارسى كشته و سرخ مرو نيز گويند\r\n\r\nبخور مريم\r\nشجرهء مريم و آن حشيشى بود و بيخ آن عرطنيثاث بود و صفت او در آذربو گفته شود و بخور مريم را فعيلاسوس بود طبيعت آن گرم بود در سيم و خشك است در دويم منفعت وى آنست كه مقطع و محلل و مفتح بود و طبع را براند چون با پشم پاره بر خود برگيرند يا بر زير ناف طلا كنند و چون بياشامند كرم دراز و كدودانه بيندازد و حيض براند و بچهء مرده و زنده بيندازد و يرقان را نافع بود و كلف ببرد و بر سپرز سخت شده طلا كنند نافع بود و چون با عسل در چشم كشند سودمند بود نزول آب و ضعف چشم را و چون با شراب بياشامند زهرها را نافع بود و ادويه كشنده خاصه ارنب بحرى را و چون با شراب بياشامند مستى را زيادت كند البته\r\nصاحب مخزن الادويه مىنويسد : بخور مريم با فريقيه معروف به جر المشايخ و بشام به ولف است نباتيست برگ آن شبيه به لبلاب كبير يك روى آن سبز و روى ديگر مايل بسفيدى و مزغب و مستعمل بيخ آنست و عصارهء آن\r\nلاتين  CYCLAMEN EUROPAEUM  فرانسه  PAIN DE POURCEAU  انگليسى  CYCLAMEN \r\n\r\nمرّ\r\nحنطه است و گفته شود و فوم و قمح هم گويند\r\n\r\nبخور البراريد\r\nقيصوم است و سرعت نيز گويند و گفته شود\r\n\r\nبرنج كابلى\r\nابرنج و برنق گويند بپارسى برنك و طبيعت وى گرم بود در اول و خشك بود در دويم و آن دو نوع است بزرگ و كوچك بهترين آن كوچك بود و لون آن بسرخى زند و دو درم از وى مسهل بلغم لزج بود و از قاتلات هيچ ادويه بوى نرسد و مفاصل را سود دارد و چنين گويند كه شربتى از وى ده درم بود با شير تازه و مضر بود بروده‌ها و مصلح آن كثيرا بود و بدل آن به وزن آن ترمس و دو دانك آن قنبيل\r\nصاحب مخزن الادويه مىنويسد : برنگ با فتح با اسم فارسى است معرب آن برنق و برنج است و بهندى با برنك نامند\r\nدر تحفه حكيم مومن مىنويسد : دانه‌ايست مدور و سياه و املس و از فلفل ريزه‌تر و مغزش سفيد . . .\r\nلاتين  EMBELIA RIBES  فرانسه  SEMENCES D'EMBELIE  انگليسى  EMBELY CURRANTS \r\n\r\n","description":"","footnote":"","page_name":" 54 ","page_number":54},
  {"content":"\r\n\r\n\r\nبرهليا\r\nبزر الرازيانج است و گفته شود\r\n\r\nبرغست\r\nنملول و عملول و فوهل گويند و آن قثاء برى است و شجر البهق و شحم العرض نيز گويند و در قاف گفته شود\r\n\r\nبرسن\r\nقطن است و طوط و عطب و كزسف نيز گويند و كهن آن را قصم گويند\r\n\r\nبرنجمشك\r\nفرنجمشك است و گفته شود\r\n\r\nبردوسلام\r\nلسان الحمل است و گفته شود\r\n\r\nبرغوقى\r\nبزرقطونا است و گفته شود\r\n\r\nبرم\r\nپژم نيز گويند شكوفه مغيلان است و در قوت مانند بيدمشك بود\r\n\r\nبرقانيا\r\nفاشر است و گفته شود\r\n\r\nبدقوق\r\nمشمش است و گويند ادرك است كه آن را آلوچه گويند و گفته شود\r\n\r\nبرابران\r\nسطاريون است و گفته شود\r\n\r\nبرنجاسف\r\nبه عربى شويلا خوانند و بپارسى برتراسك گويند و چند اسم ديگر دارد و گفته شود بهترين وى زرد بود و طبيعت وى گرم است در دوم و خشك است در آخر درجهء اول منفعت وى آنست كه جهت صداع سر ضماد كردن يا نطول بغايت نافع بود و ملطف و مفتح بود و صاحب دوار را نافع بود و سنگ گرده بريزاند و اگر در طبيخ آن نشينند حيض براند و ريش رحم را پاك كند و بچه بيندازد و مشيمه بيرون آورد و ورم رحم را نافع بود و اگر سه درم از وى بياشامند همين عمل كند كه ياد كرده شد و اگر بسوزانند و خاكستر آن بر ريش قرح افشانند خشك گرداند و اگر با عسل بياشامند كرم را بكشد و حب القرع نيز سده بينى و\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nزكام را نافع بود اگر به بطيخ آن بشويند خوردن آن مضر بود به گرده و مصلح آن انيسون بود و رازى گويد بدل آن در دردسر بابونج است و گويند افسنتين\r\nصاحب مخزن الادويه مىنويسد : برنجاسف بكسر با و سكون نون و فتح جيم بيونانى ارطيه ماسيا و به عربى سويلا و بفارس بومادران و بشيرازى برتراسك نامند\r\nلاتين  ARTENISIA HEYNIANA - ARTENISIA INDICA \r\n\r\nبردى\r\nنباتيست كه در آب رويد و در مصر از وى كاغذ سازند و مؤلف گويد بشيرازى وى را تك خوانند و شاخ ميان وى را پيزور خوانند و در قوت مانند قرطاس بود و سوخته وى را تجفيف زيادت بود و طبيعت وى سرد و خشك است در دويم چون بكوبند و بر جراحتهاى تر پاشند خشك گرداند و چون در سركه خيسانند و خشك كنند ناصور را نافع بود و خاكستر وى آكلهء را كه در دهن باشد سود دارد و حبس نفث دم بكند و آنچه مصرى بود غذا دهد چون بركشند و بمكند مانند نيشكر\r\nصاحب مخزن الادويه مىنويسد : بفتح با لغت عربى است به فارسى پيزور و بهندى كوندل و پهته و پيزا و بلغت اهل مصر فاقير و بلغتى خوص جهت مشابهت برگ آن برگ نخل و بسريانى بانورس نامند و قسمى ديگر از آن است كه برگ و ساق آن طولانى و غليظتر و مدورتر مىباشد و در مصر از پنبهء آن كاغذ مىسازند\r\n\r\nبرقوثى\r\nبزرقطونا است و آن را امسوس خوانند و گفته شد در الف\r\n\r\nبرنيس\r\nنوعى از بلوط است و گفته شود\r\n\r\nبرهنانج\r\nنوعى از مرو است و آن را مرماحوز گويند و گفته شود\r\nصاحب مخزن الادويه مىنويسد : به فارسى آن را مروخوش نامند\r\n\r\nپروانيا\r\nكرمة البيضا است و آن را فاشارا گويند و گفته شود\r\nصاحب مخزن الادويه تحت عنوان فاشرا مىنويسد : معرب از فاشار سريانى است و به فارسى آن را هزارفشان و هزاركشان كه معرب هزارجشان است بمعنى هزار شاخ و به فارسى نيز آن را ماردارو و كرم دشتى و بشيرازى نخوشى جهت آنكه در زمستان خشك نمىگردد و تفليسى گفته بسريانى كتنبا نامند و برومى حليلوطن و بيونانى اغليطوس و به بربرى ارجالون و در تنكابن و طبرستان الاملك گويند\r\n\r\nبزبزق\r\nشابانك و شابانج و شاهبانج نيز گويند و گفته شود\r\n\r\nپرسياوشان\r\nشعر الجن و شعر الجبال و شعر الارض و لحية الحمار و شعر الخنازير و ساق الاسود و الوصيف الاسود و كزبرة البئير خوانند و آن شعر الغول است و بپارسى پرسياوشان گويند و بكرمانى كورسو خوانند بهترين وى آنست كه چوب وى سياه بود و ورق آن سبز و گويند بهترين وى آنست كه چوب آن بسرخى زند طبيعت وى معتدل است در گرمى و سردى و گويند ميل بگرمى و خشكى دارد و سه درم از وى مسهل بلغم و سودا بود و شش و سينه را از فضول غليظ پاك كند و بگدازاند و يرقان و سپرز\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nرا نافع بود و بول و حيض براند و سنگ گرده بريزاند چون بياشامند شكم ببندد و مشيمه بيرون آورد و گزندگى سگ ديوانه و مار را نافع بود و ديگر جانوران موذى را چون با شراب بياشامند ملطف و محلل بود و داء الثعلب را نافع بود و موى بروياند بر خنازير و دنبلات تحليل دهد و چون بياشامند زهير و يرقان و عسر البول را نافع بود و اگر بسوزند و بر سر كل مالند موى بروياند و اگر با سركه و زيت و خاكستر بر داء الثعلب طلا كنند موى بروياند و جهت جرب چشم نافع بود و اسحق گويد مضر است به سپرز و مصلح آن مصطكى است و رازى گويد بدل آن در سودمندى ربو به وزن آن بنفشه با نيم وزن آن رب السوس بود\r\nصاحب مخزن الادويه مىنويسد : پرسياوشان لغت يونانيست بمعنى دواء الصدر و به عربى شعر الجبال و شعر الارض و شعر الجن و شعر الخنازير و جعدة القنا و شعر الكلاب و كزبرة البئر و ساق الاسود و ساق الوصيف و بيونانى بولوطونخون يعنى كثير الشعر و بپارسى پرسياوشان و بهندى كالى جهانپ و كرجاورتكوت نامند\r\nلاتين  ADIANTHUM CAPELUS VENERIS  فرانسه  CAPILLAIRE COMMUNE  انگليسى  ADIANTHUM \r\n\r\nبرشوم\r\nبلغت اهل نجد قسب است و گفته شود\r\n\r\nبرطانيقى\r\nبستان‌افروز است و گفته شود\r\nصاحب مخزن الادويه مىگويد برطانيقى لغت يونانيست و بهندى سروالى نامند وى و حكيم مؤمن آن را غير بستان‌افروز دانند\r\n\r\nبرسيانا\r\nنباتيست كه تخم وى مانند كرفس بود و جهت جرب استعمال كنند و بشيرازى تال‌كرو خوانند\r\nصاحب مخزن الادويه و صاحب تحفه هر دو آن را برسيان نوشته‌اند و آن را نباتى دانسته‌اند كه بىشكوفه و گل تخم مىكند و آن را از ادويه غير مشهور شمرده‌اند\r\n\r\nبزرقطونا\r\nبپارسى اسفيوش خوانند و بيونانى فسليون و معنى آن برغوثى و بشيرازى بنكو خوانند و آن دو نوع است سفيد و سياه و بهترين وى سياه فربه بود كه چون در آب رود در بن آب نشيند اما سفيد بغايت سردتر از سياه بود و طبيعت بنكو سرد و تر است در دويم و گويند در سئوم و گويند معتدل است در خشكى و ترى حرارت بنشاند و تشنگى ساكن گرداند و اگر بريان كرده بود يا روغن گل شكم ببندد و سجح را نافع بود و بر ورمهاى گرم ضماد كردن نافع بود و درد سر را با گلاب نافع بود و كوفته وى نشايد استعمال كردن كه كشنده بود و شربتى از بنكو دو درم بود و مداواى كسى كه بنكوى كوفته خورده باشد با سفيداج و فلفل و حلتيت يا بمثلث كنند و بدل آن در تليين طبيعت حب السفرجل است يا بزر المرو در تبريد و ترطيب بزربقلة الحمقا است\r\nصاحب مخزن الادويه مىنويسد : بزرقطونا لغت عربيست بيونانى فسليون بمعنى برغوثى يعنى شبيه ببرغوث و به فارسى اسفيوس و اسبغول و اسبغل بوا و در اصفهان مشهور به اسپرزه و در شيراز به بنكو و شكم‌دريده نيز و بتركى قارنىباروق نامند و آن گياهى است شبيه به گندنا\r\nبه لاتين  PLANTAGO PSYLLIUM  فرانسه  HERBE AUX POUCES  انگليسى  FLEASUORT \r\n\r\nبذر كرفس بستانى\r\nطبيعت آن گرم و خشك است در دويم بول و حيض براند و سده و جگر بگشايد و فواق كه از امتلا بود سود دارد و شربتى از وى سه درم بود جهت گزندگى جانوران نافع بود و شريف در خواص آورده است كه تخم وى چون بكوبند با همچندان قند و بروغن گاو چرب كنند و سه روز بياشامند باه را زيادت كند اما غذا گوشت خرگوش فربه خورد و بدل آن فطراساليون بود و گويند ده‌يك افسنتين و نيم وزن آن فطراساليون\r\nحكيم مومن در تحفه فطراساليون را بذر كرفس جبلى دانسته است\r\n\r\n","description":"","footnote":"","page_name":" 57 ","page_number":57},
  {"content":"\r\n\r\n\r\nبذر الخبازى\r\nبپارسى تخم خرو گويند و بكرمانى بنيرك طبيعت آن معتدل بود در حرارت و در رطوبت و در عمل اقوى بود و بهتر از تخم خطمى خشونت سينه را نافع و سجح و ريش روده را زايل گرداند و جهت گزندگى رتيلا و سموم نافع بود و چون در ادويه حقنه بود دفع مضرت ادويهء حاده بكند و بدل وى تخم خطمى بود\r\n\r\nبزر الخطمى\r\nبهترين وى آنست كه سياه و رسيده بود طبيعت وى سرد و خشك است و گويند معتدل بود در حرارت و رطوبت چون با سركه بر بهق طلا كنند و در آفتاب نشينند نافع بود و جهت سرفه گرم سودمند بود و خون شكم ببندد و در ضمادات كه جهت ذات الجنب سازند نافع بود و شكم ببندد و سنگ گرده بريزاند و بدل وى تخم خبازى بود\r\n\r\nبزر الراطبه\r\nبزر القداح و بزر الفصفصه و بزر اللفت و بزر القصب گويند و آن بزر العلف است و بپارسى تخم اسپست گويند بهترين وى زرد و فربه باشد و طبيعت آن گرم و تر بود و در وى نفخى بود و باه را زيادت كند و مجامعت را قوت دهد و شير را زيادت كند و بدل وى در معاجين تخم شلجم بود\r\n\r\nبزر الجرجير\r\nبپارسى تخم كيكيز خوانند و بشيرازى كهزك گويند و بهترين وى بستانى فربه بود و طبيعت آن گرم و خشك است در سيم و گويند در دوم سودمند بود جهت عسر البول و بر نمش طلا كنند نافع بود و باه را برانگيزاند و جهت درد ساقين نافع بود و مقدار يك درم با سكنجبين و آب گرم بياشامند قى بلغمى آورد اما مصدع بود و منى زيادت كند و بول براند و تاريكى چشم آورد و اگر سحق كنند و بر كلف روى طلا كنند زايل كند و اگر بكوبند و بعوض نمك بر زردهء تخم‌مرغ نيم برشت كنند و بياشامند مجامعت آورد اما مشكل خوار بود و مضر بود بمثانه و مصلح وى كثيرا بود و بدل وى رازى گويد نبات وى است گويند بدل وى تودرى بود و مجهول گويد بدل وى بزر الكراث است و ديسقوريدوس گويد در طبيخ بدل وى تخم خردل بود\r\nصاحب مخزن الادويه تحت عنوان جرجير مىنويسد : بكسر اول به فارسى تره‌تيزك و بهندى ترمرا و تخم آن را هالون و عوام هالم و چند سور و چند سور و چند سر نيز نامند سپس در انواع آن و اسامى كه در نقاط مختلف بران نهاده‌اند بحث مىكند\r\nجرجير به لاتين  SISYMBRIUM NASTURTIUM  بفرانسه  CRESSON D'EAU  بانگليسى  WATER CRESS \r\n\r\nبزر المنط\r\nحب الفلفل است و گفته شود\r\n\r\nبزر الجمجم\r\nحنه بود و بپارسى شفترك گويند و باصفهانىها كشتى و به تبريزى سوارون و بتركى مراشوه نامند و در باب حا گفته شود\r\n\r\nبزر السرمق\r\nبذر القطف بود و صفت آن در قطف گفته شود طبيعت وى معتدل بود در حرارت و برودت و خشك بود در اول و گويند گرم است و در وى جلا و تلين بود و مضر بود به سفل و مصلح وى قند و گلاب بود\r\n\r\nبزر الخرفه\r\nبقلة الحمقا بود و رجله و فرفخ و بقلة المباركه و بقلة الزهرا و بقلهء لينه و دندان‌سا و كف و فرخير و فرفين و حقوق نيز گويند\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nو بپارسى تخم تورك خوانند و باصفهانى تخم بريهن و بكرمانى تخم يكرك و به تبريزى تخمكان و بهترين وى آنست كه فربه بود و طبيعت آن سرد است در درجه سيم سودمند بود جهت درد جگر كه از گرمى بود و تبهاى حاده مقدار پنج درم از وى بكوبند و شيره بگيرند و با نبات بياشامند و اگر بجلاب خورند جهت سرفه كه از حرارت بود و جهت لذع فم معده نافع بود اما مطمع شهوت بود وقتى كه افراط كنند و مضر بود به سپرز و معدهء بلغمى و مصلح وى قند است و بدل آن بذر قطونا\r\n\r\nبزر السپستان\r\nسحسويه گويند و آن اعين السراطين است و گفته شود\r\n\r\nبزر الرمان البرى\r\nحب القلقل است و گفته شود\r\n\r\nبزر الجزر البستانى\r\nبپارسى تخم كزر گويند نافع بود جهت ريشهاى خورنده چون بكوبند و بر آن ضماد كنند و اگر بخورند باه برانگيزاند و بول و حيض براند و ريشهاى عفن پاك كند و باستسقا نافع بود و بگزندگى جانوران ديونس گويد خاصه در درد ساقين يك درم تخم كزر با يك درم قند بياشامند مجرب است و بدل وى به وزن آن انيسون است\r\n\r\nبزر الجزر البرى\r\nدوقو است و گفته شود\r\nصاحب مخزن الادويه تحت عنوان جزر مىنويسد : بفتح اول و ثانى معرب گزر فارسى است و نيز به فارسى زردك و بهندى كاجر نامند\r\n\r\nبزر السداب\r\nبهترين وى سياه و فربه بود طبيعت وى گرم و خشك است در سيم نافع بود جهت فواق بلغمى و ساكن گرداند چون يك درم تا دو درم بياشامند اگر با شراب بياشامند نافع بود جهت دفع زهرها و گزندگى جانوران خاصه اگر با انجير خشك و مغز گردكان استعمال كنند نافع بود عرق النسا را اما مقطع منى بود و مصلح آن كثيرا بود با عسل و بدل آن سداب\r\n\r\nبزر المظ\r\nبزر الرمان البرى است و گفته شود\r\n\r\nبزر الخس\r\nبپارسى تخم كاهو گويند بهترين وى بستانى سياه فربه بود طبيعت وى سرد و خشك است مخدر و منوم بود و شهوت جماع را ساكن گرداند و چون بياشامند نافع بود جهت كسى كه وى را احتلام افتد و ضماد كردن جهت صداع نافع بود و منع سيلان كه از چشم آيد بكند چون بر پيشانى ضماد كنند و مصلح وى مصطلى بود و بدل وى دام الاخوين بود\r\n\r\nبزر البنج\r\nبپارسى تخم بنگ گويند و به لفظى ديگر خداع الرجال و آن سه نوع است سياه و سرخ و سفيد بهترين وى سفيد و بعد از آن سرخ اما سياه كشنده است طبيعت وى سرد و خشك بود در آخر درجه سيم و از آن سفيد سرد است در اول درجه سيم\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nعصاره وى درد گوش را سود دارد و نافع بود جهت نفث دم بافراط و دردها ساكن گرداند و بر نقرس ضماد كنند نافع بود و ليكن مسبت و مخدر بود و تباه‌كننده عقل و خفقان و جنون آورد ورم زبان و ضيق النفس و تاريك‌چشم و گرانى گوش آورد و مداوات بقى كنند به آب گرم و روغن و عسل بعد از آن بشير تازه و مرق اسفيداج بمرغ و گوشت فربه و بدل آن افيون بود به وزن آن و صاحب تقويم گويد مصدع بود و مخدر احشا و مصلح آن عسل است و انيسون و اگر بر برص طلا كنند بغايت نافع بود\r\n\r\nبزر الفجل\r\nبپارسى تخم ترتيزه گويند بهترين وى آنست كه فربه بود و سرخ و سرخى كه بسياهى زند و طبيعت وى گرم است در دوم و خشك است در دوم جهت نمش و كلف و بهق سفيد و اثر زخمها نافع بود و بر بهق سفيد و سياه با كندش چون در حمام طلا كنند بغايت نافع بود و نفخى كه در شكم بود تحليل كند و محلل قوى بود مقدار دو درم مستعمل بود اما مضر بجگر بود و مصلح وى سپستان بود اگر با سركه بياشامند قى آورد و بول براند و سپرز را تحليل دهد چون با سكنجبين بپزند و بدان غرغره كنند گرم خناق را نافع بود و در دفع زهرها و گزندگى جانوران بمنزلهء ترياق بود و بدل آن حب الرشاد بود\r\n\r\nبزر المرو\r\nبپارسى تخم مرو يعنى كنوچه و بشيرازى مرو رشك گويند بهترين وى آنست كه تازه و فربه بود و لون آن بسرخى زند طبيعت وى گرم و تر است باعتدال چون بريان كنند نافع بود جهت ذوسنطاريا و سجح و شكم ببندد و منضج ورمها بود و دنبلها و بريان ناكرده مسهل اندك بلغم بود و مقدار دو درم مستعمل بود و گويند مضر بود به شش و مصلح آن جلنار بود و بدل آن بزرقطونا و در انضاج بدل وى بزر الكتان بود\r\n\r\nبزر الكاكنج\r\nحب كاكنج بود گفته شود\r\n\r\nبزر الهو\r\nبلغت اهل خراسان تودرى گويند و گفته شود و به لفظى ديگر شندر و قصيصه نيز گويند\r\n\r\nبزر القنب\r\nشهدانج است و گفته شود\r\n\r\nبزر الخندوقى\r\nبپارسى تخم اندوقوقى گويند و ديواسپست گويند و حباقا و ذرق نيز گويند بهترين وى آنست كه فربه و برى بود و طبيعت وى گرم و خشك است معده را پاك كند مقدار نيم درم نافع بود گزندگى جانوران را چون با سكنجبين بياشامند و در ادويه باهى مهيج باه بود و تخم و گياه وى نيز اما جرب آورد و مصلح وى كثيرا بود و بدل وى شيلم\r\nصاحب مخزن الادويه مىنويسد : حندوقى اسم نبطى است و آن از جنس يونجه است برى را به عربى حباقا و بيونانى لوطوس اغريوس و به فارسى ديواسپست و بشيرازى اندقوقو و به لاتينى لوطس سكرار و بهندى بسكهپره و كده‌پره نيز نامند و بستانى را به عربى ذرق و بيونانى لوطوس و بلغتى طريفلن و به لاتينى طريفلم اوراتم و بكسطيلان طربول رماكه و در اصفهان شبدر و در مازندران شروبت گويند و سفيد و سرخ مىباشد و سفيد آن قويتر و اكثر مستعمل است\r\nبه لاتين  ESIFOLIUM PRATENS  فرانسه  EREFLE DES PRES  انگليسى  ERIFOIL CLOVER \r\n\r\nبزر لسان الحمل\r\nبپارسى بارتنگ گويند و به تبريزى تخم تروشه و طبيعت آن سرد و خشك است بهترين وى آن بود كه بسرخى زند و\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nقابض بود جهت سدّه جگر و گرده و عرق النسا مقدار سه درم مستعمل بود و مضر بود به شش و مصلح وى عسل بود و بدل آن تخم حماض بستانى و چون بياشامند نفث دم كه از سينه بود قطع كند و فضول كه از شكم روانه بود اسحق گويد طبيعت وى گرم و خشك است\r\n\r\nبزر الحماض\r\nحب الترشا گويند و بپارسى تخم ترشه گويند و بشيرازى ترشينك و بهترين وى آنست كه فربه بود و بسرخى زند طبيعت آن سرد و خشك است و بغايت قابض بود مرهء صفرا بنشاند و روده پاك كند و شكم ببندد و اسهال قطع كند و مضر بود بگرده و مصلح وى قند بود در خواص آورده‌اند كه تخم حماض چون در خرقه ببندد و زن بر بازوى چپ بندد ما دام كه با خود دارد آبستن نشود هرچند جماع دهد\r\n\r\nبزر الكتان\r\nبپارسى بزرك خوانند بهترين وى آنست كه تازه و فربه بود طبيعت وى گرم بود در اول و معتدل بود در گرمى و سردى و خشك است در اول منضج ريشها و ورمها بود خواه گرم خواه سرد اندرون و بيرون و كلف و برص را نافع بود و دخان وى زكام را سودمند بود چون بريان كنند شكم ببندد و اگر خام بياشامند شكم براند و مقدار سه درم مستعمل بود و ادرار بول كند و اگر بپزند و زن در آب آن نشيند ورم رحم را تحليل دهد ليكن معده را زيان دارد و دشوار هضم شود و غذا اندك دهد و مصلح وى گلنگبين بود يا عسل و بدل آن عصارهء باقلا و گويند حلبه بود و در خواص گفته‌اند كه چون با موم و عسل بر برص ناخن ضماد كنند ببرد و چون بخورند منى زيادت كند و درد سينه را نافع بود\r\n\r\nبزر النمام\r\nبپارسى تخم سيسنبر گويند بهترين وى بستانى بود سياه و طبيعت وى گرم و خشك است حيض براند و زائيدن سهل كند مقدار سه درم مستعمل بود و جهت باد كه در شكم بود نافع بود و جهت فواق كه از امتلا بود سودمند بود بغايت اما مضر بود به شش و مصلح وى كثيرا بود و بدل وى تخم نعنع و تخم بالنكو مساوى\r\n\r\nبزر الهليون\r\nبپارسى تخم مارچوبه گويند و بهترين وى بستانى بود و طبيعت وى گرم و تر است در دوم منى را زيادت كند و شهوت جماع برانگيزاند و مفتح سده بود و شير زيادت كند و مقدار دو درم مستعمل بود و مضر بود بسر و مصلح آن عسل است عسر البول را نافع بود و عرق النسا و قولنج بلغمى و ريحى و گزندگى رتيلا را سودمند بود\r\n\r\nبزر العصفر\r\nقرطم است و گفته شود\r\n\r\nبزر الراسن\r\nو آن حبت الراسن است و آن دو نوع است و در راسن گفته شود\r\n\r\nبزر الكشوث\r\nبپارسى تخم كشوث خوانند و بسريانى دينار و شكوثا نيز گويند طبيعت آن معتدل است در گرمى و سردى و خشك است سدّه جگر بگشايد و سپرز معده را پاك كند و خلطهاى عفن از عروق بيرون آورد و تبهاى مركب و مرهء صفرا را نافع بود و چون با سركه بياشامند فواق ساكن كند و خون شكم ببندد و قوت معده بدهد و بول و حيض براند و سيلان رحم را نافع بود و\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nعصارهء او چون تر بود با قند جهت يرقان مفيد بود و اگر بطيخ وى يا عصارهء وى دست و پاى بشويند نقرس را سود دهد و مقدار دو درم مستعمل بود اما بغايت تلخ و در منفعت مانند كاسنى بود در اكثر حالات و گويند مضر است به شش و مصلح آن عسل و گويند صمغ عربى است و بدل آن گويند چهاردانگ وزن آن افسنتين بود\r\n\r\nبزر الهندبا\r\nبپارسى تخم كاسنى است و بهترين آن سياه‌رنگ فربه بستانى بود و طبيعت آن معتدل است در گرمى و سردى و خشك است نافع بود جهت تبهاى صفراوى و سدّه جگر و يرقان كه از سدّه بود را سودمند است و مقدار دو درم تا سه درم مستعمل بود و گويند مضر بود به سپرز و مصلح آن سكنجبين است و بدل آن تخم كشوث\r\n\r\nبزر الانجره\r\nقريض و ساساركشت گويند و آن تخم گزنه است طبيعت وى گرم و خشك است در دويم و بهترين وى آنست كه فربه بود و در وى تلطيفى هست و گويند تر است ورمهاى صلب كه در بن گوش حادث بود نرم گرداند و باه زيادت كند چون با مثلث يا با شير گاو تازه بياشامند و اين مجرب است و چون بكوبند و بر ريشهاى خورنده و سرطان فشانند نافع بود و چون بياشامند صفرا و بلغم و قولنج و استسقا را نافع بود مقدار نيم مثقال به آب گرم و عسل و اگر بكوبند و مقدار سه درم با شراب يا شير تازه بياشامند مجامعت زيادت كند شريف آورده است كه چون بكوبند و با عسل بياميزند و بر قضيب طلا كنند قضيب را ستبر كند زياده و اگر با سكنجبين بياشامند سپرز و درد گرده را نافع بود و اگر بكوبند و با عسل بياميزند و لعق كنند عسر النفس را نافع بود و وى مقرح گرده بود و مصلح آن صمغ عربى و كثيرا بود و بدل آن حرف است و قرومانا و گويند بدل آن بزركراث است و گويند بزر جرجير و بسيار خوردن وى سرفه پيدا كند و مداواى آن شراب بنفشه و جوآب بود\r\nصاحب مخزن الادويه مىنويسد : انجره لغت فارسى است به عربى قريض و بلغت دار المرز كرنه و بتركى كجيت و بهندى اتنكن و به لاتينى ارتيك‌پريم و بلغت گيلان هرتيكه گويند و آن نباتيست پرتشريف و انبوه و پرحار و مستعمل تخم آنست\r\nلاتين  URTICA DIVICA  فرانسه  ORTIC  انگليسى  MALE NETTLE \r\n\r\nبزر الرازيانج\r\nدر باب را گفته شود\r\n\r\nبزر الپنجنكشت\r\nحب الفقد گويند و بپارسى تخم پنجنكشت خوانند و بشيرازى تخم دل‌آشوب و فلفل كوهى نيز گويند و در كنار رودها رويد و بهترين آن بود كه بوى تيز داشته باشد و طبيعت آن گرم و خشك است در دوم جهت ورم سپرز و استسقا نافع بود دو درم از وى با ده درم سكنجبين و اگر با سركه بجوشانند و بر سپرز ضماد كنند نافع بود و اگر بخورند مفتح سدّه جگر بود اما مصدع و مجفف بود و مصلح آن شير و ترنجبين است\r\nصاحب مخزن الادويه تحت عنوان اثلق مىنويسد : اثلق اسم عربى فنجنكشت است و ذو خمسة اوراق و ذو خمسة اجنحه نيز مانند و بيونانى اغنيس يعنى طاهر و پاك و به فارسى پنجنكشت و بهندى سنبهالو و بفرنگى اسكىنان‌تو و به لاتينى ويطس و ثمر آن را به عربى حب الفقد حب النسل نامند و به فارسى فلفل كوهى و بشيرازى دل‌آشوب و بهندى رينكا خوانند\r\nلاتين  AGNUS CASTUS  فرانسه  GATTILIER / PETIT POIVRE  انگليسى  FIVE LEAVED CHASTE TREE \r\n\r\nبزر الكراث\r\nبپارسى تخم گندنا بود و بهترين آن شامى تازهء فربه بود و طبيعت آن گرم و خشك است و گويند سرد است و اگر بخور كنند با قطران در زير دندانى كه كرم داشته باشد بكشد و بيندازد و اگر در زير مقعد دود كنند بواسير زايل كند و دو درم از آن با دو درم تخم مورد نافع بود جهت نفث دم كه از سينه بود و جهت زحير و جهت كسى كه شهوتش منقطع شده باشد و سودمند\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nبود جهت سنگ گرده و اگر بريان كنند با حب الرشاد نافع بود جهت تذحر كه از سردى و بلغم بود و مضر بود به شش و مصلح وى عسل بود و بدل آن تخم جرجير و گويند كسى كه خواهد مجامعت بسيار كند و هيچ اذيت نه‌بيند بزركراث با شراب بياشامد و در خواص آورده است كه اگر در ميان سركه اندازند ترشى آن ببرد\r\nصاحب مخزن الادويه مىنويسد : كراث بضم و فتح كاف هر دو آمده لغت عربيست به فارسى گندنا باصفهانى تره و به ديلمى كوار و به لاتينى كوپركيو و بيونانى فراسينا و بسريانى عطارا و برومى فقلوتا و بستانى آن را نبطى و جبلى را فراسيون نامند\r\nلاتين  ALLIUM PORRUM  فرانسه  POIREAU  انگليسى  LECK \r\n\r\nبزر اللفت\r\nتخم شلغم بود بهترين وى آنست كه سرخرنگ بود طبيعت وى گرم و تر است و باه را زيادت كند و نفاخ بود چون در ميان معاجين بود دفع سموم ادويه قتاله بكند و شريف در خواص آورده است كه چون تخم شلغم بياشامند انعاظ تمام آورد اما مضر بود به سپرز و مصلح وى بزر البنج بود و مقدار دو درم از وى مستعمل بود مؤلف كتاب گويد از خواص وى يكى آنست كه چون كهن شود و نمك در ميان آن نبود و بكارند كرنب برويد و اين آزموده بود\r\nصاحب مخزن الادويه مىنويسد : شلجم معرب شلغم فارسى است و بيونانى عنقيلى و عنقلى و به فارسى برشاد و شيلم نيز و بفرنگى پم بضم پا نامند\r\nلاتين  BRASSICA NAPUS - BRASSICA CAMESTRIS  بفرانسه  NAVET  بانگليسى  NAPE - RAPE \r\n\r\nبزر البصل\r\nبپارسى تخم پياز گويند طبيعت آن گرم و خشك است و در وى رطوبتى فضلى است باه را تحريك كند در مزاجهاى سرد\r\n\r\nبزر السلق\r\nتخم چغندر است و گويند دو نوع است و گفته شود در سين صفت آن و طبيعت آن سرد است در وى اندكى خشكى بود معده را بد بود و شكم براند و مفتح و مقطع بلغم بود و بدل وى تخم خطمى بود\r\n\r\nبزر القثاء\r\nبپارسى تخم خيار و به تبريزى تخم شنكبار گويند و بهترين وى آن بود كه فربه بود و طبيعت وى سرد و تر بود و بهترين آن تخم خيار تازه بود و مقدار پنج درم مستعمل بود تا ده درم و چون بكوبند و بر بدن طلا كنند لون اندام نيكو گرداند و اسحق گويد مضر بود بسر و مصلح آن سكنجبين بود و بدل آن بزر القثد\r\n\r\nبزر القثد\r\nبپارسى تخم خيار گويند و بشيرازى تخم خيار بالنگ بهترين آن بود كه از خيار زرد گيرند و فربه بود و طبيعت آن سرد و تر است و نافع بود جهت احتراق صفرا و ورم گرم كه در جگر و سپرز بود و شش گرم و ريش آن و اسحق گويد مضر بود به انثيين و مصلح آن كثيرا بود و بدل آن خيارزه\r\n\r\nبزر الخيارين\r\nتخم خيارزه و خيار بالنگ است و گفته شود\r\n\r\nبزر البطيخ\r\nبپارسى تخم خربوزه بوده و بهترين آن شيرين بود و طبيعت وى گرم و تر است روده را پاك گرداند و مجامعت را زياده كند و چون بكوبند و به آب شيرهء وى بگيرند نافع بود جهت سرفه گرم و درد سينه كه از ورم گرم تولد كند و خشونت دهن و حنجره\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nو حلق نرم كند و تشنگى بنشاند و تبهاى حاده و تبهائى كه سبب آن صفراوى سوخته بود را نافع بود و ورم جگر را سود دارد و سدّه بگشايد و بول براند و مجارى گرده و مثانه را پاك گرداند و سوزش آن دفع كند و بقيت ورمهاى گرم كه بود تحليل كند و اسحق گويد مضر بود به سپرز و مصلح آن عسل است به مقدار دو درم تا پنج درم مستعمل بود\r\nصاحب مخزن الادويه مىنويسد : بطيخ بكسر با لغت رومى است و بيونانى قافس و بپارسى خربوزه گويند\r\nلاتين  CUCUMIS MELO  فرانسه  MELONE SUCRE  انگليسى  MELON PLANT \r\n\r\nبزر الورد\r\nبهترين وى آن بود كه از گل فارسى گيرند و طبيعت آن سرد و خشك است و قابض بن دندان محكم كند و قلاع زايل كند چون بكوبند و در دهان گيرند درد چشم را نافع بود و معده و روده پاك كند و مقدار دو درم از وى مستعمل بود و نافع بود جهت اسهال مرارى و درد پيچ را سود دهد و خوردن آن شش را مضر بود و مصلح آن كثيرا بود\r\nگل سرخ : لاتين  ROSA CENTIGOLIA  فرانسه  ROSE A , CENT FEUILLES  انگليسى  HUNDREO LEAVED ROSE \r\n\r\nبزر النعنع\r\nبهترين آن بستانى بود فربه طبيعت او گرم بود باعتدال معده را پاك گرداند و مقدار مأخوذ از وى يك درم بود و مضر است بشش و مصلح آن كثيرا بود\r\n\r\nبزر الريحان\r\nبپارسى تخم شاهسفرم گويند بهترين وى آنست كه سياه و فربه بود و كوچك و خوشبوى طبيعت وى گرم و خشك است و گويند معتدل بود در حرارت و برودت نافع جهت دوار مقدار نيم درم بريان كنند سجح را نافع بود و شكم ببندد يك مثقال به آب سرد يا گلاب تر كرده فروبرند قطع اسهال مزمن بكند و گويند مضر بكليه و مصلح آن مرزنگوش است و بدل آن تخم مرو\r\n\r\nبزر الشبت\r\nبپارسى تخم شبت گويند بهترين آنست كه فربه بود و طبيعت آن گرم و خشك است باعتدال شير براند و بواسير قطع كند چون بسوزانند و بر بواسير ضماد كنند و مقدار دو درم مستعمل بود و ليكن مغثى و مقيى بود و مضر است بمثانه و مصلح وى عسل است و بدل آن دو وزن آن شبت\r\n\r\nبزر الكرنب\r\nبپارسى تخم كرنب و بشيرازى تخم كلم گويند و بهترين وى آنست كه تازه بود و فربه بود و طبيعت آن گرم و خشك است اگر بخورند منع مستى شراب بكند و دير مست شود و منى را زيادت كند و مقدار يك درم مستعمل بود و گويند مضر است به شش و مصلح آن عسل بود و ابن ماسويه گويد كه هركس دو درم تخم كرنب به آب گاو زبان بياشامد و شراب خورد دير مست شود و چون از گل وى فرزجه سازند و زن بر خود برگيرد بچه در شكم بكشد\r\n\r\nبزر الاسفاناخ\r\nبهترين وى آنست كه بسرخى زند طبيعت آن سرد و تر است و نافع بود جهت درد دل و تب مقدار يك درم مستعمل بود و مضر بود به سپرز و مصلح وى طين مختوم بود\r\n\r\nبزر بقلة الحمقا\r\nبزرة الخرفه است و گفته شد\r\n\r\n","description":"","footnote":"","page_name":" 64 ","page_number":64},
  {"content":"\r\n\r\n\r\nبسر\r\nغوره خرما است بپارسى خرك گويند و طبيعت وى سرد و خشك است در دويم و شيرين وى ميل به حرارت دارد و طبيخ وى شكم ببندد و آنچه شيرين بود حبس در وى زيادت بود و دشوار هضم شود و مضر بود و به دهن و دندان و مولد رياح بود و سدّه و مصلح وى سكنجبين ساده بود\r\n\r\nبستياج\r\nخلال مكه است و به عربى سدى نامند تخم آن را بپارسى درمنه تركى گويند جهت سعال و فواق و رياح و مغص و حصاة و تفتيح سده جگر و ادرار بول نافع است\r\nدرمنه به لاتين  ARTEMISIA SANTNICA  فرانسه  SEMEN CONTRA  انگليسى  WORMSEED - SEMEN CONTRA \r\n\r\nبسفايج\r\nتشتوان گويند و اضراس الكلب نيز خوانند و تشميز نيز گويند و ثاقب الحجر و كثير الارجل و بهترين آن قرنفلى طعم بود و سطبر و چون بشكنند اندرون وى فستقى بود و طبيعت وى گرم بود در اول و معتدل است در ترى و خشكى و گويند گرم است در دوم و خشك است در سيم مسهل سودا بود و اسهال وى به غير مغص و كرب بود و شربتى از وى از دو درم تا پنج درم بود قولنج بگشايد و محلل نفخ و رطوبات بود و مفرح نه بذات بسبب آنكه مادهء سودا وى از جوهر دل و دماغ و جميع بدن مستقرغ كند و از خواص وى آنست كه شير را ببندد و از آن بسته باز كند و اسحق گويد مضر است بگرده و مصلح آن هليله زرد است و بدل آن افتيمون لوزن آن و دو دانگ و نيم ملح هندى\r\nصاحب مخزن الادويه مىنويسد : بسفايج به فتح با به عربى اضراس الكلب و ثاقب الحجر و تشميز و بيونانى بولوذيون يعنى كثير الارجل و در مصر معروف به اشتوان و بهندى كهنكالى است و آن بيخى است اغبر مايل بسياهى و باريك شبيه به هزارپا و گره‌دار و از هر گرهى ريشهاى باريك برآمده است\r\nلاتين  POLYPODIUM VULGARE - POLPODF COMMUN  فرانسه  POLYPODE COMMUN  انگليسى  POLYPODY \r\n\r\nبُسَد\r\nاصل المرجان است و آن سه نوع است سياه و سفيد و سرخ بهترين آن سرخ بود و باريك و بپارسى آن را خرهك گويند طبيعت آن سرد بود در اول و خشك بود در سيوم و سوخته مستعمل بود و صفت سوختن وى آنست كه در كوزه كوارى نو كنند و به گل حكمت گيرند و در تنور خباز نهند شب و بامداد بيرون آورند و در وى قبضى بود و تجفيفى و تجفيف وى بيشتر از قبض بود و نزف دم قطع كند و چشم را قوت دهد چون در چشم كشند و آب رفتن از وى بازدارد و بايد كه بعد از سوختن بشويند و گوشت زياده بخورد و از جمله ادويه مفرح و مقوى قلب بود و ريش روده را نافع بود و عسر البول را مقدار يك درم مستعمل بود در سنون دندان را جلا دهد و رازى گويد در كتاب خواص كه اسكندرانى گويد كه بسدّ اگر بر گردن مصروع بندند يا بر پاى منقرس نافع بود و هر موضع كه خون از وى روانه بسدّ با كهرباى سوده بر آن پاشند بازدارد و بدل وى در حبس دم دم الاخرين است و اسحق گويد مضر بود به گرده و مصلح آن كثيرا بود\r\nصاحب مخزن الادويه مىنويسد : بسدّ بضم با و فتح سين و يا تشديد سين گفته‌اند معرب نزول النون يونانيست و برومى قولوريون و بلغتى قوالن و به عربى ناشف نامند و آنچه مشهور است كه بيخ مرجان است اصلى ندارد بلكه سنگى است سرخ پرسوراخ مانند خانهء زنبور\r\nدر تحفه حكيم مؤمن مىنويسد : بسد به تخفيف سين اسم چيزى احمر است و به سين مشدده بلغت هندى اسم مرجان است و مرجان را به عربى قرول نيز گويند و او معرب از قرواليون يونانيست و بيخ مرجان را به عربى نشف نامند و آن سنگى است با قوت نباتيه كه در قعر دريا مىرويد . . .\r\n\r\nبسباس\r\nبه زبان اهل مغرب رابح گويند و گفته شود\r\n\r\n","description":"","footnote":"","page_name":" 65 ","page_number":65},
  {"content":"\r\n\r\n\r\nبستان‌افروز\r\nبستان‌اپروز نيز گويند بهترين وى آنست كه در سايه خشك كنند طبيعت وى سرد و خشك است معده و روده را پاك گرداند و حرارت معده و جگر ساكن گرداند چون طبيخ وى با سكنجبين بياشامند مقدار ده درم مستعمل بود اسحق گويد مضر بمثانه است و مصلح وى كندر بود\r\nصاحب مخزن الادويه مىنويسد : بستان‌افروز لغت فارسى است و به عربى حبق بستانى و زينة الرياحين و داح نيز گويند جهت آنكه خوش‌منظر است و هر گياه خوش منظر را عرب داح گويد و به فارسى تاج خروس و گل حلوا و گل يوسف و بهندى نوع صغير را كوكنى و كبير آن را جماد هارى نامند\r\n\r\nبسباسه\r\nبشيرازى بزباز خوانند بهترين وى آنست كه زردى بود كه بسرخى زند و خشبوى بود و طبيعت آن گرم و خشك است در اول و گويند در دوم و در وى قبضى بود و گويند معتدل بود و گويند سرد است و لطيف و اندك حرارتى در وى هست محلل نفخ و صلابات غليظ بود و سپرز را نافع بود و رحم را نيكو بود و سجح را و نفث را سودمند بود و سلس البول را كه از سردى بود و ريش روده را نافع بود و جهت سلس البول استعمال كنند ضماد كردن نافع‌تر بود كه خوردن و بر ناف ضماد كنند و بزفقار و بدل آن چهار دانگ وزن آن جوزبوا و بعضى گويند به وزن آن بود\r\nصاحب مخزن الادويه مىنويسد : بسباسه لغت عربيست به فارسى بزباز و بهندى جاوترى نامند و آن پوست زبرين پوست خشبى جوزبوا بود كه بر بالاى پوست صلب صدفى آن پيچيده مىباشد\r\n\r\nبسيله\r\nنوعى از جلبان است و گفته شود در جيم\r\n\r\nبشمينه\r\nبشميزج است و گفته شود\r\n\r\nبشوليون\r\nبزرقطوناست و گفته شد\r\n\r\nبشكشكه\r\nجنطياناست و گفته شود\r\n\r\nبُشش\r\nورق حنظل است و گفته شود\r\n\r\nبصل\r\nبپارسى پياز گويند و بهترين وى سفيد بود و طبيعت آن گرم و خشك است در سيم و گويند تر است در دوم و گويند در سيم و در وى رطوبت فضلى است ملطف مقطع بود و جذب خون كند بيرون بدن و باه را زيادت كند و شهوت برانگيزد و آب كُرُوسى را نافع بود و طبع را نرم دارد و اشتها را بازديد كند و چون آب وى در گوش چكانند طنين را نافع بود و چشم را جلا دهد و سودمند بود جهت آب نزول و سپيدى چشم چون بعصارهء وى بكشند و چون بكوبند و با عسل بسرشند و بر قوبا و بهق طلا\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nكنند سود دهد و بر گزندگى سگ ديوانه و افعى سودمند بود و بر ناخن ستبر طلا كند تنك كند در داء الثعلب طلا كنند سود دهد و حيض براند و اگر آب وى تنها در گوش چكانند گرانى گوش ببرد و اگر پياز سفيد بريان كنند و با پيه يا روغن يا زردهء تخم‌مرغ بكوبند و بر مقعد ضماد كنند ورم آن را تحليل دهد و درد ساكن گرداند و اگر بپزند با چيزهاى چرب سينه و شش را از اخلاط لزج پاك گرداند و بوئيدن و خوردن آن دفع باد سموم كند و چون به سركه نهند معده را قوت دهد و حراقت وى كم كند و چون در خوردن مسهلات ببويند منع غثيان بكند و بوى دارو نشنوند اما خوردن وى دردسر آورد بسيار و مسبت بود و مضر بود بعقل و لعاب بسيار آورد و بواسير بگشايد و مصلح وى سركه و شير ترش بود و يا با كاسنى خورند\r\nلاتين  ALLIUM COPA  فرانسه  OGNON  انگليسى  ONION \r\n\r\nبصل الزير\r\nبلبوس است و بصل ماكول نيز گويند و آن پياز زير است بشيرازى پياز ملك گويند و به تبريزى زيرى و طبيعت آن گرم و خشك است در اول و در وى رطوبتى فضلى است و اگر بسيار خورند فربه شوند و باه را برانگيزاند و بر كلف و بهق طلا كنند زايل كند و بزرده تخم‌مرغ بر ثاليل طلا كنند نافع بود و درد رحم كه از سردى بود ساكن گرداند و سودمند بود از جهت سمها و گزندگى عقرب و رتيل خوردن و ضماد كردن چون با انجير بود چون با فلفل سحق كنند و بر معده ضماد كنند درد معده ساكن گرداند و اگر بريان كنند با سر ماهى و بر ريش زنخ پاشند نافع بود و بسيار خوردن وى مضر بود به عصب و مغص آورد و نفاخ بود و مصلح وى كاسنى بود و بعد از آن شير تازه و بدل آن عنصل است\r\nدر مخزن الادويه تحت عنوان بلبوس مىنويسد : لغت يونانيست و معروف نزد عرب به بصل الذئب و بصل الزير و به فارسى ريز و تلخهء پياز و بتركى داغ‌سوغالى و در لرستان طرم نامند و آن مانند پياز كوچكى است اما تودرتو نيست بلكه مانند سير يك دانه است و پوست آن سياه و متشنج است\r\n\r\nبصل الذئب\r\nبصل الزير است و گفته شد\r\n\r\nبصل العنصل\r\nاسقيل است و گفته شود\r\n\r\nبصل الفار\r\nبصل العنصل است و گفته شد\r\n\r\nبصل الزجس\r\nبپارسى پياز نرگس گويند و طبيعت وى گرم بود و چون با سركه طلا كنند نافع بود و چون چهار درم از وى با ماء العسل بياشامند بچهء مرده و يا زنده بيندازد و چون دو مثقال با عسل بياشامند قى آورد و كرم را در شكم بكشد و منضج ورمهاى گرم بود و شريف آورده است كه اگر قضيب بوى مالند تنها و ادمان كنند قضيب سطبر گرداند و قوى و اگر سه پياز نرگس در شير خوابانند يك شبانه‌روز و سحق كنند و بر قضيب طلا كنند به غير از سر و بدان ادمان كنند اگر عنين بود به حال صحت بازآيد و فعلى عجيب از او بيند\r\nلاتين  NARCISUS EAZETTA \r\nفرانسه  NARCISSE A BOWQUET \r\nانگليسى  NARCISSUS OF THE POETS \r\n\r\nبطيخ\r\nبپارسى خربزه گويند بهترين وى سمرقندى شيرين بود و قول اكثر آن است كه سرد بود در درجه دوم و تر بود در آخر و\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nبعضى گويند گرم است و آنچه محقق بود چون بغايت شيرين بود طبيعت آن گرم است ادرار بول كند و كلف و بهق زايل گرداند و در تخم وى جلا بيشتر بود كه در جرم وى و پوست وى چون بر پيشانى چسبانند منع نزول آب بكند و گوشت وى خوردن سنگ مثانه و گرده بريزاند خاصه از آن گرده و دو درم بيخ وى چون بجوشانند و بياشامند قى بىزحمت آورد و خربزه مستحيل گردد بدان خلط كه در معده زيادت بود و مرخى احشا بود و هيضه آورد و چون در معده تباه شود سم شود مصلح وى سكنجبين ساده بود كه بعد از وى بخورند و بايد كه در ميان دو طعام نخورند و اگر در معده تباه گردد بايد كه قى كند و در معده رها نكند و اگر پوست وى در حمام بر خود بمالند اندام را پاك گرداند خاصه لون روى را و اگر خشك كرده عوض اشنان بدان دست بشويند زهومت زايل كند و اگر پوست وى خشك كرده در ديگى كه گوشت غليظ باشد اندازند زود پخته شود و مهرا گردد\r\nصاحب مخزن الادويه مىنويسد : بطيخ لغت رومى است و بيونانى فافس گويند\r\nلاتين  CUCUMIS MELO  فرانسه  MELONE SUCRE  انگليسى  MELON PLANT \r\n\r\nبطيخ رقى\r\nبطيخ هندى است و بطيخ سندى نيز گويند و بپارسى خربزه هندى گويند و به تبريزى هندوانه و بشيرازى خيار كدو و بهترين وى شيرين آبدار بود و طبيعت وى سرد و تر است در دوم نافع بود جهت مرضهاى گرم و تبهاى محرقه و مزاجهاى گرم تشنگى بنشاند و چون با سكنجبين بياشامند بول براند و مثانه بشوياند و آب وى چون با قند بود در تبريد زياده بود و مضر بود به پيران و مزاجهاى سرد و خون بد از وى حاصل شود و در جگر بلغم انگيزد و مصلح وى قند است يا عسل كه با وى خورند يا بعد از وى\r\nصاحب مخزن الادويه تحت عنوان بطيخ هندى مىنويسد : بطيخ رقى و بطيخ اخضر نيز باشد و به عربى الاغ و دابوقه نيز به فارسى خربوزه هندى و معروف به هندوانه است و بهندى تربوز باشد\r\nلاتين  CITRULLUS VULGARIS  فرانسه  PASTEQUE  انگليسى  WATER MELON \r\n\r\nبط\r\nگوشت وى بسيار رطوبت و حرارت بود و ترتر از مرغهاى ديگر آبى بود اما ديرتر از معده بگذرد و پيه وى مسكن وجع‌ها و لدع‌ها كه در عمق بدن باشد بود و فاضل‌تر از پيه مجموع مرغها بود و گوشت وى لون را صافى كند و آواز و باه را زيادت كند و فربهى آورد و چون هضم شود غذا بسيار دهد ليكن دير هضم شود و ثقيل بود و خون نيك از وى متولد شود و مصلح وى آنست كه با سركه و ابازير گرم بپزند و اگر بريان كنند بروغن زيت چرب كنند و پياز اندرون وى كنند و يك‌دو دانه سير خشك و اگر به اسفيدباج پزند نخود و گندنا و دارچينى در وى كنند و اندرون وى به گشنيز و كرفس و سداب و يكدو دانه سير بياگنند\r\nصاحب مخزن الادويه مىنويسد : بط به فارسى اردك و بهندى چينابدك و بتخ نيز نامند و آن صنفى از طيور آبى است ابلق مختلف الالوان\r\nلاتين  ANAS BOSCHAS  فرانسه  CANARD  انگليسى  DUCK \r\n\r\nبطراخيون\r\nكبيكج است و گفته شود\r\n\r\nبطم\r\nشجرهء حب الخضرا است و گفته شود و بپارسى درخت بنه و در باب حا با حبة الخضرا گفته شود\r\n\r\nبطر اساليون\r\nفطر اساليون است و گفته شود و معنى آن كرفس جبلى است بطرا بيونانى كوه و ساليون كرفس است\r\n\r\n","description":"","footnote":"","page_name":" 68 ","page_number":68},
  {"content":"\r\n\r\n\r\nبطارس\r\nبلغت يونانى سرخس است و گفته شود\r\n\r\nبطر الاون\r\nبلغت يونان دهن الحجر است و آن نفط بود و گفته شود\r\n\r\nبطباط\r\nعصى الراعى است و گفته شود\r\n\r\nبعر الضب\r\nبپارسى سرگين سوسمار است و پشك سوسمار نيز خوانند بهترين وى سفيد بود و گرم و تيز بود برص و كلف را نافع بود و سفيدى كه در چشم بود زايل كند و چشم را جلا دهد و قوت باصره بدهد و حكّه را نافع بود و بشيرازى ماترنك خوانند\r\n\r\nبعر الماعز\r\nبپارسى سرگين بز گويند و بشيرازى پشكل بز طبيعت آن گرم و خشك بود خنازير را تحليل دهد به قوت و ورم سپرز و ورم صلب را سود دارد و اگر به پشم پاره بر خود برگيرند سيلان رحم بازدارد و اگر سحق كنند و با عسل بسرشند و طلا كنند درد مفاصل را نافع بود و اگر با شراب بر گزندگى افعى ضماد كنند نافع بود و چون بسوزند و با سركه بسرشند و بر گزندگى سگ ديوانه طلا كنند سود دهد و سرگين بز كوهى داء الثعلب را نافع بود و محلل صلابات مفاصل و ورم آن بود . . . و بر استسقا در آفتاب ضماد كنند و با سركه بر گزندگى جانوران طلا كنند سم آن را جذب كند\r\n\r\nبعر الضان\r\nبپارسى سرگين ميش گويند و بشيرازى پشكل گوسپند چون با سركه بر ثاليل ضماد كنند نافع بود و بر سوختگى آتش طلا كنند نافع بود و با روغن بر گوشت زياده نهند نافع بود\r\n\r\nبعر الجمل\r\nبپارسى پشكل شتر گويند و چون بر ثاليل بندند و بخور كند قطع كند و خون از بينى بازدارد چون خشك كرده بسايند و بر بينى دمند چون با ادويه جهت صداع بياشامند نافع بود و محلل خنازير و دانه‌ها بود چون تر وى بر وى ضماد كنند درد مفاصل را نافع بود\r\n\r\nبقم\r\nچوب درختى بود كه از طرف هند خيزد و زنگبار و صباغان استعمال كنند و طبيعت آن گرم و خشك است در دوم گوشت بر جراحت بروياند و قطع خون كه از هر عضو باشد بكند و ريشها خشك گرداند\r\n\r\nبقس\r\nبيونانى بقسين خوانند و اهل شام شمشار گويند و ورق آن مانند ورق مورد بود و تخم آن هم مانند تخم مورد بود و قابض بود و چون بياشامند شكم ببندد و شريف گويد نشارهء چوب وى چون با حنا بسرشند و بر سر ضماد كنند صداع را نافع بود و\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nچون با سفيدهء تخم‌مرغ و گرد اسيا بسرشند و بر وى ضماد كنند سودمند بود\r\nصاحب مخزن الادويه مىنويسد : بقس معرب از بقسين و يا بقسيون يونانيست و اهل شام شمشار و به فارسى شمشاد گويند\r\n\r\nبقلة الحمقا\r\nبقلهء مباركه گويند و اسمهاى ديگر وى در بزر الخرفه گفته شد بپارسى تورك گويند بهترين وى تازه بود طبيعت وى سرد و تر است در سيم و گويند در آخر دويم صفرا بشكند و قى بازدارد و چون دو درم در آب بياشامند منع نزف دم بكند و چون ثاليل بوى طلا كنند زايل كند و اگر بر ورمهاى گرم كه مخوف باشد ضماد كنند نافع بود و آب وى چون بياشامند كرم را بكشد و گزندگى جانوران را سود دارد چون با روغن گل بر سر كنند جهت درد سر كه از آفتاب بود سود دارد و سوزش مثانه و درد دندان را نافع بود و عصارهء وى جهت نفث دم و معده و جگر گرم سودمند بود و خوردن و ضماد كردن و جهت سجح روده و اسهال مرارى حقنه كردن نافع بود و تبهاى حاده را سودمند بود اما باه را مضر بود و بسيار خوردن وى تاريكى چشم و شب‌كورى آورد و مصلح آن كرفس و جرجير و نعناع بود و گويند مضر بود بروده و مصلح وى مصطكى بود\r\nصاحب مخزن الادويه مىنويسد : بقلة الحمقا لغت عربيست و نيز به عربى فرفخ و رجله و حسيب و بقلة اللينه و بقلهء مباركه و بقلهء فاطمه و بقلة الزهرا و به فارسى خرفه و تورك و بعبرانى ارغيلم و بفرنگى برغال سالى و بهندى خلفه و قسمت كوچك آن را الونيا نامند\r\nلاتين  PORTULACA OLESACEA  فرانسه  POURPRIER COMMON  انگليسى  COMMUN PURSLANE \r\n\r\nبقله خراسانى\r\nبقلهء مبارك و بقلهء حامضه گويند و بپارسى تره خراسانى و پرك گويند در نيشابور غاسق تره گويند بهترين تازه وى بود طبيعت وى سرد و تر است در سيم و گويند در آخر دويم در اول شكم را به‌بندد و مرهء صفرا را سودمند بود و اشتهاى طعام بازديد آرد و محرور مزاج را نافع بود و بلغمىمزاج را مضر\r\nصاحب مخزن الادويه مىنويسد : بقله حامضه به فارسى تره خراسانى و ساق ترشك و بهندى ساك چوكه نامند\r\n\r\nبقلة الذهبيه\r\nقطف است و سرمق نيز گويند و گفته شود\r\n\r\nبقلة المباركه و بقلة الزهرا و بقله لينه\r\nبقلة الحمقاست و گفته شد\r\n\r\nبقلة الغزال\r\nمشك طرامشيع است\r\n\r\nبقله بارده\r\nلبلاب است و گفته شود\r\n\r\nبقلة الانصار\r\nكرنب است\r\n\r\nبقله يهوديه\r\nاز قول صاحب جامع نوعى از هندباء برى است و از قول صاحب منهاج از خبازى است و صاحب منهاج در صفت\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nخبازى گفته است\r\nتحفه حكيم مؤمن مىنويسد : هندباى برى است و گويند قرصيعه است\r\n\r\nبقلة الضب\r\nبادرنبويه برى است و صفت آن گفته شد\r\n\r\nبقلة الخطاطيف\r\nصاحب جامع گويد عروق الصفر است اما آنچه محقق است دواء الخطا مىخوانند و آن ماميران است\r\nصاحب تحفه مىنويسد : دواء الخطاطيف است و گويند عروق صفر است\r\n\r\nبقلة القدس\r\nفوتنج برى است\r\n\r\nبكير\r\nبه لغت اهل هند خيارچنبر است و گفته شود\r\n\r\nبلوط الملك\r\nشاه‌بلوط است و گفته شود\r\n\r\nبلوط\r\nدر وى قبض بيشتر بود كه در شاه‌بلوط و در قشر وى كه آن را جفت خوانند قبض زياده‌تر بود كه در بلوط بهترين وى تازه فربه بود و گويند گرم بود در اول منفعت وى آنست كه منع نزف دم بكند خاصه جفت وى غذاى بسيار دهد و جهت صلابات با پيه بز كوهى نافع بود و چون بسوزانند جهت ريشها و قلاع نافع بود و شكم ببندد و طبيخ وى اگر كسى كه اسهال مزمن و قرحه امعا داشته باشد بياشامد سودمند بود و اگر زن طبيخ وى فرزجه سازد و به خود برگيرد سيلان رحم كه مزمن بود بازدارد اما بلوط غذاى ثقيل بد بود و دشوار هضم شود و صداع آورد و اسحق گويد از بيست درم زياده نبايد خورد و مضر بود بمثانه و مصلح وى آنست كه بريان كنند و با قند بخورند و بدل آن به وزن وى خرنوب نبطى بود\r\nصاحب مخزن الادويه مىنويسد : بلوط به فتح با و ضم لام مشدده به لغت طبرستان دارمازى و به فارسى بالوط و بلغت عراق عفصيج و بلغت مصر ثمر الفواد نامند\r\nلاتين  GLANDES QUERCI  فرانسه  GLANDS DE CHINE  انگليسى  ACORNS - ANCORNS \r\n\r\nبليلج\r\nبپارسى بليله بود و بهترين وى زرد و رسيده بود و طبيعت وى سرد بود در اول و گويند در دويم و خشك است در سيوم و در وى قوتى ملطف و قابض بود معده را قوت دهد و استرخا و رطوبت آن را نافع بود و معده را دباغت كند و شكم ببندد و بعضى گويند فقط ملين بود و روده را نافع بود و چشم را قوت دهد و اگر در چشم كشند آب رفتن بازدارد و در طبيعت نزديك است به آملج و بليلج كابلى و مقدار شربتى از وى سه درم بود و مغز وى نزديك بود به فندق و اسحق بن عمران گويد بدل آن آملج بود و گويند بدل وى دو دانك وزن آن هليله سياه و فاغيه خشك و دو دانك وزن آن آس\r\nصاحب مخزن الادويه مىنويسد : هليلج را بهندى بهير نامند و آن ثمر درختى است مايل يا ستداره و سر آن اندك باريك و بزرگتر از عفص و پوست آن زرد اغبر و\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nمستعمل پوست آنست\r\nلاتين  MYROBALANI BELLERICAE  فرانسه  MIROBOLANS BELLIRICS  انگليسى  BELLERIC MYROBALAN \r\n\r\nبلادر\r\nانقرويا خوانند و ثمر البلادر نيز گويند بهترين وى سياه و فربه وى بود و چون بشكنند بسيار عسل بود و طبيعت آن گرم و خشك است در چهارم سودمند بود جهت كسى كه بلغم بر وى غلبه كرده باشد و استرخاى عصب و نسيان و فالج و لقوه را بغايت نافع بود و قوت حافظه بدهد و ذهن را تيز گرداند و هر مرضى كه در دماغ پديد آيد كه از سردى و ترى بود نافع بود و مقدار نيم درم آن مستعمل بود و خوردن وى خطر بود و چون شيب بواسير دود كنند بواسير را خشك گرداند و عسل وى بر داء الثعلب بلغمى ماليدن نافع بود و از جمله سموم بود و خورندهء خون بود و خلطهاى بد و جنون و سرسام بازديد كند و تقطيع در حلق و اندرون و سوزش دهن و لذع در معده و روده و تبهاى حاد بازديد كند و دو مثقال اين فعل كند و سم قاتل بود و گاه باشد كه كشنده بود و اگر با مغز گردكان بخورند مضرت نرساند و اين از خاصيت وى بود اگر شكر نيز اضافه كنند بهتر بود مداوات كسى كه بلادر خورده باشد بدوغ گاو و جوآب و روغن بادام و لعابات كنند و بر آب برف نشانند نافع بود عسل وى مستعمل است در معاجين و عسل وى چنين گيرند كه انبرى اذرگون كنند و در بن بلادر بيندازند و بلادر در انبرى اذرگون نهند و بفشارند تا عسل از وى بيرون آيد بعد از آن با روغن گاو جوشانيده بياميزند و روغن گردكان در معجون كنند ديسقوريدوس گويد بدل وى پنج وزن وى مغز فندوق و دانگ و نيم وزن آن روغن بلسان و شش‌يك آن نفط سفيد بود\r\nصاحب مخزن الادويه مىنويسد : بلادر بفتح با و لام و ضم دال و سكون را لغت فارسى است مأخوذ از بهلاوهء هندى و به عربى حب الفهم و حب القلب و برومى انقرديا نامند و آن ثمرى از درختى هندى است\r\nلاتين  ANACARDIUM ORIENTAL - SEMECARPUS ANACARDIUM  فرانسه  NOIX DE MARAIS  انگليسى  MARKING - NUT  به نوشته  SCHLIMMER \r\nدر ايران قدما به علت اثر سوزنده آن در درمان سالك به كار برده‌اند\r\n\r\nبَل\r\nميوهء هنديست مانند قثاء كبر و گويند مانند انار است و گويند نار هندى است و گويند نار دشتى است و گويند قثاء هندى برى است و پوست وى را شل گويند تخم وى را بل خوانند و حب ويراثل ( نسخه ك م ثل تون ) خوانند محمد بن زكريا گويد بل ميوهء از هندوستان است از درختى حاصل مىشود مثل درخت زردآلو بهترين وى آن بود كه شيرين باشد و درخت وى را خاماقطا ( نسخه ك م خامااقطا ) گفته شود و طبيعت وى گرم و خشك است در دوم و گويند در سيم قابض بود احشا را قوت دهد و صلابات عصب و رطوبت آن را نافع بود و مرضهاى سر مانند فالج و لقوه و استرخا را مفيد بود و قى را بازدارد و در جوارشات شكم به‌بندد و باد بشكند\r\nصاحب مخزن الادويه مىنويسد : بل بفتح با اسم خيار هندى است بزرگتر از خيار كبر و گويند بهندى آن را كچرى و بلغت اهل بنگاله كرمى نامند تخم آن تلخ و پوست ثمر آن پس از رسيدن زرد مخطط بسبزى و بعضى زرد يكرنگ و لحم آن در خامى تلخ و بعد رسيدن اندك ترش مىگردد و بسيار خوش‌بو مىباشد و بجاى دستنبو آن را نگاه مىدارند\r\n\r\nبلح\r\nچون سبز بود و ليع خوانند و جدال نيز گويند و آن چون سبز بود بشكافند و بيرون آورند و بپارسى غورهء خرما گويند و چون در غلاف باشد طلع خوانند و صفت طلع گفته شود و طبيعت بلح سرد و خشك است در دويم شراب وى شكم ببندد خاصه با شراب عفص بود و سيلان رطوبت كه از رحم بود ببندد و خون كه از بواسير پديد آيد بازدارد و معده را دباغت كند اما سينه و شش را بد بود به سبب خشونت كه در وى هست دير از معده بگذرد و غذا اندكى دهد و سدّه جگر آورد و بسيار خوردن خلطهاى غليظ در شكم بازديد كند اما ممسك بول بود و مصلح وى شيره بنفشه بود كه بعد از وى بخورند\r\nدر مخزن الادويه مىنويسد : بلح به فتح با ثمر درخت خرماست كه هنوز از سبزى برنيامده و ميل بشيرينى ننموده باشد\r\n\r\nبلسان\r\nشجرهء مصرى است و برگ وى به سداب ماند اما سفيدتر بود و در موضعى كه آن را اعين الشمس خوانند بيشتر بود و\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nروغن وى فاضل‌تر و بهتر از حب وى بود و بقوت‌تر از عود وى بود و صفت عود در عين گفته شود و صفت حب در حا و صفت روغن در باب دال در دهن البلسان\r\nلاتين  OPOBALSAMUM  فرانسه  BAUME DE LAMEEQUE  انگليسى  BALM OFMEKKA \r\n\r\nبنفسج\r\nبپارسى بنفشه خوانند و بهترين وى لاجوردى بود طبيعت وى سرد است در دوم و تر است در سيم و گويند سرد و تر است در اول مسكن اورام حاد بود چون بر وى ضماد كنند با آرد جو صداع كه از گرمى بود ساكن گرداند و بوئيدن و ضماد كردن سرفهء گرم را نافع بود و نرم گرداند و مسهل صفرا بود و شربتى دو درم تا چهار درم بود چون بياشامند به آب گرم خناق و صرع بچكان كه آن را ام الصبيان گويند نافع بود جهت درد مقعد و شقاق و ورم آن نافع بود بغايت ضماد كردن و گويند مسهل بود به قوت جاذبه و بعضى گويند مسهل بود بلزوجت و خون صالح معتدل از وى حاصل شود و چون ضماد كنند ورم معده و جگر گرم را نافع بود و چون ببانوج بپزند و آب آن بر سر ريزند سودمند بود صداع را كه از حرارت بود و خوردن وى مضر است بدل و مصلح وى آنست كه با نيسون خورند و بوئيدن وى زكام سرد را مضر بود و بايد كه خبرى و مرزنجوش بويند و زكام گرم و نزلات كه در سينه ريزد نافع بود يا خوردن و بوئيدن وى و حرقه البول را نافع بود و ورق وى چون تر بكوبند و آب وى بگيرند و با قند بكودكان كه مقعدشان بيرون آيد دهند نافع است و شريف گويد ورق وى طلا كردن بر جرب صفراوى و دموى بغايت سودمند بود و بدل وى ورق خبازى است يا نيلوفر يا گاو زبان و گويند بدل وى نيلوفر است و پرسياوشان\r\nصاحب مخزن الادويه مىنويسد : بنفسج بفتح با و نون و سكون فا و فتح سين معرب از بنفشه فارسى است و به عربى فرفير و بيونانى ابرو نامند\r\nصاحب تحفه المؤمنين يونانى آن را ابزو نوشته است\r\nلاتين  VIOLA ODORIFERA  فرانسه  VIOLETTE - VIOLODORANTE  انگليسى  SWEET - VIOLET - VIOLET - COLOUR \r\n\r\nپنجنكشت\r\nذو خمسه اوراق و ذو خمسه اصابع گويند و درخت وى در كنار جويها رويد ورق آن مانند ورق شهدانه بود و مستعمل از وى گل وى بود پس ورق و تخم و چوب وى نشايد استعمال كنند و بهترين آن تازه بود و طبيعت آن گرم است در اول و گويند در سيم و خشك است در سيم و در وى قبضى بود با تفتيح و محلل و ملطف بود نافع بود جهت صداع سرد ضماد كردن و سدّه جگر و صلابت سپرز را نافع بود با سكنجبين و چون در بستر ريزند منع احتلام و نعوظ كند و زنان چون شهوت بر ايشان غلبه كند در زير خود دود كنند ساكن گرداند و از دود وى گزندگان بگريزند و خوردن وى گزندگى مار را نافع بود و بر گزندگى سگ ديوانه و بهايم ضماد كنند سودمند بود و مقدار شربتى از وى يك مثقال بود اما مصدع است و چون بريان كنند دردسر كمتر آورد و مضر بود به مجامعت و مصلح وى صمغ عربى بود\r\nصاحب مخزن الادويه و تحفه هر دو مىنويسند پنجنكشت به فارسى اسم اثلق است\r\n\r\nبنج\r\nفنج گويند و به عربى سكران و بپارسى بنگ و صفت آن در بزر البنج گفته شود\r\nصاحب مخزن الادويه مىنويسد به فتح با معرب بنگ فارسى است و به عربى سيكران و بيونانى افيقون و بسريانى از مايلوس و به بربرى اقطفيت و اسقيراس نيز و بهندى اجواين خراسانى و بلغت ديلمى كيرچك گويند\r\nصاحب تحفه مىنويسد : بنج را بلغت ديلمى كچك گويند چه غلاف او شبيه است به قفيز كوچكى و آن نباتيست برگش شبيه ببرگ بادرنجبويه . . .\r\nلاتين  CANNABIS INDICAE  فرانسه  CHANVRE INDIEN  انگليسى  INDIAN HEMP \r\n\r\nبُندُق\r\nبپارسى فندوق گويند بهترين وى بزرگترين بود طبيعت وى گرم است باعتدال با اندكى خشكى گويند گرم است در سيم\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nو تر است در اول پوست وى قابض بود اما مغز وى باه را زيادت كند و گزندگى جانوران خاصه عقرب چون با انجير و سداب بخورند و ضماد كنند نافع بود و گويند عقرب از وى بگريزد و اگر پيش از طعام بخورند سموم را نافع بود و بعد از آن اگر بود با انجير و سداب بخورند بغايت سودمند بود اما معده را بد بود و چون سحق كنند و با پيه خوك يا خرس بياميزند و بر داء الثعلب طلا كنند موى بروياند و بعضى گويند بندق سوخته چون با زيت بسايند و بر ميان سر طفل كه چشم وى ازرق بود طلا كنند ازرقى برود و سياه گردد و موى را نيز سياه گرداند بقراط گويد خوردن وى دماغ را قوت دهد و پوست وى شكم ببندد و مغز وى منضج و مولد رياح بود در معده و مصدع بود و مصلح وى فانيذ است و بدل آن مغز جوز و گويند جلغوزه بود\r\nصاحب مخزن الادويه مىنويسد : بندق بضم با و سكون نون و ضم دال معرب از فندق فارسى است و به عربى جلوز نامند\r\nلاتين  AVELLANA  فرانسه  AVELINE - NOISETTE  انگليسى  FILBERT \r\n\r\nبندق هندى\r\nرته خوانند و آن ثمرى است به مقدار فندق اما كوچكتر بود و لون آن بسياهى زند و بغايت املس بود و جوز الرته نيز گويند طبيعت آن گرم و خشك است در اول و چون بر خنازير طلا كنند با سركه تحليل دهد و لقوه را چون سعوط كنند و در خانهء تاريك بنشينند رطوبتى از بينى روانه شود و صحت يابد و صرع و سدّه و ماليخوليا را نافع بود جهت نزول آب كحل كردن و سبل و شبكورى را سعوط با آب مرزنكوش نافع بود و با اثمد كحل كردن احولى ببرد و دو درم از وى ربو و هيضه را نافع بود و اگر حل كنند و فرزجه سازند و زن به خود برگيرد حيض براند و بچه بيرون آورد و عصارهء وى مسهل سودا بود و بلغم مايى و صفراوى را بىاكراهى براند و برص و يرقان و كلف را نافع بود و با سكنجبين قولنج را نافع بود و تب ربع و وى ترياق گزندگى عقرب و رتيلا و همه زهرها بود و قوت اعصاب بدهد و فالج و لقوه را بغايت سودمند بود و معدهء سرد را نافع بود و قوت هاضمه بدهد و اگر بر اعضاء سست طلا كنند سخت گرداند و اگر بيخ وى دو درم بياشامند ذات الجنب سرد و ربو و سرفه كهن و نفث دم كه از سينه بود را نافع بود\r\nصاحب مخزن الادويه مىنويسد : بندق هندى بهندى ريتهه و به نبطى رته و به بربرى اطموط و اطماط نامند\r\nلاتين  CAEALPNIA BONDOCELLA - GUILANDIA BONDUCELLA  فرانسه  CUIGVIA  انگليسى  NIKERTREE \r\n\r\nبَنك\r\nقشورى است كه از بيخ مغيلان از يمن خيزد و سفيد بود و زرد و بهترين وى زرد است سبك و خوشبوى سفيد فربه بد بود طبيعت وى گرم و خشك است در اول قوت اعصاب بدهد و جلد را پاك كند و نشف رطوبات كه در شيب جلد بود بكند بوى بدن خوش كند و قطع بوى نوره بكند و معده و جگر سرد را قوت دهد و چون از بيرون ضماد كنند يا بمالند بوى وى دماغ سرد را قوت دهد\r\nصاحب تحفه مىنويسد : از عطريات است و اغلب را اعتقاد آنكه آس يمنى و هندى است\r\n\r\nبن\r\nآبكامه گويند و مرى آبكامه بخارى را گويند طبيعت وى در ميم گفته شود\r\n\r\nبوزيدان\r\nبه عربى مستعجل را خوانند صاحب جامع گويد اطبا در مصر مستعجل بعوض بوزيدان كنند و اين سهو است بوزيدان مستعجل است بتحقيق هم او گويد از نقل ابن رضوان كه بوزيدان به غير از مصر هيچ جاى ديگر نباشد و بهترين وى آنست كه سفيد بود و ستبر و خطوط بسيار بر وى بود و تازه بود و طبيعت وى گرم و خشك است در سيوم و در وى رطوبت فضلى است و ملطف بود و به قوت مانند بهمن بود مفاصل و نقرس را نافع بود و باه را زيادت كند و زهرها را سود دارد و يك درم از وى مسهل ماء اصفر بود و نافع بود جهت خلطهاى سرد و عصب را پاك گرداند و منى را بيفزايد و زنان جهت فربهى استعمال كنند و فربه\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nكننده است چون با شير يا آرد برنج حلوا سازند فربهى آورد و لون را نيكو گرداند بغايت و در منافع درد مفاصل و نقرس مانند سورنجان است و اسحق گويد مضر است به انثيين و مصلح آن خردل بود و شربتى از وى دو درم بود و بدل وى در وزن وى بهمن سفيد بود\r\nدر مخزن الادويه مىنويسد : بوزيدان بضم با و سكون واو و كسر زا . . . به عربى مستعجله نامند و آن بيخى است سفيد به حجم و طول انگشتى و زياده بر آن و صلب بر ظاهران خطوط كشيده و با خشونت\r\n\r\nبه ورق\r\nانواع آن بسيار است و بهترين آن ارمنى است و آن را نطرون خوانند و افريقى از ايشان بقوت‌تر بود و ارمنى تنك و سفيد بود و طبيعت آن گرم است در آخر درجه دوم و خشك است در اول درجهء سيم جلا به قوت دهد و اخلاط غليظ قطع كند و مغض ساكن گرداند اگر بكوبند با زيره و مىپختج بياشامند و طبع را نرم دارد و بادها بشكند و بر حكه و برص طلا كنند سودمند بود و چون به آب خلط كنند و در گوش چكانند درد گوش را ببرد و باد كه در گوش بود و رطوبتى كه از گوش آيد مجموع را نافع بود و اگر با سركه بياميزند و در گوش چكانند چرك گوش را بيرون آورد و چون سحق كنند با سركه و بدان غرغره كنند علق كه در حلق چسبيده بود بيفتد و با ادويه قاتلات دود كند كرمها را بكشد و بيرون آورد و همچنين بر شكم بمالند و نزديك آتش نشينند همين عمل كند و اگر با شراب در گوش چكانند كرى را سود دهد و ابن مؤلف گويد در خواص آورده‌اند كه اگر بوره با صدف سوده در بينى زنى دمند و آن زن عطسه كند دوشيزه بود و اگر عطسه نكند دوشيزه نباشد و رازى گويد اگر دو درم از وى با سه درم روغن زنبق بسايند و بر قضيب مالند و بر خصيه و گرداگرد آن طلا كنند نعوظى تمام آورد و فولس گويد بواسير و ناصور كه در مقعد بود چون سحق كرده با روغن گل بر آن نهند زايل كند و استسقا را با انجير ضماد كردن نافع بود و اگر با عسل در چشم كشند سفيدى چشم ببرد كه كهن شده باشد و ارسطاطاليس گويد نافع بود رحم زنانى را كه رطوبت بسيار در وى بود و زهرها را نافع بود و داء الحيه و داء الثعلب و برص را مفيد بود چون سه روز دو درم از وى معجون ساخته بياشامند و چون با روغن بنفشه سحق كنند و در گوش چكانند كرم گوش را مفيد بود و در حقنهء مسهل مستعمل از وى يك درم بود تا دو درم و بسيار خوردن وى لون را سياه گرداند و مفسد معده بود و مصلح آن صمغ عربى است و گويند كه تلنگبين است يا فانيد و بدل آن نمك تلخ يا نمك اندرانى و گويند بدل آن يك وزن و نيم نمك بود\r\nصاحب مخزن الادويه مىگويد : به ورق به ضم با و سكون واو فتح را و سكون قاف معرب بوره فارسى است و بهندى پاپرى لون گويند و آن نمكى است كه در زمين شوره‌زار متولد مىگردد\r\nلاتين  SUBBORAS SODAE  فرانسه  BORACE  انگليسى  BORAX \r\n\r\nبوعلض\r\nبه زبان يونانى لسان الثور گويند و آن گاو زبان است و گفته شود\r\n\r\nبورنك\r\nبادروج است و گفته شود\r\n\r\nبوصير\r\nنوعى از ماهى زهرج است و آن را جوتران خوانند و اقتقن هم خوانند\r\n\r\nبوحا\r\nحشيشى است كه با بيش رويد ترياق بيش است و از آن جمله زهرها و بيخ آن جدوار است و گفته شود\r\n\r\n","description":"","footnote":"","page_name":" 75 ","page_number":75},
  {"content":"\r\n\r\n\r\nبولوطيخون\r\nبيونانى يعنى كثير الشعر و آن پرسياوشان است\r\n\r\nبول الناس\r\nكميز آدمى چون با خاكستر رز بر جايى كه خون رود ضماد كنند خون بازدارد و حكه و سعفه و برص خاصه با به ورق و آب حماض طلا كنند و جهت گزندگى سگ ديوانه و هر گزندگى كه بود سودمند بود و جهت مجموع زهرها نافع بود چون با پوست انار جوشانيده در گوش چكانند كرم كه در گوش بود بيرون آورد\r\nصاحب مخزن الادويه مىنويسد : بول به فارسى كميز و شاش و بهندى موت و مشهور به پيشاب است\r\n\r\nبول الصبيان\r\nكميز كودكان چون در ظرفى مسين با عسل بپزند سفيدى چشم و دانه و ريش و رمد و تاريكى چشم را ببرد و دردى بول كه در بن ظرف نشسته باشد چون چند روز بر اين بگذرد بر جمره بيندازند ساكن گرداند و چون با روغن حنا سحق كنند و زن به خود برگيرد درد رحم را ساكن كند و اختناق آن و نافع بود جهت گزندگى افعى و عقرب بحرى و صخرى و گزندگى سگ ديوانه و جهت جرب و حكه و برص و جذام سودمند بود و جهت ماده كه از گوش روانه بود چون با پوست انار بياميزند و در گوش چكانند نافع بود و جهت گزندگى همه حيوانات نافع بود\r\n\r\nبول الدواب\r\nسودمند بود جهت درد مفاصل چون در آن نشينند يا طلا كنند\r\n\r\nبول الابل\r\nكميز الابل يعنى بول شتر بهترين بول جمل اعرابى بود كه آن را نجيب خوانند طبيعت آن گرم و خشك بود و در وى قبضى بود و باه را زيادت كند چون بياشامند و چشم را نافع بود و استسقا و صلابت سپرز را سود دهد خاصه چون با لبن لقاح بياشامند و مفتح سدّه مصفات بود به قوت و اگر در گوش چكانند ريش گوش را نافع بود\r\n\r\nبول الكلب\r\nكميز سگ چون بگيرند و رها كنند تا منعقد شود و موى بدان بشويند موى را سياه گرداند و بهترين خضابات بود و بر ثاليل استعمال كردن قلع كند\r\n\r\nبول المعز\r\nكميز بز درد اعضاى را نافع بود و جهت تشنج و استسقا آشاميدن آن نافع بود\r\n\r\nبول البقر\r\nبهترين كميز گاو نر بود بهق را زايل كند و خرراز را نافع بود و اگر با مر بگدازند و در گوش چكانند درد گوش كه از سردى بود زايل كند و چون در آن نشينند درد معده‌هاى سرد و بواسير را سود دارد\r\n\r\nبول الخنزير البرى\r\nسودمند بود جهت سفيدى چشم خاصيت وى آنست كه چون بياشامند درد گرده زايل كند\r\n\r\n","description":"","footnote":"","page_name":" 76 ","page_number":76},
  {"content":"\r\n\r\n\r\nبول الحمار\r\nكميز خر چون بياشامند درد كليه را زايل كند\r\n\r\nبوش دربندى\r\nشيافى است كه از ارمن آورند و آن نباتى است كه همچنان مىكوبند و شياف مىسازند طلا كردن بر ورمهاى گرم و نقرس گرم بغايت نافع بود و ملين و مبرد بود و بر بثرها طلا كردن سودمند بود طبيعت آن سرد و خشك است در آخر درجه اول رازى گويد چون به آب عنب الثعلب بر نقرس طلا كنند منفعتى عظيم بدهد و بدل آن حضض بود يا شياف ماميثا\r\n\r\nبهرامج\r\nزيق گويند و ضومران نيز خوانند و عطفل هم گويند و گل بيد بلخى خوانند بپارسى بيدمشك خوانند و به تبريزى كله‌موش و بكرمانى كربكو طبيعت آن معتدل است نطول كردن محلل نفخ بود از هر عضوى كه باشد و بوئيدن آن محلل رياح غليظ بود از سر و شكم براند و محرور را نافع بود و درد سر كه از بخار مره صفرا بود ساكن گرداند و اگر با كنجد بپرورند مانند بادام در بنفشه و روغن از وى بگيرند روغنى خوش بود و اگر بعوض كنجد بادام كنند لطيف‌تر بود و در صفت ادهان منفعت وى گفته شود\r\nلاتين  SALIX SYGOSTOMON  فرانسه  SAULE EGYPTIEN  انگليسى  EGYPTION WILLOW \r\n\r\nبهق\r\nبوزيدان است و گفته شود\r\nصاحب تحفه بهج را بوزيدان مىداند\r\n\r\nبهرام و بهرمان\r\nعصفر است و گفته شود\r\nصاحب تحفه مىنويسد : بهرمان صاحب جامع تميمى گويد اسم فارسى ياقوت است\r\n\r\nبهق الحجر\r\nخزاز الصخر است\r\nصاحب بحر الجواهر بهق الحجر را جوز جندم مىداند\r\n\r\nبَهمَن\r\nدو نوع است سرخ و سفيد بهترين آن سفيد بود و خشك است در دوم و مسيح گويد گرم است در دوم و تر است خنقان را عظيم نافع بود و دل را قوت دهد و منى بيفزايد و باه را برانگيزد و فربهى آورد و سنگ مثانه بريزاند و در تقويت دل نظير ندارد و شربتى از وى يك درم بود و اسحق گويد مضر است بسفل و مصلح وى انيسون بود و بدل آن به وزن آن تودرى و نيم وزن آن لسان العصافير\r\nصاحب مخزن الادويه مىنويسد : اسمى است فارسى و آن بيخى است شبيه به زردك كوچكى و با اندك صلابت و كجى و با خشونت قليلى . . .\r\nصاحب بحر الجواهر نوع ابيض بهمن را جزر برى مىداند\r\n\r\n","description":"","footnote":"","page_name":" 77 ","page_number":77},
  {"content":"\r\n\r\n\r\nبيض\r\nبهترين وى تازه بود از مرغ خانگى و زرده وى فاضل‌تر و بايد كه نيم برشت كنند و صنعت نيم برشت آنست كه اگر با پوست در ديگ آب جوشان اندازند و سيصد بار بشمارند و اگر بىپوست بود صد بار و زردهء آن گرم و تر بود و سفيده سرد و تر و باهم معتدل بود در گرمى و سردى و تر بود و غليظ و نيم‌برشت زودتر هضم شود و غذا بهتر دهد جهت حلق و سرفه و سده نافع بود و باه را زياده كند و زردهء وى بريان كرده قابض بود و چون بر كلف طلا كنند زايل گرداند و سوختگى آتش را نافع بود و منع ورمها كند در حقنه جهت قرحهء امعا نافع بود و در سوختگى كه از آب گرم بود با پشم بمالند نافع بود و جهت جراحت مقعد و خصيه نافع بود و چون با سركه بپزند شكم به بندد و ذوسنطاريا را نافع بود اما ديرهضم شود خاصه منعقد آن و اگر ادمان خوردن آن كنند كلف آورد و مطجن وى بد بود و سنگ گرده تولد كند و تخمه آورد و قولنج و دفع ضرر او آن بود كه فلفل و زيره دارچين با آن خلط كنند و بعد از آن زنجبيل مربا خورند و سفيدهء آن اگر در گوش چكانند كه ورم گرم بود سرد گرداند و درد را ساكن كند و اگر بر سوختگى آتش بمالند سود دهد و اگر صوف بدان تر كنند و بر چشم بندند درد چشم را بغايت نافع بود و اگر تخم‌مرغ همچنان خام بياشامند گزندگى مار را نافع بود و نيم‌گرم آشاميدن قرحهء مثانه و قرحهء گرده و خشونت سينه و نفث الدم و نزله را سودمند بود\r\n\r\nبيض الاوز و النعام و البط\r\nخايه مرغ آبى و شترمرغ و بط بهترين آن تازه بود نيم‌برشت معتدل بود در گرمى ليكن غليظ بود و مضر بود به قولنج و رياح و دوار و مصلح آن سعتر بود و نمك\r\n\r\nبيض العصافير\r\nبيضه گنجشك باه را زيادت كند و بيشتر از همه بيضها اين عمل كند\r\n\r\nبيض الحجل\r\nنيكوترين بيضه كبك تازه بود و لطيف‌تر از بيضه مرغ خانگى بود ناقهان را نافع بود و بيضهء تدرو و مرغ خانگى و كبك مقوى دل و مستجمع اوصاف ثالثه باشند و مضر بود باصحاب كدو و مصلح آن مثلث بود\r\n\r\nبيض الحبارى و اللقلق\r\nخضابى بغايت نيكو بود موى را\r\n\r\nبيش\r\nبدترين زهرهاست و در غايت گرمى و خشكى بود و تيزى بر برص طلا كردن نافع بود و جذام با ادويهء ديگر و وى سم قاتل مهلك بود مقدار دانگى كشنده بود و ترياق وى بيش موش است و پادزهر با مشك و ماء فرفين كه آن جدوار است و وى از سم افعى بيشتر و زودتر نفوذ كند و قرون سنبل نوعى از آن است و گفته شود\r\nصاحب مخزن الادويه مىنويسد : بيش بكسر با و سكون يا و شين بيخى است بهندى و انواع دارد و همه كم‌وبيش سمى ( باختصار )\r\nصاحب تحفة المؤمنين مىنويسد : بيش را بهندى بش نامند و او بيخى است صلب در بلاد چين و كوهى كه هلاهل خوانند و لهذا زهر هلاهل حادث از اوست\r\n\r\nبيش‌موش\r\nبيش‌موش حيوانيست مانند موش كه معروف است به فارة البيش و در بن درخت بيش جايگاه دارد و نافع بود جهت برص و جذام و ترياق بيش بود و هر زهر كه از نباتات و حيوانات باشد\r\n\r\n","description":"","footnote":"","page_name":" 78 ","page_number":78},
  {"content":"\r\n\r\n\r\nباب التا\r\n\r\nتانبول\r\nتامول نيز گويند و تنبول خوانند و آن ورقى است مانند ورق نارنج و در دريا بسيار باشد و بسيار خورند و در طعم نزديكتر به قرنفل بود درد دهن را سودمند بود و بوى دهان خوش كند و اشتهاى طعام بازديد كند و باه را قوت دهد و دندان را سرخ كند و نشاط آورد و بدن را قوت دهد و خون بن دندان را بازدارد و معده و دندان و بن دندان را قوت دهد خائيدن وى صاحب منهاج گويد كه طبيعت وى سرد است در اول و خشك است در دوم قابض و مجفف بود و شريف گويد گرم است در اول و خشك است در دوم قوت جگر ضعيف بدهد و چون بخورند و بعد از آن بياشامند نفس را خوش كند و وحشت زايل كند و اهل هند بعوض خمر بعد از طعام تنبول خورند مفرح بود و غم زايل كند و بايد كه با كلس صدف‌پاره فوفل خورند و اگر بىكلس بود هيچ طعم وى درنيابند و تفريح نبخشد و تنبول خمر اهل هند است و رازى گويد بدل وى قرنفل خشك بود\r\nصاحب مخزن الادويه مىنويسد : تانبول لغت هندى است و تنبول و پان نيز نامند\r\n\r\nتاسمضه\r\nحماض است به زبان اهل بربر و در اترج گفته شود\r\n\r\nتالسفر\r\nحرف است و گفته شود\r\n\r\nتاكوب\r\nبه زبان اهل مغرب الاقصى فرفيون است و به زبان ديگر گويند حب الاثل است و قول اول صحيح است\r\n\r\nتاعندست\r\nبه زبان بربرى عاقرقرحاست\r\n\r\n","description":"","footnote":"","page_name":" 79 ","page_number":79},
  {"content":"\r\n\r\n\r\nتبن\r\nاذخر بود و گفته شد\r\n\r\nتبر\r\nزر است و گفته شود\r\n\r\nتدرج\r\nبپارسى تذرو گويند گوشت وى بهترين گوشت مرغهاست گرم بود دماغ و فهم را زيادت كند و در خواص ابن زهر آورده است كه زهرهء وى چون بدان سعوط كنند خيل و وسواس زايل كند چون گوشت وى بريان كنند و سه روز گرم بخورند آن زحمت زايل كند\r\nصاحب مخزن الادويه مىنويسد : تدرج بفتح تا معرب از تذرو فارسى است و بتركى قرقاول و در تنكابن و مازندران تورنگ و بهندى لوه نامند\r\n\r\nتُرمِس\r\nباقلاى مصرى خوانند و شامى گويند بهترين وى سفيد و فربه بود و طبيعت وى گرم است در اول و گويند در دوم خشك است در دوم كلف و بهق و برص زايل كند و ريشها و دانه‌ها كه بر روى پيدا شود و خنازير و صلابات بعسل و سركه بياشامند كرم را بكشد و دقيق وى چون با سركه ضماد كنند بر عرق النسا نافع بود و آرد وى چون به آب بر ورمهاى گرم طلا كنند سود دارد و چون با سركه بپزند بر آتش فارسى ضماد كنند سودمند بود و چون با مرو عسل بياميزند و زن به خود برگيرد و يا بياشامد حيض براند و بچه بيندازند و آرد وى بشره را صافى گرداند و هر اثرى كه بود از زخم و غير آن ببرد و سدهء سپرز و جگر بگشايد خاصه چون با عسل و سركه و سداب بپزند و چون بكوبند و با سركه بياشامند غثيان ساكن كند و مقدار سه درم مستعمل بود و طبيخ آن كرم را بكشد و بر ناف بچگان طلا كردن همين عمل كند و اگر با بيخ ماذريون بجوشانند و گوسفندى كه جرب داشته باشد بدان بشويند البته زايل كند و اگر بجوشانند و بياشامند بول براند و شكم به‌بندد و ابن ماسويه گويد نقيع آن نه شكم براند و نه شكم ببندد و بد بود و دشخوار هضم شود و خلطى خام از وى پيدا شود در عروق چون تمام هضم نشده باشد چون تلخى از وى بيرون كنند غليظتر بود و ديرتر نفوذ كند و آنچه تلخى داشته باشد زودتر از معده بگذرد و بايد كه با سركه يا آبكامه و نمك و سعتر و يا با انجدان خورند جالينوس گويد بدل آن در جلا دو وزن آن باقلا بود و گويند بدل آن فوتنج بود و گويند بدل آن شيح ارمنى است و چون با سركه بپزند و بر مفاصل سرد ضماد كنند نافع بود و ورمهاى بلغمى تحليل دهد و در خواص ابن زهر آورده است كه هر دابهء كه فردان بسيار داشته باشد و فردان بشيرازى كنه خوانند چون به بطيخ ترمس بشويند زايل كند و جرب چارپايان زايل كند و شريف گويد چون بستانند و بلغور كنند و پوست وى جدا كنند و در ديگ مسين كنند و شير تازه بر آن ريزند چندانكه آن را بپوشاند و بجوشانند تا شير نشف كند بعد از آن مانند وى روغن گاو بر سردى كنند و بجوشانند تا منعقد گردد و از آن ضماد كنند مسهل مرهء صفرا و مرهء سودا و خلط خام لزج بود پس اگر خواهند كه مسهل صفرا بود در خرقه كنند گرم و پر از پيه كنند اسهال صفرا بكند و اگر سودا خواهند بر دل ضماد كنند و اگر خلط خام خواهند ما بين وركين ضماد كنند و اين ضماد از اسرار طب مكتوب است و اين معالجه جهت طفلان و پيران كه تحمل داروى مسهل نداشته باشند كنند و اين مجرب است البته\r\nصاحب مخزن الادويه مىنويسد : ترمس بضم تا و كسر ميم به فارسى باقلاى مصرى گويند و آن تخمى است در باقلا كوچكتر سفيد مايل بزردى و تدوير با طعمى تلخ و ثقيل الرايحه ( باختصار )\r\nلاتين  EUPINUS ALBUS  فرانسه  FEVE LOVINE , LUPINE  انگليسى  LUPINE \r\n\r\nتُربُد\r\nبهترين آن چينى سفيد مصمغ بود مدور و مجفف و در سودن سفيدتر گردد و زود كوفته شود و بر سرهاى وى صمغ بود و كهن و باريك نبود و به سطبرى ميان خنصر و بنصر بود و چون بكوبند و بپزند هيچ ريشه بر پرويزن نماند و تنك سوراخ بود و\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nبايد كه بوقت خرج كردن اول بخراشند و بروغن بادام چرب كنند و آنگاه بكوبند طبيعت وى گرم و خشك است در سيم مرضهاى عصبانى را نافع بود و مسهل بلغم بود تمام و اندك خلط سوخته از هر دو ورك و گويند مسهل بلغم رقيق بود و استعمال كردن وى پيوسته در بدن جفاف پيدا كند و مضر بود بامعا بعد از آنكه خراشيده باشند و بروغن بادام چرب كرده كتيرا اضافه كنند و اگر بزنجبيل تقويت دهند مسهل بلغم غليظ خام بود اما تنها مسهل بلغم غليظ نبود و تربد زرد و سياه زهر بود مانند خربق سياه و غاريقون سياه و مداوات كسى كه آن خورده باشد مانند كسى كنند كه خربق سياه خورده باشد و همان تدبير بايد كرد و تربد سفيد چنانچه صفت كرده شد نافع بود و درد مفاصل كه بلغمى بود و رحم را پاك گرداند تنقيه تمام و حقنه كردن نافع بود جهت درد رحم نزديك حيض آمدن و درد پشت را نافع بود و سرفه كه از رطوبت فم معده بود و دماغ پاك كند از بلغم لزج و مفلوج و مصروع را نافع بود و سرفه كه از رطوبات فم معده بود سود دهد و علامت اين زحمت آن بود كه چندان سرفه بيايد كه قى كند يا خلطى لزج بيايد بعد از آن ساكن شود و اگر با هليلهء كابلى خلط كنند دوايى نافع بود مصروع را و بدل آن نيم وزن آن غاريقون و دانكى و نيم آن صبر و دانكى و نيم آن حنظل بود و گويند بدل آن ترمس است و صاحب جامع در مفرده آورده كه بدل آن پوست بيخ درخت توت است به وزن آن شربتى از تربد از نيم درم تا يك درم بود\r\nصاحب مخزن الادويه مىنويسد : تربد بضم تا و ها بهندى نسوت نامند و پتروبداره و در بنگاله تپوهرى گويند\r\nلاتين  CONVOLVULUS EURPETHUM  فرانسه و انگليسى  EURBITH \r\n\r\nترنجبين\r\nبهترين وى تازه و سفيد بود و طبيعت وى معتدل است در حرارت و برودت اما ميل بحرارت دارد و لطيف‌تر از قند بود و در وى رطوبتى بود و ملين بود و نافع بود تبهاى گرم و سرفه و سينه را نرم گرداند و تشنگى بنشاند و مسهل صفرا بود برفق خاصيت و شربتى از وى ده درم بود تا بيست مثقال و شريف گويد گرم و تر است در اول و حفظ را نيكو بود اسحق گويد مضر بود به سپرز و مصلح آن آب تمر هندى بود و گويند بدل آن ماء العسل يا قند بود و گويند بدل آن شيرخشت بود\r\nصاحب مخزن الادويه مىنويسد : ترنجبين بفتح تا شبنمى است كه بر خارى كه آن را جاج و خارشتر نامند مىنشيند و منعقد مىگردد مانند ريزه‌هاى نبات و طعم آن شيرين و جالى بود\r\nلاتين  MANNA  فرانسه و انگليسى  MANNE \r\n\r\nتراب القى\r\nكنگر زرد بود و گفته شد\r\n\r\nترنجان\r\nبادرنبويه است\r\n\r\nتراب الهالك\r\nسك است و گفته شود\r\nصاحب تحفه مىنويسد : سم الفار است\r\n\r\nترياق روستاييان\r\nثوم بود و گفته شود\r\nصاحب تحفه تحت عنوان ترياق الروستاق مىنويسد : ثوم بود\r\n\r\nترياق تركى\r\nمومياست و گفته شود\r\n\r\n","description":"","footnote":"","page_name":" 81 ","page_number":81},
  {"content":"\r\n\r\n\r\nترياق الحبه\r\nدر كنج چشم گاو كوهى بود و بز كوهى نيز باشد و از آن گاو كوهى نيكوتر بود و گفته شود\r\n\r\nترياق پارسى\r\nحجر التيس بود و گفته شود\r\n\r\nتشميزج\r\nبه فارسى چشميزج گويند و چاسكو خوانند و اهل حجاز بشمه گويند و بشيرازى چشمك و لفظى ديگر احرابس و حبة السودا نيز گويند اما حبة السودا شونيز را گويند و ابن مؤلف گويد روستائيان شيراز آن را جشم خوانند طبيعت وى گرم و خشك است و قابض به قوت درد چشم را نافع بود و ابو سهل آورده است كه چون بغايت سحق كنند تنها و به خمير پزند و بريش قضيب كنند زود نيك شود و مجرب است و بهترين آن فربه بود و بغايت سياه و براق باشد\r\nصاحب مخزن الادويه مىنويسد : تشميزج به فتح تا و كسر ميم و فتح زا معرب چشميزج فارسى است و نيز به فارسى چشمك و چشوم و به عربى حبة السودا و اهل حجاز بشمه و بهندى چاكسو نامند و آن دانه‌ايست به قدر بهدانه و مثلث‌شكل و سياه اندك املس براق\r\nشليمر  SCHLIMMER  در  TERMINOLOGIE  تحت عنوان چشم مىنويسد\r\nلاتين آن  CASSIAE ABSI SEMINA  فرانسه  SEMENCES DE CASSE D , EGYPTE \r\nانگليسى  EGYPTIAN CASSIA SEEDS  است\r\n\r\nتشتيوان\r\nو تشمير نيز خوانند و آن بسفايج بود و گفته شد\r\n\r\nتفاح\r\nبپارسى سيب را خوانند معتدل‌ترين وى شامى بعد از آن اصفهانى پس قرقاينى و فليطى و آنچه تفه بود بد باشد و همچنين نارسيده و تفه سرد و تر بود و آنچه ترش بود سرد و غليظ و قابض و آنچه شيرين بود ميل بگرمى دارد و شيرين كه رسيده بود معتدل بود در ترى و سردى و منع فضول بكند خاصه ورق آن تفاح مقوى دل بود و مفرح بغايت و روح را لطيف گرداند خاصه شامى و قوت معده ضعيف باشد و اگر در ميان خمير بريان كنند سودمند بود جهت قلت شهوت طعام نافع بود جهت كرم و ذوسنطاريا و سويق وى مقوى معده بود و منع قى بكند و سموم را نافع بود و تفاح شيرين را چون پخته كنند و بر چشم بندند كه درد كند ساكن گرداند و تشنگى را بنشاند كه از صفرا بود و قى را بازدارد و طبيعت به‌بندد و رازى گويد تفاح مقوى فم معده بود و محرور را سود دارد و اما بطى الهضم بود و منفخ و اولى آن بود كه چون از وى ثقل در معده يابند آب سرد و طعام ترش بر سر آن بخورند بلكه شراب بخورند و مرق اسفيداج و مطبخيات خورند و اطبا گويند بخاصيت نسيان آورد و تفاح ترش خلطى سرد و لطيف از وى حاصل شود و آنچه عفص بود خلطى غليظ از وى حاصل آيد و شريف گويد چون ورق آن بكوبند و دو درم از آن بياشامند رفع زهرهاى گرم و گزندگى جانوران بكند و شراب وى جهت گزندگى عقرب و هر زهر كه گرم باشد نافع بود و تقويت معده بدهد و تفاح نارسيده مولد عفونات و تبها بود و آنچه بر درخت رسيده بود نيك بود و آنچه نرسيده بود بد بود و مجموع ميوه‌ها همچنين بود و ادمان خوردن وى درد عصب احداث كند خاصه آنچه ربيعى بود و آنچه ترش بود دفع مضرت آن بگوارش نعناع و گلقند كنند و در خواص ابن زهر آورده است كه بوئيدن وى موسوسان و ندبولان را سودمند بود و قوت دماغ بدهد اما خوردن آن رياح در عروق احداث كند و اوجاع كه در عضله‌ها باشد كه به سل كشد از بهر آنكه چون هضم شود خونى كه از وى حاصل شود منجر شود برياحى لطيف در عروق و بعضى عضله‌ها و چون تمددى در عروق پيدا شود اكثر آن بود كه بشكافد و چون شكافته شود در شش ريزد و سل پيدا كند بىمحال و نادر افتد كه نباشد\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nلاتين  MALUS ORIENTALIS  فرانسه  POMME  انگليسى  APPLE \r\n\r\nتفاح الارض\r\nبابونج بود و گفته شد\r\n\r\nتفاح‌برى\r\nزعرور است و گفته شود\r\n\r\nتفاح الجن\r\nثمر يبروج بود و گفته شود\r\n\r\nتفاح فارسى\r\nخوخ بود و گفته شود\r\n\r\nتفاح مائى\r\nاترج است و گفته شد\r\n\r\nتقره\r\nزيره رومى بود بپارسى كرويا گويند و گفته شود\r\n\r\nتملول\r\nقثابرى است و گفته شود\r\n\r\nتمتم\r\nسماق است و در سين گفته شود\r\n\r\nتَمر\r\nبپارسى خرما گويند گرم و تر است در اول و گرمى وى زيادت بود از ترى ، منى آورد و صداع آورد و دندان و بن دندان را تباه كند و خونى غليظ از وى حاصل آيد سينه و شش و روده را نيكو بود بسيار خوردن صداع و رمد و قلاع آورد و خناق و درد دندان پيدا شود چون در شير جوشانيده بخورند نعوظى تمام آورد و اگر ادمان كنند در زمستان خاصه چون دارچينى قدرى كوفته در شير اندازند بدن را فربه گرداند و باه را زيادت كند و لون را نيكو گرداند بغايت و تمر مزاجهاى سرد را جهت درد پشت و ورك نافع بود\r\nصاحب مخزن الادويه مىنويسد : خرما را بهندى كهچور و چهارا نامند\r\nلاتين  DACTYLI  فرانسه  DATTE  انگليسى  DATE \r\n\r\nتمر هندى\r\nحمر و صبا را نيز گويند لطيف‌تر از اجاص بود و رطوبت وى كمتر بود و بهترين وى زرد تازه شيره‌دار بود بغايت ترش\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nطبيعت وى سرد است در سيم گويند مسهل صفرا بود از جميع بدن و اشتها بدهد و مقوى معده بود جهت قى و تشنگى و تب و غش و كرب نافع بود خاصه چون خواهند طبيعت نرم دارد شربتى از طبيخ وى نيم رطل كفاف بود و گويند مسهل اخلاط محترق بود حكه را نافع بود آشاميدن و قلاع را مضمضه كردن خفقان را سود دارد چون از گرمى بود و يرقان را نافع بود دانهء وى با ادويه جبر مستعمل بود اما تمر هندى مضر بود به سينه و سرفه و مصلح وى شراب بنفشه و خشخاش بود و بدل وى اجاص بود\r\nصاحب مخزن الادويه مىگويد : تمر هندى به عربى صبا و حمار و حوش و حومرا و بهندى انبلى نامند و آن ثمر درختى است هندى در غلافى مانند باقلا الا آنكه از آن پهن‌تر و پوست آن بعد رسيدن اندك صلب صدفى مىگردد و مغز آن پوست ديگر ندارد\r\nلاتين  TAMARINDI  فرانسه  TAMARINS  انگليسى  TAMARINAS \r\n\r\nتمساح\r\nبپارسى نهنگ خوانند ابن مؤلف گويد آورده‌اند كه نهنگ به صورت سوسمار بود و پشت وى پشت كشف بود و آهن بر وى كار نكند و به طول شصت گز بود و دهنى فراخ دارد و استخوان پشت او يكباره است و نتواند كه منحنى شود و بيضه كند مثل مرغ و زبل از دهن بيرون اندازد زيرا كه معقد ندارد و جانورى در غايت قوت بود چنانچه فيل را در آب كشد و هيچ آهن بر پوست وى كار نكند و از سر تا دنبالش يك استخوان بود و اگر بر قفا افتد نتواند برخاست و راسو دشمن نهنگ بود و سرگين وى سفيدى كهن و نو كه در چشم بود دفع كند و پيه وى بر گزندگى وى ضماد كردن نافع بود و درد بنشاند و چون بگدازند و در گوش چكانند درد گوش را نافع بود و اگر بدان ادمان كنند كرى زايل كند و ابن زهر گويد پيه وى چون بگدازند و با روغن گل درد پشت و گرده را نافع بود و باه را زيادت گرداند و چون با هليله و آمله خلط كنند و بر سينه طلا كنند درد را ساكن كند و همچنين بر پيشانى طلا كردن درد شقيقه را برد و گوشت وى چون بخورد كسى دهند فربه كند كسى كه زياده لاغر باشد و جگر وى چون بخور كنند در شيب مجنون جنون از وى زايل شود و اگر دندان وى كه از جانب راست بود بگيرند و بر بازوى راست بندند مجامعت را قوت دهد و محركى تمام بود باه را و در خواص ابن زهر آورده كه همه حيوانات فك زيرين ايشان در حركت باشد الا تمساح كه فك زيرين وى متحرك نيست و پيه وى چون با موم بسرشند و فتيله سازند و برافروزند در نهرى يا بيشهء كه ضفادع در آن باشد قطعا آواز نكنند ما دام كه آن افروخته باشد و در خواص آورده‌اند كه چون پوست وى را طرق كنند با پيه وى پس بياويزند بر سطح دهليز قريه‌اى در آنجا ديگر تگرگ نبارد و اگر پيه وى در پيشانى كبش جنگى بمالند كه بشيرازى كبش را غوچ خوانند هر غوچ كه برابر وى آورند از وى بگريزد و اگر چشم وى بكنند وقتى كه زنده بود و بر مجذوم بندند نافع بود و آن علت زايل كند و رها نكند كه زياده شود\r\nفرانسه و انگليسى  CROCODILE \r\n\r\nتنكار\r\nدو نوع است معدنى و مصنوع طبيعت آن گرم و خشك است و لطيف درد دندان را نافع بود و كرم آن بكشد و از خوردن بازدارد و بخاصيت جلاى آن بدهد و آنچه مصنوع است صنعت آن چند نوع است يك نوع از آن گفته شود نمك يك جزو و قلى يك جزو و بوره سه جزو و اگر نطرون كنند بهتر باشد شير گاو يا گاوميش آن مقدار كه وى را بپوشاند و بجوشانند آن‌قدر كه سخت شود بعد از آن بآفتاب بياويزند تا خشك شود و آنچه معدنى بود از چشمه بيرون آيد و آن دو نوع است يك نوع به يخ ماند و يك نوع ببرف و آنچه بريده باشند آن را برفك گويند و آنچه نبريده بود يخك خوانند و بايد بروغن چرب كنند و در جاى كه باد راه نيابد نگاه دارند تا نپرد و آن را يخك خوانند و آن نيكو بود\r\nصاحب مخزن الادويه مىنويسد : تنكار بفتح تا را بهندى مهاكه نامند و آن دو قسم است معدنى آن نوعى از به ورق است و آن دو قسم است يكى شبيه به يخ كه آن را بورهء زبدى و بشيرازى يخك نامند و قسم ديگر شبيه ببرف و آن زبد الورق است سپس دربارهء مصنوعى آن بحث مىكند\r\n\r\nتنوب\r\nصنوبر كوچك است و گفته شود و از وى قطران سازند و زفت و تخم آن را قضيم قريش خوانند و ينبوب نيز گويند\r\n\r\n","description":"","footnote":"","page_name":" 84 ","page_number":84},
  {"content":"\r\n\r\n\r\nتوت حلو\r\nفرصاد بود بپارسى توت سفيد خوانند و قايم‌مقام انجير بود در انضاج الاوى غذاى بد دهد و معده را بد بود و خون فاسد از وى متولد شود و بهترين وى بزرگ و شيرين بود و طبيعت وى گرم است در اول چون بخورند زود از معده بگذرد اما ديرهضم شود و بول براند و بهتر آن بود كه پيش از طعام خورند و بعد از آن سكنجبين بياشامند و ورق وى و ورق انجير سياه و ورق انگور به آب باران بجوشانند و موى را بدان بشويند سياه گرداند و چون بكوبند و به آب زيت بياميزند و بر سوختگى آتش ضماد كنند نافع بود و طبيخ پوست وى همين عمل كند و ورق وى چون بدان مضمضه كنند درد دندان ببرد\r\nلاتين  MORI BACCAE  فرانسه  MURES  انگليسى  MULBERRY \r\n\r\nتوت حامض\r\nمعروف است بشامى بهترين وى سياه بزرگ بود و نارسيدهء وى چون خشك كنند قايم‌مقام سماق بود و طبيعت وى گرم و خشك بود در دوم و گويند تر است خشكى وى در اول است و در وى قبضى بود و ورم دهان و حلق را نافع بود و ورق وى خناق را نافع بود و عصارهء وى خشك كرده ريشهاى بد را نافع بود و پوست درخت وى ترياق شوكران بود و خشك كرده وى شكم را ببندد و ذوسنطاريا را نافع بود آب ورق وى مقدار پانزده درم چون بياشامند گزندگى رتيلا را نافع بود و خوردن وى مغص آورد و مصلح وى اطريفل كوچك بود و اسحق گويد مضر بود به شش و مصلح وى انار بود\r\n\r\nتوت وحشى\r\nتوت العليق بود بپارسى توت سه‌گل گويند و در عليق گفته شود\r\n\r\nتودرى\r\nتودرنج گويند و بذر الهوه و قصيصه نيز گويند و بشيرازى تودرى خوانند و باصفهانى قدومه و به كرمانى مار درخت و به تبريزى درينه و طبيعت وى گرم و خشك بود در دويم و گويند تر است در اول و تودرى چهار نوع است زرد و سفيد و سرخ و گلگون و بهترين آن زرد بود نافع بود جهت سرطانات كه ريش نشده باشد با عسل و آب طلا كردن و اگر باب بياميزند و بر سرطان باطن ضماد كنند و ورمهاى بن گوش و صلابت نقرس را نافع بود و ريشهايى كه در چشم بود پاك گرداند چون با عسل در چشم كشند و چون با شراب بپزند و بياشامند باه را زيادت كند و لعوق آن خلطهاى غليظ لزج را كه در سينه و شش بود نافع بود\r\nصاحب مخزن الادويه مىنويسد : تودرى بضم تا و سكون واو و فتح دال اسم فارسى است و بيونانى اردسيمن و به عربى بزر الحمخم و بزر الهوه و قصيصه و باصفهانى قدومه و بكرمانى مار درخت و به تبريزى درينه نامند و آن تخم نباتيست از عدس كوچكتر و اندك پهن\r\nلاتين  ERYSIMUM OFFICINALE  يا  SISYMBRIUM OFFICINALE \r\nفرانسه\r\n TORTELLE - HERBE AVEC CHANTRES - VELAR DES BOUTIQUE \r\nانگليسى  HEDGE GARLIC - HEDGE MUSTARD \r\n\r\nتوتيا\r\nانواع است بهترين آن هندى بود بعد از آن زرد و بعد از آن كرمانى نيك طبيعت آن سرد است در اول و خشك است در دوم و آنچه شسته بود فاضل‌ترين مجففات بود و ريشها را نافع بود و حتى سرطانات و درد چشم را نافع بود و منع فضول بد در عروق چشم از نفوذ در طبقات بكند خاصه مغسول وى و صحت چشم نگاه دارد و در مرهم جهت ريش قضيب و خصيه بغايت نافع بود و جهت مقعد و ورمهاى آن و گويند بدل آن به وزن آن شادانه و نيم وزن آن توبال مس است صفت غسل آن بگيرند توتياى كوفته و بيخته و به آب بياميزند و در صرهء بندند كه تنك باشد نه بغايت و در ظرفى سبز كنند و آب باران بر سر آن كنند و در آب بجنبانند تا آنچه رقيق لطيف بود به آب بيرون آيد و آنچه غليظ و رمل بود و وسخ در خرقه بماند بعد از آن آب را در\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nظرفى ديگر كند و ديگربار آب بر سر توتيا كنند همچنانكه اول و ديگر همان كند بعد از آن آبها برگيرد و توتيا از وى بگيرد اگر رمل در بن آن باشد بيندازد و توتيا خشك كند و استعمال كند\r\nصاحب مخزن الادويه مىگويد : توتيا بضم تا و سكون واو و كسر تا از دودياى فارسى است و بيونانى ثمقولس نامند دربارهء نوع مصنوعى آن مىنويسد از دود قلعى و اسرب و شيح كه به فارسى شبه و روى توتيا و بهندى جست نامند باشد . . .\r\n\r\nتوذريون\r\nبيخ كوى است و در شين شوكران صفت آن گفته شود\r\n\r\nتووال النحاس\r\nلطيف‌تر از مس سوخته بود و آن توبال چون مس گرم كرده كوبند از آن بدرخشد و بهترين آن قبرسى بود سياه كه ميل بسرخى داشته باشد و رقيق بود مانند پوستى بود و اولى آن بود كه پيش از سحق چند نوبت بشويند و چون خواهند كه در داروى چشم به كار برند طبيعت آن گرم و خشك است در سيم قابض بود گوشت زياده بخورد و خشونت اجفان را سود دارد و تاريكى چشم زايل كند و جلا دهد و اولى آن بود كه حدت وى بنشاسته بشكنند و خاصيت وى را در اسهال بلغم و ماء صفر است كه نيم مثقال سحق كنند و با يك مثقال علك البطم حب سازند و فروبرند مسهل بلغم بود بشدت و گويند يك مثقال با ماء العسل بدهند همين عمل كند بعد از آن قدرى سركه بياشامند تا در اندرون نماند\r\nصاحب مخزن الادويه تحت عنوان توبال مىنويسد : بضم تا معرب از تفال فارسى است و بيونانى اماطيطس نامند\r\nصاحب تحفه نيز اضافه بر مطالب فوق مىنويسد : آن چيزى است كه از مس و آهن گداخته در حين كوفتن ريزد و از مطلق او مرادتويال مس است\r\n\r\nتوبال الحديد\r\nقوىترين توبالها بود چون آهن سرخ شده بكوبند آن درخشد و آن مجفف و قابض بود و نافع بود جهت ريشهاى بد\r\n\r\nتوبابليون ( در نسخه ك م توبال‌مون ضبط شده است )\r\nنوعى از تيوعات است و ورق وى مانند ورق كبر بود گردشكل و شاخها داشته باشد و چون بشكنند شير بسيار از وى روانه گردد و محرق بود بشدت\r\n\r\nتين رطب\r\nانجير تر بهترين آن وزيرى بود پوست باز كرده بعد از آن آنچه ميل بسفيدى دارد بعد از آن سرخ پس سياه و طبيعت آن گرم بود اندك و گويند گرم است در اول يا در ابتداى درج دوم و تر است در دوم و خام وى بسردى مايل بود و در وى جلايى بود بر ثاليل ضماد كردن و بهق را نافع بود و انجير رسيده غذا بهتر از مجموع ميوه‌ها دهد و زودتر بگذرد و فربهى آورد و صرع را نافع بود و خشونت حلق و سينه و تشنگى كه از بلغم شور بود ساكن گرداند گرده و مثانه را سود دهد و هرچه باشد پاك كند و خاكستر چوب وى ذوسنطاريا را نافع بود و اسهال را خوردن و حقنه كردن مقدار پانزده درم پس وى سودمند بود گزيدن عقرب و رتيلا را ماليدن و نارسيدهء وى با عسل گزندگى سگ ديوانه يا ريشهايى كه رطوبت از وى روانه بود نافع بود و همچنين ورق آن با كرسنه و شراب بر گزندگى ابن عرس طلا كردن سودمند بود و در خوردن انجير ايمن باشند از سموم و قضبان وى چون با گوشت گاو صلب بپزند مهرا بشود و انجير طبيعتى دارد و چوب آن طبيعتى و طبيعت ورق آن مقوى بود و لبن وى خون گداخته و شير ببندد و از آن بسته بگشايد مانند انفحه و اگر بر صوف نهند و در دندان گيرند از خوردن كرم پاك كند و با عسل در چشم كشيدن ابتداى نزول آب را نافع بود و در انجير نفخى بود و مولد مره بود و معده را بد بود و دفع مضرت آن به سكنجبين ساده بكند كه پس از آن بخورند\r\nلاتين  CARICA  فرانسه  FIGUE  انگليسى  FIG \r\n\r\n","description":"","footnote":"","page_name":" 86 ","page_number":86},
  {"content":"\r\n\r\n\r\nتين يابس\r\nانجير خشك بهترين وى رملى بود و طبيعت آن گرم است در آخر درجه اول معتدل بود در ترى و خشكى لطيف بود و منضج و محلل بر ورمهاى صلب ضماد كردن نافع بود و دماميل را نفع دهد و جوع و خشونت حلق و سينه و قصبه شش را موافق بود و شراب وى سرفه كهن را نافع بود و سدهء جگر و سپرز بگشايد و گرده و مثانه را نيكو بود و خورندهء وى از سم ايمن باشد و چون ويرا جوشانيده غرغره كنند خناق را تحليل دهد و نضج آن دهد و در خوردن وى خونى بد از وى متولد شود و ادمان خوردن وى شپش در بدن پيدا كند و سردمزاج را نافع بود و درد پشت و تقطير بول را نيكو بود و مسخن گرده بود و انعاظ آورد و شكم براند و سينه و شش را از اخلاط پاك كند و مضر بود بجگر و سپرز كه متورم بود و اولى آن بود كه با مغز گردكان و مغز بادام خورند و چون با فوتنج و سعتر و حاشا بخورند گرده و مثانه و سينه را پاك گرداند و چون يك رطل از وى به سركه يا شراب خيسانند نه شبانه‌روز بعد از آن بر سپرز ضماد كنند نافع بود و اگر هر بامداد چهار انجير با سركه خيسانند چنان كه ذكر رفت بخورند سپرز را بگدازاند و ضماد كردن نيز بغايت سودمند بود بدل وى در نضج حب صنوبر بود\r\n\r\n","description":"","footnote":"","page_name":" 87 ","page_number":87},
  {"content":"\r\n\r\n\r\nباب الثا\r\n\r\nثافسيا\r\nثفسيا نيز خوانند و نيتنون هم گويند و آن صمغ سداب كوهى است و به زبان هندى ملوميان گويند و گويند صمغ سداب برى حرمل است و گفته شود و سداب كوهى برگ آن به حرمل ماند ليكن درازتر و پهن‌تر بود و شاخ وى دراز بود و بويى عظيم منتن دارد و تخم وى به شكل تخم سداب بود و طبيعت وى بغايت گرم بود و محرق و مسخن قوى بود و مجفف و در وى رطوبت فضلى بود و گويند گرمى وى در سيم بود و مسهل و منضج و منقى بود و جذبى بغايت كند از عمق بدن و موى بروياند و پوست بيخ وى تر برداء الثعلب ماليدن بغايت نافع بود استرخا و نقرس و مفاصل سرد را بغايت سودمند بود و در حقنه عرق النسا را نافع بود و بر نفث دم و فضول طلا كردن و مقدار شربتى از وى در استسقا نيم درم بود با ماء العسل و مسهل و مقثى بود و اگر زياده از اين بود بول و طبع ببندد و ورم زبان و قراقر و سوزش حلق و معده و سرخى روى و ضيق النفس پيدا كند بايد كه علاج وى بقى كنند و بعد از آن شير و مسكه و جوآب دهند و غرغره به شير تازه و روغن گل و از ادويه تخم سداب بغايت نافع بود و اين از خاصيت اوست و جالينوس گويد بدل وى در داء الثعلب حرف است و وى مضر بود بمثانه و آلات بول و مصلح وى حب الاس و بلوط بود\r\nصاحب مخزن الادويه مىنويسد : ثافسيا مشتق از اسم جزيره‌ايست كه اول در آن يافته‌اند و آن جزيره را ثافسيس نامند و لغت مغربى است و بيونانى مراس و به بربرى اورباس نامند و آن صمغ نباتيست صلب و سفيدرنگ شبيه به انزروت و تلخ و بسيار تند و گياه آن شبيه به رازيانه است . . . و در تنكابن الموت چون و به ديلمى تملى نامند و بيخ آن را تراشند لبن آن صمغ مورد استعمال است\r\n\r\nثالسقيلس\r\nحرف بابلى است و گفته شود\r\n\r\nثاقب الحجر\r\nبسفانج است و گفته شد\r\n\r\nثدى\r\nبپارسى پستان گويند و ضرع پستان چهارپايان بود و بهترين آن بود كه از حيوان معتدل گيرند طبيعت آن گرم و تر بود و\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nگويند مزاج وى بسردى مايل بود و غذايى صالح دهد شير را زياده كند اما مولد بلغم بود و در وى غلظتى بود و مصلح وى سعتر و نمك بود\r\n\r\nثعلب\r\nبپارسى روباه را گويند چون به آب بپزند و در آب آن نشينند و بر مفاصل طلا كنند نافع بود خاصه چون زنده همچنان بپزند و زمانى تيك در آب آن نشينند اما بعد از تنقيه اين عمل كنند و پيه وى درد مفاصل را نافع بود و چون در گوش چكانند درد گوش را سود دهد و اگر ادمان كنند كرى زايل كند و شش وى چون خشك كنند و بسايند و بياشامند ربو و سرفه را نافع بود و پيه وى چون بر دندان نهند كه درد كند نافع بود و شريف گويد پيه وى چون با پوست تخم‌مرغ سوخته بياميزند داء الثعلب را نافع بود و مجرب است و زهرهء وى چون به آب كرفس و اشق بگذارند متساوى و سعوط كنند در بينى كسى كه او را ابتداى جذام بود در هر ده روز يك بار بغايت نافع بود و چون آدمى دندان وى در دست گيرد ايمن باشد از بانگ كردن سگ و پيه وى چون با زيت كهن بگذارند و بر نقرس طلا كنند و بمالند نافع بود و پوست وى بغايت گرم بود مرطوب‌مزاج را شايد پوشيدن محرور را نشايد و هرچند موى در وى بيشتر بود سخونت در وى بيشتر بود و آن لباس زنان و بلغمىمزاجان و پيران باشد و در خواص ابن زهر آورده است كه پيه وى چون طلا كنند بر تازيانه يا چوبى مجموع كيكان بر آن جمع شوند در خانه‌اى كه آن را بنهند و ابن مولف گويد اگر بادام تلخ بكوبند و بر گوشت پراكنند و روباه بخورد بيهوش شود\r\nانگليسى  FOX  فرانسه  RENARD  لاتين  CANIS VULPES \r\n\r\nثغارير\r\nدرداب است و گفته شود و بلغت اهل شام شمام گويند و بپارسى دستنبو و به اصفهانى دستنبويه\r\n\r\nثلح\r\nبپارسى برف گويند و گفته شود\r\n\r\nثلح چينى\r\nسنگ سفيد بود كه در سرمه‌ها به كار برند جهت جلاى چشم طبيعت وى سرد و خشك است\r\nصاحب تحفة المؤمنين مىنويسد : ثلح چينى رطوبتى است منجمد شبيه به نمك كه از هند آرند جهت بياض عين و ظلمت بصر و ضمادش بر بدن جهت تب دق نافع است\r\n\r\nثمرة الكبر\r\nقثاء الكبر خوانند طبيعت وى گرم بود در سيوم و گويند در چهارم و تره كبر چون با سركه و نمك پرورند لطيف بود سدّهء جگر و سپرز را سود دارد و معده را پاك گرداند و طبع را نرم دارد بشيرازى آن را كورك گويند ( با كسر كاف و واو و فتح را )\r\n\r\nثمرة العرعر\r\nجوز الابهل است و در ابهل گفته شد\r\n\r\nثمرة الطرفا\r\nعذبه است و جزمازج نيز گويند و گفته شود\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nدر تحفه مىنويسد : ثمرة الطرفا بار درخت گز است بزرگتر از عذبه كه ثمره اثل باشد\r\nصاحب محزن الادويه مىنويسد : به فارسى كزبار و معرب كزمازج است و بهندى يرىمائين نامند\r\n\r\nثمرة الشوك المصرى\r\nجلنار است و گفته شود\r\n\r\nثمرة الشجرة الدوام\r\nمقل مكى است و گفته شود\r\n\r\nثمرة العليق\r\nبپارسى در گويند و بشيرازى توث خوانند و در عليق گفته شود\r\n\r\nثوم\r\nبپارسى سير گويند و بستانى و برى بود و كراثى بود و ثوم كراثى مركب بود و قوت از ثوم و كراث و طبيعت ثوم گرم و خشك است در چهارم و گويند در سيم و در حرارت و برودت از بصل اقوى بود و محلل نفخ بود چون با عسل و روغن حب البان بياميزند و بدان بمالند موى بروياند و خاكستر وى با عسل بر بهق طلا كردن نافع بود و بر داء الثعلب و جرب و قوبا را سود دهد و خوردن وى خام يا بريان كرده يا پخته حلق را صافى كند و سرفه كهن كه از سردى بود سود دارد و خوردن وى كرم را بكشد مجموع و علق از حلق بيرون آرد چون بكوبند و با سركه غرغره كنند و چون در طبيخ ورق وى و ساق وى نشينند حيض براند و مشيمه بيرون آورد و گزندگى جانوران و سك ديوانه و رتيلا و ابن عرس و عقرب و افعى با شراب خوردن و ضماد كردن نافع بود و طبع نرم دارد و بول براند و روده را نافع است وقتى كه بىتب بود و مقوى باه بود و منى بيفزايد و قولنج و عرق النسا را نافع بود اما مصدع بود و مضعف چشم و چون پخته بود حرارت و حرقت وى كمتر بود و مصلح وى ترشى و روغن و گوشت فربه كند و صاحب تقويم گويد مصلح وى بنفشه و مليله و بدل وى ثوم برى بود و صاحب تقويم مصلح ثوم بستانى بود\r\nصاحب مخزن الادويه مىنويسد : ثوم را بهندى لهسن گويند\r\nصاحب تحفه ثوم مجرى را اسقورديون گويد\r\nلاتين  ALLIARIA O FFICINALISALLIUM SATIVUM  انگليسى  GARLIC - MUSTARO GARLIC  فرانسه  ALLIAIRE OFFICINAL - AIL \r\n\r\nثوم الحيه\r\nثوم برى بود و گويند اسقورديون است و گفته شد مرضهاى سر و فالج و لقوه و خدر را نافع بود و جالينوس گويد فالج و لقوه و جذام و برص و بهق را سود دهد و چون با عسل كف گرفته بياشامند و ديسقوريدوس گويد و جرب و بهق زايل كند و چون بدين صفت استعمال كنند بگيرند ثوم برى و خردل بكوبند و به آب رازيانه تر بسرشند و تخم رازيانه كوفته و بيخته و عسل كف گرفته در حمام مثل نوره طلا كنند و در هر سه روز يك نوبت و رها كنند تا با عرق فرود آيد و باقى صفت وى در سين گفته شود\r\n\r\nثيل\r\nنجيل و نجير خوانند و بپارسى كيا خوانند و آن نوعى از حرشف باشد و طبيعت وى سرد و خشك است در اول و گويند معتدل است جراحتهاى تازه را نافع است و منع نزله بكند و بيخ وى و تخم وى منع قى بكند و ادرار بول بكند تمام و اسهال باز دارد و تخم وى لعوق سازند سنگ گرده بريرزاند و طبيخ آن ريش مثانه را نافع بود\r\nدر مخزن الادويه مىنويسد : ثيل بكسر ثا لغت عربى تخم و تخمه و خومه و بتركى پيلان افردى و در تنكابن كرك چرواش و به فارسى بيدگياه نامند و گويند آن نوعى از حرشف است\r\nصاحب تحفه مىنويسد : بلغت تركى ئيلان‌اودى گويند و آن نباتيست كه در كنار آبها و زمين نمناك رويد و بر روى زمين پهن مىشود و شاخهاى او دراز با بندهاى بسيار و برگش سياه و ريز است . . .\r\n\r\n","description":"","footnote":"","page_name":" 90 ","page_number":90},
  {"content":"\r\n\r\n\r\nباب الجيم\r\n\r\nجادى\r\nكركم و قوتو و ريهقان و خلوق و شعور الصقاليه گويند و آن زعفران است و گفته شود\r\nسيد رضى حكيمباشى در بحر الجواهر مىنويسد : الجادى - الزعفران و هو منسوب الى الجاديه و هى قرية بالشام ينبت به الزعفران\r\n\r\nجاورس\r\nسه نوع است يك نوع را دخن گويند و بپارسى ارزن و بشيرازى الم ( با فتح الف و ضم لام و سكون ميم ) و يك نوع را جاورس هندى و آن كاورس است كه بشيرازى گال خوانند طبيعت آن سرد است در اول و خشك است در سيم قابض و مجفف بود به غير لذع شكم ببندد و بول براند و خونى بد از وى متولد شود و دير هضم گردد و غذا كمتر دهد از ديگر حبوبات كه از ايشان نان پزند و بچه بيندازد و مصلح وى آنست كه با شير تازه پزند يا به آب سبوس و روغن بادام يا روغن گاو يا روغن كنجد و حلواى چرب پس از آن خورند و بدل آن در حبس شكم برنج بود\r\nصاحب مخزن الادويه مىنويسد : جاورس معرب كاورس فارسى است و آن نوع ريزه دخن است كه به فارسى ارزن و بهندى باجرا نامند و كنكنى نوعى از آن است\r\nارزن را به لاتين  PANICUM MILIACEUM  فرانسه  MILLET  انگليسى  MILLET SEEDS \r\n\r\nجاوزهرج\r\nگاوزهره گويند و آن حجر البقر بود و گفته شود\r\n\r\nجاوشير\r\nبپارسى جواشير خوانند و كاوشير نيز گويند و بشيرازى جاجوشى و آن صمغ درختى بود كه ساق كوتاه دارد و برگ آن ببرگ انجير ماند گردتر و كوچك‌تر و گويند ورق آن به ورق زيتون ماند و قول اول اصح بود كه برگ آن گرد بود و برگ زيتون كشيده و گل وى زردرنگ بود خوشبوى و تيزبوى و زود در آب حل شود و اول كه از ساق بيرون آيد سفيدرنگ بود و چون خشك شود زردرنگ گردد و چون به آب حل شود برنگ شير ماند و اگر سياه‌رنگ بود مغشوش بود و غش آن به اشق و موم كنند طبيعت جاوشير گرم و خشك است در سئوم و گويند در دويم و عرق النسا و مفاصل را طلا كنند نافع بود چون بر دندان نهند درد\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nساكن گرداند و صداع و صرع را سود دارد و در چشم كشيدن جلا دهد و چشم را روشن گرداند چكيدن كميز و صلابت رحم را نافع بود و بر جرب و ذات الجنب ضماد كردن نافع بود و چون با عسل بگدازند و زن به خود برگيرد حيض براند و بچه بكشد و بيندازد و با مويزج چون بر نقرس ضماد كنند نافع بود و قولنج را سود دارد و گزندگى جانوران و سرفه كهن كه از خلط غليظ لزج بلغمى بود نافع است بيخ درخت وى چون بخراشند و زن به خود برگيرد بچه بيندازد و ثمرهء چون با افسنتين بياشامند حيض براند و اگر درد رحم به سبب اختناق بود سود دهد و اگر با زراوند بياشامند گزندگى جانوران را نافع بود و اگر با شراب بياشامند زردزخم را نافع بود مقدار شربتى از وى ما بين نيم مثقال بود تا يك مثقال بعد از آنكه در مطبوخ خويسانده باشند و گويند بچه كه سه ماه بود يا چهار ماهه و در شكم بميرد چون فتيلهء از جاوشير بسازند و زن به خود برگيرد زود بيرون آيد و صرع و ام الصبيان را نافع بود و جاوشير مضر بود به اعصاب و انثيين و مصلح وى مربا جوز بود و بدل وى سكبينج بود و رازى گويد يدل وى لبن التين بود به وزن وى و گويند بدل آن قنه و گويند دو وزن آن صمغ زيتون و شيخ الرئيس گويد ظن من آنست كه اشق نزديك بان بود\r\nصاحب مخزن الادويه مىنويسد : جاوشير به فارسى جواشير و كوشير و نيز بشيرازى جاجوشى نامند\r\nلاتين  OPOBALSAMUM  فرانسه و انگليسى  OPOPONAX \r\n\r\nجار النهر\r\nگويند سلق الماء است و آن نباتى است كه در آب رويد و به نيلوفر ماند و اندكى از آب پيدا شود و طبيعت وى سرد و قابض بود حكه و جرب و ريشهاى پليد كهن را نافع بود و بدل آن بطباط بود\r\n\r\nجامسه\r\nباقلاى قبطى بود در مصر بسيار است و در آبهاى ايستاده رويد و ساق وى به سطبرى انگشت بود و بدرازى يك گز باشد و به شكل وى مانند گل سرخ بود و باقلاى آن كوچكتر از باقلا بود و چون خشك گردد سياه شود و چون تر باشد بخام و پخته خورند و بيخ آن از بيخ نى سطبرتر بود و قابض بود و معده را نيكو كند و ارد وى چون بياشامند اسهال كهن بازبندد و ريش روده را نافع بود و پوست وى قويتر بود در اين عمل\r\n\r\nجاكسو\r\nبهندى تشميزج است و گفته شد\r\n\r\nجبن رطب\r\nبپارسى پنير تر گويند بهترين آن شيرين و لذيذ بود كه ميل به حلاوت داشته باشد و از شيرى معتدل از حيوانى صحيح البدن گرفته باشند طبيعت آن سرد و تر بود در سيم و گويند در دويم غذائى فربه كنند بود طبع را نرم دارد و منع جراحت و دفع مضرت از كسى كه مردار سنگ‌خورده باشد كند اما سنگ گرده و مثانه پيدا كند و سده مصلح آن عسل يا قند بود\r\n\r\nجبن عتيق\r\nپنير خشك بهترين آن روغن‌دار شيرين بود طبيعت آن گرم و خشك است در سئوم مصلح ريشهاى بد بود و چون با زيت سحق كنند تحجر مفاصل را ضماد كردن نافع بود و چون بريان كنند شكم ببندد و پنير مولد خلط مرارى بود و بدن را لاغر كند و معده را بد بود و دشخوار هضم شود و تشنگى آورد و سنگ كليه پيدا كند و بايد كه ميان دو طعام خورند نيكوتر بود و اگر با مغز گردكان خورند بهتر بود\r\n\r\n","description":"","footnote":"","page_name":" 92 ","page_number":92},
  {"content":"\r\n\r\n\r\nجبسين\r\nجص است به فارسى گچ گويند و گفته شود\r\nصاحب تحفه نوع سرخرنگ آن را جص نامد و نوع سفيد و براق آن را جصاصين گويد\r\n\r\nجبلهيج\r\nجبلاهنك و جبلهنك و جلينك گويند و به فارسى جبراهنك خوانند و آن تخم زردخار است و بيخ وى تر بدزرد بود و فعل وى مانند فعل خربق بود و بهترين وى هندى بود خلوقى رنگ‌برنگ شفترك و بغايت حرز بود و درازقد مغثى بود و به قوت بلغم و اخلاط غليظ لزج را و خطر بود مگر مفلوج را نافع بود و شربتى از وى نيم درم بود تا يك درم و اگر زياده بود كشنده بود و از خوردن آن غثيان عظيم پيدا شود تا به حدى كه خناق آورد و عرقى سرد و معالجهء آن بقى به آب گرم و حقنه قوى كه در وى شحم حنظل بود بعد از آن شير تازه بياشامند و اگر تشنج پيدا كند موم روغن نرم بمالند و در آب نيمگرم نشانند و بدل وى خربق بود\r\nصاحب مخزن الادويه تحت عنوان جبلاهنك مىنويسد : جبلاهنك معرب آن جبلهيج بود و آن تخم حارى است زردرنگ شبيه به شيوران بتركى صفرااودى گويند و آن ثومون است و ذكر يافت\r\n\r\nجدوار\r\nبپارسى جدوار خوانند و به مغولى ماء فرفين و بهندى نربشى و آن بيخى بود مشابه به سعد هندى اما به وزن ثقيل‌تر بود و صلب‌تر از وى و بهترين وى آنست كه چون بسايند رنگش بنفشجى بود و آنچه هندى بود اكثر بسياهى گرايد و در زمين هند كوهى بود كه آن را فراجل خوانند كوهى عظيم در اين طرف اهل هند مىباشد و آن طرف مىگويند از حساب ختاست اين بيخ آنجا مىرويد و آن را نربشى از بهر اين خوانند كه زهرى است كه آن را بس مىخوانند و اين بيخ پادزهرى است و هر دو در يك موضع مىرويند و اين بيخ چون در پهلوى وى مىرويد زهربش باطل مىشود و اهل آن موضع آن بس مىخورند زيان نمىدارد و اگر اين بس جايى ديگر مىرويد كه مجاور اين بيخ جدوار نيست نيم دانگ آن كشنده است و بش را به عربى بيش مىخوانند و ابن مؤلف مىگويد ماء فرنين چهار نوع است سفيد و سياه و بنفشجى و زرد و ختائيان بنفش را بوبى خوانند و زرد را كربى گويند و اهل هندبش را هل‌هل و هلاهل گويند و بدترين مجموع زهرهاست تا به حدى كه ترياق فاروق با سميت آن مقاومت نمىتواند كرد و در شهر ملتان شخصى نيم مثقال بيش بخورد فى الحال لبهاى وى اماسيدن گرفت و چشمهايش از جاى برخاست و بى خود شد نيم مثقال جدوار صلايت كردند و با يك كاسه شير بوى دادند بعد از يك ساعت قى كردن آغاز نمود بانواع رنگها چنانچه حاضران از بوى آن مصروع مىشدند باز بى خود افتاد ديگربار نيم مثقال جدوار صلايه كردند به شراب انگورى و بوى بدادند باز قى كردن آغاز كرد و بسيار قى كرد بعد از آن خواب بر وى غلبه كرد چون در خواب رفت عرق بسيار كرد چون بيدار شد غذا طلب كرد و از آن زهر قاتل خلاص يافت خواص اين دارو بسيار بود اول پازهر بيش بود كه ذكر كرده شد ديگر در سجستان كه از زمين گرم‌سير باشد مار قاتل مىباشد شخصى را مار گزيد مقدار نيم مثقال جدوار با شراب سائيدند و بخورد وى دادند از زهر آن مار خلاص يافت بفرمان خداى تعالى و عقرب گزيده را مقدار دو دانگ با شراب بدهند نافع است و در مفردات ابن بيطار و در منهاج البيان ابن جرانه آورده‌اند هو الترياق السموم باثرها حتى البيس و الافعى و از منافع ديگر وى آنست كه مجموع دردها را بنشاند اگر بر اعضاء ظاهر باشد به سركه يا گلاب يا به آب طلا كنند درد بنشاند و اگر باطن باشد مقدار دانگى يا دو دانگ بسايند و بقدرى شراب يا به آب گرم يا به جلاب بحسب مزاج بدهند درد بنشاند چون درد قولنج و درد گرده و درد معده و سنگ مثانه و عسر البول با شيرهء تخم خيارين بدهند سود دارد و نيز مجموع اورام بلغمى و صفراوى و سودايى در ابتدا و انتها طلا كنند در ابتدا ماده بازگرداند و در انتها تحليل كند و اگر محتاج نضج باشد نضج بدهد خصوصا اورام مغابن چون زير بغل و بن ران به سركه بسايند و طلا كنند ورم را تحليل دهد و اگر كسى را خيارك بود بگشايد هيچ زحمتى بوى نرسد ديگر در ايام مرض بر هركس كه طلا كنند خلاص يابد باذن الله تعالى ديگر دل را قوت دهد و در ابتداى زحمت خنازير طلا كنند بغايت مفيد بود و بر ريشهاى پليد كهنه قدرى بكوبند و بر آن پاشند گوشت مرده بخورد و جراحت باصلاح آورد ديگر كسى را كه دل ضعيف باشد و خفقان داشته باشد هر روز نيم درم به جلاب يا به شراب بدهند دل را قوت دهد و در\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nتفريح نظير ندارد و در ايام بيمارى و تعفن چنانچه ترياق فاروق ذكر كرده‌اند كه چون تناول كنند منع عفونت بكند و تقويت دل بدهد و دفع ضرر و با بكند اين داروى مفرد همان خاصيت دارد بلكه زياده به جهت آنكه قوت ترياقيه در وى هست و چندان گرم نيست ديگر مولانا اصيل الدين كه از شاگردان مولانا نجم الدين محمود الياس شيرازى عليه الرحمه بود مردى فاضل بود و در اكثر علوم ماهر و كليات شيخ الرئيس را در شرح نوشته مىفرمود كه هر خاصيتى كه در ترياق فاروق هست درين داروى مفرد هست و همو فرمود كه مرا درد معدهء بلغمى بود و هر معالجه كه كردم مفيد نيفتاد چند عدد از اين جدوار بروزگار صلايه مىكردم و بجلاب گرم مىخوردم آن زحمت زايل شد و شخصى را سده جگر داشت كه به استسقا خواست انجاميدن چند روز اين دارو با سكنجبين بخورد سده گشاد و رنگ وى كه بغايت زرد شده بود باز برنگ اصل خود آمد ديگر شخصى قرحهء مثانه داشت و چهار روز بول وى گرفته بود از اين بسائيدند و بر مثانهء وى طلا كردند و قدرى در احليل وى چكانيدند همان ساعت بول وى بگشاد و ريم بيرون آمدن گرفت و شفا يافت باذن الله تعالى ديگر در زحمت بواسير اين دارو بدان موضع طلا كنند درد ساكن گرداند و ورم را تحليل دهد ديگر آنكه دشخوارى زادن را نظير ندارد بسايند قدرى و بجلاب گرم بخورد وى دهند و قدرى ديگر به پشم پاره به خود برگيرد در حال وضع حمل كند ديگر صرع صبيان را بشير مادر مقدار نيم دانگ يا دانگى بخورد وى دهند نافع بود و ابن مؤلف گويد اين خاصيت در وى هست و اين ضعيف را تجربه افتاده و مجرب بوده كه طفلى را چهاره شبانه‌روز ام الصبيان بود كه يك زمان از آن خالى نبود اين دارو بشير مادر سوده بوى دادند همان روز شفا يافت بامر الله تعالى ديگر خداوند تب ربع را سود دهد هر روز مقدار دو دانگ با جلاب گرم بدهند هر روز پياپى نافع بود اما تنقيه بدن بايد كرد ديگر آنكه درد دندان را نافع بود مقدار عدسى از اين دارو در بن دندان كنند يا بر دندان طلا كنند در حال درد ساكن كند ديگر درد چشم كه بلغمى باشد در ميان چشم كنند درد بنشاند و اگر صفراوى باشد بر پشت چشم طلا كنند درد بنشاند و آماس و فرق ميان بلغمى و صفرايى آنست كه بلغمى را درد ساكن‌تر باشد و صفرايى را درد و سوزش و چكيدن آب بيشتر بود و در تقويت باه اثرى عظيم دارد مقدار نيم درم يا نيم مثقال با شراب بخورد نعوظى تمام آورد و حكماى هند مىگويند كه مردم لاغر را فربه كند و مىگويند كه اگر بر بهق سفيد و برص طلا كنند سودمند بود و حكماى هند آورده‌اند كه درين دارو صد و بيست منفعت است و كسى را كه خناق گرفته باشد بر حلق طلا كنند بغايت نافع بود و بتجربه معلوم شده و ابن مؤلف گويد شخصى را كه سوء القنيه طارى شد و باستسقا خواست كرد چند روز از اين جدوار سوده به دو داديم حق‌تعالى صحت بخشيد و صاحب منهاج گويد طبيعت وى گرم و خشك بود در سئوم و هم صاحب تقويم گويد قرحهء امعا آورد و مصلح وى شير حليب كه آهن تافته در آن انداخته باشند بود و صاحب منهاج گويد بدل وى در ترياق سه وزن آن زرنباد بود\r\nصاحب مخزن الادويه مىنويسد : جدوار بفتح جيم معرب زدوار عجمى است و به عربى انتله و بيونانى ساطريوس و بمغربى ماء فرفين و ماء فروين و بهندى نربسى نامند زيرا نر بكسر نون و سكون را بلغت ايشان بمعنى دافع و خالص‌كننده و بس بكسر با بمعنى زهر است\r\nلاتين  AMOMUM ZEDOARIA  فرانسه  ZEDOAIRE RONDE  انگليسى  ZEDOARY \r\n\r\nجرجير\r\nبرى و بستانى بود برى را ايهقان گويند و بستانى را كف عايشه گويند و بپارسى كنكيز خوانند و بشيرازى كزك خوانند و بهترين آن بستانى بود كه تيزى وى كمتر بود و طبيعت وى گرم است در سئوم و گويند در دويم و خشك است در دويم آب وى اثر ريشها ببرد و جرجير مدر لبن بود اما مصدع بود و سدر و تاريكى چشم آورد و مصلح وى كاهو و كاسنى و بقلة الحمقا و سركه بود و وى منى را زيادت كند و نعوظى تمام آورد و چون با شراب بياشامند ترياق گزندگى ابن عروس بود و طبع براند و در خواص آورده‌اند كه چون جرجير بكوبند و آب آن در بن انار ترش بريزند شيرين گردد و جرجير برى را خردل برى خوانند و ادرار بول بغايت كند و تيزتر از بستانى بود و تخم وى بعوض خردل مستعمل كنند\r\nصاحب مخزن الادويه مىنويسد : جرجير بكسر اول و سكون ثانى و كسر جيم و سكون يا و را به فارسى ترهء تيزك و بهندى ترمرا و تخم آن را هالون و عوام هالم و چند سور و چند سر نامند برى آن را بهقان و بستانى آن را كف عايشه و به فارسى كيكير و بشيرازى كهرك گويند . . . و بستانى سه قسم مىباشد يكى شبيه بترب برگ آن با خشونت و در مازندران شاهتره و كورتره و در تنكابن خاص‌تره نامند و قسمى را رشاد و به فارسى تره‌تيزك شاهى نامند . . .\r\nصاحب تحفه بستانى آن را سه قسم مىداند يكى شبيه بترب كه در مازندران كوله‌تره و در تنكابن خاص‌تره نامند و تخم او سفيد و حرف بابلى عبارت از اوست و قسمى را رشاد و به فارسى تره‌تيزك شاهى گويند . . .\r\nلاتين به نوشته شليمر  SYSYMBRIUM NASTURTIUM  يا  NASTURTIUM OFFIEINALE \r\nفرانسه  CRESSON D , EAU  يا  CRESSON DE FONTAINE  انگليسى  WATER CRESS \r\nضمنا شليمر اين گياه را بولاغ‌اودى و سلماچو و شاهى آبى و كوتين هم مىنامد\r\n\r\n","description":"","footnote":"","page_name":" 94 ","page_number":94},
  {"content":"\r\n\r\n\r\nجرجر\r\nباقلا بود و گفته شد\r\n\r\nجرجر المصرى\r\nترمس بود و گفته شد\r\n\r\nجراد\r\nبپارسى ملخ گويند و بهترين وى فربه بود طبيعت وى گرم و خشك است چون بخور كنند عسر البول را نافع بود خاصه زنان و كودكان را و گويند دوازده عدد از وى سر بيندازند و اطراف‌هاى وى با قدرى مورد و مشك مستسقى بياشامد شفا يابد و تقطير البول را نافع بود و بخور كردن بدان بواسير را نافع بود و بريان‌كردهء وى گزندگى عقرب را خوردن نافع بود اندرون وى و خايهء وى چون بر كلف طلا كنند زايل كند و گويند ملخ درازپاى بر صاحب تب ربع بندد نافع بود ابن مؤلف گويد خوردن ملخ جرب و حكه آورد و مصلح وى بقلة الحمقا بود و بذرقثا\r\nصاحب مخزن الادويه تحت عنوان جراد البر گويد لغت عربى است به فارسى ملخ و بهندى تيدى گويند\r\nلاتين  GRYLLUS MIGRATORIUS  يا  LOCUSSA MIGRATORIA  فرانسه  SAUTERELLE  انگليسى  GRASSHOPPER  يا  LOCUST \r\n\r\nجراد البحر\r\nبه فارسى ملخ دريايى گويند و در اربيان گفته شد\r\n\r\nجردان\r\nفار است بپارسى موش گويند چون بشكافند و بر گزندگى عقرب بندند درد ساكن گرداند و گويند بريان كرده چون بشكافند و بر ثاليل و خنازير طلا كنند نافع بود و اگر شكافته و بر موضعى كه خار يا چوبى رفته باشد طلا كنند بيرون آورد سر وى چون خشك كنند و بسوزانند و بكوبند بغايت خرد و با عسل بياميزند بر داء الثعلب مالند نافع بود\r\nصاحب مخزن الادويه تحت عنوان فار مىنويسد : فار به فارسى موش و موشا و موكهك و بسريانى كوقفرى و برومى بوبطيقو و بيونانى ليفطروس و بهندى چوهه و بتركى سيجان نامند\r\n\r\nجزر\r\nبپارسى كزر گويند و بهترين وى زرد شيرين بود و گويند سرخ گرم و تر بود و زرد غليظتر بود و غذاى وى كمتر از غذاى شلغم بود طبيعت وى گرم بود در آخر درجه دوم و تر است در اول باه را تحريك كند و مسهل و ملطف بود و مصلح آبكامه و سركه و خردل بود بول براند اما دير هضم شود و منضج و مولد خون بد بود و بايد كه بغايت پخته شود بصرى گويد جزر مقوى معده بود كه در وى لزوجت و بلغم غليظ بود و سده جگر بگشايد و هضم طعام بدهد و چون با گوشت بود نيكو بود خاصه قطع بلغم بكند و مقوى پشت بود و شهوت جماع برانگيزد و چون با عسل مربى كنند زود هضم شود و رطوبت وى كمتر بود و حرارت زياده‌تر بود و باه را زياده كند و منى بيفزايد و پشت را نيكو گرداند به سركه نهند و نمك معده و جگر و سپرز را نافع بود\r\nصاحب مخزن الادويه مىنويسد : جزر بفتح اول و ثانى و راء مهمله معرب كزر فارسى است و نيز به فارسى زردك و بهندى كاجر نامند برى و بستانى بود برى آن را بيونانى اسطافاليويس و اغريوس نامند\r\nلاتين  DAUCUS CAROTA  فرانسه  CAROTTE  انگليسى  CARROT \r\n\r\nجزر البرى\r\nشقاقل است و اشقاقل گويند و گفته شود\r\n\r\n","description":"","footnote":"","page_name":" 95 ","page_number":95},
  {"content":"\r\n\r\n\r\nجزمازج\r\nثمرة الطرفا بود بپارسى كزمازك گويند طبيعت وى گرم بود در اول درجه و خشك است در آخر آن و گويند سرد بود در اول قطع رعاف بكند و چون بپزند به آب و سركه و بر سر ضماد كنند نافع بود ريش شپش را و مقدار دو درم مستعمل بود و چون بياشامند نفث الدم را نافع بود و بر گزندگى رتيلا ضماد كردن سودمند بود و زمانى كه رطوبات از رحم ايشان روانه بود و يرقان را نافع بود و اسحق گويد مضر بود بسر و مصلح وى دوقو بود و گويند بدل وى هم‌وزن آن پوست انار و نيم وزن آن انزروت سرخ بود\r\nصاحب مخزن الادويه تحت عنوان ثمرة الطرفا مىنويسد : به فارسى كزبار و معرب آن جزمازج است و بهندى برىمائين نامند و آن ثمر درخت كز است\r\n\r\nجرودارو\r\nخسرو داروست و گفته شود\r\n\r\nجشمك\r\nتشميزج است و گفته شود\r\n\r\nجبسين\r\nجص است و بپارسى گچ خوانند طبيعت آن سرد و خشك است چون به سركه بسرشند و بر سر كسى كه رعاف داشته باشد طلا كنند خون بازدارد و چون بر شكستگى استخوان طلا كنند نافع بود\r\n\r\nجعده\r\nفوليون خوانند و كيسر گويند و كيسو نيز گويند و آن دو نوع است كبير و صغير كبير را به فارسى عنبر بيد و صغير وى را بشيرازى گل اربه خوانند بهترين وى صغير بود وى گرم در سيم و طبيعت عنبر بيد گرم بود در دويم و هر دو خشك باشند در دويم ملطف و مفتح بوند چون تر بود جراحتهاى تازه را نافع بود و خشك آن ريشهاى بد را سود دارد و با سركه بر سر ضماد كردن نافع بود و بول و حيض براند و يرقان سياه را نافع بود كرم دراز و حب القرع بيرون آورد و گزندگى عقرب و جانوران را نافع بود و چون در خانه بخور كنند يا بيندازند از آن خانه جانوران بگريزند و نسيان را نافع بود يك درم از آن و عصارهء وى با عسل در چشم كشند تاريكى ببرد و چشم روشن گرداند و گويند مضر بود بمعده و مصدع بود و اسحق گويد مصلح وى حماما بود و بدل وى در بيرون آوردن و راندن حيض پوست انار تر و چهار دانگ وزن آن پوست سليخه و گويند بدل آن فوتنج جبلى است\r\nصاحب مخزن الادويه يونانى آن را فوليون مىنامد و مىنويسد : صغير جبلى آن گياهى است سفيدرنگ با برگ باريك محيط بخارهاى ريزه با تخم و گل سفيد مايل بزردى و ثقيل الرايحه كه به گل اربه ناميده مىشود و بستانى آن جعده كبير و به فارسى عنبر بيد نامند و مستعمل آن را جبلى مىداند\r\nصاحب تحفه مىنويسد : گياهى است كمتر از نيم زرع و برگش مفروش و يكروى آن مزغب و روى ديگر را اطراف محيط به خارهاى ريز و اطراف شاخه‌هاى او مثل قبه و بر آن خيوط شبيه به موى سفيد و پر از تخم\r\n\r\nجفرى\r\nكفرى گويند و گفته شود\r\n\r\nجفت البلوط\r\nپوست بيرون بلوط است و طبيعت آن سرد و خشك است در دوم و قابض بود و خون رفتن بازدارد خاصه از زنان و ريش\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nروده و شكم ببندد و بيشتر در مطبوخ مستعمل كنند و بر فتق ضماد كردن نافع بود و بدل آن جلنار است\r\n\r\nجل\r\nورد است و گفته شود\r\n\r\nجلبوب\r\nلبلاب است و نوخ نيز گويند\r\n\r\nجلنار\r\nبپارسى گلنار گويند و بشيرازى گل صد برگ و آن گل انار تر است كه به غير آن هيچ ثمر نمىدهد و بهترين آن فارسى بود و گويند مصرى و طبيعت آن سرد و خشك است در دوم خون شكم ببندد و ريش روده و ريشهاى كهن و فتق را سود دارد دندان را محكم كند و زنانى كه خون زيادت از ايشان روانه بود ببندد و اگر با سركه بر ورم لطوخ كنند بازگرداند و چون با سركه بپزند و بدان مضمضه كنند جوشش دهن را نافع بود و عصاره وى در طبيعت مانند عصاره لحية التين بود و مقدار مستعمل از وى يك درم و نيم تا دو درم بود اما مولد سده بود و مضر بود بسر و مصلح وى كثيرا بود و بدل وى اقماع رمان بود يا جفت بلوط و گويند بدل وى پوست انار بود به وزن آن و گويند طراثيث بود به وزن آن\r\n\r\nجلجلان\r\nصاحب جامع و صاحب منهاج گويند سمسم است و اين خلاف بود و بتحقيق كزبره يابس است و بپارسى گشنيز خشك گويند و گفته شود\r\n\r\nجليان\r\nخلر خوانند و خرقى و گفت شود\r\n\r\nجليد\r\nثلج است و بپارسى برف گويند سرد است در طبع و خشك است به عرض و مزاج اصلى وى تر است و خشكى وى عارضى است آب وى درد دندان كه از گرمى بود را نافع بود و هضم را قوت دهد اما اعصاب و معده را زيان دارد و پيران را بد بود و سرفه آورد خاصه كسى را كه خلط سرد در معده بود و تشنگى آورد و خوردن برف و آب وى علق كه در حلق چسبيده باشد را نافع بود و آبى كه از وى حاصل شود بد بود بسبب آنكه هرچه لطيف وى است در بستن به تحليل رفته است و در جمد گفته شود\r\n\r\nجلوز\r\nصاحب جامع گويد بندق است مطلق و سهو كرده است و در لغت جلوز و جلغوزه است و صاحب تقويم گويد جلغوزه هندى است و مؤلف گويد آنچه محقق است جلغوزه لوزالبرير است و روغن ويرا زيت البرجان خوانند و اهل مغرب الاقصى ارجان و ارقان گويند مؤلف گويد آن بادام كوهى است و بشيرازى آن را بخرك خوانند قايم‌مقام جلغوزه است در طبيعت و منفعت وى گرم است در اول و گويند در دوم و خشك است در اول و در وى اندك رطوبتى هست و باه را قوت دهد و منى بيفزايد و درد پشت را سود دارد و گزندگى عقرب و رتيلا را نافع بود اما دشخوار هضم شود و دير از معده بگذرد و مضر بود به سپرز و مصلح آن شكر بود و بدل آن جلغوزه بود\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nصاحب تحفه مىنويسد : جلوز اسم عربى فندق است و بعضى بر بادام كوهى استعمال مىنمايند و حب الصنوبر كبار را هم گويند و اين به جهت اشتباه جيم به حاست چه بجاى مهمله حب الصنوبر است\r\n\r\nجلغوزه\r\nحب الصنوبر كبار بود و در حا گفته شود\r\n\r\nجلجلان مصرى\r\nبيش است و گفته شد\r\n\r\nجلجلان الحبشه\r\nخشخاش سياه است و گفت شود\r\n\r\nجلجنوجه\r\nفوتنج برى است و گفته شود\r\n\r\nجمهورى\r\nصاحب منهاج گويد شراب انگورى بود كه سال بر آن گذشته باشد و صاحب جامع گويد شراب را چون بجوشانند و يكمن به نيم من آيد جمهورى گويند و مثلث يا دو دانگ آيد\r\nصاحب مخزن الادويه مىنويسد : آن شرابيست كه مثلث را با آب آن بجوشانند تا آب بسوزد و مدتى بگذارند پس استعمال نمايند و بعضى شراب انگور سه ساله را جمهورى گويند و ديگرى گفت آب انگورى است كه جوشانيده تا به نصف رسيده باشد پس در خم كرده شراب سازند\r\n\r\nجمار\r\nشحم النخله خوانند و قلب النخله نيز گويند و آن لب نخل است و بپارسى مغز درخت خرماست و دل خرما گويند و پيه خرما و بهترين آن تر و شيرين بود و طبيعت آن سرد و خشك است در اول و گويند در دوم قابض بود و خشونت حلق و اسهال و خون شكم را نافع بود و بر گزندگى زنبور ضماد كردن مفيد بود و وى قوت احشا مىدهد و مره صفرا را نافع بود و مضر بود به سپرز و دير از معده بگذرد و مصلح وى خرما بود يا عسل و گويند بدل وى حماض بود\r\n\r\nجمار النهر\r\nجار النهر است و گفته شد\r\n\r\nجمان\r\nجيلداروست و كيل دارو نيز گويند و آن سرخس بود و گفته شود\r\n\r\nجمد\r\nبپارسى يخ گويند و آن بعضى بر بعضى فضيلت دارد و بهتر است بسبب آبى كه از آن بسته مىشود اگر آبى تنك بود آن يخ نيك بود و اگر نبود بد بود و خواص وى و برف نزديك بود بهمديگر اما يخ لطيف‌تر بود\r\n\r\n","description":"","footnote":"","page_name":" 98 ","page_number":98},
  {"content":"\r\n\r\n\r\nجمسفروم\r\nجماهور سليمان گويند و آن ريحان سليمان است و گفته شود\r\n\r\nجمد چينى\r\nملح چينى است\r\nصاحب تحفه جمد چينى را اسبوس مىداند\r\n\r\nجمست\r\nسنگى است بنفشجى كه به سرخى مايل بود و آن معدن سه روزه مدينه است و اگر از آن ظرفى سازند و بدان شراب بياشامند مستى نكند و اگر ظرفى بزرگ بود و آن را كسى با خود دارد از نقرس ايمن بود و اگر در شيب جامهء خواب نهند از احتلام ايمن باشند\r\n\r\nجمسين\r\nنوعى بود از انجير بيونانى سقومودى گويند و ايقاسون قاسين نيز خوانند و معنى آن تين احمر بود و ورق آن به ورق توت ماند و بغايت بىطعم بود و درخت وى بسيار شير بود و در وى قوت جاذبه بود از عمق بدن و شير وى نافع بود در ورمها كه دشخوار تحليل يابد همچون خنازير و طبيخ وى نزف دم را نيكو بود و عصارهء ورق وى چون بر ورمها صلب ضماد كنند نافع بود و دماميل را نضج دهد و با اشق بر سپرز ضماد كردن نافع بود و گزندگى جانوران را خوردن و طلا كردن سود دارد و معده را بد بود و شكم براند و غذا اندك دهد و اولى آن بود كه بعد از آن سكنجبين و يا گلنگبين خورند\r\n\r\nجمجم\r\nبيخى است كه به شقاقل مصرى ماند برنگ و گويند كه از زمين زر رويد و گويند آن را بسوزن زرين از زمين بركشند و ميان اهل چين عزيز بود و گويند از تركستان خيزد و معروف به جمجم ختائى بود نافع بود جهت ربو و ضيق النفس و مجرب است و خناق را سود دارد و مقدار مستعمل از وى نيم درم بود\r\nصاحب مخزن الادويه مىنويسد : جمجم با كسر دو جيم بيخى است شبيه به زردك برى باريك و دراز و اندرون آن سفيد و بيرون آن ما بين سفيدى و زردى و خوشبوى با اندك تلخى و تندى و شيرينى\r\nصاحب تحفه مىنويسد : در بلاد لرستان آن را كزرموشان نامند\r\n\r\nجنطيانا\r\nدو نوع است يك نوع رومى و يك نوع طرمقانى و آن بيخى سرخ‌رنگ بود به اندازه انگشت سطبرتر و بزرگتر و گويند وى را بنام پادشاهى خوانند كه آن را شاه جنطى نام بود و گويند جنطين الملك و بهترين رومى بود بغايت سرخ‌رنگ و خوشبوى بود و طبيعت وى گرم است در سيم و خشك است در دوم سده جگر و سپرز بگشايد و حيض و بول براند و چون نيم مثقال با شراب بياشامند ترياق گزندگى عقرب و همه گزندگان بود و چون با عسل بسرشند و آب نيمگرم و بر موضع گزندگى ضماد كنند نافع بود و اگر فزرجه آن زن به خود برگيرد بچه بيندازد و ترياق گزندگى مار و سگ ديوانه و زهرهاى كشنده بود و درد جگر و معده و ذات الجنب را نافع بود و در داروهاى چشم بعوض افيون مستعمل بود و بهق را زايل كند و اسحق گويد مضر است به سينه و مصلح وى اسقلولوقندريون بود و بدل وى رازى گويد يك وزن و نيم آن اسارون و نيم وزن آن پوست بيخ كبر بود و گويند بدل وى زراوند مدجرج است و ابن زهر در خواص آورده « 1 » كه بر زنى كه خون حيض زيادت رود و بازنبندد جنطياناى رومى بكوبد و با حنا بسرشد و بر دست بندد و خون بازايستد\r\n( 1 ) - ابن زهر ابو العلا طبيب نام كاملش ابو العلا زهر بن ابى مروان عبد الملك بن محمد بن مروان بن زهر طبيب مشهور زمان خويش بود وفاتش به نوشته كشف الظنون\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nدر سنه 525 اتفاق افتاده و از جمله تأليفاتش « كتاب الخواص در ادويه مفرده و كتاب الايضاح » و مجربات الطب و جز اينها بوده است\r\nصاحب مخزن الادويه مىنويسد : جنطيانا به كسر جيم و طا لغت يونانيست و برومى اسيليسقان و به فارسى كوشاد و به عجمى اندلسيش كشكه و بهندى بكهان‌بيد نامند\r\nلاتين  GENTIANAE LUTEAS RADIX  فرانسه  RACINE DE GENTIANE  انگليسى  GENTIAN \r\n\r\nجندبيدستر\r\nقسطوريان و خرميان گويند و بپارسى قندرس قرى گويند و خايهء سگ آبى گويند و آن خصيهء حيوانى است بحرى كه هم در آب زندگانى تواند كرد و هم بىآب و آن حيوان را قندر خوانند بهترين آن بود كه بر دو خصيه بهم چسبيده باشد و پوست آن بغايت رقيق بود و آنچه سطبر بود و هر دو بهم چسبيده نبود مغشوش بود و غش آن به جاوشير و صمغ كنند و اندكى جند بيدستر به خون بسرشند و در مثانهء گوسفند كنند و خشك كنند و طبيعت جندبيدستر گرم و خشك است در سيم و گويند در دوم و وى لطيف‌تر از مسخنات بود و نافع بود عصب و سودا و فالج و رعشه و خدر و نسيان و صداع را كه از سردى بود بخور كردن محلل نفخ بود و حيض براند و بچهء مرده بيندازد و مشيمه بيرون آورد و صاحب منهاج گويد شربتى از وى زياده از يك درم نشايد و صاحب مفرده گويد دو مثقال جندبيدستر و قدرى فوتنج‌برى بياشامند حيض براند و بچه و مشيمه بيرون آورد و چون بكوبند و بغايت سحق كنند و در چشم كشند جلاى چشم بدهد و چون با سركه بياشامند نيم درم مغص و فواق را نافع بود و چون به پشم پاره زن به خود برگيرد بادهاى سرد كه در رحم بود سود دهد و چون بر گزندگى عقرب طلا كنند نافع بود و با سركه آشاميدن دفع سموم و ادويه كشنده بكند و سده كه در اعضاى باطن باشد بگشايد و كرى كه سبب آن سردى بود سود دهد و چون مقدار عدسى با روغن ناردين بر سر طلا كنند مصروع را نافع بود و چون در روغن حل كنند خدر و استرخاء اعضا و فالج و نقرس سرد را بغايت مفيد بود و چون بياشامند ترياق سمهاى سرد بود خواه حيوانى خواه نباتى خاصه افيون و خربق و قولنج سرد خواه بلغمى و خواه ريحى خوردن و طلا كردن و حقنه كردن نافع بود و خفقان كه از سردى بود سود دهد و اگر در قضيب چكانند عسر البول را كه از خلط بلغمى بود سود دهد و كندى گويد در كتاب سميات كه جندبيدستر كه لون آن بسياهى زند يك درم كشنده بود بعد از يك روز و مداواى آن به قى كنند و به شبت و فوتنج و سپستان و عسل بعد از آن حماض اترج دهند كه پادزهر وى است با ربهاى فواكه ترش با سركه يا شير خر و بدل وى به وزن وى وج بود و نيم وزن آن فلفل بود و گويند بدل وى مشك است\r\nصاحب مخزن الادويه مىنويسد : جندبادستر بيونانى اكسيانوش و به فارسى آش بچگان و بتركى اغلان‌آشى گويند و آن بيضه حيوانى است به هيأت سگ بسيار كوچك و غير سگ آبى است با موى سرخ مايل بسياهى\r\nبه لاتين و انگليسى  CASTOREUM  بفرانسه  CASTOREUM \r\n\r\nجنج\r\nعصى الراعى است و گفته شود\r\n\r\nجنتوريه\r\nقنطوريون است و گفته شود\r\n\r\nجنجل\r\nدر دمشق بسيار باشد و طبيعت آن گرم و تر است در اول طبيعت را نرم دارد و گرم‌مزاج را موافق بود و خون نيك از وى حاصل شود و بدل آن هليون بود\r\nصاحب تحفه مىنويسد : قسمى از هليون است و از دمشق ارند و در افعال مثل اوست و آن گياهى است\r\n\r\nجنار\r\nچنار را گويند و آن دلب است\r\n\r\n","description":"","footnote":"","page_name":" 100 ","page_number":100},
  {"content":"\r\n\r\n\r\nجناح\r\nبپارسى بال مرغ را گويند و بهترين آن بال مرغ جوان فربه بود\r\n\r\nجناح النسر\r\nباقلا بود و گفته شد\r\n\r\nجنبليد\r\nصعتر است و گفته شود\r\n\r\nجوز\r\nخسف خوانند و بپارسى گردكان گويند طبيعت آن گرم بود در سيوم و خشك است در اول درجه دوم و گويند گرم و تر است در دويم و بهترين آن بود كه پوست وى تنك بود پوست و ورق قابض بود و پوست اندرونى كه بمغز چسبيده بود رقيق و در وى قبضى بود و شكم ببندد و پوست سوختهء وى مجفف است به غير لذع و مغز وى چون بخايند بر ورم سودا وى كه ريش شده باشد ضماد كنند نافع بود و صمغ وى بر ريشهاى گرم نافع بود چون بر آن پاشند و مغز وى مغص را ساكن گرداند و شكم ببندد و چون با مرى خورند شكم براند و اگر بسيار بخورند كرم دراز و حب القرع را بيرون آورد و اگر با انجير و سداب خورند پيش از ادويهء قتاله پادزهر آن بود و اگر بعد از آن بخورند همين عمل كند چون با عسل و نمك و پياز بياميزند و بر گزندگى سگ ديوانه بندند نافع بود و چون با پوست به شراب و زيت بسوزانند و بر سر كودكان نهند موى سياه كند و بروياند و برداء الثعلب نيز سودمند بود و پوست اندرون وى چون بسوزانند و سحق كنند و به شراب بسرشند و زن به خود برگيرد منع خون حيض كند و پوست درخت وى و ورق آن چون دو مثقال از آن بياشامند تقطير البول را نافع بود و شريف گويد پوست گردكان سبز بكوبند و چند پاره خبث الحديد در آن اندازند و يك هفته رها كنند و هر روز چند نوبت بجنبانند بعد از آن خضاب كنند موى سفيد سياه كند و اين صبغى عجيب بود و جز از او قوبا بدان بمالند منفعتى تمام بدهد و ابن مؤلف گويد گويند چون جوز در اقليمى برند كه در وى نرويد زهر شود قاتل چنان كه دانگى از وى زهرى شود و چون جوز به آب بجوشانند و آب آن مضمضه كنند لثه را محكم گرداند و استرخاى آن زايل كند و خوردن جوز مضر بود به محروران و مغص آورد و مصدع بود و زبان كودكان گران گرداند و درد دهن و حلق را زيان دارد و مصلح وى سكنجبين بود با خشخاش و بادام و گردكان كهن نبايد خورد كه بد بود و غثيان و غشى و كرب آورد و نزديك بود به كسى كه عنصل خورده باشد و مداوات وى همچنان كنند كه عنصل خورده باشد به رب فواكه ترش مانند رب غوره و ريباس و سيب و مانند آن كنند و بدل آن به وزن آن حبة الخضرا بود و گويند جوز هندى\r\nصاحب مخزن الادويه مىنويسد : جوز بفتح جيم به فارسى گردكان و چهازمغز و بهندى اخروت گويند\r\nلاتين  NUXJUGLANS  فرانسه  NOIX  انگليسى  WALNUT \r\n\r\nجوز هندى\r\nنارجيل است و گفته شود\r\n\r\nجوز جندم\r\nكوز گندم گويند و نجره الحمام خوانند و بشيرازى گل گندم نامند رازى گويد گرم و تر است و منى افزايد و فربهى آورد و باه را برانگيزد و قطع نزف دم بكند و قوبا زايل كند و منع آرزوى گل خوردن كند\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nصاحب مخزن الادويه مىنويسد : بفتح جيم و سكون واو و زا و فتح جيم معرب كوز گندم فارسى است و گل گندم نيز باشد و نزد عرب مشهور به نعيج الحبشه و شحم الارض و نزد اهل رقه معروف به نجره الحمام و اندلس تربة العمل نامند\r\n\r\nجوز بويا\r\nجوز الطيب خوانند بهترين وى سرخ و فربه بود گرم و خشك است در سيم نمش را نافع بود و بوى دهان خوش كند و قوت جگر و معده بدهد خاصه فم معده و سبل را سود دهد و قوت باصره بدهد و شكم ببندد و عسر البول را نافع بود و منع قى بكند و درد سپرز كهنه شده را نافع بود و استسقا لحمى را سود دهد و مقدار مستعمل از وى تا دو درم بود و بدل وى يك وزن و نيم آن سنبل الطيب بود و گويند بدل آن به وزن آن بسباسه بود و اسحق گويد مضر بود به شش و مصلح وى عسل بود و صاحب تقويم گويد طبيعت به‌بندد و ممسك بود و مصلح وى عسل بود يا جلاب گرم\r\nصاحب مخزن الادويه مىنويسد : جوزبويا را بهندى جاى پهل گويند و در شكل شبيه به بلوط در غلافى مانند آن و از آن صلب‌تر است مغز آن را جوزبويا نامند درخت جوزبوا به قدر درخت گردكان و از آن كوچكتر است . . .\r\nصاحب تحفه مىگويد : جوزبويا ثمر درختى است هندى به قدر تخم‌مرغ و درخت آن به اندازه درخت انار و بهترين آن تازهء خوشبوى تند است كه خطوط سياه داشته باشد\r\nلاتين  NUX MOSCHATA  فرانسه  NOIX DE MUSCADE  انگليسى  NUTMEG \r\n\r\nجوز الابهل\r\nثمرة العرعر است و گفته شد\r\n\r\nجوز عبهر\r\nحبى است مدور مانند آمله و دانهء وى مانند دانه قرصيا باشد و برنگ سرخ باشد و در طبع وى اندك حلاوتى هست\r\n\r\nجوز البرى\r\nجوز الحنبله خوانند و آن مقدار گردكان اما درازتر بود اندكى و رنگ آن سرخ بود كه بسياهى زند و طعم آن بزنجبيل ماند تيزتر از آن و بوى خوش دارد و در اندرون او دانه‌ها باشد بسيار مانند دانهء انگور و رنگ او بسرخى و تيرگى زند و طبيعت او گرم و خشك است در درجه سيم\r\n\r\nجوز القى\r\nمانند خربق سفيد بود در قوت و طبيعت وى گرم و خشك است در دوم قى و بلغم و رطوبت آورد فالج و لقوه و مانند آن را نافع بود و بدل آن به وزن آن خردل بود\r\nصاحب مخزن الادويه مىنويسد : بهندى مين‌پهل و بفرنگى نور مطليه نامند\r\n\r\nجوز ماثل\r\nجوز ماثم نيز گويند و جوز ماثا و جوز مهامل و جوز رب هم گويند و بهندى تتور خوانند و بشيرازى كوركنا گويند و آن دو نوع بود يكى به شكل جوز القى بود و يك نوع خارناك بود مانند سوهان خشن بود و لون پوست وى سياه بود و زردرنگ بود و دانهء وى از تخم بادنجان بزرگتر بود و از تخم تفاح كوچكتر و زردرنگ بود و اندرون جوز وى پرتخم بود و پوست وى رقيق بود و سر وى مانند سر بادنجان و طبيعت وى سرد است در چهارم و تر بود و سودمند بود جهت حرارت مفرط ملتهب چون قبراطى از وى بخورند دماغ را بد بود و سكر آورد و صاحب منهاج گويد دانگى از وى مضر بود بدل و يك درم از وى كشنده بود در روز و مغثى و مقسى و مسبت و مخدر بود و مداواى وى بقى كنند و به آبى كه نطرون در وى جوشيده بود با روغن و بعد از آن شير\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nتازه بدهند با سركه و سعتر و انجدان و فوتنج در وى جوشيده باشد و گويند يك مثقال از تازه وى البته كشنده بود و نيم دانگ در شراب به كسى دهند مستى زيادت آورد\r\nصاحب مخزن الادويه مىنويسد : جوز الماثل را جوز ماثم و جوز ماثا و جوز ماث نيز و درخت آن را درخت مرقد نامند و به فارسى تاتوله و بهندى دهتوره و بلغتى اسرموتيه گويند و معرب از كوزماثل فارسى است\r\nلاتين  DATURA METEL  و  DATURA STRAMMONLUM  فرانسه  STRAMOINE  انگليسى  STRMONY \r\n\r\nجوز الكوثل\r\nجوز القى است كه گفته شد\r\n\r\nجوز المزج\r\nحب كاكنج است كه در كوه رويد و گفته شود\r\n\r\nجوز السرو\r\nبهترين وى تازه بود و بشيرازى كوز كلاغ خوانند طبيعت وى سرد و خشك است و قابض و اسحق گويد گرم است در اول و خشك است در دوم بر فتق ضماد كردن نافع بود با اسريشم و اسراش و قطع خون بكند و قوت اعصاب بدهد و چون بكوبند با انجير و فتيله سازند و در بينى نهند گوشت زيادت بخورد و با شراب عسر النفس و سرفهء كهن و بلغم و نسيان را نافع بود و مقدار مستعمل از وى نيم درم تا نيم مثقال بود و اگر بجوشانند و در ميان آن نشينند زنى كه رحم وى بيرون مىآيد يا مقعدى كه بيرون بيايد نافع بود و صاحب تقويم گويد مضر بود بدل و اعصاب و مصلح وى عسل و روغن بادام بود و مقدار مستعمل از وى نيم مثقال بود و جالينوس گويد بوى دهن خوش كند و سده بگشايد و قوت معده بدهد و صداع سرد را نافع بود چون با عسل و گلاب بر سر طلا كنند و ديسقوريدوس گويد مقوى جگر و سپرز و امعا بود و شقيقه را نافع بود و ذهن را تيز كند و فولس گويد طبيعت ببندد و خون و صفرا و قوت بدن را زيادت كند و نشف رطوبات از عروق بكند و اسحق صفار آورده است كه مصلح وى عسل بود و بدل وى صاحب منهاج گويد نيم وزن آن پوست انار و نيم وزن آن كورد سرخ و گويند بدل آن نيم وزن آن كزمازك و نيم وزن آن پوست انار بود\r\n\r\nجيوس\r\nفستق مصرى است و آن در آب ايستاده رويد و آن به مقدار دند بود و پوست او تنك بود\r\n\r\nجيلدارو\r\nو آن سرخس است و گفته شود ان شاء الله تعالى\r\n\r\n","description":"","footnote":"","page_name":" 103 ","page_number":103},
  {"content":"\r\n\r\n\r\nباب الحا\r\n\r\nحاشا\r\nمامون و ترمس گويند و صعتر الحمار نيز گويند روفس گويد پودنه كوهى بود و گويند ورق خردل بيابانى است و گويند برگ سپندان دشتى بود و آنچه محقق است نوعى از پودنه كوهى است گلهاى كوچك بسيار دارد مانند ادخر اما بسرخى مايل بود و قصبهء باريك دارد مانند قصبهء ادخر و برگها دارد به شكل جعده كبر و بيشتر در كوه بود و در دامن كوه نيز باشد و مطلقا بوى پودنه كند طبيعت آن گرم و خشك است در سيم و گويند در دويم محلل و مقطع و مسخن بود و حيض و بول براند و بچه بيندازد و سده بگشايد و بر عرق النسا با شراب ضماد كردن نافع بود و سينه و شش را پاك كند و منع نفث دم بكند و اگر با نمك و سركه بياشامند مسهل كيموس بلغمى بود و اگر با سركه بر ورم بلغمى ضماد كنند تحليل دهد و محلل خون بسته بود و ثاليل و نمش را تحليل كند و اگر در طعام كنند و بخورند ضعف چشم را نافع بود و قوت باصره نگه دارد و معده و جگر را پاك كند و چون سحق كنند و به آب و عسل بسرشند و مقدار دو مثقال بياشامند قولنج را نافع بود و قوت گرده بدهد و مجامعت را نيكو بود و درد دهن و حلق را سود دهد و مقدار دو درم مستعمل بود جالينوس گويد فالج و لقوه و نسيان را نافع بود و اندروماخس گويد چون بكوبند و سحق كنند و با عسل بسرشند و بر سرطان طلا كنند نافع بود و همچنين اگر مجذوم در حمام طلا كنند سود دهد و اسحق گويد مضر بود به شش و مصلح وى نعناع بود و بدل وى يك وزن و نيم سعتر جبلى است و گويند يك وزن و نيم افتيمون و انيسون و شراب وى اشتها بياورد و هاضم بود مسهل بلغم\r\nصاحب مخزن الادويه مىنويسد : بفتح اول بيونانى ترمس و در مغرب معروف به صعتر الحمير است و در بيت المقدس و حوالى آن در مواضع سنگلاخ بسيار مىرويد و آن نوعى از پودنه كوهى است\r\nصاحب تحفه فارسى آن را آويشم دراز نامد\r\n\r\nحاير المهر\r\nسورنجان است و گفته شود\r\n\r\nحاج\r\nخارى است كه ترنجبين از وى حاصل مىشود و نبات كشوت بر وى پيچيده شود و بشيرازى خاردارو گويند و چون عصارهء\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nوى در چشم كشند سفيدى ببرد و تاريكى زايل كند و گل وى به جهت بواسير بغايت سودمند بود\r\nصاحب مخزن الادويه دربارهء وى مىنويسد : به فارسى خارشتر و بتركى دوتيكانى و بهندى جواسا نامند\r\n\r\nحاورد\r\nسنجار است و ابو علسا گويند و گفته شود\r\n\r\nحالوما\r\nاسم قندز است كه جندبيدستر خصيه اوست و گفته شد\r\n\r\nحافظ النحل و حافظ الاطفال\r\nهر دو اسم فرفيون است و افربيون نيز گويند و گفته شود\r\n\r\nحافر الحمار الوحشى\r\nسم خرگور است چون بسوزانند و بياشامند صرع را نافع بود و چون با زيت بياميزند و بر خنازير طلا كنند تحليل دهد و داء الثعلب را نافع بود\r\n\r\nحافر البرذون\r\nسم استر چون بسوزانند صرع را سودمند بود و چون با زيت بياميزند و بر داء الثعلب و خنازير طلا كنند نافع بود\r\n\r\nحافر الحمار\r\nسم خر چون از سم راست او نگينى سازند و مصروع با خود دارد صرع از وى رود و ديسقوريدوس گويد سمهاى خر چون بسوزانند و بياشامند بسيار روز متواتر مصروع را نافع بود و چون با زيت بياميزند و بر خنازير طلا كنند بگدازاند و بر داء الثعلب طلا كنند نافع بود\r\n\r\nحب النيل\r\nقرطم هندى بود و طبيعت آن گرم و خشك است در دوم و گويند در اول و گويند در سيم و گويند سرد است و ابن المؤلف گويد نبات وى مانند لبلاب بود اما بزرگتر از گل بود و گلاب او برص و بهق سفيد را نافع بود و مسهل خلطهاى غليظ بود و سودا و بلغم و كرمها و حب القرع و شربتى از وى دانگى و نيم درم بود با ادويه‌هاى ديگر عرق النسا و نقرس را نافع بود و آنچه از ورود اخلاط در مفاصل جمع شده باشد مجموع براند و امعا را بشويد و قوت معده بدهد و سده جگر بگشايد و ورم سپرز را و مسهل مرار اسود بود و وى كرب و غثيان آورد و اولى آن بود كه بروغن بادام چرب كند و هليله با وى خلط كنند و بدل وى در اسهال و دفع سودا نيم وزن آن شحم حنطل و دانگى وزن آن حجر ارمنى بود\r\nصاحب مخزن الادويه مىنويسد : حب النيل بكسر نون به فارسى تخم نيلوفر پيچ و بهندى مرچائى و زيركى و به بنگالى چهار مرچه و نوع ديگر آن را اپراچنا نامند\r\nلاتين  CYANOSAE SEMEN  فرانسه  NENUPHARE  يا  NILOUFARE GRAIN  انگليسى  BLUEWATER LILIE SEMEN \r\n\r\nحب الضراط\r\nماذريون است و گفته شود\r\n\r\n","description":"","footnote":"","page_name":" 105 ","page_number":105},
  {"content":"\r\n\r\n\r\nحب العزيز\r\nحب الزلم است و گفته شود ابن مؤلف گويد حب العزيز غير حب الزلم است و آن بر شكل هيل است كه در غلاف بود و آن مغزى است كه رنگ بيرون وى بزردى زند و اندرون وى بغايت سفيد بود\r\nصاحب مخزن الادويه مىنويسد : ماهيت آن را انطاكى مانند ماهيت حب الزلم نوشته و بغدادى دو نوع گفته نوعى را اهل مصر در اسكندريه مىكارند\r\n\r\nحب اللهو\r\nكاكنج است و گفته شود\r\n\r\nحب السمنه\r\nحبى بود سياه‌رنگ از نخود كوچكتر اما مدور بود و خراسانيان آن را نقل خواجه خوانند و پوست وى بغايت سياه بود و مغز وى بغايت لطيف و سفيد طبيعت وى گرم و تر بود در اول و گويند در دويم فربهى آورد و منى زياده كند و مقدار ده درم اگر بكوبند و در آب بمالند و صافى گردانند و قدرى آرد و قند و روغن بادام شيرين يا كنجد بپزند و بياشامند بدن لاغر فربه گرداند چون سبب لاغرى از سردى و خشكى بود و وى دير از معده بگذرد و مضر بود به شش و مصلح آن قند بود و بدل آن نيم وزن آن مغز پسته و نيم وزن آن مغز بادام و نيم وزن آن كنجد و گويند بدل آن حب المحلب است\r\nصاحب مخزن الادويه مىنويسد : حب السمنه بكسر سين و سكون ميم و فتح نون و ها آن را شاهدانه برى نيز نامند و به فارسى نقل خواجه گويند و آن دانه‌اى است به قدر فلفلى مستدير و سياه‌رنگ و املس و نبات آن به قدر ذرعى و شيردار . . .\r\n\r\nحب سجستانى\r\nحب قاقله است و طبيعت آن گرم و خشك است\r\n\r\nحب العروس\r\nكبابه است و گفته شود\r\n\r\nحب الزلم\r\nگويند بزر الحرشف است و در شيراز حب الحرشف مشهور است و حب الزلم بپارسى تخم كنگر خوانند و آنچه محقق است تخمى است برنگ هيل مثلث‌شكل بود و همچنان با پوست توان خائيدن و منبت وى در شهر زور بود و فلفل السودان نيز خوانند و ابن مؤلف گويد قد نبات وى سه گز باشد و ورق آن به ورق شهدانج ماند و گل سفيد دارد مانند خطمى و در اندرون گل وى شوشهء چند سرخ بود كه به بنفشى زند و آن بار تخم كند و غلاف تخم وى بغايت خارناك بود و ابن ماسويه گويد گرم است در سيم و تر است در اول و صاحب منهاج گويد گرم و خشك است و در وى رطوبتى فضلى بود و منى زيادت كند بغايت و تحريك شهوت جماع بكند و بدن را فربه كند و قوت ذكر بدهد و شريف گويد چون بخايند و بر كلف طلا كنند نافع بود و وى مولد صداع بود و مصلح وى بنفشه بود و بدل وى شقاقل\r\nصاحب مخزن الادويه مىنويسد : غير تخم كنگر است چنان كه بعضى توهم نموده‌اند و ابن بيطار نوشته كه ابن وافر گفته كه آن حبى است چرب اندك بزرگتر از نخود و بغدادى نوشته كه آن دو صنف مىباشد يكى بزرگتر از نخود خوش تر و خوش‌مزه و شيرين و پوست آن مايل بسياهى . . .\r\n\r\nحب الخروع\r\nبيد انجير خوانند و بشيرازى كنتو خوانند و در خروع گفته شود\r\n\r\n","description":"","footnote":"","page_name":" 106 ","page_number":106},
  {"content":"\r\n\r\n\r\nحب البلسان\r\nتخم بلسان مصرى بود و آن به غير از مصر هيچ جاى ديگرى نرويد و صاحب منهاج سهو كرده است كه گفته آن هيوفاريقون است طبيعت حب بلسان گرم و خشك است در دوم بلغم و سودا را نافع بود و ورم گرم كه در شش بود و سرفه و عرق النسا و صرع و سده و عسر البول و گزندگى جانوران را نافع بود چون بياشامند و اگر بجوشانند و در آب آن نشينند سده رحم بگشايد و جالينوس گويد درد سر نو و كهن را سود دارد و درد معده را و روفس گويد برودت معده را سود دهد و موى بر داء الثعلب و داء الحيه بروياند و بيخ موى را قوت دهد و ديسقوريدوس گويد قوت معده بدهد و اشتهاى طعام بازديد كند و هر بلغمى كه در معده بود زايل كند و درد پهلو و ربو و ضيق النفس را نافع بود و مقدار مستعمل از وى دو درم بود و گويند مضر بود بمثانه و مصلح وى كتيرا بود و بدل آن عود بلسان به وزن آن و گويند يك وزن و نيم و گويند بدل آن پوست سليخه و ده‌يك آن بسباسه\r\nلاتين  CORPOBALSAMUM \r\nفرانسه  FRUIT DU BALSAMIER DE LA MECQUE \r\nانگليسى  FRUIT OF BALSAM OF MEKKA PLANT \r\n\r\nحب الاثل\r\nكزمازك است و كزمازن نيز گويند و آن كزمازج است و گفته شود\r\n\r\nحب الحرشف\r\nبپارسى تخم كنگر گويند و طبيعت آن معتدل است در حرارت و رطوبت\r\n\r\nحب الكاكنج\r\nجوز المزج خوانند و بذر الكاكنج است و آن دو نوع است يك نوع را بشيرازى عروس در پرده خوانند و نوع ديگر را كجومن و بهترين آن بزرگ سرخ كوهى بود و گويند بستانى و طبيعت آن سرد است باعتدال و خشك است و عيسى گويد سرد و خشك است در آخر درجه اول تا دوم و گويند در سئوم مغص را نافع بود و بول براند و ريش گرده و مثانه را نافع بود چون بسيار استعمال كنند مضر بود بمثانه به سبب شدت ادرار و مصلح وى كل فارسى بود و گويند مغص را نافع بود و اغما كه عارض شود و چون دانگى از وى با دانگى از شونيز سحق كنند و با روغن بنفشه بياميزند و دو بار بدان سعوط سازند يا سه بار مغص و اغما را زايل كند و فولس گويد چون يك جزو از وى خشك كرده با جزوى شيح ارمنى سحق كنند و بياشامند كرمها كه در شكم بود بيرون آورد و گويند بدل وى عنب الثعلب بود\r\nصاحب مخزن الادويه درباره كاكنج مىنويسد : معرب كاكنهء فارسى است و نزد عامهء اهل فارسى معروف به عروسك پس‌پرده و بشيرازى كچومن و بيونانى اوسفدنون و بسريانى خمرى مرجا و برومى اسقيدوليون و به عربى جوز المزج و حب اللهو و بهندى جپوتكه و بن پوتكه و به لاتينى هليلهء كايم نامند و آن نباتى است شبيه به عنب الثعلب و دانهء آن مانند سر پستان و به اندازه فندق كوچكى است\r\nلاتين  PHYSALIS ALKEKENGI  فرانسه  COQUERET  انگليسى  CLAMNY WINTERCHERRY \r\nشليمر مىنويسد : به عقيده صاحب تحفه تخم آن را اگر اواخر قاعدگى زن بخورد مانع آبستنى است\r\n\r\nحب السودا\r\nشونيز است و گفته شود\r\n\r\nحب السفرجل\r\nبپارسى به‌دانه گويند بهترين آن بود كه از به ترش‌تر گيرند طبيعت وى سرد و تر بود در دوم ملين بود بىقبض نافع بود جهت خشونت حلق و قصبه شش و لعاب وى تر طيب كند و يبوست زايل كند و حرارت ساكن گرداند مقدار دو درم از مغز\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nوى چون بكوبند با نبات و حب سازند با لعاب وى و با نبات و روغن بادام بخورند سرفه گرم را نافع بود و اسحق گويد مضر بود به گرده و مصلح وى نبات بود و بدل وى بذر قطونا بود\r\nلاتين  CYDONII SEMINA  فرانسه  SEMENCES DE COINGS  انگليسى  QUINCE SEEDS \r\n\r\nحب الرشا\r\nبذر الحماض بود و گفته شد\r\n\r\nحب الفقد\r\nتخم پنجنكشت بود و گفته شد\r\n\r\nحب القطن\r\nخينوج گويند و به پارسى پنبه‌دانه است بهترين وى بزرگ مغزدار بود و طبيعت وى گرم و تر بود و گويند سرد بود سينه را نرم گرداند و سرفه را سود دارد و طبع نرم كند و مقدار مستعمل از وى هفت درم باشد و گويند مضر بود به گرده و مصلح وى خمير بنفشه بود و بدل آن حب الحرشف بود\r\nصاحب مخزن الادويه تحت عنوان قطن مىنويسد : حب القطن را بهندى بنوله نامند\r\n\r\nحب الميثم\r\nحبى است به مقدار فلفلى و لون وى ميان زردى و سرخى بود و بغايت املس و خوشبوى بود و زودشكن باشد و مغز وى بغايت سفيد بود و معطر و اهل يمن و حجاز در عطريات به كار برند و طبيعت آن گرم و خشك است در دوم و استرخاى معدهء مفسد را بغايت مفيد بود و قوت تمام بدهد و هضم را يارى كند و نشف رطوبات بكند و مقوى اعضاى سرد بود و با عسل اعصاب را نافع بود و باه را زيادت كند\r\n\r\nحب القلقل\r\nبذر رمان برى بود و بپارسى انار دانه‌دشتى خوانند و مغاث بيخ وى است و به مقدار نزديك بلوبيا بود و در طعم وى اندك تلخى بود و خوشبوى بود و بلون سفيد بود و طبيعت وى گرم و تر بود در دوم و گويند خشك بود و قوت بدنهاى مرضى بدهد و فربهى آورد و چون كنجد و عسل و طبرزد اضافه كنند باه را زيادت كند و بريان كرده نيكوتر بود و مصلح وى روغن گل و سركه بود و اگر بسيار خورند هيضه آورد و معده را بگزد اولى آن بود كه با قند يا عسل بخورند و بدل آن به وزن آن تودرى سفيد بود و چهار دانگ مغز آن مغز خيارزه و نيم وزن آن ابهل بود و بدل آن به وزن آن مغاث و به وزن آن حب صنوبر بود\r\nصاحب مخزن الادويه مىنويسد : قلقل بكسر دو قاف و سكون و دو لام و به ضم هر دو قاف نيز آمده لغت عربى است و آن را قلاقل و قلقلان بضم قاف اول و بزر رمان برى نيز گويند به فارسى انار دانه‌دشتى و بهندى كوارچكنه نامند و بيخ آن مغاث است و آن نباتى است شبيه به نبات قنب و ساق آن مايل بسرخى است . . .\r\nلاتين  CASSIAE TORAE SEMINA  فرانسه  SEMENCES DE CASSE CARREE  انگليسى  OVAL LEAVED CASSIASEEDS \r\n\r\nحب القار\r\nمانند فندقى كوچك بود و پوست وى بغايت تنك بود و مغز آن دو نيمه بود و لون آن بزردى مايل بود و اندكى عطريت در وى بود و طبيعت وى گرم و خشك است در سيم و مثقالى چون با ميفختج بياشامند و دشخوار زادن و چكيدن بول را نافع بود و حيض براند و گزندگى مجموع جانوران را نيكو بود و فولس گويد ترياق مجموع زهرها بود و از خواص وى آنست كه چون نقيع وى در خانه بيفشانند مگس بگريزد و سپرز كه از رطوبت بود نافع بود و چون با راسن بياشامند درد سركه سبب آن بلغم و رياح غليظ بود نافع است و اگر دو ملفقه سحق كنند و بياشامند در ساعت مغص را ساكن كند و وى مضر بود بجگر و حوالى\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nآن و مصلح آن زرشك تازه بود و بدل وى حب محلب بود يا مغز بادام تلخ\r\nلاتين  BACCAE LAURI  فرانسه  BAIES DE LAURIER  انگليسى  BERRIED SWEET BAYS  و  LAUREL BAY \r\n\r\nحب الصنوبر كبار\r\nجلغوزه است و آن درخت كوچكتر از درخت صنوبر صغار بود و از سيستان خيزد و درخت وى را سوسن خوانند و طبيعت جلغوزه گرم بود در اول و گويند در دوم و گويند معتدل است و در وى اندك حرارتى هست و رطوبت و جالينوس گويد گرم و تر بود درد پشت و اعصاب و رعشه و عرق النساء و استرخا را نافع بود و شش را پاك كند از خلطى كه باشد و باه را زيادت كند و منى بيفزايد و شير زنان را و سنگ مثانه بريزاند و در گزندگى عقرب با انجير خشك يا خرما يا گل انگبين نافع بود و شريف گويد چون بكوبند و با عسل بسرشند و هر روز ناشتا سه درم بخورند از فالج خلاص يابند و اسحق بن عمران گويد چون با عسل بخورند مجامعت زيادت كند و مثانه را از سنگ و رمل پاك كند و گويند طبيعت وى گرم است در دوم و خشك است در اول و وى مصدع بود و مصلح وى خشخاش و شكر بود و بدل آن حب مجلب مقشر بود به وزن آن و نيم وزن آن بادام سفيد كرده و ابن ماسويه گويد بدل وى مغز تخم خربوزه بود و گويند جوز هندى و گويند قايم‌مقام جلغوزه بادام كوهى بود كه آن را بشيرازى بخورك خوانند\r\nصاحب مخزن الادويه تحت عنوان صنوبر بحث مبسوطى دربارهء انواع آن كرده و انثى آن را دو نوع مىكند يكى كبير كه جلغوزه ثمر آن است و ديگرى صغير كه آن را تنوب نامند و ثمر آن را قضم قريش و عامهء اهل شيراز آن را فستق نامند اما ثمرى كه معروف است جلغوره است كه در حقيقت از اقسام بادام بود\r\nصاحب تحفه پس از بحثى دربارهء انواع صنوبر جلغوزه را حب انبه مىداند كه صاحب مخزن الادويه آن را سهو و اشتباه دانسته است\r\nدر لاتين و زبانهاى خارج صنوبر را كلا  ABIS EXCELSA  يا  PINUS ABIES  يا  ABIES  و بفرانسه  FAUX SAPIN  يا  SAPIN COMMUN  و بانگليسى  FIRTREE  يا  FIR  نامند\r\n\r\nحب الصنوبر صغار\r\nبپارسى تخم كاج خوانند و آن تخمى بود مثلث‌شكل در ميان جوز كاج بود در طعم مانند جلغوزه بود طبيعت وى گرم و خشك است در دوم منضج و محلل بود و نافع بود جهت استرخا و ضعف بدن را نافع بود و فربهى آورد و رطوبات فاسد كه در شش بود خشك گرداند و قوت معده بدهد چون با افسنتين ضماد كنند چهار درم وى منى زياد مىگرداند خاصه چون كنجد و قند با وى بود گرده و مثانه را قوت دهد مضر بود بسر و در وى گزندگى معده بود و مغص آورد چون در آب خويسانند و با عسل بخورند گزندگى معده را نافع بود و محرورى مزاج با قند بخورد بدل وى حب محلب بود مقشر و يا نيم وزن آن مغز بادام مقشر و گويند بدل آن حب صنوبر كبار بود\r\nصاحب مخزن الادويه در شرح صنوبر انثى مىنويسد : دو نوع است يكى كبير كه چلغوزه ثمر آن است و ديگرى صغير كه آن را تنوب نامند و ثمر آن را قضم قريش و عامه اهل شيراز آن را فستق نامند\r\nحكيم مؤمن دربارهء صنوبر صغار مىنويسد : ثمر آن را تنوب نامند و آن ثمر مثل دل گوسفند و از آن بزرگتر و مغز آن تلخ و سفيد و بىپرده رقيق سرخى و قضم قريش عبارت از آن است و در سمنان كثير الوجود است و راتينج صمغ آنست\r\n\r\nحب الراسن\r\nصاحب مفرده گويد مويزج است و سهو كرده است و صاحب منهاج گويد ماهيت آن را ثبت كرده‌اند كه آن تخمى است زردرنگ و طعم وى تلخ بود و گردشكل بود مانند تخم مخلصه و از كوهستان فارس خيزد و از كردستان و همدان آورند و راسن دو نوع است جبلى و بستانى اين تخم جبلى بود و بستانى آن در باب راسن گفته شود و اين نوع كه گفته شد قوت موى بدهد و موى را از آفات نگاه دارد چون بكوبند خرد و بدان سر بشويند و اگر طلا هم كنند شايد\r\nصاحب مخزن الادويه مىنويسد : آن را زبيب الجيل و زبيب برى و اسطاقندماغريا نامند و آن دانه‌ايست شبيه به مويزج\r\n\r\nحب القلت\r\nماش هندى بود و قلت گفته شود\r\n\r\n","description":"","footnote":"","page_name":" 109 ","page_number":109},
  {"content":"\r\n\r\n\r\nحب العصفر\r\nقرطم است و گفته شود\r\n\r\nحب الاس\r\nبپارسى تخم مورد گويند بهترين آن بستانى بود و طبيعت وى سرد و خشك است و قابض بود و گويند گرم است و شكم ببندد و منع نفث دم بكند و معده را قوت بدهد و بول براند و سرفه را نيكو بود و مقدار مستعمل از وى سه درم بود و ريشهاى اندرونى را نافع بود و گزندگى عقرب را چون با شراب بياميزند ريش مثانه را نافع بود خواه تر و خواه خشك و چون بپزند با شراب و ضماد كنند بر ريشهاى كتفين و قدمين زايل گرداند و چون تر بود و بكوبند با شير ضماد كنند بر ريشها كه ورم بود تحليل كند جرب و بواسير را سودمند بود و ورم مقعد را سود دارد و چون سحق كنند و بر كلف روى مالند نافع بود و اسحق گويد مضر است به مثانه و مصلح وى صمغ عربى بود و بدل وى عصير ورق آس يا نيم وزن آن شعير\r\nصاحب مخزن الادويه تحت عنوان ااس مىنويسد : آس فارسى اسامى سريانيست و ريحان نيز نامند و نيز بسريانى كرلنفسا يعنى خصومت‌كننده با تن خود و بيونانى آس بستانى را ايارس و قيطس و برومى مرسنين و به حبشى ازورا و بهندى ادهيره گويند و حب آلاس را بكام و قطوس و عماد و بنك آس را منطر و گويند قيطس نيربنك آس است .\r\nلاتين  BACCAE MYRTI  فرانسه  BAIES DE MYRTE  انگليسى  MYRTLE BERRIES \r\n\r\nحب الرمان\r\nبپارسى اناردانه گويند و بهترين ترش فربه بود و طبيعت وى سرد و خشك بود و شكم ببندد و منع مواد صفراوى بكند و غثيان ساكن كند و قى بازدارد و فم معده گرم را قوت دهد و عصارهء وى خاصه ترش چون بپزند و با عسل بياميزند نافع بود ريشهايى كه در دهن بود و در معده و ريشهاى پليد را نافع بود و گوشت زيادت بخورد و اندرون گوش و بينى كه ريش شده باشد نيكو بود و بدل وى سماق بود\r\n\r\nحب البان\r\nدانه‌ايست به شكل فستق اما پوست وى تنك بود و سهل‌شكن باشد و آن را فستق الهاويه خوانند و در طعم وى تلخى بود با قبض و بهترين وى بزرگ خوشبوى بود طبيعت وى گرم بود در سيوم و گويند تر است در اول بلغم را سودمند بود و مقدار دو درم از وى مستعمل بود جلا دهد و ثاليل و كلف و دانه‌ها كه بر روى پيدا شود و جرب و حكه را نافع بود و سده جگر و سپرز بگشايد و صلابت آن نرم كند چون با آرد كرسنه ضماد كنند و اسحق گويد مضر است بجگر و مصلح وى رازيانه است و ديسقوريدوس گويد بدل وى قشور سليخه بود و گويند بدل آن به وزن آن قوت و نيم وزن آن قشور سليخه و ده‌يك وزن آن بسياسه و آن را شيرازيان تخم غاليه خوانند\r\n\r\nحب الملوك\r\nماهودانه است و گفته شود\r\nصاحب تحفه مىنويسد : ماهودانه است و گويند دند است و گويند حب الصنوبر كبار است و بغدادى گويد به لغت اهل بغداد قراصيا است\r\n\r\nحب القنا\r\nعنب الثعلب است و گفته شود\r\n\r\nحب المحلب\r\nبپارسى پيوند مريم خوانند بهترين وى فربه بود و طبيعت وى گرم و خشك بود و گويند معتدل بود و گويند سرد است و اصح\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nآن است كه در وى حرارت بود و جلايى قوى و بصرى گويد گرم است در دوم و خشك است در اول محلل بود و بول براند و چون بكوبند و بر كلف طلا كنند نافع بود و البته كرم بكشد و حب القرع بيرون آورد و سده جگر و سپرز بگشايد و نقرس را سود دهد و سنگ گرده و مثانه بريزاند و خون حيض براند و درد پشت را سودمند بود و قولنج بگشايد و دردهاى اندرونى ساكن گرداند و رطوبتى كه در سينه و شش بود پاك كند و گويند مضر بود بدماغ گرم و احشا و مصلح وى رب اترج يا ريباس بود و بدل وى گويند مغز بادام تلخ سفيد كرده\r\nصاحب مخزن الادويه مىنويسد : حب المحلب به فتح ميم به فارسى پيوند مريم و بهندى كهيونى نامند و آن حب درختى است شبيه بدرخت بطم بدرازاى يك قامت انسان و بلندتر و برگ آن دراز شبيه ببرگ بيد و خوش‌بو\r\n\r\nحب الريباس\r\nبپارسى تخم ريباس خوانند بهترين وى تازه بود و طبيعت وى سرد و خشك و قابض بود و بغايت سرخ بود و سودمند بود جهت سرفهء صفرايى و جرب و حكه را نافع بود و بدل آن تخم حماض بستانى بود\r\nريباس به لاتين  RHEUM RIBES  فرانسه  RHUBARBE DES MOINFS  انگليسى  SORREL  يا  RHAPONTIC \r\n\r\nحب القرع\r\nبپارسى تخم كدو گويند بهترين وى آن بود كه آب شيرين خورده باشد طبيعت وى سرد و تر بود در دوم سودمند بود جهت تبهاى صفراوى و مقدار مستعمل از وى سه درم بود سرفه گرم و خشك را نافع بود چون بخورند با نبات تشنگى بنشاند و عسر البول كه از حرارت بود زايل كند و اسحق گويد مضر است به مثانه و مصلح وى تخم كرفس بود و جالينوس گويد بدل آن در كسر حدت ادويه كثيرا بود\r\n\r\nحب الرشاد\r\nحرف است بهترين وى بابلى بود و طبيعت آن گرم و خشك است و سفيد وى حرارت كمتر دارد از سرخ و مغص بلغمى را سودمند بود چون به آب گرم و روغن گل بياميزند و بياشامند عرق النسا را نافع بود و جهت قولنج سه درم بكوبند و بياشامند نافع است و بدل آن در ضماد عرق النسا شيطرح بود\r\nصاحب تحفه مىنويسد : تخم نوعى از جرجير است كه حرف نبطى نامند\r\n\r\nحبة الخضرا\r\nثمر درخت بطم است و بشيرازى بن گويند و آن دو نوع است يك نوع را بن گويند و يك نوع را شاه بن و شاه بن خردتر بود كه همچنان با پوست توان خورد و درخت شاه‌بن را سقر گويند و از آن بن را بطم و ابن مؤلف گويد در حوالى ابرقو درخت بن را با فستق پيوند كرده‌اند و ثمر آن نزديك به فستقى بود و طعم بن مىكند و بهترين سبز و بزرگ و تازه بود و طبيعت آن گرم و خشك است در سيم و گويند در چهارم گرمى وى قويتر بود از خشكى و خوردن وى معده را بد بود و دير هضم شود و غذايى بد دهد و گرم‌مزاج را زيان دارد و مسخن سينه و گرده بود و بول براند و شهوت مجامعت برانگيزد چون با شراب يا سركه بياشامند گزندگى رتيلا را نافع بود و سعال و فالج و لقوه را سودمند بود و خوردن و از روغن وى مرهم ساختن و ماليدن و بر ذات الجنب ضماد كردن نافع بود و چوب وى چون بسوزانند و بر داء الثعلب طلا كنند موى بروياند خاصه موى سر و ورق وى چون خشك كرده بكوبند و بپزند و غلاف سازند بر سر موى را دراز كند و بروياند و نيك گرداند و صمغ وى در منفعت مانند مصطلى بود و در صاد گفته شود و بن مصدع بود و دهن را جوشاند و شهوت طعام ببرد و مصلح وى سكنجبين بود و ربوب فواكه ترش بود و صاحب منهاج گويد مصلح او كثيرا بود و صاحب تقويم گويد مصلح وى خمير بنفشه بود و در كتاب ابدان آورده‌اند كه بدل وى مغز جوز است و گويند به وزن آن مغز پسته و نيم وزن آن مغز بادام\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nلاتين  PISTACIAE ACUMINATAE SEMINA  فرانسه  SENENCES DE TEREBENTHINE  انگليسى  PERSIAN TURPENTINE SEEDS \r\n\r\nحب الكمثرى\r\nبپارسى دانهء آمرود را گويند و بهترين آن بزرگ بود كه به زردى مايل بود و اسحق گويد گرم و خشك است و درد شش را نافع بود و مقدار چهار درم مستعمل بود و گويند مضر بود به گرده و مصلح وى عناب بود و بذر قطونا\r\n\r\nحبارى\r\nفلوفس خوانند بپارسى چرز گويند و آن نوعى از كلنگ بود و گوشت وى سبكتر از گوشت بط بود از بهر آنكه وى برى است و در وى غلظتى بود پيه وى چون با اندكى نمك و سنبل بكوبند و حب سازند مانند نخود و در سايه خشك كنند و بردارند چون پنج حب از آن به آب نيمگرم بياشامند بناشتا درد را بغايت نافع بود و اگر پوست اندرون سنگدان وى خشك كنند و سحق كنند باندك نمك اندرانى و در چشم كشند در ابتداى نزول آب هيچ نيكوتر از آن نبود و اگر دل وى در خرقه بندند و بر كسى آويزند كه خواب بسيار كند خواب از وى بشود و در سنگدان وى سنگى بود چون بر كسى بندند كه رعاف داشته باشد در ساعت به‌بندد و تا آن با خود داشته باشد عود نكند و بخاصيتى كه در وى است اين عمل مىكند و خون وى ربو و عسر النفس را نافع بود و گوشت وى گويند بغايت گرم و خشك است و اولى آن بود كه به آب و نمك بياميزند و بعد از آن روغن بادام بر وى ريزند و اگر به جهت سردمزاج بود روغن گردكان و زيت و دوسه پاره دارچينى و قولنجان و مرق آن مريض را نافع بود\r\nدر تحفه مىنويسد : حبارى بپارسى هوبره نامند و آن مرغى است برى خاكسترىرنگ و منقش بسياهى و منقارش دراز\r\nصاحب مخزن الادويه نيز مىنويسد : حبا را با ضم حا به فارسى هوبره و بتركى توغدرى و بهندى چرز نامند و آن مرغى است برى و منقاران بلند و پايهاى دراز\r\nلاتين  OTIS TARDA  فرانسه  OUTARDE  انگليسى  BUSTARO \r\n\r\nحبق الراعى\r\nبرنجاسف است و گفته شد\r\n\r\nحبق البقر\r\nبابونج است و گفته شد\r\n\r\nحبق الفيل\r\nو حبق القتا مرزنجوش است و گفته شد\r\n\r\nحبق القرنفلى\r\nفرنجمشك است و برنجمشك نيز گويند و بپارسى قرنفل بستانى خوانند و گفته شود\r\n\r\nحبق ترنجانى\r\nبادرنجبويه است و گفته شد\r\n\r\nحبق الماء\r\nفوتنج نهرى است و حبق التمساح نيز خوانند و در فوتنج گفته شود\r\n\r\n","description":"","footnote":"","page_name":" 112 ","page_number":112},
  {"content":"\r\n\r\n\r\nحبق نبطى\r\nجماجم است و آن نوعى از فودنج است و بستانى بود\r\n\r\nحبق صعتر و كرمانى\r\nو حبق بستانى شاهسفرم است و گفته شود\r\n\r\nحبق خراسانى\r\nبقلهء خراسان است و گفته شد\r\n\r\nحبق الشيوخ\r\nريحان الشيوخ نيز گويند و آن مرو است و در سيم انواع آن گفته خواهد شد\r\n\r\nحجر التيس\r\nپادزهر است و ترياق طبيعى خوانند و آن مانند بلوط بود دراز و گويند گرد نيز مىباشد و زبر يكديگر طبقات دارد و در ميان آن چيزى بود گوييا مغز بود و آن چوب مخلصه يا دانهء وى بود و لون حجر التيس اغبر بود سياهى كه به سرخى زند آنچه نيك باشد چون با سنگ بشير بسايند سرخ‌رنگ شود و آنچه بد بود چون بسايند سبزرنگ شود و آن را از شكم بز كوهى و شيردان وى گيرند و صاحب مفرده آورده است كه از طرف خراسان حاصل مىشود و اين خلاف است به غير شبانكاره در هيچ موضعى ديگر حاصل نمىشود و ابن مؤلف گويد آنچه صاحب مفرده گفته كه از طرف خراسان حاصل مىشود پادزهر كانى است نه حجر التيس اين زمان و در اين روزگار گوييا آن گوسفندان از طرف شبانكاره بعضى به طرف زرقان كه آن قريه‌ايست از قراى شيراز افتاده و در آن موضع نيز يافت مىشود و گويند چون بسايند سرخ‌رنگ و سبزرنگ و زردرنگ مىباشد و اين رنگها بسودن معلوم مىشود و لون آن چون بسياهى زند سرخىآميز نيكوتر بود و در شام مانند اين سنگ مىسازند و از گل و دانايان مشكل فرق توانند كرد و امتحان وى آنست كه سوزن را به آتش سرخ كنند و بر وى نهند اگر مصنوع است چون سوزن در وى فرورود دود سياه از وى برآيد و اگر حجر التيس بود دودى زرد كه نوك سوزن را زرد كند و چون وى را به آب رازيانه بسايند و بر گزندگى مار طلا كنند در حال درد بنشاند و از مردن ايمن شود و گزيدن همه جانوران را و سمهاى نباتى و حيوانى و معدنى خوردن و طلا كردن بغايت مفيد بود و ضعف دل و بدن و قوت باه را بغايت نافع بود و شربتى جهت گزندگى جانوران و دفع سمها دوازده جو بود و ضعف دل و قوت اعضا را شربتى دانگى بود و هركس كه همه‌روزه نيم دانگ بخورد ايمن باشد از همه آفتها و زهرها و محرور مزاج را نيز سودمند بود از بهر آنكه او بخاصيت اثر و عمل مىكند نه به طبيعت و ابن مؤلف گويد هر كس ادمان خوردن پادزهر مىكند بايد كه در هر هفته دو روز ترك كند\r\nلاتين و فرانسه  BEZOARD ANIMAL  انگليسى  ANIMAL BEZOAR \r\n\r\nحجر الحيه\r\nدو نوع است يك نوع معدنى بود و يك نوع حيوانى و آن را از مار افعى گيرند و آن را پادزهر و پادمهره گويند و مارمهره و آن غده‌ئى بود كه در قفاى افعى بود و در همه افعى نبود و چون از گوشت جدا كنند نرم بود اثر هوا بوى رسد به‌بندد و مهره‌اى گردد و خطوط بر وى بود و خاكستر وى آن باشد كه سياه‌رنگ بود و مؤلف گويد امتحان وى چنان كنند كه بر جامهء صوف سياه يا كبود بمالند سفيد گرداند و چون به مبالغه بمالند سياه شود و سفيدى نماند و آن نوع كه حجر بود لون آن زبرجدى و سياه‌رنگ و خاكسترىرنگ بود و به شكل نگين بزرگ مربع بود و از يك مثقال تا دو مثقال بود و زياده‌تر نيز بود و امتحان وى آنست كه چون در ميان آب‌ليمو اندازند به حركت آيد و روانه گردد و هر دو نوع بگزندگى مار نافع بود خوردن و با خود داشتن و بر موضع زخم نهادن و مارمهره گزندگى افعى را نافع بود تعليق كردن و جالينوس گويد چون بسايند نافع بود و گويند\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nهر دو نوع بر سر زخم بچسبد تا سم خنثى گردد\r\n\r\nحجر هندى\r\nنوعى از شادنج بود و بپارسى شادنهء هندى گويند خون كه از مقعد آيد نافع بود و بواسير را سود دهد و چون بياشامند گزندگى عقرب را نافع بود\r\n\r\nحجر بلور\r\nسنگ بلور چون بر كسى بندند كه در خواب ترسد ديگر نترسد\r\nصاحب مخزن الادويه مىنويسد : سنگى است معروف و سفيد و شفاف و از شيشه صلب‌تر و شفاف‌تر و از آن نگين و تسبيح و ظروف آب خوردن و عينك و غيرها سازند\r\n\r\nحجر حديدى\r\nخماهان بود و صندل حديدى خوانند و آن دو نوع بود نر و ماده و در خماهان گفته شود\r\n\r\nحجر الرحى\r\nبپارسى سنگ آسيا خوانند خنك بود چون گرم كنند و سركه بر وى ريزند بخار آن منع خون رفتن بكند از ورمهاى گرم\r\n\r\nحجر الديك\r\nسنگى بود كه در شكم خروس باشد و آن به قدر باقلا و كوچكتر هم بود بلون آبگينه شفاف بود نزديك به بلور و اگر به آب بشويند و آن آب به كسى دهند كه تشنه بود نافع بود و تشنگى بنشاند و غم و اندوه ببرد\r\n\r\nحجر المثانه\r\nسنگى است كه در مثانه آدمى بازديد شود چون بخورند سنگ مثانه بريزاند جالينوس منكر اينست و گويند سنگ گرده بريزاند و گويند چون سحق كنند و در چشم كشند سفيدى زايل كند\r\n\r\nحجر النار\r\nحجر الاصم و حجر الزناد نيز گويند و آن چند نوع بود سفيد و سياه و سرخ و طبيعت وى سرد بود بغايت ارسطاطاليس گويد اگر زنى دشخوار زايد در خرقه بسته بر ران زن بندند آسان بزايد بفرمان خداى تعالى چون سحق كنند مانند غبار و بر خنازير پاشند خشك كند و پاك گرداند و همچنين بر ريشى دشخوار و دملى كه باشد و بهر عضو كه بود بپاشند نافع بود و آن را بپارسى سنگ آتش نامند\r\nصاحب مخزن الادويه اضافه مىكند كه : حجر النار را به فارسى سنگ آتش‌زنه و چقماق گويند\r\n\r\nحجر الحمام\r\nسنگى است كه در ديك حمام حاصل مىشود و چون در ابتداى سرطان ضماد كنند نافع بود و بهترين معالجه سرطان كه در رحم پيدا شود اين است\r\n\r\nحجر البقر\r\nدر مصر آن را خرزة البقر خوانند و آن را گاو زهرج و گاو زهره خوانند در ميان زهرهء گاو بود و گويند در شيردان بود و در\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nميان زهره گوسفند نيز مىباشد و بشيرازى آن را اندرزا نامند و چون سحق كنند به آب بعضى بقول و طلا كنند بر حمره و نمله نافع بود و چون سحق كنند و با شراب بسرشند و بر موضعى كه سفيدى بود طلا كردن موى سياه برآيد اگر سبب آن از علت داء الثعلب بود يا برص بوده باشد اما موى سفيد را سياه نكند مؤلف گويد بغايت گرم بود و بادهاى سرد را سودمند بود خوردن و طلا كردن\r\nصاحب مخزن الادويه مىنويسد : آن را خرزة البقر نيز نامند و بهندى كاىروهن و آن مهره‌ايست كه در زهره گاو متكون مىگردد و آنچه در شيردان گاو تكون بايد فادزهر است\r\n\r\nحجر اللبن\r\nفالاقطيطش خوانند بعضى حجر لبنى و اين اسم بدان سبب بوى نهاده‌اند كه چون به آب حل كنند مانند شير از وى برآيد و لون وى خاكسترى بود و طعم وى شيرين بود و چون به آب سحق كنند عصارهء وى بگيرند و در حقهء از قلعى كنند هرگاه كه خواهند استعمال كنند طبيعت وى معتدل بود در قوت مانند شاه‌دانه بود و چون در چشم كشند مانع فضول شود از چشم و ريش آن و در ابتداى ورم گرم طلا كردن نافع بود\r\n\r\nحجر عسل\r\nسنگى است كه چون بسايند رطوبت آن بغايت شيرين بود و منفعت وى مانند حجر لبنى بود در همه جاى كلاسو گويد هر كه با خود دارد تير بر او كار نكند\r\n\r\nحجر مشقق\r\nسنگى است بلون زرد بود و از بلاد مغرب خيزد بهترين آن بود كه زعفران‌رنگ بود و زود ريزيده شود و شكافته و تو بر تو بود و قوت وى مانند شادانه بود اندكى ضعيف‌تر و حجر لبنى و مشقق چون بشير زنان بسايند و در چشم كشند ريش چشم زايل كند و خشونت مژه و سوزش چشم را نافع بود و بهترين مداواى اين زخمهاست كه گفته شد\r\n\r\nحجر قبطى\r\nسنگى است مصرى بغايت سست و زود در آب حل شود و گازران مصر كتان بدان بشويند و در موم و روغن كنند جهت دملها و ريشها كه در بدن پيدا شود و در شافهاى چشم مستعمل كنند و جهت نفث الدم و اسهال مزمن و درد مثانه چون به آب بياشامند نافع بود و چون زن به خود برگيرد خون رفتن بازدارد و لون اين سنگ سبز بود و تيره‌رنگ بود\r\nصاحب مخزن الادويه مىنويسد : بلغت اهل مصر معروف به اشنان قصارين است جهت آنكه گازران جامه بدان شويند\r\n\r\nحجر اليهود\r\nسنگ جهود خوانند و آن سنگى است مانند زيتون و آنچه بزرگ بود نزديك به خايهء كبوتر و ابن مؤلف گويد از آن بزرگش بخايهء مرغ خانگى نزديك بود\r\nصاحب مخزن الادويه مىنويسد : آن را زيتون بنى اسرائيل و به فارسى سنگ جهودان خوانند و فى الجمله سنگى است بلوطىشكل و زيتونى و مايل بسفيدى با خطوط متوازيه در طول و در فلسطين و كوه بيروت و ديار قدس نيز بسيار بهم رسد و در خواص آن مىگويد مدر بول و مفتت حصات و مانع توليد آنهاست\r\n\r\nحجر اللاژورد\r\nسنگ لاجورد است و گفته شود\r\n\r\n","description":"","footnote":"","page_name":" 115 ","page_number":115},
  {"content":"\r\n\r\n\r\nحجر المغناطيس\r\nسنگ آهن‌ربا گويند چون بسوزانند مانند شادنه بود و در عمل و منفعت بهترين وى سياه بود كه بسرخى مايل بود و خلطى در وى نبود و جذب آهن به قوت كند و هرچند زيادتر بربايد بهتر بود و جالينوس گويد گرم و خشك است بغايت و اگر كسى را خبث الحديد در شكم مانده باشد چون به شراب بياشامند جذب آن بكند و به صحت خود بيرون آورد و مسهل كيموس غليظ بود و مقدار مستعمل از وى نيم مثقال بود تا يك درم و گويند چون در دست گيرند درد دستها و پايها و تشنج يابس كه آن را كزاز خوانند ساكن كند و اگر جراحتى كه از تيغ زهردار زده باشند پاشند نافع بود و به حال صحت آورد و مغناطيس چون بوى سير بشنود سست شود در ربودن آهن و باز چون در خون گوسفند يا بز اندازند تيز گردد\r\nصاحب مخزن الادويه هندى آن را چومك پتهر نامد\r\n\r\nحجر اليشب\r\nحجر الشيف نيز خوانند و اهل مشرق بوقلمون نيز خوانند و بيونانى اسطرنوس و آن معنى كوكبى بود نوعى از وى طرمنيون خوانند و آن چند رنگ بود و بهترين آن سبز بود معده را نافع است بغايت جالينوس گويد اگر قلادهء از وى بسازند كه موازى معده بود و دور گردن اويزند معده را قوت دهد ديسقوريدوس گويد بر ران بستن جهت دشوار زادن و بر بازو بستن جهت تقويت بغايت نيكو بود\r\n\r\nحجر الرخام\r\nطين قيموليا بود و گفته شود\r\n\r\nحجر ارمنى\r\nدو نوع بود يك نوع بود كه رنگ وى به لاجوردى زند نوع ديگر سرخ بود بغايت چون دست بر وى مالند پندارى چرب است طبيعت وى گرم و خشك است در اول مسهل سودا بود قوىتر از حجر لاژوردى بود معده را بد بود و چون مغسول بود قى و غثيان نياورد و اگرنه مغسول بود مقيى و مغثى بود و مقوى قلب بود مغسول وى بخاصيتى كه در وى بود كه بدن را از اخلاط بد مثل سودا پاك گرداند و روح را از دود سوداوى و بدل وى جهت سودا يك وزن و نيم حجر لاجوردى بود\r\n\r\nحجر الخطاطيف\r\nديسقوريدوس گويد بچه نخستين پرستوك چون بگيرند در افزونى ماه و شكم وى را بشكافند دو پاره سنگ يابند يكى يكرنگ و يكى برنگهاى گوناگون اگر در پوست ايل يا پوست گوساله بندند پيش از آنكه خاك بوى رسد و بر بازوى مصروع يا گردن وى بندند صرع از وى زايل شود بفرمان خداى تعالى و اين مجرب است\r\n\r\nحجر النمر\r\nمهرهء بود كه از پلنگ حاصل شود و در باب نون منفعت آن گفته شود\r\n\r\nحجر النور\r\nسنگ روشنايى خوانند و ارشد نيز گويند و آن مرقشيشا بود و گفته شود\r\n\r\nحجر الاحمر\r\nسنگى بود بلون بسد گويند به وزن دانگى كشنده بود و از جمله سموم قاتله بود مانند بيش و گويند نوعى الماس بود\r\n\r\n","description":"","footnote":"","page_name":" 116 ","page_number":116},
  {"content":"\r\n\r\n\r\nحجر المشويه\r\nگل است و گفته شود\r\n\r\nحجر الشجرى\r\nبسد است و گفته شد\r\n\r\nحجر النسر\r\nحجر عقاب است و حجر انسيه نيز گويند و گفته شد\r\n\r\nحجر القمر\r\nبزاق القمر و زبد القمر خوانند و افروسالين نيز گويند يعنى زبد القمر و بيونانى ساليطس و افروسالين از بهر آن خوانند كه بشب در افزونى ماه يابند در بلاد عرب و آن سنگ سفيد شفاف بود و چون بسايند و بمصروع دهند نافع بود و اگر از درختى بياويزند كه برنميدهد برآورد و اگر بر مصروع بندند شفا يابد و زنان بعوض تعويذ با خود دارند\r\nصاحب مخزن الادويه مىنويسد : حجر القمر را بهندى چندركانت گويند و ماهيت آن سنگى است سفيد مايل به غبرت و سبك و سفاف كه نقره را جذب كند و در حين زيادتى نور قمر اغبريت آن مبدل به سفيدى گردد\r\n\r\nحجر حبشى\r\nديسقوريدوس گويد اين سنگ سبز بود و صاحب منهاج گويد بزردى زند و جالينوس گويد مانند يشب بود چون بسايند مانند شير از وى بيرون آيد و زبان را بغايت بگزد شب‌كورى و ورم چشمها و درد دندان و قرحه را زايل كند و ناخنه را نافع بود و جلاى تمام بدهد و بپارسى آن را سنگ ياسم نامند\r\nصاحب مخزن الادويه مىگويد : آن را حجر فلفل نيز نامند و ماهيت آن سنگى است شبيه به زبرجد و تيره و گويند نوعى از زبرجد است\r\n\r\nحجر الاسفنج\r\nسنگى كه در ميان اسفنج باشد و حصاء الاسپنج نيز گويند و ديسقوريدوس و رازى گويند چون با شراب بياشامند سنگ مثانه بريزاند\r\n\r\nحجر الاعرابى\r\nسنگى است كه چون بسايند مانند خون بود و با شير زنان چون در چشم كشند ورم و بسيارى آب آمدن را نافع بود\r\nصاحب مخزن الادويه مىگويد : به فارسى آن را شكرسنگ و سنگ زخم نامند\r\n\r\nحجر الاناغاطس\r\nسنگى است كه چون بسايند مانند خون بود و با شير زنان چون در چشم كشند ورم آن و زياد آمدن آب را نافع بود و بازبندد و اگر ضماد كنند شايد و اگر بسوزانند و سنون سازند دندان را جلا دهد و بپارسى آن را شكرسنگ گويند و بشيرازى سنگ زخم\r\nدر تحفه آن را حجر اناغليطس نوشته و گويد جهت دمعه و طرفه نافع است\r\nصاحب بحر الجواهر تحت عنوان حجر اخاطيس مىنويسد : هو اليشب الابيض\r\n\r\n","description":"","footnote":"","page_name":" 117 ","page_number":117},
  {"content":"\r\n\r\n\r\nحجر الكرك\r\nسنگى است بغايت سفيد و در ساحل بحر هند يابند و ساحل بحرسند نيز باشد مهرهء كه از وى حكاكان و خراطان نگين سازند از عاج سفيدتر بود و خوب‌تر و طبيعت وى سرد و خشك است در آخر دوم اهل سند و هند از وى نگين سازند و زنان گردن‌بند و متفق‌اند كه خاصيت اين سنگ آنست كه دفع سحر و دفع چشم‌زخم مىكند و بر دشمنان ظفر مىيابند و اگر نگينى از آن با خود دارند كسى دروغ از قبل ايشان نگويد و هركس كه وى را بيند دوست دارد و پادشاهان هند و سند از وى ظرفها سازند و در آن اكل و شرب كنند و مدعاى ايشان آنست كه در هر صحبتى كه بود جنگ و فتنه نبود و فرح و شادى زيادت بود و اهل هند و سند مهره‌ها از آن در موى كشند و گويند كه موى دراز كند و مهرهء وى مانند مرواريد بزرگتر بود و چون سحق كنند و در چشم كشند سفيدى كه در چشم بود خواه قديم و خواه جديد زايل گرداند و اگر سنون سازند دندان را سفيد سازد و جلاى تمام بدهد\r\nصاحب مخزن الادويه اضافه مىكند كه : قبل از حكاكى كدورت دارد و بعد از آن سفيد و شفاف مىگردد شبيه به حجر سلوان و بلور\r\nصاحب تحفه آن را حجر الكزك ناميده است\r\n\r\nحجر اسيوس\r\nاسيوس بود و گفته شد\r\n\r\nحجر القشور\r\nحجر العشر گويند و قيشور نيز گويند و گفته شود\r\n\r\nحجر الحوت\r\nسنگى بود و در سر ماهى يابند مقام دماغ وى سفيد و سخت بود و چون بياشامند سنگ گرده بريزاند\r\n\r\nحجر شفاف\r\nقيسور است و گفته شود\r\n\r\nحجر غاغيطاس\r\nحجر غاغاطيس گويند و از وادى شام آرند و آن وادى در قديم غاغا خواندندى و اين زمان وادى جهنم گويند چون به آتش نهند بوى سر و سوخته كند و لون آن سياه بود و بوى قير كند و سبك بود و صفحها بر روى يكديگر بود و قوت وى بغايت يبوست بود و به خوردن وى صاحب مفرده گويد مصروع را صرع آورد و صاحب منهاج گويد بخور وى صرع را نافع بود و احتقان رحم را سود دهد و گزندگان از وى بگريزند و با ادويهء ديگر بر نقرس ضماد كنند سود دهد و در جراحتهاى عظيم گوشت بروياند و نافع بود\r\nصاحب تحفه تحت عنوان حجر غاغاطيس مىنويسد : سنگى است كه از وادى مشهور به غاغا ما بين فلسطين و طبريه خيزد و معروف است به جهنم چون در آتش گدازند چون چوب سوخته گردد و از يكرطل او يك وقيه مىماند با صلابت و سفيدى و قبل از احراق سياه مايل به كبودى است\r\n\r\nحجر الشطريط\r\nو آن سنگ مرمر گويند و گفته شود در ميم\r\nدر مخزن الادويه سطريط ضبط شده است\r\n\r\n","description":"","footnote":"","page_name":" 118 ","page_number":118},
  {"content":"\r\n\r\n\r\nحجر الكلب\r\nشريف گويد در خواص و اين مجرب است نوعى از سنگ است كه چون به طرف سگ اندازند بدهن گيرد و نگاه دارد و در دشمنى عملى عجيب مىكند و چون خواهد باسم آن‌كس هفت سنگ برگيرد و يكيك آن سنگ مىاندازد بعد از آن دو سنگ از آن برگيرد و در آب اندازد و از آن آب بخورد آن‌كس دهد در دشمنى چيزى عجيب مشاهده كند و گويند اگر در برج كبوتر اندازند مجموع بگريزند و اگر در شراب اندازند جماعتى كه از آن بياشامند جنگ و عربده و بدمستى در ميان ايشان پيدا شود\r\n\r\nحجر روشنايى\r\nحجر النور است و گفته شد\r\n\r\nحجر البرم\r\nبپارسى سنگ برامى گويند و هر تيشه كه بدان سنگ آب دهند چون بر سنگ زنند مطلقا آواز نكند و در سنگ مانند گل فرورود و اگر اين سنگ سحق كنند و سنون سازند دندان را بغايت سفيد گرداند\r\nصاحب مخزن الادويه مىنويسد : بفتح با سنگى است سياه كه از آن ديگ و ظروف مىسازند و خراسان فراوان است و در خواص آن جهت تقويت لثه و نزف الدم مؤثر است\r\n\r\nحجر خزفى\r\nسنگى است كه در مصر بسيار باشد و مانند خزف بود زود بشكافد و صفحها بر زبر يكديگر بود و بجاى قيشور مستعمل كنند در سترون موى و چون دو درم از وى حل كنند و با شراب بياشامند قطع خون حيض بكند و چون با عسل خلط كنند و بر ورم پستان نهند ساكن كند و ريشهاى پليد را بصلاح آورد و بغايت خشك بود\r\n\r\nحجر الافروج\r\nحجر افردى گويند و آن از بلاد روم خيزد و سنگى بود كه بر روى آب بايستد و مجفف و قابض بود و چون حل كنند و بياشامند گزندگى عقرب را نافع بود\r\n\r\nحجر الاساكفه\r\nسنگى است كه كفشگران ابزار بدان تيز مىكنند نافع جهت لهاة و ريش آن و لهاة را بپارسى ملازه گويند\r\nصاحب مخزن الادويه مىنويسد : سنگى است ملون بسرخى و زردى و سياهى درهم بهيأت سنگريزه و شكستهء آن مايل به تيرگى و كبودى و آن را حجر الاساكفه بدان‌جهت گويند كه كفش‌دوزان ابزار خود بدان تيز كنند و اسكاف كفش‌دوز است\r\n\r\nحجر المسن\r\nدر ميم گفته شود\r\n\r\nحجل\r\nقبح خوانند و بپارسى كبك است و در قاف گفته شود\r\n\r\n","description":"","footnote":"","page_name":" 119 ","page_number":119},
  {"content":"\r\n\r\n\r\nحرق\r\nبادنجان است و گفته شود\r\n\r\nحديد\r\nبپارسى آهن را گويند و آن سه نوع است شاپورقان و نرم‌آهن و فولاد مصنوع بود فولاد طبيعى معدنى را شاپورقان و سابرقان نيز گويند و آن پولاد نر است و پولاد مصنوع از نرم‌آهن گيرند و زنجار آن را رعفران الحديد خوانند قابض بود و منفعت آن در باب را گفته شود و خبث الحديد در خا گفته شود و صفت توبال آن در تا گفته شد و آهن سرخ‌كرده چون در آب اندازند يا شراب شكم ببندد و ريش روده و ورم سپرز و هيضه و استرخاء معده و سلس البول و درد مقعد را نافع بود و باه را قوت دهد خاصه آبى كه آهنگران آهن تافته در آن اندازند و آن را دوس خوانند و ماء الحديد گويند گزندگى سگ ديوانه را بغايت مفيد بود وقتى كه نداند و برادهء آهن چون بخورند درد شكم سخت و خشكى دهن و درد سر آورد و مداواى آن بشير تازه يا بعضى ادويه مسهله قوى كنند بعد از آن مسكه و روغن بياشامند و روغن بنفشه و روغن گل و سركه بر سر مالند و يك درم مغناطيس بخورند و امراق دسمه و روغن گاو و در خواص آورده‌اند كه اگر برادهء آهن بر كسى بندند كه در خواب دندان‌ها خايد ديگر نخايد\r\nلاتين  FERRUM  فرانسه  FER  انگليسى  IRON \r\n\r\nحدج\r\nحنظل نارسيده بود كه هنوز سبز باشد\r\n\r\nحداة\r\nمرغى است كه بشيرازى كوركور گويند گوشت او را نشايد خورد كه عفونتى در بدن پيدا مىكند خون وى با اندكى نمك و گلاب خلط كنند و بناشتا بياشامند ربو ضيق النفس را نافع بود و چون پرهاى وى بسوزانند بىسر و خاكستر آن به آب بياشامند نقرس را نافع بود و چون زهره وى در سايه خشك كنند و به آب حل كنند و كسى را كه حيوانى موذى گزيده باشد مانند عقرب و افعى و غير آن اگر زخم از طرف راست بود سه ميل از آن در چشم چپ كشند و برعكس آن بغايت نافع بود و از مردن خلاص يابد بفرمان خداى تعالى\r\nصاحب مخزن الادويه مىنويسد : حداة بكسر حا به فارسى غليراج و بشيرازى كوركوره و بتركى چلقان و بهندى چپل نامند و به عربى آن را ابو القطاب و ابو الصلت و جمع آن حدأ و يا حد آمده است و آن طائرى است شبيه بباز و حيوانات كوچك را بربايد . . .\r\n\r\nحرمل\r\nابن سمجون گويد دو نوع است سرخ و سفيد نوع سفيد را حرمل عربى خوانند و بيونانى مولى و به پارسى صندل ورق او مانند ورق بيد بود كوچكتر و گل وى مانند گل ياسمين سفيد بود مطلق و خوشبوى بود و بسريانى بشياشا خوانند و نوع سرخ را حرمل عامى گويند و هزار اسفند نيز گويند و مؤلف گويد آن نوعى از سداب كوهى بود حرمل گرم و خشك است در سيم و گويند در چهارم نافع بود جهت مفاصل طلا كردن و چون سحق كنند و با عسل و زهره مرغ و زهره كبك و زعفران و آب رازيانه در چشم كشند قوت باصره بدهد و اگر بخورند با ادويه قاتلات دود و حب القرع را بيرون آورد و قولنج را نافع بود و عرق النسا و وجع و ركين چون نطول كنند به آب آن نافع بود سينه و شش را از بلغم پاك كند و باد كه در روده بود تحليل دهد و نافع بود جهت سردى دماغ و بدن را نافع بود و ليكن سده و صداع آورد و مغثى بود و مسكر و مصلح وى صاحب تقويم گويد مصلح وى قرومانا و دارچينى بود و جالينوس گويد نافع بود فالج و لقوه و تشنج سرد و علت گرده و مثانه را و مسهل مرار اسود و بلغم لزج بود و حيض و بول براند و نقيع وى سودا را نيك بود و تحليل كند و خون سوداوى صافى كند و طبيعت نرم دارد و حبشى گويد مستى وى مانند مستى خمر بود و مجهول گويد لون را صافى كند و محرك جماع بود و فربهى آورد و بول و حيض براند\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nبه قوت و ابن واحد گويد نافع بود عاشقان را بسكرى كه دارد و گويند اگر دوازده شب پياپى هر شب يك مثقال و نيم سفوف سازند ناسوده عرق النسا را نافع بود و بدل آن به وزن آن قرومانا يا تخم سداب بود و ديسقوريدوس گويد درد پاها و رانها و عرق النسا و نقرس و فالج را عظيم نافع بود اما حرمل عربى سفيد بود كه آن را بيونانى موالى خوانند بيخ وى مانند بلبوس بود چون سحق كنند و با روغن ايرسا فرزجه سازند و زن به خود برگيرد افواه رحم بگشايد\r\nصاحب تحفه مىنويسد نوعى از سداب كوهى است و به فارسى اسپند نامند\r\nلاتين  PEGANUM HARMALA - HARMALA . RUXA  فرانسه  RUE SAUVAGF  انگليسى  WILD RUE \r\n\r\nحرشف\r\nعكوب خوانند و بپارسى كنگر گويند و آن انواع است و طبيعت وى معتدل بود در حرارت و تر بود در دويم و گويند سرد است و شيخ الرئيس گويد گرم و تر بود در اول و گويند گرم و خشك است در دوم چون بر داء الثعلب طلا كنند موى بروياند و اگر موم روغنى سازند و آب كنگر بخورد آن دهند و بر برص كه بر روى پيدا شود بمالند زايل كند و هم دملهاى صلب چون بدان طلا كنند زود تحليل دهد و بول براند و ريش روده را سود دهد و بلغم بيرون آورد و اگر سر به آب كنگر بشويند شپش را بكشد و خارش سر ببرد و چون بخورند ورمها تحليل دهد و چون بر سوختگى آتش ضماد كنند نيكو بود و طبيعت نرم دارد و چون با شراب بياشامند شكم ببندد و رازى گويد باه را زيادت كند و گرده و مثانه را تسخين كند و گند بغل زايل كند و باد را به قوت بيرون آورد بخاصيتى كه در وى است و مصلح وى آنست كه در پخت مهرا كنند و توابل و ابازير لطيف بر وى ريزند و صاحب منهاج گويد مغثى بود خاصه كوهى آن و گويند مولد سودا بود و مضر بود بدماغ و مصلح وى روغن بود و صاحب تقويم گويد مغثى بود و مصدع و مصلح وى مصطكى بود يا سليخه\r\nصاحب مخزن الادويه مىنويسد : حرشف به فتح حا و شين لغت قبطى است و به عربى عكوب و سلبين و خربع و به فارسى كنگر نامند\r\nلاتين  GUNDELIA TOURNE FORTI  فرانسه  CARDONNETTE  انگليسى  PRICKLY  يا  ARTICHOKE \r\n\r\nحراشا\r\nخردل برى است و گفته شود\r\n\r\nحرض\r\nاشنان است و گفته شد\r\n\r\nحرز الشياطين\r\nااطريال است و گفته شد\r\n\r\nحرف\r\nحب الرشاد گويند و بسريانى مقلياثا و به عربى ثفاه و بپارسى سپندان و تره‌تيزك و شب‌خيزك نيز گويند و بيونانى يقردامومن و حرف ابيض و اسفند اسفيد خوانند و خردل سفيد گويند و حرف بابلى را بلاسقيس خوانند و حرف دو نوع است يك نوع ورق آن بزرگ باشد و باسفناج ماند و يك نوع برگ خرد دارد و يك نوع را تخم سفيدرنگ بود و تخم يك نوع سرخرنگ از آن سفيد اسفيد سفيد و وى را حرف سفيد گويند و حرارت وى كمتر از حرارت سرخ بود و بهترين وى فربه بود و طبيعت حرف گرم و خشك بود در سيم و گويند در اول درجه چهارم منضج و محلل بود و موى كه ريزاند نگاه دارد خوردن و طلا كردن يا به آب آن سر شستن ورم بلغمى و دملها و عرق النسا را نافع بود خوردن و ضماد كردن جهت ربو و غليظى سپرز و خون با عسل و طلا كردن ريشى كه آنر شهديه گويند و استرخا جميع اعضا نافع بود چون بر گزندگى جانوران ضماد كنند نافع بود و بچه بكشد و بيندازد به قوت البته به خوردن و آشاميدن و به خود برگرفتن چون دود كنند گزندگان بگريزند و جرب ريش شده و قوبا با نمك\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nماليدن نافع بود و چون پنج درم سحق كنند و به آب گرم بياشامند طبيعت براند و قولنج بگشايد و حب القرع بيرون آورد و باد كه در روده بود بكشد و بريان كرده شكم ببندد و بر جرب طلا كردن نافع بود خاصه سحق ناكرده و سردى گرده را نافع بود بريان كرده بلغم لزج معده قطع كند و چون سحق كنند و سفوف سازند برص را نافع بود و چون با سركه بر بهق سفيد مالند سود دهد و چون با عسل بياميزند سرفه كه از خلطى غليظ بود سود دهد همچنين درد پهلوها كه شدت آن از خلط غليظ بود و چون سحق كنند و با عسل بر نمش طلا كنند يا با صابون نمش زايل كند و بشره را به حال آورد و چون بر گزندگى عقرب ضماد كنند نافع بود ورقش چون خشك كنند به قوت تخم بود و چون تر بود از قوت تخم كمتر بود به سبب رطوبتى كه بسيار دارد و وى معده را بد بود و سينه را مضر بود و بچه بيندازد و مصلح وى صاحب منهاج گويد شكر بود صاحب تقويم گويد مصلح وى نبات و بنكو بود بجلاب و بدل وى خردل و تخم خربزه بود و تخم جرجير و خردل\r\nصاحب مخزن الادويه مىنويسد : حرف بضم حا و سكون را و فا اسم نبطى حب الرشاد و بسريانى مقلياثا و به عربى ثغا و به بربرى بلاسفين و به فارسى تخم سپندان و اسفند سفيد و تخم تره‌تيزك و شب‌خيزك و بيونانى قردامون و بهندى هالم نامند و گويند چون آن را بريان كنند آن زمان مثلياثا نامند و آن از جنس تره‌تيزك است و برى و بستانى مىباشد و رشاد قسم بستانى است .\r\nلاتين  LEPIDIUM SATIVUM  فرانسه  CRESSON ALENOIS  انگليسى  GARDEN CRESS \r\n\r\nحردون\r\nمانند سوسمار بود و طبع آن نزديك است به طبع ورل و بيونانى آن را سالامندرا خوانند و از جمله سموم قتاله است و مهرارش آورده كه دل حردون چون در خرقه سياه بندند و بر صاحب تب رابعه آويزند شفا دهد و جالينوس گويد خون وى چون در چشم كشند روشنايى بيفزايد و ديسقوريدوس گويد كه سرگين حردون و عصابه چون زنان بر روى مالند بشره را بغايت نيكو كند و صافى گرداند و مانند صيقلى بود و بهترين پشك وى سفيد بود و سبك مانند نشاسته سفيد و بشيرازى آن را سركين بارترنك خوانند\r\nصاحب مخزن الادويه مىنويسد : حردون بكسر حا و ضم دال را در طبرستان ماچه‌كول و در اصفهانى مال‌مالى و بهندى باهمنى نامند و آن حيوانيست شبيه به وزغه و ورل برى و از آن كوچكتر و با دست و پا باريك و طولانى و در عرض روز چند مرتبه متلون بالوان مختلفه مىگردد\r\n\r\nحربا\r\nحامالاون گويند و بيونانى و بپارسى آفتاب‌پرست خوانند و كرپاسو نيز گويند و در نيشابور لخارو خوانند خون وى چون طلا كنند بر موى كه در چشم باشد كه بركنده باشند ديگر نرويد و گوشت وى سم قاتل بود مانند وزغه و بيضه وى سم قاتل بود كه در حال بكشد و مهلت ندهد و دواپذير نبود و معالجه كسى كه گوشت وى خورده باشد مثل معالجه كسى كنند كه ذراريح خورده باشد و در ذراريح گفته شود اما معالجه كسى كه بيضه وى خورده باشد بايد كه در حال سركين باز در شراب بدهند و قى پاك بكند و بدن را بروغن گاو بمالند و سر وى به نمك تكميد كنند و انجير خشك و مسكه و جنطياناى رومى بدهند تا بخورد\r\nصاحب مخزن الادويه مىنويسد : حربا بكسر حا آن را حامالاون نيز گويند و كنيت آن ابو حجاذب و ابو الزيديق و ابو الشقيق و ابو فادم و بپارسى آفتاب‌پرست و بهندى ككت بكسر دو كاف نامند\r\nصاحب تحفه مىنويسد : او حيوانى است شبيه بموش و دنبالش بلند و موى او افشان و نظر او هميشه بر آفتاب است\r\n\r\nحرب\r\nطلع است و گفته شود\r\n\r\nحرففان\r\nرهج الفار است و رهشفار گويند و آن شك است و گفته شود\r\n\r\n","description":"","footnote":"","page_name":" 122 ","page_number":122},
  {"content":"\r\n\r\n\r\nحرف الماء\r\nسينبرون است و قردامينى نيز گويند از بهر آنكه به طعم قردامومن بود و آن حرف است و اين نباتيست كه در آب رويد مانند قرة العين چون تر بود گرم و خشك بود در دوم و چون خشك بود گرم و خشك بود در سئوم ورق وى پخته و خام خورند بول براند و اگر بر بثورلبنيه به شب ضماد كنند و بروز بشويند زايل كند\r\nصاحب مخزن الادويه مىنويسد : حرف الماء بضم حا بعضى هيسنبريون و بعضى مردم آن را قردامومن نامند و آن نباتيست كه در كنار آبها مىرويد و برگ آن شبيه به تره‌تيزك است در اول مستدير و در آخر با تشريف مىباشد\r\nصاحب تحفه آن را غير از جرجير الماء مىداند كه اين يك در ميان آبهاى ايستاده مىرويد و برگش بتشريف است\r\n\r\nحرجوان\r\nحرجل خوانند و آن ملخى است كه بال ندارد و ستبر بود چون بگيرند و ناپخته نمكسود كنند و خشك كرده با شراب بياشامند گزندگى عقرب را نافع بود و بايد كه كهن نبود\r\n\r\nحزا\r\nو جزاة نيز گويند و آن زوفرا است و دينارويه و خليفه نيز گويند و آن دو نوع بود برى و بستانى از آن برى مؤلف گويد نوعى از سداب برى بود و بشيرازى آن را ميرك كازرونى گويند و در زا گفته شود اما حزا درد چشم آورد و قاطع منى بود و تشنگى آورد و مضر بود به سر و مصلح وى بادرنبويه بود و بدل آن سداب بستانى بود\r\nصاحب مخزن الادويه تخم آن را زوفرا و بشيرازى ميرك كازرونى و كوخر مىنامد و مىنويسد كه در مازندران آن را اناربچه گويند\r\n\r\nحزات\r\nبستانى بود ورق آن مانند ورق كرفس و حزر و كمون از اين جنس چيزى ماند و طعم آن نزديك به طعم رازيانه بود و تخم وى زردرنگ بود و خوشبوى نزديك به تخم كزر و بر جامه بچسبد و بشيرازى آن را مودوستك خوانند بادها بشكند و معده را نيكو بود و گرمى وى كمتر از جزر برى بود و غذا هضم كند و خمار زايل كند و سده سپرز و جگر بگشايد و مسخن گرده بود و مسمن مثانه و مجارى بول را پاك كند و زكام را نافع بود و دماغ را سود دهد و رطوبت آن پاك كند و جهت بواسير هيچ دوايى از آن بهتر نبود خوردن و ضماد كردن و اگر ادمان اكل آن كنند از بواسير ايمن باشند\r\nصاحب مخزن الادويه تحت عنوان حزاء برى مىنويسد : آن را حزات نيز نامند و بشيرازى كوخر گويند و آن را در جمله سداب برى شمرده‌اند\r\n\r\nحزاز الصخر\r\nزهر الحجر است و بپارسى گل‌سنگ گويند و آن چيزى است بر مثال طحلب كه بر روى سنگ پيدا مىشود و حزاز از بهر آن مىگويند كه زحمت حزاز كه آن قوبا بود زايل مىكند و طبيعت آن سرد و خشك است بر ورمها طلا كردن نافع بود و اگر بر موضعى كه خون آيد ضماد كنند خون بازدارد و بر قوبا ضماد كردن نافع بود ورم زبان و يرقان را سودمند بود\r\nصاحب مخزن الادويه مىنويسد : در مصر حناء القريش و به فارسى گل‌سنگ و بديلمى سنگ حنا گويند\r\nدر تحفه حكيم مومن مىنويسد : چيزى است كه بر روى سنگهاى نمناك متكون مىشود سبز مايل بسفيدى و چون بدست مالند برنگ حنا مشابه گردد . . .\r\n\r\nحسك\r\nشكوهنج و شكرهنج گويند و بشيرازى خارسوهوك بپارسى خارخسك و هرداد و در مغرب حمص الامير خوانند و آن برى\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nو بستانى بود بهترين وى سبز و تازه بود و طبيعت وى سرد است باعتدال و خشك است در اول و گويند معتدل است در گرمى و سردى و عيسى گويد گرم و خشك است در دوم و منضج و ملين بود بر ورمهاى گرم ضماد كردن نافع بود و وريش بن دندان و عفونت آن زايل كند چون با عسل خلط كنند و عصارهء وى در داروهاى چشم سودمند بود و درد مثانه و عسر البول و قولنج را نافع بود و سنگ گرده و مثانه را بريزاند و باه را زيادت كند و منى بيفزايد و دو درم از حسك برى گزندگى افعى را چون بياشامند و ضماد كنند نافع بود و چون با شراب بياشامند ادويهء قتاله را نافع بود و طبيخ وى جايى كه براغيث بود بيفشانند بكشد و گويند مضر بود بسر و مصلح وى روغن بادام بود يا روغن كنجد تازه\r\nدر مخزن الادويه مىنويسد : حسك به فتح حا و سين آن را شكوهنج و شكرهنج گويند و بشيرازى خارسوهوك و باصفهانى هرداد و بهندى كوكهر و هست‌چنكهار نامند\r\nصاحب تحفه مىنويسد : نبات آن شبيه به نبات هندوانه و شاخهاى او منبسط بر روى زمين و برگش شبيه ببرگ زيتون و شاخهاى او خاردار و ثمرش صلب و سه پهلو و از نخود كوچكتر و سفيد است\r\n\r\nحشيشة الزجاج\r\nبپارسى آن را گياه آبگينه گويند رازى گويد قابض بود و منع رطوبت بكند و مسكن اورام بلغمى بود و عصارهء آن بر بواسير طلا كنند زايل كند و بسرفه كهن نافع بود و عصارهء آن با سفيداج بر حمره و نمله طلا كردن و بر سوختگى آتش نافع بود و غرغره كردن بعصارهء آن ورم لوزتين را نافع بود و در موم و روغن كردن جهت نقرس نافع بود و بسيارى وى محرورى مزاج را صداع آورد و مصلح وى نبات و خشخاش بود\r\nصاحب مخزن الادويه مىگويد : برومى كسنين و اهل اندلس حبيقه و حبقا گويند و آن گياهى است كه در شوره‌زار و محوطه‌ها و خرابه‌ها برويد و شاخهاى آن بسرخى مايل و برگ آن خشن و مزغب بود\r\n\r\nحشيشة البرص\r\nااطريلال است و گفته شد\r\n\r\nحشيشة الطحال\r\nو حشيشة الدود نيز گويند و آن اسقولوقندرون است و گفته شد\r\n\r\nحشيشة الغافث\r\nغافث است و گفته شود\r\n\r\nحشيش بذر قطونا\r\nبپارسى ورق بنكو گويند و در قوت نزديك بذر بود و طبيعت وى سرد و تر بود و حرارت بنشاند بر ورمهاى گرم طلا كردن نافع بود و عصارهء تر وى جهت نفث دم نافع بود\r\n\r\nحشيشه خراسانى\r\nحشيريون است و گفته شد\r\n\r\nحشفيفل\r\nشقاقل است و اشقاقل نيز گويند و گفته شد\r\n\r\n","description":"","footnote":"","page_name":" 124 ","page_number":124},
  {"content":"\r\n\r\n\r\nحصا الاسفنج\r\nحجر الاسفنج است و گفته شد\r\n\r\nحصرم\r\nبپارسى غوره است و بلفظى ديگر كجب و كجم نيز خوانند و طبيعت وى سرد است در اول و خشك است در دويم و گويند سرد است در دويم و خشك است در سئوم و چنين گويند سرد است در اول و خشك است در سئوم جهت دفع صفرا بغايت نافع بود و حرارت بشكند و معده و جگر را نافع بود اما مولد رياح و مغص بود و شكم ببندد و مصلح وى گلنگبين بود و صاحب تقويم گويد مضر بود بآلات تناسل و منى و مصلح آن انيسون و عسل بود و بدل آن ريباس يا حماض اترج بود\r\n\r\nحض\r\nورس است و گفته شد\r\n\r\nحضض\r\nبشيرازى هلل بود و آن انواع بود مكى و هندى و مشهدى بهترين آن جهت ورمها مكى بود و جهت موى هندى و نوعى هست در شيراز از ورق روباه تربك مىسازند و روستائيان شيراز آن را هلل شكك خوانند و آن مستعمل ايشان است و ابن مؤلف گويد كه حضض مكى از مغيلان مىسازند و حضض معتدل بود در گرمى و سردى و خشكى بود در دويم و گويند سرد است در اول و در هندى تحليل و قبض كمتر از مكى بود و صاحب مفرده گويد كه هندى اقوى بود در همه حالات و حضض هندى عصاره فيل زهرج است و مكى عصاره نباتى مكى بود و گويند مصنوع است نافع بود جهت مجموع نزفهاى دم چه از روده و چه خون از دهان آيد به غير قاعده و مجموع ورمهاى خبيثه و كلف و ريشهاى كهن و دهن و گوش و دبر نافع بود در چشم كشيدن روشنايى بيفزايد و شقاق مقعد و سجح را نافع بود ماليدن و خوردن و حقنه كردن اسهال كهن و ريش روده را سودمند بود و چون بدان غرغره كنند خناق زايل كند و چون زن به خود برگيرد قطع سيلان رطوبات از رحم بكند و نفث دم و سرفه چون بياشامند سودمند بود و حضض هندى در گزيدن سگ ديوانه طلا كردن و آشاميدن بغايت سودمند بود و يرقان سياه و درد سپرز ضماد كردن و خوردن نافع بود و بدل آن به وزن آن فيل زهرج بود يا فوفل و صندل متساوى صاحب تقويم گويد مضر سپرز غليظ بود و مصلح آن حماما بود و مصطلى و شربتى از وى نيم درم بود\r\nصاحب مخزن الادويه درباره حضض مىنويسد : بضم حا و ضاد اول دو نوع است مكى و هندى مكى را بيونانى لوفيون گويند و آنچه مشهور است عصاره برگ و تخم گياهى است خاردار قريب به سه ذرع و برگ آن شبيه به شمشاد و ثمر آن شبيه به فلفل سياه و املس و طعم آن تلخ حضض هندى را بهندى رسوت گويند صاحب دستور الاطبا نوشته بهترين آن آنست كه در نكركوت و نواحى لاهور از شيره هليله تازه سازند حكيم عبد الحميد در حاشيه تحفه مىنويسد عصاره دارهلد است\r\n\r\nحضاء\r\nبردى است و گفته شد\r\n\r\nحلبه\r\nفريقه خوانند و بپارسى شمليز گويند و طبيعت آن گرم بود در آخر اول و خشك بود در اول و گويند گرم بود در دويم و خشك بود در اول و از رطوبتى خالى نيست و گويند گرم و خشك بود در دوم منضج و ملين بود آرد وى ورمهاى بلغمى صلب اندرونى تحليل دهد و سينه و شش و شكم و حلق را نرم دارد و سرفه و ربو و عسر البول را سود دهد و باه را زيادت كند و باد بشكند و بلغم لزج از سينه بيرون آورد و بواسير را سود دهد و اگر پيش از طعام با مرى بخورند شكم براند و چون با عسل بياشامند شكم براند و خلطهاى بد كه در روده بود و چون پخته بود غذاى شش دهد و آواز صافى گرداند و چون سر بدان شويند حزاز زايل كند و لعاب وى با روغن گل شقايق سر را نافع بود سوختگى آتش را و آرد وى دملها نرم كند با ادويه جهت\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nكلف سود دهد و چون طبيخ وى بياشامند حيض براند و حشيش وى چون بخورند درد پشت و جگر و سردى مثانه و چكيدن بول و درد رحم كه از سردى بود سود دهد و صاحب تقويم گويد محلل قوى انثيين بود و مصلح آن روغن قسط تلخ بود\r\nصاحب مخزن الادويه مىنويسد : حلبه بضم حا و فريقه نيز خوانند و در گيلان خلبه بخاى مهمله و باصفهان شنبليله و در شيراز شمليز و بهندى ميتهى نامند و گياه آن تا به قدر ذرعى و شاخهاى آن باريك و برگهاى آن ريزه صنوبرىشكل و طعم آن تلخ و برى آن تند و تخم آن لعابى است\r\nلاتين  TRIGONELLA FOENUM GRAECUM  فرانسه  FENUGREC  انگليسى  FENUGREK \r\n\r\nحلزون\r\nنوعى از صدف بود و در ودع و شيح و در صدف گفته شود\r\n\r\nحلتيت\r\nصمغ محروث است و محروث را انجدان گويند و نافه و حلتيت به فارسى انكرد خوانند و بهندى هينك و بشيرازى انكشت گنده و آن دو نوع است منتن و طيب منتن مسخن‌تر بود و بهترين آن و طبيعت آن گرم است در درجه اول چهارم و خشك است در دويم و بهترين آن سرخ‌رنگ بود صافى و چون بگدازند لون آن بسفيدى زند و آنچه مغشوش بود سبزرنگ بود و آنچه بوى آن تيزى كمتر بود طيب خوانند و چون با عسل بياميزند و در چشم كشند روشنايى چشم بيفزايد و در ابتداى نزول آب ايمن باشند از نزول آب و تب ربع را بغايت مفيد بود و بادها بشكند و خون بسته كه در اندرون بود تحليل دهد و با سركه بر داء الثعلب طلا كردن نافع بود و ثاليل و مسمارى و غددها را چون با موم و روغن خلط كنند نافع بود و با سركه برقوبا طلا كردن نافع بود و چون به آب بياشامند حلق را صافى گرداند و با انجير خشك يرقان را نافع بود و مقوى باه بود و چون با سركه غرغره كنند علق از حلق بيرون آورد و بر گزندگى سگ ديوانه نهادن يا با پنير يا با جنطيانا آشاميدن سودمند بود چون با زيت بگدازند و بر گزندگى عقرب و رتيلا مالند سود دهد و اگر با فلفل و سداب بياشامند كزاز را نافع بود و چون با سكنجبين بياشامند شير كه در اندرون بسته شود بگدازاند و صرع را بغايت مفيد بود و دفع زهرهاى حيوانات بكند و زخم تير و تيغ زهردار و مقدار نيم مثقال مستعمل بود و بول و حيض براند و بچه بيندازد و اگر اندكى در سوراخ قضيب نهند نعوظ تمام آورد و اگر با روغن زنبق در شيشه كنند و چند روز بگذارند و بعد از آن بر قضيب مالند زن و مرد لذتى عجيب يابند و اگر در سوراخ دندان نهند درد ساكن كند و كرم بريزاند و اگر نيم درم با آب لسان الحمل حل كرده با ادويهء كه ممسك بود بياشامند فعل وى اقوى بود و قطع اسهال كه از رطوبات بود و خلطهاى لزج بكند و اگر نيم درم از وى و نيم درم سكبينج بياشامند و بدان ادمان كنند فالج و خدر را بغايت نافع بود و درد مفاصل سرد و بواسير و مغص را نافع بود و حب القرع بكشد و مضر بود بجگر و معده و اسحق گويد مصلح آن اشق است و صاحب تقويم گويد مصلح آن جوزبوا بود با قرفه و بدل آن محروث بعد از آنكه به آب بجوشانند و چند جوش بزند و صافى كنند به وزن آن\r\nصاحب مخزن الادويه مىنويسد : بكسر حا و مهمله به فارسى انكزد و انقوزه و باصفهانى انكشت گنكره و بهندى هينك نامند\r\nلاتين  ASA DULCIS  فرانسه  PRODUIT DE FERULA ASA DULCIS  انگليسى  SWEET ASA  يك نوع  ASA DULCIS  از  ASA FOETIDA  است\r\n\r\nحليفه\r\nذوفرا است و حزا نيز گويند و گفته شد\r\n\r\nحلبلاب\r\nلبلاب است و گويند لاغيه و صفت هر دو گفته شود\r\n\r\nحلم\r\nقراد است و بشيرازى كنه گويند و در قاف گفته شود\r\n\r\n","description":"","footnote":"","page_name":" 126 ","page_number":126},
  {"content":"\r\n\r\n\r\nحليمو\r\nبيخ حماض جبلى است و در حماض گفته شود\r\n\r\nحلوسيا\r\nكثيرا است\r\n\r\nحلاق الشعر\r\nنوره است\r\n\r\nحلحل و حلاحل\r\nبلبوس است و گفته شد\r\n\r\nحلبيب\r\nسورنجان هندى است و طبيعت آن گرم و خشك است در دوم و گويند در سيم نقرس را نافع بود و درد مفاصل و درد زانوها و رانها مسهل بلغم و خلطهاى غليظ بود حب القرع و كرمها بكشد اما سپرز را غليظ كند و مصلح آن كاسنى و كثيرا بود\r\n\r\nحماما\r\nامامون و امومن گويند و بشيرازى ماهلو خوانند و طبيعت آن گرم و خشك است در دوم و گويند در سيم و آن دو نوع است يك نوع مشهور است كه به شيرازى ماهلو خوانند و نوعى ديگر مانند پرسياوشان بود اما چوب وى زردى بود كه بسرخى مايل بود و برگ آن سبز بود و خرد و گل وى زرد بود و كوچك و نبات وى به مقدار يك وجب بود و بهترين آن زهىرنگ بود ارمنى خوشبوى منضج ورمهاى گرم بود و چون به پيشانى ضماد كنند درد سر زايل كند و چون با بادروج بر گزندگى عقرب ضماد كنند نافع بود ورم چشم كه از گرمى بود و ورم احشا چون با زيت ضماد كنند نافع بود و درد رحم چون فرزجه‌اى از وى به خود برگيرند و در طبيخ وى نشينند سود دهد و نقرس را نافع بود و كسى كه گرده و جگر وى معلول بود چون طبيخ آن بياشامند نافع بود و سده جگر بگشايد و بول براند و مقدار مستعمل از وى دو درم بود ليكن مصدع بود و منوم و مسكر و از جمله مسكرات قوى بود و صاحب تقويم گويد مصلح آن صندل و گلاب بود و اسحق گويد مضر بود بمعده و مصلح آن تخم كرفس بود و تيادق گويد بدل آن به وزن آن اسارون يا به وزن آن وج يا به وزن آن چوب قرنفل و گويند به وزن آن زيره سبز بود\r\nصاحب مخزن الادويه مىنويسد : حماما بفتح حا لغت نبطى است و امامومن و امومن نيز گويند و گل آن را بيونانى لوفاين و بشيرازى ماهلو نامند و تخم آن بسيار لذاع و انواع دارد و صاحب تحفه نوشته بهترين آن مائى است\r\n\r\nحمر\r\nتمر هندى است و گفته شد\r\n\r\nحماض الاترج\r\nدر صنعت اترج گفته شود\r\n\r\nحماض\r\nترشك خوانند برى بود و بستانى و نهرى و نهرى را كسولاياتون خوانند و حماض الماء نيز گويند و گفته شود و برى را سلق\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nبرى خوانند و حماض البقر گويند و آن بيشتر جبلى بود اما در خاك‌ريز و زمين سست بود و آن را بيونانى طوطاق اقريون گويند و بشيرازى ترشك خوانند و بيخ آن را حليمو گويند و در نقرس و درد مفاصل طلا كردن نافع بود و سرفه صفراوى را سود دهد و بستانى آن مانند كاسنى بود ورق آن و در وى حموضتى بود و رطوبت فضلى لزج و بهترين بستانى بود و ترش و طبيعت آن سرد و خشك بود در دوم و تخم آن سرد بود در اول و در وى قبضى بود در باب با در صفت به زور گفته شود و اگر تخم وى پيش از گزندگى عقرب بياشامند و عقرب بگزد هيچ زحمتى بوى نرسد و ورق آن چون بپزند و با زيت بريان كنند و كشنيز خشك و اندك زيره و آب اناردانه بر وى ريزند شكم ببندد و غير بريان كرده سحج كه از روده و مره صفرا بود را نافع بود و تشنگى بنشاند و قطع قى بكند و غثيان صفراوى ساكن گرداند خار دفع كند و آرزوى گل خوردن ببرد و گزندگى عقرب را نافع بود و چون با شراب بپزند و بطيخ آن مضمضه كنند درد دندان ساكن گرداند و چون با شراب بپزند و بر خنازير ضماد كنند و بر ورمها كه در بن گوش بود سود دهد و اگر با سركه بپزند و بر سپرز ضماد كنند بغايت نافع بد و چون بر جرب مالند نيكو بود و اگر بيخ وى در گردن بندند خنازير دفع كند و چون سحق كنند و زن به خود برگيرد قطع سيلان رطوبت كهن از رحم بكند و اگر با شراب بپزند و بياشامند يرقان زايل كند و سنگ مثانه بريزاند و حيض براند و اگر يك مثقال بيخ وى بكوبند و با رب سيب بسرشند و به ليسند سجح و اسهال و موى را بغايت مفيد بود\r\nصاحب مخزن الادويه مىنويسد : حماض به فتح حا بيونانى طوطان اغريون و بشيرازى ترشه و بهندى چوكا نامند و به زبان فرنگى بستانى آن را اشليه كياتم و برى آن را اشليه پاتم گويند و قسمى ديگر كه كوچك مىشود برگ آن شبيه به سه‌برگه است آن را اطريفيلن يعنى حماض سه‌برگه و به عربى حمضيض و بهندى امروله گويند و آن برى و بستانى و مائى بود بستانى آن دو نوع است نوع عريض الورق كه آن را سلق‌برى و بتركى قوزى غلافى و بهندى چوكا و نوعى ديگر رقيق الورق ترش و آن را حماض بستانى نامند و نوع همه بيخ مايل بسرخى و ثمر خوشه‌دار و متراكم و تخم سياه و براق دارد\r\nلاتين  OXALIS ASETOSELLA  فرانسه  OSEILLE  انگليسى  WILD SORREL \r\n\r\nحماض الماء\r\nدر آب رويد و ورق آن بدرازى انگشت بود نزديك به ورق كاسنى و ساق وى كوچك بود و بر سر وى تخم سياه‌رنگ بود كه بسرخى مايل بود و طعم وى مانند طعم حماض بود شكم براند چون پخته بخورند و تخم وى سحق كنند و با شراب بياشامند غم ببرد و نفس خوشبوى كند و توحش زايل گرداند و خفقان گرم بغايت نافع بود و غثيان دفع كنند و معقد مسترخى بصلاح آورد و چون بپزند و بر اعضا مالند خارش زايل كند و تخم آن ورق آن چون بخايند درد دندان زايل كند و بن دندان محكم دارد و اگر ادمان آن كنند يرقان زايل كند\r\n\r\nحماض الارنب\r\nاكشوث است و گفته شد\r\n\r\nحماض البقر\r\nحماض برى بود و گفته شد\r\n\r\nحمر الارض\r\nامعاء الارض گويند و آن خراطين است\r\n\r\nحمص الامير\r\nخسك است و گفته شود\r\n\r\nحمص\r\nبپارسى نخود گويند سفيد و سرخ و سياه و كرسنى بود و برى و بستانى بود برى گرم و تر بود و اندكى تلخى زند و بستانى\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nغذا نيكو دهد و سياه بقوت‌تر بود در افعال و بهترين آن سفيد بود و بزرگ و طبيعت آن گرم و تر بود در اول طبيعت نرم كند و بول براند و منى بيفزايد و باه برانگيزد حيض براند و منفخ بود و لون صافى گرداند و درد پشت را سود دهد و نمش ببرد و ورم گرده را سود دهد و روغن آن قوبا زايل كند و آرد آن ريشهاى پليد و سرطان و خارش بدن ببرد و نقيع وى درد دندان و ورم بن دندان را سود دهد و آواز صافى كند و غذاى شش بدهد زياده از همه چيز چون درآرد وى و شير حسابى سازند و طبيخ نخودسياه سنگ گرده بريزاند و ادرار بول از همه نخودها زيادت كند و فالج و مرضهاى سرد و درد مفاصل كه از رطوبت بود نافع بود و باه را زيادت كند تا به حدى كه چهارپايان مثل گاو و شتر و اسب نر چون نخودسياه بجاى علف بخورند قوت باه ايشان زيادت شود و سده گرده بگشايد و چون به سركه خويسانند يك شب و بناشتا بخورند و صبر كنند تا نيم‌روز گرم بكشد و اگر در آب خويسانند و همچنان بخورند و آب آن بياشامند نعوظ تمام آورد و قضيب را محكم كند و در نخود سه خاصيت وجود دارد كه مجامعت محتاج به اين سه خصلت بود اول آنكه طبعش ملايم طبع منى بود دوم آنكه كثير الغذا بود سيوم آنكه مولد رياح و نفخ بود هر غذايى كه جهت تقويت باه خورند بايد كه اين سه خصلت داشته باشد و آن نخود است و زرده تخم‌مرغ نيم‌برشت اما نخود كسى كه قرحهء مثانه و گرده داشته باشد بغايت مضر بود و نخودسياه بچه بيندازد و جذام را نافع بود و گزندگى جانوران و ادويه كشنده و اولى آن بود كه ميان دو طعام خورند و مضرت وى كم شود به خشخاش و جرم نخود ثقيل بود بمعده و مصلح وى معجون گل بود\r\nصاحب مخزن الادويه مىنويسد : حمص بكسر حاء مهمله و فتح ميم مشدده و سكون صاد مهلمه به فارسى نخود و بهندى چنه و بلغتى بونت بضم با و سكون واو و نون و بتركى بولچاق نامند\r\nلاتين  ACER ARIETINUM  فرانسه  POIS  انگليسى  COMMON CHICKPEA \r\n\r\nحميرا\r\nابو خلسا گويند و آن شنجار است و رجل الحمامه نيز گويند و گفته شد\r\n\r\nحمحم\r\nخمخم است كه آن نبات خبه است و صفت هر دو گفته شود\r\n\r\nحمض\r\nحرض خوانند و آن اشنان است و گفته شد\r\n\r\nحماحم\r\nصاحب منهاج و صاحب تقويم گويند بستان‌افروز است و صاحب جامع از قول اسحق بن عمران گويد كه حبق بستانى است در شام حبق نبطى گويند و نبات وى بغايت سبز بود و گل وى سفيد و تخم وى مانند تخم حبق بود و طبيعت وى گرم و خشك بود در دويم و اصحاب بلغمى را نيكو بود و سده دماغ بگشايد كه از بلغم بود و زكام تر را نافع بود و شيخ گويد گرمتر و خشك‌تر از شاهسفرم و غير او گويد مقوى دل بود و تخم وى بريان كرده با روغن گل و آب سرد اسهال كهن را نافع بود و صاحب منهاج و صاحب تقويم گويند سرد و خشك بود در اول حرارت معده و جگر را ساكن كند و چون طبيخ وى با جلاب بياشامند يا با سكنجبين معده و جگر را از اخلاط پاك كند و ابن مؤلف گويد از قول صاحب منهاج و صاحب خواص كه بستان‌افروز است آنچه اسحق بن عمران گفته خواص حبق بستانى بود بسيارى وى مثانه را بد بود و مصلح وى كندر و حماما بود\r\nحكيم مؤمن در تحفه مىنويسد : حبق مصرى است و غير بستان‌افروز است و مشهور به لالهء خطايى است و در تبريز گل عاشقان نامند\r\n\r\nحمامه\r\nبپارسى كبوتر خوانند طبيعت وى جالينوس گويد گرم است و رطوبت بسيار دارد و گوشت وى گرده را نيك بود و منى\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nبيفزايد و فالج و لقوه و خدر و استرخا را نافع بود شريف گويد چون همچنان زنده پرهاى وى مجموع بكشند و پاك گردانند و بر موضع گزندگى عقرب نهند بغايت نافع بود و سر وى همچنان با پر بسوزانند و سحق كرده در چشم كشند تاريكى و شبكورى ببرد و در خواص ابن زهر آورده كه در هر خانه كه كبوتر بود از خدر و فالج و سكته و جمود و سبات ايمن باشند و اين خاصيت در وى بود و ابن مؤلف گويد كه زهره كبوتر سفيد در چشم كشند تاريكى و غشاوه زايل كند و اگر مداومت بر اكل گوشت كبوتر كنند ذكا آورد و ديسقوريدوس گويد كه خون و رشان و ثعابين و حمام گرم در چشم كشند جراحتى كه در وى بود زايل گرداند و خون حمام خاصه قطع رعاف كه از حجب دماغ بود بكند و بيضه وى بغايت گرم بود و كبوتر بچه سبكتر بود و اولى آن بود كه به آب غوره و گشنيز و سركه بپزند و چون بخورند بعد از آن مغز خيار بخورند يا تخم خيارين\r\nلاتين  COLUMBA DOMESTICA  فرانسه  COLOMBE , PIGEON  انگليسى  DOVE , PIGEON \r\n\r\nحمار اهلى\r\nصاحب منهاج گويد گوشت خر گرم و خشك بود در سيم و صاحب تقويم گويد از قول اسحق گويد كه گرم و تر بود خاكستر گوشت وى و جگر وى چون با زيت بر شقاقى كه از سرما بود بمالند نافع بود و خاكستر جگر وى چون با زيت بر خنازير نهند نافع بود و جذام را سودمند بود و گوشت و جگر وى بريان كرده چون بناشتا بخورند صرع را نافع بود و بول وى درد كليه ببرد و ابن مولف گويد اگر پيه وى در قروح خبيثه مالند باصلاح آورد و لون آن بلون اعضا گرداند و اگر سم خر سوده چند روز مصروع را دهند صرع از وى زايل شود و اگر بر برص طلا كنند قلع كند و در خواص آورده‌اند كه پوست پيشانى وى چون بر كودك بندند كه ترسد ديگر نترسد و گويند چرك گوش وى چون بخورد كودكى دهند كه گريد ديگر نگريد و در خواص آورده‌اند كه كسى را كه عقرب گزيده باشد باواز بلند در گوش خر گويد كه عقرب مرا گزيده و واژگونه بر خر نشيند درد از وى زايل گردد و خر درد كند و اگر پوست پيشانى وى تازه با خود نگهدارد يك سال تمام و چون سال نوشد پاره پوست نو از پيشانى خر با خود نگاه دارد تا سال ديگر صرع از وى زايل گردد البته و در خواص ابن زهر آورده كه خر را صداى سگ عظيم ناخوش بيايد\r\nصاحب مخزن الادويه مىنويسد : حمار اهلى را به فارسى خر و الاغ و بهندى كدهه نامند\r\nلاتين  EQUNS ASINUS  فرانسه  ANE  انگليسى  ASS \r\n\r\nحمار وحشى\r\nبه فارسى آن را خرگور گويند عبد الملك بن زهر گويد نظر بر چشم وى كردن صحت چشم آورد و منع نزول آب بكند و آن از خواص است و گوشت وى چون فربه و جوان بود چون نزديك به گوشت ايل بود بغايت غليظ بود پيه وى چون بر كلف طلا كنند سود دهد و چون با روغن قسط بجوشانند جهت درد پشت و گرده كه از بلغم و باد غليظ بود نافع بود و زهرهء وى چون بر داء الثعلب و دوالى ماليدن سود دهد و ابن مؤلف گويد كه مغز استخوان وى با روغن گل بگدازند نقرس و ريشها را نافع بود و اگر مغز سر او با كرفس يا انگبين مدقوق را دهند چند نوبت سود دهد و پيه وى چون با روغن قسط بجوشانند درد پشت و گرده را كه از بلغم و باد غليظ بود را سود دهد و با زهرهء وى اگر بر داء الثعلب و دوالى مالند نافع بود و گوشت وى چون بپزند به آب و نمك و دارچينى و زنجبيل و مرق آن بياشامند و گوشت چرب آن بخورند درد مفاصل و بادهاى غليظ را سودمند بود و چون گوشت وى بسيار خورند تمدد در معده و بطى در خروج و ثقل پيدا كند اولى آن بود كه در پى آن جوارشات مسهله چون سهر ياران و تمرى بخورند و امثال آن\r\nلاتين  EQUUS ASINUS SYLVATICUS  فرانسه  ONAGRE  انگليسى  ONAQER \r\n\r\nحنظل\r\nعلقم خوانند و تخم وى هبيد خوانند به عربى كبست و بشيرازى كوست خوانند و بكرمانى خرزهره و لفظى ديگر خربزه روباه\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nگويند نر و ماده بود ماده سفيد بود و سست و زودشكن چندانكه سفيدتر بود بهتر باشد و پوست وى بايد كه زرد بود و بسفيدى مايل بود اگر به كبودى مايل بود بد بود و اگر بر درخت يك حنظل بيش نبود آن كشنده بود و آن ببزرگى دو حنظل بود و بهترين وى ماده سفيد رسيده بود هندى كه وصف كرده باشد و طبيعت آن گرم است در سيوم و خشك است در دوم و يوحنا گويد گرم و خشك است در دوم و كندى گويد سرد و تر بود و وى محلل و مقطع بود و درد مفاصل و اعصاب و عرق النسا و نقرس سرد را بغايت نافع بود و دماغ را از اخلاط پاك كند و تخم وى مسهل بلغم غليظ بود از مفاصل و اعصاب و مسهل مرار اسود و اصغر بود و قولنج ريحى بگشايد و ورق وى صرع و ماليخوليا و وسواس و داء الثعلب و داء الحيه و جذام را نافع بود خاصه با ادويه كه خلط كنند مانند انيسون و افتيمون و نمك هندى و صبر سقوطرى و ايارج فيقرا و اگر از طبيخ وى حقنه كنند درست از دو درم تا چهار درم شايد و قولنج را بگشايد و مرهء سوداى خام را بيرون آورد و شحم آن شربتى نيم درم با عسل و با ادويه دانگ و نيم بود و بايد كه بغايت سحق كنند و اصلاح وى به كثيرا كنند و بيخ وى سودمند بود بگزندگى افعى و عقرب خوردن و طلا كردن و حكايت كنند كه اعرابى را عقرب چهار موضع بگزيد دو درم از وى بياشاميد در حال صحت يافت و در حقنه جهت كسى كه قولنج داشته باشد سود دهد و بخور كردن بواسير را نافع بود و چون زن به خود برگيرد بچه بكشد و اسحق بن عمران گويد چون بگيرند حنظل و سر آن بردارند و تخم آن بيندازند و روغن زنبق پر كنند و سوراخ آن بخمير بگيرند يا به گل و در آتش نهند تا چند جوش بزند بعد از آن بگيرند بر موى مالند سياه كند و رها نكند كه زود سفيد شود و مسيح دمشقى گويد اصل وى بجوشانند جهت استسقا بغايت نافع بود گزندگى افعى و حنظل بايد كه در گرماى گرم و سرماى سرد استعمال نكنند كه اسهال خون آورد و مضر بود بمعده و مصلح آن كثيرا بود و مصطلى و بدل آن گويند حب الخروع بود و گويند بدل آن به وزن آن حرمل و چهار دانگ وزن آن قثا بود و گويند چهار دانگ وزن آن قند بود\r\nصاحب مخزن الادويه مىنويسد : حنظل بفتح حا و ظاء آن را القم خوانند به سبب كمال مرارت و به عربى كسب و بشيرازى گوشت و بكرمانى خرزهره و بلغتى ديگر خربوزهء روباه و به لغتى هندوانه ابو جهل و بهندى اندرين كاپهل و بلغتى مهاكال خوانند و آن ثمر گياهى است به قدر هندوانه كوچكى و نارنج متوسطى و در نهايت تلخى بود و مستعمل شحم ماده آن است\r\nلاتين  COLOCYNTHIDUM FRUCTUS  فرانسه  COLOGUINTE  انگليسى  THE WILD GOURD COLOCYNTH - COLOQUINTIDA \r\n\r\nحنا\r\nبهترين آن بود كه بغايت سبز بود درحالىكه خرد كرده باشند و طبيعت آن گرم است باعتدال و گويند معتدل است در گرمى و سردى و عيسى گويد سرد است در اول و خشك است در دوم و طبيخ وى ورمهاى گرم و سوختگى آتش را سودمند بود و شكستگى استخوان و ريش دهن را نافع بود در مرهمها به جهت خناق كنند و نيم مثقال چون بياشامند قولنج را بگشايد و از خواص يكى آنست كه چون كسى را ابتداى ابله باشد حنا به آب بسرشند و بر كف پاى نهند ايمن باشد از آنكه در چشم وى برآيد و مجرب است و اگر تخم وى يك مثقال با عسل بسرشند و لعق كنند دماغ را بغايت مفيد بود و در خواص ابن زهر آورده است كه چون حنا به مسكه بسرشند و بر ناخن نهند و بدان ادمان كنند نيكو گرداند و سودمند بود و اگر پاى را بوى خضاب كنند از شب تا بامداد بول آن شخص سرخرنگ شود و مضر بود به حق چون بياشامند و مصلح وى كثيرا بود\r\nصاحب مخزن الادويه مىنويسد : حنا بكسر حا و فتح نون مشدده لغت عربى است و بيونانى ارقان و فقوليون نيز و بهندى مهندى نامند و آن نباتى است معروف ساق آن به قدر يك زرع و زياده و در هند و بنگاله تا به قدر يكدو قامت انسان مىرسد و ساق آن سرخرنگ و برگ آن شبيه ببرگ انار و مورد نازكتر و نرمتر از آن و در اكثر بلاد خزان ندارد و گل آنكه فاغيه نامند سرخ مايل بسفيدى و خوش‌بو است . . .\r\nلاتين  LAWSONIA INERMINS  فرانسه و انگليسى  HENNA \r\n\r\nحندقوقى\r\nبه شيرازى اندقوقو گويند و بپارسى ديواسپست برى گويند و بستانى و حندقوقا را وزق و حباقا خوانند و بيونانى لوطوس اغريوس گويند و معنى آن حندقوقاى برى بود و از آن بستانى را طريفين گويند و بهترين وى بستانى بود و طبيعت وى گرم و خشك بود در آخر درجه دوم و گويند در ميان درجه دوم و گويند در آخر درجهء اول و گويند در سيم كلف را نافع بود و روغن وى درد مفاصل را سود دهد و عصارهء بستانى با عسل سفيدى كه در چشم بود زايل كند برى و بستانى صرع را سود دهد و استسقا را و بول براند و حيض براند و روغن وى بادها كه در اعضا بود را نافع بود و اگر طفل دير به حركت آيد بر وى بمالند زود حركت\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nكند و اگر در طبيخ آن نشينند همين عمل كند وى مهيج باه بود و اگر آب وى بر گزندگى عقرب ريزند درد ساكن كند و چون بر عضو سالم ريزند لذع و وجع پيدا كند و چون عصارهء وى سعوط كنند صداع آورد و حندقوقى خناق آورد و درد حلق و مداواى آن به كشنيز و كاهو و كاسنى كنند\r\nدر مخزن الادويه مىنويسد : حندقوقى بفتح حا و سكون نون و فتح دال و ضم قاف و سكون واو و فتح قاف و الف مقصوره اسم نبطى است و آن از جنس يونجه است برى و بستانى مىباشد براى را به عربى حباقا و بيونانى لوطوس اغريوس و به فارسى ديواسپست صحرائى و بشيرازى اندقوقو و به لاتينى لوطس سكرار و بهندى بسكهپره و كده‌پرنه نيز نامند و بستانى را به عربى ذرق و بيونانى لوطوس و بلغتى طريفلن و به لاتينى طريفلم اوراتم و بكسطلان طربول رقاكه و بهندى اين نوع نيز بنام برى مشهور است و در اصفهان شبدر و در مازندران شرويت گويند\r\n\r\nحنا الغزله\r\nشنجار است و ابو خلسا خوانند و گفته شد\r\nصاحب تحفه مىنويسد : حنا الغزاله بلغت مصر ابو خلسا است\r\n\r\nحناء قريش\r\nحراز الصخر است و گفته شد\r\n\r\nحناء مجنون\r\nوسمه بود و گفته شود\r\n\r\nحنطه\r\nگندم بود بهترين آن بود كه ميان صلابت و لين و فربه باشد و ميان سرخى و سفيدى و سياه بد بود و طبيعت آن گرم بود و معتدل بود در ترى و خشكى روى را پاك كند و آرد نيز همچنين بود و چون بكوبند و بر گزندگى سگ ديوانه نهند نافع بود و چون بخايند و بر دماميل و ورمها نهند بگشايد و روغن وى قوبا را زايل كند و وى بهترين غذاها بود آدمى را و اگر همچنان خام بخورند كرم در شكم پيدا كند و اگر اسب بخورد زيانمند بود\r\nدر مخزن الادويه آمده است كه : حنطه بكسر حا و سكون نون و فتح طا و ها در آخر به عربى بروقمح و به فارسى گندم و بهندى كيهون نامند و نيم‌كوفته مقشر آن را به عربى دشيش و برغل و به فارسى برغول گويند\r\nلاتين  TRITICUM SATIVUM  فرانسه  BLE  انگليسى  WHEAT \r\n\r\nحنطه رومى\r\nخندروس گويند و خالاون نيز گويند و گفته شود\r\n\r\nحوك\r\nبادروج بود و گفته شد\r\n\r\nحور هندى\r\nمريج است و گفته شود\r\n\r\nحور رومى\r\nاكروفس خوانند و توز گويند و آن درختى است كه پوست وى زرد بود و گل وى گرم بود در درجه سيوم و خشك بود در\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nاول و ورق وى چون با سركه بياشامند صرع را نافع بود و تقطير البول را سود دهد و ورق وى ضعيف‌تر از گل وى بود و صمغ وى كهربا بود و تخم وى لطيف‌تر از صمغ بود و آن را سرو خوانند و ورق وى چون با سركه بر نقرس ضماد كنند بغايت نافع بود و تقطير البول را سود دهد و ثمر وى منع آبستنى بكند و شيخ الرئيس گويد كه وى لطيف بود و سخت گرم نيست و يك مثقال ثمرهء وى عرق النسا را نافع بود و اسحق گويد يك مثقال از ورق وى بعد از ظهر با سركه سودمند بود جهت آبستنى\r\nدر مخزن الادويه آمده است كه : حور بضم حا درختى است شبيه بدرخت خرما برگ آن مانند برگ بيد و از آن باريكتر و پوست آن زرد و گل آن خوش‌بو و دانهء آن مانند گندم و بلغت اندلس آن را سردوله نامند\r\n\r\nحومر\r\nو حمر نيز گويند و آن تمر هندى است و گفته شد\r\n\r\nحوارى\r\nآرد گندم سفيد بحرير بيخته بود\r\n\r\nحوجم\r\nاسم عربى ورد احمر است\r\n\r\nحوران و حوفران\r\nاين هر دو اسم طرخون است و گفته شود\r\n\r\nحومانه\r\nاسم عربى طرفين است و گفته شود\r\n\r\nحور اسفندار\r\nبستان‌افروز بود و گفته‌اند طرخون است\r\n\r\nحيه\r\nمار است و انواع آن بسيار است و آنچه در ترياق مستعمل بود افعى است و قرص افعى از وى سازند و صفت وى در مركبات گفته شود\r\n\r\nحيوة المولى\r\nقطران است و گفته شود\r\n\r\nحى العالم\r\nابرو خوانند ابرو الحى ابدا يعنى هميشه زنده و هرگز ورق آن نيفتد و پيش‌بهار نيز گويند و بعضى گويند بستان‌افروز است و بعضى گويند تخم آن است و اين هر دو خلاف است و آنچه محقق است نوعى از رياحين است كه در تبريز بسيار مىباشد و دايم سبز بود و حى العالم دو نوع بود كوچك و بزرگ و ديسقوريدوس گويد سه نوع است يك نوع كوچك خودرو بود كه جايهاى سايه و بن ديوارها و كوهها رويد و قضبان وى كوچك بود و يك شاخ بيش نبود و ورق بسيار بدان بود و به قد يك وجب بود و گل\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nوى زرد بود و در قوت مانند نوع بزرگ و از آن بستانى بود و كوهى بود و قد وى بدرازى يك گز بود و بسطبرى انگشت بود و بهترين وى بستانى بود و طبيعت آن سرد است در سيم و خشك است در اول و هر دو نوع كوچك و بزرگ نافع بود ورمهاى گرم و جگر و سينه گرم را طلا كردن و چون تنها يا با سويق بر حمره و نمله ضماد كنند و ريشهاى پليد و ورم گرم كه در چشم پيدا شود و سوختگى آتش و نقرس بغايت نافع بود و عصارهء وى پنج درم چون بياشامند گزندگى رتيلا را نافع بود و چون با سركه و روغن گل بر سر نطول كنند درد سر را نافع بود و جهت اسهال و ريش روده سودمند بود چون با شراب بياشامند كرم دراز بيرون آورد و چون زن به خود برگيرد قطع رطوبت مزمن از رحم بكند و اگر در چشم كشند درد چشم را سودمند بود گويند پنج درم آب وى با سكنجبين چون بياشامند حدت دم را ساكن كند و صفرا و قوت بدن بدهد و ديسقوريدوس گويد نوع سيوم را بقلة الحمقا بريه خوانند و بعضى طيلاقون گويند و اهل روم آبليو خوانند و اين نوع ميان سنگستانها رويد و طبيعت آن گرم بود و مفرح جلد بود و چون با پيه كهن بر خنازير ضماد كنند تحليل دهد و حى العالم مضر بود به سپرز و مصلح وى طين ارمنى بود\r\n\r\nحيصل\r\nحدق است و گفته شد\r\n\r\n","description":"","footnote":"","page_name":" 134 ","page_number":134},
  {"content":"\r\n\r\n\r\nباب الخا\r\n\r\nخانق النمر\r\nصاحب منهاج گويد خانق النمر و الذيب و يسمى قاتل النمر و الذيب و هى حشيشة و در صفت قاتل الذيب گويد كه قوته كقوة خانق النمر و هو ثمرة پس بدين تقدير از اين دو اسم و ماهيت آن يكى سهو باشد و آنچه محقق باشد گفته خانق النمر نباتى است كه چون پلنگ و يوز و گرگ و سگ و خوك بخورند خناقشان بگيرد و بدان خانق النمر و قاتل النمر خوانند كه مخصوص به پلنگ است و وى را زودتر بكشد و آن نوعى از ماذريون است بتحقيق اگرچه بعضى گويند اثقيل است و بعضى گويند خربق سياه بود و اين هر دو خلاف است و آن را اقونيطن نامند و طبيعت آن گرم و خشك است در چهارم\r\nصاحب مخزن الادويه مىنويسد : در ماهيت آن اختلاف است بعضى ماذريون سياه و بعضى اسقيل و امين الدوله گل سير صحرايى دانسته و مؤلف ما لا يسع و صاحب تذكره گويند كه آن گياهى است غير ماذريون ساق آن به قدر شبرى و برگ آن شبيه ببرگ قثاء و از آن كوچكتر و با خشونت‌تر و از سه عدد تا چهار عدد زياده نمىشود و بيخ آن شبيه بعقرب و براق و درخشنده باشد صاحب تحفه نيز در باب خانق النمر همين عقيده را دارد\r\nصاحب بحر الجواهر خانق النمر را نوعى ماذريون و خانق الذيب را خربق سياه دانسته است\r\n\r\nخانق الذيب\r\nقاتل الذيب هم خوانند و در قوت مانند خانق النمر است اما مخصوص به گرگ بود كه وى را زودتر مىكشد همچنانكه خانق النمر مخصوص است به پلنگ و آن بتحقيق خربق سياه بود و طبيعت آن گرم و خشك است در سيوم يعنى در آخر درجه سيوم چون بكوبند و بر گوشت خام فشانند و گرگ بخورد بميرد\r\nصاحب مخزن الادويه پس از بحث مختصرى دربارهء اين گياه مىنويسد ابن ماسويه آن را اسقيل و صاحب اختيارات گويد بتحقيق خربق سياه باشد\r\n\r\nخانق الكلب\r\nقاتل الكلب بود و در عمل همان كند بلكه زياده اما سگ را زودتر مىكشد و وى سم هر حيوان بود كه دنبال داشته باشد و آن از هندوستان مىآورند و آن را اذراقى خوانند و گفته شد\r\nصاحب مخزن الادويه مىنويسد : آن را بهندى كلهارى گويند و آن اذاراقى است كه به فارسى كچوله نامند و يوسف بغدادى مؤلف ما لا يسع غير آن دانسته است\r\n\r\nخاتم الملك\r\nساداوران است و گفته شود\r\n\r\n","description":"","footnote":"","page_name":" 135 ","page_number":135},
  {"content":"\r\n\r\n\r\nخامالاون\r\nصاحب جامع گويد حربا است و صاحب منهاج گويد نوعى از ماذريون سياه بود و صاحب جامع گويد خامالا اسم ماذريون است و آنكه گفته‌اند كه اسد الارض ماذريون بود سهو كرده‌اند اسد الارض حربا است و خامالا اسم ماذريون است و به سبب اشتراك اسم سهو كرده‌اند و هم صاحب جامع گويد از قول بعضى متاخرين كه اسد الارض خامالاون خانق است كه آن ماذريون سياه است پس بدين تقدير قول صاحب منهاج معتبر بوده و خاماليون و كاماليون نيز گويند\r\n\r\nخامالاون لوقس\r\nمعنى لوقس بيونانى سفيد بود و به عربى اشخيص گويند و به بربرى اداء گويند\r\n\r\nخامالاون مالس\r\nاداء اسود است و آن را خماليون و كماليون نيز گويند و آن خانق النمر است و گفته شد\r\n\r\nخامالا\r\nبيونانى يعنى زيتون الارض و آن مازريون است و گفته شود انواع آن\r\n\r\nخاليدونيون\r\nخاليدوميون نيز گويند و آن دو نوع است بزرگ و كوچك بزرگ آن عروق الصغر خوانند و كوچك آن را ماميران و معنى خاليدونيون دواء الخطافى بود و بدان سبب اين اسم بوى نهاده‌اند كه پرستوك چون بچهء وى در آشيانه نابينا شود مادر برود و شاخى ماميران بياورد و در آشيانه بنهد بچهء نابينا بينا شود بفرمان خداى تعالى و اين از خواص اوست\r\n\r\nخالاون\r\nحنطه رومى بود و گفته شد و بپارسى كاكل خوانند و در خندروس گفته شود طبيعت آن و منفعت آن\r\n\r\nخاماميل\r\nبانونج است و گفته شد\r\n\r\nخامانيطس\r\nمعنى آن بيونانى صنوبر الارض بود و آن كمافيطوس است و گفته شود\r\n\r\nخامادريوس\r\nخامادريون نيز گويند و معنى آن بيونانى بلوط الارض بود و آن كمادريوس است و گفته شود\r\n\r\nخامااقطى\r\nمعنى آن بيونانى خمان الارض بود و آن خمان كوچك است و اقطى خمان بزرگ و گفته شود\r\n\r\nخاولنجان\r\nخولنجان نيز گويند و آن را خسرودارو خوانند و گفته شود\r\n\r\nخامشه\r\nشيطرج است و گفته شود\r\n\r\n","description":"","footnote":"","page_name":" 136 ","page_number":136},
  {"content":"\r\n\r\n\r\nخبه\r\nبزر الحمحم است و بشيرازى شفترك و باصفهانى خاكشى و به تبريزى سوردن و بتركى مراشوه گويند و نيكوترين آن سرخ خلويىرنگ بود خرد و شيرين و حصبه را سود دهد و اصحاب سودا چون با نبات بياشامند بدن را فربه كند و لون را نيكو گرداند\r\nصاحب مخزن الادويه مىنويسد : خبه به ضم خا بشيرازى شفترك و باصفهانى خاكشى و به تبريزى سوردن و بتركى شيوران و در مازندران گياه آن را شلم‌بى نامند و در هند مشهور به خوب كلان است و ماهيت آن تخمى ريزه و اندك طولانى و دو نوع مىباشد يك ريزه و رنگ آن مايل بسرخى و طعم آن اندك مايل بتلخى و دوم از آن بزرگتر و رنگ آن سرخ مايل تبركى و هر دو خودروى در صحراها باغها و دامن كوهها بسيار مىشود\r\n\r\nخبازى\r\nبپارسى خرو خوانند و بشيرازى نان كلاغ و آن نوعى از ملوكيه است و گويند و ملوخيا بستانى است و ملوكيه برى و گويند نوعى از ملوخيا را بقلة اليهوديه خوانند و ملوكيه گويند و آن خطمى بود و برى لطيفتر و خشك‌تر از بستانى بود طبيعت آن سرد و تر بود در اول و گويند معتدل است در گرمى و سردى و گويند تلينى در وى هست و معتدل بود و قولس گويد گرم و خشك است و اين قول دور است نافع بود گزندگى زنبور نحل را ضماد كردن وقتى كه خام بود و ورق برى را چون با زيتون بر سوختگى آتش و حمره و طبيخ وى چون زنان در آن نشينند صلابت رحم نرم گرداند و مقعد ورق وى چون با بيخ وى بجوشانند زهرها و ادويه‌هاى كشنده و گزندگى رتيلا را ضماد كردن نافع بود و بول براند و تخم وى چون خلط كنند با تخم خندقوقاى برى و با شراب بياشامند درد مثانه ساكن كند و چون ورق وى بپزند و بر دماميل نهند و ورمها كه احتياج بشكافتن بود بگشايد و ماده بيرون آورد و بدان حقنه كردن گزندگى روده و مقعد و رحم را سود دهد و آنچه بستانى بود معده را بد بود چون تر بود مثانه را نافع بود و جهت خشونتى كه در سينه و شش بود و مثانه را سود دارد و اگر بپزند با روغن و ضماد كنند بر ورمهاى گرم ساكن كند و خبازى سرفه‌اى كه از خشكى بود و خشونت سينه را نافع بود و بول براند و شكم و ورق وى چون بخايند همچنان خام و با اندك نمكى ضماد كنند بر ناسور كه در چشم بود پاك كند و گوشت بروياند و چون ضماد كنند با كميز بر سر ريشى كه سبب آن از ترى بود سودمند بود و چون بر گزندگى عقرب ضماد كنند خاصه چون با زيت بود نافع است و گل وى قرحهء گرده را سودمند بود آشاميدن و ضماد كردن و قضبان آن نافع بود جهت روده و مثانه و شكم نرم دارد و نوعى از خبازى برى بود كه مسهل مره خام بود تا حدى كه گاه باشد كه خون بيايد\r\nصاحب مخزن الادويه مىنويسد كه : خبازى بضم خا به فارسى نان كلاغ و پنيرك و خيرو و بتركى ايم كماجى و در مازندران گياه آن را انحيلك و بشيرازى خطمى كوچك نامند\r\nلاتين  MALVA ROTUNDIFOLIA  فرانسه  MAUVE  انگليسى  MALLOW \r\n\r\nخبز\r\nبهترين آن بود كه از گندم آفت نارسيده پاك خوب صلب بود و نان وى سفيد بود و حوارى دشوار از شكم خارج شود و نفخ در وى زياده و مولد رياح بود و سده جگر و سنگ گرده تولد كند و شكم ببندد و نان خشكار سپرز غليظ كند و خونى كه از وى حاصل شود ميل بسياهى داشته باشد و نان حوارى بدن را فربه كند و نان كه نخاله بسيار داشته باشد زود از شكم بيرون آيد و غذا اندك دهد و آنچه نخاله اندك داشته باشد ضد آن بود و نان فطير نضج در وى زيادت بود از آنچه خميرمايه داشته باشد و نان خشك كهن شكم ببندد و نان نرم خشكار چون به آب و نمك تر كنند و بر قوباى كهن ضماد كنند زايل كند و شكم نرم دارد و اصحاب قولنج را سود دارد و غذا اندك دهد و بدتر از انواع نانها بود كه از گندم پزند و جرب و حكه و بواسير تولد كند و مصلح وى ادهان و حلوات و البان بود و بهترين نان سميد بود غذا بيشتر دهد و دير هضم شود به سبب آنكه اندك نخاله بود و در گرمى معتدل بود بدن را فربه كند و شكم ببندد و سده پيدا كند و اولى آن بود كه خمير او نمك داشته باشد و با اسفيدباج و طبانجات شور خورند و بعد از وى جوارى و گندم ميان سفيد و سرخ و خشكار بود و متوسط بود در كثرت غذا و قلت آن و سرعت هضم و بطوء آن نزديك به سفيد بود و در بيشترين احوال شكم ببندد و اصحاب كد را سودمند بود و معده را قوى كند و دير هضم شود و مولد رياح و نفخ بود و سده و سنگ كليه احداث كند و مصلح وى زنجبيل و اطريفل بود و بعد از آن ماء العسل\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nخوردن و بحمام رفتن و خوابهاى دراز كردن مناسب بود نان فرنى بد بود و دير هضم شود و مزاجهاى خشك را سود دهد و مصلح وى چيزهاى شيرين بود و نان قطايف شكم ببندد و مولد خلط غليظ بود و مصلح وى شيرينى بود و نان برنج بهترين آن بود كه از برنج سفيد خوب بپزند و طبيعت آن سرد و خشك بود غذاى روده دهد و شكم ببندد و دير هضم شود و مصلح وى روغن بادام بود نان جو بهترين آن بود كه از جو تازه فربه بپزند طبيعت آن سرد و خشك بود و شكم ببندد و غذا اندك دهد و مصلح وى چيزهاى چرب بود\r\nدر مخزن الادويه مىنويسد : خبز بضم خا و به فارسى نان و بتركى چرك و بهندى روتى و بامگربزى بريت نامند\r\n\r\nخبز الغراب\r\nاقحوان است و گفته شد\r\n\r\nخبز الفرود\r\nلوف است و گفته شود\r\n\r\nخبز المشايخ\r\nبخور مريم است و گفته شد\r\n\r\nخبث الحديد\r\nاسقورون است و بپارسى ريم‌آهن گويند و بشيرازى رمه آهن و قوىتر از همه خبث‌ها بود و آن را فنجنوش خوانند و بهترين وى از فولاد املس بود و پاره‌هاى كوچك تنك بود كه بر وى خشونت نبود طبيعت آن گرم و خشك است در سيوم مجفف رطوبات و محلل ورمهاى گرم بود و سودمند بود جهت خشونت جفن نافع بود و مقوى معده باشد و چون با شراب كهن بياشامند خون بواسير قطع كند و منع آبستنى بكند و چون به خود برگيرند به پشم پاره خون رفتن بازدارد و قطع سلس البول بكند و سفل را محكم دارد طلا كردن و چون بياشامند شير كه در پستان بسته بود را سود دارد و مقدار دانگى مستعمل بود و خبث الحديد به قوت مانند زنجار الحديد بود و چون با سكنجبين بياشامند منع مضرت دوايى كه كشنده بود بكند مانند ماذريون و از خوردن وى همان عارض شود كه از خوردن برادة الحديد و علاج وى چنان كنند كه علاج كسى كه براده خورده باشد و اولى آن بود كه مدبر كنند صفت آن بگيرند خبث الحديد و سحق كنند و در سركه انگورى خويسانند چهارده شبانه‌روز و بعد از آن خشك كنند و سحق كنند و بروغن بادام بريان كنند بعد از آن مستعمل كنند باه را زيادت كند و ورم سپرز را تحليل دهد و اعضايى كه محتاج به تجفيف بود معده و جگر و سپرز و تقطير البول و قرحهء امعا و مثل آن را بغايت نافع بود و بدل خبث الحديد مدبر اطريفل كوچك بود و بدل غير مدبر خزف بود\r\nصاحب مخزن الادويه مىنويسد : خبث الحديد بفتح خا به فارسى نوش و ريم‌آهن و بشيرازى رمه و بهندى لوهه‌كاكوهه يعنى فضله آهن و مدبر آن را كيت بكسر كاف و سكون يا نامند\r\n\r\nخبث الفضه\r\nثغل نقره بهترين آن بود كه سبزرنگ و تنك بود قابض بغايت و در وى جذب و تجفيف بود جرب و سعفه و ريش را نافع بود و چون در مرهم كنند منع خون از ناسوره بواسير بكند\r\n\r\nخبث النحاس\r\nدر قوت نزديك است به خبث الحديد و ضعيف‌تر از مس سوخته بود\r\n\r\n","description":"","footnote":"","page_name":" 138 ","page_number":138},
  {"content":"\r\n\r\n\r\nخبث الرصاس\r\nقوت وى مانند رصاص محرق بود طبيعت آن سرد و خشك است و جهت ريش چشم سودمند بود و بدل آن اسفيداج رصاص بود\r\n\r\nخترق\r\nافسنتين است و گفته شد\r\n\r\nختم الملك\r\nخواتيم الملك گويند و آن طين مختوم است\r\n\r\nخثاء البقر\r\nزبل البقر است و بپارسى سرگين گاو گويند چون بر ورمهاى غليظ نهند تحليل كند و بسوزانند و بر سوراخ بينى نهند با سركه خون رفتن بازدارد و مجموع زهرها را نافع بود چون بخورند و گرم بر بدن نهند و رها كنند تا خشك شود بعد از آن برگيرند و ديگر تازه نهند چند نوبت و چون بر پاى منقرس نهند با خاكستر و زيت سود دهد و بر گزندگى زنبور و نحل بغايت نافع بود و مستسقى بياشامند نافع بود خاصه كه در فصل بهار بود و چون خشك كرده زن بدان بخور كند زادن بر وى آسان شود و بچهء مرده بيندازد و بچهء زنده بكشد و در خواص ابن زهر آورده است كه چون بر ثاليل بندند قطع كند\r\n\r\nخدريق\r\nعنكبوت است و گفته شود\r\n\r\nخداع الرجال\r\nبذر البنج است و گفته شد\r\n\r\nخردل ابيض\r\nاسفندان سفيد است و گفته شد\r\n\r\nخرو الحمام\r\nجوز جندم است و گفته شد\r\n\r\nخرقى\r\nخلر است\r\n\r\n","description":"","footnote":"","page_name":" 139 ","page_number":139},
  {"content":"\r\n\r\n\r\nخروع\r\nبپارسى آن را بيدانجير گويند و بشيرازى كنتو و كرچك بهترين وى بحرى بود و طبيعت آن گرم و خشك بود و در دوم و گويند تر است و اسحق گويد گرم و خشك است در سيم و مسهل بلغم بود و قولنج بگشايد و فالج و لقوه را نافع بود و صاحب منهاج گويد شربتى از وى ده دانهء مقشر بود و صاحب تقويم گويد شربتى از آن پانزده دانه بود و اعصاب را نافع بود و هر صلابتى كه بود چون ضماد كنند يا بياشامند نرم گرداند و سى حب از وى سفيد كرده سحق كنند و بياشامند مسهل بلغم مره و رطوبت مايى بود و قى آورد و غثيان بازديد كند ورق وى چون بكوبند و با سويق خلط كنند و ضماد كنند بر ورمهاى بلغمى سود بخشد و ورمها كه در چشم بود را نافع بود خواه پخته و خواه خام و نقرس و درد مفاصل چون ضماد كنند بغايت نافع بود اما خوردن وى مضر بود به سينه و مصلح وى كثيرا بود\r\nصاحب مخزن الادويه مىنويسد : خروع بكسر خا به فارسى بيد انجير و به شيرازى كنتو و بتركى كرچك و بهندى ارنيد نامند و آن دو نوع مىباشد سفيد و سرخ مايل به بنفشى و دومى قويتر از اول بود برگ آن شبيه ببرگ انجير و شرفها از آن بلندتر و ساق آن دو ذرع و بيشتر و بيخ آن مانند نى مجوف و ثمر آن خاردار و خوشه‌دار و مدور و تخم آن به مقدار دانهء قهوه و پوست آن منقط و مغز آن سفيد و پرروغن است\r\nلاتين  RICINUS COMMUNIS  يا  PLAMA CHRISTI  فرانسه  RICIN  انگليسى  CASTEROIL PLANT \r\n\r\nخراطين\r\nزعار كرم را گويند و آن امعاء الارض است و حمر الارض نيز گويند و آن كرمى سرخ بود كه در زمين نمناك باشد در شيب گل و طبيعت آن گرم و خشك بود و خشكى وى در درجه سئم بود و چون بكوبند و بر جراحت اعصاب ضماد كنند و سه روز رها كنند بغايت سودمند بود و گويند در ساعت سود دهد با پيه مرغابى درد گوش را نافع بود و چون با شراب بياشامند بول براند و يرقان را سود دهد و سنگ گرده بريزاند اما مضر بود باعصاب دماغى و مصلح وى روغن بادام بود و در بزرگ كردن قضيب اثرى تمام دارد خاصه چون بشويند و خشك كنند و سحق كرده با روغن كنجد طلا كنند\r\nصاحب مخزن الادويه مىنويسد : خراطين بفتح خا امعاء الارض و حمر الارض نيز و بهندى كيچوه بكسر كاف است\r\nلاتين  LUMBRICUS VERRESTRIS  فرانسه  VER DE TERRE  انگليسى  DESS WORM \r\n\r\nخريع\r\nعصفر است و گفته شود صاحب جامع گويد نوعى از كنگر حرشف است و به زبان بربرى تابقيت خوانند\r\n\r\nخرنوب نبطى\r\nخروب گويند و خروب الشوك گويند و قضيم قريش نيز خوانند و به عربى ينبوب نامند و گفته شود\r\n\r\nخرنوب شامى\r\nبپارسى كودره خوانند و بشيرازى كبر كازرونى و آنچه خشك بود بهتر از تر بود و طبيعت وى سرد و خشك بود و خشكى وى در دوم بود و گويند گرم است در اول شكم ببندد و با وجود شيرينى معده را نگزد و ادرار بول كند خاصه چون با عقيد العنب پرورده باشند جالينوس گويد چون تر بود شكم نرم كند و معده را بد بود و هضم نشود و چون خشك بود شكم ببندد و بول براند ليكن دير هضم شود و چون نارسيده بود و ثاليل را بدان بمالند محكم البته زايل كند و مقدار مستعمل از وى پنج درم بود و روفس گويد غذاى بدن بدهد و طبيعت ببندد و ريش معده را نافع بود و ارساسيوس گويد اسهال بافراط را نافع بود و قوت بدن بدهد و امعاء را پاك كند از اخلاط بلغمى فاسد اما مجفف اعصاب بود و مصلح آن لعاب بهدانه و نبات بود و صاحب جامع گويد فانيذ دفع ضرر وى بكند و گويند مصلح وى ماء العسل بود و جلد و بدل خرنوب مازوى سوراخ بود به وزن آن و گويند طراشيث بود به وزن آن و گويند قرط بود به وزن آن\r\n\r\n","description":"","footnote":"","page_name":" 140 ","page_number":140},
  {"content":"\r\n\r\n\r\nخرنوب هندى\r\nخيار جنبر و گفته شود\r\n\r\nخرنوب مصرى\r\nشجره سنطر است و آن خرنوب نبطى بود و گويند قرط است و گفته شود و ابن مولف گويد چهار نوع است بلكه پنج نوع مصرى و هندى و نبطى و شامى و باز هندى دو نوع مىباشد خرنوب شامى كبر كازرونى است و خرنوب نبطى كودز است و خرنوب مصرى قرط است و خرنوب هندى خيار جنبر است و يك نوع خرنوب شامى بود كه بغايت بزرگ باشد چنانچه شاخى از وى به مقدار يك گز و زياده هم بود و پهن باشد\r\nدر مخزن الادويه تحت عنوان خرنوب مطلق مىنويسد : خرنوب بضم خا ماهيت آن برى و بستانى بود و آن درختى است عظيم ببزرگى گردكان و برگ آن بسيار سبز املس مايل بتدوير و ضخيم و گل آن زرد طلايى و دانه‌هاى آن شبيه بباقلا و شيرين طعم و در تكابن كراث و در مازندران و گيلان لاركى نامند و بهترين آن بستانى كه مغز آن بسيار شيرين و از آن در مصر و شام رب مىسازند\r\nدرخت خرنوب به لاتين  CERATONIA SILIQUA  فرانسه  CAROUBIER  انگليسى  CAROB TREE \r\n\r\nخردل\r\nبهترين بستانى بود تازه فربه و سرخ‌رنگ و چون بكوبند زرد بود و طبيعت آن گرم و خشك است در چهارم از خواص وى آنست كه چون در عصير انگور اندازند به حالت خود بماند و نجوشد و چون بكوبند و در دماغ دارند عطسه آرد و چون بر نقرس ضماد كنند نافع بود و بر داء الثعلب همچنين خاصه برى و بر عرق النسا و درد سپرز و هر دردى كه مزمن باشد چون خواهند كه جذب آن از عمق بدن بكند به ظاهر بدن ضماد كنند و از بخور آن گزندگان بگريزند و خوردن وى قطع بلغم بكند و چون با عسل يا با موم گداخته با زيت بر روى مالند روى را پاك گرداند و ورمهاى مزمن و خنازير تحليل دهد چون با كبريت و سكنجبين بر ورمى طلا كنند و بر جرب و قوبا ضماد كنند سودمند بود مؤلف گويد اگر كسى قوبا داشته باشد بگيرد خردل كوفته وقتى كه از حمام بيرون آيد و كرباس پاره بانگشت پيچد و بر قوبا مالد چندانكه خون‌آلود شود بعد از آن خردل كوفته بر آن پاشد زرداب بسيار از آن روانه شود و صحت يابد و رازى گويد جهت درد دندان دايمى چون سحق كنند و بر دندان نهند عجايب بيند و چون بر برص طلا كنند سود دهد و زحمت ليشرغس را بر سر ضماد كردن نافع بود و سده مصفات بگشايد و در داروهاى چشم شبكورى را سود دهد خاصه چون بكوبند و در آب بزنند و با عسل در چشم كشند و چون با پودنه يا شراب بياشامند كرم بكشد و اگر آب وى در گوش چكانند درد ساكن كند و سپرز بگدازاند و اختناق رحم را سود دهد و باه را زيادت كند و تبهاى كهن زايل گرداند و مقدار مستعمل از وى دو مثقال بود و خردل برى خلط بد از وى حاصل شود و بتركى آن را قجى خوانند و همه معطش باشد و درد سر آورد و مضر بود بدماغ و مصلح وى آن بود كه ببادام و سركه بپرورند و بايد كه در خوردن نمك هندى با وى اضافت كنند و بياشامند و صاحب تقويم گويد مصلح وى صندل و كافور و گلاب بود و بدل آن دو وزن حب الرشاد بود و گويند دو وزن آن تخم شلغم بود\r\nصاحب مخزن الادويه مىنويسد : خردل را بهندى رائى نامند و آن گياهى است برگ آن شبيه ببرگ ترب و كوچكتر از آن و خشن و اندك تندبوى و ساق آن مربع و گل آن زرد و تخم آن مدور و سرخ و تندطعم و برى و بستانى مىباشد برى آن را به عربى حرشا و بتركى قجى نامند و برگ بستانى بزرگتر از برى و نوع سفيد آن را حرف ابيض و به فارسى اسپند و سپندان نامند و نوع غير تخم مدور سرخ تندطعم را بتركى ككج گويند و از مطلق آن مراد بزرگ سرخ‌رنگ تازه بستانى است كه چون بكوبند رنگ آن زرد و بادهنيت و حدت باشد و مستعمل همين نوع است\r\nلاتين  SINAPIS  فرانسه  MOUTARDE  انگليسى  MUSTARD \r\n\r\nخردل برى\r\nلبسان است و گفته شود\r\n\r\nخردل پارسى\r\nنوعى از حرف بود كه آن را اسفند و اسفندان خوانند و خردل سفيد گويند و گفته شد در الف\r\n\r\n","description":"","footnote":"","page_name":" 141 ","page_number":141},
  {"content":"\r\n\r\n\r\nخرفق\r\nبه زبان اهل دمشق خردل فارسى است و گفته شد\r\n\r\nخرو\r\nخروج خوانند و آن خبازى است و گفته شد\r\n\r\nخربق ابيض\r\nبيخى است كه پوست وى مستعمل است و به بيخ كبر ماند و گياهش به لسان الحمل ماند و درازى ساق وى چهار انگشت و مجوف بود بطعم از خربق سياه تلخ‌تر بود و از بيخ وى ريشهاى بسيار رسته باشد مانند اسارون و نوعى هست كه ريشه ندارد و املس بود و بغايت صلب بود و بهترين آن بود كه سفيد بود و زود متفتت شود و لعاب داشته باشد و در حال زبان را نگزد و بعد از آن بگزد سخت طبيعت آن گرم و خشك است در دوم فالج و صرع و درد مفاصل را سود دهد معيى بلغم و اخلاط سرد بد بود و معده را پاك كند از اخلاط مختلف مثل بلغم و صفرا و سودا و چون زن به خود برگيرد حيض براند و بچه بكشد و لبن وى بر بهق و جرب و قوبا طلا كردن نافع بود و از خواص وى آنست كه چون با سويق و عسل بسرشند و موش بخورد بميرد و وى سم كلاب و خنازير بود و در شيافات جهت دفع تاريكى چشم و روشنايى آن مستعمل كنند و روشنى بيفزايد و اولى آن بود كه يك رطل از وى پاره كنند و در سه رطل آب باران بجوشانند سه روز بعد از آن بپزند تا دو دانگ بماند و صافى كنند و دو رطل عسل مصفى بر سران آب كنند و بجوشانند و كف آن بگيرند و چون بقوام اشربه برسد فروگيرند و شربتى از او ملعقهء بود به آب گرم و اين سالم بود و ايمن كسى كه بياشامد و اگر سحق كرده بوى وى بدماغ رسد معطس بود و سعال پيدا كند و اگر سحق كرده بياشامند خطر بود تشنج و كزاز پيدا كند و قى آورد به قوت و خناق بازديد كند و افراط كردن آدمى بكشد و مقدار مستعمل از وى پنج طسو بود و كسى كه وى خورده باشد براز وى چون مرغ بخورد بميرد و صاحب تقويم گويد مصلح وى دوغ تازه و جليد بود و صاحب منهاج گويد مصلح وى مصطلى بود\r\n\r\nخربق اسود\r\nحراقت وى زيادت از حراقت ابيض بود و ورق وى به ورق چنار ماند اما شكافته‌تر بود و سياه‌تر و ساق وى كوچك بود و گل وى سفيد بود و اندكى بسرخى مايل باشد و تخم وى مانند خسكدانه بود و بيخ وى يك شاخ بود و گره بسيار داشته باشد و پوست بيخ وى مستعمل بود و وى در زمين‌هاى خشك رويد و چون وى را بشكنى از ميان وى غبارى بيرون آيد و بسيار گره بود و اندرون گره مجوف بود و لون بيرون وى سياه بود مانند سعد و اندرون ته و بن وى اندك ريشه باريك داشته باشد و آن را خال‌زنكى خوانند و رجل الراعى گويند و مالينوويون و ماليوس نيز گويند طبيعت وى گرم و خشك است در سيم گوشت مرده بخورد و با سركه بر بهق طر كردن نافع بود و بر برص نيز و لبن وى بر قوبا طلا كردن نافع بود و وسواس و ماليخوليا را سود دهد و چون با موم و كندر و آب زفت با روغن قطران بياميزند و بر جرب مالند نافع بود و چون با سركه بپزند و بدان مضمضه كنند درد دندان ساكن كند و بخور كردن همين عمل كند و اگر نزديك درخت انگور برويد اگر از آن انگور شراب سازند مسهل بود و چون در داروهاى چشم كنند قوت باصره بدهد و دفع سودا كند از جميع بدن و مسهل صفرا و بلغم نيز بود و صفراى غليظ مستفرغ كند زيادت از سقمونيا و در علتهاى مزمن كه محتاج به داروى مسهل بود مانند مانيا و صداع و شقيقه بغايت نافع بود و مرهء صفرا و سودا براند و شربتى از وى نيم درم تا نيم مثقال بود با قوتنج و سعتر و ادويهاى ملطف گرم كه معده را سودمند بود و بعضى در سكنجبين خويسانند يا شراب شيرين بعد از آن بجوآب يا بمرغ يا مرق آن بياشامند مسهل صفرا و سودا اما مضر بود بگرده و اسهال بسيار آورد و باشد كه خناق آورد و مقدار دو درم تشنج احداث كند و مصلح وى در استعمال كردن دو قوا و كثيرا يا فطراساليون و سعتر بود و بدل آن نيم وزن آن كندش است و بيخ كبر مساوى و گويند بدل وى نيم وزن آن مازريون است و چهار دانك وزن آن غاريقون و گويند بدل آن كبيكج است\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nلاتين  HELLEBORUS NIGER  فرانسه  HELLEBORE NOIR  انگليسى  BLACK HELLEBORE - CHRISMAS ROSE \r\n\r\nخردل ابيض\r\nخردل فارسى است و گفته شد\r\n\r\nخرزهرج\r\nدفلى است و گفته شود\r\n\r\nخرو الديك و الدجاج\r\nسرگين خروس و مرغ بود و مجموع سرگين‌ها مجفف و مصلح قولنج بوند چون با شراب يا سركه بياشامند و ترياق فطرخانق بود با عسل و چون سحق كنند و بر گزندگى سگ ديوانه نهند سودمند بود و چون بياشامند به وزن يك مثقال با سكنجبين قى بلغم آورد\r\n\r\nخرو الفار\r\nسرگين موش گرم بود بر داء الثعلب طلا كردن سود دهد خاصه چون با سركه بود و اگر با كندر و شراب بياشامند سنگ گرده بريزاند و اگر از وى شياف سازند و كودكان به خود برگيرند شكم براند و چون بپزند و در آب آن نشينند عسر البول را نافع بود و اگر در چشم كشند سفيدى ببرد و مژه بروياند و رطوبت قرنيه پاك كند\r\n\r\nخرو الصفادع\r\nطحلب است و گفته شود\r\n\r\nخربوزه\r\nبطيخ است و گفته شد\r\n\r\nخرامقان\r\nنباتيست به شكل سنبل الطيب اما لون وى بسبزى مايل بود و بوى وى به سنبل ماند و در طبيعت و خاصيت نزديك است به سنبل و در طعم وى اندك حلاوت است\r\n\r\nخرفه\r\nبقلة الحمقا بود گفته شد\r\n\r\nخرنباش\r\nمرماحوز است و گفته شود\r\n\r\nخرفع\r\nثمر عشر است و گفته شود\r\n\r\n","description":"","footnote":"","page_name":" 143 ","page_number":143},
  {"content":"\r\n\r\n\r\nخرفطان\r\nنيتومه است و گفته شود\r\n\r\nخرفن\r\nحلبان است و گفته شد و حلد نيز گويند و آن حبى است كه نزديك به كرسنه بود و كرسنه مضلع است و حلبان مدور بود و لون آن اندك ميلى به سبزى و سياهى زند\r\n\r\nخرول\r\nلغت برى است و صفت آن در لام گفته شود\r\n\r\nخرميان\r\nجندبيدستر است و گفته شد\r\n\r\nخزف\r\nلطيف‌ترين خزفها خزف سرطان بحرى بود و طبيعت خزف سرد و خشك بود و جلادهنده بود خاصه خزف تنور و خزف سرطان بحرى مجفف بود و چون سحق كنند و با همجندان تره‌تيزه كوفته بهق و كلف و نمش زايل كند و مرهمى كه از ايشان بسازند جراحتها زود بصلاح آورد و جرب و قرحه‌ها را بغايت سودمند بود و خزف تنور بر نقرس طلا كردن نافع بود و با سركه طلا كردن بر قوبا و جرب و حكه و سعفه سودمند بود و خزف غصار چينى دندان را جلا دهد و خضرف مضر بود باعصاب دماغى و مصلح وى روغن بنفشه بود و مقدار مستعمل از وى دو درم بود\r\n\r\nخز\r\nبپارسى قز گويند و بهترين آن مغربى و سومى بود و طبيعت آن گرم است و مجفف\r\n\r\nخزامى\r\nخيرى برى است و بشيرازى اروانه گويند و طبيعت وى گرم و لطيف بود و مسخن دماغ سرد بود و چون بياشامند سوء المزاج را نافع بود و جگر و سپرز را چون بدان بخور كنند هربوى گنده كه باشد زايل كند و مسخن رحم بود و مجفف رطوبات كه از آن روانه بود و رحم را پاك گرداند و چون فرزجهء او زن به خود برگيرد آبستن شود بفرمان خداى تعالى\r\nصاحب مخزن الادويه مىنويسد : خزامى را به فارسى شب انبوى و شب‌بوى نيز نامند خصوص سفيد آن را و بعضى گل مريم نيز گفته‌اند در ماهيت آن اختلاف است و بعضى گويند گياهى است بسيار خوش‌بو كه به فارسى خيرى دشتى و بشيرازى اروانه نامند انطاكى غير خيرى دانسته و گفته گياهى است لطيف قريب به بنفشه و گل آن شبيه به بنفشه مايل بكبودى و لاجوردى و يوسف بغدادى و صاحب اختيارات و ديگران خيرىبرى دانسته‌اند\r\nصاحب تحفه تحت عنوان خراما بعد از نقل قول از كتب مختلف چنين ابراز عقيده مىكند كه خراما خوشبوترين گلهاى صحرائيست و سفيد نيز مىباشد و در نفخ مشاكل گل حنا و آن سنبلى است پياز وى شبيه به پياز نرگس\r\n\r\nخسف\r\nجوز است و گفته شد\r\n\r\nخس\r\nخس بپارسى كاهو گويند برى و بستانى بود و بهترين وى بستانى تازه پهن‌ورق بود و طبيعت آن سرد و تر بود در سيوم و\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nگويند در دويم حرارت معده را نيكو بود و خواب آورد و بول براند و خونى كه از وى متولد شود نيكوتر از خونى بود كه از بقول ديگر حاصل شود و ميل بسردى داشته باشد و جهت آب گردش نافع بود و آنچه ناشسته بود در وى نفخ كمتر بود و آنچه شسته بود نفخ در وى زيادت بود و اگر در ميانه شراب تنقل كنند مستى كمتر كند و وى زود هضم شود و تشنگى بنشاند و با سركه اشتهاى طعام بازديد كند يرقان را نافع بود و جهت ورمهاى گرم بر حمره طلا كردن نافع بود و بيخوابى زايل گرداند خواه خام خوردن و خواه پخته و قطع سيلان منى بكند و درد چشم كه از گرمى بود بر آن ضماد كردن سود دهد و تخم وى چون بياشامند سودمند بود جهت كسى كه احتلام بسيار افتد و قطع شهوت جماع بكند و كاهوى برى لبن وى در قوت مانند لبن خشخاش سياه بود و قطع سيلان منى بكند مانند بستانى و نيم درم از لبن وى مسهل كيموس مايى بود و گزندگى عقرب و رتيلا را نافع بود چون بياشامند و كاهو بسيار خوردن چشم را ضعيف گرداند و تاريكى آورد و حواس را تيره كند و مصلح آن هليلهء مربا بود و اولى آن بود كه به حب قوقا يا تنقيه كنند و آب رازيانه در چشم چكانند و كاهو مضر بود بباه و مصلح وى كرفس و نعناع بود\r\nلاتين  ACTUCA SATIVA  فرانسه  LAITUE  انگليسى  LETTUCE - CABBAGE - LETTUCE \r\n\r\nخس الحمار\r\nسنجار است و سوقليوس و ابو خلسا نيز گويند و گفته شد\r\n\r\nخسرودارو\r\nخولنجان است و گفته شود\r\n\r\nخشخاش سفيد\r\nبستانى بود بهترين وى تازه فربه بود و طبيعت وى سرد و تر بود در دويم و گويند در سيوم و عيسى گويد سرد و خشك بود در دويم سودمند بود جهت سرفه گرم و نزله سينه و رطوبات معده و نفث دم و بادها نيز كه فرود آيد از سر و با عسل منى را زياده كند و مقدار دو درم تا پنج درم مستعمل بود و حب وى شكم براند و غذاى اندك دهد و مصلح وى عسل بود يا قند و صاحب تقويم گويد بسيار از وى مرخى بود شش را و مصلح وى مصطلى بود و سليخه و اسحق گويد پوست وى مضر بود به شش و مصلح وى مصطلى بود و پوست آن از دانه منوم تر بود و چون بپزند و وى را ضماد كنند بر پيشانى بيخوابى را نافع بود و بيخ وى چون با شراب بجوشانند تا به نيم بازآيد جگر معلول را نافع بود و كسى كه در شكم وى خلطى غليظ بود\r\nصاحب مخزن الادويه مىنويسد : كه خشخاش را بهندى پوست گويند\r\nلاتين  PAPAVER SOMNIFERUM  فرانسه  PAVOT BLANC  انگليسى  WHITE POPPY \r\n\r\nخشخاش سياه\r\nصاحب تقويم گويد برى و بستانى بود و صاحب منهاج گويد برى مصرى بود و بهترين وى تازه فربه بود و طبيعت آن سرد و خشك است در سيم و گويند در چهارم تر است ريشهاى چشم مواشى زايل كند و خشخاش سياه چون بكوبند خرد و با شراب بياشامند اسهال و سيلان رطوبات مزمن كه از رحم آيد نافع بود و چون باب خلط كنند و بر پيشانى و صدغين ضماد كنند بيخوابى را زايل كند و چون در داروهاى چشم استعمال كنند سودمند بود جهت حرارت جگر بغايت نافع بود و مقدار مستعمل از وى نيم درم بود و ديسقوريدوس گويد چون بسوزانند و خاكستر آن با روغن گل و سركه بر جرب طلا كشد و بحمام روند و بنشينند تا به عرق فرود آيد بغايت سودمند بود و مخدر بود و مضر بود به شش و مصلح وى تخم رازيانه بود و صاحب تقويم گويد مصلح وى روغن زنبق و نرگس بود\r\n\r\n","description":"","footnote":"","page_name":" 145 ","page_number":145},
  {"content":"\r\n\r\n\r\nخشخاش زبدى\r\nميتن افرودوس خوانند و معنى آن خشخاش زبدى بود و بدان سبب بدين اسم خوانند كه چون زبد سفيد بود و بعضى از قليا خوانند و نبات وى و ورق و ثمر وى مجموع سفيد بود و تخم وى مسهل بلغم بود در قوت و طبيعت نزديك به جبلهنك بود\r\nصاحب تحفة المومنين مىنويسد : گياهى است بسيار سفيد و سبك و ساقش به قدر زرعى و بسيار ريزه و دراز و بيخ او باريك و ثمرش متصل ببرگ و سفيد و مستعمل از او ثمر اوست در طبيعت مثل جبلاهنگ و از جمله سموم است\r\n\r\nخشخاش مقرن\r\nخشخاش بحرى خوانند و غلاف آن مانند غلاف شاخ گاو بود بدين سبب وى را مقرن خوانند و نبات وى در كنار درياها رويد بر نقرس طلا كردن با شير نافع بود و چون بيخ وى بجوشانند تا آب به نيم بازآيد و طبيخ آن بياشامند علت جگر را نافع بود كه از خلطى غليظ بود\r\nصاحب تحفه مىنويسد : گياهى است برگش سفيد و با زاويه مثل اره و گلش زرد و ثمرش شبيه شاخ گاو منحنى و در جوف آن دانه‌ها مثل حلبه كوچكى و او غير چبلاهنگ است چه دانه او زرد نيست\r\n\r\nخشب الكروج\r\nچوب كروج است كه از هندوستان خيزد به شاخهاى بادام ماند پوستى تنك دارد و چون او را بشكنى سه سو بشكند و سفيد و سبك باشد هرچند تازه‌تر بهتر باشد و طبيعت آن سرد و خشك است\r\n\r\nخشب الكدر\r\nخشب الكادى گويند و بصندل سرخ ماند اما سياه‌رنگ بود و نزديك به آبنوس و صفت كدر و كادى گفته شود و طبيعت آن معتدل است\r\n\r\nخشب الكافور\r\nچوبى است سفيد و سست و سبك و چون بشكنى ريزهء كافور در ميان وى بود و طبيعت وى نزديك به كافور بود\r\n\r\nخشكنجبين\r\nعسل خشك است كه از كوهستان فارس خيزد از حدود كازرون در ميان جص و طبيعت وى گرم و خشك بود گرمى و خشكى وى زياده از عسل بود و فعل وى قوىتر بود از عسل در همه حالتى و بدل آن به وزن آن عسل بود و نيم وزن آن گز انگبين و گويند يك وزن و نيم عسل\r\nصاحب مخزن الادويه مىنويسد : معرب از انگبين خشك است و گويند شبنمى است كه بر اشجار جبال فارس مىافتد و سبز و زرد و سفيد و سرخ مىباشد و در تنكابن شكرى و در ديلم و طبرستان اسب دندان مىنامند\r\n\r\nخشل\r\nو خشلى مقل است و گفته شود\r\n\r\nخشكار\r\nآردى بود كه نخاله وى نگرفته باشند\r\n\r\nخشب الشونيز\r\nسيسارون است و گفته شود\r\n\r\n","description":"","footnote":"","page_name":" 146 ","page_number":146},
  {"content":"\r\n\r\n\r\nخصيه\r\nبهترين آن خايه خروس بود فربه و نيكو و بدى خصيه بحسب حيوان بود و طبيعت وى گرم و تر بود بعضى گويند سرد و خشك است و غذاى نيكو دهد خاصه خايهء خروس فربه و منى زيادت كند و وى دشوار هضم شود خاصه از حيوانى كه پير بود و مصلح وى انجدان و فوتنبح كوهى و نمك و سعتر بود\r\n\r\nخصى الثعلب\r\nبهترين وى شيرين فربه بود كه از وى بوى منى آيد و طبيعت وى گرم و تر بود در اول تشنج و تمدد و فالج را نافع بود و شهوت جماع برانگيزد و انعاظ تمام آورد و مقوى باه بود و قايم‌مقام سقنقور بود خاصه با شراب و مقدار شربتى از وى يك مثقال بود يا دو مثقال و صاحب منهاج و تقويم گويند ثمرى است و صاحب مفرده كه ابن بيطار است در جامع آورده كه بيخى است و در اينجا قول صاحب جامع معتبرست و ابن مولف گويد وى بيخى بود و نبات وى يك گز باشد و گل ارغوانىرنگ دارد و بغايت نازك نزديك به گل لبلاب و حال آنكه ابن بيطار تمام اين نقلها از مفرده غافقى كرده بلكه تمام كتاب غافقى نقل كرده و باسم خود باز كرده و پدر اين ضعيف باز حال اين نيفتاده است و بدل آن به وزن بوزيان است و به وزن آن تخم تربزه و گويند به وزن آن تخم جرجير و نيم وزن آن تخم انجره و گويند به وزن آن تخم اسپست و صاحب تقويم گويد فم معده را موافق نيست و مصلح آن عصارهء لسان الحمل و شكر بود\r\nصاحب مخزن الادويه مىنويسد : خصى الثعلب بضم خا و سكون صاد و ضم يا . . . يونانى ساطيون و ساطيورين و بعضى طرفلن يعنى سه برگ نامند زيرا كه گياه آن سه برگ دارد و آن بيخى است سفيد شفاف با طعم شيرين و يا لزوجت و اندك تندى و بوى آن شبيه ببوى منى و انواع دارد\r\nصاحب تحفه مىنويسد : به فارسى آن را ثعلب نامند\r\nلاتين  ORCHIS MASCULA  فرانسه  SALEB  انگليسى  MALE ORCHIS  شلمير در كتاب خود مىنويسد كه : در كوههاى بلند طالش و در كوه گيلويه و در كرمانشاه فراوان است\r\n\r\nخصى الكلب\r\nبيخى است مانند خصى الثعلب و آن دو نوع بود كوچك و بزرگ و مانند بلپوس بود به شكل و به زبان پارسى خسروشيرين نامند و آن زوجى بر فرق زوجى بود يكى فربه و يكى لاغر نوع بزرگ چون مرد بخورد و با زن جمع شود فرزند نرينه آورد و اگر نوع كوچك زن بخورد فرزند مادينه آورد و طبيعت وى گرم و تر بود در نوع بزرگ رطوبتى فضلى بود محلل ورمهاى بلغمى بود و ريشهاى پليد خورنده را نافع بود و قلاع و غله و ناصور را سود دهد و گويند چون تر بخورند باه را زياده گرداند و چون خشك بخورند قطع شهوت بكند و جالينوس گويد اگر نوع بزرگ بخورند باه را زيادت كند و اگر نوع كوچك بخورند منع آن كند بر خلاف يكديگر و وى مسنحن شش و سينه بود و مصلح آن صمغ عربى و خشخاش سياه بود\r\nصاحب مخزن الادويه مىنويسد : خصى الكلب را بيونانى ارخص نامند و آن دو نوع است نوعى شاخهاى آن به قدر يك شبر و برگ آن منبسط بر روى زمين و يا قريب بدان و شبيه ببرگ زيتون و نرم‌تر و نازكتر و بلندتر از آن و گل آن بنفش و بيخ آن شبيه به بيخ بلبوس و بلندتر و باريكتر\r\nحكيم مومن در تحفه مىنويسد : بيونانى ارخس نامند و آن بيخ گياهى است مثل دو زيتون بهم چسبيده يكى ماده و بزرگتر و ممتلى و ديگرى نر و كوچكتر و غير ممتلى و سفيد لون و برگش شبيه ببرگ گندنا و ساقش بىبرگ و تا نيم زرع و گلش ريزه و باهم متصل شبيه به سرو و بنفش و شبيه به گل اصابع صغير و نقير در فيروزكوه هر دو را مشاهده كرده . . .\r\n\r\nخصى الهرمس\r\nحلبوب است و گفته شد و بيونانى ليورسطس خوانند\r\n\r\nخصى العجاجيل\r\nخايهء گوساله چون خشك كنند مقوى باه بود و نعوظ تمام آورد\r\n\r\n","description":"","footnote":"","page_name":" 147 ","page_number":147},
  {"content":"\r\n\r\n\r\nخصى الايل\r\nخايهء بز كوهى چون خشك كنند و بياشامند گزندگى افعى را نافع بود\r\n\r\nخصية البحر\r\nجندبيدستر بود و گفته شد\r\n\r\nخصف\r\nبپارسى خربوزه نارسيده بود و بشيرازى هوكيك گويند و ابن مؤلف گويد كه ابن سويدى در مفرده خود آورده كه مضعف باه است\r\n\r\nخضلاف\r\nدرخت مقل است و گويند مقل مكى است و گفته شود\r\n\r\nخطمى\r\nبهترين وى سبز كوهى بود كه گل وى سفيد بود و آنچه بستانى بود بور الزوانى خوانند و برى را شحم المرج گويند و بيونانى اكيا و كل بمعنى كثير المنفعت خوانند طبيعت وى سرد و تر بود و گويند گرم بود باعتدال و در وى تليين بود و انضاج و ارخا و تحليل و بر بهق طلا كردن با سركه نافع بود و وقتى كه در آفتاب نشينند و ورمهاى ظاهر نرم گرداند آنچه در بن گوش بود و خنازير و دنبلات و ورم پستان كه از گرمى بود و ورم مقعد كه هم از گرمى بود و درد مفاصل را با پيه مرغابى طلا كردن نافع بود و عرق النسا و رعشه را و طبيخ وى چون بياشامند عسر البول و قرحهء امعاء و سنگ گرده و خلطهاى غليظ و عرق النسا و رعشه نافع بود خاصه چون با شراب پخته باشند و چون با پيه بط و يا مرغ آبى بكوبند با صمغ البطم و زن به خود برگيرد به جهت ورم رحم و انضمام آن بغايت نافع بود و طبيخ وى تنها همين عمل كند و بيخ وى چون به سركه بجوشانند و بدان مضمضه كنند درد دندان را ساكن گرداند و تخم آن خواه خشك و خواه تر چون بكوبند و با سركه بر بهق زايل كند و چون خطمى بجوشانند و طبيخ وى بر گزندگى نحل مالند سودمند بود و چون با زيت و سركه بر اعضا طلا كنند دفع مضرت گزندگان بكند و ديسقوريدوس گويد مجبر اعضاى منكسر بود و مقوى آن و سه درم از وى قولنج را نافع بود و چون بياشامند خون حيض فرود آورد و بول براند و اخلاط سوداوى را مفيد بود و صداع شقيقه را ضماد كردن نافع بود و به آرد جو و عسل بر ذات الريه ضماد كردن مفيد بود و اگر ورق وى با اندكى زيت ضماد كنند بر گزندگى جانوران نافع بود و بر سوختگى آتش همچنين و خطمى سرفهء گرم را سودمند بود خاصه چون به آب گرم لعاب وى بگيرند و با قند بياشامند و ورق وى در ضمادات ذات الجنب و ذات الريه سودمند بود و پوست بيخ وى چون با شراب بياميزند و بپزند مفاصل و اعضاى صلب نرم گرداند و ورق وى چون خشك كنند و بكوبند و بدان سر و ريش بشويند نيكو بود و پاك گرداند و تخم وى يك جزو و استخوان خرما دو جزو به سركه بسرشند و بر ورم قضيب ضماد كنند تحليل دهد و مؤلف گويد بيخ خطمى كوهى جهت نقرس گرم ضماد كردن با گلاب بغايت مفيد بود و سرفهء صفراوى را با نبات سفوف ساختن و با جلاب گرم خوردن نافع بود و ابن مؤلف گويد اگر لعاب خطمى بگيرند و با عسل و روغن گاو زنى را دهند كه دشوار زايد آسان بزايد و صاحب منهاج گويد يك مثقال از خطمى قولنج را نافع بود چون بياشامند و اسحق گويد مضر بود به شش و مصلح آن عسل بود و صاحب تقويم گويد مضر بود بمعده و مصلح آن عصارهء زرشك بود و بدل آن خبازى است و گويند بدل خطمى سفيد نيلوفر است\r\nصاحب مخزن الادويه خطمى را از انواع خبازى شمرده و نوع سفيد را از همه بهتر دانسته و مىنويسد نوع ارغوانى كبود آن را بهندى خيرو نامند\r\nدر تحفه نيز آمده است كه خطمى بالوان مختلف است و آنچه بيگل بود خطمى برى و خطمى نر نامند و جالينوس سرد و تر\r\nشيخ الرئيس گرم باعتدال و اكثر مركب القوى و مايل بسردى و ترى مىداند و از انواع خبازى دانسته‌اند\r\nلاتين  ALTHAEA OFFICINALIS  فرانسه  GUIMAUVE  انگليسى  MARSHMALLOWS \r\n\r\n","description":"","footnote":"","page_name":" 148 ","page_number":148},
  {"content":"\r\n\r\n\r\nخطف\r\nوسمه است و گفته شود - در تحفه بجاى خطف خطر نوشته است\r\n\r\nخطاف\r\nبپارسى پرستوك را گويند و طبيعت دماغ وى و خاكستر وى روفس گويد سرد و خشك باشد احشا را زيان دارد و مصلح آن عود هندى و قرنفل بود و ديسقوريدوس گويد چون بگيرند بچه نخستين وى كه ماه در افزونى بود و شكم وى بشكافند دو سنگ‌پاره در شكم وى بود يكى يكرنگ و يكى مختلف‌رنگ از هر رنگى چون در پوست گوساله يا پوست گوسفند كوهى يا گاو كوهى بندند پيش از آنكه خاك بر وى نشيند و بر بازوى مصروع بندند يا بر گردن وى صرع از وى زايل گردد و خوردن وى روشنايى چشم بيفزايد و اگر بسوزانند و خاكستر وى جهت خناق و هر علتى كه باشد در حلق از لهاة و ورم زايل كند و اگر بسوزانند و خاكستر وى در چشم كشند باصره را قوت دهد و اگر با عسل بياميزند و در چشم كشند بهتر بود و اگر با عسل و سركه بسرشند و كسى كه جرب داشته باشد يا دانها بر اعضا و در حمام طلا كنند و بنشينند تا با عرق فروآيد بعد از آن آب بر خود ريزد نافع بود و اگر نمكسود كنند و خشك كنند و دو درم از وى بياشامند خناق را نافع بود و دماغ وى چون با عسل در چشم كشند در ابتدا نزول آب سودمند بود و چون سحق كنند بروغن زنبق و بر ناف زن بمالند نزديك نفاس سودمند بود و ابن زهر در خواص آورده است كه چون بگيرند پرستوك نر و ماده و به آتش بسوزانند و در شراب اندازند هركس كه آن شراب بخورد مست نشود و خون وى چون بخورد زن دهند چنان كه نداند شهوت وى زايل گردد و شيخ الرئيس گويد سرگين وى چون در چشم كشند سفيدى ببرد ارسطاطاليس در منافع اعضاى حيوانات گويد زهره پرستوك چون بدان سعوط كنند موى سر و ريش كه سفيد شده باشد سياه گرداند و دندان نيز هم سياه كند پس چون خواهند سعوط كنند دهن پر از شير تازه كنند تا دندان را سياه نكند و ابن مولف گويد در خواص آورده كه پرستوك برود و موى ايل بياورد و در آشيانه بنهد تا هيچ حيوان موذى گرد آشيانهء او نگردد و سرگين پرستوك چون بزهره گاو بياميزند و بر موى سياه طلا كنند بىهنگام سفيد شود\r\nصاحب مخزن الادويه مىنويسد : خطاف بضم خا به عربى ابابيل و به فارسى پرستوك و بتركى قرلانقوج و بديلمى چلچلا و بهندى سيانى و كنهيا و پت‌ديورى نامند\r\nلاتين  HIRUNDO  فرانسه  HIRONDELLE  انگليسى  SWALLOW \r\n\r\nخفاش\r\nوطواط خوانند و بپارسى شب‌پره و بشيرازى موش‌كور گويند شريف گويد چون بكشند وى را و بر زهار كودكان پيش از بلوغ طلا كنند منع رستن موى زهار بكند و چون در روغن كنجد بجوشانند آن روغن عرق النسا را نافع بود خاصه چون چند نوبت مكرر كنند و گويند چون بپزند و مرق آن بياشامند شكم براند و درد ورك را سود دهد و خاكستر وى روشنايى چشم زياده كند و ابن زهر آورده است كه چون سر وى در ظرفى مسين يا آهن با روغن زنبق بپزند چنان كه مهرا شود و صافى كنند و روغن بردارند و آن روغن بر نقرس طلا كنند و فالج قديم و رعشه و ورم احشا و ربو بغايت نافع بود و اگر زنى دشوار زايد زهرهء وى در فرج آن زن بمالند در حال بزايد و اگر دماغ وى در شيب پاى بمالند باه را برانگيزد و اگر به آب بجوشانند تا مهرا شود و بر سوراخ قضيب چكانند بول براند و اگر طبيخ وى در آبزن كنند و صاحب فالج در آن نشيند مفيد بود و دماغ وى چون بسوزانند و سحق كنند و در چشم كشند سفيدى زيادت كه در چشم بود زايل كند و سرگين وى چون بر قوبا طلا كنند سود دهد و دماغ وى به آب پياز در چشم كشيدن نزول آب را مانع آيد و اگر سر وى در شيب جامع خواب پنهان كنند و كسى كه بر آن خسبد آن را نداند بخواب نرود و خواب بر وى شوريده گردد و اگر دل وى چنين كنند همين عمل كند و ابن مولف گويد در خواص آورده‌اند كه اگر خفاش را از درخت درآويزند جراد از آن مكان بگريزد و بول او بر مار زهر قاتل بود و اگر سر وى در برج كبوتر پنهان كنند هرچند كبوتر كه بود از آنجا نرود و الفت گيرند و اگر در سوراخ موشان بنهند همه موشان از آنجا بگريزند\r\nصاحب مخزن الادويه مىنويسد : خفاش به ضم خا و فتح آن بر دو آمده و خشاف و وطواط و به فارسى شب‌پره و به شيرازى موش كور و بهندى چمكادر و در بنگاله چمكدرى نامند\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nلاتين  NYCTERIS VESPERTINA  يا  VESPERTILIO MURINUS  فرانسه  CHAUVE - SOURIS  انگليسى  FLITTER MOUSE \r\n\r\nخفج\r\nخردل برى بود و در بلسان گفته شود\r\n\r\nخلال مامونى\r\nادخر بود و گفته شود\r\n\r\nخلاف\r\nبپارسى آن را بيد خوانند و خلاف بلخى بهرامج بود و گفته شد و خلاف نوعى از صفصاف است و صمغ وى از ورق بيرون بيايد و بهترين بيد آن بود كه در كنار چشمه‌ها رسته باشد و طبيعت وى سرد و خشك بود ثمر وى و ورق وى هر دو قابض باشند بىآنكه بگزند و در وى تجفيفى بود و خاكستر وى در غايت تجفيف بود و در بستن خون بر وى ضماد كنند تر كرده و صمغ ورق وى بغايت جلادهنده بود و خاكستر وى با سركه بر ثاليل و نمله ضماد كردن نافع بود و ورم پستان و ريشها و غلبهء حرارت كه در ورم گرم بود و شرى و آبله چون به آب آن در حمام بشويند بغايت نافع بود و آب وى صداع را نافع بود و زايل كند و آب ورق وى مادهء كه از گوش گشوده بود و روانه باشد نافع بود و ثمر وى بر ضربى كه بر حدقه زده باشند نهادن نيكو بود و قطع خون رفتن بكند و صمغ وى ضعف بصر را نافع بود و آب وى سده جگر را سود دهد و يرقان را و مقدار مستعمل از آب وى بيست درم بود و اسحق گويد مضر است به شراسيف و مصلح وى گلاب بود\r\nصاحب مخزن الادويه مىنويسد : خلاف به كسر خا و فتح آن نيز آمده و شامل بيدمشك و بيدبرى و بيدموله است و از مطلق آن مراد بيد برى است كه صفصاف و به فارسى بيد ساده نامند\r\nلاتين  SALIX PENTANDRA  فرانسه  SAULE COMMON  انگليسى  SWEET BAY LEAVED WILLOW \r\n\r\nخلنج\r\nاسم درختى است كه در كوه مىباشد و فحم از آن مىگيرند و آن را درخت كز مىخوانند و گل سرخ كوچك دارد و ارغوانى رنگ و طبيعت گل آن خنك بود در دوم و حدتى دارد\r\n\r\nخلباى\r\nقند است و گفته شود\r\n\r\nخل\r\nبپارسى سركه بود و وى مركب بود از دو جوهر مختلف گرم و سرد و سردى وى غالب بود از گرمى و بهترين وى خمر انگورى بود و طبيعت وى سرد و خشك بود در سيم و گويند سرد است در اول و خشك است در سيم معدهء گرم را نيكو بود و اشتها بازديد كند و قطع خون رفتن از هر عضو كه باشد بكند چون بياشامند يا آن عضو كه از وى خون آيد بدان بشويند و يا در ظرفى بريزند و در آن نشينند قطع خون بكند و چون بر سر نهند درد سر را نافع بود و بدان مضمضه كردن دندان را محكم كند خاصه چون با گلاب گرم مضمضه كنند و بن دندان نيز محكم كند و چون صوف ناشسته بدان تر كنند يا اسفنج و بر جراحات نهند منع ورمها بكند و ريشها كه در بدن پيدا شود از حمره و نمله و جرب‌تر و سوختگى آتش و قوبا و بواسير و داخس چون با بعضى از ادويهء موافق اين زخمها استعمال كنند نافع بود و ريشهاى پليد و خورنده چون دايم به سركه بشويند زايل كند و چون پشم ناشسته بدان تر كنند و با روغن گل بر سر نهند درد سر كه از حرارت آفتاب بود زايل كند و بخار وى استسقا را تحليل دهد و گرانى گوش و كرمى كه در گوش بود بيرون آورد و طنين زايل كند اگر در گوش بچكانند و گزندگى جانوران بر موضع\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nزخم كرم كرده وقتى كه بدن سرد گشته باشد بسبب آن سم و اگر بدن گرم كرده باشد سركه سرد بدان موضع نهند بغايت سودمند بود جهت دفع مضرت ادويه كشند و گرم كرده بياشامند خاصه جهت مضرت افيون و شوكران و خانق النمر و شير كه بسته باشد چون با نمك بياشامند نافع بود جهت دفع مضرت فطر كشنده و چون بدان غرغره كنند قطع سيلان فضول از حلق بكند و خناق و لهاة را سودمند بود و علق كه در خلق چسبيده بود بيرون آورد و ملطف اخلاط غليظ بود و شكم خشك كند و تشنگى بنشاند و سپرز را نافع بود و معده را دباغت كند و ماده نيز دفع كند چون به روى ريزند درد دندان كه از سردى و گرمى بود سود دهد آنچه از سردى بود بسبب سردى و آنچه از گرمى بود بسبب تلطيف كه در وى است و اين خاصيت كه در وى است در غيرى نيست و سركه كه از انگور گيرند با نمك گزندگى سگ ديوانه را سود دارد اما سركه مضر بود به سودايى مزاج و بسيار خوردن وى بصر را ضعيف كند و عصب را زيان دارد و اگر ادمان خوردن وى كنند باستسقا انجامد و چون به آب قند ممزوج كنند مضرت وى كمتر بود و صاحب تقويم گويد مصلح وى روغن بادام بود\r\nلاتين  ACETUM  فرانسه  VINAIGRE  انگليسى  VINEGAR \r\n\r\nخل العنصل\r\nبپارسى سركه عنصل خوانند سودمند بود جهت عرق النسا و تنگى نفس و ربو و چون بدان مضمضه كنند بن دندان محكم كند و گند دهن زايل كند خاصه چون هر بامداد بناشتا دو درم بياشامند و چون در گوش چكانند گرانى گوش را نافع بود خاصه ريشى كه در وى بود و چون بناشتا بياشامند چشم را روشن گرداند و دندان را محكم كند و آواز صافى نمايد و درد معده را نيكو بود خاصه چون طعام در معده هضم نشود و مصروع را سودمند بود و كسى كه مرهء سودا بر وى غلبه كرده باشد و سنگ مثانه را بريزاند و اختناق رحم و صلابت سپرز و درد وركين را بغايت نافع بود و لون را صافى كند خاصه در زمان نقاهت و درد سر و عصب را زايل كند و از دو درم ابتدا كند تا بيست درم هر روز قدرى مىافزايد صفت آن بستاند اسقيل سفيد و بكارد چوبى پاره كنند و در ريسمان كتان كشند و چهل روز در سايه بياويزند بعد از آن يكمن از آن در هشت من سركه انگورى اندازند و شصت روز در آفتاب نهند در اول سرطان تا آخر اسد و اگر ضرورى رود در سركه بجوشانند در ديگ سنگى تا عنصل مهرا شود و فروگيرد و صافى كنند و بعضى عنصل در پانزده من سركه يا شانزده من كنند و در آفتاب نهند و بعضى يك هفته در آفتاب نهند اما آنچه دو ماه در آفتاب باشد قوت وى غالب بود و خاصيت وى زيادت باشد\r\n\r\nخلال\r\nسيابست بلغت وادى القرن و بلغت اهل مدينه سدى خوانند و روميان آن را ارموك خوانند و هندوان كالوت و وى چون سبز بود در اندرون طلعه وى صالحتر از ملج بود و آنچه رسيده بود مسهل بود و آنچه نارسيده بود ممسك بود\r\nخلال غوره خرماست\r\n\r\nخلد\r\nبپارسى موش كور خوانند و بشيرازى انگشت‌پرك و آن جانورى است كور و در شيب زمين بود و گويند كر نيز بود و بيخ نبات و اشجار خورد و در شيب پياز و گندنا بيشتر باشد و به طلب بوى پياز و گندنا بيرون آيد و اگر خواهند كه وى را بگيرند پياز يا گندنا بر در سوراخ او نهند بيرون آيد و وى را بگيرند و وى از جمله سموم قاتله است و ابن زهر در خواص آورده است كه خونى كه در بن گوش وى بود بر خنازير طلا كنند نافع بود و اگر سر وى بسوزانند و با قلقطار سحق كنند و كسى را كه بينى گنده بود در بينى دمند گند بينى ببرد و كسى كه تب ربع دارد چون بر وى بندند شفا يابد و مهراريس گويد دماغ وى چون بروغن گل بگدازند و بر بهق و برس و قوبا طلا كنند نافع بود و هر چيزى كه از بدن بيرون آيد بمالند زايل كند\r\nصاحب مخزن الادويه مىنويسد : خلد بضم خا و فتح لام و سكون دال آن را نداسه و به فارسى موش كور و بشيرازى انگشت برك و باصفهانى وازه سبانك و به ديلمى كابيش و بهندى چچوندر نامند و آن حيوانيست كريه الرايحه چشم و دم و پاهاى آن از موش كوچكتر و خاكسترىرنگ باشد\r\n\r\n","description":"","footnote":"","page_name":" 151 ","page_number":151},
  {"content":"\r\n\r\n\r\nخلر\r\nجلبان خوانند و خرفى گويند و آن حشيشى است نزديك به كرسنه و در يزد و نواحى كرمان و كوبنان و ولايت لرستان بسيار خورند و بنان پزند و همچنان تنها مانند عدس و باقلا پزند و خورند و چون تر بود همچنان ناپخته خورند اما دوار آورد و به زبان آن قوم كرو خوانند و بشيرازى مشو و ابن مؤلف گويد كه هركس كه ادمان خوردن آن كند لنگ گردد و گويند طبيعت آن سرد و خشك است غذا اندك دهد و خونى بد از وى حاصل شود و مولد سودا بود و اعصاب را مضر بود و بغايت نفاخ بود و چون طبيخ وى بعسل بياشامند خلطهاى بد از امعا براند و حيض براند و محلل و ملين فضول از سينه بود و اگر گاو بخورد مانند كرسنه بود دور منفعت فربهى و نوعى از وى هست كه بزرگتر بود و آن پخته شايد خوردن و وى را بسيكه خوانند و آن برى بود و چون زنان بخورند شيرشان بيفزايد\r\nمخزن الادويه مىنويسد : خلر بضم خا و فتح لام مشدده و سكون را آن را جلبان خوانند و بهندى متر كابلى و آن دانه‌ايست شبيه به كرسنه و گياه آن به قدر زرعى و كمتر از آن برگ آن ريزه و گل آن ما بين سفيدى و زردى و غلاف آن شبيه به غلاف باقلا و پنج قسم مىباشد آنچه غلاف آن از باقلا كوچكتر و پوست آن غليظتر و عريض و بسيار سفيد و دانهء آن به قدر نخود كوچكى آن را جلبان ابيض نامند و آنچه دانه آن كوچك و پهن و اغبر جلبان اسود و بشيرازى مشو و بهندى كهسارى و اهل اردستان و كرمان كوبنان كرو خوانند\r\nصاحب تحفه در اين‌باره شرح بيشترى داده و انواع را پنج نوع دانسته است\r\nلاتين  PISUM SATIVUM  فرانسه  POIS  انگليسى  CHICK - PEA \r\n\r\nخمر\r\nماء العنب است و مدام و راح و مل و صهبا و طلا و عقار و قهوه و قرقف و رحيق و نبيد خوانند و بپارسى شراب گويند و مىخوانند و بشيرازى سيك گويند و سيكى بهترين آن بود كه قوام آن معتدل بود و لون آن زرد بود و خوشبوى بود بدون آنكه ادويه‌اى در وى كنند و متوسط بود ميان نوى و كهنگى و آن را ريحانى خوانند و طبيعت وى گرم و خشك بود در دوم اما آنچه سياه بود غليظ بود و دشخوار هضم شود و ليكن گوشت زيادت كند و آنچه سفيد بود و رقيق غذا كمتر دهد و محرورىمزاج را موافق بود و ادرار بول كند و شكم نرم دارد اما شراب سرخ متوسط بود ميان سياه و سفيد و قوت وى ميانه بود در دو حالت اما آنچه شيرين بود غليظ بود و نفخ معده پيدا كند و شكم براند اما گرده و مثانه را موافق بود اما آنچه در وى قبضى بود در وى ادرار بول زيادت بود و مصدع و مسكر بود و آنچه عفص بود شكم ببندد و در وى موافقت اتصال غذا زيادت بود و قطع سيلان مواد بكند آنچه لين بود مضرت وى باعصاب كمتر بود و ادرار بول كمتر كند و آنچه كهن بود مضرت وى باعصاب و حواس بيشتر بود اما لذيذ طعام بود ليكن چون بغايت كهن بود و رقيق و سفيد بول براند اما مصدع بود و اگر بسيار خورند مضر بود بمعده و آنچه تازه بود بادانگيز و دشخوارهضم بود و بول براند و بهترين آنكه گفته شد در اول سودمند بود جهت شهوت كلبى و رمد بلغمى و غشى و شفاى زهرها بود و هضم را نيكو گرداند و چون بمكند تشنگى ساكن گرداند و بول براند و طبع نرم دارد و ابن مؤلف گويد چون شراب به قدر اعتدال خورند طبيعت بدن بر وى مستولى شود لاجرم حرارت غريزى در دل زيادت شود و آن حرارت در همه بدن پراكنده شود و معلوم است كه قوتهاى جسمانى كه در تن كاركننده‌اند بواسطه حرارت غريزى كار توانند كرد پس چون حرارت غريزى زايد گردد قوت جاذبه كامل‌تر شود و هضم غذا بهتر كند و چون حرارت غريزى قوى گردد بادهاى غليظ را پخته كند و قوت دافعه بر دفع آن قادرتر شود و چون قوت دافعه بادهاى غليظ را دفع كند و رگها از بادهاى غليظ تهى شود و بلغم از معده زايل گردد و بادها كه در امعاء باشد شكسته شود و بادهاى فاسد كه در گذرگاههاى عصب باشد زايل كند لاجرم حواس صافىتر گردد و خون صافىتر شود و رنگ روى خوب شود پس از آن بواسطه قوت هاضمه غذا به قوت تن برسد و فربهى در تن پديد آيد و رگها فراخ شود و روح طبيعى و حيوانى و نفسانى در همه اجزاى تن سارى شود و اگر افراط كنند در وى مضر عقل بود و سپرز و جگر ضعيف كند و مبطل باه بود و شهوت غذا ببرد و نسيان آورد و رعشه و ربع و بخر و ضعف بصر و اعصاب و صرع و سكته و مرگ مفاجات آورد و تبها و اگر بناشتا تنها خورند بعد از رنجورى و كارهاى سخت خناق آورد و التهاب و اوجاع و مداواى وى به فصد يا به قى بود و ابن مؤلف گويد اگر در شراب افراط كنند رگها پر شود پس حرارت غريزى را نفس زدن ممكن نبود يا فرو ببرد و مرگ مفاجات پديد آيد يا كمتر شود همچنانكه چون چراغ را بيش از حاجت روغن بكنند يا فروميرود يا ضعيف مىشود و چون حرارت غريزى ضعيف شود آن شراب نامهضوم بماند و بلغم گردد و مضرت آن در همه تن پراكنده شود اما آنچه از اين فضلها در دماغ جمع شود آن دماغ گرم بود يا سرد اگر دماغ گرم بود آن فضلهاى سوخته بود و از وى ديوانگى و وسواس پديد آيد و رمد و درد گوش و سرسام گرم ظاهر شود و\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nاگر دماغ سرد بود به سبب آن مايه‌هاى سرد بلغمى نيك سرد شود و زيادت گردد و از وى صرع و سكته و فالج و رعشه و كابوس و ترسيدن در خواب بيدارى بىسببى پديد آيد و آنچه از آن ماده‌ها بجانب پا افتد از وى نقرس و ضعف اعصاب پديد آيد اما آنچه از آن فضلها در جگر جمع شود اگر جگر گرم باشد بسبب شراب گرمتر شود و خون را بسوزانند و ماده صفرا زيادت شود و سودا نيز و تبهاى صفراوى و سوداوى پديد آيد و اگر جگر در اصل سرد بوده باشد چون شراب خورده باشد بسيار حرارت غزيزى كمتر شود و جگر سردتر شود و اگر شراب را هضم نتواند كرد و فعل نتواند كردن بدين سبب فضله‌ها گرد آيد و در تن پراكنده شود و سده پديد آيد و به استسقا انجامد و از اين تفصيل كه كرديم معلوم مىشود كه چندانكه در شراب كم خوردن منفعت است در شراب بسيار خوردن مضرت است و اگر خواهد كه شراب مستى كمتر كند رب غوره با تخم كرنب تنقل كند و غذا كمتر خورد و فالوده قندى خورد و نيلوفر بويد و اگر محرورىمزاج بود تنقل با نارمر كند و سيب مرو كاهو و جماز و طلع و غذا پيشتر از خوردن آش غوره و سماق و اناردانه خوردن است و دفع مضرت وى به شراب اترج يا ريباس كردن\r\nفرانسه  VIN  انگليسى  WINE \r\n\r\nخمير\r\nترى و خشكى وى به قدر نمك بود در قلت و كثرت و تازه وى گرم بود در دوم و كهن وى گرم و خشك بود در سيم و در او قوت متضاده بود مركب از سرد و گرم سردى وى جهت حموضت بود و گرمى وى جهت عفونت و گرمى طبيعى از جهت نمك دارد و در وى قوت جلا بود و جذب ماده بلغمى بكند از عمق بدن به ظاهر و محلل بود و منضج همه ورمها خاصه دماميل چون با نمك بياميزند و اگر ضماد كنند بر وجعى يا ورمى كه در شيب پاى بود نافع بود و چون معتدل بود در آب خويسانند بعد از دو ساعت صافى كنند و دانگى طباشير و طسويى زعفران و دانگى قند در سى درم آب حل كرده بياشامند تسكين خمار بكند و تشنگى بنشاند و چون خمير در آب حل كنند و دانگى و نيم وزن آن روغن بنفشه با آن بياميزند و بدان غرغره كنند ورم اندرونى حلق را نافع بود و چون در آب حل كنند و از آن چايى سازند و قطرهء چند سركه بدان چكانند و بياشامند قطع اسهال بكند\r\nدر مخزن الادويه مىنويسد : خمير به فتح خا و كسر ميم به عربى عجين و به فارسى خمير ترش و خميرمايه و بهندى ماوا نامند و آن آرد گندم است كه با روغن كنجد و يا روغن زيتون و يا روغن گاو يا روغن گاوميش و يا بز و يا گوسفند و شير و ماست هريك كه باشد سرشته بگذارند تا ترش و بدبو گردد و قدرى از آن را داخل خمير نان مىنمايند تا برآيد و فطير نماند\r\nفرانسه  PATE  انگليسى  PASTE \r\n\r\nخمل\r\nسورنجان است و گفته شود\r\n\r\nخمان\r\nدو نوع است بزرگ و كوچك و بيونانى خمااقطى و بطينه بدقه گويند در صفت ثمر آنكه آن را بل خوانند هم گفته شد و خمان بزرگ را شبوقه خوانند و گفته شود و قوت هر دو مجفف بود و محلل تحليل معتدل و قوت خامااقطى مبرد و مسهل به سبب رطوبت مايى كه در وى هست ليكن معده را بد بود و ورق آن چون بپزند مانند تره‌هاى دشتى مسهل بلغم بود و مره و ساق وى چون تازه بود بجوشانند همين عمل كند و اصل وى چون با شراب بجوشانند و با طعام بخورد مستسقى دهند سود دهد و اگر كسى را افعى زده باشد بياشامد بغايت نافع بود و اگر با آب بپزند و زن در آن نشيند صلابت رحم نرم گرداند و به حال آورد و ثمر وى چون با شراب بياشامند همين عمل كند و چون بر موى مالند سياه گرداند و ورق وى چون تر بود با پست جو بياميزند و بر ورم گرم و سوختگى آتش و گزندگى سگ ديوانه ضماد كنند نافع بود و چون با پيه بز بر نقرس ضماد كنند و يا با شراب بياشامند همين عمل بكند\r\nصاحب مخزن الادويه مىنويسد : خمان بفتح خا لغت نبطى است و به عربى رقعا نامند و بيونانى اقطى و آن دو صنف مىباشد كبير و صغير و كبير آن شبيه به شجر و شاخهاى آن مايل بسفيدى و مانند نى مستدير و برگ آن مانند گردكان و از آن كوچكتر و ثقيل الرايحه و در هر شاخى از سه عدد تا پنج عدد و بر سر شاخى قبهء و گل آن سفيد مايل بسرخى و ثمر آن شبيه به حبة الخضرا و بنفش مايل بسياهى و آنكه آن را درخت هندى كه ثمر آن بل است دانسته اشتباه كرده است\r\n\r\n","description":"","footnote":"","page_name":" 153 ","page_number":153},
  {"content":"\r\n\r\n\r\nخمخم\r\nجمجم است و گفته شد\r\n\r\nخمسة اوراق\r\nپنج انكشت است و گفته شود در ذو خمسة اوراق گفته شد\r\n\r\nخماهان\r\nصندل حديدى خوانند و آن حجرى سياه‌رنگ بود و آن دو نوع است نر و ماده و از آن نر بغايت صلب بود و تيره‌رنگ و چون به آب بسايند محك آن زرد بود مانند زرنيخ و آنچه ماده بود صلبى آن بغايت نبود و جوهران پاك بود و اگر به آب بسايند محك آن چون زنجفر سرخ بود بغايت و طبيعت هر دو سرد بود و آن نوعى از آهن است و بپارسى خماهن گويند و محكوك وى چون طلا كنند بر ورم حمره با پر مرغ سودمند بود و حرارت آن بنشاند و ضربان ساكن كند و هر دو نوع اين خاصيت دهد در ورمهاى دموى و صفراوى خاصه نوع ماده كه تبريد و تسكين در وى زياده بود از محك نوع نر\r\nدر مخزن الادويه مىنويسد : خماهان بفتح لغت فارسى است و خماهين نيز نامند و صندل حديدى نيز\r\n\r\nخندريل\r\nنوعى از كاسنى برى بود هندوان آن را ملبان گويند و اهل رستاق حرشنك گويند اما تلخ بود و آن را يعفيد خوانند و ورق وى به كاسنى صحرايى ماند و ثمر وى و گل وى همين سبيل ليكن قدرى كوچكتر بود و بر وى صمغى پيدا شود مانند مصطلى به مقدار باقلاى و قوت وى مانند كاسنى بستانى بود اما به سبب تلخى وى كه زياده است تجفيف در وى زياده است و صمق وى چون سحق كنند و با مربا بياميزند و در خرقهء پيچند به مقدار زيتونى و زن به خود برگيرد حيض براند و اگر نبات وى با بيخ بكوبند و با عسل بسرشند و قرص سازند چون با آب بگدازند و با نطرون بياميزند و بر بهق مالند سودمند بود و صمغ وى موى زيادت كه در چشم بود زايل كند و چون با شراب بياشامند گزندگى افعى را نافع بود و آب وى چون با شراب بپزند و بياشامند شكم ببندد و صمغ وى چون به آب كاسنى حل كنند و در چشم كشند باد سبل زايل كند و اگر دو درم از وى با خمير بياشامند يا بر موضع گزندگى افعى طلا كنند نافع بود و اگر آب ورق وى بر بواسير طلا كنند قطع كند و لبن وى در چشم همين عمل كند كه صمغ كند\r\n\r\nخندورس\r\nخالاون گويند و آن حنطهء رومى بود و بپارسى كاكل گويند طبيعت آن گرم و تر بود و لزج و غذاى وى سردتر از غذاى گندم باشد و كمتر اما غذاى نيكو دهد و از برنج غذا نيكوتر دهد و طبيعت ببندد و معده را نيكو بود اما نفاخ بود و چون با سركه بپزند و بر جرب تر ضماد كنند قلع كند و اگر بطيخ وى حقنه كنند قرحهء امعا را نافع بود\r\nصاحب مخزن الادويه مىنويسد : خندروس بفتح خا و سكون نون و فتح دال و ضم را و سكون واو و سين آن را خالاون نيز و به فارسى ذره‌مكه و به عربى حنطهء روميه و در تنكابن گندم مكه و بهندى جوار نامند و آن ثمر نباتيست در خوشه و دانه‌هاى آن متصل بهم و الوان مىباشد زرد و سرخ و سفيد اما سفيد آن و به قدر دانهء دخنى و بزرگتر و خام آن يا عفوصت و رسيدهء آن شيرين‌طعم و برشته كرده مىخورند و از آرد آن نان ترتيب مىدهند شيرين و لذيذ مىباشد و نبات آن شبيه به نى و نيشكر و ذرهء بزرگ\r\n\r\nخنثى\r\nبرواق خوانند و به زبان بربر تنقليس گويند ورق وى مانند ورق گندناى شامى بود و ساق وى املس بود و آن را انبار يقين هم خوانند و بر سر وى گل سفيد بود و بيخ وى دراز بود و گردشكل بطريقه بيخ نيلوفر و حريف و گفته شد در اصل الخنثى و طبيعت آن گرم و خشك است در سيوم و گويند سرد و تر بود و ديسقوريدوس گويد چون بياشامند بول و حيض براند و دو درم\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nاز وى با شراب درد پهلوها و سرفه را نيكو بود و بيخ وى چون بسوزانند و خاكستر آن ضماد كنند بر داء الثعلب موى بروياند بعد از آنكه به صوف پاره موضع آن ماليده باشند و اگر مجوف كنند و روغن زيت در انحا كنند و در آتش نهند تا بجوشد و بر شقاق كه از سرما بود بمالند نافع بود و بر سوختگى آتش همين سبيل و اگر آن روغن در گوش چكانند درد گوش زايل گرداند و گرانى وى ببرد و اگر ورق وى و گل و بيخ وى بر موضع گزندگى جانور ضماد كنند سودمند بود خاصه چون با شراب بياميزند و اگر بيخ وى با دردى شراب بياميزند و بجوشانند و بر دملها و ريشهاى پليد و ورمها كه در پستان بود و ورم خصيه ضماد كنند نافع بود و چون با سويق بياميزند نافع بود جهت ورمهاى گرم در ابتدا ضماد كردن نافع بود و اگر آب وى در گوش چكانند درد دندان زايل گرداند و اگر بهق سفيد در آفتاب بخرقه پاره بمالند و آن بيخ طلا كنند بغايت سودمند بود و اگر ثمر و گل وى با شراب بياشامند گزندگى عقرب را نافع بود و شكم براند و بيخ وى چون بر قوبا طلا كنند زايل كند و اگر بزيت بجوشانند و در گوش چكانند درد دندان ساكن كند و اگر سحق كنند با عسل بر شكم مستسقى ضماد كنند نافع بود و ساق وى چون تر بود بپزند و با سركه و زيت بخورند يرقان را بغايت نافع بود و استسقا هم و بسيارى مرار آورد و مصلح وى آب تمر هندى بود يا غوره\r\nصاحب تحفه مىنويسد : خنثى به تشديد نون بلغت سريانى گياهى است شبيه به اسراش كه به فارسى سريش نامند و ظاهرا نوعى از آن باشد برگش شبيه به كراث و از آن لطيف‌تر و ساقش قريب بزرعى و نرم و بر سر او گل سفيدى شبيه ببلوط و ببخش مستدير مثل بيخ سوسن آزاد و تخم او در قبه مثل تخم پياز . . .\r\n\r\nخنديقون\r\nشرابى است كه از عسل و شراب كهن يا مثلث سازند با ادويه‌ها و طبيعت آن گرم و خشك است\r\nصاحب مخزن الادويه مىنويسد : خنديقون بفتح خا را خندريقون نيز نامند و شرابى است كه از خمر و ادويه‌هاى مختلف ترتيب دهند و از تراكيب اطباى فرس است و معنى آن شراب برى است\r\n\r\nخنفسا\r\nبه شيرازى خزوك خوانند و اگر با زيت بجوشانند و در گوش چكانند در حال درد ساكن گرداند و همچنين اگر سحق كنند همين عمل كند و در خواص ابن زهر آورده است كه خنفسا چون در شيب گل كنند مرده شود و چون باز در شيب سرگين كنند زنده شود و اگر سرهاى خنفسا در برج كبوتر نهند ميان كبوتران اجتماع پيدا شود و متفرق نشوند شريف گويد اگر موخر وى پاره كنند و ميل بدان فروبرند و آن رطوبت در چشم كشند قوت باصره بدهد و اگر با زيت بجوشانند و در گوش چكانند و بدان ادمان كنند كرى كه نو بود زايل كند و چون با زيت بپزند چندانكه قوت با روغن بازدهد و از آن روغن در بواسير مالند بغايت سودمند بود و اگر بدان ادمان كنند دانهء بواسير قطع كند و اگر دانهء خنفسا نيم كوفت بر موضع گزندگى عقرب نهند درد زايل گرداند\r\nصاحب مخزن الادويه مىنويسد : خنفسا بضم خا و فتح فا به فارسى جعل و خزوك و بهندى كهروله نامند\r\nلاتين  SCARABAENS STERCORAEIUS  فرانسه  FEUILLE - MERDE  انگليسى  BLACK BEETLE \r\n\r\nخولنجان\r\nبهترين وى آن بود كه سرخ‌رنگ و سطبر و كم‌گره بود و آن بيخى است كه باز از وى آشيانه سازد در لب دريا بوقت بچه كردن و آن را در خانهء بازيابند و آن از زمين يونان خيزد و زمين يونان آب برآمده است و كس آن را نيابد الا در خانهء باز كه آن را بگيرند و بشويند و پاره‌پارهء آن را ببرند و آن را خسرودارو خوانند و بتركى آن را قرغات گويند طبيعت آن گرم و خشك است در دويم و گويند در سيوم معده را نيكو بود و درد قولنج و درد گرده زايل كند و باه را زيادت كند و بوى دهان خوش گرداند و طعام هضم كند و عرق النسا را سود دهد و بول ببندد چون از سردى گرده و مثانه بود و صرع و صداع كه از سردى بود و سرطان و خنازير و دردهاى بلغمى و سوداوى را نافع بود و بادها بشكند و بلغمىمزاج را نيكو بود و رطوبتى كه در معده بود نشف كند و تحريك منى كند و هيجان آن و اگر قدرى از آن در دهان گيرند نعوظ آورد و صاحب منهاج آورده كه يك درم از وى چون سحق كنند و بر چهاريكى شير گاو افشانند و بناشتا بياشامند در قوت باه بغايت سود دهد و از خواص وى آنست كه\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nدر هر ديگ و كاسه بود مگس گرد آن نگردد و جهت معده و جگر سرد بغايت نافع بود و قوت اعضاى باطنه بدهد و گويند مضر است به دل و مصلح وى كثيرا بود و چيزها چرب و صاحب تقويم گويد مضر بود به حجاب سينه و مصلح وى صندل و طباشير بود و بدل وى خرفه و قرنفل بود و اسحق بن عمران گويد بدل وى دارچينى بود و گويند بدل آن قرنفل بود\r\nصاحب مخزن الادويه مىنويسد : خولنجان را خسرودارو گويند و بتركى قرغات و بهندى كليجن و كلاجن نامند و آن بيخى است سرخ تيره پرگره تندطعم تند بود و لذيذ و با حدت و آنچه بتحقيق رسيده بيخ درخت تانبول است كه بهندى پان نامند\r\nشلمير تحت عنوان خولنجان مصرى و ريشه جوز آن را به :\r\nلاتين  ALPINIA GALANGA  يا  GALANGA MAJOR  نامند\r\nفرانسه  GRANDE GALANGA - GALANGA DE L , INDE OU G . DEJAVA \r\nانگليسى  GALANGAL \r\n\r\nخولان\r\nحضض است و گفته شد\r\n\r\nخوخ\r\nبپارسى شفتالو گويند و بهترين آن بود كه استخوان سهل از وى جدا شود و وى زودتر هضم شود و آن را نوعى از آلو خوانند از معده زود بگذرد و آنچه صلب بود و استخوان به گوشت چسبيده بود غليظ بود و دير هضم شود و طبيعت وى سرد و تر است در آخر درجه دوم و گويند در آخر اول ملين بود و در وى قبضى بود آنچه پخته بود ملين بود و معده گرم را نيكو بود و آنچه عفص بود قابض بود و اگر خشك كنند قبض در وى زيادت بود و آنچه خشك بود بجوشانند و طبيخ وى بياشامند قطع سيلان فضول از معده بكند اما خشك وى دير هضم شود و آنچه تر بود و رسيده اشتهاى طعام بازديد كند و گرم و خشك‌مزاج را باه زيادت كند و تبهاى محرقه را سودمند بود و حرارت بنشاند و تشنگى زايل كند و فساد وى چون فساد زردآلود نبود و لذيذتر از وى بود اما غذاى وى غليظ از غذاى او بود و رطوبت وى زود متعض شود و مولد بلغم بود و اولى آن بود كه بعد از خوردن وى زنجبيل مربا خورند با عسل و شراب ريحانى و اگر ورق وى با بهار وى بكوبند و آب آن بياشامند حب القرع بكشد و كرمها را\r\nصاحب مخزن الادويه مىنويسد : خوخ به فارسى شفتالو و بهندى آرو نامند و آن دو نوع است آنچه پوست آن نازك و رنگارنگ و سفيد و سرخ و زرد و مزغب و از گوشت جدا گردد آن را هلو نامند و غير آن را شفتالو كاردى و شفتالو نيز دو نوع مىباشد لطيف و شاداب و غير لطيف و شاداب و همه اجزاى درخت آن تلخ مىباشد\r\nلاتين  PRUNUS PERSICA - BRUGNON - AMYGDALUS PERSICA  فرانسه  PECHE  انگليسى  PEACH - NECTARINE \r\n\r\nخوخ اقرع\r\nگويند سادج هندى بود و گفته شود\r\n\r\nخوخ فلتق\r\nاسته قاقله است و گويند هيل بويا است كه آن قاقله كوچك است و گفته شود\r\n\r\nخوخ سياوشان\r\nدم الاخوين است و گفته شد\r\n\r\nخرزهرج\r\nسم الحمار است و به شيرازى خرزهره گويند و آن دفلى است و گفته شود\r\n\r\nخوض\r\nورق مقل بود و نخل نارگيل و امثال آن خوانند\r\n\r\n","description":"","footnote":"","page_name":" 156 ","page_number":156},
  {"content":"\r\n\r\n\r\nخوانيم الملك\r\nختم الملك طين مختوم است و گفته شود\r\n\r\nخيشفوج\r\nحب القطن است و گفته شد\r\n\r\nخيار\r\nقثد خوانند و به شيرازى خيار بالنگ گويند و بپارسى بادرنگ خوانند صاحب منهاج گويد لطيف‌تر از خيارزه بود و سردتر و در وى اندك قبضى بود و اسحق بن عمران گويد سردتر و ثقيل‌تر و غليظتر از خيارزه بود و طبيعت وى سرد و تر بود در دوم تبهاى محرقه را سودمند بود و بول براند و تشنگى فروبنشاند و مبرد احشاى محرورى بود و آب وى چون بگيرند سى مثقال تا چهل و پنج مثقال با ده درم شكر سليمانى بياشامند مسهل مرار صفرا بود و از خوردن وى خلطى بد متولد شود\r\nبهترين وى كوچك بود كه تخم وى رقيق بود و افضل وى آب وى بود و موافق جگر و معدهء گرم بود و غافقى گويد آب وى لطيف‌تر از آب خيارزه بود اما جرم خيار دير هضم شود و بغايت سرد بود و خوردن وى تشنگى آورد و درد معده و خاصره و مصلح وى عسل بود يا مويز يا جوارش كه نانخواه و كندر در وى بود اما آنچه به سركه پرورند بغايت سرد بود و حرارت بنشاند اما در معده دير بماند اولى آنكه بعد از طعامهاى غليظ نخورند مانند آش ماست و آش غوره و امثال آن بايد كه بعد از آن سفيدباج خورند و پوست وى خشك كرده مقدار چهار درم چون زن بياشامد دشخوارى زادن بر وى آسان گردد\r\nدر مخزن الادويه تحت عنوان قثد مىنويسد : بشيرازى خيار دراز و خيار بالنگ و بخراسانى خيار بادرنك و بهندى كهيرا و بفرنگى كوكواير نامند\r\nلاتين  CUCUMIS SATIVUS  فرانسه  CONCOMBRE  انگليسى  CUCUMBER \r\n\r\nخيارشنبر\r\nبپارسى و هندى خيارچنبر خوانند و وى هندى و كابلى و مصرى بود بهترين وى هندى بود كه سطبر و سياه‌رنگ بود رسيده و فلوس وى براق بود و پوست وى رقيق بود بهترين آن بود كه در زمان خرج كردن از قلم بيرون آورند و طبيعت آن معتدل بود در حرارت و ترى و گويند گرم بود و گويند سرد بود ملين و محلل بود و ورمهاى گرم را نافع بود كه در احشايا خاصه در حلق بود و چون بدان غرغره كنند با آب گشنيز تر و لعاب بذر قطونا خناق را نافع بود غرغره كرده و طلا كردن بر نقرس و ورمهاى صلب و مفاصل سود دهد و درد جگر را نافع بود و پاك گرداند چون با تمر هندى بياشامند مسهل مره صفرا بود و چون با تربد بياشامند مسهل بلغم و رطوبت بود و چون با آب كاسنى يا آب عنب الثعلب بياشامند يرقان را و درد جگر گرم را نافع بود خاصه چون آب كشوث اضافه كنند و اسهال وى بىزحمت و اذيت بود تا به حدى كه اگر زن آبستن بخورد هيچ زيانى نه‌بيند بلكه مصلح وى بود و زادن بر وى سهل شود و مرهء محترقه و بلغم براند و شكم نرم گرداند و سينه و قولنج بگشايد و شربتى از فلوس وى پنج درم تا پانزده درم بود و اسهال وى به قوت جاذبه بود و گويند به لزوجت و هركس كه امعاء وى ضعيف بود بايد كه پيش از استعمال بروغن بادام خويساند يا بر سر شربت ريزد اسحق گويد مضر است به سفل و مصلح وى آب عناب بود و صاحب تقويم گويد مضر بود بمعده و غثيان آورد و مصلح وى مصطلى و انيسون است و بدل آن صاحب منهاج گويد نيم وزن آن ترنجبين است و سه وزن آن مويز بىدانه و قدرى تر بود\r\nصاحب مخزن الادويه مىنويسد : بكسر خا معرب از خيارچنبر فارسى است و بهندى التاس و كرماله و كرواله و سيال لاتهى نامد و آن ثمر درختى است تا به قدر درخت گردكان چوب آن خالدار و گل آن زرد شبيه به گل ياسمن و ثمر آن دراز تا به قدر زرعى و باريك به سطبرى ابهامى و در حرف آن پرده‌هاى خشبى و بر آن رطوبت سياه چسبيده كه آن را عسل خيارشنبر نامند و پرده‌ها را قلوس آن و در هر پرده تخمى اندك پهن صنوبرىشكل سفيد مايل بزردى و مستعمل عسل آن است\r\nلاتين  CASSIA FISTULA  فرانسه  CASSEIN BATONS  انگليسى  PURGING CASSIA \r\n\r\n","description":"","footnote":"","page_name":" 157 ","page_number":157},
  {"content":"\r\n\r\n\r\nخيرى\r\nانواع است يك نوع خيرى سياه است و آن را خيرى خطايى گويند و يك نوع بنفش است و آن را خيرى ميروينى گويند و هفت رنگ گويند يك نوع سفيد و يك نوع سرخ و آن برى بود و آن خزامى بود و گفته شد و يك نوع زرد بود و بهترين آن زرد بود كه بپارسى خبرى گويند و در بغداد و موصل آن را عصيفره خوانند طبيعت آن گرم بود و گويند گرم و خشك بود در اول و گويند در دويم و بوئيدن گل وى محلل بادهاى غليظ بود از دماغ و سردى دماغ و رطوبت آن را نافع بود و گل وى چون خشك شود قوت وى زياده بود از تر و طبيخ وى حيض براند و ورم رحم را سود دهد چون در آن نشينند بچهء مرده و مشيمه بيرون آورد و اگر بياشامند مضر بود بچه را در مشيمه به سبب حرارتى كه در وى هست و قوت تخم وى و گل وى يكسان بود و اگر دو مثقال از تخم وى بياشامند حيض براند و باد معده و امعاء را نافع بود و فواق را سود دهد و اگر با عسل زن آبستن به خود برگيرد بچه زنده بكشد و مرده بيرون آورد بيخ وى در قوت مانند ايشان بود ليكن غليظتر و به طبيعت زمين نزديك بود و چون ويرا خشك كرده با سركه بر سپرز سخت‌شده ضماد كنند نافع بود و نقرس و ورمى كه در مفاصل پيدا شود و بغايت صلب بود چون ضماد كنند سودمند بود و طبيخ وى به سركه درد دندان را سود دهد و گل وى چون در موم روغن كنند شقاق مقعد و انگشتان را نافع بود و چون با عسل بياميزند قلاع زايل كند و خيرى سياه كه آن را بشيرازى خطايى خوانند طبيعت وى معتدل است و نافع بود جهت بادى كه در سر باشد و غير از نوع زرد و سرخ كه منفعت آن گفته شد انواع ديگر خيرى چندان منفعتى كه مشهور بود كه آن را ياد كنيم ندارند مگر كسى چيزى به تجربه معلوم كرده باشد\r\nلاتين  VESICARIA GUAPHALOIDES \r\n\r\nخيروع\r\nخبازى است و بپارسى خرو گويند و قديم الملك نيز گويند و در خبازى گفته شد\r\n\r\nخيربوا\r\nهيل‌بوا خوانند و هال‌بوا بهترين آن تازه فربه بود و تيز بود و رازى گويد در قوت مانند قرنفل بود و لطيف‌تر از قاقلهء بزرگ بود و طبيعت وى گرم و خشك است در سئوم معده و جگر سرد را سودمند بود و به جهت معده نيكوتر از قاقله بود و قى ببندد و غذا را هضم كند و ابن ماسويه گويد كه معده را از اخلاط بلغمى پاك كند و اشتهاى طعام بازديد كند و نافع بود جهت وجعهاى سرد خاصه در دماغ و قوت سر بدهد و اربياسوس گويد جهت بهق كه در همه بدن بود بغايت سودمند بود چون يك جزو از وى و يك جزو كندس و يك جزو تخم تره‌تيزه كوفته و بيخته با عسل بسرشند و طلا كنند و گويند مضر بود باحشاى محرورى و مصلح آن شيرهء تخم خرفه و سكنجبين بود و وى را بهندى لاحى خوانند\r\n\r\nخيروان بلدى\r\nآس‌برى است و گفته شد صفت آس در الف و صفت برى كه آن را مورد اسفرم خوانند در باب ميم گفته شود ان شاء الله تعالى\r\n\r\n","description":"","footnote":"","page_name":" 158 ","page_number":158},
  {"content":"\r\n\r\n\r\nباب الدال\r\n\r\nدانج‌دبر\r\nحب الراسن است و گفته شد\r\n\r\nدانج‌ابروج\r\nدانج افزونك نيز گويند و به شيرازى آنچكك نيز خوانند و از كوه گيلويه كه ولايت فارس است خيزد و در هيچ موضع ديگر نباشد و طبيعت آن گرم بود و معتدل بود در ترى و خشكى و منى بيفزايد و شهوت جماع زياده كند و باه برانگيزد و ابن مؤلف گويد چون بكوبند و شير آن بگيرند و زن بياشامد حيض براند و مجرب است\r\nصاحب مخزن الادويه مىنويسد : وى تخم آمرود جنگلى است بزرگتر از بهدانه مايل به مثلثىشكل پوست آن سياه‌رنگ و مغز آن سفيد و شيرين و لذيذ و آن را برشت مقشر نموده تنقل مىنمايند آنچلك در شيراز جزو اجيلهاى معمولى است\r\n\r\nدارصعوص\r\nدارمنصوص نيز گويند و آن دارچينى است و گفته شود\r\n\r\nدادى\r\nحبى است مانند جو باريك‌تر و درازتر و به طعم تلخ بود و طبيعت وى گرم و خشك است در دوم و گويند سرد است و يوحنا گويد گرم است در اول و خشك است در دويم بهترين وى سرخرنگ بود و خوشبوى و تازه و وى قابض بود نبيد خرمايى را از ترشى نگاه دارد و ملين صلابات بود و شكم ببندد و درد معده را نافع بود و استرخاى آن چون در طبيخ وى نشينند و اگر دو درم از وى بكوبند و بزيت چرب كنند و سغوف سازند بواسير را بغايت نافع بود و دفع زهرها بكند و اگر در طبيخ وى نشينند مقعد و رحم كه بيرون آمده باشد باز بجاى خود رود و اگر بعسل بسرشند و لعق كنند كرمهاى بزرگ و كوچك بكشد و بسيار خوردن وى كشنده بود و مداواى به قى و اسهال و شير تازه و چيزهاى چرب بود و صاحب تقويم گويد سده آورد و بواسير و دوار و مصلح وى خمير بنفشه بود يا هليله بقند و بدل وى در تحليل صلابات چهار دانگ وزن آن بادام و نيم وزن آن ابهل بود مگر در آبستنى كه نشايد ابهل مستعمل كنند\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nصاحب مخزن الادويه تحت عنوان دادى مىنويسد : بلغت فارسى جوجادو نامند و آن قسمى از هيوفاريقون است و مراد از مطلق آن دادى فارسى است\r\n\r\nدادى رومى\r\nهوفاريقون است و گفته شود\r\n\r\nدارشيشعان\r\nقندول خوانند و به زبان بربرى آزورى و به لفظى ديگر اشتلابوس و آن درختى سطبر خارناك است و در پوست وى حراقتى و در گل وى حدتى و در چوب وى عفوصتى بود و بعضى گويند بيخ سنبل هندى است و گويند چوب سنبل رومى است و اين خلاف است آنچه محقق است پوست وى مانند قرفه بود اما به سطبرى بسيار از وى سطبرتر بود و سرخ‌تر مانند خون و بهترين آن بود كه گران‌وزن بود آنچه بسرخى زند چون پوستش باز كنى به لون خون بود و خوشبوى و سطبر و در طعم وى اندك تلخى باشد و نوعى از دارشيشعان بود كه املس باشد و تابان و بغايت تلخ بود و سفيدرنگ بود و بوى نداشته باشد و طبيعت وى گرم است در اول و خشك است در دوم و گويند سرد است محلل رياح بود و مصلح عفونت و قطع خون بكند و شكم ببندد چون طبيخ وى بياشامند و چون به شراب بپزند و بدان مضمضه كنند قلاع را زايل كند و ريش بد كه در دهن باشد و دندان را نگاه دارد و استرخاى عصب را بغايت نافع بود و اگر در ادويه فرزجه كنند بچه بيندازد و عسر البول را سودمند بود و رطوبات غليظ را نشف كند و مقدار مستعمل از وى يك درم بود تا دو درم و سودمند بود جهت نفخ معده و چون سحق كنند و بروغن خيرى بسرشند و در گوش چكانند كرم گوش بكشد و چون سحق كرده به سركه بر دندان نهند درد ساكن كند جالينوس گويد عفونات و نزولات و وسواس سوداوى را بغايت نافع بود و معده را پاك گرداند و اسحق گويد مضر بود بجگر و مصلح وى به دوقو بود و صاحب تقويم گويد مجفف اعصاب بود و مصلح آن صمغ عربى و كثيرا بود و بدل آن ديسقوريدوس گويد در سودمندى استرخاى عصب به وزن آن اسارون و چهار دانك آن زراوند و نيم وزن آن درونج بود و شاپور گويد بدل آن كزنارك بود\r\nصاحب مخزن الادويه مىنويسد : دارشيشعان اسم فارسى است و آن را قندول و عود البرق نامند و خوشبوتر از عود بود و بهندى آن را كاىپهل گويند\r\nلاتين  MYRICAE SAPIDAE CORTEX \r\n\r\nدارفلفل\r\nجالينوس گويد بهار فلفل سفيد است و گويند درخت وى غير از درخت فلفل است و بتحقيق بهترين وى آنست كه سطبر بود و به طعم مانند فلفل بود و طبيعت وى گرم و خشك است در سيم و گويند خشك است در دوم و گويند تر است در اول\r\nمحلل بود و مرضهاى سرد زايل كند و هضم طعام بكند و قوت جگر و معده بدهد و باه را زيادت كند و قايم‌مقام زنجبيل بود و چون در ميان جگر بز بريان كنند تاريكى چشم و شبكورى را ببرد و جهت گزندگى جانوران را روغن طلا كردن نافع بود و جالينوس گويد معده را پاك كند از رطوبات لزج و سدهء جگر و سپرز بگشايد و ديسقوريدوس گويد عرق النسا و فالج را نافع بود و فولس گويد قوت پشت بدهد و شهوت را زيادت كند و اندروماخس گويد زهرهاى كشنده و گزندگى افعى و صرع را مفيد بود و مقدار مستعمل از وى نيم درم بود و مضر بود به سر و مصدع بود و صاحب منهاج گويد مصلح وى صمغ عربى بود و صاحب تقويم گويد مصلح وى صندل و گلاب بود و بدل آن به وزن آن فلفل و گويند به وزن آن زنجبيل و به وزن آن زرنباد بود\r\nصاحب مخزن الادويه مىنويسد : به فارسى فلفل دراز و بهندى پيپل و پيپلى نامند و آن ثمر نباتى است پيازه‌دار و برگ آن شبيه ببرگ تانبول و از آن اندك كوچكتر و با حدت و تلخى و ثمر آن طولانى شبيه به شاه‌توت و سياه‌رنگ و كوچكتر از آن و خشكدانه‌هاى وى كوچك و سرخرنگ و پيوسته بهم . . .\r\n\r\nدارچينى\r\nبهترين وى سيلانى بود و خوشبوى سرخرنگ تيزطعم كه طعم وى شيرين بود و طبيعت آن گرم و خشك بود در سيوم و گويند در دوم و روغن وى گرم و خشك بود و دارچينى در غايت لطافت بود و مصلح عفونت و زكام را نافع بود و خوردن وى و كحل كردن تاريك‌چشم را زايل كند و مفرح قلب بود و در وى ترياقيت هست و چون با مصطلى بپزند و آب آن بياشامند فواق زايل\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nكند و دارچينى نعوظ تمام آورد و هضم طعام بكند و درد معده كه از سردى بود زايل كند و بادها بشكند و رعشه را نافع بود و سينه را پاك كند و سده جگر بگشايد و قوت معده بدهد و استسقا را سود دهد و درد رحم را با زردهء تخم‌مرغ و زهرهاى گزندگان را سود دهد و بر گزندگى عقرب با انجير ضماد كردن بغايت نافع بود و چون سحق كرده بر قوبا طلا كنند سود دهد و چون با عسل بر كلف مالند سود دهد و سرفه كهن و درد گردن و عسر البول را نافع بود و اولى آن بود كه با شراب بسرشند و قرص سازند و در سايه خشك كنند قدرت وى تا پانزده سال بماند بقراط گويد قوت انسان را نگاه دارد چندانكه در حيات باشد و ذهن را تيز كند و جالينوس گويد معده و دماغ را از فضول پاك كند و نسيان ببرد و ديسقوريدوس گويد چشم را روشن كند و حيض براند و مشام را قوت دهد و همهء تبها را نافع بود و فولس گويد يرقان را نافع بود و صرع و وجعهاى سرد را نافع بود و مستعمل از وى يك درم بود و روفس گويد لقوه را نافع بود و استرخاى عضله را سودمند بود و گويند مضر بود بمثانه و مصلح وى اسارون بود و گويند مضر بود به سر و مصلح وى خميرهء بنفشه بود و بدل وى پوست سليخه به وزن آن و نيم وزن آن كبابه يا ابهل يا زرنب و گويند بدل آن دو وزن آن كبابه بود و تيادوق گويد بدل وى به وزن وى خولنجان بود و گويند بدل وى دو وزن وى ابهل بود و روغن دارچينى رعشه را بغايت نافع بود\r\nصاحب مخزن الادويه مىگويد : دارچينى بفتح دال معرب دارچينى فارسى است و دار بمعنى درخت و چوب است و به يونانى آن را افتيمون و بسريانى مرسلون نامند و آن پوست شاخهاى درختى است كه منبت آن جزيره سيلان كه سرانديب نيز نامند . . . تند بود تندطعم و سرخرنگ و شيرين و قلمهاى آن باريك و بسيار درهم پيچيده و بلند تا دوسه زرع و راست خصوص كه از شاخهاى نورستهء آن جدا شده باشد\r\nدر تحفه مىنويسد : درخت آن شبيه بدرخت انار و برگ آن چون ورق گردوست و بىگل و بىشحم\r\nلاتين  CINNAOMI CORTEX  فرانسه  CANELLE DE CEYLAN  انگليسى  CINNAMON \r\n\r\nدارمكى\r\nنوعى از مرو است و گفته شود در ميم\r\n\r\nداربرنيان\r\nبقم است و گفته شد\r\n\r\nدارورومى\r\nسالان بود و گفته شود\r\n\r\nدبق\r\nقسوس خوانند و آن حبى است مانند زرشك و دانهء مورد و عطاران بشيرازى وى را مويزج خوانند و چون بشكنند عسل لزج و بغايت چسبنده در اندرون وى بود بهترين آن تازه‌املس بود كه لون اندرون وى كراثى بود و لون بيرون وى سياه بود كه به سرخى زند و طبيعت وى گرم و خشك است در سيوم و گويند در دوم و در وى رطوبت فضلى بود و غير نضج و اسحق گويد گرم و تر بود و محلل و ملين بود چون با زرنيخ بر ناخن تباه شده نهند قلع كند بر ورمهاى سرد و شرابلغمى ضماد كنند نافع بود و چون با زرنيخ و موم خلط كنند به اجزاى مساوى و بر ورم بن گوش نهند مجموع ورمها را نافع بود و اگر با كندر بياميزند و بر ريشهاى كهن نهند زايل كند و اگر با بوره بر سپرز نهند بگدازاند و بلغم و عرق النسا و نقرس را نافع بود و چون نيم درم از وى مستعمل كنند جذب رطوبت غليظ از عمق بدن بكند و فولس گويد خلطها در اعضا بگدازاند و قوت اعضا بدهد و رطوبت زايل كند و مرقوريوس گويد محلل اخلاط فاسد بود كه در وركين جمع شده باشد اما مضر بود به قلب و از خوردن وى قراقر در شكم پيدا شود و مغص آورد و دوار و اولى آن بود كه به آب عسل قى كنند و حقنه كنند و سكنجبين بياشامند و گويند مصلح وى بالنكو و گاو زبان بود و بدل وى نيم وزن وى عاقرقرا بود و در تحليل ورمهاى صلب چهاردانگ وزن آن جوز سرو و نيم وزن آن ابهل بود\r\nصاحب مخزن الادويه مىنويسد : دبق به كسر دال و سكون با و قاف آن را قسوس نامند و به فارسى مويزك عسلى و كشمش كاوليا و آن دانه‌ايست از نخود كوچكتر و سبزرنگ و چون خشك گردد پوست آن درهم پيچيده و مايل بسياهى شود و در جوف آن رطوبتى چسبنده باشد و دانهاى آن به قدر خشخاش و گياه آن از درخت امرود و\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nغير آن متوكن مىگردد و چندين شاخ از يك مكان مىرويد و برگ آن شبيه ببرگ مورد و انار و لطيف مىباشد و سبز نيمرنگ\r\nشليمر تحت عنوان مويزك و كشمش لولى لاتين آن را  DELPHINIUM STAPHYSAGRIA  يا  STAPHYSAGRIA  گويد فرانسه  STAPHISAIGRE  انگليسى  LOUSWORT \r\n\r\nدبس\r\nبپارسى دوشاب خرمايى گويند بهترين وى بصرى بود كه آن را سيلان گويند و آن آتش نديده باشد و آنچه از رطب فارسى گيرند دوشاب خوانند و طبيعت آن گرم و تر باشد كلف زايل كند چون با قسط و نمك بدان مالند و طبع نرم دارد و غذا دهد ليكن خلطى غليظ و خونى عكر از وى متولد شود و مصلح وى بادام و خشخاش بود بعد از آن سكنجبين ساده و مغز كاهو خورند\r\n\r\nدبا\r\nقرع است و گفته شود\r\n\r\nدباب\r\nسيسنبر است و گفته شود\r\n\r\nدبوار\r\nديودار و دبيدار گويند و گفته شود\r\nصاحب مخزن الادويه تحت عنوان دبيداريا مىنويسد : بكسر دال لغت نبطى است مشتق از فارسى و آن گياهى هندى است كه نوعى از بابونه است ثمر آن بىگل با اندك تلخى و حدت و چون داخل اطعمه كنند خوش‌طعم مىگرداند .\r\n\r\nدجاج\r\nبپارسى ماكيان را گويند و مرغ خانگى گويند و طبيعت وى معتدل بود در گرمى و دماغ را قوت دهد و عقل بيفزايد و دماغ وى چون با شراب بياشامند منع خونى كه از حجب دماغ روانه بود بكند و آواز صافى دارد و گزندگى جانوران پليد را نافع بود و چون بشكافند و همچنان گرم بر محل گزندگى جانوران نهند و زمان بدل كنند بغايت سودمند بود و منع سريان سم بكند و مرغ غذاى ناقهان بود و نشايد كه ادمان خوردن وى كنند خداوندان رياضت و كدو اولى آن بود كه بعد از تناول وى ميبختج بخورند و دماغ وى منى و دماغ بيفزايد و شريف گويد جوانمرغ فربه بپزند با مسكه چندانكه پخته شود و كسى را كه سرفه خشك بود بخورد زايل كند و اگر مرغ به خسكدانه فربه كنند و دوازده روز بعد از آن بكشند و پيه وى بيرون آورند و مجذوم در اعضا مالد بغايت سودمند بود و اگر كسى را كه ماليخولياى سوداوى داشته باشد طلا كنند نافع بود خاصله چون سه نوبت پياپى طلا كنند و چون مرق مرغ پيه‌دار بياشامند كسى كه لون وى زرد بود كه سبب آن معلوم نبود هفت روز هريك روز يك مرغ با نان جوارى بخورد لون وى به حال صحت بازآيد و ابن مؤلف گويد سرگين مرغ اگر دود كنند درد دندان را نافع بود و موافق كسى بود كه ادويه كشنده خورده باشد و اگر با سركه بياشامند خناق را سود دهد\r\nدر مخزن الادويه آمده است كه : دجاج با كسر دال به فارسى مرغ خانگى و بهندى ككرى و مرغى و به عربى نر آن را ديك و به فارسى خروس و بهندى ككرومرغا نيز نامند\r\nمرغ را بفرانسه  POULE  و بانگليسى  HEN  جوجه را بفرانسه  POULETTE  و بانگليسى  POLLET  گويند\r\n\r\nدج\r\nروفس گويد فاضل‌ترين مرغ برى بود و ابن مؤلف گويد به شيرازى آن را طخا خوانند و بعد از آن روسمانى پس حجل و دراج و طيهوح و فرخ الحمام و رشان و فواجت و طبيعت آن گرم و خشك است\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nصاحب مخزن الادويه و تحفه هر دو دج را كبك درى مىدانند و بشيرازى طخا و در تنكابن كوه‌كرك گويند\r\nلاتين  TETRAGALLUS CANCASIENS  فرانسه  PERDRIX  انگليسى  PARTRIDGE \r\n\r\nدجر\r\nلوبياست و گفته شود\r\n\r\nدخيسا\r\nگويند سنگى است و گويند دهن البلسان است و هر دو را به اين اسم خوانند\r\nدر تحفه درخيسا آمده است\r\n\r\nدخن\r\nبپارسى ارزن گويند و به شيرازى الم و آن نوعى جاورس است و طبيعت آن سرد و خشك است در دويم و گويند در سيوم و گويند گرم است شكم ببندد و بول براند و غذاى اندك دهد و اگر بشير تازه بپزند خشكى وى كمتر بود و غذا بيشتر دهد ليكن سده و سنگ گرده پيدا كند و مصلح وى قند بود و سويق وى قطع قى كند و اسهال كه از صفرا بود و اسحق گويد مضر است به شش و مصلح وى مصطلى بود و شاپور گويد بدل آن برنج است\r\nصاحب مخزن الادويه گويد : دخن بضم دال و سكون خا و نون به فارسى ارزن و بشيرازى الم و بهندى كنكنى گويند\r\nلاتين  PANICUM MILIACEUM  فرانسه  MILLET  انگليسى  MILLET \r\n\r\nدخان\r\nبپارسى دود گويند مجموع دخانها مجفف بود و در وى اندك بقيتى نارى بود و بقوت‌ترين دخانها دخان قطران بود پس زفت پس ميعه بعد از آن مر بعد از آن كندر و دخان كندر در ادويه‌ها جهت ورم چشم استعمال كنند كه در وى قرحهء بود و آن قرحه را پاك گرداند و گوشت بروياند و در كحلها نيز مستعمل كنند جهت منع موى زيادت كه در چشم بود بىآنكه رمد بود و دخان قوارير گرم بود قطع سبل بكند و روشنايى چشم بيفزايد\r\nصاحب مخزن الادويه مىنويسد : دخان با ضم دال بهندى دهوان خوانند و آن اجزاى لطيف حار يابس است كه از اشيا در حين سوختن و گداختن متصاعد گردد\r\n\r\nدراج\r\nگوشت وى معتدل‌تر از گوشت تذرو و فاخته بود و فاضل‌تر و لطيف‌تر و خشك‌تر از گوشت تدرج بود و حرارت كمتر منى را زيادت كند و شكم ببندد و دماغ و فهم زيادت كند و مصلح ناقهان بود و دراج را به شيرازى كبك كر خوانند و ابن مؤلف گويد دراج هندى را مرغ مقتول خوانند\r\nصاحب مخزن الادويه مىنويسد : دراج بضم دال و فتح راى مشدده بهندى تيتر نامند و در هند چهار نوع مختلف بود\r\nلاتين  ATTAGEN FRANCOLINUS  انگليسى و فرانسه  FRANCOLIN \r\n\r\nدرافن\r\nدراقن نيز گويند بلغت اهل شام خوخ است\r\n\r\nدردى الخمر\r\nدردى شراب است بهترين وى درد شراب كهن بود و طبيعت وى گرم و خشك بود محلل اورام بود و كلف و نمش زايل\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nكند اثرهايى كه بر روى مانند عدس پيدا شود چون بسايند و با اشنان خلط كنند و هر روز روى را بدان بشويند پاك گرداند و جلا بخشد\r\nصاحب مخزن الادويه تحت عنوان دردى مىنويسد : بضم دال به فارسى لاى نامند و آن ته‌نشين عصارات است و بهترين همه ته‌نشين شراب است كه خشك آن را طرطير و به فارسى دارتو نامند\r\n\r\nدردى الخل\r\nدرد سر كه چون خشك كنند و بسوزانند مانند زبد البحر شود و يا در ديگى كوارى نو كنند و بر سر آتش نهند و غايت سوختگى وى آن بود كه سفيد گردد و بشويند مانند توتياى سوخته و وى محرق و معفن مسخن و مجفف بود گوشت زيادت كه در ريشهاى بد بود بخورد و با راتينج بر سفيدى ناخن طلا كنند زايل كند و چون با روغن مصطلى و با راتينج بياميزند و بر موى مالند و يك شب رها كنند موى را سرخ گرداند و آنچه سوخته بود آثار دماميل و ريشهاى آن ببرد و تاريكى چشم زايل كند و آنچه نسوخته بود با مورد تازه بر شكم و معده ضماد كنند بر شيب شكم و بر ريشها محكم گرداند و منع سيلان رطوبات از ايشان بكند و چون ضماد كنند قطع خون رفتن بكند و بر ورم پستان ضماد كردن نافع بود و اگر بر بيرون رحم ضماد كنند حيض بازدارد و مسكن ورمهاى گرم بود\r\n\r\nدرونج\r\nصاحب منهاج گويد دو نوع است فارسى و رومى و بهترين وى رومى بود و آن را درونج عقربى خوانند از بهر آنكه به شكل عقرب بود و صاحب جامع گويد در كوهستان شام و اندلس بسيار بود طبيعت وى گرم و خشك است در سيم و عيسى گويد گرم و خشك است در دوم بادها بشكند و گزندگى جانوران زهردار را نافع بود و درد رحم كه از سردى بود زايل كند و خفقان كه از سردى بود را سود دارد و بادهاى غليظ كه در معده و امعاء بود را نافع بود و تحليل دهد و بر گزندگى عقرب و رتيلا با انجير ضماد كردن و همچنان خوردن نافع بود و تقويت دل بدهد و مفرح بود و ترياق همه زهرها بود و مقوى دل و اولى آن بود كه با شراب سيب ممزوج كنند تا سخونت وى كمتر شود و جهت خفقان با قدرى كافور خلط كنند نافع بود و خاصيت وى باقى ماند و كيفيت وى بشكند و ابن زهر در خواص آورده است كه چون قطعهء از وى در اندرون خانه بياويزند طاعون در آنجا نشود و اگر سوراخ كنند و ريسمان بندند و از ميان هر دو ران زن حامله بياويزند فرزند وى را نگاهدارد از همه آفتى و اگر دشوار زايد زائيدن آسان كند و زود و اگر بياويزند سوراخ‌كردهء آن را به طول بر وى ايمن باشد از خوابهاى بد و از ترسيدن در خواب و اين از خواص اوست و سفيان آندلسى گويد مسخن دل و معده و جگر بود و هضم طعام بكند و سودمند بود جهت ماليخولياى امعايى به تحليل نفخ و تلطيف اخلاط غليظ و مستعمل از وى يك درم بود و اسحق گويد دو درم و همو گويد مضر بود بسر و مصلح وى رازيانه و قند بود و رازى گويد بدل وى در دفع بادها كه در رحم پيدا شود به وزن وى زرنباد و دو دانگ وزن آن قرنفل بود و شاپور گويد بدل وى عاقرقرحا بود و گويند بدل وى دو وزن وى سورنجان بود\r\nصاحب مخزن الادويه مىنويسد : درونج بفتح با و ضم را و سكون واو و فتح نون و جيم لغت فارسى است و آن بيخى است عقربى شكل پوست آن خاكسترىرنگ گرهدار و عدد گره آن دو يا سه عدد و بهترين آن با اندك تلخى و خوشبوى و با صلابت و اندرون آن سفيد است\r\nلاتين  DORONICUM PARDALINAN CHES  فرانسه  DORANIE  انگليسى  ROMAN LEOPARD , S BANE \r\n\r\nدروقينون\r\nاز جمله مخدرات است و نبات وى بدرخت زيتون ماند ليكن از يك گز كوتاهتر بود و ورق وى برنگ زيتون بود اما درازتر و تنك‌تر بود و بغايت خشن بود و گل وى سفيد بود و تخم وى مقدار گرسنه كوچك بود بغايت صلب و لون وى مختلف بود و بيخ وى بدرازى يك گز بود و به سطبرى انگشت بود و در كوهها رويد و در طبيعت مانند بذر البنج و لفاح و خشخاش سياه بود و مسكر بود و غثيان سخت و فواق و مغص آورد و اسهال خون و غشى و مسبت و كشنده بود از چهار روز تا هفت روز اگر زياده خورند و مداواى آن‌كس كه خورده باشد بقى كنند تا معده را پاك كند و همان معالجه كه از خوردن بذر البنج گفته شد\r\nصاحب مخزن الادويه مىنويسد : دروفينون بفتح دال و ضم را و سكون واو و كسر فا و سكون يا و ضم نون و سكون واو و نون لغت يونانى است و به عربى زيتونيه جهت مشابهت برگ وى ببرگ زيتون نامند و در زمين نمناك و كنار دريا رويد\r\n\r\n","description":"","footnote":"","page_name":" 164 ","page_number":164},
  {"content":"\r\n\r\n\r\nدردار\r\nشجرة البق خوانند و بپارسى درخت پشه گويند و به شيرازى اسفيدار و بسمرقندى كل‌كرم و در صغديان كنجشك و در اندلس و در بخارا لامشكر و غرب نوعى از وى است و صنعت غرب گفته شود اما ورق دردار در وى قبضى بود و جلايى و پوست وى قابض‌تر و سردتر از ورق وى بود و طبيخ اصل وى چون بر استخوان شكسته نطول كنند سود دهد و پوست سطبر وى چون يك مثقال به آب سرد بياشامند يا با شراب مسهل بلغم بود و ورق وى چون سحق كنند و با سركه بر جرب ريش شده مالند نافع بود و پوست وى چون بر جراحات پيچند بصلاح آورد و اگر بكوبند و با سركه بسرشند و بر برص طلا كنند زايل كند و بيخ وى چون بر آتش نهند و بسوزند رطوبتى كه از وى بيرون آيد بگيرند و در گوش چكانند كرى كه از رنجورى دراز حادث شده باشد زايل كند و عصارهء ورق وى چون در گوش چكانند نيم‌گرم ورم گوش را نافع بود و اگر با عسل بياميزند و در چشم كشند تاريكى چشم زايل كند و رطوبت ثمر وى چون در روى مالند جلايى تمام دهد و مسيح گويد ورق وى سرد و خشك بود در درجهء اول\r\nصاحب مخزن الادويه مىنويسد : دردار بفتح دال لغت فارسى است و آن را دارون و سفيدار و درخت پشه نيز نامند جهت آنكه در جوف ثمر آن پشه متكون مىگردد و نوعى از غرب است\r\nلاتين  ULMUS CAMPESTRIS  فرانسه  ORME PYRAMIDL  انگليسى  COMMON ELM \r\n\r\nدروبطارس\r\nدودمطارس نيز گويند و بعضى گويند آن بلوط بود يا سرخس بلوط و آن چيزى است كه بر درخت بلوط كهن پيچيده مىشود مانند سرخس اما كوچكتر بود و در وى حلاوتى بود با اندكى تيزى و تلخى اما در اصل وى با وجود شيرينى و تيزى و تلخى عفض بود و قابض بود و مغص آورد و در غايت حرارت بود و چون بكوبند با بيخ همچنان و بر موى ضماد كنند موى را بسترد و فالج و لقوه را نافع بود\r\nصاحب مخزن الادويه مىگويد : دروبطارس بيونانى بمعنى ولد البلوط است چه گياه آن بر درخت بلوط كهنه مىرويد و مىپيچد و آن نوعى از بسفايج است\r\n\r\nدرداب\r\nدستنبويه است و گفته شود\r\n\r\nدرليخ\r\nنوعى از لبلاب است و گفته شود\r\n\r\nدستنبويه\r\nبلغت اهل شام شمامه گويند و آن نوعى از بطيخ كوچك است بوئيدن و ادمان كردن بدان دماغ گرم كند و سده جگر بگشايد و بادى كه در وى باشد بشكند و گوشت وى بطى الهضم بود و بوئيدن وى نافع بود و اگر خشك كرده روى بدان بشويند پاك كند و جلا دهد\r\nلاتين  CUCUMIS SEHEMMA \r\n\r\nدشيش\r\nخشيشى است و آن درشتى كه از آرد گندم و آرد جو حاصل شود را خشيش و دشيش خوانند\r\n\r\nدفلى\r\nحبى است و آن دو نوع است برى و نهرى و هر دو نوع را سم الحمار خوانند و بپارسى خرزهره و به شيرازى خزهره و\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nبهترين وى سبز بزرگ‌ورق بود و بغايت تلخ بود و گل وى مانند گل سرخ بود برنگ و ثمر وى صلب بود و طبيعت وى گرم و خشك است در سيم و گويند خشكى وى در دوم بود و گويند در اول بود و بغايت محلل بود ورمهاى صلب را و در حكه و جرب و درد پشت و زانو ضماد كردن خاصه چون ورق وى بپزند و مانند مرهم بر ورمهاى صلب نهند بگدازند و آب ورق وى چون بر جرب و حكه طلا كنند سودمند بود و چون با شراب و سداب بجوشانند و بياشامند گزندگى جانوران زهردار را نافع بود و مقدار مستعمل از وى نيم درم بود و مفاصل را نافع بود و فقاع ورق وى سم حيوانات بود از آدمى و سگ و اسب و خر و استر و غيره مجموع حيوانات و آنچه ضعيف بود از حيوانات مثل بز و ميش اگر دفلى در آب خويسانند و از آن آب ايشان را دهند كشنده بود و اندكى از وى كرب آورد سخت و باد در شكم پيدا كند و آبى كه دفلى در وى رسته بود بد بود و فقاع وى بغايت معطس بود و ورق وى چون به آب پزند و بيالايند و بهريك رطل نيم رطل زيت كهن بر سر آن كنند و بجوشانند تا آب وى بسوزد و روغن بماند و ثمن رطل موم سفيد بر آن روغن نهند مانند مرهم و آن مرهم بر جرب و حكه طلا كنند بغايت مفيد بود و اگر ورق وى خشك كرده بكوبند و بر ريشها افشانند خشك گرداند روى ريش را و حوالى آن را و مداواى كسى كه دفلى خورده باشد به آشهاى چرب و خبيصها و لعاب بذر قطونا و روغن گل و كثيرا و تمر شيرين پرعجيب مفيد بود و همچنين انجير و قند و عسل و حلوات و جلاب درب عنب يعنى دوشاب انگورى و اضافه چيزهاى چرب كنند\r\nصاحب مخزن الادويه مىنويسد : دفلى بيونانى شيريون و بسريانى روديون و عربى جين و سم الحمار و بهندى كنير نامند\r\nلاتين  NERIUM OLEANDER  فرانسه  LAURIER ROSE  انگليسى  ROSE - BAY \r\n\r\nدقطامانون\r\nمشك طرامشيع است و گفته شود\r\n\r\nدقاق الكندر\r\nدر صفت كندر گفته شود\r\n\r\nدلب\r\nبپارسى چنار گويند پوست وى و جوز وى بغايت خشك بود و در درجه اول سرد بود و چوب وى سردتر بود و ورق وى چون تر بود با شراب بپزند و بر چشم ضماد كنند آب رفتن بازدارد و ورمهاى بلغمى و ورمهاى گرم كه در زانو بود سود دهد و اگر خرد بكوبند و بر ريشهاى تر افشانند خشك گرداند و سوختگى آتش را سود دارد و پوست وى چون با سركه بپزند و بدان غرغره و مضمضه كنند درد دندان را نافع بود و سوختگى آتش را و پوست وى برص را نافع بود و طبيخ برگ وى درد چشم را سود دهد و خاكستر وى ريشها و چركهاى پليد را زايل كند و ثمر وى چون تر بود با شراب بياشامند گزندگى جانوران را سود دهد و چون با پيه بر سوختگى آتش نهند نافع بود و غبارى كه بر ورق و ثمر وى نشسته بود بغايت مضر بود بحواس و شش و اواز و بايد كه از پى آن شير تازه بخورند و صاحب تقويم گويد مصلح آن عود بود يا قرفه و دارچينى و جوز وى يا پيه بر گزندگى جانوران ضماد كردن نافع بود و پوست وى چون بسوزانند جلاى تمام بدهد تا به حدى كه برص را شفا دهد و چون ورق و ثمر وى در خانه بخور كنند خنفسا بگريزند\r\nصاحب مخزن الادويه مىنويسد : دلب به ضم دال به فارسى چنار و بفرنگى بلطانس نامند\r\nلاتين  PLATANUS ORIENTALIS  فرانسه  PLATANE  انگليسى  PLATAN \r\n\r\nدلبوث\r\nنوعى از سوسن برى بود و آن معروف است به سيف الغراب و بدين سبب اين اسم بر وى نهاده‌اند كه ورق آن مانند سيف بود به شكل ورق ايرسا بود اما ورق ايرسا باريكتر و كوچكتر بود و ساق وى مقدار يك گز باشد و گل وى سرخ‌رنگ بود و وى\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nرا سقراغانيون گويند و بعضى ماخاريون خوانند و كسيقيون نيز گويند و اصل او مانند دو پياز كوچك بود زير يكديگر آنكه در شيب بود لاغر بود و بالايى فربه بود و در وى قوت جاذبه بود و ملطف و محلل بود و در بغداد آن بيخ را نافوخ خوانند و زنان بغداد جهت فربهى مستعمل كنند و جهت جلاى رو چون بدان بشويند بغايت لون را نيكو گرداند و در بغداد بسيار بود و بيخ بالايى وى چون به خود برگيرند حيض براند و چون با شراب بياشامند شهوت جماع برانگيزد و چون بيخ شيب وى زنان بياشامند قطع شهوت ايشان بكند و زهراوى گويد چون بيخ وى در شراب خويسانند و صاحب بواسير هر روز مقدار يك رطل از آن شراب بياشامد بواسير خشك گرداند و اگر خشك كنند بيخ وى و هر روز مقدار يك درم با ماء العسل بياشامند همين عمل كند\r\nصاحب مخزن الادويه مىنويسد : دلبوث به فتح دال اسم عربى بيخ سوسن سرخ صحرايى است معروف به سيف العراب\r\nصاحب تحفه مىنويسد اين بيخ مثل دو پياز است كه ملاصق بهم باشند بىپرده‌هائى كه در پياز است\r\n\r\nدليك\r\nثمر گل بود چون گل بريزد آن ثمر حاصل شود مانند تخم گل سرخ‌رنگ و چون پخته شود در طعم وى شيرينى بود و در شام آن را عرق الديك خوانند و ابن مولف گويد كه شيخ الرئيس برانست كه تخم گل آنست\r\nصاحب تحفه دربارهء دليك مىنويسد : ثمر گل صحرايى است مثل بار گل سرخ بستانى و با اندك شيرينى و ععوصت و زرد مايل بسرخى و زيتون و در تنكابن كليك نامند و بتركى اتب‌برونى و باصفهانى بن گل نامند نبات او پرخارتر از گل بستانى و گل وى بىبوست\r\n\r\nدليفس\r\nنوعى از صدف كوچك بود كه همچنان خام نمكسود مىخورند و در صاد گفته شود\r\n\r\nدلق\r\nصاحب منهاج گويد فراء وى مانند سمور بود و در همه حالتى و بالس گويد گرمى وى كمتر از سمور بود و سخونت وى معتدل بود از بهر آنكه طبيعت حيوانى وى گرم و تر است و ابن مؤلف گويد اگر چشم راست وى در خرقهء كتان بر صاحب تب ربع بندند نافع بود و اگر چشم چپ بندند تب بازآيد و اگر صاحب بواسير بر پوست وى نشيند سود دهد\r\nصاحب مخزن الادويه مىنويسد : دلق بتحريك دال به فارسى دله و باصفهانى موسوره نامند\r\nصاحب تحفه مىنويسد : حيوانى است شبيه به سمور و در اصفهان مؤثره و به فارسى دله نامند\r\n\r\nدلفين\r\nماهى بزرگى است سياه‌رنگ و سر وى مانند سرخوك بود و دندان ندارد و آن را خنزير البحر گويند و در حرون خوك ماهى گويند گوشت وى فربه بود و چون پيه وى بگدازند در خنطلى كه شحم وى بيرون كرده باشند و در آن بجوشانند و در گوش چكانند كرى كهن شده و از آن نو همه زايل كند گوشت وى سرد و غليظ بود و ديرهضم شود و تميمى گويد گوشت وى مانند گوشت سگ آبى بود در غلظت و ديرهضم شود و توليد سودا و كيموس بد كند و دندان وى چون بر كودك آويزند نترسد و چون پيه وى بخورند درد مفاصل را سود دهد\r\nدر مخزن الادويه مىنويسد : بضم دال و فتح لام و كسر فا و سكون يا و نون اسم يونانى و بعضى گفته‌اند به لغت رومى اسم نوعى سمك است و خنزير البحر و به فارسى خوك‌ماهى و ماهى بينىدراز و بديلمى كحهء ماهى و بهندى سوس نامند\r\nلاتين  DOLPHIN \r\n\r\nدماغ\r\nشيخ الرئيس گويد بهترين دماغها يعنى مغزها مغز مرغها بود خاصه كوهى و بهترين مغز مواشى مغز بره و گوساله بود و مصلح كسى باشد كه زهر خورده باشد يا گزندهء وى را گزيده باشد و بقراط گويد مجموع مغزها سرد بود و تر و خون لزج سرد\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nاز وى پديد آيد و چون هضم شود بدن را فربه دارد و دماغ را زياده كند و مرطب امعا و گرده بود و باه را زيادت كند اما مولد بلغم بود و اشتها ببرد و مغثى بود نزديك هضم شدن و بر معده ماليده شود و قى آورد و شكم نرم دارد و آنچه بريان كرده بود ديرتر از معده بگذرد از آنچه رسيده بود و مصلح وى نعنع بود و سعتر و فلفل و خردل و دارچينى و سركه\r\n\r\nمغز الديك و الدجاج\r\nمغز خروس و مرغ چون بخورند گزندگىها و دد را نافع بود و چون بسرشند به گرد آسياب و مقدار باقلايى بخورند خون رفتن بينى را بازدارد خاصه دماغ مرغ و خاصه آن خون كه از حجب دماغ روانه بود\r\n\r\nدماغ البعير\r\nمغز شتر چون خشك كنند و با سركه بياشامند صرع را سودمند بود\r\n\r\nدماغ البط\r\nمغز ورم مقعد را سود دهد\r\n\r\nدماغ ابن عرس\r\nمغز راسو چون خشك كنند و با سركه بياشامند صرع را بغايت مفيد بود\r\n\r\nدماغ الخيل\r\nمغز اسب مخرق و معفن بود\r\n\r\nدماغ الخفاش\r\nمغز شب‌پره با عسل چون در چشم كشند در ابتداء نزول آب نافع بود و خاكستر آن روشنايى چشم بيفزايد و مغز وى تازه بر كف پاى مالند باه را برانگيزد\r\n\r\nدميا\r\nدر مفردات جالينوس رميا خوانند و چنين گويند كه سرطان بحرى است و به تحقيق كه ماهيئى است كه سنبا گويند و گفته شود و لسان البحر نيز گويند و هم گفته شود\r\n\r\nدم الاخرين\r\nشياب خوانند و ايدع و دم التنين و دم الثعبان و بپارسى خون سياوشان و به عربى فاطر الدم خوانند و مؤلف گويد سه نوع است چكيده و خشبى و ترابى و بهترين آن چكيده بود صافى كه قطعا در وى موم نبود و طبيعت وى سرد و خشك و قابض بود و خشكى وى در دوم بود و مسيح گويد سردى وى در سيم بود و يوحنا گويد گرم است در اول و خشك است در دوم قوت معده و جگر بدهد و شقاق مقعد و سجح امعا را بغايت مفيد بود و قطع خون رفتن بكند از هر موضع كه باشد و چون نيم درم از وى به روى زرده تخم‌مرغ نيم‌برشت بياشامند شكم ببندد و سجح را نافع بود و در داروهاى چشم كنند قوت چشم بدهد و جراحتهاى تازه را سودمند بود و روفس گويد ريشهاى تازه و دملها و دانه‌ها را نافع بود چون بر او افشانند و جالينوس گويد گوشت بر جراحتها كه در امعا بود و ظاهر بدن بروياند و وى شش را بد بود و مصلح وى صمغ عربى بود و كثيرا و بدل وى در همه افعال كاهو بود يا عصاره كاهو و گويند خصى الحمار و مؤلف گويد وى صمغ بقم بود و از جزيره سقوطره خيزد و آنچه چكيده بود و\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nآن دو نوع ديگر از هندوستان خيزد و از مواضع ديگر و ابن مؤلف گويد در اين روزگار هر چند دم الاخرين كه آورده‌اند مغشوش بوده و غش آن به كندر كرده‌اند مگر اندكى\r\nدر مخزن الادويه آمده است كه : آن را دم التنين و دم الثعبان نيز و به عربى قاطر الدم و به فارسى خون‌سياوشان و بهندى هميرادوكهى و رنك‌برت نيز نامند و آن صمغى است خالص الحمرة مأبل به بنفشى و گويند عصاره گياه سرخى است كه از جزيره سقوطره و هند خيزد و صاحب خلاصة التجارب گفته كه عصارهء هوه‌جويه است\r\nلاتين  SANGUIS DRACONIS  فرانسه  SANG DE DRAGON  انگليسى  DRAGON , S BLLOD \r\n\r\nدم\r\nخون گرم و تر بود و گفته شود هريك بجاى خود\r\n\r\nدم الارنب\r\nبپارسى خون خرگوش گويند نافع بود جهت بهق و كلف چون گرم بدان طلا كنند و منضج ورمهاى گرم بود به زودى و چون به آتش بريان كنند جهت قرحهء امعا نافع بود و قطع اسهال مزمن بكند و چون با شراب بياشامند سموم را نافع بود\r\n\r\nدم الايل\r\nخون گوسفند كوهى و گاو كوهى چون بريان كنند سودمند بود جهت سمها يعنى گوزنى كه با پيكان صيد كرده باشند ذو ذسنطاريا را نافع بود و اسهال كهن ببرد و كسى كه زهر خورده باشد را سود دهد\r\n\r\nدم ابن عرس\r\nخون راسو چون طلا كنند بر خنازير و مفاصل تحليل كند\r\n\r\nدم السلحفات\r\nخون سنگ‌پشت آنچه برى بود با شراب بياشامند صرع را نافع بود\r\n\r\nدم الانسان\r\nوقتى كه حجامت كنند بگيرند و با آرد شمليز بسرشند و با سداب تر و عسل طلا كنند بر هر ريش كه بر اعضا باشد خاصه بر ساق و ريشها كه آب از آن روانه بود بصلاح آورد\r\n\r\nدم القراد\r\nبپارسى خون كنه گويند چون در شراب كنند مستى زود آورد و اين از خواص اوست\r\n\r\nدم البقر\r\nخون گاو ماده چون بر جراحت ريزند خون ببندد\r\n\r\nدم الحلم\r\nدم القراء بود كه گفته شد منع موى زيادت كه در چشم باشد بكند وقتى كه بكنند و بر موضع آن طلا كنند اقوى بود از دم ضفدع در منع رستن موى\r\n\r\n","description":"","footnote":"","page_name":" 169 ","page_number":169},
  {"content":"\r\n\r\n\r\nدم الحمامه و الورشان و الشفتين و الدجاج\r\nخون كبوتر و خون ورشان كه بپارسى كناد گويند و خون شفتين كه بپارسى بوتيمار خوانند و مرغ خانگى بهترين آن بود كه از حيوان سليم گيرند آن گرم بود جهت منع ورمها كه تولد كند به سبب سقط با روغن گل نافع بود جهت جراحتهاى چشم در چشم چكانند سودمند بود خاصه خونى كه از بال وى گيرند و خون فاخته و كبوتر قطع خون رفتن از حجب دماغ بكند\r\n\r\nدم الثور\r\nخون گاو نر چون تر بود از جمله سمومات بود از خوردن وى عسر النفس و وجع حلق و مرى و سرخى زبان و غثيان سخت و كرب و اضطراب پيدا شود و بخناق كشد و كزاز آورد و مداواى وى بحقنه و اسهال كنند و قى در آنجا خطرناك بود كه خناق آورد و بعد از حقنه و اسهال ادويها كه نافع بود جهت افسردگى خون مانند بيخ انجدان و بوره و حلتيت و خاكستر چوب انجير در سركه و فلفل و انفحها كه در سركه نهند و دهند و خاكستر سرد و تخم كرنب و عوسج و علامات خاص وى آن بود كه از سر وى مانند زعفران چيزى بيرون آيد و اولى آن بود كه بر شكم و معدهء وى آرد جو ماء العسل ضماد كنند و اگر خون وى همچنان گرم بود بر ورمهاى صلب با سويق ضماد كنند تحليل دهد\r\n\r\nدم الضفدع\r\nخون وزغ كه آن را به شيرازى بك گويند بهترين آن خون سبز و زرد بود منع موى رستن بكند و مويى زياده كه در چشم بود چون بكشند و بر موضع وى طلا كنند ديگر نرويد خاصه خون ضفدع سبز كوچك و چون بسوزانند و خاكستر وى در بينى دمند خون رفتن بازدارد و على بن عباس المجوسى گويد كه چون طلا كنند بر دندان بروياند و غير او گويد كه ضفدع و خون وى چون بر دندان نهند بيفتد و ابن مؤلف گويد اگر چهارپائى در ميان علف ضفدع بخورد تمام دندانهاى او بيفتد\r\n\r\nدم الحربا\r\nخون آفتاب‌پرست كه آن نوعى از عضابه بود منع موى زيادت كه در چشم بود بكند چون بكشند و بر موضع آن طلا كنند\r\n\r\nدم الخفاش\r\nچون بر پستان طلا كنند بر حال خود نگاه دارد و نگذارد كه بزرگ شود\r\n\r\nدم الحايض\r\nگويند مسكن وجع نقرس بود چون بر وى چكانند و چون بر حمره بمالند نافع بود و چون زن به خود برگيرد منع آبستنى بكند\r\n\r\nدم الكلب الكلب\r\nخون سگ ديوانه گزندگى وى را نافع بود و سم سهام ارمنيه و گويند بچه بيرون آورد و منع موى زيادت كه در چشم بود بكند و جالينوس گويد دروغ است\r\n\r\nدم الدب\r\nخون خروس چون گرم بر ورمها نهند زود پخته شود و ابن زهر آورده كه خون وى چون در چشم كشند بعد از آنكه موى زيادت كنده باشند ديگر نرويد و شريف گويد خون وى چون ديوانه بياشامد نافع بود\r\n\r\n","description":"","footnote":"","page_name":" 170 ","page_number":170},
  {"content":"\r\n\r\n\r\nدم الورل و الحردون\r\nخون ايشان چون در چشم كشند قوت باصره بدهد و ايشان نوعى از عضابه‌اند و صفت حردون گفته شد و از آن ورل گفته شود\r\n\r\nدم البوم\r\nخون بوم ربو را نافع بود و همچنين مرق وى و گوشت وى\r\n\r\nدم التيس\r\nخون بز نر كه بشيرازى دكه خوانند بهترين آن بود كه از بز كوهى گيرند چهارساله وقتى گيرند كه انگور رنگ خواهد گرفت و ديگى سنگين بياورند و حلق وى ببرند و خون اول رها كنند و خون آخر نيز بگذارند كه برود و از آن ميانه بگيرند و در ديگ رها كنند تا سرد شود بعد از آن قرصها بسازند و رها كنند تا خشك شود و از غبار نگاه دارند و در جايى نهند كه نم بود و چون خواهند كه استعمال كنند جهت سنگ كليه و مثانه سه درم از وى در كاسهء شراب شيرين حل كنند و بياشامند يا در آب كرفس كوهى وقتى كه وجع ساكن بود سنگ گرده بريزاند و مجرب است و چون تر بود بر ورمهاى گرم طلا كنند نفج دهد\r\n\r\nدم المغر\r\nخون بز چون با عسل بياشامند ذوسنطاريا را نافع بود و چون بريان كنند سم سموم ارمنيه را نافع بود چون با شراب بياشامند\r\n\r\nدم الحمل\r\nخون بره گويند سودمند بود بخاصيت صرع را\r\n\r\nدم الخنزير\r\nخون خوك گرم و تر بود مانند خون آدمى و گوشت وى مانند گوشت آدمى بود بطعم و قطعا فرق نتوان كرد كسى كه آدمىخوار بود\r\n\r\nدم الفار\r\nخون موش چون بر ثاليل و مسامير طلا كنند زايل كند\r\n\r\nدم الديك و الدجاج\r\nخون خروس و مرغ سودمند بود جهت خونى كه از غشاى دماغ روانه بود ببندد\r\n\r\nدم الحمار\r\nخون خر منع رعاف كه از حجب دماغ بود بكند\r\n\r\nدم الثعبان\r\nدم التيين نيز گويند و آن دم الاخوين است و گفته شد\r\n\r\n","description":"","footnote":"","page_name":" 171 ","page_number":171},
  {"content":"\r\n\r\n\r\nدنقر\r\nابقر خوانند و طبيعت وى گرم و خشك است در قوت مانند نمك بود بلكه اقوى بود از وى چون سحق كنند و با سركه بر حكه اعضا طلا كنند نافع بود و زايل گرداند و چون سحق كنند و بر موى غليظ نهند رقيق و نرم كند بپارسى آن را شوره گويند\r\n\r\nدند\r\nبشيرازى باتو گويند و آن خروع چينى است و حب خطايى خوانند و حب سلاطين هم گويند و آن سه نوع بود چينى و هندى و شجرى چينى به مقدار فستقى باشد و شجرى به مقدار بيد انجير بود و ميل بسرخى زند و نقطه بر آنها باشد و هندى از چينى كوچكتر بود و از شجرى بزرگتر و مغز آن ميل بزردى زند و بعضى گويند حب الملوك ماهودانه بود و گفته شود و طبيعت دند گرم و خشك است در چهارم بهترين وى چينى بود پس سنجرى پس هندى و شربتى از وى يك حبه و نيم بود تا دو حبه و گويند از دو دانگ تا نيم درم مسهل رطوبات سودا و بلغم بود و آنچه در مفاصل بود و نشايد كه در شهرهاى گرم استعمال كنند الا در شهرهاى سرد و نيز استعمال در طبيعت‌هاى سرد بايد كرد و مصلح وى آن بود كه پوست وى پاك كنند به كارد بايد كه لب نزديك وى نبرند كه اگر لب به پوست وى رسد سرخى لب زايل كند و سفيدى مانند برص پيدا گردد و مغز وى را بگيرند در اندرون وى مانند زبان گنجشك بود آن را بيندازند با قدرى نشاسته و ورق گل سرخ و زعفران و كثيرا و رازيانه بكوبند و اگر خواهند كه با ادويهء مسهله استعمال كنند و اگر با شير خر و مسكه خورند هم شايد سودمند بود جهت سودا و بلغم و مسهل خلط خام بود و درد مفاصل را تحليل دهد و سياهى موى را نگاهدارد و رها نكند كه زود سفيد شود و عيسى بن على گويد كه وى سحج امعا آورد و بايد كه بعد از آن شير تازه خورند غذا آب گوشت با آب سيب و غوره و قدرى نبيد بر آن افشانند و اگر ماهى خورند شايد و اگر حبوبى سازند از برنج و جو مقشر بروغن گل نافع بود\r\nصاحب مخزن الادويه مىنويسد : دند بفتح دال مشهور بحب السلاطين است و بپارسى تخم بيد انجير خطايى و بهندى جيپاكوته و جمال‌كوته نامند و آن ثمر درختى است در غلافى و اكثر سه عدد در يك غلاف و هريك باز در غلافى به قدر پستهء بسيار كوچكى و مغز آن دو پارچه بهم پيوسته مانند مغزهاى ديگر و پوست رقيقى در ميان آن دو مغز و اين پوست و پرده سمى بود و عند الحاجت نه قبلى از آن بايد آن را برآورده مدبر كرده به كار برند\r\nلاتين  CROTON TIGLIUM  فرانسه  PIGNON D , INDE  انگليسى  TIGLIA - SEED PLANT \r\n\r\nدنقه\r\nروانه است و شبلم نيز گويند و گفته شود\r\n\r\nدواء الحيه\r\nجنطيانا است و گفته شد\r\n\r\nدوسر\r\nزر خوانند و آن حشيشى است كه در ميان گندم رويد و به شيرازى تخم آن را كركاس خوانند و طبيعت آن گرم است در اول و خشك است در دوم و گويند سرد است ملين ورمهايى بود كه در ابتدا بغايت صلب بود و چون بر داء الثعلب ضماد كنند نافع بود ابن مؤلف گويد اگر دو سر با نشميزج و نبات مصرى بسايند دانهء كه از چشم برايد نافع بود و چون با آرد بر غرب ضماد كنند سودمند بود و غرب ناسورى بود كه نزديك چشم پيدا شود در كنج چشم و دو درم از وى مسهل گرم بود و وى مضر بود به انثيين و مصلح وى كثيرا بود و بهترين سياه‌رنگ بود و عصارهء كه از حشيش وى گيرند بايد كه با آرد آميزند و خشك كنند و بعد از آن استعمال كنند\r\nصاحب مخزن الادويه مىنويسد : نباتى است مانند گندم و در مزرع آن مىرويد و از آن درازتر و درشت‌تر و دانهء آن باريكتر و خوشهء آن متفرق و پوست آن سياه و بعضى سرخ است\r\nلاتين  TRITICUM CORNUTEUM  فرانسه  ERGOT DE SEIGLE  انگليسى  SPURREA WHEAT \r\n\r\n","description":"","footnote":"","page_name":" 172 ","page_number":172},
  {"content":"\r\n\r\n\r\nدوم\r\nدرخت مقل بود و در ميم گفته شود\r\n\r\nدوقو\r\nتخم جزربرى است و بيخ آن شقاقل است و گياه وى را خرس گياه خوانند و خرس بغايت ويرا دوست دارد و گويند دوقو تخم كرفس برى است و خلاف است و بيونانى دوقس خوانند و دوقس نوعى از آن است و به شيرازى بدران گويند و صفت آن در قاف در قوقاس گفته شود و بهترين دوقو تازه زردرنگ بود و طبيعت وى گرم است در سيوم و خشك است در اول و گويند گرم و خشك است در دويم و عيسى گويد گرم است در سيوم و خشك بود در دويم مغص را ساكن كند و بول براند و حيض براند و سجح اطفال را نافع بود و مقدار شربتى از وى يك درم بود و مفتح سده بود و فضلهاى غليظ بلغمى از سينه پاك كند و گزندگى عقرب را نافع بود بغايت چون بپزند و آب آن بياشامند يا بر موضع گزندگى ريزند روفس گويد قوت معده بدهد و هضم طعام بكند و منى زياده كند و جالينوس گويد شهوت باه را برانگيزد و نعوظ آورد و اربياسوس گويد استرخاى مفاصل را نافع بود و سنگ مثانه بريزاند و فولس گويد كرمها و حب القرع را بكشد چون با شيح ارمنى يا ترمس بياشامند دو وزن آن و ديسقوريدوس گويد كه مهيج شهوت جماع بود و مدر طمث و صاحب تقويم گويد مضعف مثانه بود و مصلح آن تخم مورد بود با بلوط و صاحب منهاج گويد مضر بود بمثانه و شهوت جماع ببرد و مصلح آن مصطلى بود\r\nصاحب مخزن الادويه مىنويسد : دوقو به ضم دال و سكون واو و ضم قاف و سكون واو لغت يونانى است و آن را دوقو اغريا و دوقوبرى نيز نامند و ماهيت آن تخم جزر برى است و بيخ آن را مستسقاقل و گياه آن را خرس گياه نامند و به شيرازى آن را بدران نامند و آن شبيه به نانخواه است از آن ريزتر و با اندك تندى . . .\r\nلاتين  DAVCI CAROTAE SEMINA  فرانسه  SEMENCES DE CAROTTE  انگليسى  CARROT SEEDS \r\n\r\nدول\r\nگويند طاليسفر بود و گفته شود\r\n\r\nدوباروج\r\nگويند كاكنج است و گفته شود\r\n\r\nدود قرمز\r\nدود الصباغين خوانند و آن كرمى بود سرخ كه در درخت بلوط بود و وى صدفىشكل باشد و كوچك باشد مانند حلزون و جالينوس گويد چون از درخت بگيرند تر بود و خشك در دويم و صفت آن گفته شود در قرمز\r\n\r\nدود الحرير\r\nبپارسى كرم ابريشم خوانند چون خشك كنند و سحق كنند سه درم از وى در حسوى كه از آرد گندم بود اضافه كنند و بياشامند چند روز پياپى لون را بغايت نيكو گرداند و بدن فربه كند و اگر يكى از وى خشك كرده در خرقهء ارغوانى پيچند بر محموم آويزند بغايت مفيد بود\r\n\r\nدوغ\r\nمخيض بقر است و گفته شود\r\n\r\nدوقص\r\nبصل است و گفته شد\r\n\r\n","description":"","footnote":"","page_name":" 173 ","page_number":173},
  {"content":"\r\n\r\n\r\nدورحولى\r\nنوعى از سوسن برى است كه بيونانى كسيقيون گويند و آن دلبوث است و گفته شد\r\n\r\nدود الشجر الصنوبر\r\nگرم درخت صنوبر است در قوت مانند ذرايج بود و در فعل همان عمل كند و آن سبزرنگ بود چون بكوبند و بر موضعى ضماد كنند گوشت را تباه كند و اگر بر ورمى و دملى كه محتاج بشكافتن بود نهند بشكافد\r\n\r\nدوس\r\nآبى است كه آهن تافته در آن اندازند و از مقويات باه بود و منفعت آن در حديد گفته شد\r\n\r\nدواء الخطافى\r\nخالدوميون است و گفته شد\r\n\r\nدهنج\r\nسنگ سبزى است به فارسى آن را دهانه گويند و آن دو نوع بود كرمانى و فرنگى و بهترين آن فرنگى شيرين بود و ترشى و شيرينى آن‌چنان امتحان كنند كه وى را بسايند و بر روى آينه كنند و رها كنند تا خشك گردد اگر آينه زنگ برآورد تلخ بود و اگرنه شيرين بود و طبيعت آن سرد و خشك است و در طبيعت نزديك بتوتيا بود و ابن مؤلف گويد آنچه پدر اين ضعيف آورده كه كرمانى است از خراسان مىآورند و آنچه فرنگى گويند فرندى خوانند بدان سبب كه در وى مثل جوهر آهن بلارك نقشها باشد و فرند بلغت تازى جوهر شمشير بود و تولد دهنج شيرين از معادن زر بود و از آن دهنج ترش از معادن مس و در هر دو نوع سميتى بود و دهنج بخارى است كه در معادن زر و مس مصعد مىشود و بمثال توتيا بمرور ايام مىبندد و بعضى مانند پر طاوس است و غلبهء لون آن بر سبزى بود و بعضى سبزتر بود و بعضى بىلون‌تر و دهنج ترش را در صنعت اكسير به كار دارند از بهر افادت لون در آن صنعت اگر بر زرشكن‌دار در بوته افكنند شكن ببرد و ابن مؤلف گويد در اين روزگار در ميانهء سيرجان و شيراز معدن مس پيدا شد و در آنجا دهنج ترش پيدا شد و دهنج سودمند بود جهت سفيدى چشم با مرواريد ناسفته و توتياى هندى از هريك مساوى سوده مانند توتيا در چشم كشند و وى از جمله سمومات بود و اگر حك كنند و كسى كه زهر خورده باشد بخورد دفع كند و اگر كسى كه زهر نخورده باشد بخورد سهم مهلك باشد و اگر بر موضع گزندگى عقرب مسح كنند درد ساكن كند و اگر سحق كنند و قدرى با سركه بگدازانند و بر قوبا كه از مره سودا بود بمالند نافع بود و زايل گرداند و سعفه كه در سر و مجموع اعضا بود را سود دهد\r\n\r\nدهمشت\r\nدرخت غار بود و گفته شود\r\n\r\nدهن انورامى\r\nصاحب جامع گويد روغن سوسن است و بعضى گويند روغن ياسمن مولف گويد بتحقيق روغن زنبق است و صاحب جامع و صاحب منهاج در صفت روغن زنبق سهو كرده‌اند كه گفته‌اند روغن ياسمن است سفيد و در صفت زنبق صاحب جامع گويد روغن كنجد است كه بياسمين سازند و صاحب منهاج گويد زنبق سوسن سفيد است و گويا ايشان زنبق نديده‌اند و به‌هرحال قول صاحب منهاج هم نزديك است كه گفته است سوسن سفيد است مىبايست گفت كه نوعى از سوسن سفيد است و طبيعت آن گرم و تر است\r\n\r\n","description":"","footnote":"","page_name":" 174 ","page_number":174},
  {"content":"\r\n\r\n\r\nدهن السوالى\r\nدهن القوس است و بپارسى روغن كمان خوانند\r\n\r\nدهن الحل\r\nشيرج است و بپارسى روغن كنجد گويند و شيرپخت خوانند و روغن شيره گويند و بشيرازى روغن خوش خوانند و در شيرج گفته شود\r\n\r\nدهن الخلوع\r\nروغن زعفران است و گفته شود\r\nدر بعضى نسخه‌ها دهن الخلوق ضبط شده است\r\n\r\nدهن عسلى\r\nاومالى است و گفته شد\r\n\r\nدهن البلسان\r\nروغن بلسان از درخت بلسان گيرند بعد از طلوع شعرى نشترى از آهن ساخته‌اند زير هر برگى شق كنند چنان كه بدان جايگاه كه روغن است برسد و ترشح بنياد كند و روان گردد و گويند به پنبه حاصل كنند و گويند شيشها ساخته‌اند كه هريك پنج مثقال از آن بگيرد و در زير هر برگى كه شق كنند بياويزند بهترين وى آن باشد كه تازه باشد و بوى وى قوى بود و امتحان وى چنان كنند كه چون بر صوف چكانند و بشويند هيچ اثر بر صوف نماند و اگر اثر بماند مغشوش باشد و اگر بر شير چكانند شير ببندد و اگر در آب چكانند و حل كنند مانند شير سفيد شود و اگر بر ابريشم چكانند و ابريشم را بسوزند و خاكستر آن بسرشند و در آب اندازند در بن آب نشيند و آن را شير بلسان خوانند و صمغ بلسان گويند و بحقيقت آن روغن نيست بلكه صمغى است و آن موضع كه بلسان خيزد در قديم باغ فرعون بوده است و آن را عين الشمس خوانند و بلسان از معجز عيسى عليه السلام است و تخم آن را نيز روغن هست و آن را حب بلسان گويند و گفته شد و صفت عود گفته شود حب آن بقوت‌تر از عود آن بود و امتحان آن بسوزن جوال‌دوز كنند و مؤلف گويد كه اين دو امتحان معتبر نيست كه بروغن مغشوش كندنا و سوزن افروخته مىشود و غش آن بروغن صنوبر بيشتر كنند و روغن مصطلى و روغن حنا و صمغ گداخته و به راتينج جهت آنكه چون كندنا بدان چرب كنند و به آتش اندازند برافروزد و ابن مؤلف گويد ديدم كه غش آن به ميعه سايله كرده بودند و كسى فرق نمىكرد و طبيعت وى گرم و خشك بود در سيم و گويند در دوم لطافت وى از حب عود زياده بود و در چشم كشيدن جهت نزول آب نافع بود و روشنايى چشم بيفزايد و سردى رحم را سود دارد و چون زن به خود برگيرد با موم و روغن گل مشيمه و بچه بيندازد و چون بياشامند بول براند و عسر البول را نافع بود و دفع سموم بكند مثل خانق النمر و افيون و كسى كه قطر خورده باشد و گزندگى جانوران دو دانك از وى با آبى كه نانخواه در آن جوشيده باشد بياشامند بغايت نافع بود و سنگ گرده بريزاند و مرضهاى بلغمى را نافع بود و مولف گويد به جهت رعشه مزمن بغايت سودمند بود و بدل آن به وزن آن دهن داوى با نيم وزن آن روغن نارگيل و دانكى و نيم آن زيت كهن و گويند بدل آن روغن رازقى است و نيم وزن آن آب كافور و ابن ماسويه گويد بدل آن يك وزن و نيم آن روغن زيت بود و ابو ريحان در صيدنه گويد بدل آن دو وزن آن زيت خالص بود و حب بلسان چون بكوبند و در روغن رازقى بجوشانند بدل آن بود و گويند بدل آن روغن گاو است كه در او مر پخته باشد\r\nصاحب مخزن الادويه مىنويسد : دهن را به فارسى روغن نامند كه از حبوب نباتات گيرند يا از گلها و شكوفه‌ها و برگها بنابراين دهن البلسان يعنى روغن بلسان كه آن را لبن البلسان و صمغ بلسان نيز گويند و در حقيقت لبن است نه دهن\r\n\r\n","description":"","footnote":"","page_name":" 175 ","page_number":175},
  {"content":"\r\n\r\n\r\nديودار\r\nو دبيدار نيز گويند و معنى ديودار شجر الجن است و آن نوعى از ابهل است يا مقل و آن را صنوبر هندى گويند و عيدان آن مانند عيدان زرنباد بود و شير ديودار از لبن وى بود و گرم و تيز و محرق و معطش بود و گرمى وى كمتر از خشكى بود چنانچه پوست وى در سيوم بود و استرخاى عصب و فالج و لقوه را نافع بود چنانچه هيچ از وى بهتر نبود و مرضهاى سركه در دماغ بود و سكته و صرع را نافع بود و سنگ گرده و مثانه بريزاند و طبيعت ببندد و در طبيخ وى نشستن استرخاى معده را نافع بود و ديوادار نيز گويند\r\nصاحب مخزن الادويه مىنويسد : ديودار به كسر دال و سكون با و واو و فتح دال و الف و را اسم فارسى است و به عربى شجرة البق و شجرة الجن نامند و شايد اسمى مركب از هندى و فارسى باشد زيرا كه ديو بهندى شئى بزرگ و عظيم را نامند و دار در فارسى به معناى چوب است و آن درختى است بسيار عظيم و بلند تا پنجاه و شصت ذرع و زياده مىرسد\r\nلاتين  ULMUS CAMPESTRIS  فرانسه  ORME PYRAMIDAL  انگليسى  COMMON ELM \r\n\r\nديواسپست\r\nحندقومى است و گفته شد\r\n\r\nدينارويه\r\nحزاء است و گفته شد\r\n\r\nديوياقونيطس\r\nاصل اللوف است و گفته شد\r\n\r\nدينار\r\nبسريانى بذر الكشوث است\r\n\r\nدياقورا\r\nشراب خشخاش بود كه با پوست پزند\r\n\r\nديفروجس\r\nديفروجاس نيز گويند و ديرجاس هم خوانند و آن سه نوع است يك نوع معدنى كه در جزيرهء قبرس از چاهى بيرون مىآورند و آن نوعى از طين است ليكن به صلبى سنگ بود چون بآفتاب خشك كنند و نوعى ديگر ثغلى است كه از مس مىگيرند چون نحاس بگدازند و آب به روى بريزند چون از بوته بيرون آورند در شيب آن يابند و نوع سوم مرقشيشا است كه مىسوزانند مانند كلس و لون وى مانند نقره بود و جالينوس گويد طعم وى و قوت وى مركب بود و قبض وى زيادت از حرارت بود و بغايت مخفف و سودمند بود جهت هر ريشى كه در دهن بود چون تنها مستعمل كنند و اگر با عسل كف گرفته بود جهت خناق سودمند بود و جهت ريشى كه در دبر و عانه و دهن بود و گوشتهاى زياده بخورد و ريشهاى بد كه در بدن بود چون با صمغ البطم بياميزند يا در موم روغن كنند باصلاح آورد و چون با سركه سحق كنند و بر حكه طلا كنند زايل گرداند و چون سحق كنند و بر موى غليظ افشانند رقيق و نرم گرداند\r\nصاحب مخزن الادويه مىنويسد : ديفروجس لغت يونانى است بمعنى مضاعف الاحراق و يفروجاس و ديوجاس نيز نامند و ضمنا مرقشيشاى سوخته را بيونانى لوريطس مىنامند\r\n\r\n","description":"","footnote":"","page_name":" 176 ","page_number":176},
  {"content":"\r\n\r\n\r\nديك\r\nبپارسى خروس بود خصيهء وى زود هضم شود و گوشت وى گرم و خشك بود و بقراط گويد مرق وى رعشه و درد مفاصل را نافع بود خاصه چون با شبت و بسفانج و پياز بياميزند و صاحب منهاج گويد با شبت تنها بپزند تا دنكى آب بماند و آن مرق بياشامند و مرق خروس پير ربو را سود دهد و چون بسفانج و شبت اضافه كنند قولنج را نافع بود و با خسكدانه مسهل بلغم بود و چون با چيزهاى قابض بپزند سجح را نافع بود و چون با شير بپزند قرحهء مثانه را نافع بود و چون بشكافند بعد از آنكه كشته باشد و گويند زنده و بر گزندگى افعى و مار و دد نهند بغايت نافع بود و پوست كه در سنگدان وى بود اگر خشك كرده سحق كنند و با شراب بياشامند درد معده را بغايت نيكو بود و مؤلف گويد با قدرى نبات سحق كنند و سفوف سازند همين عمل كند و ابن مؤلف گويد اگر مغز خروس با شكر بخورند قوت باصره بدهد و حفظ بيفزايد و خاطر روشن كند\r\n\r\nدينساقوس\r\nآن را خس الكلب خوانند و جرامغه نيز گويند و مشط الراعى و آن نوعى از خار است كه آن را بشيرازى طوسك خوانند و ساق وى دراز بود و ورق وى مانند ورق خس بود و خارناك باشد و معنى دينساقوس عطشان بود و چون خشك گردد لون آن سفيد گردد و چون با شراب بجوشانند و بكوبند تا بقوام آيد مرهم شود و بر مقعد ضماد كنند شقاق را زايل كند و اگر بر ناسور نهند سود دهد و گل وى خواه خشك و خواه تر نيكو بود چون بكوبند و در خرقهء پاك كنند و سر خرقه ببندد و در ميان شير نهند و بمالند چندانكه هيچ در خرقه نماند و آن شير بر شيرى ديگر كنند مجموع يك پاره گردد و ببندد و اگر در آب بمالند همچنانكه گفته شد و سه بامداد بناشتا بياشامند سپرز را دفع كند و چون بجوشانند و بخورند مسخن بود و بول براند و اگر جوشانيده ضماد كنند بر موضعى كه قطع خواهند كرد منع حس بكند\r\nصاحب مخزن الادويه مىنويسد : دينساقوس بكسر دال لغت يونانى است بمعنى دائم العطش و آن را حس الكلب\r\n\r\nديك‌برديك\r\nبه شيرازى مرگ موش عملى خوانند آكله يعنى خوره را نافع بود و هر ريشى كه عفن شده باشد و گوشت زياده بخورد و بواسير را قطع كند و بوى گند آن ببرد و وى از جمله سميات بود و مؤلف گويد زرنيخ مصعد است و كسى را كه آن را خورده باشد مداواى آن در صفت زرنيخ گفته شود\r\nصاحب مخزن الادويه در ماهيت ديك‌برديك مىنويسد : آن چيزى است مصنوع از زرنيخ و زنجار و ديك و زيبق كه مجموع را سائيده در دو ديك مضاعف يعنى يكى بر ديگرى به عمل مىآورند و گفته‌اند از تراكيب اطباى فارس است و شيخ داود انطاكى گفته از تراكيب بخاشعه است كه از براى خلفاى عباسى ساخته‌اند و بسيار حار و حاد و يابس و اكال است\r\n\r\n","description":"","footnote":"","page_name":" 177 ","page_number":177},
  {"content":"\r\n\r\n\r\nباب الذال\r\n\r\nذاقنى الاسكندرانى\r\nمعنى آن بيونانى غار الاسكندرانى بود و ديسقوريدوس گويد ورق آن از ورق مورد بزرگتر و بغايت سفيد بود و ثمر وى در ميان ورق بود به مقدار نخودى در كوهستانها رويد و بيخ وى مانند بيخ مورد برى بود ليكن بزرگتر و خوشبوى بود چون بيخ وى بگيرند مقدار شش درم و با طلا بياشامند سودمند بود جهت دشوارى زادن و چكيدن كميز و به جهت كسى كه بجاى كميز خون از وى آيد و جالينوس گويد طبيعت وى بغايت گرم بود و در طعم وى تلخى بود و حيض و بول براند .\r\n\r\nذاما خاماذاقى\r\nمعنى آن غار الارض بود و ديسقوريدوس گويد ورق وى مانند ورق غار بود و لون وى سبز بود و قضبان وى يك گز بود و ثمر وى گرد و سرخ‌رنگ بود و پيوسته به ورق و ورق وى چون نيك بكوبند و ضماد كنند صداع ساكن كند و التهاب معده را و چون با شراب بياشامند مغص را ساكن كند و عصارهء وى چون با شراب بياشامند بول و حيض براند و چون زن فزرجه به خود برگيرد همين فعل كند و جالينوس گويد قوت وى مانند قوت ذاقنى الاسكندرانى بود و عبد الله بن صالح گويد فرق ميان ذاقنى الاسكندرانى و خاماذاقى آنست كه ورق ذاقنى الاسكندرانى پهن بود و با قضبان بود و خاماذاقى ورق وى كوچكتر بود و از قضبان جدا بود و باقى همه مانند يكديگرند\r\n\r\nذاقنى ويداس\r\nبيونانى يعنى مانند غار خاصه ورق وى و آنچه محقق است نوعى از مازريون است كه ورق آن پهن بود و مازر نيز گويند و به بربرى ادادا گويند و گفته شد استعمال كردن آن بد بود\r\nصاحب مخزن الادويه مىنويسد : ذاقنى ويداس را به مغربى مازر و در شام بقله نامند و منبت آن در شام حصوض كوه لبنان است و در خواص آن مىگويد حاد و مفتح و محلل و آشاميدن دو مثقال از برگ آن مسهل قوى بلغم و اخلاط غليظه و مقئى و مدر حيض و آشاميدن و پنج حبه از دانهء آن و خائيدن آن جالب بلغم است از دهان حمول آن مدر حيض و بدستور شربت آن و آشاميدن آن مجوز نيست زيرا كه مقطع و محرق خلط و معطش است\r\n\r\nذبل\r\nجلد سلحفات هندى بود و گويند بحرى چون بسوزانند و خاكستر وى بسفيدهء تخم‌مرغ بسرشند و طلا كنند در شقاق\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nكعبين و انگشتان نافع بود و شقاقى كه زنان را در نزديك حيض پيدا شود نافع بود .\r\nصاحب مخزن الادويه مىنويسد : ذبل بفتح ذال و سكون با و لام بلغت رومى سيليوبان و به فارسى و بهندى نيز كچكره نامند و آن پوست سلحفات يعنى سنگ‌پشت هندى و گويند استخوان است بغايت سياه و بعضى اجزاى آن مايل به زردى و صلب و از آن دسته كارد و قلم‌تراش و پاندان و قلمدان و غيرها مىسازند\r\n\r\nذباب\r\nابن زهر گويد مگس الوان بود و هر حيوانى را مگس معين بود شتر و گاو و سگ و امثال آن و اصل آن كرمى بود و مگس آدمى از سركين حاصل مىشود و اصل ايشان كرمى كوچك بود كه از بدنهاى ايشان بيرون آيد از هر حيوانى كه باشد و آن كرم باز مگس شود يا زنبور و همو گويد چون بگيرند مگس بزرگ و سر وى بيندازند بدن وى شعيرهء كه در مژه باشد حك كند حكى سخت و زايل كند و اگر مگسى بگيرند و با زردهء تخم‌مرغ سحق كنند و ضماد كنند بر چشمى كه گوشت سرخ در اندرون وى چسبيده باشد و به يونانى كرماسيس خوانند در ساعت ساكن گرداند و اگر حل كنند و بر داء الثعلب كه حكه سخت دارد بمالند نافع بود و اگر بر گزندگى زنبور نيز بمالند درد ساكن كند و ديسقوريدوس گويد بر گزندگى عقرب و زنبور و نحل چون بمالند چند بار بر موضع گزندگى نافع بود و اين به خاصيت است و چون وى را بسوزانند و با عسل بر داء الحيه و داء الثعلب طلا كنند موى بروياند و خاكستر وى سرد و خشك بود\r\nصاحب مخزن الادويه مىنويسد : ذباب بضم ذال و فتح با به فارسى مكس و بتركى شين و به هندى مكهى نامند و حكيم مومن در تحفه معتقد است كه اگر مكس را در روغن كنجد انداخته در آفتاب گدازند سپس روغن را صاف كنند جهت رويانيدن موى مجرب است .\r\n\r\nذراريج\r\nحيوانيست از مكس بزرگتر بقدرى زنبورى سرخ اما باريكتر بود و بغايت سرخ‌رنگ و نقطه سياه بر آن باشد و آن سم قاتل است و مولف گويد در حوالى همدان و كوه كوهر و آن حوالى بسيار باشد هريك به مقدار زنبورى بزرگ و بر نبات شبرم نشسته باشد و بيحد بود در آن صحرا و ابن مولف گويد در را مجرد بسيار باشد چون خواهند استعمال كنند در كوزهء نو كنند و سر آن به كتان پاره بگيرند و واژگونه بر سر ديگى كه سركه در آن جوشد بنهند تا بخار سركه بديشان رسد و خناقشان بگيرد بعد از آن مستعمل كنند و بهترين وى ذهبىرنگ بود و طبيعت وى گرم بود بغايت و خشك چون بر ثاليل طلا كنند قلع كند و اگر در موم روغن كنند برص زايل كند و ناخن تباه شده بيندازد به زودى و بر برص و بهق طلا كنند نافع بود و در خردل سحق كرده طلا كنند موى بروياند و ورم سرطان بگذارند چون با زيت بپزند تا غليظ شود و بر آن طلا كنند بر جرب و قوبا طلا كنند نافع بود و اندكى از وى چون با ادويهء بود كه دفع مضرت وى بكند مدّر بول بود و گويند اگر در زيت بجوشانند موى بر داء الثعلب بروياند و اگر گزندگى عقرب را بوى حك كنند نافع بود و اگر روغن كنند و يك هفته در آفتاب نهند بعد از آن قطرهء در گوش چكانند درد گوش زايل كند و كرى ببرد و اگر در روغن وى محلل ورمهاى بلغمى بود و صلب ابن مولف گويد كه طسوجى او وى با دو طسوج حنا سحق كنند و كسى را دهند كه سگ ديوانه گزيده باشد صحت يابد و از مردن خلاصى يابد هركس كه يك ذراريح بخورد گويند كشنده بود و علامت وى آن بود كه ورم قضيب و زهار و نواحى آن پيدا كنند و قرحهء مثانه و بول ببندد بعد از آن خون و گوشت پاره بعوض بول بيرون آيد و سوزشى سخت و اسهال سجى و غثيان آورد و اخلاط عقل و سوزش حلق و افتادن در وقت برخاستن و غشى و تاريكى چشمها و طعم دهن مانند طعم قطران بود و سه طسوج او وى قرحه مثانه پيدا كند بخاصيت با وجود آنكه سنگ مثانه بريراند و اگر خواهند كه در مداوا استعمال كنند يك طسوج با ادويهء كه مصلح بود مانند كثيرا بدهند و مداواى كسى كه آن خورده باشد بقى و حقنه و شير تازه آشاميدن لعاب و روغن بادام شيرين و جلاب و مرقهاى چرب و بيضه نيم‌برشت كنند و صاحب تقويم گويد مصلح وى به كاكنج بود و طين مختوم و بدل آن گويند طينوث بود و گويند كرم درخت صنوبر\r\nصاحب مخزن الادويه مىنويسد : ذراريج به فتح ذال بتركى الاكلنك و به ديلمى دارساس نامند و به اصفهانى قمىارسين است\r\nبه فرانسه  CANTHARIDES  انگليسى  SPANISHFLY \r\n\r\nذرت\r\nجاورس هندى بود و بشيرازى زرت خوانند و آن دو نوع سفيد و سياه بود بهترين آن سفيد و فربه بود طبيعت وى سرد و\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nخشك بود و مجفف و مقطع اسهال و اگر استعمال بكنند مانند ضماد سر و گردن جفاف پيدا كند\r\nصاحب مخزن الادويه مىنويسد : ذرت بضم ذال و فتح را جاورس هندى است و بهندى جوار ماند و آن حبى است سفيد و شيرين از عدس بزرگتر و در خوشه بزرگى پر از دانه و نبات آن‌قدر يك قامت و شبيه به نيشكر و نبات خندروس\r\n\r\nذرق\r\nخندقوقاست و گفته شد\r\n\r\nذرق الخطاطيف\r\nسرگين پرستوك گويند چون در چشم كشند سفيدى كه در چشم بود زايل كند\r\n\r\nذفكر\r\nفطراساليون بود و گفته شود\r\n\r\nذفرى\r\nنوعى از سداب برى بود بوى تيز بد دارد و گل وى زرد خوش‌رنگ بود چون بكوبند ورق آن و بياشامند جهت درد اندرون و تب ربع و درد جگر سودمند بود\r\n\r\nذنب الخيل\r\nنباتى است كه در خندقها و كوهها رويد و قضبان وى مجوف بود و بسرخى مايل بود و صلب بود و پرگره و به نزديك گره ورق بود مانند ورق اذخر باريكتر اطراف وى بسيار بود مانند ذنب الخيل و بيخ وى صلب بود و طبيعت وى سرد بود در اول و خشك بود در دوم و گويند سرد و خشك بود در دوم قابض بود خصوصا عصارهء وى و مجفف بود غير لذع قطع خون رفتن بكند از جراحتهاى عظيم چون به روى ضماد كنند باصلاح آورد و اگرچه عصب بود و فتق را نافع بود در قرحهء امعا و مجموع انواع شكم رفتن ضماد كنند چون به آب بياشامند سودمند بود و عصارهء وى رعاف را نافع بود و ورم معده و جگر و استسقا را بغايت سودمند بود و وى نوعى از لحية التيس است و زياد استعمال كردن مرخى اعصاب بود و مصلح وى خمير بنفشه بود\r\nصاحب مخزن الادويه مىنويسد ذنب الخيل را در شام ذنب الفرس نامند به جهت آنكه برگ آن باريك و شبيه به دم اسب است و بر اشجار مجاور خود مىپيچد و تا بالاى درخت مىرود و از آن آويخته مىشود شبيه به دم اسب و نوع ديگر آن سفيدتر و ابو حنيفه گفته لحية التيس است و در كتاب حشايش آورده كه آن را كرفس كوهى نامند\r\n\r\nذنب الفار\r\nلسان الحمل است و گفته شود و بدان سبب بدين اسم خوانند كه خوشه وى به دم موش ماند\r\n\r\nذو خمسة الاوراق\r\nو ذو خمسة الاصابع فنجنكشت است و صاحب جامع سهو كرده است كه مىگويد قنطافلون پنجنكشت است و در اين باب قول صاحب منهاج معتبر است\r\n\r\nذنب السبع\r\nنباتيست كه در ميان كشتها بود و درازى او به مقدار دو گز باشد و خارناك بود مانند گاو زبان\r\n\r\n","description":"","footnote":"","page_name":" 180 ","page_number":180},
  {"content":"\r\n\r\n\r\nذو ثلاث حيات\r\nزعرور است و گفته شد\r\n\r\nذو ثلاث تنسوكات\r\nسوكعا است و سكاعا است و گفته شود\r\n\r\nذو ثلاث ورقات\r\nاين اسم بر چند چيز واقع است بر جندقوقا و بر خصى الثعلب و بر فصفصه و بر بومايه و هريك در باب خود گفته شود\r\n\r\nذو ثلاث الوان\r\nو ذو ثلاث اوراق نيز خوانند و آن طريفلين است و طريقوليون هم گويند و گفته شود\r\n\r\nذهب\r\nبپارسى زر را گويند و طبيعت وى معتدل و لطيف بود و فولس گويد گرم و لطيف بود و نافع بود جهت درد دل و خفقان و تقويت آن در ادويه داء الثعلب و داء الحيه طلا كردن نافع بود و سخالهء وى در دهن گرفتن گند دهن زايل كند و در چشم كشيدن قوت باصره بدهد و روشنايى بيفزايد اگر ميل زرين هر بامداد در چشم كشند بغايت نافع بود و سخالهء وى يعنى آنچه بسوهان زده باشند در ادويه جهت دفع سودا بغايت مفيد بود و محلول وى لطيف‌تر و اقوىتر بود از سخالهء او و صاحب منهاج گويد مقدار مستعمل از وى قيراطى بود و گويند مضر است بمثانه و مصلح او مشك است و عسل و صاحب تقويم نيز گويد مضر بود بمثانه و آلات بول و مصلح آن حب آلاس بود و شاهبلوط و شربتى از وى دانكى و ديسقوريدوس گويد جهت حزن دل و اندوه و غم و بادى كه در دل بود عظيم نافع بود و عشق و فزع كه از شدت سودا بود نافع بود و خاصيت وى آنست كه درد دل را عظيم نافع بود و فولس گويد بدن را فربه كند و سر گردش را نافع بود و جذام را سود دهد و چون سخالهء وى در ضمادات مستعمل كنند عرق النسا و نقرس و فالج را نافع بود و چون با ادويه بياشامند مثل بسفانج و كمادريوس سودمند بود همه دردهاى سوداوى را و مقوى اعضاى اصلى بود و در خواص آورده‌اند كه اگر نرمهء گوش بسوزن زرين سوراخ كنند ديگر فراهم نشود و اگر پارهء زر خالص بر كودكى آويزند نترسد و صرع گرد وى نگردد و مجرب است و كسى كه داخس داشته باشد و داخس بشيرازى خوى درد گويند انگشترى زر در انگشت كند درد ساكن كند و هم در خواص آورده‌اند كه اگر نيم دانك زر سرخ در ده رطل زنبق اندازند غوص كند و اگر هر جسم ديگر كه باشد يك رطل دراندازند غوص نكند و ابن مولف گويد شرف زر بر ديگر جواهر گدازنده چنان نهاده‌اند كه شرف انسان بر حيوانات و از خاصيت‌هاى وى آنچه بتجربه معلوم شد چشم روشن كند و دل شاد گرداند و نگهداشتن آن خرد را زيادت كند و فهم را تيز گرداند و مردم را دلير گرداند در كارها و انديشه را راى صواب نمايد و دانش را قوت دهد و جوانى نگاه دارد و پيرى ديرتر آورد و عيش خوش كند و عمر بيفزايد و به چشم مردمان عزيز دارد و آرزوها حاصل كند و چون كوردل را بد رود آن دهند در شير ، اراسته سخن آيد و بر دل مردمان شيرين بود و بتن خويش مردانه بود و از بيمارى و صرع ايمن باشد و آورده‌اند كه چون زنگ زرين در پاى بازبندند در شكار دليرتر باشد و از كوزه زر آب خوردن از استسفا ايمنى دهد\r\nصاحب مخزن الادويه مىنويسد : ذهب مفتح ذال به عربى عقيان و عسجد نيز و به فارسى زر و طلا بتركى آنتون و قزل و بهندى سونا و كنچن نيز نامند\r\n\r\nذئب\r\nبپارسى گرگ گويند و در گرگ خاصيتى است كه اگر كسى آن دم كه گرگ بيند سه نوبت لب بدندان گيرد و سه بار چشم برهم نهد و باز كند و بر گرگ نظر كند از افت و با ايمن باشد سر گرگ چون در برج كبوتر نهند هيچ موذى گرد آن برج نگردد\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nو دماغ وى چون بگدازند باب سداب و روغن زيت و در جسد مالند هر علتى كه ظاهر و باطن در بدن باشد از سر وى ببرد و اگر چشم وى بر كودك بندند نترسد و اگر گرگى دفن كنند نزديك ديهى گرگ نزديك آن ديه نگردد و اگر سرگين وى در پوست بزى كنند كه گرگ پارهء از وى خورده باشد و بر خاصرهء صاحب قولنج نهند بگشايد و سرگين وى چون برران صاحب قولنج بندند بريسمانى كه از پشم كبش بود كه بعضى از وى گرگ خورده باشد بغايت نافع بود و اگر بعوض پشم قوچ در پوست ايل بندند و از ران وى بياويزند بهين عمل كند و اگر انبوبى از نقره بسازند و انبوب به شيرازى مشره را گويند و بايد كه دو گوشه داشته باشد و مقدار باقلايى سرگين وى در آن كنند و صاحب وجع از خود بياويزد نافع بود و مجرب است و گويند چون سرگين خشك وى سحق كنند و در انبوبى كنند و بر حلق صاحب خناق پاشند كه سبب آن رطوبت بود نافع و ابن زهر آورده كه گرگ خاك بخورد و گياه نخورد الا وقتى كه زنجور باشد همچنانكه همه حيوانات قضيب ايشان از عضله و عصب بود به غير از روباه و گرگ كه از استخوان بود و اگر ذنب وى جايى كه علفخوار گاو بايويزند ما دام كه آن آويخته باشد اگرچه گاو گرسنه بود قطعاً كرد آن محل نگردد و اگر در موضعى سرگين وى بخور كنند موشان آنجا جمع شوند و اگر زن بول بر سر بول گرگ كند هرگز آبستن نشود و اگر خصيهء راست او بكوبند يا روغن زيت و پارهء صوف بدان بيالايند و زن به خود برگيرد شهوت وى منقطع شود و اگر زهرهء وى به وزن دانكى با عسل يا شراب بياشامند بتهاى كهن زايل كند و چشم وى كسى كه با خود دارد منع صرع بكند و هيچ سباع و كزنده گرد وى نگردد و از راهزنان و دزد ايمن باشد و اين از خواص اوست و شيخ الرئيس گويد زهرهء وى منع تشنج و كزاز بكند و ريشهاى عصب خاصه كه از سردى بود و چون سعوط كنند بدان نزلهاى سخت را نافع بود و در خواص ابن زهر آورده كه چون گرگ اسبى را بگزد و از وى جدا شود آن اسب بر مجموع اسبان رفتن سبق گيرد و پيه وى داء الثعلب و داء الحيه را سود دهد چونه بمالند بدان و حافظ گويد اگر آدمى خون آلوده بود و گرگ بوى خون بشنود قصد وى كند اگرچه سلاح تمام داشته باشد و در شجاعت و پهلوانى نظير نداشته باشد تا به حدى در پى وى رود كه او را بخورد و همو گويد اگر سر گرگ در موضعى كه گوسفند باشد دفن كنند همه بميرند و اگر نكاح‌نامه بر پوست بزى كه بعضى از وى گرگ خورده باشد بنويسد قطعا در ميان آن زن و شوهر موافقت نباشد و اگر پوست وى و چشم وى جمع كنند و آدمى با خود دارد بر خصم غالب آيد و محبوب خلايق گردد\r\nصاحب مخزن الادويه مىنويسد : ذئب بكسر ذال به فارسى گرگ و بتركى خورد و بهندى هندار و بهيريه و ملفتى يك و بلغتى ديگر بهدارى هرهر نامند لاتين  CANIS LUPUS  فرانسه  LOUP  انگليسى  WOLF \r\n\r\n","description":"","footnote":"","page_name":" 182 ","page_number":182},
  {"content":"\r\n\r\n\r\nباب الرا\r\n\r\nراوند\r\nبپارسى ريوند گويند و مولف گويد بيخ ريباس است و صاحب منهاج گويد دو نوع است چينى و خراسانى و خراسانى معروف بود به راوند الدواب بان جهت كه چهارپايان مستعمل كنند و چينى جهت آدمى و ابن مولف گويد ريوند سه نوع است چينى و هندى و خراسانى و هندى گران‌وزن‌تر بود و سرخ‌رنگ بود سرخى تيره و بهترين ريوند چينى بود كه چون سحق كنند برنگ زعفران بود و چون بشكند اندرون وى بطريقهء كوهان گاو بود و آن را ريوند لحمى خوانند و بايد كه سمهاى بزرگ بود مانند سم اسب و بايد كه قطعا سوراخ در وى نبود و طبيعت آن گرم است و گويند معتدل است و شيخ الرئيس گويد گرم است در سيم و خشك است در اول و گويند گرم است و خشك در دوم و چون سحق كنند با سركه و بر كلف روى مالند زايل كند و چون بياشامند بادها را نافع بود و ضعف معده و درد گرده و مثانه و رحم و درد جگر و مغص و ورم سپرز و عرق النسا و نفث الدم كه از سينه بود و ربو و فتق و فواق و خفقان و قرحهء امعا و اسهال و تبهاى داير و سموم و گزندگى جانوران نافع است و شربتى از وى نيم درم بود تا دو درم و گويند از دانكى تا يك درم و اگر با سركه بر قوبا طلا كنند زايل كند و چون به آب ضماد كنند بر ورمهاى گرم مزمن بگدازاند و جالينوس گويد درد جگر و سپرز را نافع بود و سده جگر و امعا بگشايد و خاصيت وى در جگر و وجع آن اگرچه مزمن شده باشد و ورم و صلابت آن و قوت جگر زياده از همه چيز بود و اربياسوس گويد نافع بود باسهالى كه از ضعف معده بود و شيخ الرئيس گويد چون روغن وى بمالند جهت تشنج كه در عضله حادث شود و درد آن و امتداد آن نافع بود و مجهول گويد چون طلا كنند ميان هر دو شانه خوف از دل ببرد و سفيان آندلسى گويد مقوى اعضاى باطن بود و سده بگشايد و رطوبتهاى فاسد خشك گرداند و طبيعت پاك كند از بلغم لزج و خلط خام و استسقا را سود دهد و سنگ گرده و مثانه بريزاند و درد مثانه را بغايت نافع بود و بول براند و اسهال كه از سدّه ماساريقا و جگر از رطوبت بسيار بود سود دارد و چون با صبر بود فعل وى اقوى بود و همچنين با هليله كابلى جهت تنقيه دماغ و تنقبه تام بكند و دهن را نيكو گرداند و صداع بلغمى زايل كند و اگر پارهء لوغازياء كهن با وى اضافه كنند فعل وى قويتر و سودمندتر بود جهت قولنج بلغمى و ريحى اطلاق طبيعت و تحليل رياح كند و تب ربع و تب صفراوى را نافع بود و فولس گويد بدن را پاك گرداند از همه حرارتها و ورمهاى گرم و درد جگر و سپرز را نافع بود و يوحنا گويد ورم معده و درد شش و جگر را نافع بود و بواسير و ناسور كه در مقعد بود چون سحق كرده و بر آن پاشند خاصه با انزروت سود بخشد و گويند مضر بود بسفل و مصلح وى صمغ عربى بود و بدل آن نيم وزن آن زراوند و مدحرج به وزن آن ورق گل سرخ و سنبل بود و رازى گويد بدل آن در ضعف جگر و معده يك وزن و نيم آن ورق گل سرخ و پنج‌يك وزن آن سنبل بود .\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nصاحب مخزن الادويه مىنويسد : راوند و ريوند هر دو آمده و آن را بيخ جگرى نيز نامند و ماهيت ان بيخ ريباس است\r\nلاتين  RHEUM OFFICINALIS  فرانسه  RHUBARBE  انگليسى  RHUBARB \r\n\r\nرانج\r\nنارگيل بود و گفته شود\r\n\r\nرازيانج\r\nبرى بود و بستانى بود بستانى را مارثون خوانند و برى را قوماثون بهترين آن بستانى بود و تازه برى گرم و خشك بود در سئوم و بستانى در دوم و برى را خوانند و بستانى ورق وى گرم بود در اول و تخم وى و بيخ وى گرم بود در سيم و بقراط گويد گرم بود در دوم و خشك بود در اول سدّه بگشايد و روشنايى چشم بيفزايد خاصه صمغ وى و نافع بود جهت نزول آب چشم در نزديك فروآمدن آب و رازيانه چون بخورند شير زياده كند و تخم وى همين عمل كند چون تنها بياشامند يا با جو بپزند و اگر بيخ وى با شراب بياشامند گزندگى جانوران را نافع بود و طبيخ وى حيض براند و بول و محلل رياح بود چون به آب سرد بياشامند در تبها غيثان و التهاب معده ساكن كند و بيخ وى در معالجه از تخم و ورق اقوى بود و بيخ وى چون بكوبند و عسل بياميزند و بر گزندگى سگ ديوانه ضماد كنند نافع بود و آب رازيانه چون خشك كنند و در كحلها كنند جهت روشنايى چشم بغايت نافع بود و آب رازيانه چون بجوشانند دو سه جوش و كف وى بگيرند و با عسل و سكنج يا بىسكنج در چشم كشند منع نزول آب بكند و روشنايى بيفزايد و بيخ وى در معالجه از تخم و ورق اقوى بود و مسيح گويد سده جگر و سپرز بگشايد و برى آن سنگ گرده و مثانه بريزاند و تقطير البول را نافع بود و تبهاى مزمن را و شريف گويد از قول فلدحه نبطى از قول حضرت آدم ( 4 ) كه تخم رازيانه يك درم با يك درم قند هر روز سفوف سازند از ابتدا آنكه آفتاب به حمل آيد تا آنكه ببرج سرطان رسد و مداومت بر آن نمايند در سالى اين سه ماه كه گفته شد قطعا مريض نشوند البته اگر بسن طبيعى برسند و حواس ايشان به صحت باشد تا انزمان كه بميرند و شيخ الرئيس گويد بطى الهضم بود و غذا بد دهد و تبهاى مزمن را نافع بود و اسحق بن عمران گويد رازيانج دابغ معده بود و تخم وى خشك كرده سدهء مثانه و گرده بگشايد و بادها بشكند و درد پهلو و سينه كه تولد از سده كند با رياحى غلبظ نافع بود و مسخن معده و رطوبت آن بزدايد و دمقراطيس گويد گزندگان تخم رازيانهء نو چرا كنند تا چشم ايشان قوت گيرد و افعى و مار بعد از زمستان چون از سوراخ بيرون آيند و چشم ايشان ضعيف شده باشد چشم خود بدان مالند جهت روشنايى و تقويت آن محرورى مزاج را صداع آورد و مصلح آن صندل و كافور بود و بدل رازيانه تخم كرفس بود اما برى وى اقوى بود و سنگ بريزاند و يرقان را نافع بود و شفا دهد و حيض براند و شكم ببندد و طبيخ وى با شراب جهت گزندگى جانوران نافع بود و بر گزندگى سگ ديوانه طلا كردن نافع بود\r\nصاحب مخزن الادويه مىنويسد : رازيانج معرب رازيانه فارسى است و نيز به فارسى باديان و برومى شمار و بهندى سونف و دالان بزرگ نامند\r\nلاتين  ANETHUM  فرانسه  FENOUIL  انگليسى  FENNEL \r\n\r\nرازيانج شامى\r\nانيسون است و گفته شد و رازمانج رومى نيز گويند\r\n\r\nراسن\r\nوى را زنجبيل شامى خوانند و بلغت اهل آندلس جناح خوانند و كلموخ نيز گويند و آن دو نوع است يك نوع بستانى بود و آن فيلجوش است و گفته شود و يك نوع ديگر جبلى بود و آن نه به شكل فيلجوش بود و بيخ آن را به تركى اندر خوانند و طبيعت آن گرم و خشك است در دوم و گويند در سيم و در وى رطوبتى فضلى بود بهترين آن بود كه سبز و تازه بود ورمهاى سرد و عرق النسا و درد مفاصل كه از رطوبت بود چون با روغن پزند و بدان طلا كنند نافع بود و اگر لعوقات كنند جهت دفع اخلاط غليظ لزج كه در سينه و شش بود اثرى تمام بدهد و چون طبيخ وى بياشامند بول و حيض براند و اگر بيخ وى مربا كنند با شراب بغايت معده را نيكو بود و مربا چنان كنند كه اول خشك كنند اندكى و بپزند و بعد از آن در آب سرد خويسانند و پس در شراب نهند و شيخ الرئيس گويد نافع بود جهت همه الم‌ها و دردها كه از سردى بود و مفرح دل و مقوى آن بود و غافقى گويد\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nمقطع اخلاط و بلغم بود و باه برانگيزد و اخلاط مفاصل كه از رطوبت بود را نافع بود و ابن ماسويه گويد گزندگى جانوران را نافع بود و تقطيع البول كه از سردى بود نيكو بود و مقوى مثانه بود و ديسقوريدوس گويد گزندگى جانوران را نافع بود خاصه مصرى آن به مقدار دو درم سرفه و عسر البول را سود دهد وقتى كه با عسل بود و چون با شراب بپزند و ضماد كنند عرق النسا را سودمند بود و ماسرجويه گويد اگر زن در شيب خود دود كند ترك حيض كند و اگر بكوبند و با عسل بسرشند و يك مثقال بياشامند مسخن اعضاى متالم بود كه سبب آن از سردى بود و منصورى گويد سدّه جگر و سپرز بگشايد و بسيار خوردن وى خون را تباه كند و منى كم گرداند و شيخ الرئيس گويد مصدع بود و ليكن درد شقيقه بلغمى ساكن كند خاصه نطول كردن و مصلح وى سركه بود و گويند مصطلى و خاما بود و گويند خمير بنفشه بود و بدل وى ايرسا بود\r\nصاحب مخزن الادويه مىنويسد : راسن آن را زنجبيل شامى و بيونانى انيون و بلغت اندلس جناح و كلموح نيز نامند و آن بيخ نباتيست خشبى و خوش‌بو و تند طعم يا قوتى رنگ مايل به سبزى و ساق آن متشعب برگ آن عريض و دراز شبيه برگ قلوس و درازتر و خشن‌تر از آن . . . و گل آن مائل بكبودى و حب آن شبيه به قرطم . . .\r\n\r\nراطينى\r\nبيونانى همه علكها را بدين نام خوانند\r\n\r\nراحت الكلب\r\nگلى است مانند پنجه كلب\r\n\r\nراتينج\r\nراتيانج و ريتانج و در خبينه و رشينه نيز گويند و آن صمغ صنوبر است و آن سه نوع بود يك نوع سايل بود كه منعقد نشود و يك نوع صلب بود و ساده و نوع سيوم صلب بود بعد از آنكه پخته باشند و آن را فلونيا گويند و بشيرازى زنگبارى خوانند و بهترين وى آن بود كه سفيد بود و اندك بزردى زند و بوى آن مانند بوى صنوبر بود و طبيعت آن گرم و خشك است و عيسى گويد گرم است در سيم و خشك است در اول و مجفف و محلل بود و گوشت بروياند در ريشها ليكن مهيج الم بود و ريشها را باصلاح آورد و با گلنار و عروق و امثال آن وى مسخن اعصاب بود و مصلح وى موم روغن و آب حى العالم بود و بدل آن علك البطم و قند بود و گويند بدل آن زفت كهن بود\r\nلاتين  COLOPHONIUM  فرانسه  ARCANSON - COLOPHANE  انگليسى  COLOPHANY \r\n\r\nرازقى\r\nصاحب جامع گويد رازقى سوسن سفيد است و چند قول ديگر هم آورده‌اند كه رازقى قطن است و ديگر گويند رازقى كتان است و همو گويد روغن رازقى از بهار انگور رازقى گيرند و ديگر گويند بذر كتان است و گويند روغن سوسن سفيد روغن رازقى است و مولف گويد رازقى گل زنبق است و صاحب منهاج گويد زنبق سوسن سفيد است و صاحب جامع گويد زنبق ياسمن سفيد است و هر دو قول خلاف است اما اگر گويند كه زنبق نوعى از سوسن سفيد است شايد كه دور نباشد\r\nصاحب مخزن الادويه رازقى را گل راى بيل و حكيم مومن آن را سوسن آزاد داند - صاحب بحر الجواهر وى را سوسن سفيد دانسته است\r\n\r\nراس الفار\r\nسر موش چون خشك كنند و بسوزند و بكوبند و با عسل بياميزند و بر داء الثعلب طلا كنند نافع بود\r\n\r\nراس الارنب\r\nسر خرگوش چون بسوزند و خرد بكوبند و با پيه خرس بر داء الثعلب طلا كنند نافع بود\r\n\r\n","description":"","footnote":"","page_name":" 185 ","page_number":185},
  {"content":"\r\n\r\n\r\nرانا\r\nبيونانى رمان است و گفته شود\r\nحكيم مومن در تحفه رانا را رمان حلو مىداند\r\n\r\nربيثا\r\nمولف گويد ماهى كوچك است كه از طرف هرمز مىآورند و در گرمسير آن را ماهى دشنه گويند و از وى ماهيابه سازند و همچنان خشك نيز خورند و طبيعت وى گرمتر از اربيان بود و مهيج باه بود و معده را نيكو بود و ليكن تشنكى آورد و مصلح وى كاهو بود\r\nدر مخزن الادويه مىنويسد : بفتح را و كسر با و سكون يا و فتح ثا نوعى ماهى كوچك است و در گرمسير از آن ماهيابه مىسازند و آن را ماهى دشنه موتو نيز نامند\r\nبنابراين تعريف اين همان ماهى معروف است كه در لار مخصوصا از ادويه‌هاى مختلف و گذاشتن تابستان در آفتاب و تعفين آن غذاى مطبوع خود يعنى ماهيابه مىسازند ( مصحح )\r\n\r\nربرق\r\nعنب الثعلب است و گفته شود\r\n\r\nرب السوس\r\nعصارهء سوس است و در باب عين گفته شد\r\n\r\nربل\r\nنوعى از افسنتين است ليكن كوهى بود و گفته شد\r\n\r\nرته\r\nبندق هندى است و گفته شد\r\n\r\nرتيلا\r\nحيوانى است مانند عنكبوت و در يزد و آن نواحى بسيار بود و آن را خايه‌گيرك و بپارسى دمله و بتركى پايى گويند و از جمله گزندگان زهردار بود و لون وى زرد بود و نباتى هست كه بيونانى آن را فالحين خوانند و نافع بود بگزندگى رتيلا و آن نبات را هم رتيلا خوانند و درفا گفته شود\r\nصاحب مخزن الادويه مىنويسد : به فارسى انجورك و دلسه و خايه‌گيرك و خايه‌گزك و بتركى پاى و بهندى مكرى و بزرگ آن را بدمكر و آنكه پاهاى دراز دارد مكرا نامند\r\nصاحب تحفه مىنويسد : به فارسى آن را انكورك نامند و از سموم قاتله است گزيدن او و خوردن يك عدد او قتال است لاتين  SYCOSA TRANKULA  فرانسه  TARENTULE  انگليسى  TARANTULA \r\n\r\nرجل الجراد\r\nشيخ الرئيس گويد بقله است كه قايم‌مقام بقله يمانى بود و مردمى آن را طروم‌طارى خوانند سل را نافع بود و طبيخ وى تب ربع و تبهاى مطبقه را سود دهد و مسيح گويد زرنب است و مولف گويد بتحقيق زرنب بود\r\n\r\n","description":"","footnote":"","page_name":" 186 ","page_number":186},
  {"content":"\r\n\r\n\r\nرجل الغراب\r\nدر شام رجل الزاغ گويند و از جمله حشايش بود به شكل پاى كلاغ چون پزند اسهال مزمن و درد شكم را نافع بود خاصه اصل وى چون بخورند قولنج را سود دهد بىآنكه مضرتى به آن رسد و فولس گويد اصل وى هم درد پشت و ران و زانوها را نافع بود اما اصل وى گرم بود در آخر درجهء اول و خشك بود در اول درجهء دوم و شربتى از وى جهت نقرس چون تنها بود از دو درم تا سه درم بود كوفته و بيخته و اگر حبى بود كه جهت مفاصل استعمال كنند از يك درم تا يك مثقال شايد و در درد مفاصل همان كند كه سورنجان كند بىمضرت\r\nدر مخزن الادويه مىنويسد : آن را رجل الزاغ نيز گويند و كلاغ پا و بتركى غاز باغى و بفرنگى كرتويس نامند گويند نبات آطريلال است و اكثر تصريح كرده‌اند كه نيست\r\nلاتين  COCHLEARIAE CORONOPI HERBA - CORONOPE VULGARIS  فرانسه  CORNOPE - CORNEDECERF  انگليسى  BUCK'SHORN PLANTAIN WILD SEUROY QRASS \r\n\r\nرجل الحمام\r\nشنجار است و در ابو خلسا گفته شد\r\n\r\nرجله\r\nبقلة الحمقا بود و گفته شد\r\n\r\nرجل العقاب\r\nرجل العقعق و رجل الغراب است و گفته شد و در مصر آطريلال را رجل الغراب خوانند و گفته شد صفت هر دو\r\n\r\nرجل الفروح\r\nو رجل الفلوس قاقلى است و گفته شد\r\n\r\nرخبين\r\nنوعى از مصل بود و به شيرازى قره‌قرت خوانند و ابن ماسويه گويد طبيعت آن گرم و خشك است و در دوم معدهء گرم را نافع بود و خلطى بد از وى حاصل شود و اگر شافهء از آن به خود برگيرند شكم براند\r\nصاحب مخزن الادويه مىنويسد : رخبين به فتح را لغت سريانى است و به فارسى لور و به شيرازى قراقروت نامند و لوركشك تازهء خشك ناشده است\r\n\r\nرخمه\r\nمرغى است كه وى را مردارخوار گويند روغن وى در هركه بمالند برص پيدا كند و چون خون او بمالند برص زايل كند وى را به شيرازى خردر خوانند و زهرهء وى چون در گوش مخالف چكانند با روغن بنفشه يا در شقيقهء جانب مخالف بمالند درد گوش و شقيقه زايل كند و كودكان را سعوط كنند و يا در گوش ايشان چكانند جهت بادى كه كودكان را بود و اگر زهرهء وى با گلاب در چشم كشند سفيدى ببرد و اگر سركين وى در شيب زن بخور كنند بچه بيندازد و اگر با زيت خلط كنند و در گوش چكانند گرانى گوش ببرد و زهرهء وى بر گزندگى مار و عقرب و زنبور بمالند نافع بود و شريف گويد گوشت وى چون با خردل خلط كنند و در گوش چكانند كرى زايل كند و چون با خردل خلط كنند و خشك كنند و بخور كنند هفت نوبت در شيب كسى كه بر زنان بسته بود گشاده گردد به اذن الله تعالى و چون پرى از بال راست وى بگيرند و در ميان پاى زن آبستن نهند سهل زايد و در خواص ابن زهر آورده است كه چونه پر وى بخور كنند در خانه گزندگان زهردار بگريزند و سركين وى به سركه حل كنند و در برص بمالند متغير شود و جگر وى چون بريان كنند و سحق كنند و با سركه حل كنند و كسى كه جنون داشته باشد بياشامد هر روز سه نوبت پياپى صحت يابد و پوست زرد كه در اندرون سنگدان وى بود چون خشك كنند و سحق كنند و با شراب بياشامند سودمند بود در هر سمى كه باشد و اگر سر وى بر زنى كه دشوار زايد بياويزند آسان بزايد\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nصاحب مخزن الادويه تحت عنوان رخمه مىنويسد : رخمه بفتح را لغت عربى است به فارسى مردارخوار و بهندى كدو هركيله نامند و آن نوعى از كركس است بزرگ جثه سفيد مايل به تيرگى با خطوط سياه و چشم آن بسيار زرد و در كوهستان و بيابانها مىباشد و از مردم خائف است . . .\r\n\r\nرخام\r\nنوعى از احجار است و الوان بود زرد و سفيد و سياه و خمرىرنگ و سفيد و زرد در وى بود و بهترين وى سفيد بود شريف گويد طبيعت آن سرد و خشك است چون سه روز هر روز يك مثقال سحق كرده مانند هبا به سركه بسرشند و بخورند منع دملها بكند كه بر اعضا از هيجان خون پيدا شود و چون بسوزند و سحق كنند و بر جراحتى كه خون از وى روانه باشد بپاشند قطع خون بكند و بصلاح آورد و منع تورم بكند و چون خلط كنند جزوى از وى با جزوى از شاخ بز سوخته و بر آهن طلا كنند و در آتش اندازند تا سرخ شود بعد از آن بيرون آورند و در آب و نمك اندازند آن آهن نرم بود و اگر از رخامى كه تواريخ بر آن نقش كرده باشند بر سر قبرها بستانند و سحق كنند و كسى كه عاشق بود باسم معشوق بياشامد معشوق ويرا فراموش شود البته و صاحب منهاج گويد گرم بود در دوم و خشك بود در اول سعفه و داء الثعلب را نافع بود\r\n\r\nرشاد\r\nحرف است و گفته شد بپارسى سپندان گويند و ترتيزك گويند و طبيعت آن گرم و خشك بود و لطيف بود و كرمها بكشد و بادها تحليل دهد و قطع بلغم بكند و مضر بود بمعده و مثانه و تقطير البول احداث كند و اولى آن بود كه محرورىمزاج با كاسنى و كاهو خورد\r\nلاتين  LEPIDIUM SATIVUM  فرانسه  CRESSON ALENOIS  انگليسى  GADON CRESS \r\n\r\nرصاص\r\nبپارسى ارزير خوانند و بشيرازى قلع و بهترين وى آنكه صافى بود و طبيعت وى سرد و تر بود و گويند خشك بود و محرق آن اسفيداج بود و لطافت در وى زياده بود و تليين و تحليل و صفت حرق آن در آبار كه آن اسرب سوخته بود گفته شد و اسرب رصاص اسود بود و سردى وى زيادت از قلمى بود و قلمى را قسيطر و قصيدر نيز خوانند و اگر صحيفهء تنك بسازند از اسرب و برعانه بندند يا كمرگاه منع احتلام بكند و اگر آن صحيفه بر بثور كه بر عصب پيدا شود نهند زايل گرداند و هر ماده كه پيدا گردد در ابتدا مثل خنازير چون بر وى بندند بگدازاند و ورمهاى مقعد كه با ريش بود و بواسير و ورمهاى قضيب و زهار و پستان و ريشها مثل سرطانات با عصاره كه در غايت سردى بود و روغن زيت يا روغن گل يا روغن به يا روغن مورد چون بوى اضافه كنند و آن صحيفه بدان روغن حل كنند و بمالند نافع بود و برادهء آن چون بياشامند همان علت حادث شود كه از خوردن مردار سنگ از بستن بول و غايط و ثقل معده و امعا و نفح در آنها و ضيق النفس تا به حدى كه بخناق كشد و ايلاوس پيدا كند و لون وى رصاصى بود و مداوات وى به قى كند و طبيخ تخم كرفس و شبت و انجير و بوره و ماء العسل و غذاى اسفيد باج و نشانهء خلاص وى آن بود كه ادرار بول و اطلاق طبع حاصل شود و شيخ الرئيس گويد چون حك كنند رصاص با شراب يا زيت ورمهاى گرم را نافع بود و ابن زهر در خواص آورده كه اگر پارهء رصاص در ديگ اندازند هرچند كه آتش در زير آن بر افروزند گوشت كه در آن ديگ بود قطعا پخته نگردد و هركس انگشترى رصاص در انگشت كند بدن وى لاغر گردد و اگر رصاص در روغن بمالند تا زنگ برآورد بعد از آن آن روغن بر آهن طلا كنند هرگز زنگ نگيرد و صاحب فلاحه گويد رصاص از فلزات معروف بود و معادن او در سه موضع بود نخست در طرف مشرق از جانب چين به كشتيها آورند ديگر در حدود بلغار و آن نوعى تنك كرده باشند و آن را قلعى نواله گويند و نوع ديگر از فرنگستان آورند و آن نوع اندك مايه سياه‌فام بود و بر صورت مارها كرده به مهر پادشاه آنجا بعضى در يكديگر پيوسته و آن را نردبان پايه گويند و بهترين آن انواع بلغارى است كه آن از همه صافىتر باشد و روشن‌تر\r\nلاتين  PLUMBUM  فرانسه  PLOMB  انگليسى  LEAD \r\n\r\n","description":"","footnote":"","page_name":" 188 ","page_number":188},
  {"content":"\r\n\r\n\r\nرطب\r\nگرم بود در دوم و تر بود در اول و گويند حرارت وى كمتر از رطوبت وى بود و هرچه حلاوت وى زيادت بود حرارت زياده بود و اسحق گويد گرم و تر است در دوم و غذاى وى زيادت از غذاى بسر بود و بهترين آن چينى بود و هيرون و بعد از آن زرد و رطب نفح در شكم پيدا كند مانند انجير تر و مثال انجير تر و خشك همچون رطب و خرما بود و رطب معده سرد را نيكو بود و منى بيفزايد و طبع نرم دارد سردمزاج را و رطب و خرما مفسد دندان و گوشت بن دندان بود و مضر بود به حنجره و آواز و خونى كه از وى حاصل شود بد بود و زود متعفن شود و مصدع بود و مولد سدّه و مصلح وى بادام و خشخاش بود كه با وى بخورند بعد از آن مغز كاهو با خيار به سركه يا سكنجبين بخورند\r\n\r\nرطبه\r\nفصفصه است و چون خشك شود قت گويند و علف گويند و بپارسى اسپست گويند و در فا گفته شود\r\n\r\nرعى الابل\r\nسنانى گويند و آن حشيشى است كه دانهء وى چون دانهء مورد بود و در وى حلاوتى اندك بود و طبيعت آن گرم است در اول و تر است در دوم و جالينوس گويد گرم است در اول و خشك است در دوم و لطيف شتر چون بوى چرا كند هيچ مضرت بوى نرسد ليكن سم جانوران زهردار بود و طبيخ وى موى را سياه كند و تخم وى چون شراب بياشامند گزندگى جانوران را نافع بود و سيلان رطوبات رحم را و وى مضر بود به احشا و اعصاب و مصلح وى قرفه بود يا سنبل الطيب\r\nصاحب مخزن الادويه مىنويسد : آن را سنانى و در مصر شوك الجمل و بسريانى رعاويلا مىنامند و آن گياهى است به قدر نبات زردك . . . و چتر آن شبيه به چتر شبت و تخم آن نيز شبيه تخم شبت و وسط آن شكاف دارد\r\nدر تحفه آمده است كه چون شتر مريض شود از اين گياه خورده خلاصى يابد بدين جهت آن را رعى الابل نامند\r\n\r\nرعى الحمار\r\nگويند رعى الابل بود و گفته شد\r\nصاحب مخزن الادويه مىگويد خارى است شبيه باد آورد بغايت تند شبيه برائحهء حرف و بيخ آن تند و تخم آن شبيه بخردل و سياه و با عفوصت است و ضد نفخ باشد\r\n\r\nرعى الحمام\r\nفرسطاريون و فارسطاريون نيز گويند حبى است تيره‌رنگ به مقدار ماش اندكى بزرگتر و چون پوست وى باز كنند برنگ عدس مقشر بود و صلب بود و از طعم عدس اندكى شيرين‌تر و طبيعت وى گرم و خشك بود و كبوتر وى را دوست دارد و گاه مشك نيز گويند و گاو نيز بغايت دوست دارد هيچ‌چيز گاو را فربه نكند مانند وى و ديومشك نيز خوانند و مؤلف گويد نوعى از كرسنه است و در كاف گفته شود\r\nحكيم مومن در تحفه مىنويسد : كه نارقيصر عبارت از آنست و در كنار آبها و در آذرماه مىرسد\r\nلاتين  VERBENA OFFIEINALIS  فرانسه  VERVEINE  انگليسى  VERVAIN \r\n\r\nرعاد\r\nحيوانى دريائى است و ديسقوريدوس گويد ماهى دريايى است مخدر بود و چون بر سر كسى كه صداع مزمن داشته باشد بنهند ساكن كند و چون به خود برگيرند مقعدى كه بيرون مىآيد شفا يابد و اگر بزيت بجوشانند و آن زيت بر مفاصل مالند درد مفاصل ساكن گرداند\r\nصاحب مخزن الادويه مىنويسد : رعاد بضم را و فتح را و عين مشدده نوعى از ماهى است عريض و كوتاه و پشت آن پهن و مايل بسياهى و شكم آن بسيار سفيد چون در دست گيرند گويند دست صياد مىلرزد و خدارت بهم مىرساند\r\n\r\n","description":"","footnote":"","page_name":" 189 ","page_number":189},
  {"content":"\r\n\r\n\r\nرعدا\r\nدانه‌ايست كه در ميان گندم مىباشد و آن را از گندم پاك مىكنند و مضر بود خوردن آن و بشيرازى آن را مر خوانند و بپارسى حسد است و گفته شد\r\n\r\nرعوة الحجامين\r\nاسفنج است و گفته شد\r\n\r\nرعوة القمر\r\nبزاق القمر است و زبد القمر نيز گويند و آن حجر القمر است و گفته شد\r\n\r\nرعوة الملح\r\nزبد الملح گويند و قوت وى زياده از قوت ملح بود و محلل و ملطف بود\r\n\r\nرعوة ماء الملح\r\nدر غايت حرارت و حراقت بود و باشد كه بسوزاند\r\n\r\nرق\r\nسلحفات بحرى است و گويند سلحفات برى و در سين گفته شود\r\n\r\nرقاقين\r\nگويند جفت آفريده است و بعضى گويند لعبه برى است و بعضى گويند خصى الثعلب است و صفت هريك گفته شود در تحفه رقاقص نوشته شده است\r\n\r\nرقعا\r\nسرخس است و گفته شود\r\n\r\nرقعه\r\nهر دارويى كه جبر كسر كند آن را رقعه خوانند مثل انجبار و بنتو و خامااقطى و رقعه خاص اسم بيخى است سرخرنگ صلب و طبيعت آن سرد و خشك است چون بكوبند و يك مثقال از آن در دو بيضه نيم‌برشت سه روز پياپى بخورد موافق بود قوتى و حسوسى كه در بدن پيدا شود بسبب افتادن يا زخم يا برداشتن چيزى سنگين\r\n\r\nرقاع يمانى\r\nبجوز القى ماند اما سروى شكافته بود و مثلث‌شكل و بهترين آن بود كه رسيده بود و طبيعت آن گرم و خشك است مقئى بلغم و رطوبات معده بود و خلطهاى غليظ لزج بيرون آورد\r\nصاحب مخزن الادويه تحت عنوان رقعه يمانى مىنويسد : بفتح را آن را رقاع نيز نامند و گويند درختى است به قدر درخت گردكان و برگ آن مانند برگ چنار و ثمر آن شبيه به انجير و به قدر انار و دانهء ثمر آن مانند انجير و با شيرينى و ماكول و انطاكى نوشته كه در مصر مشهور به انجير افرنجى است و آن را انجير هندى نيز گويند حكيم مير محمد مومن در تحفه نوشته است كه از اين ظاهر مىگردد كه انجير بغدادى باشد\r\n\r\n","description":"","footnote":"","page_name":" 190 ","page_number":190},
  {"content":"\r\n\r\n\r\nرقيب الشمس\r\nصابريوما است و گفته شود\r\n\r\nرمادى\r\nسرمه‌ايست كه از اثمه و توتياى هندى و توبال مس و بسد و شيح محرق و ماميران سازند\r\n\r\nرمان حلو\r\nانار شيرين بهترين آن بزرگ شيرين املسى بود رسيده و طبيعت آن سرد بود در اول درجهء اول و تر بود در آخر آن و گويند گرم بود باعتدال و در وى جلا بود با قبض و ملين بود دانهء وى با عسل درد گوش را نافع بود و وى حلق و سينه را نرم دارد و معده را جلا دهد و خفقان را نافع بود و موافق معده بود و بول براند و عصير وى چون در شيشه كنند و در آفتاب نهند تا غليظ شود و در چشم كشند روشنايى بيفزايد و چندانكه كهن گردد بهتر بود و دانهء وى بد بود و نفخ و رياح در معده پيدا كند و گويند مصلح وى انار ترش بود و رازى گويد اندك نفخى دارد كه باشد كه نعوظ آورد و محتاج باصلاح نيست از بهر آنكه نفخ او زود بگذرد و گل وى چون بسوزند جراحت را سودمند بود\r\n\r\nرمان حامض\r\nانار ترش بهترين آن بزرگ آبدار بود و انواع انار غذا اندك دهد و قابض بود و قابض‌ترين اجزاى وى گل وى بود و انار ترش سرد و خشك بود و گويند در دوم معتدل بود در ترى و خشكى صفرا بكشند و منع سيلان فضول بكند از احشا و دانهء وى با عسل قلاع را نافع بود و عصارهء وى ناخنه را سود دهد و دانهء وى چون در آب باران خويسانند منع نفث دم بكند و خفقان را سود دهد و جلاى دل بدهد و التهاب معده را نافع بود و جگر گرم را سود دهد و تبها را و سويق وى مصلح آرزوهاى زنان آبستن بود و در وى ادرار بول زياده بود از انار شيرين و سويق وى اسهال صفراوى را نافع بود و قوت معده بدهد و جگر گرم را نافع بود و آب وى با پست جو درد دل را ساكن كند و انار سبز تازهء ترش و شيرين پوست از وى جدا كنند و در هاون سنگين بكوبند همچنان با پيه خود و بيفشارند نيم رطل با بيست درم شكر طبيعت براند به قبض و مرهء صفرا براند و معده را قوت دهد و شراب وى و رب وى خمار را سود دهد و تشنگى بنشاند و غثيان و قى بازدارد خاصه منعنع وى و بسيار خوردن شهوت را مضر بود و انار دانهء خشك شكم ببندد و صاحب تقويم گويد انار ترش مضر بود و سينه و آواز را و صاحب منهاج گويد دانهء وى بد بود و مخشن حلق و سينه و مضر بود امعا و معده را و مصلح آن حلواى عسلى بود و قندى و هرچه بر آن پاشند اولى آن بود كه زنجبيل پرورده يا ترنج پرورده خورند\r\nلاتين  PUNICA GRANATUM  فرانسه  GRONADE  انگليسى  POMEGRANATE \r\n\r\nرمان السعال\r\nخشخاش است و گفته شد\r\n\r\nرمان الانهار\r\nنوعى از هوفاريقون است و گفته شود درها و در دمشق اندروسامن خوانند\r\n\r\nرمان البر\r\nدرختى است كه بدرخت انار ماند كوچكتر و حب قلقل دانهء وى است و مفاث بيخ وى و صفت حب قلقل گفته شد\r\n\r\n","description":"","footnote":"","page_name":" 191 ","page_number":191},
  {"content":"\r\n\r\n\r\nرماد\r\nبپارسى خاكستر گويند و مجفف باشد\r\nصاحب مخزن الادويه مىنويسد : رماد بفتح را خاكستر است و بهندى راكهه گويند\r\n\r\nرماد المازريون\r\nجلادهنده و معفن و روشنايى چشم بيفزايد\r\n\r\nرماد خشب البلوط\r\nخاكستر چوب بلوط قابض بود و خون ببندد و چون بپزند و هر بامداد بياشامند بناشتا دو درم با شراب سيب بياشامند بلهء معده را نافع بود و درين زحمت بغايت مفيد است\r\n\r\nرماد الحطب الكرم\r\nخاكستر چوب رز بهترين آن بود كه از درخت سبز بود طبيعت وى سرد و خشك بود و گويند گرم بود ريش روده را نافع بود مقدار نيم درم و گويند مضر بود به شش و مصلح آن كثيرا بود و چون با سركه ضماد كنند بر گزندگى جانوران و سگ ديوانه سود دهد و اگر سحق كنند و در خرقه كنند و بر بواسير ضماد كنند و چون سرد شود ديگر بدل آن گرم نهند پياپى و بدان ادمان كنند بغايت نافع بود و چون با نطرون و سركه ضماد كنند گوشت زيادت كه در پوست خصيه پيدا شود سود دارد و چون با زيت و سركه و پيه كهن ضماد كنند شدخ عضله و استرخاى مفاصل و تعقد اعصاب را نافع بود\r\n\r\nرماد قصب\r\nخاكستر نى بهترين آن نبطى بود و طبيعت وى سرد و خشك بود و گويند گرم و خشك بود در سئوم سدّه كه در مراره بود بگشايد مقدار آن دانكى است و گويند مضر بود به شش و مصلح آن كثيرا سود يا قند\r\n\r\nرماد غش الخطاطيف\r\nخاكستر آشيانه پرستوك بهترين آن بود كه پرستوك آشيانه در موضعى ساخته باشد كه بسيار هوا بود و صفت سوختن وى چنان بود كه در كوزه كنند و به گل حكمت گيرند و در تنورى كه آتش تيز بود يك ساعت بنهند بعد از آن بيرون آورند و سحق كنند طبيعت آن سرد و خشك بود نافع بود دشخوار زادن را يك مثقال و گويند مضر بود به شش و مصلح آن سكنجبين بود\r\n\r\nرماد السرطانات\r\nصاحب منهاج گويد صفت سوختن وى چنان است كه در كوزه كنند و در گل حكمت گيرند و در تنورى كه آتش تيز بود بنهند پس بيرون آورند و سحق كنند طبيعت آن گرم بود در اول و خشك بود در دوم منفعت آن در سرطانات گفته شود و صاحب جامع گويد صفت سوختن وى چنان است كه ديگ مسين سرخ بر سر آتش نهند و سرطان زنده در آن نهند و بسوزانند تا خاكستر گردد بردارند و استعمال كنند\r\n\r\nرماد تبن الباقلا\r\nخاكستر چوب باقلا وقتى كه تر بود چون بسوزند و خاكستر آن ضماد كنند يا بمالند در حمام آثار جرب سياه كه در بدن بود ببرد\r\n\r\n","description":"","footnote":"","page_name":" 192 ","page_number":192},
  {"content":"\r\n\r\n\r\nرنف\r\nبهرامج است و گفته شد\r\n\r\nرند\r\nصاحب منهاج گويد آس است و صاحب جامع گويد درخت غاز است و صفت آس گفته شد و غاز نيز گفته شود\r\n\r\nرووس\r\nبهترين سرها آن بود كه از حيوان معتدل در رطوبت گيرند طبيعت آن گرم و تر و غليظ بود غذاى بسيار دهد و منى بيفزايد و مصلح اصحاب كد بود و سرميش جوان چون بپزند و بمرق آن حقنه كنند امعاى سفلىتر كند و گرده و اعصاب و بدن را نيكو گرداند و باه را زيادت كند چون در وى اندك حرارت و يبوست بود و خوردن وى مضر بوده بمعده از بهر آنكه دير هضم شود و اولى آن بود كه با دارچينى خورند و بعد از آن مصطلى بخايند سر گوسپند ترتر از سر بز و سر بز ترتر از سر آهو بود و بر اين قياس فى الجمله غذايى بود كه اندك سخونتى داشته باشد و غذا بسيار دهد و قوت بدن ضعيف بدهد چون هضم بر وى مستولى شود و باه را زيادت كند و سر ضعيف را گران كند و كسى كه معدهء وى ضعيف بود نشايد كه خورد كه قولنج آورد قولنجى بغايت سخت و گوشت زبان سبكتر بود و گوشت خدبينى غذا بسيارتر دهد و چشم ترتر بود و زودتر بگذرد و دماغ سرد و تر بود و زبان با نمك خورند و چشم نيز با نمك زيادت خورند بهتر بود و گوشت خدين و بن گوش به سركه صعتر و انجدان و خردل خورند و اولى آن بود كه پوستها و غضروفها چندانكه امكان بود نخورند و اگر آرزو غالب بود با سركه و خردل خورند و مصلح دماغ در صفت دماغ گفته شد اما سرهاى ماهى كوچك نمكسود خشك كرده چون بسوزانند جهت شقاق كه در مقعد بود و ملازه و گرده و ورم صلب و مانند آن نافع بود\r\n\r\nروس\r\nجرجير الماء بود و گفته شد\r\n\r\nروسختج\r\nراسخت گويند و آن نحاس محرق بود بپارسى مس سوخته بود ليكن روى سخته گويند بهترين آن مصرى بود طبيعت آن گرم بود در سئوم و قابض مجفف و ملطف بود و مسهل آب زرد بود و در خضابات موى استعمال كنند و ريشها پاك گرداند و بصلاح آورد و چشم را جلا دهد و گوشت زياده بخورد و ريشهاى بد كه در بدن بود منع كند\r\n\r\nروبيان\r\nاربيان است و گفته شد و اهل مصر نديديس خوانند و اهل اندلس قمرون و ابن زهر در خواص آورده كه چون بكوبند با نخودسياه و بر ناف ضماد كنند حب القرع بيرون آورد و گويند چون خشك كرده سحق كنند با فلفل در چشم كشند شب‌كورى را نافع بود و ماسرجويه گويد گرم و تر بود باعتدال منى را زيادت كند و شكم نرم دارد و بصرى گويد پيش از آنكه نمكسود كنند باه را زيادت كند و غذايى صالح دهد و چون نمكسود كنند يا كهن گردد مولد صفرا و حكه بد بود و رازى گويد دشخوار هضم شود و معده را بد بود و اولى آن بود كه اصلاح آن به سركه و مرى و كروما كنند بعد از آن جوارش عود يا سفرجل خورند بعد از آنكه نيك پخته كنند با روغن گردكان در زردهء تخم‌مرغ و پياز و گندنا قليه كنند و تناول كنند مسخن گرده و رحم بود و باه را زيادت كند\r\nصاحب مخزن الادويه مىنويسد : بضم را اربيان نيز آمده و به فارسى ماهى روبيان و ماهى ميك و بهندى جهينكا مچهلى نامند و آن حيوانى است آبى و حلال با دست و پاهاى بلند و غلاف جثهء آن صدفى و كوچك و آن به قدر ملخ بزرگى و بزرگ آن تا بيك شبرو و نيم تا دو شبرو زياده هم و سرخرنگ و گوشت آن نيز سرخرنگ و صلب و دير پخته بشود و غير جراد البحر است\r\n\r\n","description":"","footnote":"","page_name":" 193 ","page_number":193},
  {"content":"\r\n\r\n\r\nروث الحمار الاهلى\r\nسرگين خر خواه ناسوخته و خواه سوخته قطع سيلان خون بكند خاصه چون با سركه بياميزند و اگر سرگين تازه بيفشارند و آب آن در بينى كنند رعاف زايل كند و همچنين چون سركه بر وى افشانند و ببويند همين عمل كند و چون تر بود بيفشارند و آب آن بياشامند سنگ گرده بريزاند و سرگين اسب نيز همين عمل كند و سرگين خر كه در علف چريده بود چون خشك كنند و با شراب بياشامند گزندگى عقرب را نافع بود و مولف گويد اگر خشك‌كردهء وى بكوبند و بپزند و با گوگرد سحق كنند و در روغن كنجد خويسانند و به شب در جرب بمالند و بامداد مصل و عدس كوفته بحمام برند و پيش از آب ريختن بمالند و بنشينند تا به عرق فرود آيد بعد از آن آب باعضا ريزند بغايت نافع بود\r\n\r\nروث البرذون\r\nسرگين استر چون دود كنند در زير زن بچهء مرده و مشيمه بيندازد\r\n\r\nروباه\r\nعنب الثعلب بود و گفته شد\r\n\r\nرهشى\r\nبه شيرازى ارده گويند طبيعت وى گرم و تر بود و غليظ مصلح وى عسل بود يا دوشاب و در صفت سمسم گفته شود\r\n\r\nرهج الفار\r\nحريفان گويند و آن سم الفار است و تراب الهالك نيز خوانند و آن شك است و در شين گفته شود\r\n\r\nريهقان\r\nدر لغت بعضى زعفران گويند و گفته شد\r\n\r\nريناتج\r\nريباس گويند و قوت وى مانند حماض اترج و غوره است و بهترين وى فارسى بود با شاخهاى دراز سطبر آبدار و طبيعت آن سرد و خشك است در دوم و سيم حرارت بنشاند و مستى بازدارد و خمار را نافع بود و طاعون و و با را و چون عصارهء آن در چشم كشند روشنايى بيفزايد و وى اسهال صفراوى و حصبه و جدرى را سودمند بود و بواسير هم و غثيان ساكن كند و قوت دل و دماغ و احشا بدهد و معده و جگر و آب وى با آرد جو بر جمره و نمله طلا كردن سود دهد و صاحب منهاج گويد مضر بود به سينه و قولنج آورد و مصلح وى اترج مربا بود و صاحب تقويم گويد مجفف اعصاب بود و مقطع باه و مصلح وى شراب عود يا انيسون بود و بدل وى خماض اترج است يا غوره\r\nصاحب مخزن الادويه مىنويسد : به فارسى ريواس و ريواج و جكرى نيز نامند\r\nلاتين  RHEUM RIBES  انگليسى  RHUBARB - RHAPONTIC  فرانسه  RHUBARBE DES MOINES - RHUBARBE GROSEILLE \r\n\r\nريه\r\nبپارسى شش گويند صاحب منهاج گويد گرم و تر بود و سهل الانهضام طبيعت ببندد و غذاى اندك دهد و ميل ببلغم داشته باشد و مضر بود باصحاب كد و بقراط گويد مجموع ششها سرد و تر بود و روفس گويد خشك بود و دشخوار هضم و اصلاح وى چنان كنند كه به سركه و كرويا بخويسانند و بعد از آن بريان كنند و بهترين ششها شش بره بود و گوسفند كوهى و شش بره چون بريان كنند بىنمك و رطوبتى كه از وى روانه بود بگيرند و بر ثاليل خشك كه بر اعضا رسته باشد طلا كنند و بدان ادمان\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nكنند البته زايل كند و هم اين رطوبت اگر بر قوباى خشك مالند نرم گرداند و شش مضر بود بمعده و آلات بول و مصلح وى حب آلاس و شكر بود\r\nصاحب مخزن الادويه مىنويسد : ريه بكسر را و فتح يا به فارسى شش و بهندى پهيپره و تركى ابكمه نامند\r\n\r\nرية الثعلب\r\nشش روباه چون با سركه و عنصل بخورند ربو و ضيق النفس را سود دهد\r\n\r\nرية الخزير و الجمل\r\nشش خوگ و شتر چون بسوزانند و خاكستران بر سجح كه حادث شود در پاى به سبب موزه نافع بود و اگر سوخته همچنان گرم بران نهند نافع بود و شش خرس همين عمل كند و منع تورم نيز بكند و خاكستر شش خوگ چون بر جرب تر افشانند سودمند بود\r\n\r\nرية الحمار الوحشى\r\nشش خرگور چون خشك كنند و بكوبند و بياشامند ضيق النفس و سرفه را نافع بود\r\n\r\nرية البحر\r\nقلومن بلاسوس آن چيزى است كه در ساحل دريا يابند مانند آبگينه چون تر بود و سحق كنند و بر نقرس ضماد كنند نافع بود و شقاق كه در دست و پاى باشد بسبب سرما چون بر آن ضماد كنند نافع بود\r\n\r\nريحان\r\nريحان الملك و ضيمران هم گويند بپارسى شاهسفرم گويند بواسير را نافع بود در شين گفته شود\r\n\r\nريحان سليمان\r\nجسفرم و جماهو سليمان نيز گويند و نبات وى در كوهستان فارس و اصفهان بود مانند شبت‌تر و ورق وى مانند خطمى بود و فقاع وى كوچك بود مانند لبلاب بر درخت پيچيده شود و وى مجفف و لطيف بود با سركه بر جمره طلا كنند سود دهد و بر ورمهاى بلغمى و نقرس و بواسير طلا كردن نافع بود و لقوه را مفيد بود و بر گزندگى عقرب طلا كردن نافع بود و چون زن با روغن گل به خود برگيرد درد رحم را بغايت نافع بود و ابن ماسويه گويد طبيعت وى گرم بود و بواسير ظاهر و باطن را سود دارد و ابن مولف گويد ابو ريحان آورده كه طبيعت وى گرم و خشك بود تا چهارم از آنست كه سرما بر وى غلبه نكند و عمر وى دراز بود و اگر بروزگارها آب نيابد بشكيبد و هر درخت كه در پهلوى وى بكارند از وى آب بستاند و بسيار از وى صداع آورد و مصلح وى روغن نيلوفر و كافور بود و بدل آن مرزنگوش است و گويند بدل آن نيم وزن آن شيح است و نيم وزن آن عنب الثعلب است\r\n\r\nريحان داود\r\nريحان دارو نيز گويند و آن آذان الفار بود و گفته شود\r\n\r\nريحان الكاور\r\nكافور يهودى و شجر الكافور نيز خوانند و بپارسى سوسن گويند و آن نوعى از درخت است و نبات وى بيشتر در خراسان بود و گل وى مانند گل خرما بود و ورق وى مانند ورق كاسنى صحرايى بود و ورق وى و گل وى بوى كافور كند قوى چون ببويند\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nو يا در دست بمالند خواه خشك خواه تر طبيعت آن گرم و خشك است در دوم بوئيدن بسيار وى و ادمان بدان نمودن رطوبات از غشاى دماغ بكشد و چون ادمان بدان نمايند اخلاط غليظ كه در سر باشد تحليل كند و بوئيدن وى سردمزاج را سودمند بود نه گرم‌مزاج را\r\n\r\nريحانى\r\nشراب صرف است خوشبوى\r\n\r\nريمسعت\r\nسعد است و گفته شود\r\n\r\nريتنانج\r\nصاحب منهاج گويد سنگى است مانند سرطان و طبيعت آن سرد و تر است در دوم نشف رطوبات چشم بكند و جلا دهد و و روشنائى بيفزايد و مولف گويد آن نوعى از سرطان حجرى است و در صفت سرطان گفته شود\r\n\r\nريش\r\nشريف گويد پر مرغها بود چون بسوزند و خاكستر آن بر جراحت افشانند خشك گرداند و بزرگ يارىدهنده بود در قى و در علاج بينى شكسته و نافع پر هر مرغى در موضع خود با منفعت آن گفته شود\r\n\r\n","description":"","footnote":"","page_name":" 196 ","page_number":196},
  {"content":"\r\n\r\n\r\nباب الزا\r\n\r\nزاج\r\nانواع زاجها همه چهار است سرخ و سفيد و سبز و زرد زاج سفيد را قلقديس خواند و شوغار نيز گويند و بيونانى خلقيس گويند و زاج سرخ سورى خوانند و زاج سبز قلقنت و قلقند گويند و زاج زرد را قلقطار نامند و بپارسى زاج شتر دندان گويند بهترين آن مصرى بود براق مانند زرنيخ بدخشى و چون در دست بمالند ريزيده شود و پاك بود و كهنه نباشد و نوعى ديگر از زاج سورى هست كه بپارسى زاج كفشگر گويند و بشيرازى زاج سياه خوانند و بيونانى ماليطرنا و طيصرنا نيز گويند جالينوس گويد قلقطار چون كهن گردد زاج شود و وى معتدل‌ترين زاجات بود و محرق وى الطف محرقات بود و زاج احمر و اخضر و اصفر در قوت مانند يكديگرند ليكن اختلاف در غلظ و لطافت است لطيف‌ترين سفيد است و اقوىترين سبز و غليظترين سرخ و قلقطار خير الامور اوسطهاست و زاج ديگر هست كه بيونانى ميق گويند و بهترين وى قبرسى بود كه لون آن مانند زر بود و طبيعت قلقطار گرم و خشك بود در سئوم و همه زاجات در طبيعت مانند يكديگرند و وى قابض بود و محرق خشك ريشه ايجاد كند و جرب و سعفه و ناسور و رعاف و ريش گوش و مثل آن را سودمند بود خاصه چون فتيله بعسل بيالايند و به قلقطار بگردانند و در گوش نهند و آكله كه در دندان و بينى و دهن بود و ريش آن خاصه سورى سودمند بود و خوردن زاجات مجفف شش بود و سرفه سخت پيدا كند تا به حدى كه به سل كشد و مداواى وى به شير تازه و مسكه و قند و مانند آن كنند و باقى منفعت هريك در باب خود گفته شود\r\nصاحب مخزن الادويه مىنويسد : زاج معرب از زاك فارسى است و معدنيات مىباشد سفيد آن را قلقديس و شوغار و زرد را قلقطار و سبز را قلقند و قلقنت سورى و بشيرازى زاج سياه گويند سپس در شرح يك‌يك چنين گويند زاج ابيض را بيونانى خلل القيس و بهندى پهتگرى و زاج احمر سفيد مايل بسرخى كه جوف آن سياه با ثجاريف و ثقبها دانسته و از قول يخ الرئيس مىنويسد كه آشاميدن يك درم زاج سرخ بلغمى موى سفيد را مىريزاند و بجاى آن موى سياه مىروياند و ليكن شخص قوى الزاج مرطوب متخمل آن خواهد شد زيرا كه بسيار قوى است زاج اخضر را بهندى ميراكسيس و زاج اصفر را بهندى كسيس و زاج كفشكران را سياه و بهندى كسيس و بيونانى ماليطرنا و ملبطرنا گويند\r\nزاج سياه به لاتين  SULPHAS FERRI  فرانسه  SULFATE DEFER  انگليسى  SULPHATE OF IRON \r\nزاج سفيد به لاتين  ALUMINIS - POTASSAE SULPHAS  فرانسه  ALUN  انگليسى  ALUM \r\nزاج سياه مكلس لاتين  COLCOTHAR  فرانسه و انگليسى همين املا - اين زاج از تكليس سولفات دوفر ايجاد مىشود\r\n\r\nزان\r\nدرختى است كه آن را مران خوانند و گفته شود\r\n\r\n","description":"","footnote":"","page_name":" 197 ","page_number":197},
  {"content":"\r\n\r\n\r\nزادوق\r\nزنبق است و گفته شود\r\n\r\nزبيب\r\nبپارسى مويز گويند و هر ثمرى كه خشك شود زبيب خوانند الا خرما كه ويرا ثمر الرطب خوانند و زبيب نخوانند و زبيب عنجر خوانند و بهترين آن خراسانى بود بزرگ و شيرين گوشت وى گرم و تر بود و دانهء وى سرد و خشك بود در دوم با دانه خوردن درد معا را نافع بود و معده و جگر دوست دارند و گوشت وى گرده و مثانه را نافع بود و يارىدهنده بود در ادويهء مسهله چون ده درم از وى اضافت كنند و چون بىدانه بود شكم براند و آن نوع كه لاغر بود و قابض حرارت وى كمتر بود و معده قوت دهد و طبيعت ببندد و محرق دم بود و مصلح وى خيارشنبر بود و گويند شيره تخم تورك و اسحق گويد حدت دم بنشاند و قول اول اصح بود و گويند مضر بود به گرده و مصلح وى عناب بود و مويز بدن را فربه كند و هيچ اذيت و مضرت نرساند الا به محرورىمزاج و مصلح وى سكنجبين بود يا از فواكه ترش چيزى بر سر آن خورند و ديسقوريدوس گويد گوشت وى چون بخورند موافق قصبه و شش بود و سودمند بود جهت سرفه و اگر گوشت وى با فلفل خلط كنند يا با آرد جاورس و با بيض بريان كنند و بعسل بخورند بلغم از دهن بيرون كند چون با آرد باقلا و كمون ضماد كنند بر ورم گرم كه عارض شود در انيثين بغايت سودمند بود و چون خلط كنند سحق كرده با شراب و ضماد كنند بر هرچه كه پيدا شود در پوست مثل جدرى و ريشهاى شهديه و عفونات كه در مفاصل بود و سرطانات نافع بود و چون ضماد كنند با جاوشير بر نقرس نافع بود و چون بر ناخنى كه جنبد چسبانند زود خلع كند و مويز غذا زياده از انگور دهد و جلا كمتر از جلاى انجير خشك دهد و اطلاق وى كمتر از اطلاق آن بود غير از آنكه مويز موافق‌تر از انجير خشك بود بمعده و بدل آن كشمش بود\r\n\r\nزبيب الجبل\r\nمويزج است و گفته شود و صاحب منهاج گويد حب الراسن است و اين سهو است حب الراسن گفته شد و صفت مويزج گفته شود و بشيرازى مويزك خوانند\r\nصاحب مخزن الادويه مىنويسد : آن را زبيب برى نيز نامند بيونانى فيسمونه اسطافيوس اغريا و به فارسى مويزك نامند\r\n\r\nزبد البحر\r\nبپارسى كف دريا خوانند و آن پنج نوع است يك نوع به شكل اسفنجه فربه بود و ستبر و بوى وى مانند ماهى و در ساحل دريا بسيار بود و نوع دوم به شكل ناخنهء چشم بود يا اسفنجه و بسيار تجويف بود و بوى وى مانند بوى طلحب بحرى بود و نوع سوم به شكل كرم بود وى را ميسنون و بشيرازى كرم ايوب خوانند نوع چهارم بصوف چركن ماند بسيار تجويف و سبك مولف گويد آن اسفنج است و گفته شد نوع و پنجم به شكل مانند فطر بود وى را بوى نبود و باطن وى خشن بود مانند قيشور و ظاهر المس و بهترين آن وردى بود كه كه بزردى زند و طبيعت آن گرم و خشك بود در سيم و گويند تر بود داء الثعلب را نافع بود چون بسوزانند و با شراب سرخرنگ كه قوام آن رقيق بود بر داء الثعلب طلا كنند موى بروياند و خنازير و جرب و قوبا و بهق و هر علتى كه در پوست پيدا شود سودمند بود و چون با موم و روغن گل استعمال كنند بشره را صافى كند و كلف سياه و اثرى كه در روى همه اعضا پيدا شود زايل كند و نوع سوم كه گفته شد عسر البول و سنگ گرده و مثانه و رمد كه در مثانه بود و درد گرده و استسقا و درد سپرز را نافع بود و حيض براند و باقى انواع آن منفعتهاى ديگر كه گفته شد در ايشان باشد و جلاى دندان بدهد و موى بر داء الثعلب بروياند چون با نمك يا شراب طلا كنند و انواع زبد البحر موى بسترد و بروياند و يك نوع هست كه سفيد بود و طبيعت وى گرم بود و تيز و خشك در دوم جلاى چشم بدهد و با ادويه كه مناسب بود سفيدى كه در چشم بود زايل كند البته و مقدار مستعمل از زبد البحر دانكى يا دو دانك بود مضر بود به سپرز و مصلح آن كثيرا بود و گويند مضر بود به سرو مصلح وى روغن كدو و بدل آن به وزن آن حجر القيشور بود و اگر خواهند كه وى را بسوزند در ديگ گلى ناپخته نهند و سر وى برنهند و شكاف آن بگيرند و در ميان آتش نهند پس چون پخته گردد بيرون آورند و بوقت حاجت استعمال كنند و اگر\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nخواهند كه غسل آن كنند مانند اقليميا مغسول كنند\r\nصاحب مخزن الادويه مىنويسد : زبد البحر را به فارسى كف دريا و بهندى سمندر پهين نامند و گفته‌اند آن جسمى است مركب از اجزاى لطيفهء ارضيه و اجزاى هوائيه مجتمعه با رطوبت دريا . . .\r\n\r\nزبد البحيره\r\nبيونانى ادارافيون و اذرقى و ادارافس نيز خوانند و بسريانى غافور و آن گردبرگرد جمع مىشود و در دريا مانند نخ بود و در ميان نى و گياه يابند و لون وى مانند حجر اسيوس بود و به شكل زبد البحر و بسيار سوراخ و طبيعت وى در چهارم گرم بود و نشايد كه تنها استعمال كنند و بايد كه ادويه با وى خلط كنند كه دفع حدت وى بكند و قوت وى اگر محتاج باشد از جهت بيرون شايد كه استعمال كنند ليكن از جهت اندرون احتراز واجب دانند به سبب شدت قوت كه در وى است و ديسقوريدوس گويد جرب ريش شده و كلف و قوپا بثرها و مانند آن بغايت سود دهد و فىالجمله دواى حاد بود و ثقل مزاج بد كه عارض شود نيكو بكند و عرق النسا را سود دهد و رازى گويد چشم را جلا دهد و ورم پستان زايل كند چون كوفته به آب طلا كنند\r\n\r\nزبد القمر\r\nحجر القمر است و گفته شد\r\n\r\nزبد\r\nبپارسى مسكه گويند و بشيرازى نمشك و بهترين آن تازه بود كه شير ميش گيرند و طبيعت آن گرم و تر است در اول و ترى وى زيادت بود و منضج و محلل بود و اگر بر بدن طلا كنند بدن را فربه كند و غذاى وى بدهد و جراحات اعصاب را سودمند بود و ورم بن گوش و انثيين و دهن و اگر بر لثه كودكان بمالند سودمند بود جهت خونى كه از شش آيد و ذات الجنب و ورم شش نافع بود و بدان حقنه كردن ورمهاى صلب و حار كه در رحم بود و امعا و انثيين را سود دهد و ريش روده را و اگر با ادويه بود كه نافع بود جراحتهاى اعصاب و حجب دماغ و فم مثانه سود بخشد و ريشها پاك گرداند و گوشت بروياند و دفع زهرها بكند و چون بر گزندگى افعى مالند نافع بود و سرفهء خشك را سود دهد خاصه چون با شكر و مغز بادام بود و ذات الجنب و شش را بغايت نافع بود و منع خون زياده بكند چون پانزده درم از وى با عسل بخورند و بسيار خوردن وى مسهل و مغثى و مرخى معده بود و مصلح وى چيزهاى قابض بود و گويند مصلح وى فانيد قندى بود و نافع بود جهت خشونت حلق و قوبا و سعفه خشك و خشن چون بدان مالند سود دهد و حرقه مثانه را نافع بود منفرد يا با بيضه نيم‌برشت و آنچه تازه بود در بعضى ادويه بدل زيت بود و بعضى بدل شحم حنظل و دخان وى يعنى دودهء وى چون بگيرند از چراغ مانند دودهء روغن بذر بدان طريقه در ادويه چشم مستعمل كنند مجفف بود و قبضى در وى بود و قطع سيلان مادهء چشم بكند و ريش آن پاك بكند و زود به حال صحت آورد\r\nصاحب مخزن الادويه مىنويسد : زبد بضم زا و سكون با و دال به فارسى روغن تازه بىنمك و مسكه و روغن و بهندى مكهن نامند و آن روغن گاو و بز و گوسفند و گاوميش است\r\n\r\nزباد\r\nنوعى از طيب است و آن عرقى است كه از ميان هر دو پاى جانورى گيرند كه به شكل گربه بود اما سروى كوچك بود و آن را زبادگر به خوانند و طبيعت وى گرم بود در سيم و معتدل بود در رطوبت و يبوست و بوئيدن و ماليدن آن صداع سرد و درد شقيقه و زكام را نافع بود و اگر يك قيراط در ده درم شرابى كه مفرح بود بگدازند و بياشامند خفقان را زايل كند و ضعف دل را و در اين عمل بغايت كمال بود و اگر زنى دشخوار زايد يك درم از وى با يك درم زعفران در مرق مرغ فربه كند و بياشامد زائيدن بر وى آسان گردد\r\n\r\n","description":"","footnote":"","page_name":" 199 ","page_number":199},
  {"content":"\r\n\r\n\r\nزبل\r\nبپارسى سرگين گويند و مختلف بود بسبب اختلاف حيوانات و اختلاف اشخاص يك نوع تنها خاص انسان و مجموع زبلها محلل و مسخن و مجفف بود و همه مفصل گفته شود\r\n\r\nزبل الاطفال\r\nآنچه اول از اطفال بيرون آيد خشك كرده سحق كنند و همچندان ورق ماميثا و نيم‌چندان نبات در چشم كشند سفيدى كه در چشم بود زايل گرداند در چند روز بهترين زبل اطفال آن بود كه از طفلى گيرند كه محفوظ باشد از تخليظ و بعسل سرشند و بدان تحنك كنند خناق و ذبحه را نافع بود و در درد حلق و دهن همين عمل كند و همچنين كسى كه تورم در حلق پيدا كرده باشد و نزديك مرگ بود و احتياج بفصد باشد از خناق سخت چون زبل كودك خشك شده بعسل معجون كنند و به حلق وى طلا كنند بغايت نافع بود و بايد كه غذاى كودك سه روز تر مس با نان تنورى دهند كه بنمك خوش كرده باشند و شرابى كه اندك مزاجى داشته باشد بوى دهند سه روز پياپى و غذاهاى معتدل و روز چهارم زبل وى بستانند و خشك كنند و نگاه دارند تا وقت جاجت و همچنين اگر غذاى وى مرغ و دراج پخته باب بود سود دهد و بايد كه از غذاها كه رطوبت بسيار داشته باشد نگاه دارند و اگر نگاه ندارند در فعل و قلت نتن مانند زبل كلاب بود و زبل الاطفال بزرگترين ترياق كسى باشد كه پيكان زهردار بوى زده باشند\r\n\r\nزبل الانسان\r\nچون خشك كنند و با شراب و عسل بياشامند بتهاى دايره و گزندگى جانوران و ادويه‌هاى كشنده تلف‌كننده و يرقان را نافع بود و قلع اسهال بكند و چون سحق كنند و بر موضع عقبه پاشند زايل كند\r\n\r\nزبل اللقلق\r\nسرگين لقلق چون بياشامند مصروع را سودمند بود\r\n\r\nزبل الجردون و الورل\r\nسرگين موش و سوسمار لونرا نيكو گرداند طلا كردن\r\n\r\nزبل الجراد\r\nسرگين ملخ بهق و كلف زايل كند\r\n\r\nزبل الخطاف\r\nسرگين پرستوك سفيدى چشم زايل كند\r\n\r\nزبل الكلب\r\nبهترين آن بود كه از سگى گرفته باشند كه استخوان خورده باشد و آن با عسل ريشهاى كهن را نافع بود تحنك بدان كردن خناق زايل كند و جهت دفع اسهال آشامند با شير سود دهد خاصه چون ذوسنطاريا بود و جهت قولنج بدان حقنه كردن باب گرم نافع بود و ديسقوريدوس گويد سرگين سگ چون بگيرند در تابستان بعد از غروب ستاره و خشك كنند در سايه و با شراب بياشامند يا باب شكم ببندد و سرگين سگى كه استخوان خورده باشد آنچه سفيد بود و خشك و گنده نبود آن را خشك كرده نگاهدارند و چون خواهند كه استعمال كنند جهت ورم حلق و خناق بغايت سخق كنند با ادويه كه نافع بود بدين زحمت و اگر با ادويهء كه محلل بود خلط كنند ورمها بگدازاند\r\n\r\n","description":"","footnote":"","page_name":" 200 ","page_number":200},
  {"content":"\r\n\r\n\r\nزبل الذيب\r\nبهترين سرگين گرگ آن بود كه از خار گيرند و سفيد بود و در وى استخوان و موى بود و قولنج را نافع بود خاصه چون آن گرگ استخوان خورده باشد و اگر نزديك خاصره بياويزند بريسمانى كه از پشم كبش بود و بعضى از وى گرگ خورده باشد نيكوتر بود اين مرض را\r\n\r\nزبل الزرارير\r\nسرگين ساريها بهترين آن بود كه از زرايرى گيرند كه برنج خورده باشد قوبا و بهق و كلف را نافع بود\r\n\r\nزبل العصافير\r\nسرگين گنجشك پاك‌كننده و زايل‌كننده كلف از روى بود و چون بلعاب دهن بسرشند و بر ثاليل طلا كنند زايل كند و ثاليل را به شيرازى ككمك خوانند\r\n\r\nزبل الرخمه\r\nسرگين كركس مردارخوار چون دود كنند در شيب زن بچه بيندازد و چون با زيت بياميزند و در گوش چكانند گرانى گوش زايل كند\r\n\r\nزبل الحمام\r\nسرگين كبوتر گرمتر از همه سرگينها بود و سودمند بود هر مرضى سرد را كه بود و با آرد جو چون بياميزند محلل بود و چون با سركه بياميزند خنازير را سودمند بود خاصه چون بذر كتان كوفته با وى اضافه كنند و چون با عسل و بذر كتان خلط كنند ورمهاى صلب منفجر گرداند و خشك ريشه كه حادث شود از آتش پارسى و چون با زيت بياميزند سوختگى آتش را سود دهد اما سرگين كبوتر كه در خانها دارند بغايت گرم بود و سرگين صحرايى و كوهى حدت وى سخت‌تر بود و سرگين كبوتر در بيشتر مرضها مستعمل كنند خاصه چون با تخم حرف كوفته يا خردل بياميزند و مستعمل كنند در مرضهاى سرد كه احتياج بسخونت بود و قوبا و درد مفاصل و سعفه و درد شكم و درد گرده نافع بود و چون با آرد جو بياميزند و در آب بپزند و با سركه و عسل خلط كنند و ضماد كند بر دنبل و خنازير و ورمهاى صلب بگدازاند و بصلاح آورد و چون با آرد جو بياميزند و به آب بپزند و اندك قطران اضافه كنند و باهم سحق كنند تا مانند مرهم گردد و بر برص نهند بكتان پاره و سه روز رها كنند بعد از آن بردارند و ديگرباره تازه بنهند نافع بود و چندان اين عمل بكنند كه زايل گردد و اگر باب بپزند و كسى را كه عسر البول بود در آن نشيند بغايت نافع بود و جهت درد شقيقه طلا كنند نافع بود و چون با سركه بر مستسقى طلا كنند سود دهد و همچنين بود اگر با سكنجبين بياشامند و سرگين كبوتر سرخ چون دو درم از وى با سه درم دارچينى بياشامند سنگ گرده بريزاند و چون بسوزانند در خرقهء كتان تا مانند خاكستر شود و با زيت بياميزند و بر سوختگى آتش طلا كنند نافع بود و گويند سرگين كبوتر كه بذر كتان خورده باشد سنگ گرده بريزاند و مجرب است و سرگين كبوتر در حقنه قولنج را نافع بود\r\n\r\nزبل الفرس\r\nسرگين اسب همان عمل كند كه سرگين خر مىكند\r\n\r\nزبل الفيل\r\nچون زن به پشم پاره به خود برگيرد هرگز آبستن نشود و اگر بخور كند صاحب تب كهن نافع بود\r\n\r\n","description":"","footnote":"","page_name":" 201 ","page_number":201},
  {"content":"\r\n\r\n\r\nزبل الدجاج\r\nسرگين مرغ اگر دود كنند درد دندان را نافع بود و موافق كسى بود كه قطر كشنده و ادويه‌هاى كشنده خورده باشد و اگر با سركه بياشامند قولنج بگشايد\r\n\r\nزبرجد\r\nنوعى از زمرد است و طبيعت آن سرد بود در دويم و خشك است در اول باصره را قوت دهد و ديگر منافع وى در زمرد گفته شود\r\n\r\nزبل القوارير\r\nسحقونيا است و گفته شود\r\n\r\nزجمول\r\nتخم كشوث است و گفته شود\r\n\r\nزجاج\r\nبه فارسى آبگينه را گويند طبيعت آن گرم است در اول و خشك است در دوم موى بروياند چون با روغن زنبق طلا كنند و در وى قبضى و لطافتى بود سفيدى چشم زايل كند و روشنايى چشم بيفزايد چون بسوزانند در عمل اقوى بود و آنچه سوخته بود سحق كرده سنگ گرده بريزاند چون با شراب بياشامند و اگر غير محرق مستعمل كنند بايد كه بغايت سحق كنند و استعمال كنند و صفت سوختن وى آنست كه در كورهء آهنگران كنند و بدمند تا نزديك گداختن بيرون آورند و در آب قلى اندازند و بعد از آن سحق كنند و مستعمل كنند و گويند سوختن وى چنان بود كه سحق كنند و بر روى صفحهء از آهن كنند كه سر آن گشاده بود و آتش فحم در زير وى كنند مقدار سه ساعت و دايم تحريك آن كنند و بعد از آن سحق كنند بغايت و مستعمل كنند\r\n\r\nزدوار\r\nجدوار است و گفته شد\r\n\r\nزُرنباد\r\nبه زبان هندى كجور خوانند و به زبان اهل مكه عرق الكافور و وى بيخى است كه از وى بوى كافور آيد و چون تازه بود و بلغتى ديگر سطراك خوانند و در طعم وى تلخى بود آنچه در ترى بكارد پاره كنند و بجوشانند تلخى وى كمتر بود و آنچه پاره نكرده باشند تلخ‌تر بود و آن نيكوتر بود و طبيعت آن گرم و خشك بود در دوم تا سيم و گويند در اول محلل رياح غليظ بود در ارحام و بدن را فربه كند و در قطع بوى سير و پياز و شراب بكند چون در دهن بگيرند قى ببندد و گزندگى جانوران را سود دهد تا به حدى كه نزديك به جدوار بود و شكم ببندد و مفرح و مقوى دل بود بخاصيت قوت قبض و تلطيف و از ادويه ترياقات كبار بود و مقوى روحى بود كه در جگر بود و مسهل سودا بود و شربتى از وى يك درم باشد و بول براند و سودمند بود جهت مرضهاى سوداوى و خفقان دل و فساد فكر و غم و وحشت در بيشتر منافعها مانند درونج بود و معدهء تر را خشك گرداند چون در دهن گيرند و بدان ادمان كنند درد دندان را نافع بود و بوى بد از دهان زايل كند خواه از رنج بود خواه از سبب غذا و ابن زهر در خواص آورده كه چون تر بود بكوبند و در شيب پاى بمالند هر علتى كه در سر بود زايل كند از صداع و شقيقه و امثال آن و چون در خانه بخور كنند مور بگريزد و بازنگردد و اگر بر صاحب داء الفيل طلا كنند بر حقويه كه بشيرازى كوه گويند موافق بود و اگر يك جوز بزرگ درست از وى سوراخ كنند و بياويزند و حقوى كسى كه شهوتش متقطع شده باشد از علتى نه آنكه طبيعى بود به حال صحت بازآورد البته و صاحب منهاج گويد بسيار خوردن وى مضر بود بدل و مصلح وى فوتنج\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nبود و صاحب تقويم گويد مصلح وى سنبل الطيب بود و نبات و بدل آن رازى گويد در مداواى گزندگى جانوران و بادهاى غليظ يك وزن و نيم آن دانهء اترج و گويند بدل آن شيطرج و راسن بود\r\nصاحب مخزن الادويه مىنويسد : زرنباد بضم را در مكه معظمه مشهور به عرق الكافور و بهندى كچور نامند و آن بيخى است تندبو و يا عطريت ظاهران اخبر و باطن آن اندك مايل بزردى و طعم آن مايل بتلخى\r\nلاتين  ZEDOARIA ZERUMBEX  فرانسه  ZEDOAIRE LONGUE  انگليسى  BROAD - LEAVED GINGER \r\n\r\nزرين‌درخت\r\nگويند درخت اترج است مولف گويد درختى است كه در ولايت كازرون بسيار باشد خاصه در شاپور و ورق وى مانند ورق زيتون بود و گل وى مانند گل آدينه زرين و در وقت انگور بشكفد و ورق وى چون سبز بود بكوبند و عصارهء آن بياشامند با ميتحتج عرق النسا و عسر البول و طمث را نافع بود و خون بسته از مثانه بيرون آورد و گزند جانوران را سود دهد و وى مضر بود بمثانه و مصلح آن حب الاس و بلوط بود و بدل وى به وزن وى قنطوريون باريك بود و به وزن آن تخم خيارزه و به وزن آن حب الاترج و گويند بدل آن زعفران است به وزن آن\r\n\r\nزَراوند مُدحرج\r\nزراوند مدور خوانند و معروف بود بشامى و وى ماده بود و بپارسى زراوند گرد خوانند و بهندى كجور خوانند و بهترين آن بود كه بلون زعفران بود و بغايت فربه باشد و طبيعت آن گرم بود در آخر دوم تا اول سيوم و خشك است در دوم و گويند گرم بود در دوم و خشك بود در سئوم و وى اقوى بود و الطف از طويل و نافع بود از جهت ربو و صرع و وسواس و فواق و نقرس چون دو درم از وى بياشامند نافع بود جهت گزندگى جانوران و ادويهء كشنده و جذب خار و شوك سهام بكند چون ضماد كنند از اعضا بيرون آورد بهق را سودمند بود و دندان را جلا دهد و دفع اخلاط بلغمى و مرارى بكند و قوت سمع بدهد و ريشهاى بد پاك كند و گوشت بروياند و چرك گوش پاك كند و درد سر و شقيقه كه از سردى بود سود دهد و يرقان را كه از صفرا و بلغم باشد و ورم و دهن عضله و درد پهلو را چون بياشامند نافع بود و دماغ و معده را از اخلاط بد پاك كند و درد سر و شقيقه كه از سردى بود سود دهد و يرقان صفرايى و بلغمى را چون با عسل بياشامند و درد وركين و عرق النسا و نقرس و فالج و دردهاى مزمن كهن شده را نافع بود و صاحب منهاج گويد مضر است بسر و مصلح وى عسل بود و صاحب تقويم گويد مجفف اعضا بود و مصلح وى روغن بنفشه و كدو بود و مقدار مستعمل از وى يك مثقال تا دو درم بود و بدل وى به وزن وى زرنباد و دو دانك آن بسباسه و نيم وزن آن قسط بود و اسحق بن عمران گويد بدل زراوند مدحرج يك وزن و نيم آن زراوند طويل بود و گويند بدل آن راسن است و گويند نيم وزن آن ريوند چينى است\r\nصاحب مخزن الادويه تحت عنوان زراوند مىنويسد : لغت فارسى است و به عجمى اندلس مسمقوره و معروف نزد ايشان به مسمقار مسمقران است و نزد اهل مغرب معروف به شجر رستم و بيونانى ارسطو لوخيا و معنى ارسطو الفاضل و معنى لوخيا نفسا است جهت آنكه براى عسر ولادت نافع است و دو قسم مىباشد نر و ماده قسم نر آن را طويل و مادهء آن را مدحرج نامند و از مطلق آن مراد زراوند طويل است و آن بيخى است\r\nلاتين زراوند مدحرج  ARISTOLOCHIA ROTUNDA  فرانسه  ARISTOLOCHE RONDE  انگليسى  ROUND BIRTHWORT \r\n\r\nزراوند طويل\r\nشجرهء رستم خوانند و ارسطلوخيا و ارسطولوخيا نيز گويند و اهل اندلس مسمقار گويند و مسقمران نيز گويند و بيونانى ذكر خوانند و در قوليطس نيز و وى برى بود و بهترين آن بود كه همرنگ زراوند مدحرج بود و سطبر بود از انگشت نر سطبرتر و طبيعت آن گرم بود در سئوم و خشك بود در دوم گوشت بروياند و به جهت صرع و كزاز آشاميدن بغايت سودمند بود لون را صافى گرداند و سينه را پاك گرداند و احشا را نافع بود و ريشها را نافع بود و ريشهاى پرعفن باصلاح آورد و دندان را و بن دندان را پاك گرداند از رطوبتى كه در او بود و اگر به سركه بسرشند و طلا كنند سپرز را بغايت سودمند بود و اگر با سكنجبين بياشامند و يا ضماد كنند بر گزندگى عقرب و همه جانوران موذى و ادويه قتاله سودمند بود و چون با فلفل و مر بياشامند معا را پاك گرداند و نيز از فضول بسته كه در رحم بود و حيض براند و بچه بيرون آورد خواه مرده و خواه زنده اگر فرزجه از وى زن به خود برگيرد و كرم دراز و حب القرع بكشد اگر با روغن بر بدن طلا كنند شپش بكشد جهت تبها نافع بود و معده را سود دهد\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nچون با ايرسا و عسل بياشامند ريشهاى عميق را هموار كند و اسحق گويد مضر بود بجگر و مصلح وى عسل بود و بدل آن شيطرج بود و گويند به وزن آن زرنباد و نيم وزن آن فلفل و دو دانك آن بسفايج و گويند نيم وزن آن فلفل و نيم وزن آن زرنباد و رازى گويد بدل آن در نضج و تحليل رياح آنچه در شكم بود و سپرز بود به وزن آن زرنباد و نيم وزن آن انزروت بود و ابن مولف گويد ورق زراوند گرد كه آن را ماده گويند مانند برگ عليق بود در درازى و اصل او را شاخها باشد دراز و شكوفه او سفيد بود و اندرون شكوفه گلگون و بوى وى گنده بود و ورق زراوند طويل به سطبرى انگشتى بود و درازى وى مقدار يك وجب بود و ابو ريحان در صيدنه آورده كه زراوند سه نوع بود دو نوع گفته شد نوع سوم را زراوند خوش خوانند با شاخه‌هاى باريك و دراز و برگ او ستبر و گرد بود و شكوفه بسيار دارد مانند شكوفه سراب\r\nلاتين  ARISTOLOCHIA LONGA  فرانسه  ARISTOLOCHE LONGUE  انگليسى  LONG BIATHWORT \r\n\r\nزرشك\r\nو زرنك انبر باريس بود و گفته شد\r\n\r\nزَرنيخ\r\nالوان و انواع است زرد و سرخ و سبز و تيره و ديرج و سفيد و بهترين آن زرد بود مانند طلق زرد و براق و بوى كبريت از وى آيد بپارسى زرنيخ بدخشى خوانند و طبيعت آن گرم و خشك است در سيم سوزنده بود و در وى قبضى بود مغص و لذاع و گوشت زياده بخورد در ريشها و موى بسترد و با پيه بر جراحت نهند سود دارد و جرب و سعفه را نافع بود و اگر با زفت بر موضعى كه خون مرده بود بسبب ضريى طلا كنند نافع بود و با زيت كهنه شپش بكشد و با روغن گل جهت بواسير اگر در موم روغن كنند خاصه زرنيخ سرخ سود دارد و جهت ريش بينى و دهن و آكله كه در وى بود مفيد است و خورى گويد كه زرنيخ سه نوع است زرد و سرخ و سفيد نوع سفيد كشنده بود و زرد بر موضعى كه خون مرده باشد بسبب ضربى چون طلا كنند آثار آن ببرد و نوع سرخ چون سحق كنند و با عصاره بنج‌تر بسرشند و بر شيب بغل طلا كنند بعد از آنكه موى بركنده باشند هرگز نرويد و ديسقوريدوس گويد قوت زرنيخ سرخ مانند زرنيخ زرد بود و چون با راتينج بياميزند داء الثعلب را زايل كند و زرنيخ بر اعضا طلا كردن كلف آورد و مصلح وى آن بود كه بعد از وى برنج و خس طلا كنند و زرنيخ مصعد كشنده بود و از خوردن وى همان عارض شود كه از خوردن شك كه آن سم الفار بود و اكسيريان آن را زرنيخ سفيد خوانند و مداواى آن‌كس كه زرنيخ مصعد خورده باشد به قى و آب گرم و روغن كنند بعد از آن آب گرم و جلاب و روغن كنجد و روغن بادام و طبيخ برنج و مرقهاى چرب مانند آبگوشت مرغ با روغن بادام و شير تازه و لعابات دهند و رازى گويد بدل زرنيخ سرخ نيم وزن آن زرنيخ زرد بود و صاحب تقويم گويد زرنيخ معفن اخلاط بود و مصلح وى هليلهء زرد بود و مقدار ماخوذ از وى نيم درم بود و قشويه كردن زرنيخ چنان بود كه ديگ نوكوارى بستانند و بر سر آتش نهند و زرنيخ در آن كنند و دايم تحريك مىدهند تا آن زمان كه لون آن تغيير كند و بريان شود بعد از آن فروگيرند و سرد كنند و سحق كنند و استعمال كنند\r\nدر مخزن الادويه آمده است كه زرنيخ بكسر زا بيونانى فرساطيس و بهندى هرتال و هرتار نامند و آن مادهء معدنى است\r\n1 - زرنيخ زرد به لاتين  S ESQUISULPHURETUM ARSENICI  فرانسه  ORPIMENT  انگليسى  ORPIMENT - YELLOW SULPHIOE OF ARSENIC \r\n2 - زرنيخ قرمز به لاتين  REALGAR  فرانسه  PROTOSULFURE D , ARSENIE  انگليسى  REALGAR \r\n\r\nزَرنب\r\nرجل الجراد گويند و اين اسم را بدان نهاده‌اند كه مشابه آنست و بهندى تبرج خوانند و بپارسى سرو تركسنانى و طبيعت آن گرم بود و خشك است در آخر دوم بغايت مفرح و مقوى دل بود مانند زرنباد و به سبب عطريتى كه در وى هست و به جهت تلطيف و قبض تقويت و تفريح زياده‌تر دهد و چون با روغن گل يا با روغن بنفشه سعوط كنند درد سر كه از سردى بود سود دهد و از ترى نيز و در قوت مانند سليخه بود و كبابه و معدهء سرد و جگر ضعيف را نافع بود و اوجاع اعصاب بدن را و محلل بادها بود كه در مجموع بدن پيدا شود و شكم ببندد و مصلح وى جلاب نيمگرم بود و بدل آن دارچينى و گويند سليخه و كبابه بود و گويند هيل و گويند به قوت جوزبو است ليكن لطيف‌تر است از او\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nصاحب مخزن الادويه مىنويسد : زرنب به فتح زا آن را رجل الجراد نامند و بهندى برهمى و برنبهى نيز و قسمى را مندوپرنى و براهمى و درخت آن را تاليس و برگ آن زرنب است و آن را تاليسپنر گويند و آن نباتيست از برگ صعتر برى عريض‌تر و مايل بزردى و خوشبوى شبيه بوى ترنج و گل آن زرد و گياه آن كمتر از ذرعى\r\n\r\nزرنك\r\nو زردل آن خسق است و در عنصر گفته شود\r\n\r\nزريرا\r\nبقلهء لينه هم خوانند و بقله مبارك است به زبان سريانى\r\n\r\nزرقورى\r\nرجل الغراب است و گفته شد\r\n\r\nزرنيلج\r\nريباس است و گفته شد\r\n\r\nزرقون\r\nسليقون گويند و آن اسرنج بود و گفته شد\r\n\r\nزرافه\r\nحيوانيست كه او را شترگاوپلنگ خوانند ابن مولف گويد زرافه در زمين توبه بود سر او بسر شتر ماند و شاخ وى بشاخ گاو و پوست او به پوست پلنگ و سينه به سينه گاو و گردنى بغايت دراز و دستها دراز و پاها كوتاه و دنبال او بدنبال آهو ماند و گويند ناقهء حبشى با بقر الوحش جمع شود و از ايشان زرافه حاصل شود و حال آنكه در اين روزگار يك زرافه بشيراز آورده بودند تن شتر داشت و سر گاو كوهى و سر وى كوچك و دنبال شتر و دندان خر و دو دست دراز و پاى كوتاه بىزانو و پوست وى خال‌خال بود برنگى ظريف و طهماسب حكيم گويد در جانب جنوب آنجا كه خط استواست در تابستان به گرماى گرم حيوانات مختلف جمع شوند و بر منابع آب از سبب تشنگى و باشد كه بعضى با غير نوع خود كشش كنند و از آن اشكال عجب پيدا شود چون زرافه و عشيار و سبع و سبع بچه‌گرگ بود از كفتار و عشيار غير بچه كفتار بود از گرك و زرافه از حيوانات غريب بود و كارى از وى نيايد الا آنكه صورت عجيب دارد و گوشت غليظ دارد و سودا انگيزد\r\n\r\nزرير\r\nگل نباتيست كه در كوهستان جرجان مىباشد و به شيرازى آن را اسفرك مىگويند جهت رنگ زرد صباغان استعمال مىكنند\r\n\r\nزعفران\r\nجاوى خوانند و جساد و ريهقان و كركم و شعور الصناليه و خلوق نيز گويند و بهترين آن تازه بود كه بغايت سرخ‌رنگ باشد و پر بوى از ولايت فارس از كوه گيلويه خيزد و آن نوع بهترين انواع زعفران است بعد از آن خراسانى كه معروف بود به بيلكندى بعد از آن رود آورى و زعفران فرنگى كه مشهور به مصرى بود و بيشتر قلب بود و طبيعت زعفران گرم است در دوم و خشك است در اول و فولس گويد گرم است در دوم و خشك است در اول و در وى قبضى بود و محلل و منضج بود و مصلح عفونت\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nو بلغم بود و مقوى احشا و لون را نيكو گرداند و چشم را جلا دهد و تاريكى زايل كند و آب رفتن بازدارد چون با شير زنان در چشم كشند و چون با ادويه خلط كنند كه مناسب بود و بياشامند جهت درد اندرون نافع بود و ضمادات از وى چون مستعمل كنند درد رحم و مقعد را نيكو بود و وى مقوى دل بود و مفرج و منوم و باه برانگيزد و بول براند و سده جگر بگشايد و چون با زردهء تخم‌مرغ زنى كه دشوار زايد بياشامد مقدار دو درم در ساعت بار بنهد و صاحب منهاج گويد يك درم تمام بود و چون با شراب بياشامند مستى زيادت كند و تفريح بخشد تا به حدى كه گاه باشد كه از غايت فرح بديوانگى كشد و وى دابغ معده بود بسبب عفوضت كه دارد و مقوى معده و سپرز بود و مقوى آلات نفس بود و قوت پشت بدهد و درد وركين و ركبتين را نافع بود و مقوى دماغ بود و مثانه و گرده را پاك كند و سپرز را نافع بود و چون بپزند و آب آن را بر سر ريزند بيخوابى را نافع بود كه بسبب بلغمى بود و ورمهاى گرم كه در بن گوش باشد و چهره چون بدان طلا كنند نافع بود و اگر با ادويه خلط كنند نفوذ آن ادويه‌ها در جميع بدن بكند و درد سر كه از سردى بود و شقيقه را سودمند بود و اصل وى چون با شراب بياشامند بول براند و شربتى از وى از نيم درم بود تا يك درم و اسحق گويد مضر است به شش و مصلح وى انيسون بود و منصورى گويد مصدع و مغثى بود و مصلح وى عصارهء زرشك بود و صاحب منهاج گويد مظلم حواس بود و مصدع و منوم و چون سه مثقال از وى به آب بياشامند كشنده بود بتفريح و مسيح گويد هضم طعام بكند و رازى گويد اشتهاى طعام ببرد و مغثى بود در خواص ابن زهر آورده است كه در هر خانه كه زعفران بود سام ابرص در آنجا نرود و رازى گويد بدل آن به وزن آن قسط و به وزن آن دانهء اترج و دانكى و نيم آن سنبل و شش‌يك آن قشور سليخه بود و صاحب منهاج گويد بدل آن به وزن آن ثفل روغن زعفران بود و ابن مولف گويد مهمترين زعفران مايى بود و آن‌چنان است كه چون تر بود شعر او را در آب فروبرند سه نوبت آنگاه بسايند و خشك كنند و شعر او ستبر بود و لون آن بغايت سرخ بود و هيچ سفيد در او نبود و مغشوش نيست و پس از آن زعفران زرد و آن زعفران پاكيزه شسته بود و پس از آن رازى و زعفران رازى را سفيدى و زردى بسيار بود و شعر او باريك بود و زعفران شامى بدتر از آن رازى و بهتر از مغربى و به از يمانى و فروتر زعفرانها خراسانى بود و زعفران را به شيرهء انگور بعضى نم كنند تا نرم شود و سرخى او بغايت گردد او را زعفران عصيرى خوانند و بعضى به عسل نم كنند و آن را زعفران بعسل خوانند غرض آنست كه وزن آن بيشتر شود و در سفرها بزيان نرود و بعضى بروغن چرب كنند\r\nصاحب مخزن الادويه مىنويسد : زعفران را بسريانى كركم و جاوى بتشديد يا و به فارسى لوكيماس و بهندى كيسر نامند\r\nلاتين  CROCUS SATIVUS  فرانسه  SAFRAN  انگليسى  SAFFRON \r\n\r\nزُعرور جبلى\r\nتفاع برى خوانند و اكج نيز خوانند و ارونيا و ذو ثلاث حبات هم گويند و درخت وى را نلك خوانند و زعرور به شيرازى كيل گويند و جالينوس آن را هليلون خوانده است و بهترين آن سرخ بود و آن بستانى بود و گفته شود اما نوع زرد طبيعت آن سرد و خشك و قابض‌تر از سنجد بود و معده را نيكو بود و شكم ببندد و بول ببندد و مسكن صفرا و خون بود و قى بازدارد و قوت معده و جگر گرم بدهد و صاحب تقويم گويد غذاى بدن بدهد و مقوى و مسمن بود و قوت پشت بدهد و داء الثعلب را نافع بود و ليكن مرخى معده و مصدع بود و مصلح وى گلشكر بود و صاحب منهاج گويد در مداوا سه درم مستعمل بود و مصدع بود و قولنج آورد و گرده را بد بود و مصلح وى انيسون بود و اولى آن بود كه بغايت رسيده بود\r\nصاحب مخزن الادويه مىنويسد : زعرور بضم عين و ضم را به فارسى كيل و باصفهانى كويج و بتركى يميشان و در تنكابن كرجيل نامند و از جنس كنوس طبرى است\r\nلاتين  CRATAEGUS OXYACANTHA  فرانسه  NOBLE EPINE - EPINE DE MAI  انگليسى  MAY - TREE  يا  MAY - BUSH \r\n\r\nزُعرور بستانى\r\nمثلث العجم بود و بشيرازى كيل سرخ گويند بهترين آن رسيده بود و طبيعت سرد و خشك بود و گويند تر بود و مولد بلغم بود و معده و گرده را بد بود و مصلح وى رازيانه بود\r\n\r\nزُعفران الحديد\r\nصديد الحديد است و زنجار الحديد نيز گويند و بشيرازى زنگ‌آهن خوانند و آن از آهن گيرند صفت آن بستانند سونش\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nآهن و آن را بر روى صحيقهء كنند و نم كنند باب و بنهند تا خشك شود و بكوبند و آنچه مانده باشد ديگربار نم كنند و بنهند تا خشك شود و بكوبند تا آن زمان كه همه زعفران شود و انواع ساختن آن بسيار است اين يك نوع آسان‌تر بود كه گفته شد و طبيعت وى قابض بود و سرد و چون كهن شود خشك بود در دوم چون زن به خود برگيرد قطع خون رفتن بكند و چون زن بياشامد منع آبستنى بكند و چون با سركه بياميزند و بر جمره و بثرها بيندازند سودمند بود همچنين سودمند بود جهت داخس كه بر ناخن آيد كه آن را به شيرازى خوى درد گويند نافع بود بر داء الثعلب و موى براند\r\nلاتين  CROCUS MARTIS  فرانسه  SAFRAN DE MARS  انگليسى  BURNT GREEN VITRIOL \r\n\r\nزغير\r\nمر و سفيد است و در مرو گفته شود\r\n\r\nزِفت رومى\r\nسه نوع بود برى و بحرى و جبلى بهترين آن بود كه براق و صافى بود پاك المس و طبيعت آن گرم و خشك بود نقرس و مفاصل و فالج و بادهاى سرد و درد رانها و زانوها را نافع بود و جذام را طلا كردن بغايت نافع بود خاصه چون ادمان بر آن كنند و مقدار يك درم تا دو درم طلا كردن مستعمل بود و اسحق گويد مضر بود به شش مصلح آن كثيرا بود و بدل آنجا و شير و علك البطم و گويند بدل آن قطران است\r\nلاتين  ASPHALTUM  فرانسه  ASPHALTE - BITUMEN MINERALE  انگليسى  JESS , S PITCH - ASPHALTUM - BITUMEN \r\n\r\nزِفت يابس\r\nزفت تر بود كه خشك مىشود به طبيعت خود و آن را ابوسفاس خوانند و بيشتر از ينبوت و آزر گيرند و ينبوت خرتوب بود و آزر صنوبر است و آزر نر كه برنميدهد و طبيعت آن گرم است در اول و گويند در دوم و خشك است در دوم و جالينوس گويد گرم است در سيوم و وى خشك‌تر از زفت رطب بود قوبا را نافع بود و ريشهاى فاسد را از رطوبات پاك كند و ريشهاى سر و گوشت در ريشها بروياند و مفتح و محلل و ملين جراحات بود و بر موضع ضرب طلا كردن نافع بود و منضج ورمهاى صلب بود\r\n\r\nزِفت رطب\r\nزفت تر است و آن روانه بود و در مرهمها كنند نافع بود و آن از قبيل قير بود و از ينبوت و از غير آن از انواع صنوبر گيرند و زفت نزديك بقطران بود و روغن وى را فسالون خوانند و آن‌چنان گيرند كه زفت در پختن در تحت و بر بالاى وى صوفى پاك بياويزند و بخارى كه بدان متصاعد شود چون بسيار گردد صوف را بفشايند و در ظرفى كنند و يا در قرع و انبيق نهند تا بچكد و آن را روغن زفت خوانند و چون با آرد جو بر داء الثعلب ضماد كنند موى بروياند و اگر بر خنازير نهند نافع بود و منضج اخلاط غليظ بود و برص ناخن ببرد و ملين ورمهاى صلب بود و قوبا را زايل كند و چون با شكر بخورند سينه را پاك گرداند و اگر بر ريش چهارپايان و جرب ايشان بيندازند سود دهد و اگر چند نوبت بر هر عضو كه خواهند طلا كنند فربه گرداند بر شقاق پاى طلا كردن سودمند بود و منع نفث دم بكند و مسهل بود و شريف گويد چون بزفت تر حقنه كنند گزندگى مار و عقرب را نافع بود و چون ميان سر كسى كه علق فروبرده باشد بتراشند و با روغن قطران چرب كنند علق بيرون آيد از حلق و صاحب منهاج گويد چون بگيرند از روغن وى تا ده درم و با عسل بياشامند ترياك زهرها بود و بر گزندگى افعى طلا كردن سود دهد و دود وى مژه را بروياند و ريش را زايل كند و در قوت مانند دخان كندر بود\r\nصاحب مخزن الادويه مىنويسد : زفت رطب رطوبتى است كه از درخت صنوبر نر برگيرند و آنچه از درخت باردهندهء آن غير چلغوزه است و مسمى به تنوب سيلان مىنمايد منجمد آن را را تيانج نامند و آنچه از درخت شربين كه از اصناف سرو است و ثمر آن مانند ثمر سرو و از آن كوچكتر است حاصل مىشود آن را قطران نامند\r\nلاتين  PIX NIGRA  فرانسه  POIX NAVALE - POIX NOIRE  انگليسى  COMMON PITCH \r\n\r\n","description":"","footnote":"","page_name":" 207 ","page_number":207},
  {"content":"\r\n\r\n\r\nزَفرف\r\nبه زبان اندلسى عناب گويند و گفته شود\r\n\r\nزَلابيه\r\nبه شيرازى زليبى خوانند و حلقه‌چى نيز گويند و آن سبكتر از لوزينج بود و قطايف و زودتر هضم شود و سرفهء تر را سودمند بود و رطوبت سينه و شش پاك كند و مولد سخونت بود و مصلح وى آن بود كه بعد از وى سكنجبين خورند يا انار ميخوش و مولد سدهء جگر بود كسى را كه مجارى جگر وى تنگ بود\r\n\r\nزُمُرد\r\nارسطاطاليس گويد زبرجد و زمرد هر دو يك جنس بود و در معدن زر از مغرب خيزد و طبيعت وى سرد و خشك بود چون بياشامند به وزن هشت جو از گزندگى جانوران زهردار ايمن باشند و خلاص يابند از سمهاى كشنده و بايد پيش از آنكه زهر عمل كند بياشامند تا از مرگ خلاص يابند موى بريزاند و پوست رها نكند و ابن مولف گويد در كتاب احجار آورده‌اند كه زمرد جوهرى است شريف نفيس حجرى معدنى بلون سبز شفاف با طراوت و معدن او در حدود مصر بود در شرقى بلاد صعيد در زمين سودان ميان رود نيل بود و زمرد انواع است بيرنگ و تمام‌رنگ و كم‌رنگ كم‌قيمت و بدترين اجناس زمرد را صابونى گويند و بتدريج و ترتيب بالا مىرود تا بتمام‌رنگ رسد كه آن را ذبابى خوانند و ريحانى گويند بعد از او سلقى و زنجارى و صيقلى و ظلمانى و اسى و اصم و كرانى و نيكوترين انواع زمرد ذبابى كه مثل جناح مكس سبز و بغايت صاف و آبدار مىباشد و آبش متموج رقصان و بلون در جمله اطراف شعاع مىزند و ريحانى آنست كه در طراوت و روشنى برنگ ريحان ماننده بود و سلقى آنكه برنگ به چغندر تازه مىماند و زنجارى بزنجار ماننده بود و صيقلى و آنكه مصقول بود و ظلمانى آنكه تيره‌رنگ بود و صابونى آنكه از نرمى در دست بصابون ماند و آسى آنكه مورد رنگ بود و كراتى آنكه برنگ برگ كرات بود و اصم سفيدى تيره كه آن دون انواع زمرد بود و عزت و قيمت زمرد در هند بيشتر بود و ريحانى و ذبابى متاع بلاد فرنگ بود و زمرد بسوهان سوده شد و زود شكسته گردد و طاقت آتش ندارد و اگر از وى گردن‌بندى بسازند يا نگينى و بر خود نگاهدارند دفع صرع بكند چون پيش از آن زحمت نگاه دارند و چون بر كودكان خرد بياويزند خاصه در زمانى كه بزايند از صرع ايمن باشند و ابن ماسويه گويد نافع بود جهت خون رفتن و اسهال چون بياشامند يا بياويزند و مجهول گويد زبرجد چون حل كرده بياشامند جذام را نافع بود و در خواص آورده‌اند كه چون افعى نظر بزمرد اندازد و آب از چشم وى روانه گردد و آنكه گفته‌اند كور شود خلاف است و چون سحق كرده با ادويه جهت سعفه استعمال كنند بغايت نافع بود و ادمان نظر بدان كردن كندى چشم زايل كند\r\nصاحب مخزن الادويه مىنويسد : بعضى از خواص كه براى زمرد برشمرده‌اند از قبيل آب از چشم افعى فروريزاند يا او را كور كند اصلى ندارد\r\nفرانسه  EMERAUDE  انگليسى  EMERALA \r\n\r\nزَمُج\r\nمرغى است كه بدان شكار كنند به فارسى چرغ گويند و شريف گويد وى خوردن و مداومت بدان نمودن ضعف دل و خفقان را نافع بود و زهرء وى چون در كحلها كنند تاريكى چشم و شبكورى را زايل كند و سرگين وى چون بر كلف و نمش طلا كنند زايل كند\r\nصاحب مخزن الادويه رمج را بفتح زا و ضم ميم بتركى اوتلكو نامد\r\n\r\nزنجبيل\r\nبهترين آن چينى بود كه لون آن بزردى مايل بود اندكى طبيعت آن گرم بود در آخر سئوم و خشك است در دوم و ابن ماسويه گويد گرم است در آخر سئوم و تر بود در اول نافع بود جهت سدهء كه در جگر پيدا شود از سردى و ترى و مجامعت\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nرا قوت دهد و محلل رياح غليظ بود كه در معده و امعا باشد و جگر معده سرد را نيكو بود جالينوس گويد فالج و لقوه و اغما را نافع بود و مجموع دردها كه از سردى بود چون با عسل بسرشند و با ادويه‌هاى قوى بياشامند فولس گويد عرق النسا و نقرس و فالج و خدر و جمود و سده دماغ و اخلاط بلغمى بد را نافع بود كرمها بكشد و سجح امعا را نافع بود و درد سر و شقيقه كه از سردى بود چون سحق كنند و با روغن خيرى بر صدغين بمالند و چون دو درم با قند بياشامند مسهل اخلاط لزج بود و در چشم كشيدن و خوردن تاريكى چشم را ببرد و خوردن وى حفظ را بيفزايد و رطوبت از نواحى حلق بزدايد و گزندگى جانوران زهردار را نافع بود و ترى معده نشف كند و منى بيفزايد و بلغم مره سودا بيرون آورد و مقدار دو درم مستعمل بود و اسحق گويد مضر بود به حلق و مصلح وى عسل بود و بدل وى به وزن وى فلفل بود يا دارفلفل و گويند بدل وى يك وزن و نيم وى راسن بود و گويند بدل آن عاقرقرحا بود\r\nصاحب مخزن الادويه مىنويسد : زنجبيل به فتح زا و فتح جم تازه آن را بهندى ادرك و خشك آن را سونيهه نامند و سندهى نيز گويند و آن بيخى است معروف نبات آن شبيه به نبات شقاقل و از آن كوچكتر و برگهاى آن باريك و طولانى و در مازندران هم مىرويد اما بيشتر از هند آورند\r\nلاتين  AMOMUM ZINGIBER - ZINGIBER OFFICINALIS  فرانسه  GINGEMBRE  انگليسى  GINGERPLANT \r\n\r\nزنجبيل الكلاب\r\nفلفل المار بود و ورق وى مانند ورق بيد بود اما بغايت زرد بود و قضبان وى سرخ بود و بطعم زنجبيل بود و زنجبيل الكلاب از بهر آن گويند كه سگ را بكشد و طبيعت آن گرم بود و سئوم و خشك در اول و چون تر بود و بكوبند با تخم وى و بر كلف روى مالند و نمش كهن طلا كنند زايل كد و اگر بر ورمهاى صلب ضماد كنند بگدازاند\r\n\r\nزنجبيل العجم\r\nاشترغاز است و گفته شد\r\n\r\nزنجبيل شامى\r\nو بلدى راسن است و گفته شد\r\n\r\nزنبق\r\nگلى است سفيد كه اندرون گل وى دوسه شاخك زرد باشد زياده‌تر بود و كوتاه‌تر بود و بهر شاخى چهار و پنج و شش تا ده گل بود و بوى عظيم خوش دارد و برگ كه برين شاخ بود مانند برگ مورد بود درازتر و برگ اصل وى مانند برگ كاشنى بود ليكن سبز بود و صاحب جامع گويد « زنبق هو دهن الحل المر با بالياسمين » و خطا كرده است و صاحب منهاج نزديكتر گفته كه « الزنبق هو الابيض » و مؤلف گويد آنچه محقق است اگر گويند زنبق نوعى از سوسن سفيد است شايد و ابن مولف گويد رازقى زنبق بود و باقى همه قولها خلاف است و خطا و زنبق دو نوع بود و سفيد و زرد و بهترين آن سفيد است و طبيعت آن گرم بود در اول و معتدل بود در ترى و خشكى\r\nصاحب تحفه زنبق اصفر را ياسمين زرد مىداند\r\nلاتين  LILIUM CANDIADUM  فرانسه  LIS  انگليسى  WHITE LILY \r\n\r\nزنجار\r\nبپارسى زنگار گويند و بيونانى فينطوس و معنى آن مجرود بود و آن دو نوع است معدنى و عملى و بهترين آن معدنى بود كه در معدن مس حاصل شود و آن را بيونانى بارسقاريقس نامند و معنى آن دوده بود و طبيعت وى گرم و خشك بود تا چهارم تيز بود و خورندهء گوشت صلب بود و جرب و بهق و برص را نافع بود و در مرهمها استعمال كنند جهت ريشهاى پليد كه در بدن بود و قوت زنجار مانند قوت مس سوخته بود و ليكن زنجار از وى بقوت‌تر بود و چون در بينى دمند گند بينى زايل كند و بايد كه دهن پر آب كنند تا گرد آن به حلق نرسد و اگر با ادويه كه نافع بود جهت چشم بياميزند ناخنه و سبل كه در چشم باشد و\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nسفيدى و جرب و سلاق زايل كند و تيزى چشم زياده كند و رطوبت آن خشك گرداند و بواسير و ناصور كه در مقعد باشد چون با رازيانه در روغن گل بياميزند سودمند بود و چون با عسل بسرشند يا با سركه بپزند سودمند بود جهت ريشهاى اعضاى خشك‌مزاج مانند ريش دهن و استرخاى لثه و ريش بينى و گوش و بثرها را نافع بود و جهت غلظ اجفان چون با عسل در چشم كشند سودمند بود و مضر بود به حلق و مداواى وى به شير تازه و مسكه كنند و وى از جمله سموم بود چون بياشامند از بهر آنكه چون بجگر رسد تفتح كند و مضر بود بمعده از بهر آنكه عصبى بود و عضل از خوردن مغص سخت و لذع قوى در حلق و تقطيع در احشا و ريش ايجاد كند و قى آورد و مداواى وى آن بود كه جلاب و آب گرم و روغن بادام و لعابات و مرقهاى چرب بياشامند و بدل آن به وزن آن اقليميا و نيم وزن آن زنجيفر بود\r\nزنجار به گفته صاحب مخزن الادويه زنگ مس است\r\nلاتين  ACETAS CUPRI - CUPRUM ACETICUM - DENTACETUS  فرانسه  VERDET - VERT DE GRIS  انگليسى  VERDIGRIS - ACETATE OF COPPER \r\n\r\nزنجفر\r\nبپارسى زنجرف و شنگرف و بشيرازى صعتر گويند و آن مخلوق بود و مصنوع و آنچه مخلوق بود بيونانى مينون خوانند و آن حجر الزبيق بود و آنچه مصنوع بود بيونانى قبسا بارى خوانند و آن قنبار بود كه از گوگرد و زيبق سازند و آنچه مخلوق بود از گوگرد چيزى بمعدن زيبق رسد و مستحيل شود به زنجفر قوت زنجفر مانند اسفيداج بود و گويند به قوت شادنج بود و طبيعت او معتدل بود در حرارت و رطوبت و در وى قوت محلله بود و گويند گرم بود و خشك در دوم و گوشت در ريشها بروياند و مبرد ورم حار بود و جالينوس گويد سرد است در دويم و خشك ورم جگر و معده را نافع بود چون با روغن گل و گلاب طلا كنند و قولس گويد نافع بود جهت دانها كه در سر و لب پيدا شود چون با اسفيداج رصاص بروغن گل بسرشند و بدان طلا كنند و چون در مرهم كنند سوختگى آتش را سود دهد و جراحتها باصلاح آورد و اگر دود كنند بر آكله نافع بود و بر ريشهاى عفن و در داروهاى چشم استعمال كنند بقوت‌تر از شادنج بود از بهر آنكه قابض‌تر بود از شادنه قطع خون رفتن بكند و وى از سموم قتاله بود چون بياشامند همان عمل كند كه زيبق مصعد كند و مداواى وى به چيزهاى چرب كنند و شحمها و آنچه در مداواى زيبق گفته شد و گويند بدل آن مرداسنج است و گويند به قوت شادنج است يا اسفيداج\r\nلاتين  SULPHURETUM HYDRARGYRI RUBRUM \r\nفرانسه  SULFURE DE MERCURE ROUGE - CINABRE \r\nانگليسى  VERMILION \r\n\r\nزُن\r\nدوسر بود و گفته شد\r\n\r\nزوفرا\r\nتخم خرا بود و گفته شد در خرا ليكن طبيعت آن گرم و خشك بود در سئوم محلل نفخ بود و گزندگى عقرب را نافع بود خوردن و طلا كردن و مجفف منى بود و جرب و حكه را نافع بود و مقوى بدن بود و درد سينه و شش را نافع بود چون با عسل كف گرفته بياشامند و چون سحق كرده با روغن گل بر سر طلا كنند در حمام خراز را نافع بود و شپش بكشد\r\n\r\nزَوان\r\nشيلم است و گفته شود\r\nمير محمد حسين شيرازى در مخزن الادويه مىنويسد : اكثر آن را شيلم دانسته‌اند و يوسف بغدادى گفته كه آن غلط است بلكه دانه‌ايست مايل به سياهى و اندك سبزى مانند ماش و كوچك و طولانى و سر آن باريك بود در غلافى منحنى مانند غلاف شمشير و طعم آن تلخ و با حدت و كراهيت به حدى كه نفوذ مىكند در سطح ذائقه زبان و مسكر شديد و موحش بدون تفريح\r\n\r\n","description":"","footnote":"","page_name":" 210 ","page_number":210},
  {"content":"\r\n\r\n\r\nزوادوق\r\nزادوق است و گفته شد\r\n\r\nزوفاى يابس\r\nگياهى است كه ببرگ حناى مكى ماند و جبلى بود و بستانى و بهترين آن بود كه از كوه بيت المقدس خيزد و آن مشهور بود بزوقاى مصرى و طبيعت آن گرم و خشك بود در سئوم و لطيف و بخار طبيخ وى چون با انجير بود جهت درد گوش نافع بود و بادى كه در گوش بود تحليل دهد و چون با سركه بپزند و بدان مضمضه كنند درد دندان ساكن گرداند و چون با انجير و سداب و عسل بپزند و بياشامند نافع بود جهت ورم شش گرم و ربو و سرفه كهن و نزله كه از سر ريزد به حلق و سينه و دشوارى نفس و كرم بكشد و حب القرع و اگر با عسل لعق كنند همين عمل كند و مسهل بلغم بود و داء الثعلب و داء الحيه و ريش روده و عرق النسا را نافع بود و مفلوج را سودمند بود و درد معده و سينه و پهلوها و رانها و سجح امعا و سده جگر و قولنج را نافع بود و چون طبيخ وى با سكنجبين بياشامند مسهل كيموس غليظ بود اگر با قرديانا يا ايرسا خلط كنند مسهل بود قوى و چون با انجير و نطرون بر سپرز ضماد كنند بگدازاند و با شراب جهت ورمهاى گرم ضماد كردن نافع بود و لون را نيكو گرداند و چون با شراب بياشامند چند روز متواتر استسقا و گزندگى جانوران را نافع بود و چون با آب بپزند و بر چشم نهند سود دهد نزول آب را و مقدار مستعمل از وى چهار درم بود و اسحق گويد مضر بود به جگر و مصلح وى صمغ عربى بود و گويند عناب و بدل آن به وزن آن پرسياوشان بود و نيم وزن آن مرزنجوش\r\nصاحب مخزن الادويه در تعريف اين گياه مىنويسد : گياهى است مفروش به روى زمين برگ آن شبيه به صعتر بستانى و مرزنجوش و با عطريت و شاخهاى آن پرگره و بر هر گرهى گلى مايل بزردى و بىتخم و تلخ‌مزه و نوشته‌اند برگ آن شبه ببرگ حنا است\r\nلاتين  NEPETA ORIENTALIS  فرانسه  HYSOPE  انگليسى  HYSSOP \r\n\r\nزوفاى رطب\r\nوسخى است كه بر دنبه‌هاى ميش ارمنى جمع شود به سبب گياهى كه شير دارد و از يتوعات بود چون بخورند بسبب حدت و قوت آن بتدريج بر دنبه ايشان جمع مىشود و باشد كه روان بود آن را بپزند و بقوام آورند و گويند كه هرگاه ايل افعى را بخورد قوت و طبيعت ايل دافع سميت بود حركت كند تا دفع ضرر سم كند عرق بسيار بر پيشانى وى جمع مىشود و كثيف گردد آن را زوفاتر خوانند و اين نوع در غايت اثر بود و طبيعت زوفاتر گرم است در سيوم و گويند در دويم و تر است در اول و محلل اورام صلب بود چون بدان ضماد كنند با بوره و انجير بر سپرز ضماد كردن نافع بود و استسقا را نافع بود و جهت سردى جگر خوردن و ضماد كردن نافع بود و محلل صلابتى بود كه در حوالى مثانه و رحم باشد و نافع بود جهت سردى آن و سردى گرده چون به اكليل الملك و مسك بياميزند و زن به خود برگيرد حيض براند و بچه بيرون آورد و چون با پيه مرغ آبى بياميزند ريش گوش و ريش قضيب و مقعد و رحم و پيرامون آن سود دهد و تشنج را نافع بود و صاحب تقويم گويد مولد صداع بود و مصلح وى روغن گل و سركه بود و مؤلف گويد آنچه مصنوع بود بصنعت گيرند پشمها كه در ميان ران گوسفند بود و چرك آن در ديگى كنند و بجوشانند با قدرى آب چربيها كه بر سر آب ايد رها كنند تا سرد شود بردارند و استعمال كنند و گويند بدل آن مغز ساق گاو بود\r\nدر مخزن الادويه آمده است كه زوفاء الرطب بفتح زا و سكون طا و با به فارسى سنكل ميش و بتركى شقلدان نامند\r\n\r\nزهر الحجر\r\nخراز الصحرا است و گفته شد\r\n\r\nزهم\r\nزباد است و گفته شد\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nصاحب تحفه مىنويسد : زهم اسم زباد است و گويند زباد اسم جانور و رهم اسم عطر اوست\r\n\r\nزَهرة الملح\r\nنباتى است كه در نيل مصر بر روى آب بود و در آبهاى ايستاده و نهرها نيز بود و در زمينهاى شور بود و بهترين آن زعفرانىرنگ بود بغايت منتن باشد و در طعم وى شورى و گزندگى باشد و محلل و ملطف بود و مصلح ريشهاى پليد بود و ريشهاى خورده بود و رطوبتى كه از گوش آيد چون باب و شراب بجوشانند و بياشامند شكم براند ليكن معده را بد بود و چون با سكنجبين بياشامند صرع را نافع بود و در حدت و تلذيع مانند نمك بود\r\nصاحب مخزن الادويه مىنويسد : آن چيزى است شبيه به شوره و شورطعم و زعفرانىرنگ و تند بود و كريه الرائحه شبيه بوى ماهى و لذاع قوى با اندك رطوبت گويند در حينى كه آب نيل طغيان كرده بر زمينهاى پست مىماند و آن آبها از تابش آفتاب خشك گردند و زهرة الملح حاصل شود و ماسرجويه گويد كه آن شوره است كه مانند غبار بر روى نمك معدنى مىباشد\r\nدر تحفه حكيم مومن نيز همين مطالب آورده شده و احتمالا ماخذ صاحب مخزن الادويه همين تحفه بوده است\r\n\r\nزهرة النحاس\r\nآن چيزى است كه چون مس بگدازند و در گودى از زمين ريزند و آب بران ريزند تا به بندد و اجزاى مس جمع شود و آب آن چون جمع گردد كفى گردد مانند نمك و آن را زهرة النحاس خوانند بهترين وى سفيد بود و وى اكال و لذاع و قابض بود گوشت زياده بخورد و كرى كهن شده زايل كند چون سحق كنند و در گوش دمند و مسهل آب زرد بود و بواسير خشك كند و ورمها تحليل دهد و ريشهاى عفن باصلاح آورد و چون با شراب بياميزند بثور زايل كند چون با عسل بياميزند و بدان تحنك كنند ورم ملازه بگدازد\r\nصاحب مخزن الادويه مىنويسد : زهرة النحاس چيزى است شبيه به كف و نمك‌دانه دانهء كه از پاشيدن آن بر روى مس گداخته و تفته بهم مىرسد\r\n\r\nزيتون\r\nآنچه رسيده بود در حرارت معتدل گويند گرم بود و آنچه نارسيده بود بغايت سرد و قابض بود و زيتون سبز بهترين آن بود كه تر بود طبيعت آن سرد و خشك بود و زيتون سياه غذا زيادتر دهد از انواع زيتون و طبيعت وى گرم و خشك بود و زودتر از سبز هضم شود و چون با استخوان بخور كنند جهت ربو و مرضهاى شش نافع بود ليكن خوردن وى بيخوابى آورد و صداع و خلطى سوداوى از وى تولد شود و اولى آن بود كه در ميانهء غذا خورند با سركه كه كسر بعضى شر وى مىكند و مقوى معده بود و اشتهاى طعام بياورد و مجامعت را زيادت كند و قوت كمر بدهد و زيتون كوهى گرم و خشك بود و آن را اعتم خوانند و زيتون الماء آنچه نارسيده بود سرد بود و قابض و آنچه رسيده بود معتدل بود در حرارت و اشتها بدهد و معده را نافع بود خاصه چون با سركه بود و چون سحق كرده ضماد كنند بر ريشهاى چركن پاك كند و سوختگى آتش را نافع بود و زيتون سبز طبيعت ببندد و معده را دباغت كند و قوت غذا بدهد خاصه نمكسود آن و اما دير هضم شود و غذا بد دهد چون در سركه نهند زود هضم شود و شكم بيشتر ببندد و اسحق گويد چون پنج درم از آب وى بياشامند نافع بود مره صفرا را و گويند مضر است به شش و اصلاح آن بعسل كنند و عصارهء وى چون زن به خود برگيرد سيلان رحم و خون بازدارد البته و مغز استخوان وى چون با پيه بياميزند و بر برص ناخن نهند زايل كند و نمك آبى كه زيتون در وى نهاده باشند چون مضمضه كنند بن دندان و دندانى كه متحرك باشد محكم كند و آنچه تازه بود و بلون ياقوت بود معده را نيكو بود و آنچه رسيده و سياه بود معده را بد بود و زود تباه شود و آنچه در نمك نهند لطيف‌تر از آن باشد كه در آب نهند و ابن مؤلف گويد هيچ درخت از زيتون درازعمرتر نيست و گويند درختهاى زيتون كه در فلسطين بود كشتهء يونانيان بود حال آنكه يونان پيش از روم بوده و اكنون هزار سال باشد و زياده عمر درختهاى آن\r\nفرانسه و انگليسى  OLIVE  لاتين  OLEA EUROPEA \r\n\r\n","description":"","footnote":"","page_name":" 212 ","page_number":212},
  {"content":"\r\n\r\n\r\nزيت\r\nبپارسى روغن زيتون خوانند آنچه شيرين بود از زيتون رسيده گيرند طبيعت آن گرم و تر بود گرمى معتدل و آنچه از زيتون سرخ گيرند متوسط بود ميان رسيده و نارسيده و آنچه از زيتون سبز گيرند آن را زيت انفاق خوانند و طبيعت آن سرد و خشك بود در اول و گويند در وى رطوبتى بود معده را پاك و نيكو گرداند و آنچه از زيتون برى گيرند روغن گل بود در اكثر حالتها و نافع بود جهت حمره و شرى و جرب و قوبا و صداع دندان متحرك محكم كند و سبوسه سر زايل كند و اگر هر روز بر موى مالند رها نكند كه زود سفيد شود و آنچه زيت كهن بود به قوت روغن خروع بود و آنچه تازه بود گرم بود باعتدال و ميل به رطوبت داشته باشد پس اگر بشويند معتدل بود ميان ترى و خشكى و شستن وى چنان بود كه در آب شيرين كنند و بدست بزنند چند نوبت و صافى كنند جالينوس گويد زيت گرم است در دوم و كهن وى چون در چشم كشند تاريكى چشم زايل كند و بر نقرس طلا كردن نافع بود و آنچه شسته بود موافق درد اعصاب بود و عرق النسا و با جو آب خوردن ده درم مسهل بود و به آب گرم آشاميدن و قى كردن كسر زهرها بكند و زيت انفاق را زيت الاصى گويند و بهترين آن شيرين بود تازه معده را نيكو بود و بن دندان و دندان محكم كند چون در دهان زمانى نگاه دارند و منع عرق بكند و چون در ديگ مسين بجوشانند تا بقوام عسل آيد منفعت وى مانند حضض بود و مجموع زيت‌ها منع سرما بكند از بهر آنكه زود در بدن نفوذ نكند و تليين طبيعت كند و جهت قولنج كه سبب آن ورم امعا بود يا سده كه عارض شود از رجيع يابس بدان حقنه كردن سود دهد و زيت كهن كسى را كه در چشم وى بادسبل بود يا در اجفان وى رطوبتى غليظ بود يابس و بارد باشد چون در چشم كشند سفيدى چشم زايل كند و قوت باصره بدهد و روشنايى بيفزايد و زيت بيك سال كهن شود و هرچند بگذرد فاضل‌تر بود و اگر بر گزندگى عقرب گرم كرده بمالند در حال درد ساكن گرداند و بدل زيت كهن گويند روغن خروع است و گويند روغن فجل و در ادويه قتاله زبد البحر\r\n\r\nزيتار\r\nثفل زيت است و بيونانى امورعى خوانند و به عربى عكر الزيت و بپارسى دردى زيت چون بپزند طبيعت آن گرم و خشك بود در دوم و در عكر الزيت گفته شود\r\n\r\nزيت ركابى\r\nزيت انفاق بود و اهل عراق آن را زيت الركابى خوانند بدان سبب كه بر شتر از شام بياورند و اهل مصر زيت فلسطين خوانند و گفته شد در زيت\r\n\r\nزيت الحبس ززيتون الكلب\r\nزيتون برى بود و گفته شد\r\n\r\nزيتون الارض\r\nمازريون بود و گفته شد\r\n\r\nزير\r\nكتان است و گفته شود\r\n\r\nزيت الهرجان\r\nو زيت السودان گفته شد\r\n\r\nزيبق\r\nبپارسى سيماب بود وى را نام بسيار بود و به لغت اكسيريان الفيان ، الغبيط ، الزمزم ، الحى ، الما ، السحاب ، النور ،\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nالزوادوق ، الروحانى ، عين الحيوان ، اللبن ، الحل ، الدهن ، الابق ، القرار الروح ، الفافه ، الطيار اين مجموع به زبان اكسيريان است و ابن مؤلف گويد به زبان اكسيريان چند اسم ديگر دارد همچون : لبان ، عطارد ، فيدانق ، برق ، ثقيل ، حسد ، ماء حيات ، عيان ، فيبرلا ، ماء الشمس ، ملك الارض ، ماء المداف ، العبد الغطايه ، الحيه ، و العذرا چون مصعد نباشد اين اسمها دارد و چون مصعد باشد طلق الحاجى ، قنديل اليحروم ، ركبة الاسد و بشيرازى حيات و بهترين آن بود كه زنده بود و استعمال نكرده باشد بغايت جهنده بود اگر در پاره كرباس كنند و بيفشارند تا بيرون آيد و كرباس سياه شده باشد استعمال كرده باشد طبيعت زيبق گرم و محرق باشد و گويند سرد و تر بود در دوم و وى مصدع و قابض بود مقتول وى جهت قتل شپش خصوصيتى دارد و با قردان حيوانات همچنين بكنند و قردان را بشيرازى كنه خوانند با روغن گل جهت جرب و كله نافع بود و خاك وى چون با شراب بسرشند موش را بكشد و چون با سركه بر جرب و حكه طلا كنند نافع بود و دخان وى رنجها پديد كند مانند فالج و كرى و عقل زايل كند و چشم تاريك كند و لون زرد كند و جستن اندامها پيدا كند و بوى دهن و خشكى دماغ و در موضعى كه دود وى برود مار و عقرب و گزندگان بگريزند و بميرند و زيبق مصعد كشنده بود و اگر زيبق در گوش كسى ريزند اختلاط عقل پيدا كند و باشد كه بصرع و سكته كشد و مداواى وى آن بود كه ميلى از رصاص در گوش او كنند تا زيبق بر وى چسبيده بيرون آورد و آنچه مصعد بود نه مقتول چون بياشامند در حال از شيب بيرون آيد و مضرت بسيار نرساند چون زنده بود علاج كسى كه زيبق خورده باشد مانند علاج كسى بود كه مردار سنگ خورده باشد و مولف گويد صفت تصعيد آن بسيار است اين يك نوع گفته شود بستانند زيبق و بياميزند و با نيم وزن آن اسرب يا قلعى و بسايند با همچندان زاج سوخته يا همچندان خشت پخته و به وزن مجموع نمك بريان كرده و همه را بر صلايه بسايند و آب حماض اترج بر آن بريزند و آهسته بسايند تا بغايت سوده گردد پس آن را بريان كنند با آتش نرم و به شيشهء گل‌اندود كنند يا ديگى به گل اندوده كنند و سربسته به آتش نرم بريان كنند و ديگر بار بسايند يك روز و نيم بحماض اترج و ديگر بريان كنند به آتش نرم و هفت نوبت چنين كنند بعد از آن بسايند و در شيشه به گل حكمت اندوده كنند و تصعيد كنند سه نوبت تا سفيد شود مانند دانهء مرواريد و آن سم قاتل مهلك بود و الله اعلم بالصواب\r\nصاحب مخزن الادويه مىنويسد : زيبق بكسر زا به فارسى سيماب و جيوه و بهندى پاره و بفرنگى سلوامون نامند\r\nلاتين  MERCURIUS  فرانسه  MERCURE  انگليسى  QUICK SILVER \r\n\r\n","description":"","footnote":"","page_name":" 214 ","page_number":214},
  {"content":"\r\n\r\n\r\nباب السين\r\n\r\nساذج\r\nصاحب منهاج گويد هندى بود و رومى بود و هندى را ماهستان خوانند و مالانيرون و مالانرون نيز گويند و آن درختى است مانند ورق گردكان و بر روى آب پيدا شود وى را بيخى بود مانند عدس الماء و بهترين آن بود كه تازه بود و يك روى وى بزردى مايل بود و يك روى به سبزى و رايحهء وى قوى بود و آنچه لون وى سياه بود برنگ قرنفل بود و طبيعت ساذج گرم است در دوم و از خواص وى آنست كه چون بر جامه پراكنده كنند از سوس ايمن باشد و اگر در شيب زبان نهند بوى دهن خوش كند و معده و جگر سرد را سود دهد و درد جگر مزمن و درد سپرز و روده را نافع بود و مقوى بدن بود و مسمن و درد معده و بادى كه در روده بود و دشوارى زادن را نافع بود و مشيمه محتبس را بيرون آورد و چون زن بخور كند و با سركه بر شكم طلا كنند حيض و بول و شير براند و مره سودا را سودمند بود و ابن مولف گويد بهترين ساذج آن بود كه شور نبود و ببوى ناردين را مشابه و وى درد دل و خفقان را نافع بود و بوى بغل زايل كند و در قوت نزديك به سنبل الطيب بود اما از وى نرمتر بود و مقدار مستعمل وى يك مثقال بود و اسحق گويد مضر است به شش و مصلح وى شراب به بود و بدل آن به وزن آن سنبل الطيب و گويند سليخه يا طاليسفر\r\nصاحب مخزن الادويه تحت عنوان ساذج مىنويسد : ساذج را بهندى پترو و تيزپات نيز نامند و آن برگ درخت هندى است باريك و طولانى از برگ بيد عريضتر ضخيم‌تر و خوش‌بو و اندك تندطعم و زردرنگ و اندك خشن . . .\r\nلاتين  AURI CASSIAE FOLIA  فرانسه  FEUILLES DE CANELLE DE CHINE ET DE JAVA  انگليسى  CHINA CINNAMOM LEAVES \r\n\r\nساداوران\r\nقنطار خوانند و معنى ساداوران بپارسى سواد القضات بود و ختم الملك نيز گويند و بشيرازى سيهك داوران گويند و صاحب منهاج گويد چيزى است مانند صمغ كه در اندرون بيخ درخت گردگان كه مجوف شده باشد يابند و مولف گويد كه آن چيزى است كه در درخت بطم كهن شده يابند و آن را آب بن خوانند و صاحب جامع از درخت جوز تا درخت بطم غلط كرده است و بهترين آن بود كه بسرخى مايل بود و طبيعت آن سرد است در دوم و خشك است در سئوم گويند گرم است خون را ببندد خوردن و از بيرون ضماد كردن يا به خود برگرفتن و چون سحق كنند و نيم درم از آن باب لسان الحمل بياشامند هم خون ببندد و هم قطع اسهال كند و اگر زن به سركه بسرشد و فرزجه سازد و به خود برگيرد قطع خون رفتن بكند و قوت عروق رحم و اوردهء آن بكند و همچنين اگر به آب لسان الحمل بياشامند و چون حقنه كنند بدان رحم را همان عمل كند و اگر حل كنند در آب ورق مورد\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nسبز و سه تا پنج درم مورد اضافه كنند وزن موى خود را بدان غلاف سازد و بن موى به آب مورد كه آن را حل كرده باشد تر كند قوت موى بدهد و از تساقط منع كند بخاصيتى كه در وى باشد و اگر بياشامند نيم مثقال معده و امعا را پاك گرداند و اگر بر ورم خصيه و ذكر بر سركهء خمرى طلا كنند نافع بود و ديسقوريدوس گويد بخاصيت موى را قوت دهد و خوردن وى گويند مضر بود به سر و مصلح وى زعفران بود و بدل آن به وزن آن فيلزهرج و دو دانك آن بيخ نى\r\nصاحب مخزن الادويه ساداوران را معرب از سياه‌داران نامد يعنى سياهى درختان و به عربى گويد سواد الحكام گويند و سواد القضات چون از آن قسم مداد ترتيب دهند و آن چيزى سياه مايل بسرخى و براق شبيه به شيح باشد با اندك تلخى و در جوف درختان هند بهم مىرسد و آنچه از درخت نارگيل هم رسد را بهتر مىداند\r\n\r\nساج\r\nشريف گويد درختى است در هندوستان و هيچ درخت از وى بزرگتر نبود و چوب وى صلب بود و سياه و طبيعت آن سرد و خشك بود چون بسوزانند و در آب ماميثا اندازند و پيش از آن سحق كنند و بپزند و در چشم كشند قوت حدقه دهد و ورم اجفان را نافع بود و چون چوب وى حل كنند با آب سرد و در سر مالند صداع گرم زايل همچنين بر ورمهاى صفراوى دموى ماليدن بگدازاند خاصه چون با آبى كه طبيعت وى سرد باشد بود و از ثمر وى روغنى سازند كه معروف بود بدهن الساج و غش نافهء مشك بدان كنند و بدان غرص كنند و پيدا نباشد الا آنكه وزن آن زياده كند و فشارهء چوب وى چون بياشامند كرم از شكم بيرون آورد و بقوتى كه در وى است\r\nصاحب مخزن الادويه مىنويسد : ساج بهندى سال و ساكون نامند و آن درختى به قدر درخت چنار و سرخرنگ و صلب مائل بسياهى و كثير الورق و خوش‌بو برگ آن بزرگ و عريض و اندك طولانى و ثمر آن به قدر قوقلى و پستهء و اندك طولانى و در كوهستان مىشود و ثمر آن را جوش داده و مىخورند\r\n\r\nسانقه\r\nپرسياوشان است و گفته شد\r\n\r\nساساراكشت\r\nبذر الانجره است و گفته شد\r\n\r\nسام ابرص\r\nصوار خوانند صاحب جامع گويد وزغ است و سهو كرده وزغه سم مهلك است و سام‌ابرص موذى نيست و به شيرازى ماترنك خوانند و باصفهانى مالمالى و طبيعت آن گرم و خشك بود و بهترين آن بود كه در بستانها بود چون بشكافند و بر گزندگى عقرب نهند درد ساكن كند و گويند چون خشك آن باز زيت بياميزند و طلا كنند و بر سر كل موى بروياند و بول وى و خون وى فتق كودكان را بغايت نافع بود چون بپزند و در آن بنشينند و همچنين بول و خون وى با قدرى مشك در سوراخ قضيب كودكان چكانند بغايت سود دهد فتق را و جگر وى چون بر سوراخ دندان نهند درد ساكن كند و چون بكوبند و بر موضع سهام نهند بيرون آورد\r\nصاحب مخزن الادويه مىنويسد : به شيرازى ماترنك و با اصفهانى مالمالى و بهندى چهچكلى و در بنگاله تكتكى نامند و آن اسم وزغه است و ليكن مصطلح آنست كه برى آن را سام‌ابرص و بلدى را وزغه مىنامند كه به فارسى چلپاسه و آن كوچكتر از چلپاسه و شبيه به حردون و با نقطه‌هاست و سميت آن به حد سميت چلپاسه نيست\r\nوزغ به لاتين  RANA TENPORARIA  فرانسه  GRENOUILLE VERTE  انگليسى  FRENCH FROG \r\n\r\nساساليوس\r\nساساليون و سياليوس نيز گفته شود\r\n\r\nسالامندرا\r\nنوعى از عظايه است چهار پاى دارد و در كان نشادر بسيار بود و دنب وى كوتاه بود و آن بزرگتر و پهن‌تر از سام‌ابرص\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nبود و گردن وى باريكتر بود و لون وى ابلق بود از سياه و زرد و گويند چون در آتش اندازند نسوزد و اكثر سر دنب آن سياه بود و گويند چون سنگ بر وى زنند كارگر نشود و از جمله سموم قتاله است مانند ذراريح و معالجهء او مانند معالجهء ذراريح بود و علامات كسى كه آن خورده باشد درد معده سخت بود و ورم شكم و كزاز و احتباس بول و ورم زبان و زايل شدن عقل و لون اندام سياه گردد مانند بادنجان و منفعت آن در خردون گفته شد\r\nصاحب مخزن الادويه مىنويسد : سالامندرا اسم يونانى نوعى از عظايه است و بتركى بيلانه اغوديرن نامند و آن حيوانيست شبيه به مار و دست و پا دارد و دستهاى آن كوتاه‌تر از پاها و گردن آن باريك و دم آن كوتاه و بزرگتر و پهن‌تر سام‌ابرص است . . .\r\n\r\nساق البقر\r\nچون بسوزانند و بكوبند و بياشامند نافع بود جهت خون رفتن از شكم\r\n\r\nسپستان\r\nمخاطه و مخيطا گويند و معنى سپستان اطباء الكليه و به عربى دبق خوانند بهترين وى بحرى بود كه تازه و فربه بود و صمغى بود و طبيعت آن معتدل بود و گويند سرد بود و گويند خشك است و گويند گرم و تر بود براى سينه نافع بود و حلق را نرم دارد و شكم براند و تشنگى بنشاند و مسهل سودا بود و منقى بدن و مقوى آن بود و امعا را از اخلاط پاك گرداند و در ادويه مسهله نيكو بود فعل وى تبهاى گرم كه سبب وى خون يا صفرا بود و آنچه از بلغم شور بود سود دهد و مقدار مستعمل از وى سى عدد بود ليكن غذا اندكى دهد و مولد بلغم بود و گويند مضر بود بجگر و مصلح وى آب عناب بود\r\nصاحب مخزن الادويه مىگويد : سپستان بفتح سين و كسر پا لغت فارسى است به عربى دبق و بهندى لسوره نامند و معنى سپستان اطباء الكليه است به جهت نفع آن از براى كليه و آن را مخاطه و مخاطيا نيز نامند و آن ثمر درختى است بزرگى الو . . .\r\nلاتين  CORDIAE MXZAE FRUCTUS  فرانسه  SEBESSES  انگليسى  SEBESTEN \r\n\r\nسَبَج\r\nصاحب منهاج گويد سنگى است سياه و براق كه از هندوستان آرند و صاحب جامع گويد چيزى است بلكه سنگى است مانند كهربا در جرح ليكن سياه و براق بود و مولف گويد آن دو نوع است يك نوع از دربند قبجاق آرند و آن اينست كه بمرور سخت مىگردد و سنگ مىشود بتاثير هوا و يك نوع از جيلان آرند و آن كانى بود بهترين آن دربندى بود و به فارسى شبه گويند و آن را سبق و شبرنگ گويند و به شيرازى شوق خوانند و طبيعت آن سرد و خشك بود و شريف در خواص آورده كه هركه آن با خود دارد از چشم بد ايمن بود و اگر از جهت درد سر از سر بياويزند درد سر زايل كند و مجرب است و ارسطاطاليس گويد كسانى كه مسن باشند و در چشم ايشان ضعفى باشد مانند خالى يا مكسى يا چون ابر چيزى در برابر ايشان آيد و خيرگى كند آئينه از وى بسازد و برابر نظر دارد و منظور نظر خود دارد آن زحمت زايل گردد و از نزول آب ايمن باشند و هركه مهرهء از وى با خود دارد از علت آتش ايمن بود و ميل آن در چشم كشيدن روشنى آرد و قوت باصره بدهد و مولف گويد شبه در آتش همچنان افروزد كه هيزم و از وى بوى نفط آيد\r\n\r\nسبع الارض\r\nشعر الجن است و كزبرة البر نيز گويند و آن پرسياوشان است و گفته شد\r\n\r\nسبع الشعر\r\nگويند افتيمون است و گفته شد\r\n\r\nسجلاط\r\nياسمين است و گفته شود\r\n\r\n","description":"","footnote":"","page_name":" 217 ","page_number":217},
  {"content":"\r\n\r\n\r\nسجينوش\r\nخلال مامون گويند و آن ادخر است و گفته شد\r\n\r\nسدوس\r\nنيلج است و گفته شود\r\n\r\nسِدر\r\nبپارسى كنار بود و آن دو نوع است يك نوع خار دارد و يك نوع خار ندارد و آنچه خار دارد آن را صنال خوانند و آنچه ندارد غبرى خوانند و در نبق گفته شود بهترين آن بود كه ورق آن سبز و پهن بود و طبيعت آن گرم و خشك بود دوخان وى بغايت قابض بود و صاحب منهاج گويد صمغ وى خراز زايل كند و موى را سرخ گرداند و ملين و محلل ورم بود و اسحق گويد دو درم از وى مقوى امعا بود و مضر بود بسر و مصلح وى كثيرا بود\r\nصاحب مخزن الادويه مىنويسد : سدر به كسر سين و سكون دال و را به فارسى كنار و بهندى بير و ثمر آن را به عربى نبق گويند ضمنا برى آن را صنال مىنامد\r\nصاحب تحفه برگ او را جهت زخمها و تنقيه چرك بدن و تقويت مو و منع سقوط آن مفيد مىداند . . .\r\n\r\nسُداب\r\nفيجن خوانند و بيغابن نيز گويند و آن بستانى بود و برى و جبلى و بهترين آن بستانى بود و سبز تيز بوى كه نزديك درخت انجير رسته باشد و طبيعت آنچه تر بود گرم و خشك بود در دويم و خشك آن گرم و خشك بود در سئوم و طبيعت برى در درجه چهارم بود و گويند در سئوم و بستانى مقطع و محلل اخلاط غليظ لزج بود و بهق زايل كند و ثاليل و چون بخايند بوى سير و پياز قطع كند و محلل خنازير بود چون بدان ضماد كنند فالج و عرق النسا و درد مفاصل را خوردن و ضماد كردن سودمند بود و جهت صداع مزمن با سويق ضماد كردن نافع بود و با سركه ضماد كردن بر بينى رعاف ببندد و خوردن ورق وى تنها يا با انجير خشك و گردكان رفع ضرر سموم قتاله بكند و موافق ضرر جانوران بود چون با شبت خشك بپزند و بياشامند و مغص را ساكن كند چون استعمال كنند چنانچه ذكر رفت و در دفع سموم و درد سينه و پهلو و دشوارى تنفس و سرفه و ورم گرم كه عارض در شش بود و عرق النسا و مفاصل نافع بود و چون با زيت بپزند و بدان حقنه كنند و نفخ معا كه آن را قولون گويند و نفخ رحم و نفخ معاى مستقيم را نافع بود و چون سحق كرده با عسل بسرشند و بر فرج زنان يا مقعد بمالند نافع بود درد رحم را كه از اختناق بود چون با زيت بجوشانند و بياشامند كرم را بكشد و چون با نمك بود و غير نمك روشنايى چشم بيفزايد چون در چشم كشند و چون سحق كنند و در بينى دمند خون رفتن بازدارد و چون با نطرون بهق سفيد را بدان بشويند صحت يابد و با انجير بر استسقاى لحمى ضماد كردن نافع بود و چون ضماد كنند يا ورق غار ورم انثيين را نافع بود و چون با عسل و شبت بر قوبا نهند سود دهد و عصارهء وى چون بر پوست انار گرم كنند و در گوش چكانند درد گوش را نافع بود و چون با آب رازيانه و عسل بياميزند و در چشم كشند ضعف چشم را نيكو بود و اگر با سركه و سفيداج و روغن گل و حمره و نمله و ريشهاى تر كهن كه در سر بود بمالند نيكو بود و شريف گويد فالج و رعشه و تشنج را نافع بود چون هر روز يك درم از وى بياشامند و اگر از آب طبيخ او مقدار سكرجه با بيست درم عسل بياشامند فواق را زايل كند و اگر بياشامند يا ضماد كنند جهت گزندگى عقرب و مار و رتيلا و سگ ديوانه بغايت نافع بود و وى دفع زهرها بكند و روفس گويد منع آبستنى بكند و طبرى گويد تخم وى چون بكوبند يك درم يا دو درم و بياشامند بعسل يا سكنجبين فواق كه از نمله بود و سردى در سر معده پيدا شود نافع بود و صرع و كابوس را نافع بود و چون بياشامند قولنج ريحى را نافع بود و چون بپزند با زيت و بر مثانه تكميد كنند عسر البول را نافع بود و اسحق گويد چون سحق كنند پوست سداب جبلى را و طلا كنند بر موضع داء الثعلب زايل كند اگرچه كهن شده باشد و عصاره سداب جبلى و اصل وى با موم بياميزند و بر داء الثعلب نهند موى بروياند و هيچ دارو در اين علت نيكوتر از اين نبود و اگر آب\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nورق بستانى وى اندرون بينى بچكانند و طلا كنند صرع بچگان كه آن را ام الصبيان گويند زايل كند و سداب منى را خشك گرداند و مقطع شهوت و باه باشد و مضر بود بسيار خوردن وى به چشم و مصدع بود و مولد شقيقه بود و مصلح آن انيسون بود و مقدار مستعمل از بستانى سه درم بود بزرگان را و كودكان را از قيراطى تا دو قيراط و گويند بدل بستانى نعناع و فوتنج بود و گويند با سيسنبربرى چون بكوبند و بر عضوى ضماد كنند ورم گرم حادث شود و از خوردن وى حرقتى و التهابى سخت پيدا شود و مداواى وى بقى كنند و آنچه در مداواى دقلى گفته شد\r\nصاحب مخزن الادويه مىنويسد : سداب بضم سين لغت عربى است و بيونانى فيجن و در تنكابن و ديلم پيم و بهندى سانول و سائرى و بلغتى زونجى و به بنگالى تتلى نامند درخت بستانى آن تا دو ذرع و برگ آن ريزه و بدبو و بسيار سبز گويا بر آن غبارى نشسته و گل آن زرد و تخم آن در غلافى و سه عدد بهم پيوسته مثلث‌شكل است\r\nلاتين  RUTA GRAVEOLENS  فرانسه  RUE DES JARDINS  انگليسى  COMMON RUE \r\n\r\nسرمق\r\nسرمج نيز گويند و آن قطف بود و گفته شود\r\n\r\nسريقون\r\nاسريقون بود و آن زنجفر سوخته است و گفته شد در زنجفر\r\n\r\nسرخس\r\nجيلدارو و كيليدار و حمان و صفير و كيليكانى گويند و بلغتى ديگر خلچون و آن نر و ماده بود و قدرت هر دو مانند يكديگر بود بهترين آن بود كه سياه بود و بزرگ و چون بشكنند اندرون وى فستقى بود و طبيعت وى گرم و خشك بود در دوم كرم كدو و كرمهاى ديگر بكشد و بيرون آورد و جالينوس گويد چهار مثقال از وى با ماء العسل بياشامند حب القرع بكشد و بچهء مرده بيرون آورد و بچه زنده بكشد و چون بر جراحتها تر نهند خشك گرداند و ديسقوريدوس گويد چهار درم از وى با شراب چون بياشامند حب القرع بيرون آورد و اولى آن بود كه پيش از آن شير بخورد و اگر سه درم با شراب بياشامند كرم دراز بيرون آورد و روفس گويد ريش گرده و مثانه را نافع بود و عرق النسا و نقرس و درد مفاصل را سودمند بود چون با عسل بياشامند و صاحب منهاج گويد شربت از وى دو درم بود و اين مقدار با ادويه‌هايى كه قاتلات دود بود خلط كنند عمل كند و الا نكند و گويد مضر بود و كليه و مصلح وى شيح ارمنى بود و گويند بدل وى تخم شبرم بود و مصلح وى شاه‌بلوط بود و شكر سفيد و بدل آن شيح ارمنى بود\r\nدر مخزن الادويه آمده است كه : سرخس به فتح سين و سكون خا اسم فارسى است و بيونانى بطارس و در تنكابن و ديلم جماز و بهندى كيل‌دارو و بسوره نيز و در بنگاله پنكهراج نامند و آن بيخى است سياه‌رنگ مائل بسرخى و پرگره و پر از ريشهاى باريك و نر و ماده مىباشد نر آن بىساق و بىثمر و بىگل بلكه شاخى از بيخ آن مىرويد به قدر ذرعى و ماده آن بىشاخ و منحصر بيك برگ مرتفع . . .\r\nلاتين سرخس مذكر  ATHYRIUM FILIX MAS  فرانسه  FOUGERE MALE  انگليسى  FERN , COMMON MALE FERN \r\n\r\nسراد\r\nخلال است و گفته شد\r\n\r\nسرساد\r\nپنجنكشت بود و گفته شد\r\n\r\nسرطان نهرى\r\nبهترين آن بود كه خرچنك‌جوى بود و بزرگ بود و در آبهاى شيرين بود و طبيعت وى سرد و تر بود مسلول را سودمند بود خصوصا بشير خر و چون هضم شود غذا بسيار دهد و خاكستر وى شقاق پايها كه سبب آن سرما بود و كلف و بهق را زايل كند و\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nبر گزندگى سگ ديوانه با سركه نيكو بود و اگر با جنطيانا و كندر بود شايد كندر يك جزو جنطيانا پنج جزو خاكستر وى ده جزو اگر با عسل بود ملين عمل كند و گزندگى عقرب و رتيلا خوردن و ضماد كردن نافع بود و محلل اورام بود چون بر وى نهند و خاكستر وى شقاق مقعد را نافع بود و سرطانات چون خام بكوبند و سحق كنند و با شير خر بياشامند گزندگى جانوران و رتيلا و عقرب سودمند بود و چون بپزند و بخورند و مرق آن بياشامند قرحه شش را نافع بود و چون بكوبند و با بادروج نزديك عقرب برند عقرب بميرد و شريف گويد اگر بياشامند با شراب سفيد اثر بول را نافع بود و سنگ بريزاند و بيرون آورد و چون بپزند با رازيانج و كرفس و آب آن بياشامند سى درم بول و حيض براند و اگر همچنان خام سحق كنند و باب بشويند و غرغره كنند بدان مقدار سكرجه خناق وجع لوزتين را سود دهد و اگر چشم وى بياويزند بر كسى كه تب غب داشته باشد شفا يابد و بصرى گويد گوشت سرطان نهرى و مرق آن باه را زيادت كند و مسلول را سود دهد و گويند چون با حشيش شعير بپزند جهت ابتداى سل كه از خشكى سينه و شش بود نيكو بود و شيخ الرئيس گويد دشوار هضم شود و غذا بسيار دهد و مصلح وى آن بود كه با ماش بپزنند پختنى نيك و گويند مضر بود بمثانه و مصلح وى طين قبرسى بود و بدل سرطان خشك به وزن آن صدف بود و ابن زهر گويد اگر بپزند با شبت و مسلول به طبيخ آن غرغره كند صحت يابد و اگر پاى سرطان بياويزند بر درختى ميوه‌دار آن ميوه نيفتد و اگر بسوزند و طلا كنند بر پستان كسى كه سرطان داشته باشد شفا يابد مؤلف گويد صفت غسل آن‌چنان است كه پايهاى وى بيندازند و شكم وى بشكافند و بخاكستر چوب رز و نمك بشويند و بعد از آن بپزند و با ماش يا جو مسلول را سود دهد و صفت سوختن وى چنان است كه ديگى مسين سرخ كنند و بر آتش نهند و سرطان زنده در آن نهند و آتش كنند تا سوخته گردد مانند خاكستر و بايد كه تابستان بود بعد از آنكه طلوع شعرى عبور شده باشد چون آفتاب باسد رسيده باشد و قمر پانجده شب گذشته باشد\r\nصاحب مخزن الادويه مىگويد : سرطان را به فارسى خرچنگ و بهندى كيلرا نامند\r\nلاتين  CANCER  فرانسه  CRABE  انگليسى  CRAB \r\n\r\nسرطان بحرى\r\nنوعى از خرچنگ دريايى بود بحرى همه اعضاى وى و محرق وى الطف محرقات بود صفت سوختن وى آنست كه در كوزه نو كنند در گل حكمت گرفته و يك شبانه‌روز در تنور نهند و بردارند و آن سرد و خشك بود در سيم سوختهء وى چون سحق كنند و بدان سنون كنند دندان را جلا دهد و كلف و نمش زايل كند و ريشهاى چشم زايل كند و نشف رطوبت از طبقات وى بكند و تقويت طبقات و عضلات و اعصاب چشم بكند و روشنايى بيفزايد و در كحلها استعمال كنند جرب چشم و ناخنه آن را نافع بود و نوعى از سرطان هست در درياى چين كه چون از بحر بيرون آورند و هوا بوى رسد صلب مىگردد مانند سنگ\r\n\r\nسرخينوس\r\nشيطرج است و گفته شود\r\n\r\nسراج القُطُرب\r\nو سراج القطريل نيز گويند و صاحب منهاج گويد كه آن جزم است و آن نباتيست نزديك به زوفا و مستعمل از وى تخم وى بود و بهترين آن تخم بود و طبيعت آن گرم بود در اول و خشك در دوم قابض و قطع خون رفتن كند و ريش روده را سود دهد چون بدان اختقان كنند و صاحب جامع گويد سراج القطرب يبروج الوقاد است و شجرة الصنم نيز گويند و همو گويد شجره سليمان بن داود عليه السلام است و گويد شجره ذو القرنين الاسكندر است و اقوال ديگر بسيار آورد و خود نيز گفته كه آن افينوس است كه آن را حدقى خوانند و قول رازى آورده است كه آن نباتى است كه بيونانى آن را لوسيماخيوس خوانند و ديگر گفته‌اند كه بيوناى لخينس گويند و قول غافقى آورده است كه نباتى است در ميان كتان رويد و فقاح وى مانند گل سرخ بود و اصل وى مانند جوزى بود و قول شريف آورده كه آن نباتى است كه در شب مانند شعلهء آتش بود چون تر بود و چون خشك شود فعل وى باطل گردد و قولى ديگر آورده كه سروى در خانه نهاده بود و آن شخص چون از خواب بيدار شد و برخاست بيخ سرو تا تر بود مانند نورى پيدا بود و چون خشك شود فعل او باطل شد فى الجمله اقوال مختلف آورده‌اند و تحقيق نكرده‌اند كه\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nچيست صاحب جامع گفته كه آن مطلقا جزم است و صفت يبروج دريا گفته شود\r\nصاحب مخزن الادويه در ماهيت سراج القطرب مىنويسد : گياهى است كه تر و تازه آن در شب مىدرخشد و اين اسم مشتق از دو معنى است يكى سراج كه به فارسى چراغ مانند و دوم قطرب كه كرم كوچكى است بعضى پرنده و بعضى غير پرنده كه در شب مىدرخشد و به فارسى كرم شب‌تاب و بهندى بهكه جوكتى نامند و همچنين اسم دوائى است كه بيونانى افينوس نامند بمعنى حدقى و نيز نباتى ديگر كه آن را بيونانى خسيس نامند و بعضى بر خيلى جبلى كه گل آن آسمان جونى است و بر گياه ديگر كه آن را بيونانى لوسيماخيوس نامند و بر گياهى نيز كه آن را بلغت مغربى بخيله نامند و در ميان گياه كتان بهم مىرسد و گل آن سرخ و بيخش به قدر گردكان است و همچنين بر بيروج نيز اطلاق كرده‌اند\r\n\r\nسرو\r\nدر طبع وى حدتى بود و حراقتى و مرارتى و عغوضتى و حرارتى و طبيعت وى معتدل بود در گرمى و خشك بود در دوم و گويند سرد است ورق وى قابض و محلل بود و خون را قطع كند و چون بكوبند و با سركه بياميزند موى را سياه كند و چون ضماد كنند تنها يا با سويق جو بر حمره و نمله و ورمهاى گرم كه در چشم باشد نافع بود و چون با موم و زيت شيرين بياميزند و بر مقعد نهند مقوى وى بود و طبيخ وى با سركه درد دندان را نافع بود و خاكستر وى چون بر سوختگى آتش افشانند و مجموع ريشهاى تر نافع بود و ورق جوز وى چون دود كنند پشه بگريزد و ورق وى بر فتق ضماد كردن سود دهد و جوز وى در جيم گفته شود و علك وى در عين گفته شود و بدل آن نيم وزن آن پوست انار است و به وزن آن انزروت سرخ\r\nلاتين  CYPRESSUS SEMPERVIRENS  فرانسه  CYPRES COMMUN  انگليسى  EVERGREENE CYRE TREE \r\n\r\nسرو جبلى\r\nعرعر بود و در عين گفته شود\r\n\r\nسُرنج\r\nاسرنج گويند و آن اسفيداج سوخته بود و قوت وى نزديك است به شادنه بلكه بقوت‌تر از وى بود و طبيعت آن سرد و خشك و قابض بود و چون با پيه يا به آب لسان الحمل حقنه كنند قرحهء امعا را سود دهد و اگر با زيت بپزند تا چون مرهم شود گوشت در جراحتها بروياند و پاك گرداند از گوشت مرده و خون بازدارد و در مرهم جهت سوختگى آتش نافع بود\r\nدر مخزن الادويه تحت عنوان اسرنج مىنويسد : اسرنج و سرنج بهندى سيندور گويند و آن چيزى است مصنوع از قلعى و سفيداب سوخته شبيه به شنجرف اندك سوده و كمرنگ‌تر از آن يعنى سرخ شكفته اندك مايل بزردى . . .\r\nفرانسه  OXYDE DE PLOMB ROUGE  انگليسى  RED LEAD \r\n\r\nسيساليوس\r\nسسالى گويند و ساساليوس هم خوانند و آن طرزيلون نيز گويند و كاشم رومى نيز نامند و مانند انجدان بود و آن انجدان رومى است ليكن درازتر از انجدان بود اندكى و بغايت سفيد بود و بهترين آن آنچه رومى است بود كه ورق آن كوچك بود و بيخ آن خوشبوى بود و صمغ آن حلتيت طيب بود و تخم آن را كاشم خوانند و سيساليوس هم گويند طبيعت آن گرم و خشك بود در دوم و محلل و ملطف بود و دردهاى اندرون ساكن كند و بلغم بسته بگدازد و گويند چون چهارپايان بياشامند نتايج آنها زياده شود و چون با شراب بياميزند منع ضرر سرما بكند در سفرها و درد پشت را سود دهد و مصروع را نافع بود و مستعمل از وى يك درم بود ضيق النفس و سعال مزمن را نافع بود خاصه تخم و بيخ وى چون بعسل سحق كنند معده را نيكو گرداند و مغص ريحى را نافع بود و سده بگشايد و زائيدن آسان كند همه حيوانات را و عسر البول و اختناق رحم و درد گرده و مثانه را نافع بود و رياح خاصره و حالبين را سود دهد و گويند وى خردل سفيد است و گويند انجدان طيب مثل آن و بسيار از وى مضعف جگر بود و مصلح آن عصاره زرشك بود\r\nصاحب مخزن الادويه تحت عنوان سيساليوس مىنويسد : بكسر سين لغت يونانى است به فارسى كاشم رومى نامند و شيخ الرئيس در مبحث استسقا گفته كه انجدان رومى است و آن را ساساليوس و سيسالى نيز نامند فى الجمله از ادويه‌ايست كه در ماهيت آن اختلاف است اصح اقوال آنست كه نباتى است و چهار قسم مىباشد . .\r\n.\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nانجدان رومى : لاتين  LIGUSTRICUM LEVISTICUM LASERPITIUM GERMANICUM  فرانسه  LIVECHE  انگليسى  LOVAGE \r\n\r\nسطيعون\r\nزفرا است و گفته شد\r\n\r\nسطيد\r\nعود بلسان است و گفته شود\r\n\r\nسطرونيون\r\nگويند آن كندش است و مؤلف گويد نوعى از كندش بود و آن را اذريون گويند و گفته شد در الف و اگر از آب بيخ وى دو قطره در بينى چكانند درد دندان را نافع بود و چون با جاوشير و بيخ كبر بياشامند سنگ مثانه بريزاند و با بول بيرون آورد و ورم سپرز بگدازاند و چون زن به خود برگيرد بول و حيض براند و بچه بكشد محكم و چون با سويق و سركه ضماد كنند بر جرب ريش شده نافع بود و وى محرك عطسه بود و چون سحق كنند و با عسل بياميزند و سعوط كنند فضول بلغمى را از سر بكشد تا بدهن و طبيعت وى گرم و خشك بود نزديك بدرجه چهارم و بغايت معطس بود و در سفيد كردن صوف و كتان نيكو بود و بپارسى وى را گليم‌شوى گويند و قصب‌شوى خوانند و در عرطنيثا گفته شود و بشيرازى آن را چوبك اشنان گويند و بدل آن در الف گفته شد\r\nصاحب تحفه مىنويسد : سطرونيون نباتى است كه اكثر در گندم‌زار مىرويد و اسمى است يونانى و او غير از كندش است\r\n\r\nسطراطيوطس\r\nنباتى آبى است كه وى را بيخ نيست و بر روى آب پيدا شود و ورق وى مانند ورق بادرنبويه بود و كوچكتر و از نعناع بزرگتر و طبيعت وى سرد و تر بود و چون بياشامند خونى كه از گرده آيد ببندد چون با سركه ضماد كنند منع ورم از جراحتها بكند و حمره و ورمهاى بلغمى را نافع بود\r\nصاحب مخزن الادويه مىنويسد : سطراطيوطس لغت يونانى است و به هندى جل كنبهى نامند\r\n\r\nسطراك\r\nسطواك نيز گويند و آن زرنباد است و گفته شد\r\n\r\nسطاح\r\nهر نباتى كه بر روى زمين گسترده بود آن را سطاح گويند چون حرشا و امثال آن\r\n\r\nسطركا\r\nاسطرك و سطرك نيز گويند و گفته شد\r\nصاحب تحفه مىنويسد : سطركا لغت سريانى است و آن ميعهء يابسه است\r\n\r\nسطاريون\r\nقوسطاريون گويند و بپارسى برابر آن خوانند و آن گياهى است طبيعت آن گرم و تر بود ورم سرد بگدازاند چون بكوبند و\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nبر آن بنهند و بر گزندگى عقرب نيز ضماد كنند نافع بود\r\nصاحب تحفه مىنويسد : بيونانى اسم نباتى است شبيه به عشقه و بر اشجار مجاور مىپيچد گلش شبيه به بنفشه و چندين عدد نزديك بهم مثل خوشه و اندرون گلها زرد و ساقش سبز مايل بسياهى و برگش مثل برگ بنفشه و ضخيم و در اصفهان گل عقرب و بپارسى برابران نامند\r\n\r\nسطاخينس\r\nنباتى است كه در كوهستانها و زمينهاى خشن و سنگستانها رويد مانند فراسيون بود درازتر از وى و ورق وى كوچكتر از ورق فراسيون بود و بسيار بود و خوشبوى و قضبان وى بسيار بود و اصل يكى و قضبان وى سفيد بود و قضبان و ورق فراسيون زرد بود و طبيعت وى گرم بود در سيوم بول و حيض براند و بچه فاسد كند و مشيمه بيرون آورد و مرهء سودا پاك كند و ماليخوليا و جميع مرضهاى سوداوى را سود دهد و مقوى قلب و نفس بود و بيخوابى زايل كند و گزندگى سگ ديوانه را سود دهد و چون در زيت بجوشانند درد دندان را نافع بود و در اندلس بغاره خوانند\r\nدر مخزن الادويه چنين مىنويسد : سطاخينس به فتح سين و كسر خا لغت يونانيست و آن نباتى است ما بين گياه و شجر و شبيه بفراسيون\r\n\r\nسطبوس\r\nجلنار است و گفته شد\r\n\r\nسعد\r\nانواع است بهترين آن كوهى بود فربه و خوشبوى بعد از آن بستانى سفيد بعد از آن هندى اگر سفيد بود و بايد كه چون سياهى از وى بخراشد سفيد و فربه بود در شيراز يك نوع بود كه آن را سعد زنگى خوانند و در ميان ريگ و گل زرد و در كنار رودخانه‌ها بود اما بغايت خوشبوى بود آن نوع كه هندى بود اندرون وى سفيد بود و سعد را بتركى تپلاق خوانند و قرقرون هم و طبيعت وى گرم است در اول و خشك است در دوم مسخن و مجفف بود بىآنكه بگزد و در وى قبضى بود لون را نيكو گرداند و بوى دهان خوش كند و چون سحق كنند و استعمال كنند آكله را زايل كند و ريشهايى كه مشكل بود عجايب سود دهد و ريش دهن و ريش معده زايل كند و سنگ بريزاند و حيض براند و گند بينى و دهن و استرخاى لثه را بغايت نافع بود و حفظ بيفزايد و مسخن معده و جگر بود تقطير بول و ضعف مثانه و گرده و سردى رحم و تبهاى كهن و بواسير را نافع بود عظيم و دندان را و اعصاب قوت دهد و قطع قى بكند خوردن و ضماد كردن چون با زفت بياميزند دانها كه بر سر كودكان بود سود دهد و مقدار مستعمل از وى يك درم بود و در وى قوت مسهله بود كرم دراز و حب القرع بيرون آورد و به شراب بپزند و ده درم از آن با شراب بياشامند و وى مضر بود بسرفه و حلق و مصلح آن آن بود كه با قند يا صندل بياميزند و اسحق گويد مضر بود به شش و مصلح وى انيسون بود و سعد سوزنده خون بود بسيار خوردن وى جذام آورد و نوعى از سعد هندى هست كه به زنجبيل ماند و چون بخايند برنگ زعفران بود و چون بر پوست لطوخ كنند در زمان مو بسترد\r\nصاحب مخزن الادويه گويد : سعد بضم سين و سكون عين و دال به فارسى مشك زمين و در تنكابن استكو و بتركى تپلاق و قرقرون و تويالاغ نيز گويند و بهندى موتهه و مشكك نامند و آن بيخى است مدور و طولانى و بعضى مفرطح و انواع مىباشد\r\nلاتين  CYPERI BADII RADIX  فرانسه  SOUCHET ODORANT  انگليسى  GALLINGALE - ROUND CYPRESS - ROOT \r\n\r\nسغبر\r\nسرخس بود و گفته شد\r\n\r\nسغبين\r\nسكبينج است و گفته شود\r\n\r\n","description":"","footnote":"","page_name":" 223 ","page_number":223},
  {"content":"\r\n\r\n\r\nسفرجل\r\nبپارسى آبى گويند و به گويند و بيونانى قودونياميلا خوانند و بهترين آن بزرگ رسيده بود و طبيعت وى سرد بود در آخر درجهء اول و گويند در آخر دوم و گويند در سيوم و شيرين وى سرد و تر بود و گويند معتدل بود در گرمى و سردى و ترش آن قابض‌تر بود از شيرين و شيرين بول براند و ترش مقوى و قابض بود و گل وى همچنين و سفرجل منع سيلان فضول احشا بكند و عصارهء وى نافع بود به جهت انتصاب نفس و ربو و منع نفث الدم بكند و قى و خمار را نافع بود و تشنگى بنشاند و مقوى معده بود و آب وى فاضل‌تر از جرم وى بود در تقويت معده و آنچه بعسل پخته باشند ادرار در وى زياده‌تر بود و ذوسنطاريا را سود دهد و خون رفتن بازدارد و حرقة البول را نافع بود چون عصارهء وى در سوراخ قضيب چكانند و اگر بر سر طعام خورند شكم براند به قوت عصر و اگر بسيار خورند طعام هضم نشده بيرون آورد و اگر پيش از طعام بخورند شكم ببندد و بطيخ وى حقنه كردن شقاق مقعد و رحم را سود دهد و بوئيدن وى مقوى دل‌ودماغ بود و قطع غثيان و قى بكند و خون نيز ببندد و اگر بسيار خورند درد اعصاب و قولنج و مغص تولد كند و آنچه نارسيده بود دشوار هضم شود و مصلح وى رطب العسل بود\r\nصاحب مخزن الادويه مىنويسد : سفرجل به فتح سين و فا و سكون را و فتح جيم به فارسى به و آبى و بتركى حيوا و بيونانى قودونياميلا گويند\r\nلاتين  CYDONIUM MALUM - CYDONIA VULGARIS  فرانسه  COING  انگليسى  QUINCE \r\n\r\nسفنداسفيد\r\nخردل سفيد است و گفته شد\r\n\r\nسفاديكوس\r\nنوعى از پياز برى است و طبيعت آن گرم و خشك است و مسهل بود خام و پخته خورند\r\nصاحب مخزن الادويه تحت عنوان سفاديكس مىنويسد : لغت يونانى است و آن نباتيست كه در بيابان و معموره نيز مىرويد و ساق آن به قدر دو شبر و برگ آن شبيه ببرگ شاهتره و از آن بزرگتر و گل آن بزرگتر از اقحوان و وسط آن زرد و بعضى زرد و وسطش سفيد است و بعضى آن را پياز برى گويند\r\n\r\nسفيدوليون\r\nكمون برى بود و گفته شود\r\nدر مخزن الادويه مىنويسد : سفيدوليون لغت يونانيست و آن نباتيست برگ آن شبيه ببرگ خيار و برگ جاوشير و ساقهاى آن به قدر درعى و شبيه ساق رازيانه و گل و تخم آن شبيه بنوع چهارم سيساليون و از آن پهن‌تر و سفيدتر و ثقيل الرائحه و بيخ آن شبيه به ترب و در نىزارها و اماكن رطبه مىرويد\r\n\r\nسقنى\r\nبپارسى سبلان گويند آن عسل رطب بود و به عربى دبس گويند و گفته شد در دال\r\n\r\nسوقولوقندريون\r\nسوقوقندرون بود و گفته شد و بيونانى اسقلينس گويند و سفلبون نامند و المينون و قطاريقا هم گويند و مولف گويد به شيرازى آن را ريگى دارو خوانند و نباتى صخرى بود مشابه به كزبرة الپر و طبيعت آن گرم است در اول و خشك است در دوم و گويند معتدل است در گرمى و خشكى و وى لطيف و محلل بود و عظيم جهت سپرز نافع بود و چون به سركه بپزند يا سكنجبين و چهل روز پياپى بياشامند فواق و يرقان را سود دهد و چون سحق كنند و با شراب بياشامند تقطير البول را نيز سود دهد و سنگ گرده و مثانه بريزاند و مقدار مستعمل از وى دو درم بود و ديسقوريدوس گويد نسيان و فالج و لقوه و وسواس سودايى و صرع را نافع بود و فولس گويد صلابت سپرز و غلظ آن را نافع بود و با روغن بنفشه سعوط كردن فالج و لقوه و سكته را نافع بود و چون زن بر خود بياويزد منع آبستنى بكند و اگر با سپرز استر بود نيكوتر بود ولى مضر بود به دل و مصلح وى مصطلى بود و مضر بود بمثانه و مصلح وى عسل بود و بدل آن دو وزن آن كمادريوس و گويند به وزن آن پوست بيخ كبر و نيم وزن آن تخم\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nكرفس\r\n\r\nسقمونيا\r\nمحموده گويند و آن عصارهء گياهى است از يتوعات كه برگ آن به لبلاب ماند و درازى نبات وى سه گز يا چهار گز بود و شاخهاى بسيار از يك بيخ بود و گل وى سفيد بود و بهترين آن بود كه صافى و سبك و متخلخل بود و بلون سريشم بود و چون در دست بمالند خرد نشود و سفيد بود و در آب زود حل شود و چون حل شود مانند شير شود و آن انطاكى بود و آنچه سياه بود يا زرد كه سخت بود و بر سر انگشت خرد شود آن نوع بد بود و تا در ميان سيب و به مشوى نكند نشايد كه استعمال كنند و مؤلف گويد كه مشوى كردن وى چنان است كه در كيسه كتان كنند و به و سيب خالى كنند و در ميان آن نهند و سر آن باز جاى نهند و بچوبكى محكم كنند و در ميان خمير گيرند و در تنورى كه آتش آهسته بود نهند و رها كنند تا پخته شود بعد از آن بيرون آورند و در سايه خشك كنند و استعمال كنند و طبيعت آن گرم و خشك است در سيوم و گويند در دويم و حرارت وى از يبوست بود بر برص و بهق و كلف طلا كنند نافع بود و محلل جراحت بود چون با عسل بر وى طلا كنند و جهت درد سر كهن شده با سركه و روغن طلا كنند نافع بود و سقمونيا مسهل صفرا بود و شربتى از وى طسوجى تا دو دانك بود برحسب مزاج و هوا و با ادويه از طسوجى تا دانكى بود و بر گزندگى عقرب طلا كردن نافع بود و خوردن سود دهد و وى مضر بود به احشا و معده و جگر و دل و كرب و غثيان و تشنگى آورد و اشتهاى طعام آورد و مصلح وى آن بود كه با كثيرا و انيسون و دود نشاسته و روغن بادام شيرين ممزوج كنند به وزن آن و چون بياشامند از وى مقدار يك درم اول امساك كند و بعد از آن كرب و غثيان آورد و عرق سرد و اسهال بافراط آورد و باشد كه بكشد و اگر زن به خود برگيرد بچه بكشد و دو درم او كشنده بود و شريف گويد يك جزو از وى با دو جزو تربد با شير تازه بياشامند كرم بزرگ و خرد بيرون آورد و اصل نبات وى چون با سركه بپزند و نيك بكوبند و با آرد جو ضماد كنند بر عرق النسا نافع بود و رطوبت بيخ وى چون به پشم پاره زن به خود برگيرد بچه بكشد و چون با عسل و زيت بياميزند و بر جراحات بيندايند بگدازاند و چون با سركه بپزند و بر جرب ريش‌شده بمالند سود دهد بيخ وى بر برص طلا كردن عظيم نافع بود و مداواى كسى كه سقمونيا بسيار خورده باشد بدوغ و سويق تفاح و رب سفرجل و رب سماق و رب ريواس كنند و صاحب منهاج گويد بدل وى خروع بود سه وزن آن و مؤلف گويد هيچ ادويه عمل وى نكند و بدل وى نبود در اسهال صفرا چندانكه امتحان كنند و قوت سقمونيا تا سى سال بماند و ابن مؤلف گويد نبات سقمونيا به لبلاب ماند و برگ آن هم ببرگ لبلاب ماند و سفيد بود و شكوفه وى هم سفيد بود و گرد و مجوف و آن تجويف از رطوبت پر باشد و اصل وى دراز بود و ستبر به مقدار ساعد دست و سفيد بود و پر از رطوبت و مغاكى در شيب درخت وى بكنند و برگ جوز در آن مغاك بگسرانند و نشتر در آن فروبرند تا آن شير بر روى برگ جوز چكد قطره‌قطره و چون ببندد بردازند\r\nفرانسه  SCAMMONER  انگليسى  SCAMMONY \r\n\r\nشقاقل\r\nاشقاقل است و گفته شد\r\n\r\nسقوريون\r\nثوم‌برى است و آن را ساقوريون خوانند و گفته شد و سقرويون نيز گفته شود و طبيعت آن گرم و خشك بود در چهارم ملطف و مفتح بود جراحتهاى عظيم خبيث باصلاح آورد و فتح عضله را نيكو بود باقى منفعت وى در شين گفته شود\r\n\r\nسقنقور\r\nورل ماهى است و سقنقس نيز گويند و از نسل تمساح است و آن‌چنان است كه نهنگ بر لب رود نيل خايه مىنهد و بچه مىآورد و هرچه در آب مىافتد نهنگ و آنچه در ريگ مىماند سقنقور بود وى هم در آب و هم در خشك تواند زيست و وى از نره و ماده نيز تولد شود و صاحب منهاج گويد گرفتن وى بيشتر در چله زمستان بود در شدت سرما از آب بيرون آيد و روى به\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nبيابان نهد و صياد به دو رسد و صيد كند و اين قول خاصه صاحب جامع است و همو نقل از ابن جميع كند كه سقنقور در رمل كنار نيل باشد ابن مؤلف گويد كه اين قول صحيح بود كه سقنقور در رمل در آب نيل مىرود بدين سبب وى را ورل‌ماهى گويند و ورل‌ماهى از بهر آن گويند كه مانند ورل است و فرق ميان سقنقور و ورل آنست كه سقنقور در نيل نزديك آب است و ورل در بيابان و سر ورل پهن بود و سر سقنقور باريك و كشيده و رنگ وى زردى بود كه بسرخى و تيرگى زند و پوست وى خشن بود و رنگ سقنقور ابلق بود از زرد و سياه و سفيد و سبز و پوست وى املس بود و محمد بن احمد تميمى در كتاب مرشد گويد كه سقنقور دو قضيب دارد و مادهء او دو فرج و مؤلف گويد يك سقنقور ديدم نر كه قضيب وى سرش دو شاخ بود اما بن آن يكى بود و نر آن دو خصيه دارد مانند خروس به مقدار آن بود و هم در موضع آن بود كه از آن خروس و مادهء وى بالاى بيست بيضه در رمل دفن كند و بحرارت آفتاب تمام شود و بچه بيرون آيد و غذاى وى در آب ماهى بود و در بيابان عضايات و غير آن و صاحب جامع گويد كه از اهل صعيد شنيدم و در بعضى كتب خواص ديدم كه چون سقنقور بصياد رسيد و عضوى از آن صياد گزيد طلب آب كند و اگر دريافت در آب رود و اگرنه شاشيد و در بول خود غلطيد صياد مرد در حال و سقنقور سالم ماند و اگر صياد پيش از وى آب يافت و در آب رفت و يا در بول خود غلطيد سقنقور بر قفا افتاد و مرد و صياد سالم ماند و اين از خواص اوست و ابن مؤلف گويد در مصر كسى است مرتب كشتن سقنقور را هر سقنقورى كه گيرند بنزديك او آورند او بكاردى زرين بكشد و مهر برنهد تا هر سقنقورى كه به مهر او نباشد بدان رغبت نكنند و اختيار و اجود آن نر بود كه در وقت بهار صيد كرده باشند و در موسم هيجان ايشان و بهترين اعضاى وى ناف و گرداگرد آن بود و گرده و بن دنب و پيه آن بود و گوشت كه بر شانه بود هم نيك بود و بهترين آن بود كه از موازى ناف برگيرند كه وقت ناف و گرده و پيه با وى بود و رنگ وى بايد كه سياهى بود كه بسرخى مايل بود و برهم چسبيده باشد و آنچه سفيد و ريزان بود و نمك مكرر بود و سقنقور چون تازه بود گرم و تر باشد در دوم و چون نمك‌سود كنند خشك كرده حرارت وى زيادت شود و رطوبت كمتر و صاحب منهاج گويد گرم بود در دوم و خشك بود در اول و موافق كسانى بود كه مزاج ايشان سرد و تر بود و كسانى كه مزاج ايشان گرم و خشك بود موافق نبود بلكه مضر بود و اگر تنها استعمال كنند و شربتى از گوشت وى يك مثقال باشد تا سه مثقال بحسب مزاج كسى كه استعمال كند و سن وى و شهر وى و وقت استعمال كه كدام فصل بود و اولى آن بود كه اگر تنها استعمال كنند سحق كنند و بر شراب كهن صافى يا ماء العسل ناپخته يا نقيع زبيب شيرين يا بر سر زرده تخم‌مرغ كه نيم‌برشت كنند ريخته بياشامند و همچنين نمك وى در اطعمه باهى از يك درم تا دو درم بود بحسب مزاج كسى كه استعمال مىكند اگر بر سر زرده تخم‌مرغ نيم‌برشت كند تنها يا با تخم جرجير سوده به وزن آن اين شغل را بغايت مفيد بود و سقنقور بغايت مفيد بود جهت مرضهاى عصبانى سرد و كسى كه در مجامعت ضعفى و تقصيرى داشته باشد و منى بيفزايد و قوت شهوت بدهد خاصه پيه گرده وى چون يك درم با شراب بياشامند و از حوالى گرده وى شهوت تا به حيثيتى برانگيزاند كه ساكن نشود مگر چون مرق عدس با عسل و تخم كاهو با آب بياشامد و بدل وى جالينوس گويد خصى الثعلب بود و مؤلف گويد چندانكه در ادويهء باهى امتحان كرده شد هيچ به ادويهء خصى الثعلب نمىرسد خاصه چون با شراب بياشامند و سقنقور در هندوستان مىباشد و در بحر قلزم و در\r\nبلاد حبشه نيز مىباشد و اين مشهور نيست و گويند بدل وى خصى الثعلب بود با خردل و مؤلف گويد اولى آن بود كه بدل وى در معاجين و تراكيب به وزن آن خصى الثعلب فربه و به وزن آن قضيب گاو جوان خشك كرده سوده و نيم وزن آن تخم كذر به كار برند\r\nلاتين  LACERTA SCINCUS - SCINCUS OFFICINALIS  فرانسه  CROCODILE TERRESTRE - SCINQUE  انگليسى  SHINK - SKINK \r\n\r\nسكر\r\nبپارسى شكر گويند و در منهاج مراد از سكرا بلوج است و بهترين وى آنست كه سفيد و شفاف بود و از طرف هندوستان آرند و چين و آن را قند خام خوانند طبيعت وى گرم است در آخر اول يا اول دوم و تر است در ميانه اول و چون كهن گردد ميل به خشكى داشته باشد و وى ملين بود و نافع بود بمعده بجلائى كه در وى است و در جلا نزديك بعسل بود و در عسل نحل تليين بيشتر بود كه در فانيد و عسل شكر طبرزد تليين در وى بيشتر بود كه در عسل نحل و تليين وى كمتر از تليين عسل قصب بود شكر مصلح رياحى بود كه حادث شود در امعا و بطن و محلل طبيعت بود و مقوى معده و جگر بود و مقدار شربت از وى ده درم باشد و اگر با روغن بادام شيرين باشد منع قولنج بكند و كهن وى سودمند بود جهت بلغمى كه در معده بود اما تشنگى آورد و خونى دردى آميز كه از وى متولد شود و صفرا برانگيزد و مصلح وى انار مر بود و شريف گويد چون با روغن گاو يا گوسفند\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nبياشامند احتباس بول را سودمند بود و چون ده درم از وى گداخته در بيست درم روغن گاو تازه نيم‌گرم بياشامند درد ناف و اندرون سود دهد و زنانى كه زائيده باشند از مواد پاك گرداند و به آب گرم آشاميدن و ادمان آن كردن سرفه را زايل كند و آواز بگشايد و نزله را سود دهد و سينه و شش را نيكو بود و نرم گرداند و خشونت مثانه زايل كند و موافق بود محرور و مبرود را باعتدالى كه دارد و محتاج مصلح نبود و سده بگشايد و گرده را نافع بود و اگر بخور كنند قطع زكام بكند و جرب اجفان را نافع بود چون به پارهء شكر حل كنند تا خون‌آلود شود و اگر احتياج بود ديگربار مكرر كنند و اگر در داروى چشم كنند سفيدى ببرد و چون بپزند و كف از وى بگيرند تشنگى بنشاند و اولى بود كسى كه در طبيعت لينتى داشته باشد يا سجح امعا از وى بسيار نخورد و حذر كند و گويند بدل وى آب آلوى سياه بود و گويند مصلح به است و طباشير و بدل آن مويز خراسانى بود\r\nصاحب مخزن الادويه مىنويسد : سكر بضم سين و فتح كاف مشدده به فارسى شكر و بهندى سركرا و شكر سرخ مايل به سياهى را بوره . . . نامند و ماهيت آن عصاره نيشكر است\r\nلاتين  SACCHARUM COMMUNE  انگليسى  SUGAR  فرانسه  SUCRE \r\n\r\nسكر العشر\r\nصاحب منهاج گويد صمغى است از درخت عشر بيرون آيد در موضع گل وى كه خشك گردد و جمع مىشود و آن را سكر العشر نامند و همو گويد گويند طلى است كه بر درخت عشر مىافتد در خراسان و جمع مىشود همچنين ترنجبينى و مىافتد بر خبازى مانند پارهء نمك و در وى حلاوتى بود و اندك عفوضتى و سفيد بود و آنچه حجازى بود ميل بسياهى داشته باشد و مؤلف گويد بر خار مانند مگسى بزرگ آشيانه مىسازد و آن كرم در ميانه آشيانه مىماند و آن كرم را بشيرازى خزوكك و تيغال خوانند و آشيانه تيغالى خوانند و طبيعت آن معتدل بود و ميل بحرارت دارد و نزديك بمزاج سكر بود و وى لطيف‌تر از او بود و در وى رطوبتى بود و طبع نرم دارد و چون در چشم كشند سفيدى كه در چشم بود زايل كند و روشنائى زيادت كند و شريف گويد سى روز متواتر از وى بياشامند هر روز ده درم به آب گرم ربو و دشخوارى نفس را نافع بود و مجرب است و با لبن تفاح چون بياشامند استسقا را نافع بود و معطش نبود مانند انواع سكر از بهر آنكه حلاوت وى اندك بود و وى معده و جگر و گرده را نيكو بود\r\nصاحب مخزن الادويه مىنويسد : سكر العشر عشر بضم عين و فتح شين به فارسى خرك و بهندى آك گويند و آن شبنمى است كه بر درخت عشر در خراسان منعقد گردد شبيه به قطعه‌هاى نمك سفيد و آن را يمانى گويند و آنچه سياه‌رنگ باشد حجازى گويند\r\nبفرانسه  MANNE D'APOCYNUM SYRIACUM \r\n\r\nسكبينج\r\nصمغ نباتيست كه به شكل مانند قثا بود و صاحب منهاج گويد نيكوترين آن بود كه بيرون وى بسفيدى زند و اندرون بسرخى و تيزبوى بود و زود در آب حل شود و اصفهانى بهتر بود و صاحب جامع گويد نيكوترين وى آن بود كه صافى بود و بيرون وى سرخ بود و اندرون وى سفيد و رايحهء وى متوسط بود ميان رايحه حلتيث و قنه و حريف باشد و طبيعت وى گرم و خشك بود در سوم و محلل و ملطف بود فالج را نافع بود و مسهل مادهء بود كه در وركين بود و قولنج را نافع بود چون بياشامند يا در حقنه كنند و اوجاع بواسير را سود دهد چون تنها بياشامند سنگ گرده بگدازاند و سردى كه در معده بود و رحم و امعا را سود دهد و بول براند و حيه بكشد و مسهل آب زرد بود و نشف رطوبت معده بكند بر گزندگى عقرب و مار طلا كردن سود دهد و چون سعوط كنند صرع را سود دهد و آنچه اصفهانى بود باه را زياده كند و جگر را نيكو گرداند و شيخ الرئيس گويد محلل صداع بارد باشد و ريحى استسقا و مغصى را سود دهد خوردن و آشاميدن و طلا كردن با سركه چون بگدازاند بر خنازير و صلابت مفاصل و سلعه بگدازاند و ضماد كردن جذب سل و شوك بكند و كرم كدو دانه و كرمهاى ديگر بكشد چون بياشامند و گويند نقرسى كه سبب آن سردى بود سود دهد و درد مفاصل را سود دهد و سينه را پاك گرداند به قوت و مسهل بلغم لزج و رطوبات غليظ بود و عرق النسا كه سبب آن از بلغم بود و درد پشت و بادهاى غليظ كه در اندرون بود را سود دهد و تاريكى چشم و غلظت اجفان را نافع بود و وى فاضل‌ترين داروها بود جهت دفع نزول آب و چون در سركه بگذارند و بر شعيره كه بر مژه چشم بمالند زايل كند و شربتى از وى يك درم تا يك مثقال بود و نشايد كه به غير از سردمزاج يا مرضهاى سرد استعمال كنند مزاجهاى سرد و علتهاى سرد را عظيم سود دهد و محرورىمزاج را بغايت مضر بود و اگر با شراب بياشامند گزندگى\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nجانوران و زهرهاى كشنده را نافع بود و گويند مضر بود بمثانه و مصلح وى اشق بود و صاحب تقويم گويد معده و امعا را بد بود و مصلح وى انيسون بود و بدل وى قند سفيد بود و گويند نيم وزن آن جاوشير و گويند بدل آن مقل و صبر بود و اشق و جاوشير از هريك ربع وزن آن و صاحب منهاج گويد كه نوعى از قند مستحيل مىشود به سكبينج\r\nصاحب مخزن الادويه مىنويسد : سكبينج بفتح سين معرب اسكبينه فارسى است و بيونانى ساغافون و بهندى كندل نامند\r\nانگليسى و فرانسه  SAGAPENUM \r\n\r\nسك\r\nاصل وى چينى بود و آن عصارهء آمله بود و نوع ديگر مركب بود از عفص و بلح مانند رامك تركيب كنند و بهترين وى آن بود كه بوى وى نيكو و خوش بود و طبيعت وى گرم و خشك بود در دوم و قابض بود و مقوى احشا بود منع قى بكند كه از رطوبات بود و شكم ببندد و چون بر شكم ضماد كنند و قوت اعضاى اندرونى بدهد و باه را زياده كند و سده بگشايد و درد اعصاب را نيكو بود و منع نذف بكند و درد دل را سود دهد و از وى نيم درم مستعمل بود و بوئيدن وى سرگرم را صداع آورد و مصلح وى كافور بود\r\n\r\nسك المسك\r\nمركب بود از مازو و فاغرغره و فلنجه و بسباسه و صندل مقاصرى و سنبل الطيب و عسل در مركبات گفته شود\r\n\r\nسكنج\r\nحجر طاغيطوس است و غاغاطيس هم گويند و گفته شد\r\n\r\nسكىرعلا\r\nو سكىرغلا نيز گويند و معنى آن بسريانى كثير الارجل بود و آن بسفايج است و گفته شد\r\n\r\nسنكسبويه\r\nسنجسبويه نيز گويند و آن بذر سپستان بود و حب الفقد نيز گويند و گفته شد\r\n\r\nسلق\r\nدو نوع است يك نوع بپارسى هم سلق خوانند و مشهور بود و آن را سلق اسود خوانند و يك نوع ديگر بپارسى چغندر خوانند بهترين آن شيرين بود و طبيعت آن گرم و خشك بود در اول و گويند مراكب القوى بود و گويند تر بود در اول و در وى قوت بورقيت بود و محلل و مفتح و ملطف بود و در سياه قبض بود و در سفيد جلا و تحليلى و كلف و داء الثعلب و خراز و ثاليل را نافع بود و چون به آب وى طلا كنند و ورق وى سوختگى آتش را نافع بود و بر قوبا با عسل طلا كردن نافع بود و اگر به آب وى سر بشويند شپش بكشد و اگر آب وى با موم روغن كنند و بر ورم نهند ساكن كند و ريش بينى زايل كند و بر داء الثعلب طلا كردن موى بروياند و قولنج را سود دهد و با مرى و توابل رعشه را سود دهد و قطع بلغم بكند و اگر آب بيخ وى در بينى مصروع چكانند و بدان ادمان كنند اگر سبب جمع شدن اخلاط لزج در دماغ باشد بغايت نافع بود و آورده‌اند كه اگر آب ورق وى در خمره خمر ريزند بعد از دو ساعت سركه گردد و اگر بر سركه ريزند بعد از چهار ساعت خمر شود و اگر آب وى با ادويهء مسهله بياشامند بلغم بيرون آورد و اصحاب نقرس و مفاصل را سود دهد و چون ده درم آب وى با نيم درم غاريقون حل كنند خلطهاى غليظ لزج بيرون آورد و وى محرق دم بود و مولد نفخ و كيموس وى بد بود و مصلح وى سركه بود و خردل و اصل وى معده را بد بود و مصلح وى رب غوره بود يا شراب اترج\r\nلاتين  BETA VULGARIS  فرانسه  BETTERAVE  انگليسى  BEETROOT \r\n\r\n","description":"","footnote":"","page_name":" 228 ","page_number":228},
  {"content":"\r\n\r\n\r\nسلق جبلى\r\nسلق برى بود و بشيرازى بيخ آن را جليمون خوانند و آن جلتاق بود و بپارسى آن را آزاددارو خوانند و حلموت و طبيعت آن گرم و تر بود و بر نقرس و مفاصل ضماد كردن عظيم نافع بود و جهت سرفه بلغمى با نبات سفوف ساختن مفيد بود\r\n\r\nسلق الماء\r\nجار النهر بود و گفته شد\r\n\r\nسلق البرى\r\nسلق جبلى بود و آن نوعى از حماض بود\r\n\r\nسلت\r\nآن را بپارسى جو برهنه گويند و بيونانى طوغيس و آن مانند گندم بود و در صفت شعير گفته شود\r\n\r\nسليخه\r\nقسيا خوانند پوست درختى است كه آن درخت را سليخه خوانند و سلخ و سليخه بدان سبب گويند كه انواع بود نيكوترين وى آنست كه سرخرنگ و سبز بود و در طبع وى اندك تلخى بود و عفوضتى تمام و چون بشكنند مانند ريوند لحمى بود و قصبهء وى دراز بود و سوراخ وى تنگ بود مانند قرفه پيچيده بود و آنچه سياه باشد بد بود و آنچه رقيق بود كسيلا بود كه بغلط سليخه فروشند و صفت آن در كاف گفته شود و گويند نوعى از سليخه هست كه ملحق بود به دارچينى و آن نيكو بود و طبيعت سليخه گرم و خشك است در درجه سئوم محلل رياح غليظ بود و مقوى اعضا و حيض بسته بگشايد و بول براند و اگر با داروهاى چشم خلط كنند تيزى چشم زيادت كند و درد سينه و پهلو كه تولد كند از اخلاط لزج يا از رياح غليظ سودمند بود و مسهل نفث الدم بود و شراب وى جهت معده و جگر سودمند بود و چون دود كنند بدان رحم را پاك گرداند از رطوبت فاسد عفن و بوى آن نيكو كند و چون با عسل بياميزند و بر رطوبتهاى لبنى كه در روى بود بيندانيد زايل كند و گزندگى افعى را نافع بود و چون بياشامند بچه بيندازد و مجموع ورمهاى گرم كه عارض شود در اندرون و درد گرده را بغايت سود دهد و سده بگشايد و بچه بيندازد و مشيمه بيرون آورد و مقدار مستعمل از وى تا يك درم بود و گويند مضر است به امعا و مصلح وى كثيرا بود و يحيى بن ماسويه گويد بدل آن نيم وزن آن دارچينى بود\r\nصاحب مخزن الادويه گويد : سليخه با فتح سين و كسر لام و سكون با و فتح خا و ها بيونانى اسليوس و بهندى تج نامند و گفته‌اند پوست شاخهاى درختى است مانند لولهاى تنگ سوراخ و منبت آن در هند و عمان است و برگ آن شبيه ببرگ سوسن و ساق آن غليظ و پوست آن سطبر و سفت جسم است و گويند از درخت دارچينى بهم مىرسد و آن مستحيل به دارچينى مىشود و آن پوست درخت نوعى از دارچينى است\r\nلاتين  LAURI CASSIAE CORTEX  فرانسه  CANELLE DE CHINE ET DE JAVA  انگليسى  CHINA CINNAMON \r\n\r\nسليط\r\nزيت است و گفته شد\r\n\r\nسلجم\r\nشلجم است و گفته شود\r\n\r\nسلح الحيه\r\nپوست مار بود نيكوترين آن پوست مار نر بود كه لون آن سفيد بود و اريباسوس گويد سرد و خشك بود مجفف بود اگر با\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nشراب بپزند و در گوش چكانند درد گوش را سود دهد و اگر بوى مضمضه كنند درد دندان را نافع بود و در داروهاى چشم خلط كردن سود دهد خاصه چون خشك كنند و بعسل يا شراب در چشم كشند تيزى وى زياده گرداند و اگر در سركه بپزند و بدان مضمضه كنند همين عمل كند درد دندان را سود دهد و اگر با ورق كبر بپزند و بدان مضمضه كنند همين سبيل و اگر بسوزانند و بر داء الثعلب لطوخ كنند موى بروياند و اگر يك درم از او يا سه عدد خرما بسرشند و بخورند ثاليل را زايل كند و اگر يك درم از وى با آرد جو بسرشند و در شيب آتش دفن كنند تا پخته گردد و بخورد صاحب بواسير خواه ظاهر و خواه باطن بدهند بغايت مفيد بود و اگر در زيت بپزند و از آن موم روغن بسازند نافع بود جهت شقاق لبها و مقعد و چون بخور كنند مار بگريزد از آن موضع و چون بر ورك زن حامله بندند آسان زايد و اگر بچه در شكمش مرده بود بيندازد و چون در زيت بجوشانند و در گوش چكانند درد ساكن كند چون از سردى بود و ريش آن و مادهء كه از وى روانه بود را نافع بود و اگر در زيت اندازند و چند روز در آفتاب گرم نهند سودمند بود غلظ اجفان را و رمص و رنجها كه در جفون پيدا شود مكحل كردن سود دهد\r\nصاحب مخزن الادويه مىنويسد : سلح الحيه بفتح سين به فارسى پوست مار و بهندى سانپ‌كىكيچلى نامند\r\n\r\nسلوى\r\nسمانى بود و گفته شود\r\nصاحب تحفه را عقيده بر اينست كه : سلوى طيرى است كه در رنگ و پر اندك شباهتى به سمانى دارد و طامر مىشود كه آنچه بتركى بلوه و در تنكابن بال نامند عبارت از آن باشد كه بتركى آن را نيز بلدرچين گويند\r\n\r\nسلّور\r\nجرى خوانند و آن ماهى بود در نيل مصر و در سمك گفته شود صفت آن\r\nصاحب تحفه مىنويسد : سلور معرب از سلورس يونانيست و آن جرى بود\r\n\r\nسلحفات\r\nبپارسى سنگ‌پشت خوانند و بشيرازى لاك‌پشت خون سنگ‌پشت دريايى چون بياشامند با شراب و پنيرمايهء خرگوش و كمون نافع بود گزندگى جانوران را و كسى كه ضفدع آجامى خورده باشد و هر يتوعى كه خورده باشد و زهرهء وى چون در بينى مصروع چكانند نافع بود و چون لطوخ كنند خناق را نافع بود و جهت ريشهاى بد كه عارض شود در دهان كودكان كه آن را قلاع خوانند زايل كند و بيضهء وى سرفهء بچگان را نافع بود و مجرب است و سنگ‌پشت دريايى اگر بسوزند تا سفيد شود با روغن گاو سحق كرده بر چيزى طلا كنند و بر سرطان ريش‌شده نهند بغايت نافع بود و مجموع ريشها و سوختگى آتش را نافع بود و شريف گويد سنگ‌پشت سه نوع بود بحرى و نهرى و برى سنگ‌پشت بحرى چون بكشند و هرچه در شكم وى بود بيرون آرند و بسوزند و خاكستر وى با اندكى از فلفل بياميزند و با عسل بسرشند و معلول را بامداد و شبانگاه ملعقهء بدهند سودمند بود ربو را و ملعقه از معجون چهار مثقال بود و از ادويه دو درم و نيم و چون خون سنگ‌پشت بحرى با آرد جو و عسل بسرشند مانند فلفل حبها سازند و مصروع از آن هر صبح و شام بخورد بغايت نافع بود و چون خون سنگ‌پشت بر دست و پا بمالند مفاصل و نقرس را سودمند بود خاصه چون پياپى بمالند و چون پيه وى در تشنج و كزاز بمالند سودمند بود و گوشت وى چون بخورند همين عمل بكند و چون با جندبيدستر حقنه كنند تشنج را نافع بود و سنگ‌پشت دريايى چون بسوزند و خاكستر وى با سفيدهء تخم‌مرغ طلا كنند با شقاق خاصه شقاق پايها نافع بود و گويند سوختهء وى چون بر ديگى كه جوشان بود ريزند ان جوش ساكن شود و چون بر سر مصروع بياويزند نافع بود و صاحب فلاحه گويد اگر در موضعى تگرگ بسيار آيد و زيان كند بگيرند سنگ‌پشتى و واژگونه بر زمين نهند و دستها و پايهاى وى در هوا كنند و همچنان رها كنند ديگر تگرگ در آن موضع نبارد و ابن زهر گويد زهرهء وى چون خشك كنند و بعسلى كه دود نديده باشد سحق كنند در چشم كشند سودمند بود جهت نزول آب و\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nماسرجويه گويد سودمند بود جهت سفيدى چشم و نزول آب و گويند چون بپزند و كودكان را كه فتق بود در آب آن نشانند سودمند بود و ابن مولف گويد زنان شيراز چون كودكان درد زهار يا خصيه داشته باشند بيضه‌هاى وى را در شير مادر حل كنند يا در روغن مىجوشند و مىمالند سودمند بود و مجرب است\r\nصاحب مخزن الادويه مىنويسد : سلحفاة بضم سين به فارسى كشف و سنگ‌پشت و به شيرازى لاك‌پشت و بتركى تسباغه و بهندى كچهوا نامند و بزرگ نهرى را در بغداد و نواحى آن رقا گويند\r\nلاتين  TESTUDO  فرانسه  TORTUE  انگليسى  TORTOISE \r\n\r\nسلدانيون\r\nدرختى است كه بالاى وى مقدار سه گز از زمين برآمده باشد و گل سرخ دارد بعد از آن دانهء از گل پيدا شود مانند گشنيزى و آن نبات با حب وى جهت مار و مجموع گزندگان زهردار سود دهد چون بياشامند سينه و حلق را از خشونت پاك گرداند و آواز را نيكو بود\r\nصاحب مخزن الادويه مىنويسد : سلدانيون بفتح سين لغت نبطى است و در مصر سديان نامند و آن درختى است قريب بدرخت بيد و برگ آن شبيه بدرخت غرب و سرخرنگ و تخم آن شبيه بشاهدانه و با شيرينى و قبض\r\n\r\nسلاحه\r\nبول بز كوهى بود كه هنگام تهيج بر سنگ كرده باشد و سنگ سياه شده باشد و مانند قير بود در ادويه استعمال كنند جذام را نافع بود\r\n\r\nسلمه\r\nشوك قبطيه بود و گفته شود\r\n\r\nسماق\r\nطمطم نيز گويند و عرب آن را سماق الدباغين خواند بهترين آن تازه و سرخ بود طبيعت آن سرد بود در دويم و گويند در اول و خشك بود در سئوم بغايت قابض بود منع نزف بكند تا به حدى كه بعضى گويند كه اگر بر خود بياويزند همين عمل كند و قوت ورق وى هم قبض بود مانند اقاقيا و طبيخ ورق وى موى را سياه گرداند و بدان حقنه كردن قرحهء امعا را سود دهد و خوردن و در آن نشستن به همين سبيل و اگر در گوش چكانند چركى كه از گوش روانه بود ببندد و ورق وى خشك چون با آب بپزند تا بقوام آيد مانند حضض بود در عمل و فعل و با ثمر وى اگر چنين كنند همين اثر ظاهر كند و چون در طعام اندازند موافق بود كسانى را كه اسهال مزمن داشته باشند و قرحهء امعا و چون با آب ضماد كنند منع حمره و ورم قحف بكند و چون با عسل بياميزند خشونت اجفان را نافع بود و منع سيلان رطوبات از رحم بكند و بواسير زايل گرداند و چون با فحم چوب بلوط سحق كنند منع بواسير بكند چون بدان نهند و نقيع ثمر وى چون بپزند تا غليظ شود فعل وى نيكوتر بود از فعل ثمر و صمغ وى چون بر سوراخ دندان نهند منع وجع بكند و چون بپزند و آب وى بر وى بريزند متورم نشود و رازى گويد چون سماق با شراب قابض بياشامند قطع اسهال بكند و نفث دم و رطوبت از رحم بكند و كثرت بول را نافع بود و بعضى گويند اگر وى را در پارهء صوف سرخ بندند و بر كسى كه خون از وى روانه بود از هر موضع كه بود بياويزند قطع آن بكند و ابن ماسويه گويد كه اشتهاى طعام بازديد كند بسبب ترشى كه در وى بود طبيعت ببندد بسبب عفوضتى كه در وى بود و اسهال صفراوى كه مزمن شده باشد را سودمند بود چون بخورند يا بدان صبغ كنند و اگر با گوشت دراج يا مرغى بپزند شكم ببندد و اگر بر معده ضماد كنند هم قبض كند و چون در گلاب خيسانند و از آن گلاب در چشم كشند در ابتداى درد چشم كه از گرمى بود يا مادهء گرم بود سودمند بود و حدقه را قوت دهد و سويق وى شكم ببندد و معده را سودمند بود و هيجان صفرا و اسهال آن را نافع بود و اسحق بن عمران گويد كه اگر از نقيع آن در چشم كشند سلاق را و سوزش چشم و خارش آن زايل كند و اگر كسى كه قى دايم كند و هيچ در معده قرار نگيرد سماق و كمون نيم‌كوفته كنند در آب سرد بياشامند قى بازدارد و سماق مقوى معده و دماغ بود و تشنگى\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nبنشاند و غثيان صفراوى ساكن كند و سجح را نافع بود و ذوسنطاريا را نيز چون بدان حقنه كنند و سيلان رحم و بواسير را بغايت نافع بود و شريف مىگويد چون ده درم از وى با هفتاد درم آب بپزند تا قوت به آب بدهد پس خرقهء پاك در آن فروبرند و بر چشمى كه جرب داشته باشد و آكله و سلاق تكميد كنند تنها نافع بود و چون بگيرند تنها به آب سرد قطع سيلان خون از هر موضع كه باشد بكند و اگر در چشم مجدور چكانند چون سرخ شده باشد باشد كه ايمن باشد از آنكه آبله در چشم بيايد و چون گرد سماق با گلاب مضمضه كنند قلاع زايل كند و ورق وى نيز همين عمل بكند و چون ضماد كنند بر شكم بچگان طبيعت ايشان ببندد و چون ورق وى بپزند و عصارهء آن بگيرند چون غليظ بود قوت اعضا بدهد و در منع ماده به چشمها در غايت كمال بود و چون حل كنند در آب لسان الحمل و طلا كنند بر ريشهاى پليد در هر محل كه باشد و هرچه بود خشك گرداند و چون ضماد كنند بر ناف و بن قضيب سلس البول كه سبب وى استرخاى مثانه بود سودمند بود و سماق مضر بود بجگر و مصلح آن گويند مصطلى بود\r\nصاحب مخزن الادويه مىنويسد : سماق بضم سين و بفتح آن نيز آمده است آن را سماقيل و طمطم و تمتم نيز و بهندى تترك و تماتير و تتريك و چون در دباغت مستعمل است اعراب آن را سماق الدباغين نامند و آن ثمر درختى است به قدر عدس و پهن‌تر از آن و در خوشه و بر بالاى آن پوستى طعم آن ترش و با قبوضت و مستعمل پوست آنست\r\nلاتين  RHUS CORIARIA  فرانسه  SUMAC  انگليسى  SUMAC \r\n\r\nسمسق\r\nمرزنجوش است و در آذان الفار گفته شد\r\n\r\nسمين\r\nچربى گوشت بود نيكوترين آن بود كه از حيوان مستكمل گيرند و طبيعت آن گرم و تر بود و شكم براند و زود هضم شود و باه را زياده گرداند و غذاى بد دهد و بلغمى و زود مستحيل گردد و بدخان و مرار و اولى آن بود كه اندك خورند به قدر آنكه لذتى بدهد و مصلح آن ليموى بنمك بود و زنجليل و راسن مخلل\r\n\r\nسمسم\r\nبپارسى كنجد بود بهترين بزرگ حب و تازه بود و جرم وى اقوى بود از روغن و طبيعت آن گرم بود در ميان درجهء اول و تر بود در آخر آن و گويند در دويم و محلل خون بسته و اثر كبود كه از ضربى حادث شود و از جهت شقاق پايها و خشونتى كه در بدن باشد در اعصاب ضماد كردن نافع بود بر ورمها و سوختگى آتش ضماد كردن هم مفيد بود و نقيع وى حيض براند و بچه بيندازد چون مقشر كرده بريان كنند غذاى صالح بدهد و فربهى بدهد و لعوق وى مرضهاى سينه و شش را و سرفه را نافع بود و خونى كه از او متولد شود متوسط بود در نيكى و بدى و وى مسكن حرقتى و لذعى بود كه عارض شود در معده از خلطى تيز از شرب شراب يا استعمال داروى گرم و وى منى بيفزايد و باه را زياده كند و گزندگى مار را سودمند بود و اگر با بذر كتان بخورند باه را بيفزايد بغايت و مقدار مأخوذ از وى پنج درم بود و معده را بد بود و بوى دهان بد بود و گند و مرضى معده بود و غثيان و تشنگى آورد و مولد خلطى غليظ بود و بطى الهضم باشد و اولى آن بود كه بريان كنند اندكى و با عسل بخورند و جالينوس گويد بدل وى در تلميس بذر كتان بود و اگر او را خام بخورند و قدرى مربا بر سر آن خورند زود بگذرد و اگر با لطيخ وى موى بشويند نرم گرداند و دراز گرداند\r\nصاحب مخزن الادويه مىنويسد : سمسم بفتح سين اول و كسر سين دوم و با كسر هر دو سين بلغت حبشه جلنجلان و به فارسى كنجد و بهندى تل بكسر تا نامند\r\nلاتين  SESAMUM ORIENTALE  فرانسه  SESAME  انگليسى  ORIENTAL SESAMUM \r\n\r\nسموريبون\r\nسمونيون نيز گويند و آن كرفس برى بود و گفته شود\r\n\r\n","description":"","footnote":"","page_name":" 232 ","page_number":232},
  {"content":"\r\n\r\n\r\nساقيل\r\nسماق بود و گفته شد\r\n\r\nسمنه\r\nدر حا گفته شد صفت حب آن\r\n\r\nسم الحمار\r\nدقلى بود و گفته شد\r\n\r\nسم الفار\r\nاهل عراق تراب الهالك گويند و اهل اندلس رهيج الفار و آن شك بود و گفته شود\r\n\r\nسمفحون\r\nسمسق است و گفته شد\r\n\r\nسمسم برى\r\nچلهنك بود و گفته شد\r\n\r\nسم السمك\r\nماهىزهره خوانند و گفته شود\r\n\r\nسمن\r\nبپارسى روغن گاو و گوسفند گويند و فعل وى مانند زبد بود و در انضاج و ارخا و تليين اقوى بود از وى و طبيعت آن گرم و تر بود در اول و گرمى وى بيشتر بود از زبد و خوزى گويد روغن گاو منع سم افعى بكند و زهرهاى ديگر كه به بدن رسد و رازى گويد شخصى در باديه وى را افعى بگزيد روغن گاو كهن بياشاميد هيچ ضرر بوى نرسيد و روغن گاو چندانكه كهن‌تر بود گرمى وى زياده شود و در قوت جلا اتم بود و شيخ الرئيس گويد منضج و محلل بود و بيشتر فعل وى در بدنهاى نيكو بود و منضج ورمها بود خاصه ورم بن گوش و خاصه از آن كودكان و سينه و زبان را نرم گرداند و منضج فضولى بود كه در وى باشد خاصه با شكر و بادام تلخ و شكم نيز ببندد و براند و وى ترياق زهرها بود چون خورده باشند شريف گويد چون با آب و خاكستر حقنه كنند تزجر و قرحهء امعا را نافع بود و چون بر پنبه نهند و جراحتى كه در دهان باشد نخواهند كه ملتحم گردد بر آن نهند منع گوشت رستن بكند و سر آن جراحت فراخ گرداند چون حنا بروغن كهن بسرشند و بر جرب كهن طلا كنند زايل گرداند چون ده درم از وى بياشامند با پنج درم شكر بول براند در حال و چون فرزجه سازند و زن به خود برگيرد ريش رحم را نافع بود و چون بر مقعد مالند بواسير را نافع بود و چون ده درم از وى خلط كنند با شصت درم آب انار ذوسنطاريا را نافع بود و چون بر چشم طلا كنند صلابت آن زايل كند و چون با زيت بياميزند و طلا كنند بر اجفانى كه جرب داشته باشد زايل گرداند چون در چشم كشند با آب عنب الثعلب ضربان وى را نافع بود و ورم آن و درد گوشها را نافع بود و چون بناشتا لعق كنند سرفه خشك را نافع بود و اولى آن بود كه كسى كه علت باطنى داشته باشد اجتناب نمايد از وى و چون طلا كنند هفت شب و بر آن بخسبند روى پاك كند و حسن زياده گردد و جلاى تمام بدهد و زبد نيز همين عمل كند در طلاى روى\r\nبگفته صاحب مخزن الادويه سمن به فارسى روغن و بهندى كهى بكسر كاف نامند و تازه آن را به عربى زبد گويند\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nلاتين  BUTYRUM  فرانسه  BEURRE  انگليسى  BUTTER \r\n\r\nسمينمون\r\nسمنه بود و هر تركيبى كه بدن را فربه كند آن را سمنه گويند\r\n\r\nسمن\r\nوثير خوانند و آن ورد ابيض است و بپارسى گل سفيد خوانند و در ورد گفته شود\r\n\r\nسماروخ\r\nفطر است و گفته شود\r\n\r\nسمك\r\nبپارسى ماهى خوانند و بعضى بقياس با بعضى كرم بود مانند كوسج ماهى و مارماهى منى بيفزايد و پيه گرده نيز زياده كند بهترين ماهى صخورى بود كه پوست وى تنك بود و فلوس وى كوچك و ميانه بود در كوچك و بزرگى و فربهى و لاغرى و سهوكت نداشته باشد و لذيذترين انواع ماهى شبوط بود و هازنى و بستى و شبوط در فرات بسيار بود و در دجلهء بغداد فاضل‌ترين جايگاه ايشان بود جايگاهى بود كه سنگ‌ريزه بسيار بود يا رملى و آبهاى شيرين و اگر بحرى بود افضل وى آن بود كه در لجه بود و افضل آنچه خورند از جهت ترطيب با اسفيداج خورند بعد از مشوى و آنچه به آتش بريان كرده باشند سبكتر بود از آنچه بروغن بريان كرده باشند و آنچه به آرد ملوث كرده باشند و بروغن بريان كرده باشند بد بود و تشنگى آورد و دير از معده بگذرد و طبيعت ماهى سرد و تر بود در دويم باه بيفزايد خاصه هازنى و بدن لاغر را فربه كند و مرق وى نافع بود جهت زهرهايى كه خورده باشند و گزيدن جانوران زهردار را نيز سود دهد و چربى كه آن را سلون خوانند و آن در نيل مصر بود و طويل و املس بود و سر وى بدرازى مايل بود و دهن وى كشيده بود مانند خرطومى و ديسقوريدوس گويد وى را سلورس خوانند و وى فربه بود و تر و در گوشت وى رخاوتى و لزوجتى بود و جهودان وى را نخورند و برومى وى را سوارش خوانند و چون تازه بود غذا دهد و شكم براند و چون نمكسود بود غذا اندك بدهد و قصبه شش پاك كند و آواز صافى گرداند و اگر گوشت وى نمكسود كرده ضماد كنند از بيرون برسلى آن را بيرون آورد از عمق گوشت و طبيخ نمكسود وى چون در آن نشينند در ابتداى علت قرحهء امعا موافق بود به جهت جذب مواد كه بطاهر بدن آورد و چون بدان حقنه كنند عرق النسا زايل كند و اگر همچنانكه گفته شد ضماد كنند بر فضول و پيكان و زجاج از بدن بيرون آورد به قوت جاذبه و خوردن وى مولد بلغم لزج بود و چون تازه بود بخورند غذاى فاسد بود و اگر ادمان بخورد وى كنند مولد برص بود بسبب بسيارى ترى كه در وى بود مگر كه نمكسود بود و با سركه خورند كه به قوت نمك قطع آن فضول بكند و انواع ماهى مولد بلغم باشند و مرخى اعصاب و موافق نبود الا بمعده گرم و شبكورى آورد و مصلح آن مثلث باشد با عسل بسيار كه عسل ويرا گرم كند و لطيف و زود بيرون آورد و جالينوس گويد دشوار هضم شود و خونى كه از وى متولد شود در غايت لزوجت باشد و مرضهاى بد از او پيدا شود و ماهى كه سرد شده باشد و در موضع نمناك نهاده باشند از خوردن همان عارض شود كه از خوردن قطر حادث شود و ماهى آنچه نمكسود بود بهترين آن تازه بود اولى آن بود كه به آب بجوشانند و بعد از آن ماهى در آن اندازند و بپزند و طبيعت آن ماهى كه شور بود گرم و خشك بود و سر وى نافع بود جهت ملازه و شقاق مقعد و سر ماهى شور كه آن را سماريس خوانند چون بسوزانند و بر گزندگى سگ ديوانه و عقرب نهند سودمند بود و گوشت وى چون بخورند همين عمل كند و ماهى شور بلغم بگدازاند و بهق سياه و تشنگى بيشتر آورد از ماهى تازه و مصلح آن بود كه به سركه و سعتر و كرويا معمول كرده باشند و بعد از آن حلوا و روغن گاو خورند و سردمزاج را نشايد كه ماهى تازه بخورد و معدهء بلغمى را مضر بود بغايت و ادمان خوردن وى بيماريهاى بد در دماغ و اعصاب پيدا كند و اولى آن بود اگر ادمان خوردن كنند بروغن گردكان و زيت بريان كنند و فلفل كوفته بران افشانند و بعد از آن زنجبيل مربى و شراب صرف خورند و نخود آب چندانكه توانند و اگر آب اتفاق افتد تمدد در معده پيدا كند و قى آورد و اولى آن بود كه آب نخود خورد مگر روزى كه عزم قى كردن داشته باشد و اگر بخورد اتفاق نيفتد\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nبقى كردن بعد از آن داروى مسهل بياشامد تا از معده و بدن بيرون آيد و الا بلغم لزج زجاجى از وى متولد شود بسيار و آن بلغم سبب قولنج سخت و فالج و سكته گردد و مصلح وى عسل بود كه از عقب وى بخورند و بلغم براند و تغيير در مزاج پيدا كند و سركه نيز موافق بود در اصلاح آن و سمك مملوح ممقور نيكوترين آن بود كه تر و فربه بود ويرا نمكسود كنند و در سركه نهند و گشنيز خشك اضافه كنند و طبيعت آن سرد و خشك است اشتهاى طعام بياورد و خشكى كمتر از آن نمكسود كند و اگر تازه بريان كنند مضر بود به عرق النسا و سوداوىمزاج و مصلح وى اترج مربا و سمك مسكنج نيكوتر بود كه بهار با بود و آن آش سركه است و اولى آن بود كه به سركه بجوشانند با سداب و كرفس و زعفران بعد از آن ماهى را شرحه كنند و در آن اندازند و بپزند نه‌چندان كه مهرا شود و لذت وى باقى بود و بايد كه بعد از آنكه صيد كرده باشند زمانى رها كنند نه‌چندان كه متغير شود و تباه گردد و طبيعت آن سرد بود و گويند معتدل بود و رطوبات جگر گرم را نافع بود و يرقان و تبهاى صفراوى و باصره را مضر بود و مصلح وى فالودج باشد\r\nصاحب مخزن الادويه مىنويسد : سمك بفتح سين و ميم به فارسى ماهى و بتركى بالغ و بهندى مچهلى و شبوط را بهندى روهو و رضراضى راموى مچهلى نامند\r\nفرانسه  POISSON  انگليسى  FISH \r\n\r\nسمكة الصيدا\r\nدر شام سمكة البركه خوانند شريف گويد در حبشه بود دودى مانند ورلى كوچك بود وى را در بهار صيد كنند كه در هيچ فصل ديگر نتوانند صيد كرد و نيكوتر آن نر بود ما دام كه زنده باشد فرق نر و ماده توان و چون هر دو خشك شوند علامات ايشان پنهان شود و چون گيرنده زنده نمكسود كنند و چون استعمال كنند نيم درم از وى سحق كنند و بر شراب سفيد كنند و بياشامند و بخسبند شهوت مجامعت برانگيزد و نعوظ آورد و بعضى گويند فرق ميان نر و ماده آن بود كه نر را سر كوچك بود و بدن دراز و ابن جمع گويد كه نيكوترين آن بود كه از منتصف شهر شباط صيد كنند نر آن مهيج باه بود مردان را و مادهء وى مهيج باه بود زنان را و بايد كه بر سر بيضه نيم‌برشت كنند و بخورند\r\nصاحب مخزن الادويه مىنويسد : آن را سميكهء صيدا و سمكهء بركه و سمكه ثول و بيونانى سقيفس نامند و آن ماهئى است كه در قريهء تبوك در چشمه ثول بهم مىرسد شبيه به وزغهء كوچكى با دست و پا و دم و مخلب . . .\r\n\r\nسيمانى\r\nشريف گويد مرغى است از دريا خيزد و وى را قتل الرعد خوانند بدان سبب كه چون آواز رعد بشنود بميرد و زهرهء وى را لعق كنند صرع را سود دهد و خون وى چون در گوش چكانند درد گوش زايل كند و چون بخورند و ادمان اكل وى كنند و دل سخت را نرم گرداند و گويند اين خاصيت در دل وى است و بس و ابن زهر گويد سرگين وى بسرگين گنجشك ماند به شكل نه بمزاج و در مزاج ميان كبك و مرغ بود و وى بمرغ جوان كوچك نزديك بود و لطيف‌تر از وى بود و ميل بگرمى داشته باشد و كيموس نيكو دهد و خوش‌طعم بود و نافع بود جهت تندرستان و ناقهان و گوشت وى سنگ مثانه بريزاند و بول براند و صاحب منهاج گويد نيكوتر آن بود كه مخاليف وى تر بود و طبيعت وى گرم و خشك است و مفاصل سرد را سود دهد و شيخ الرئيس گويد خوردن گوشت وى باشد كه تمدد كند و تشنج پيدا كند و خربق خورده باشد بلكه در جوهر وى اين قوت هست و ظن آن بود كه خربق خورده باشد بمشاكلتى كه ميان ايشان هست و مصلح وى آن بود كه به سركه و گشنيز پزند و بشيرازى وى را اردهى خوانند\r\n\r\nسمور\r\nجانورى است كه در تركستان بسيار باشد و طبيعت وى گرم و خشك باشد سخونت وى زياده بود از همه حيوانات سبع و پوست وى زود تغيير پذيرد از بهر آنكه دباغت وى نه همچنان از دگر پوستها بود و صاحب جامع گويد وى و دلق نزديك يكديگر باشند و مسخن و مجفف و پوشيدن وى پيران و سردمزاجان را سود دهد و غير وى پوشيدن سمور سينه را نيكو بود\r\nلاتين  MUSTELA ZIBELINA  فرانسه  ZIBELINE  انگليسى  RUSSIAN SABLE \r\n\r\n","description":"","footnote":"","page_name":" 235 ","page_number":235},
  {"content":"\r\n\r\n\r\nسنا\r\nنيكوترين وى حجازى بود كه برگ وى مانند برگ مورد بود و طبيعت آن گرم و خشك بود در اول مسهل مره صفرا بود و مره سودا و بلغم بود و عوض در مفاصل كند تا عمق بدن و عرق النسا و نقرس و درد مفاصل كه حادث شود از اخلاط مره صفرا و بلغم را سودمند بود و شربتى از وى در مطبوخ از چهار درم تا هفت درم بود و اگر كوفته مستعمل كنند تا سه درم شايد و ديسقوريدوس گويد سودمند بود هيجان سودا را و مسهل آن بود مسهلى محكم و قوت بدن بدهد و اسحق بن حنين گويد از قول فولس كه وى سودمند بود وسواس سودائى را و شقاق كه در دستها پيدا شود و صداع كهن و تشنج عضله و داء الثعلب و داء الحيه و شپش كه در بدن پيدا شود و جرب و حكه و بثرها و صرع را نافع بود و شريف گويد چون با زيت انفاق بپزند و بياشامند درد پشت و وركين را سود دهد و خلط خام بيرون آورد و گويند مصلح وى بنفشه بود و اسحق گويد مضر بود بمثانه و مصلح وى عسل بود و هليلهء زرد و در مطبوخ صالحتر بود كه مدقوق و ورق وى چون با حنا بياميزند موى را سياه گرداند و ورق وى مستعمل است\r\nصاحب مخزن الادويه تحت عنوان سناى مكى مىنويسد : برگ گياهى است حجازى ربيعى ساق آن اندك رخو و برگ آن باريك شبيه ببرگ حنا و مورد و دانهء آن پهن و كوچك صنوبرىشكل مايل بدرازى و اندك خميدگى و در غلافى شبيه به غلاف باقلا . . .\r\nلاتين  CASSIA LANCEOLATA  فرانسه  SENE  انگليسى  MEKKA SENNA \r\n\r\nسنبل\r\nصاحب جامع گويد سه نوع بود هندى و رومى و جبلى و سنبل الطيب هندى بود و سنبل العصافير نيز گويند و رومى را ناردين افليطى گويند و در نون گفته شود و نيكوترين وى آن بود كه تازه و خوشبوى و سبك همچون سعد و اشقر بود و كوچك خوشه و مجفف بود زبان را و بوى خوش آن در دهان درنگ كند چون بخايند و آن از كوهى خيزد كه از آن طرف سوريا بود و از طرف ديگر هند و آنچه هندى بود آن را غيغيطس خوانند و اين مشتق است از اسم نهرى بحرى بود كه از جانب كوه غيغيطس و نزديك آن رويد و وى در قوت ضعيف‌تر از سورى بود و به سبب رطوبتى كه در موضع رستن جاى وى است و خوشه وى درازتر و بزرگتر بود و جالينوس گويد سنبل الطيب گرم بود در اول و خشك بود در دويم و گويند در سئوم منضج و محلل بود و اولى آن بود كه چون استعمال خواهند كرد در بيخ وى مانند گل چيزى بود آن را برگيرند و از جهت دست شستن نگاه دارند بعد از آن سنبل را به كار برند و وى منع عرق بكند و جگر و فم معده را نافع بود چون بياشامند و چون از بيرون ضماد كنند محلل اورام بود و مقوى دماغ و اگر در كحلها كنند موى مژه بروياند و خفقان را نافع بود و به آب سرد آشاميدن غثيان را بازدارد و بول براند و شكم ببندد و چون فرزجه از وى زن به خود برگيرد قطع نزف بكند و رطوباتى كه روانه بود از ريشها خشك گرداند و چون بپزند به آب و زن تكميد كند و در آن نشيند ورم گرم كه در رحم بود زايل گرداند و سينه و شش را نافع بود و پاك گرداند و يرقان را نافع بود و سده جگر و معده بگشايد و قوت هر دو بدهد و مسخن ايشان بود همه اعضا و لون را نيكو گرداند و ضيق النفس و استسقاى لحمى را بغايت نافع بود و ممسك طبيعت بود و قى بلغمى بازدارد و محلل رياحى بود كه متولد شود در معده و مقوى فعل قوت ماسكه بود در بيرون بدن استعمال كردن و سده كه در سر بود بگشايد و بوى دهن خوش كند و درد سپرز را سودمند بود و مقدار مأخود از وى يك درم بود و گويند مضر بود به گرده و مصلح آن كثيرا بود و جالينوس گويد بدل آن اذخر خوشبوى بود به وزن آن و گويند بدل آن سادج بود\r\nدر مخزن الادويه مىنويسد : سنبل بضم سين و سكون نون و ضم با در لغت بمعنى خوشه است و بعرف اطبا شامل سنبل هندى كه سنبل الطيب و سنبل العصافير نيز نامند و بيونانى نادرين و بهندى بال‌چهر و جتاماسى و به لاتينى نارود و سنبل رومى را نادرين كياكو و بفرنگى ناروس گويند و آن گياهى است بىثمر و بىگل شبيه بدنباله سمور و در طول به قدر يك انگشت و بقطر انگشتى و خوشه‌دار و چند عدد بهم پيوسته بيك بيخ و رنگ آن سياه مايل بزردى و بسيار خوش‌بو . . .\r\nلاتين  VALERIANA OFFICINALIS  فرانسه  VALERIANE MEDICINALE  انگليسى  VALERIAN \r\n\r\nسنبل هندى\r\nصاحب منهاج گويد بدرستى كه آن دارشيشعان بود و خلاف است و سنبل هندى سنبل الطيب است و گفته شد و دارشيشعان نيز گفته شد\r\n\r\n","description":"","footnote":"","page_name":" 236 ","page_number":236},
  {"content":"\r\n\r\n\r\nسنبوت\r\nكمون بود و گفته شود\r\n\r\nسنبل الكلب\r\nصاحب جامع گويد ثمر شجرهء دردار بود كه معروف بود به سنة العصافير و سهو كرده است دردار بپارسى اسفيدار گويند و به عربى شجرة البهق و السنة العصافير ثمر درختى است كه بپارسى آن را اهر خوانند و سنبل الكلب بهار وى است\r\n\r\nسندروس\r\nصمغ زردى است مانند كهربا ليكن سست‌تر از وى بود و در وى اندك تلخى بود و طبيعت وى صاحب منهاج گويد گرم و خشك بود در اول خون ببندد و بواسير را سود دهد چون بياشامند قطع بلغم از معده و امعا بكند و كرمها و حب القرع را بكشد و استرخاى عصب را نافع بود و چون حادث شود از افراط ترى و سردى و اگر روغن وى در ناصور مالند خشك گرداند و دخان وى همين سبيل خاصه در جراحتها كه در اسفل بود و نزله را نيز نافع بود و اگر خرد كرده بر جراحتها افشانند خشك گرداند و چون با روغن گل بر شقاق دست و پاى بمالند نافع بود بغايت و خفقان و وسواس كه از ربو بود و سپرز و اسهال مزمن را بغايت مفيد بود و چون با ماء العسل بياشامند حيض و بول براند و اگر در چشم چكانند جلاى تمام بدهد و چون بياشامند خون ببندد از هر موضع كه باشد و دخان وى نزله و زكام را بغايت سود دهد و جهت درد دندان بغايت نافع بود و معتدل‌تر از وى نبود در اين و مانند كهربا بود در قوت و ربودن كاه و در وى قوتى بود كه بدن را لاغر گرداند چون هر روز قدرى از وى با سكنجبين بياشامند و ابن مؤلف گويد فرق كردن ميان وى و كهربا بغايت دقيق بود و كم كسى فرق تواند كرد و فرق ميان ايشان آنست كه سندروس سست بود ديگر آنكه چون در آتش اندازند بوى مصطلى از كهربا آيد و از سندروس بوى ناخوش و ديگر آنكه سندروس اندك تلخ بود و در باقى صفات مانند يكديگرند\r\nصاحب مخزن الادويه مىنويسد : سندروس بفتح سين و سكون نون و فتح دال و ضم را و سكون واو و سين بهندى چندروس و نزد عوام معروف به كهربا است و ظاهرا صمغ درختى است و آنچه گفت‌اند سنگى است كه از سواحل دريا خيزد محمد بن احمد زكريا گفته كه در وسط بحر هند چشمه‌ايست گرم آب آن مثل عسل غليظ و در ميان آن آب سندروس مىجوشد اين عقيده اصلى ندارد و بعضى گويند صمغ درخت كافور است و درخت آن را رپنيروس نامند و آنچه روز از درخت مىچكد سندروس و آنچه شب كافور است . . .\r\nفرانسه  SANDARAQUE  انگليسى  SANDARACH \r\n\r\nسنجفر\r\nزنجفر است و گفته شد\r\n\r\nسندوفس\r\nسرنج بود و گفته شد\r\n\r\nسنبادج\r\nارسطو گويد طبيعت سنگ وى سرد بود در دوم و خشك بود در سيوم و معدن وى در جزاير درياى چين بود و جلاى تمام بدهد و چون با آتش بسوزانند و سحق كنند و بر ريشها و بثرهاى عفن كه دراز كشيده باشد ريزند زايل گرداند و سودمند بود جهت استرخاى لثه و نقاشان در جلاى نگين‌ها و خاتمها استعمال كنند\r\nصاحب مخزن الادويه مىنويسد : بضم سين و سكون نون و فتح با آن را حجر المسن نيز نامند و به فارسى سنگ سنباده و بهندى كرتد نامند و آن سنگى است اندك رخو مانند رمل منجمد و چند قسم مىباشد سفيدرنگ شبيه برنگ شير و بهندى اين را دوده‌يا نامند دوم ميانه رنگ شبيه برنگ روغن چراغ و اين را بهندى تيليه نامند سوم شبيه برنگ عدس و اين را بهندى مسوريه نامند و اين بهترين همه است و گويند هرچند سرختر و صلب‌تر باشد بهتر است\r\nلاتين  SMYRIS - SMIRIS  فرانسه  EMERI  انگليسى  EMERY \r\n\r\n","description":"","footnote":"","page_name":" 237 ","page_number":237},
  {"content":"\r\n\r\n\r\nسنديان الارض\r\nفراسيون بود و گفته شود\r\n\r\nسنجاب\r\nگرمى وى كمتر از سمور بود بر قياس وى گويند سرد و تر بود پوشيدن وى گرم‌مزاج و جوان را نيكو بود و نيكو بود كسى را كه شرب دايم كند\r\nصاحب مخزن الادويه مىنويسد : حيوانيست از موش صحرايى بزرگتر و دنبالهء آن كوتاه و پرموى و سياه و بسيار نرم و زير شكم آن سفيد و باقى خاكسترى در تنكابن اسيكول نامند و در مازندران اسنبك و در درختها مأوى دارد\r\nلاتين  SCIURUS VULGARIS  فرانسه  PETIT GRIS  انگليسى  MINEVER - SQUIRREL \r\n\r\nسنديان\r\nدرخت بلوط بود و گفته شد و آن نزد اهل شام بود بيخلاف\r\n\r\nسندهان\r\nعود هندى بود و طبيعت وى گرم و خشك بود در سيوم نقرس را سودمند بود و چون بياشامند يا ضماد كنند\r\n\r\nسنور فرودى\r\nآنچه هندى بود گرم و خشك بود بغايت مسخن بود و قايم‌مقام فروثعلب و شريف گويد چون وى را همچنان بسوزانند در ديگى به گل گرفته تا خاكستر گردد و با سركه بياميزند و طلا كنند و به پر مرغ شقاق كه در ميان انگشتان دست و پايها بود زود زايل كند و غافقى گويد گوشت گربه گرم و تر بود و بواسير را نافع بود و مسخن گرده بود و درد پشت را سود دهد\r\nگربه لاتين  FELIS CATUS  فرانسه  CHAT  انگليسى  CAT \r\n\r\nسنكسبويه\r\nسنجسبويه است و سكسبويه و گفته شد\r\n\r\nسورنجان\r\nدر مصر عكنه خوانند و در عراق لعبه بربرى و بيونانى فلجيقن و افيمارون نيز گويند بهترين آن مصرى بود كه اندرون و بيرون آن سفيد بود در شكستن صلب بود و آنچه سياه و سرخ باشد بد بود و گويند طبيعت آن گرم بود در اول درجهء سئوم و خشك در اول درجهء دوم و گويند خشك بود در سئوم و گويند سرد است در دويم و در وى قوتى بود كه مسهل بلغم بود بخاصيتى كه در وى بود مسكن درد مفاصل بود و نقرس و خدر را نافع بود و نافع بود جهت جراحتهاى كهن و بر نقرس ضماد كردن درد ساكن گرداند در زمان و اگر بسيار ضماد كنند ورم را صلب گرداند و وى ترياق جميع مفاصل بود و تميمى گويد وى را خاصيت عجيب بود بر بواسير باطن چون سحق كنند نيم درم از وى و بروغن گوسفند بسرشند و به پنبه پاره به خود برگيرند درد مقعد در شب نافع بود و ديگر شب احتياج نبود و درد مفاصل را با بعضى ادويه‌ها لطوخ كردن نافع بود و منصورى گويد منى بيفزايد و مجهول گويد سورنجان سفيد باه را زياده گرداند و صاحب منهاج گويد خاصه با زنجبيل و كمون و فوتنج و مقدار مأخوذ از وى نيم مثقال بود با قند و شيخ الرئيس گويد چون جهت مفاصل خورند اولى آن بود كه با كمون و فلفل بياميزند و ابن ابى صلت گويد مسهل بلغم خام بود و درد مفاصل را نيكو بود و ماده كه در مفاصل و نقرس بود براند و شربتى از وى يك مثقال بود با قند و با اندكى زعفران و چون با ادويه بياشامند نيم مثقال شايد و اسحق گويد مضر بود بمعده و مصلح آن كثيرا بود با قند و زعفران سياه و سرخ آن بغايت مضر بود و اگر با ادويه مسهله بياميزند آن ادويه در معده ببندد و آفتى عظيم پيدا\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nكند پس آن هر دو نوع نشايد كه استعمال كنند مطلقا كه در ايشان سميتى بود بدل سورنجان سفيد به وزن آن تربد بود و دو دانك وزن آن افتيمون و ده‌يك آن خربق سفيد و گويند در درد مفاصل بدل آن بوزيدان و تربد بود\r\nصاحب مخزن الادويه مىنويسد : بضم سين و سكون واو و كسر را و سكون نون و فتح جيم بهندى بربرى و قسمى را پشهارمك نامند و ماهيت آن بيخى است شبيه بسير صحرايى صنوبرىشكل با اندك پهنى و سه نوع مىباشد يكى طاهر و باطن آن سفيد و طعم آن شيرين و دوم ظاهر و باطن آن هر دو زرد مايل بتيرگى و سوم ظاهر و باطن آن مايل بسياهى و ظاهر آن تيره‌تر و ملح و بهترين نوع اول ماليدهء كرم ناخورده است . . . و به فارسى وى را شنبليد گويند\r\nفرانسه  HERMODACTYLE  انگليسى  HERMODACTYL \r\n\r\nسوقيطون\r\nخصى الثعلب بود و گفته شد\r\n\r\nسورس\r\nنوعى از زاج بود و گفته شد\r\n\r\nسوس\r\nمهك خوانند بپارسى جالينوس گويد منفعت و بيخ آن و عصاره آنست و منفعت عصاره گفته شد و اصل آن هم گفته شد در الف طبيعت آن گرم و خشك بود و گويند معتدل بود و گويند سرد بود صاحب منهاج گويد درد جگر را نافع بود و مقدار مأخوذ از وى يك مثقال بود و گويند مضر بود بسپرز و مصلح آن ورق گل بود جهت بوى بغل و عرق آن و از آن پاى نيكو بود تازه بود استعمال كردن\r\nصاحب مخزن الادويه مىنويسد : بضم سين و سكون واو و سين به فارسى شيرازى مهك و بيخ آن را بيخ مهك و باصفهانى مژو و بتركى شيرين‌بيان و بهندى ملهتى جيتهى مدومرتى نيز و بفرنگى كليسريزه نامند و آن نباتيست كه بر روى زمين پهن مىشود و مىچسبد بدان و قريب به ده ذرع دشت را فراميگيرد و بمكانى كه بهم رسيده بدشوار از آن زايل مىگردد . . .\r\nلاتين  IQUIRITLA  فرانسه  REGLISE  انگليسى  LIQUORICE \r\n\r\nسوسن\r\nچهار نوع بود يكى سفيد بود و آن را آزاد خوانند دويم ارزق بود و آن را كبود گويند سوم صحرايى بود و آن الوان رنگ بود از ارزق و زرد و آن را آسمان‌گون گويند و بيخ وى را ايرسا خوانند چهارم زرد بود و آن را خطائى گويند و اصل وى و قد و شاخ وى بغايت بلند بود و سوسن برى و بستانى بود و بهترين وى آسمان‌گونى بود طبيعت وى گرم بود در اول و معتدل بود در خشكى و در وى تحليلى و تلطيفى بود و گويند معتدل بود و گويند سفيد بستانى گرم و خشك بود در سئوم و گويند در اول و گويند معتدل بود و برى از وى گرمتر و خشك‌تر بود و جلا دهد و كلف و نمش را سودمند بود چون روى را بشويند و جرب ريش‌شده را نافع بود و بستانى فاضل‌ترين ادويه جهت سوختگى آب گرم بود و زرد سپرز و گزندگى جانوران را نافع بود خاصه عقرب و بوئيدن وى محلل فضله‌هاى دماغ و بيخ وى مسهل آب زرد بود چون به آب و عسل بياشامند و شربتى از وى يك مثقال تا سه مثقال بود و بوئيدن وى مضر بود به دردسرى كه از گرمى بود و شيخ الرئيس گويد سوسن آزاد طبع وى نزديك بود به حكم زعفران ليكن در گرمى و خشكى كمتر از آن بود و از ادويه قلبى و مفرح بود\r\nصاحب مخزن الادويه مىنويسد : سوسن بضم سين و سكون واو و فتح سين معرب از سوسن سريانى است و آن دو نوع مىباشد بستانى و صحرائى و هريك از آن هر دو سفيد و كبود مىباشد و بستانى را بلاتينى ايربدى دوميسيتكا و صحرائى را ايربدى سالومتيكا و نوع ديگر صحرائى را وتال‌ترا ايربدى سالوتنيكا و بفرنگى بستانى را اوراايربس دومنسيكا و برى را ايربس سلوسير و سوسن زرد صحرائى را تمركابيس نامند . . .\r\n\r\nسواد القضاة\r\nعفص بود و گفته شود\r\n\r\n","description":"","footnote":"","page_name":" 239 ","page_number":239},
  {"content":"\r\n\r\n\r\nسواد الهند\r\nنوعى از سليخه بود و آن را سليخة السواد خوانند و از ادويهء ترياق بود و گفته شود\r\n\r\nسولان\r\nشيخ الرئيس گويد كه دوائى رومى بود گرم و خشك است تا چهارم چون يك حبه از وى با آب سلق سعوط كنند لقوه را نافع بود\r\nصاحب مخزن الادويه مىنويسد : سولان بفتح سين و سكون واو و فتح لام لغت يونانيست و آن بيخى است سرخرنگ كرم و از سقالبه و روم خيزد\r\n\r\nسوادات\r\nمرغى است كه بپارسى داربر گويند و به شيرازى دارتمك طبيعت آن گرم و خشك بود باه را زيادت كند و مضر بود بدماغ و در گوشت وى حدتى بود از بهر آنكه حشرات مىخورد و بوى بد دارد و بد بود خاصه چون لاغر بود\r\n\r\nسورج\r\nنوعى از كف دريا بود در موضعها كه سنگ بود نزديك دريا متولد شود و در قوت مانند نمك بود و مانند زهرة الملح و لطيف‌تر از نمك بود بسيارى و ملطف و محلل بود\r\n\r\nسويق الشعير\r\nبپارسى پست‌جو گويند و نيكوترين آن بود كه معتدل بريان كرده باشند و نخالهء وى اندك بود و وى سرد و تر از گندم بود به بسيارى شكم ببندد و چون با آب انارين بسرشند يا سفوف كنند همچنان ترى معده را خشك گرداند و قى صفراوى بازدارد و درد سر را سودمند بود و غثيان ساكن كند و قوت معده بدهد و اگر از وى حسو يا عصيده بسازند با قدرى شيرينى و اطفال را از آن غذا دهند بدن ايشان فربه گرداند و وى مولد نفخ بود و مصلح وى قند است\r\n\r\nسويق الحنطه\r\nنيكوترين آن بود كه معتدل بريان كرده باشند و طبيعت آن گرم و خشك بود در اول و گويند نرم است چون نقبع كنند طبيعت وى سرد گردد و چون بياشامند حرارت بنشاند و ترى پيدا كند در بدن و ديرتر از معده بگذرد و كثير النفخ باشد و اولى آن بود كه به آب گرم بشويند و قند اضافه كنند\r\n\r\nسويق النبق\r\nپست‌كنار گويند كه معده را سود دهد و شكم ببندد\r\n\r\nسويق التفاح\r\nقى و غثيان صفراوى بازدارد و معده را قوت دهد و شكم ببندد و تشنگى بنشاند\r\n\r\nسويق القرع\r\nطبع را نرم دارد و سرفه را نافع بود و سخت نكند طبيعت را و سينه را نافع بود كه ملول بود از گرمى\r\n\r\n","description":"","footnote":"","page_name":" 240 ","page_number":240},
  {"content":"\r\n\r\n\r\nسويق الرمان\r\nسرد و خشك است و مسكن صفرا بود و طبيعت ببندد و اشتهاى طعام بازديد كند\r\n\r\nسويق الخرنوب و الغبير\r\nطبيعت سخت كند\r\nسويق به فتح سين بپارسى پست و ملخان و بتركى قادوت و بهندى ستو نامند و آن اسم عربى آرد جميع ماكولات است و بعرف اطبا آرد بوداده بود\r\n\r\nسيسنبر\r\nبپارسى سه‌سنبل گويند و نمام نيز گويند و نمام الملك هم گويند طبيعت وى گرم و خشك بود در سئوم و آن حشيشى بود كه در ميان نعناع و بادرنبويه رويد و بوى تيز دارد و تخم وى نيز مسخن بود و هر دو محلل و ملطف باشد و ابن مؤلف گويد كه آن حشيشى بود كه ميان نعناع و پودنه بود از بهر آنكه پودنه جويى در كرزه دست‌نشان مىكنند سيسنبر مىشود و چون ديگربار نقل مىكنند در كرزه ديگر نعناع مىشود و فواق و مغص را نيكو بود و تخم وى چون با شراب بياشامند تقطير البول و سنگ كليه و مثانه را سودمند بود و بر گزندگى زنبور ضماد كردن نافع بود و چون با شراب بياشامند قى و غثيان بازدارد و باقى منفعت وى در باب نون گفته شود و بدل وى در تحليل و تلطيف بادروج بود\r\n\r\nسياب\r\nبلغت وادى قرى خلال است و گفته شد و گويند تلخ است\r\n\r\nسيسارون\r\nصاحب منهاج گويد و رازى نيز در حاوى چنين گفته كه سيسارون چوب شونيز بود و در او حرارتى و قبضى بود طبيعت آن گرم و خشك بود در دويم و در وى تحليل بود و طبيخ وى معده را سود دهد و بول براند و صاحب جامع گويد كه از سخن ديسقوريدوس و جالينوس چنان معلوم مىشود كه سيسارون قلقاس است و همو گويد روشن نيست كه چيست و جاى بحث است\r\n\r\nسيسبان\r\nصاحب منهاج گويد حب الفقد بود و گفته شد\r\n\r\nسيبيا\r\nماهى معروفى است در ناحيه بيت المقدس و خزفى كه در اندرون وى بود آن را لسان البحر خوانند و در بعضى ساحل مغرب بغناط خوانند چون بپزند و حوصلهء وى بخورند دشوار هضم شود و شكم براند و چون بسوزانند و سحق كنند و بر بهق و كلف و نمش طلا كنند زايل گرداند و دندان را جلا دهد و لعابى سياه كه از وى بيرون آيد موى بر داء الثعلب بروياند و مانند مداد سياه بود و اگر خواهند كتابت بدان توانند كرد\r\n\r\nسيف الغراب\r\nنوعى از سوسن است و آن را دلبوث خوانند و گفته شد\r\n\r\n","description":"","footnote":"","page_name":" 241 ","page_number":241},
  {"content":"\r\n\r\n\r\nسيسنبرون\r\nحرف الماء است و گفته شد\r\n\r\nسنكران\r\nبه عربى بيخ است\r\n\r\nسيكران الحوت\r\nماهى زهرج است و گفته شود\r\n\r\nسير\r\nجرجير الماء است و كرفس الماء و قوت العين و بهق نيز گويند و وى در آبهاى ايستاده بود و عطريتى در وى بود و مسخن و محلل بود و حيض و بول براند و سنگ گرده بريزاند خواه پخته و خواه خام خوردن و مؤلف گويد در آبهاى روان نيز مىباشد و باقى منفعت در قوت العين گفته شود\r\n\r\n","description":"","footnote":"","page_name":" 242 ","page_number":242},
  {"content":"\r\n\r\n\r\nباب الشين\r\n\r\nشاملوج\r\nنوعى از اجاص است و ويرا بپارسى آلو كرده گويند و آن را اجاص ابيض و اصفر خوانند و شاملوك گويند و اسحق بن سليمان گويد نيكوترين آن زرد بود بغايت رسيده و اسهال وى كمتر از آلوى سياه بود بسبب غلظ و قلت رطوبت و آنچه نارسيده بود بد باشد و اجاص خشك كرده اشتهاى طعام ببرد و محرور را نافع بود نه پيران را و اگر اينان بخورند در حال بايد كه به مصطلى و كندر قدرى اسهال كنند تا از معده بگذراند كه آن بر معده اندوده نشود و اسحق بن عمران گويد چون ترش بود سرد و خشك بود گرم‌مزاج را موافق بود قطع قى كند و حكه ببرد و اختيار وى آن بود كه صادق الحموضه بود و آنچه پخته بود نقيع وى در انواع سرفه نافع بود و همچنانكه سركه در انواع آن مضر است و آب وى حيض براند و طبيخ خشك وى چون با قدرى قند بياشامند نافع بود جهت تبهاى صفراوى و شكم براند\r\n\r\nشاه‌انجير\r\nنوعى از انجير است نيكوترين انجير است بپارسى انجير وزيرى گويند و صفت آن نيز گفته شد\r\n\r\nشاهترج\r\nديسقوريدوس آن را فيقص خوانده است و جالينوس ويرا فالينوس گفته است و آن را بيونانى قانيوس خوانند معنى آن دخانى بود و حنين در كتاب خود آن را بسقيما خوانده است وى كمون برى بود و وى را كزبرة الحمام خوانند و بقلة الملك گويند بشيرازى شاتره نامند و در نيشابور آتشو خوانند و نيكوترين وى آن بود كه سبز و تازه بود و به طعم تلخ بود و طبيعت وى معتدل بود در حرارت و خشك در دويم و گويند سرد و خشك است در سيم و گويند سرد است در اول خون را صافى كند و چون بياشامند جرب و حكه را بغايت سودمند بود و بن دندان را سخت كند و مقوى معده بود و دابغ آن و سده جگر بگشايد و بول براند مره محترقه دفع كند و طبع را نرم دارد و چون آب وى همچنان خام بياشامند خلطهاى سوخته و جرب و حكه كه سبب آن از خون عفن و صفراوى سوخته و بلغم و عفن بود همه را نافع بود بىآنكه بجوشاند و شربتى از وى سازند چون خشك باشد از چهار درم تا ده درم از جرم وى كوفته و بيخته تنها از سه درم تا هفت درم و تخم وى اقوى بود از وى در فعل و حكيم شريف گويد اگر حشيش وى در آب خيسانند بعد از آن سر و ريش خود را بدان بشويند شپش را بكشد و چون به آب طبيخ وى مضمضه\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nكنند بن دندان را سخت كند و حرارت دهن و زبان را زايل كرده ببرد و اگر به وزن آن هليله زرد اضافه كنند شايد و اگر به سركه بپرورند و بخورند قى را ساكن كند و غثيان و چون به آب تر وى تمر هندى بمالند و بياشامند حكه و جرب زايل كند و قوت معده بدهد و سده جگر بگشايد و رازى گويد بدل وى در جرب و حميات كهن نيم وزن آن سناى مكى و چهار دانك وزن آن هليله زرد بود و گويند مضر است به سپرز و مصلح وى هليله زرد بود\r\nصاحب مخزن الادويه مىنويسد : شاهترج معرب شاهتره فارسى است و معنى آن سلطان البقول بود و به عربى بقلة الملك و بيونانى قياسوسى بمعنى دخانى و قفتص نيز و بهندى پت‌پاپره بمعنى بقله نافعه براى مره صفرا و كت‌پاپره نيز نامند و در طب قديم آن را شجرة الدم مىناميدند جهت آنكه صاف‌كننده خون است بالخاصيت\r\nلاتين  FUMARIA OFFICINALIS FUMARIA PARVIFLORA  فرانسه  FUMETERRE  انگليسى  FUMITORY \r\n\r\nشاه‌بلوط\r\nفسطل خوانند و آن شيرين‌تر از بلوط بود و فاضل‌تر و خشك وى كمتر بود نيكوترين آن بود كه رسيده بود و تر بود و طبيعت وى معتدل بود در گرمى و سردى و خشك بود در اول و گويند در دوم و گويند در وى اندك حرارت بود و گويند سرد است در دوم غذا بيشتر از حبوب دهد و در وى جلايى بود و سموم را نافع بود اما بطى الهضم بود و غذاى وى نه محمود بود آدمى و خوك را نافع بود و تزجر و اسهال كه از ترى معده بود سود دهد و مثانه پاك گرداند از اخلاط بد و وى منضج بود چون بجوشانند در آب نفخ آن كمتر شود و طعم آن لذيذتر گردد و گويند فربهى آورد و مجرب است در شهرهاى ما و مصلح وى قند بود و گويند بدل وى بلوط بود و گويند خرنوب و ابن مؤلف گويد ابو ريحان آورده كه بدل وى مازو بود\r\nلاتين  CASTANCAE VESCAE  فرانسه  MARRONS - CHATAIGNES  انگليسى  CHESTNUT \r\n\r\nشاه‌صينى\r\nگويند عصارهء گياهى است چينى و گويند بتحقيق حناى آنجاست و چون سحق كنند و به سركه بسرشند و لوح سازند و طبيعت آن سرد بود و صداع گرم و ورمهاى گرم را سود دهد طلا كردن\r\nصاحب تحفه مىنويسد : عصارهء جامدهء سياه صفايحى است و گويند عصارهء ريوند است و بعضى عصارهء حناى چين دانسته‌اند\r\n\r\nشاهسفرهم\r\nحبق كرمانيست و بهترى وى سعتر بود و آن را شاهسفرم كرمانى و ريحان هم گويند طبيعت آن گرم بود در اول و خشك بود در دويم و گويند سرد بود و محلل فضلات دماغ بود و چون آب سرد بر وى ريزند و ببويند محرورمزاج را نافع بود و در ورق وى قبض لطيف بود و سده دماغ بگشايد و دماغ سرد از بخار پاك گرداند و قلاع را بغايت نافع بود و مقوى امعا بود و سينه و شش را از بلغم لزج پاك كند و بر داء الفيل طلا كردن نافع بود و چون به آب سرد بركشند و ببويند خواب آورد و گويند مصلح وى نيلوفر بود و ماسرجويه گويد سودمند بود حرارت و سوختگى را و صداع و خواب آورد\r\nدر مخزن الادويه مىنويسد : شاهسفرم معرب شاهسپرم فارسى است بمعنى سلطان الرياحين و نيز به فارسى نازبو معروف به ريحان مطلق است و بفرنگى اسميم و قسمى كه برگ آن بزرگ است اسميم ماكتوم بمعنى برگ بزرگ و قسمى كه برگ آن ريزه است اسميم باروم يعنى برگ كوچك و بهندى تلسى نامند و بعضى غير تلسى دانسته‌اند و ماهيت آن ريحان سبز مايل بزردى ريزه‌تر برگ است و قسمى سبز تيره و صاحب اختيارات بديعى نوشته كه حبق كرمانيست و بهترين آن سعترى بود كرمانى نامند و ريحان يزدى نيز\r\n\r\nشادنج\r\nبپارسى شادنه گويند و به عربى حجر الدم و آن انواع است عدسى و جاورسى و هندى نيكوترين آن عدسى بود و ديگر جاورسى كه آن را خشخاش نامند و بعد از آن هندى و عدسى بايد كه از عدس پهن‌تر بود و بغايت سرخ بود چنانچه به سياهى مايل بود و آنچه كوچكتر بود چون بشكنند اندرون سرخ بود و زودشكن باشد و آنچه كوچكتر بود و گردتر چون در آب بمالند سرخى وى زايل گردد و سفيد گردد و صلب بود مانند سنگ و آن نوع بد بود و آن را شادنه خشخاش مانند سنگى گويند و سرخ و نقطه‌ها بر وى بود و ابن مؤلف گويد شادنه عدسى را طورى نامند ازآن‌جهت كه از طور سينا خيزد و شادنه هندى حجرى\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nصلب بود يكرنگ چون نشسته باشند گرم است در اول و خشك است در دوم و آنچه شسته بود گرم است در اول درجه دويم و شستن وى چنان است كه بگيرند شادنه خوب و بكوبند بغايت سحق كنند و در كاسهء چينى كنند و آب از سر وى بريزند و در كاسه ديگر كنند و آنچه با آب روانه شده باشد نگاه دارند ديگربار با آب سحق كنند و چندان مكرر كنند كه آنچه شادنه بود با آب روانه شود و ديگ بماند پس آن آبها بنهند تا شادنه در تك آب بنشيند بعد از آن آب از آن بريزند و شادنه خشك كنند و در وى قبضى سخت بود و تخفيف و چون بر گوشت زيادت افشانند بگدازاند و ريشهاى چشم را نافع بود خاصه كه با سفيدهء تخم‌مرغ بود يا با آبى كه حلبه در و پخته باشند چون با شير زنان خلط كنند و در چشمى كه اشك از آن روانه بود چكانند سوزش آن را سودمند بود چون طلا كنند و با خمير بياشامند عسر البول و سيلان طمث و خروج منى را نافع بود و منع گوشت زياده كند و در ريشها خون را ببندد و صحت چشم و جرب آن را نافع بود و وى مضر بود بمعده و احشا و مصلح وى عصارهء زرشك بود و بدل آن نيم وزن آن روى سوخته بود و چهار دانك آن توتيا و شاپور گويد بدل آن حجر مغناطيس چون بسوزند شادنج بود در عمل\r\nصاحب مخزن الادويه مىنويسد : شادنج بفتح شين و الف و بفتح دال معرب از شادنهء فارسى است و به سين مهمله نيز آمده و به عربى حجر الدم نامند به جهت آنكه حابس دم است و به علت آنكه بعد از سودن برنگ خون سرخ مىباشد وى را حجر الطور نيز نامند و حجر هندى هم گويند و آن سنگى است سريع التفتيت عدسىشكل و جاورسىشكل نيز و بالوان مختلفه سرخ و زرد و سفيد و خاكسترى تيره با نقطه‌هاى ابلق و هندى آن سرخ بود\r\nلاتين  CANNABIS SATIVAE SEMEN  فرانسه  CHENEVIS  انگليسى  HEMPSEED \r\n\r\nشاه‌بانك و شاه‌بانج\r\nغابانك نيز گويند و شابانك و شاه‌بانج هم خوانند و آن بنفسج الكلاب بود كه به عربى قسوة الكلاب گويند صاحب جامع گويد بر نوف است و هم او گويد شجره ابراهيم كوچك و هم او از قول غافقى گويد كه نوعى از قيصوم بود و از قول صاحب حاوى گويد حب شبرم است برى و مؤلف گويد كه اين اقوال خلاف است آنچه محقق است بنفسج الكلاب بود كه به شيرازى آن را پشه سگ خوانند و گرم و خشك بود در دويم و صرع را سودمند بود و قطع آب عفن از دهان بكند خاصه كودكان را و محكم تحليل رياح بكند از شكم ايشان و از رحم و قايم‌مقام مرزنجوش بود\r\nصاحب مخزن الادويه مىنويسد : در ماهيت آن اختلاف است بعضى بنفسج الكلاب خوانند كه به عربى قسوة الكلاب نامند و بعضى جمسفرم برى و صاحب جامعه و نواب مرحوم برنوف دانسته‌اند و گويند شجر ابراهيم كوچك است و نيز از قول غافقى نقل كرده كه نوعى از قيصوم است و از قول صاحب حاوى كه حب شبرم‌برى است و صاحب اختيارات بديعى گفته كه اينها همه خلاف است و محقق آنست كه بنفسج الكلاب است كه به شيرازى آن را پشه‌سگ گويند\r\n\r\nشاطل\r\nو شاتل نيز خوانند و آن دوائى هندى بود مانند كماة خشك بود و گويند عروق خشن بود مانند بسفايج و بقد مقدار باقلائى بود و مؤلف گويد قول اول صحيح بود و آن مانند كماة است كه از هندوستان آورند و بشيرازى روشنك خوانند و ابن مؤلف گويد در حوالى شيراز نيز مىباشد و تميمى گويد كه وى گرم و خشك است در آخر درجهء سيوم و مسهل كيموسات غليظ بود و فالج و لقوه و داء الصرع و ارتعاش و علتهاى دماغ كه از ترى بود را نافع باشد و گويند مسهل كيموسات محرقه بود و شربتى از وى نيم درم بود با وزن آن نبات كه با آب گرم بنوشند\r\nصاحب مخزن الادويه مىنويسد : دوايى است هندى شبيه به قطر خشك و به قدر باقلايى و بزرگتر و كوچكتر از آن و با تلخى و پوست آن بسيار چين‌دار ما بين سياهى و سرخى و املس و آنچه بعضى گفته‌اند كه عروقى است خشن و پرگره مانند باقلا اصلى ندارد\r\n\r\nشارومى\r\nفلفل سفيد است و گفته شود\r\n\r\nشبرم\r\nنباتيست كه در بوستان و كنار جويها و صحراها رويد و مؤلف گويد به شيرازى گاو نيطوسك و گاو طانيطومك نيز گويند بدان سبب كه اگر گاو بخورد بميرد و گوسفند هرچه بخورد هيچ مضرت بوى نرسد بهترين وى سبك‌وزن بود كه لون ساق وى\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nبسرخى زند و بدترين انواع وى پارسى بود صاحب منهاج گويد گرم است در اول درجه دويم و خشك است در آخر سئوم و جيش ابن الحسن گويد گرم بود در سئوم و خشك در آخر دويم و وى از جملهء يتوعات بود و لبن وى گرم و خشك بود در چهارم و صاحب منهاج گويد لبن وى قطع دندان مىكند بىدرد و بايد كه شبرم اصلاح ناكرده استعمال نكنند و اصلاح وى چنان بود كه بستانند شير تازه و شبرم تازه ناكوفته در آن خويسانند يك شبانه‌روز و زياده رها نكنند و در آن يك شبانه‌روز دوسه نوبت شير را تازه كنند كه مصلح وى بود بعد از در سايه خشك كنند و قدرى ناكوفته از وى بياميزند با ادويه‌هاى مسهل ملايم مثل انيسون و رازيانه و كمون كرمانى و تربد و هليله بعضى از اين ادويه‌ها بدرستى كه بر خلاف شبرم بود از بهر آنكه در اين داروها مزاجهاى صالح بود در نفع طبائع و ابدان خلاف آنكه در شبرم است از بهر آنكه ايشان ملطف‌اند و حدت وى را زايل كنند و اگر در معالجه قولنج كه سبب آن بادى غليظ بود و بلغم استعمال كنند بايد با مقل و سكنج و اشق و سرگين گرگ خلط كنند و حب سازند و اگر در معالجه سده و ورم و آب زرد بلغم و سودا استعمال كنند چون از شير بيرون آورند خشك كنند و در آب كاشنى و آب رازيانه و آب عنب الثعلب صافى كرده خويسانند سه شبانه‌روز و بعد از آن خشك كرده حب سازند با اندكى نمك هندى و صبر و تربد و هليله بعد از آن دوائى نيكو بود و لبن وى نشايد كه قطعا بياشامند كه هيچ نيكى در وى نبود و كشنده بود و مقدار شربتى از اصلاح كرده وى با ادويه‌ها كه گفته شد از دانكى تا دو دانك بود بحسب قوت و صاحب جامع گويد ما بين دو دانك بود تا چهار دانك و صاحب منهاج گويد شربتى از وى دانكى بود فى الجمله وى مغير مزاجها بود خاصه مزاج گرم و مضر بود بمعده و جگر و باه و منى و عروق سفل منفجر گرداند و لبن وى دو درم كشنده بود و معالجهء وى به مسكه و روغن گاو كنند و مؤلف گويد اگر لبن وى بر قوباى تر و خشك طلا كنند البته زايل گرداند و مجموع يتوعات اين خاصيت دارد و بدل وى مازريون بود\r\nدر مخزن الادويه مىنويسد : شبرم بضم اول و سكون با و ضم را بيونانى سطوسا و بشيرازى گاو كشك و كانيطنوسك و طانيطومك نيز نامند جهت آنكه چون گاو بخورد مىميرد و گوسفند زيان نمىرسد و در ماهيت نباتيست كه در بوستانها و كشتزارها رويد و ساق آن راست و با زغب و گره‌دار به قدر زرعى شبيه به نى و شيردار و برگ آن شبيه بطرخون و كاج . . .\r\n\r\nشبت\r\nبه شيرازى شود گويند بهترين آن تازه بود كه گل وى شكفته بود و گرمى وى ميان درجهء دوم بود و سئوم و خشكى وى ميان اول بود و دويم و اسحق گويد گرم بود در دويم و خشك نيز در آن درجه بود و وى منضج اخلاط سرد بود و مسكن اوجاع و تر وى حرارت در او كمتر بود و رطوبتى در وى بود كه انضاج وى كمتر بود و چون خشك كنند تحليل وى زياده بود و شبت منضج ورمها بود و اگر در زيت بپزند آن روغن محلل و مسكن وجع بود و منضج ورمى كه نضج نيابد و خواب آورد و چون بسوزانند گرم و خشك بود در سئوم و خاكستر وى ريشها كه حادث شود در سفل و ذكر و ريشهاى كهن چون بر وى افشانند نيكو گرداند و اگر بر بواسير كه رسته باشد ضماد كنند سودمند بود و مقدار مأخوذ از وى پنج درم باشد بلغم لزج كه در معده بود و درد سينه و شش را نافع بود و امتلاى و مغص را ساكن گرداند و شير براند و عصارهء وى درد گوش سوداوى را سود دارد و رطوبتى كه در وى بود خشك گرداند و طبيخ وى با عسل بلغم و صفرا پاك گرداند و چون سحق كنند و با عسل بياميزند چندانكه بسته شود و بر معده بمالند شكم براند به آسانى و طبيخ وى درد پشت و بادها را نافع بود ليكن مبخر سر بود و محرورى را موافق نبود و اگر پخته بود و بخورند و بعد از آن سكنجبين ساده بياشامند اگر محرورى بود و طبيخ وى جهت درد گرده و مثانه چون از سده بود يا رياحى غليظ نافع بود و سنگ مثانه بريزاند و ادمان خوردن آن مضعف چشم بود و مضر بود بمعده و گرده و مثانه و مصلح وى لميو بود و گويند عسل بود و صاحب تقويم گويد مصلح وى دارچينى بود يا قرنفل و بدل آن تخم وى بود\r\nصاحب مخزن الادويه مىنويسد : شبت بكسر شين و فتح با و تاء مشدده به فارسى شوت و شود و بيونانى و انبيتون و بهندى سوا و سوى و تخم آن را بهندى والان‌خورد گويند\r\nلاتين  ANETHUM GRAVEOLENS  فرانسه  ANETH ODORANT FENOUIL BATARD \r\n\r\nشب\r\nانواع بود و آن را زاج بلور گويند از كوه فروچكد و بفسرده مانند يخ آنچه از كوههاى يمن خيزد لون آن سفيد بود كه\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nبزردى مايل بود و قابض بود و در وى حموضتى بود نيكوترين انواع شب آن بود كه به يمانى مشهور بود و ديسقوريدوس گويد كه انواع شب بسيار بود اما آنچه مستعمل بود در معالجه طبى سه نوع بود مشفف و رطب و مدحرج مشفف يمانى بود و طبيعت وى خشك بود در دويم و سرد بود و گويند گرم و خشك بود در سئوم و گويند گرمى وى در دويم بود چون با دردى سركه بود نافع بود جهت نزف دم از هر موضع كه بود و چون با عسل و سركه مضمضه كنند دندان متحرك را محكم گرداند و چون با عسل بياميزند قلاع زايل كند و اگر با عصى الراعى بياميزند بهق را سود دهد و سيلان ماده كه از گوش آيد نافع بود و چون با ورق انگور يا ماء العسل بياميزند جرب ريش‌شده را طلا كنند موافق بود و چون به آب بياميزند حكه و ريش ناخن و داخس و شقاق كه از سرما بود سود دهد و چون يك جزو از وى با يك جزو نمك بياميزند ريشهاى بد كه منتشر شده باشد در اعضا نافع بود و چون به آب زفت بر سر مالند سبوسه زايل كند و چون به آب بمالند شپش را بكشد و سوختگى آتش را سودمند بود و بر ورمهاى بلغمى لطوخ كردن نافع بود و در شيب بغل ماليدن گند بغل زايل كند و چون اندكى از وى با پشم پاره به فم رحم نهند پيش از جماع مفيد بود جهت قطع خون و منع آبستنى و بچه بيرون آورد و جهت ورم لثه و لهاة و وجع اذنين و انثيين بغايت مفيد بود و رازى در خواص آن گويد چون در آب تيره اندازند روشن و صافى گرداند در اندك زمان و گويند چون شب در زير جامه خواب كسى نهند كه در خواب بانگ و فرياد كند ديگر نكند و خوردن وى مضر بود تا به حدى كه كشنده بود و سرفه سخت پيدا كند و باشد كه به سل انجامد و مداواى وى به شير تازه كنند و قند و مسكه و بدل وى نمك تلخ بود و نمك سياه به وزن آن\r\nدر مخزن الادويه مىنويسد : بكسر شين و باء مشدده به فارسى ذمه و زاك سفيد و بهندى پهيكرى نامند و آن ماهيتى است كه مجتمع و منعقد مىگردد از اجزاى اعفنهء ارضيه بسبب برودت انعقاد غير مستحكم يافته از جمله معادن زاجات و املاح و نوشادر و شبوت و آن چيزى است شبيه بزاج با اندك ترشى غلاف زاج كه ترشى آن زياد است\r\n\r\nشب الاساكفه و شب العصفر\r\nشب القلى است و در قاف گفته شود\r\n\r\nشبطباط\r\nعصى الراعى بود و گفته شود\r\n\r\nشبوقه\r\nخمان بزرگ بود و گفته شد\r\n\r\nشبوط\r\nنوعى از ماهى است و در دجلهء بغداد و فرات بسيار بود و زهرهء وى در داروهاى چشم استعمال كنند و وى در سمك گفته شد\r\n\r\nشباب\r\nدرخت ماهودانه بود و گفته شود\r\n\r\nشجره حمره\r\nآزاددرخت است و گفته شد\r\n\r\nشجره الله\r\nابهل هندى است بپارسى ديودار خوانند و گويند صنوبر هندى است و در دال گفته شد\r\n\r\n","description":"","footnote":"","page_name":" 247 ","page_number":247},
  {"content":"\r\n\r\n\r\nشجرة البق\r\nدردار است و گفته شد\r\n\r\nشجره آكله\r\nشجرة الله بود و گفته شد\r\n\r\nشجره الحيات\r\nدرخت سرو است و گفته شد در سين و اين اسم بدان سبب بدان نهاده‌اند كه جايگاه مار است\r\n\r\nشجره بارده\r\nلبلاب بود و گفته شد\r\n\r\nشجره رستم\r\nزراوند طويل است و گفته شد\r\n\r\nشجره موسى\r\nعليق الكلب بود و گفته شود\r\n\r\nشجرة التيس\r\nلوف الكبير بود و گفته شود\r\n\r\nشجرة الخطاطيف\r\nعروق الصفر است و گفته شود\r\n\r\nشجرة الطحال\r\nضريمة الجدى است و آن نباتيست كه بر درختى كه نزديك آن بود پيچيده شود و نوعى از فاشرا بود و گفته شود\r\n\r\nشجرة الصفارغ\r\nلبيكج بود و گفته شود\r\n\r\nشجرة الدم\r\nشنجار بود و گفته شود\r\n\r\nشجره ابراهيم\r\nغافقى گويد پنج انگشت است و بعضى گويند شاه‌بانج است و صاحب فلاحه گويد درخت برم بود كه آن مغيلان است\r\n\r\n","description":"","footnote":"","page_name":" 248 ","page_number":248},
  {"content":"\r\n\r\n\r\nشجرة الكلف\r\nاصابع الاصفر است و گفته شد\r\n\r\nشجرة البق\r\nقثابرى بود و گفته شود\r\n\r\nشجره ابى مالك\r\nدر دمشق صابون القاف گويند و آن نباتيست كه در محلهاى نمناك رويد در ميان نهرها و بيخ آن در جامه پاك كردن مانند صابون بود و مؤلف گويد آن نوعى از گليم‌شوى بود و صفت گليم‌شوى در باب الف در اصل العرضيثاث گفته شد و بيخ آن مره سودا بود و اسهال برفق و سودمند بود جهت مجموع زخمها حتى جذام\r\n\r\nشجره الدب\r\nزعرور بود باقى اقوال كه گفته‌اند خلاف است\r\n\r\nشجره الدبق\r\nدرخت سپستان بود و گفته شد\r\n\r\nشجرة التيس\r\nطراغيون بود و گفته شود\r\n\r\nشجرة البراغيث\r\nطباق بود و گفته شود\r\n\r\nشجره مريم\r\nصاحب جامع اقوال مخالف يكديگر بسيار آورده و بتحقيق نكرده و صاحب منهاج تصريح كرده كه بخور مريم است و گفته شد\r\n\r\nشجرة الفار\r\nوهم است طبيعت وى گرم و خشك بود در سئوم و منفعت وى در غار گفته شود\r\n\r\nشحرور\r\nصاحب منهاج گويد بهترين وى كوچك بود و گوشت وى گرم و خشك بود و دشخوار هضم شود غذاى بد بدهد خون گرم و خشك از وى متولد شود و روغن بسيار مضرت وى كم كند و صاحب جامع گويد از قول رازى كه گوشت وى تر بود و كيموس وى محمود بود و زود هضم شود و فراطيس روحانى گويد بدرستى كه فاضل‌ترين غذاى اصحاب ماليخوليا بود بپارسى آن را در خوانند و از مرغان خوش‌آواز بود\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nصاحب مخزن الادويه مىنويسد : بضم شين و سكون حا و ضم را و سكون واو و را در آخر لغت عربيست و بتركى قراطارخ و باصفهانى غوغار و بمازندرانى توكاور نامند در ماهيت آن اختلاف است اكثرى گفته‌اند طايرى است سياه بجثه قمرى و منقار و پاهاى دراز و زرد مايل بسرخى . . .\r\n\r\nشحم\r\nنيكوترين پيه آن بود كه از حيوان فربه و مستكمل گيرند طبيعت آن گرم بود و تر و مختلف بود باختلاف حيوان كه از وى گيرند و ترى وى كمتر از سمين بود از بهر آنكه بگدازند زودتر از وى بسته شود و گويند خشك است سودمند بود جهت خشونت حلق ليكن مرخى و مغثى و مدخن بود و دفع مضرت وى به ليمو يا نمك كنند زنجبيل و راسن محلل\r\n\r\nشحم البط\r\nگرم‌تر از پيه مرغ بود بغايت لطيف بود چون بموم روغن سازند و بر روى مالند جلا دهد\r\n\r\nشحم الدجاج\r\nگرمى وى كمتر از پيه بط بود و از آن خروس ميانه بود و پيه مرغ خشونت زبان و درد رحم را نافع بود\r\n\r\nشحم الاوز\r\nداء الثعلب را سودمند بود و شقاق لب و روى را نافع بود\r\n\r\nشحم الارض\r\nصاحب منهاج گويد قطن است و گفته شود و صاحب جامع گويد خراطين بود و مؤلف گويد خراطين را امعاء الارض خوانند و گفته شد\r\n\r\nشحم الفيل\r\nگرم بود چون بر خود مالند گزندگان بگريزند\r\n\r\nشحم الايل\r\nبغايت گرم بود تشنج را سودمند بود و چون لطوخ كنند گزندگان بگريزند\r\n\r\nشحم الاسد\r\nگرمترين شحمها بود ترى وى گرمتر بود و خشكى زياده و بقوت‌تر و جهت تحليل اورام غليظ و صلب سودمند بود\r\n\r\nشحم الحمار\r\nنافع بود جهت اثرها كه در پوست بود و سوختگى آتش\r\n\r\nشحم الحمار الوحشى\r\nبا روغن قسط جهت درد پشت نافع بود چون از باد بود\r\n\r\n","description":"","footnote":"","page_name":" 250 ","page_number":250},
  {"content":"\r\n\r\n\r\nشحم المعز\r\nقابض‌ترين شحمها بود و شحم ميش تحليل در وى زيادت بود نافع بود جهت لذع معا و ريش آن و شحم معز بقوت‌تر از شحم خنزير بود از بهر آنكه زود بسته شود و حقنه كردن وى سجح و تزجر را نافع بود و كسى كه ذرايح خورده باشد\r\n\r\nشحم الخنزير\r\nنيكوترين وى آن بود كه از خنزير نر جوان گيرند و ترى وى زياده از مجموع شحمها بود و فعل وى نزديك بزيت بود ليكن تليين و نضج در وى زياده بود كه در زيت و گرمى وى كمتر از زيت بود و كمتر از گرمى پيه بز و ميش بود نافع بود جهت ورمها و قرحه‌هاى امعا ساكن كند و گزندگى جانوران را سود دارد و مقدار مأخوذ از وى سه درم بود و اولى آن بود كه عوض وى پيه بز كنند كه قايم‌مقام وى بود در اين زحمتها و وى حرام بود و گويند بدل وى شحم الكلب الماء بود\r\n\r\nشحم البقر\r\nگرم‌تر و خشك‌تر از پيه ميش و بز بود و متوسط بود ميان پيه شير و بز و بدل وى گويند پيه بط بود و شحم العجل گرمى وى كمتر از پيه گاو بود\r\n\r\nشحم الدب\r\nلطيف بود داء الثعلب را سودمند بود شقاق كه از سرما بود را نافع بود خلع و وثى و تعقد مزمن و برص سودمند بود و شريف گويد چون پيه وى در پوست انار گرم كنند و با همچندان آن زيت بياميزند و بر ابرو طلا كنند موى وى سياه گرداند و بسيار بروياند و چون بناصور مالند زايل گرداند و اگر پيه وى سحق كنند و بر مفاصل و مقعد طلا كنند نافع بود چون در آفتاب بر عصب غليظ مالند برفق تا آن را بخورد لطيف گرداند و در غايت تليين بود و بدل وى شحم الكلب بود و ابن زهر گويد چون بر داء الثعلب مالند موى بروياند و چون بر چشم كشند بعد از آنكه موى بركنده باشد ديگر نرويد و چون بگدازند و بر كودكى مالند كه تازه زائيده باشد از همه آفتها ايمن بماند و جرزى عظيم بود وى را\r\n\r\nشحم السمك البحرى\r\nتيزى چشم را زياده گرداند و نزول آب را سودمند بود با عسل\r\n\r\nشحم الافعى\r\nگرم و تر بود و اكثر اطبا برآنند كه منع نزول مىكند از چشم و على بن عيسى گويد منع موى زياده بكند كه در چشم بود وقتىكه بركشند و بر آن مالند و اسحق گويد دنكى از وى تا دو دنك زهرها و گزندگيها را سودمند بود و مضر بود بدل و مصلح آن بصل الفار بود\r\n\r\nشحم القاوند\r\nقاوند گويند و در قاف گفته شود\r\n\r\nشحم الثعلب\r\nدرد گوش را ساكن گرداند و چون در روغن سوسن بگدازند و بر پنبه‌پاره در گوش نهند و درد دندان را نافع بود و گويند چون بگدازند و بر نقرس مالند زايل گرداند و اگر طلا كنند بر خارى يا چوبى و در گوشهء خانه بنهند براغيث بر وى جمع شوند و برغوث بپارسى كيك خوانند\r\n\r\n","description":"","footnote":"","page_name":" 251 ","page_number":251},
  {"content":"\r\n\r\n\r\nشحم التمساح\r\nجالينوس گويد پيه وى چون بر گزندگى وى نهند در حال درد زايل گرداند\r\n\r\nشحم الحنظل\r\nچون از حنظل بيرون آورند بعد از سه ماه قوت وى ضعيف گردد و در حنظل گفته شود\r\n\r\nشحم المرج\r\nحظمى برى بود و گفته شد\r\n\r\nشخار و سخيره\r\nقلى است و گفته شود در قاف در تحفه شخعر آمده است\r\n\r\nشربث\r\nفراسيون است و گفته شود\r\n\r\nشرى\r\nشجره حنظل است و در حنظل گفته شد\r\n\r\nشربين\r\nدرخت قطران بود و آن از جنس درخت صنوبر بود و ثمر وى مانند سرو بود باندكى كوچكتر و وى خارناك بود و آن دو نوع است دراز و كوتاه در پوست وى قبضى بود و طبيعت وى گرم و خشك بود نزديك بدرجهء سئوم و چون ورق وى به سركه بپزند و بدان مضمضه كنند درد دندان را نافع بود و ثمر وى سرفه را سودمند بود و جگر و تقطير البول را نافع بود و مشيمه بيرون آورد و بول براند با فلفل استعمال كنند شكم ببندد و ثمر وى چون با شراب بياشامند از جهت دفع غايله خوردن ارنب بحرى نافع بود و چون با شحم ايل بياميزند و بدن را بدان مسح كنند هيچ گزنده گرد وى نگردد و ثمر وى معده را بد بود و لذاع بود و درد سر آورد و بچه بيندازد و اصلاح وى بعصارهء لسان الحمل و جلاب كنند\r\nصاحب مخزن الادويه مىنويسد : شربين بضم شين لغت فارسى است بيونانى قادرس و بفرنگى سندر و بلغت اسلام‌آباد چاتكام كه مضاف بنگاله است كرجن نامند و آن از اضاف سرو است و قطران حاصل از ثمر آنست\r\nصاحب تحفه مىنويسد : شربين از اصناف سرو است برگش از آن عريضتر و ثمرش شبيه ببار سرو و از آن كوچكتر است و مهمترين قطران از وى حاصل مىشود و بعضى او را از اصناف صنوبر دانسته‌اند و در اصفهان معروف بدرخت نوش است\r\n\r\nشقاقل\r\nاشقاقل است و گفته شد\r\n\r\nششنبدان\r\nقاشرسنين بود و گفته شود\r\n\r\nششتره\r\nفرا است و گفته شود\r\n\r\n","description":"","footnote":"","page_name":" 252 ","page_number":252},
  {"content":"\r\n\r\n\r\nشطريه\r\nنوعى از سعتر است اما ورق آن درازتر بود و بستانى بود و در صعتر گفته شود\r\n\r\nشعور الصفاليه\r\nزعفران بود و گفته شد\r\n\r\nشعر الجن\r\nو شعر الحيات و شعر الارض و شعر الخنازير و كزبرة البر و شعر العزيل و ساق الاسود و سانقه و ظفاير الجن اين جمله پرسياوشان است و كرمانيان كورسو و شيرازيان ويراكيس نامند\r\n\r\nشعارير\r\nقثاى صغير است و گفته شود\r\n\r\nشعير رومى\r\nخندروس بود و گفته شد\r\n\r\nشعير\r\nنوعى از وى بىپوست بود و آن را سلت خوانند بپارسى جو برهنه گويند و فعل وى نزديك بجو با پوست بود و نيكوترين وى آن بود كه تازه و سفيد و بزرگ بود و دانهء وى فربه بود و طبيعت وى سرد و خشك بود در اول و گويند در دويم و خشكى وى بيشتر از باقلاى مقشر بود باندك چيزى اما در همه خصلت‌ها مانند وى بود چون از بيرون استعمال كنند و چون پخته خورند فاضل‌تر از باقلا بود و در وى تحليل و جلا بود و غذاى وى كمتر از غذاى گندم بود و بر كلف گرم كرده طلا كنند سود دهد و بر جرب ريش‌شده با سركه گرم‌كرده طلا كنند سود دهد و با سركه بر نقرس طلا كردن نيكو بود و منع سيلان فضول از مفاصل بكند و آرد وى با پوست خشخاش و اكليل الملك ضماد كردن بر ذات الجنب نافع بود و با انجير چون بپزند تبهاى بلغمى را نافع بود و چون مرضوض كنند و به آتش گرم كنند و بر وجعى كه از حرارت بود نهند يعنى تكميد كنند ساكن كند و بر ورمهاى گرم نيز همين عمل كند و بادانگيز بود و مغص آورد و مضر بود بمثانه و مصلح وى انيسون بود و آرد جو چون با انجير بپزند و بر ورم بلغمى و ورم گرم اندازند بپزاند و بگدازد و چون با راتينج و زفت و سرگين كبوتر بياميزند و بر ورمهاى صلب نهند نضج بدهد و چون با زفت تر و موم و بول كودكان كه محكم نشده باشد و زيت بياميزند و بر خنازير نهند نضج دهد و چون با عصارهء سرد بسرشند مانند كاهو و تورك و آب عنب الثعلب و ضماد كنند بر چشم كه ورم كرده آن گرم بود ساكن كند و همچنين طلا كردن بر مجموع ورمهاى گرم و جمره و حمره و فلقمونى و مانند آن مفيد بود و چون با سركه بسرشند و بر پيشانى طلا كنند درد سر گرم ساكن كند و همچنين تنها با ادويهء كه موافق بود قلاع را زايل كند\r\nصاحب مخزن الادويه مىنويسد : شعير بفتح شين و كسر عين به فارسى جو و بهندى سج گويند\r\nفرانسه  ORGE  انگليسى  BARLEY \r\n\r\nشعر\r\nجالينوس مىگويد موى اگر بسوزانند در قوت مانند پشم بود سوخته يعنى گرم و خشك بود در سئوم اگر موى آدمى تر كنند به سركه و بر گزندگى سگ ديوانه ضماد كنند در ساعت درد ساكن گرداند و گويند سحق كرده به سركه تر كنند و ضماد كنند بر آن و اگر با شراب صرف و زيت تر كنند و بر جراحتهاى سر نهند منع تورم آن بكند و اگر با مردارسنگ سحق كنند و بر چشمى\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nكه جرب و حكه داشته باشد طلا كنند سودمند بود و چون با روغن گل بياميزند و در گوش چكانند درد دندان را ساكن گرداند و اگر طلا كنند بر سوختگى آتش سودمند بود و ابن زهر گويد اگر بياويزند موى طفل پيش از آنكه صلب شود بر كسى كه نقرس داشته باشد يا عقرب گزيده بود نافع بود و اگر موى آدمى بخور كنند به چيزى زرد گرداند و اگر آب مقطر وى بر داء الثعلب مالند موى بروياند و صفت سوختن وى چنان بود كه ديگى توپر كنند از موى و طبقى بر سر آن نهند كه در ميان سوراخ داشته باشد بر سر آتش نهند تا بسوزد\r\n\r\nشعر الحياء\r\nشعر الجن است و گفته شد\r\n\r\nشفلج\r\nثمر الاصف است و آن را قثاء الكبر خوانند و در ثا گفته شد\r\n\r\nشفتين برى\r\nمرغى است كه وى را يمام خوانند و بپارسى بوتيمار خوانند صاحب منهاج گويد بهترين وى كوچك بود طبيعت وى گرم و خشك بود و خشكى وى به قوت بود و مفلوج را سودمند بود و بيخوابى آورد و مصلح وى سركه و گشنيز بود و نشايد كه اگر از يك سال گذشته باشد بخورند كه بغايت مضر بود و اولى آن بود كه پس از كشتن يك روز رها كنند بعد از آن بخورند و رازى گويد كه پيران و ناقهان را بغايت نيكو بود و ارسطو گويد خاصيتى قوى در قوت ماسكه دارد و در اين باب كبك غالب بود و ابن زهر گويد كه گوشت وى حفظ زياده كند و ذهن تيز گرداند و قوت حواس بدهد\r\nصاحب مخزن الادويه مىگويد آن را بتركى الافاخته و بهندى بكله گويند و آن مرغى از فاخته بزرگتر و سفيد و طوق گردن آن سياه و گردن و پاى آن بلند و منقار و پاى وى سرخ است\r\n\r\nشفتين بحرى\r\nجانور دريائيست به شكل خفاش دو بال داشته باشد مانند بالهاى خفاش و بلون هم مانند وى بود و دنب وى مانند موش و در بن آن خارى بود مقدار نيشى و بدان بگزد و دردى سخت پيدا شود از گزندگى وى و صاحب جامع گويد در مدينه مالقه از بلاد آندلس ويرا ايرق خوانند و شريف گويد اگر مردى يا زنى بول كند در موضعى كه در آن موضع خاريمامهء بحرى فروبرند آن‌كس كه بول كرده باشد سوزش تمام در وى سخت پيدا شود ما دام كه خار در آنجا فروبرده باشد و مهراس رومى گويد چون بنهند در شيب جامهء خواب كسى كه خفته باشد ما دام كه آن نهاده باشد بخواب نرود و اگر دفن در بن درختى نهند بارور نشود و خشك گردد و اگر دفن كنند در خانهء قومى تفرقه گرداند ايشان را و اگر بسوزانند و سحق كنند و بر دو كس افشانند از يكديگر پراكنده شوند و دشمن يكديگر گردند و بعضى ويرا حب الشر خوانند\r\nصاحب مخزن الادويه مىنويسد : بهندى ساكوج و بفرنگى پستيناكه‌مرين نامند و همين صفات را براى وى قائل است\r\n\r\nشقايق نعمان\r\nشفر خوانند و بيونانى ارامونى و برى گويند و بستانى بود بپارسى لاله گويند و نوعى ديگر از لاله هست كه آن را آذريون گويند و گفته شد و طبيعت هر دو نوع صاحب منهاج گويد گرم و خشك بود در اول و گرم است در دويم و عيسى بصرى گويد گرم و خشك بود در دويم و وى محلل و منضج بود و جلايى و حدتى در وى بود و اگر گل شقايق با پوست جوز تر بياميزند موى را بغايت سياه كند و خضابى نيكو بود و اگر در شيشه كنند و در شيب و بالاى وى يك مثقال روى سوخته بنهند و در سرگين تر چهل روز دفن كنند چون بيرون آورند و در ساعت موى خضاب كنند تنها بغايت سياه گرداند و عصارهء وى سفيدى چشم را زايل كند و قوت بدهد خاصه از چشم كودكان و در كحلها قوت چشم بدهد و شريف گويد چون آب وى در چشم كشند حدقه\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nرا سياه گرداند و منع نزله بكند در ابتدا و تيزى وى زياده گرداند و اگر يك رطل شقايق و نيم رطل پوست گردكان در شيشه كنند و در سرگين گرم دفن كنند دو هفته و موى بدان خضاب كنند سياه گرداند و چون ظرفى آبگينه پر كنند و در شيب آن چهار درم روى سوخته بنهند و در بالاى آن همچنين و سر آن بگيرند و در سرگين دفن كنند سه هفته بعد از آن بيرون آرند آبى سياه غليظ باشد موى را بوى سياه كنند نيكو بود و اگر دست زنان بوى رنگ كنند نيكو بود و ابن رضوان گويد تخم وى چند روز هر روز يك درم به آب سرد بياشامند از برص شفا يابند و ديسقوريدوس گويد اگر وى را همچنان بكوبند و آب وى بگيرند و بدان سعوط كنند سر را تنقيه كند و چون بخايند قطع بلغم بكند و چون بپزند با شراب و بر ورم گرم چشم ضماد كنند زايل كند و آثار قرحه كه در وى بود پاك گرداند و ريشهاى چركن پاك كند و چون زن به خود برگيرد حيض براند و چون ورق وى و قضبان وى با حشيش جو بپزند و بخورند شير براند و شقايق نافع بود جهت نمش و جرب ريش شده و قوبا\r\nصاحب مخزن الادويه مىنويسد : شقايق بفتح شين آن را شقايق النعمان و بلاتينى بياى درازايتلم يعنى گلى كه رنگ او زود متغير مىشود و به فارسى لاله مىنامند\r\nلاتين  PAPAVER RHOCAS  فرانسه  COQUELICOZ - PAVOT - COQ  انگليسى  CORN - POPPY \r\n\r\nشقاقل\r\nاشقاقل نيز گويند و گفته شد منصورى گويد مرباى وى قوى گرم بود و مسخن معده و جگر بود و منى را زيادت كند چون ادمان خوردن وى كنند و ابن وافد گويد گرم و تر بود در اول رطوبت او بيشتر از حرارت بود و مهيج جماع بود و باه را زيادت كند و نعوظ آورد خاصه مربا بعسل جالينوس گويد گرم و تر بود در اول رطوبت او بيشتر از حرارت بود و مهيج جماع بود و باه را برانگيزد و نعوظ تمام آورد و حيض فرود آورد و مقوى اعضاى سرد بود و ديسقوريدوس گويد در ابتداى استسقا نافع بود و مقوى امعا بود و بدن و منى بيفزايد و لذت زياده كند و بچه فرود آورد و اختناق رحم را نيكو گرداند و گزندگى سگ ديوانه و سباع و گزندگان كه زهر ايشان سرد بود سود دارد و مقدار مأخوذ از وى دو درم بود و شيخ الرئيس گويد ظن آنست كه گرمى وى لطيف بود و ترى وى قوت در روح زياده كند و رازى گويد بدل آن به وزن آن بوزيدان بود و گويند بدل وى دارچينى و تخم گذر بود و بسيار خوردن وى مضر بود به شش و مصلح وى پرسياوشان بود با نبات بجلاب\r\nصاحب مخزن الادويه مىنويسد : آن را شقاقل و ششقاقل و حشقاقل و شقيقل و هشقيقل نيز و بهندى ستالى و سوالى و دودهالى و كاكول و ستاور نيز نامند و آن بيخى است پرگره و با لزوجت و اندك شيرينى و به سطبرى انگشتى دراز و سفيدرنگ و ساق آن گره‌دار و پربرگ و مستعمل بيخ آنست\r\nلاتين  PASTINACA SECACUL  فرانسه  PANAIS CHECACUL  انگليسى  PARSNIP \r\n\r\nشقر\r\nشقايق است و گفته شد\r\n\r\nشقراق\r\nشقره هم گويند بپارسى كاسكينه و بشيرازى كاسه شكنك خوانند و گوشت وى گرم بود و در وى زهومتى باشد اما محلل رياح غليظ باشد در امعا و خوردن وى سم بود\r\nصاحب مخزن الادويه مىگويد : شقراق بفتح شين و شراق و شرقوق و شرشق نيز به فارسى كاسكينه و بشيرازى كاسه‌شكنك و باصفهانى سبزقبا و بمازندرانى كراكر و عرب آن را اخيل گويد و بديمن و بهندى لتوره نامند و آن طايرى است به قدر كبوتر و كوچك سبزرنگ خوش‌منظر و در جناح آن سياهى و مخطط بسرخى و سبزى و سياهى دور از آبادى و در كوهها زندگى مىكند و كثير الاستفاته مىباشد و بسيار فرياد مىكند\r\n\r\nشقرديون\r\nاشقرديون خوانند و آن اسقرديون بود و گفته شد و آن ثوم برى بود و حافظ الاجساد و حافظ الموتى نيز گويند بغايت گرم بود بول براند و چون تر بود بكوبند و چون خشك بود بپزند و بياشامند گزندگى جانوران و ادويه كشنده را نافع بود و سينه را از كيموس غليظ پاك گرداند و مقدار دو درم چون با ماء العسل بياشامند گزندگى جانوران و ادويهء كشنده را نافع بود و\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nعسر البول و لذع معده را نافع بود و چون با حرف و عسل و راتينج بياميزند و بر نقرس نهند درد ساكن كند و اگر به آب ضماد كنند همين سبيل و چون زن به خود برگيرد حيض براند\r\nدر مخزن الادويه تحت عنوان اسقورديون مىنويسد : آن را سقورديون نيز گويند و لغت يونانيست بمعنى ثوم الحيه و معروف به ثوم الكلب و سير صحرائى است كه به فارسى موسير نامند\r\nلاتين  ALLIUM ASCALONICUM  فرانسه  ECHALOTTE - CIBOULE  انگليسى  SHALLOT - ASCALONION GARLIC \r\n\r\nشكاعى\r\nصاحب منهاج گويد حشيشى است در قوت مانند بادآورد و نيكوترين وى سبز بود و گويند زرد و طبيعت وى گرم و خشك بود در سيوم و گويند گرم است در اول و خشك است در دوم و محلل لطيف بود بغايت و گويند چون در شيب جامه خواب كودكان نهند نافع بود جهت آب رفتن دهان و هر فالج طلا كردن و سعوط و با شراب آشاميدن نافع بود و رطوبت معده و باد كه در رحم بود را سودمند بود و مقدار مأخوذ از وى دو درم بود و جالينوس گويد سودمند بود جهت مره سودا و بلغم و مقوى بدن بود و معده و امعا را پاك گرداند از فضلهاى بد و جذام را نافع بود و قولس گويد جذام و بهق و برص را نافع بود و چون با افسنتين رومى بياشامند مسمن بود و مقدار مأخوذ از وى پنج درم بود و صاحب تقويم گويد مضر بود به شش و مصلح وى صمغ عربى بود و نافع جهت ورم ملازه و ورم مقعد و بيخ وى قطع سيلان رطوبت مزمن از رحم بكند و خون رفتن از سينه و مجموع سيلان رطوبت از بدن بكند و شيخ الرئيس گويد سودمند بود جهت تبهاى كهن خاصه صبيان را و مؤلف گويد به شيرازى آن را خارمهك خوانند و وى نباتى كوهى بود و در زمينى كه سنگستان بود رويد و جهت تب ربع و تب سرما بجلاب خوردن نافع بود و ابن مؤلف گويد تب سرما مجرب است\r\nصاحب مخزن الادويه مىنويسد : شكاعى با ضم شين لغت عربى است و بيونانى اقرانيقى و نيز افشارنيقى بمعنى شوكة البيضا نامند و آن را شوكهء عربيه و كثير الركب نيز گويند و به لاتينى اطركطياس و به فارسى بادآورد گويند واضع آنست كه غير بادآورد بود بلكه از اصناف آنست و نيز به فارسى آن را چرچه گويند و در بعضى بلاد معروف به كنگر خر است و بهندى اونت كتاره نامند و ماهيت آن دو نوع است يكى گل آن سفيد و شاخهاى آن باريك بلند سفيد و كم‌شعبه و ديگرى گل آن بنفش و شاخهاى آن اندك قوىتر و پرشعبه و مايل بسبزى و زردى و اين مخصوص به شكاعى است مستعمل آن بيخ و ثمر آنست\r\n\r\nشكرهنج\r\nشكوهنج هم گويند و آن خسك است و گفته شد\r\n\r\nشكوتا\r\nاكشوث بود و گفته شد\r\n\r\nشك\r\nتراب الهالك خوانند و اهل عراق و اهل مغرب رهج الفار خوانند و به عربى سم الفار خوانند و بشيرازى مرگ موش كانى و صاحب منهاج گويد كه گويند دود زر است كه از خراسان آورند و گويند دود نقره بود كه در خراسان در معدن نقره حاصل مىشود و مؤلف گويد آنچه محقق است از طرف دريا بياورند از كوه كيلوت و مىگويند كه وى كانى است و اكسيريان وى را زرنيخ سفيد خوانند و وى سم قاتل بود و علاج كسى كه آن خورده باشد همچنان باشد كه كسى زيبق مصعد خورده باشد و مشكل خلاص شود از بهر آنكه بغايت مهلك بود و اگر در ميان خمير كنند يا در چيزى ديگر و در خانه بنهند تا موش بخورد بميرد و هر موش كه بوى آن موش مرده بشنود بميرد و خانه از موش پاك گردد\r\nلاتين  OXYDUM ARSENICI ALBUM  فرانسه  OXYDE BLANC D , ARSENIC  انگليسى  WHITE OXYDE OF ARSENIC \r\n\r\nشلجم\r\nسلجم نيز گويند و آن لغت است بپارسى شلغم گويند و بشيرازى شلم‌برى بود و بستانى بود و طبيعت وى گرم است در\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nدويم و تر است در اول و غذا بسيار دهد و مولد منى بود و سينه را نرم گرداند و باه را برانگيزد و بول براند و مسهل بود و اشتهاى طعام آورد و چون به سركه بود و خردل مقوى معده بود و آب وى رطوبت را كه پيدا گردد مفيد بود و در وى غلظى و نفخى بود و محرك شهوت جماع بود و چون بخورند و احساس نفخى در خود مشاهده كنند بعد از وى جوارش تنقل كنند مفيد بود\r\nدر مخزن الادويه مىنويسد : شلجم بفتح شين و جيم معرب شلغم فارسى است و بيونانى عنقيلى و عنقلى نيز و به فارسى برشاد و شيلم نيز و بفرنگى پم بضم پا گويند\r\nلاتين  BRASSICA NAPUS  فرانسه  NAVET  انگليسى  NAPHEW - TURNIP \r\n\r\nشل\r\nاسحق بن عمران گويد شل در هندوستان سفرجل هندى خوانند و آن ثمرى مدور بود و قوت وى مانند زنجبيل بود و طبيعت آن گرم بود در سئوم و تر بود در اول ملطف كيموس غليظ بود و صلابت اعصاب را نافع بود و شيخ الرئيس گويد طعم وى تلخ بود و تيز و قابض و بادها بشكند و در وى تحليل عجيب بود و عرق النسا و نقرس را مفيد بود و تياروق گويد نافع بود رياحى را كه عارض شود در رحم زنان و بچه را نگاه دارد در رحم و چون با عسل يا نبات استعمال كنند بناشتا معده را پاك گرداند و قوت امعا بدهد و نشف رطوبات بكند و مقدار مستعمل از وى تا يك درم بود و گويند مضر بود به شش و مصلح وى عسل بود و صاحب تقويم گويد صداع آورد و مصلح وى خشخاش سياه و شكر بود و صاحب منهاج سهو كرده كه گفته كه از خوردن وى همان عارض شود كه از زيبق مقتول و حق بر طرف صاحب جامع بود كه وى نيكو تحقيق كرده و باشتباه و اشتراك لفظى به شكى در غلط نمانده است\r\nصاحب مخزن الادويه مىنويسد : شل بضم شن ثمر درختى هندى است از ادويه مجهوله است بعضى آن را سفرجل هندى نامند كه بيل باشد و بعضى گفته‌اند كه بزرگتر از فندق است و در طعم آن تندى و اندك تلخى و قبض است و بعضى گفته‌اند مدور و به قدر زردآلو مىباشد و بعضى گفته به هيئت زنجبيل است\r\nصاحب تحفه وى را سفرجل هندى مىداند\r\n\r\nشمع\r\nموم خوانند بپارسى و ديسقوريدوس گويد بهترين وى سرخرنگ بود و خوشبوى كه بوى عسل از وى آيد و بىخلط بود طبيعت وى معتدل بود و گويند گرم بود و ملين بادهاى گرم و سرد بود و در وى انضاجى اندك بود و ملين اعصاب بود و خشك ريشها را و خشونت سينه را نافع بود طلا كردن و با روغن بنفشه لعق كردن منع شير بستن بكند زنان را چون ده حب هريك به مقدار جاورسى از وى بياشامند و همين مقدار چون در جاورس يا برنج كنند و بخورند قرحهء امعا را نافع بود و جذب سموم بكند و بر جراحتها كه از پيكان زهردار بود طلا كردن نافع بود و شريف گويد چون با روغن سوسن يا روغن زنبق بر روى طلا كنند لون را صافى گرداند و كلف ببرد و منضج دملها بود و استنشاق رايحهء وى در زمان و با نافع بود و خوردن وى شهوت طعام را ضعيف گرداند\r\nدر مخزن الادويه آمده است كه : شمع به فتح شين به فارسى موم نامند و بيونانى قبروس و آن جرم خانهء زنبور است\r\nلاتين  CERA  فرانسه  CIRE  انگليسى  WAX \r\n\r\nشمشرا\r\nمرزنجوش است و گفته شود در اذان الفار\r\n\r\nشمار\r\nرازيانج بود نزد اهل مصر و شام و گفته شد\r\n\r\nشمشار\r\nبقل است و گفته شد\r\n\r\n","description":"","footnote":"","page_name":" 257 ","page_number":257},
  {"content":"\r\n\r\n\r\nشمشير\r\nشوشمير گويند و آن قاقله صغار بود و گفته شود\r\n\r\nشمام\r\nدستنبويه است و گفته شد\r\n\r\nشنجار\r\nبپارسى شنكار گويند و آن ابو خلسا بود و گفته شد و اثقليا نيز گويند ورق وى چون با شراب بياشامند شكم ببندد و ورق وى به ورق كاهو ماند و خشن بود و آن كاهو تلخ بود و در كوههاى سردسير بود خاصه در كندمان\r\n\r\nشندله\r\nتودريست و گفته شد\r\n\r\nشنبليد\r\nصاحب جامع گويد از قول تميمى شنبليد فقاح سورنجان است و صاحب منهاج گويد ورق سورنجان است و قول اول اصح است نيكوترين آن سفيد تازه بود و طبيعت آن گرم و خشك بود بوئيدن وى صداع سرد را سود دهد و بادهاى غليظ كه در دماغ بود بشكند و سده دماغ و بينى بگشايد و چون اول باران بود كه هنوز آفتاب به جدى نرفته باشد بشكفد و مانند بهار نارنج شكفته بود به شكل و قد و بوى تيز دارد و مؤلف گويد صيادنه آن را گل ره‌رو خوانند از بهر آنكه بيشتر سر راهها رويد\r\n\r\nشنج\r\nنوعى از حلزون بود بپارسى كحك خوانند و بشيرازى قصبك گويند و آن كوچك بود و بزرگ بود و صاحب جامع گويد سطبر و بزرگ و پيچيده بود و لون ظاهر آن زرد و باطن آن سفيد بود و عطاران شيراز آن را توتياى اكبر خوانند و آن دو نوع بود و در واو گفته شود و بهترين شنج تازه و سفيد بود و چون بسوزانند در داروهاى چشم مستعمل كنند و صفت سوختن وى چنان بود كه سنج را در گل گيرند گلى كه سرگين با وى سرشته باشند و در تنورى نهند كه آتش تافته بود تا بسوزد و علامت سوختن وى آن بود كه سفيد گشته باشد و اگر سفيد نشده بود ديگربار در گل گيرند و در آتش برند و يا در كوزه كوارى كنند و در گل گيرند و در آتش برند تا تمام سوخته شود و سفيد گردد بعد از آن به آب سحق كنند و بشويند و خشك كنند و ديگرباره سحق كنند و مستعمل كنند و طبيعت آن سرد و خشك بود و گويند تر سفيدى كه در چشم بود زايل كند و نشف رطوبت از چشم بكند و آب رفتن بازدارد و جلاى تمام بدهد و اگر نسوخته در چشم كشند جلا زيادت دهد و اگر سوخته در چشم كشند نشف رطوبت بيشتر كند و تجفيف در وى زيادت بود و اگر بعد از سوختن غسل كرده باشند نشف بىلذع كند و سنون كردن دندان را جلا دهد و مسكن وجعهاى گرم بود به مقدار نيم درم اما مضر بود به شش و مصلح وى عسل بود و بدل آن ودع بود\r\n\r\nشنسقا\r\nشنجار است و گفته شد\r\n\r\nشنان\r\nفراسيون بود و گفته شود\r\n\r\n","description":"","footnote":"","page_name":" 258 ","page_number":258},
  {"content":"\r\n\r\n\r\nشونيز\r\nشنيز بود و حبة السودا نيز گويند و بپارسى سياه‌دانه خوانند و بهترين آن باشد كه فربه باشد طبيعت آن گرم و خشك بود در سئوم و قطع بلغم بكند جلا بدهد و محلل رياح و نفخ بود و ورمهاى كهن شده و ورمهاى صلب چون بكوبند و با بول كودكان كه هنوز بالغ نشده باشند ضماد كنند بگدازاند و چون با سركه و صنوبر بپزند و بدان مضمضه كنند درد دندان را ساكن كند و چون بكوبند و به آب تر كنند و بر ناف ضماد كنند كرمهاى دراز بكشد و بيرون آورد و اگر به آب حنظل تر بسرشند يا جوشانيده بر ناف طلا كنند حب القرع بيرون آورد محكم و اگر به آب درمنه بسرشند و بر ناف طلا كنند مجموع كرمها بيرون آورد و چون بريان كرده سحق كنند و بر صرهء ببندند و دايم ببويند زكام سرد را نافع بود و اگر سحق كرده با روغن حبة الخضرا بياميزند و سه قطره در گوش چكانند نافع بود جهت سردى و بادى كه در گوش بود و اگر بريان كرده بكوبند و در زيت خويسانند و از آن زيت سه قطره در بينى چكانند زكامى كه از او عطسه بسيار آيد سود دهد و اگر بسوزانند و با روغن سوسن يا حنا كه موم در آن گداخته باشند بياميزند و بر سر كل مالند موى بروياند و روغن وى چون سعوط كنند فالج و لقوه را نافع بود و چون كوفته و بيخته به آب گرم بياشامند گزندگى سگ ديوانه را نافع بود و چون سحق كرده با سكنجبين بياشامند تب ربع را بغايت مفيد بود و اگر با سركه بر بهق و برص طلا كنند سودمند بود و اگر با عسل و روغن گاو بسرشند نافع بود جهت درد رحم و گرده و دردى كه نفاسا را بود در زمان امساك خون نفاس بكند و درد را ساكن گرداند و چون سحق كنند با بول و بر ريشهاى سر نهند و بدان ادمان كنند ريش را پاك گرداند و موى بروياند و چون در كحلها كنند در ابتداى نزول آب در چشم كشند يا بدان سعوط كنند منع آن بكند و قطع ثاليل و خيلان و بهق و برص و جرب ريش شده بكند و بر پيشانى طلا كردن درد سر كه از سردى بود را سودمند بود و سدهء مصفات بگشايد و چند يك شب در سركه خويسانند و بامداد سحق كنند و بدان سعوط كنند درد سر كهنه و لقوه زايل كند و اگر ادمان خوردن وى بكنند چون روز بول و حيض و شير براند و چون با نطرون بياشامند گزندگى رتيلا را سودمند بود و چون در خانه دود كنند گزندگان بگريزند و بخاصيت تب بلغمى و سوداوى را زايل كند و حب القرع بكشد از بيرون طلا كردن و چون روغن وى سعوط كنند فالج و كزاز و قطع سردى و ترى بكند كه اگر جمع شود موجب افلاج بود و چون سحق كنند با خون افعى يا خون پرستوك و طلا كنند بر سفيدى چشم لون را بگرداند و چون بريان كنند بآتشى آهسته و بكوبند و به گلاب بسرشند و طلا كنند بر ريشى كه بر ساق پيدا شود بعد از آنكه آن را به سركه شسته باشند زايل كند و چون ضماد كنند درد مفاصل را سودمند بود و چون بخورند خون حيض براند و بچهء زنده و مرده بيرون آورد و مشيمه بيندازد و شريف گويد چون هفت دانه از وى به شير زنان بجوشانند يك ساعت و سعوط كنند بر بينى كسى كه يرقان داشته باشد و چشمهايش زرده شده باشد بغايت نافع باشد بشدت تقيح و گويند مضر بود به گرده و مصلح آن كثيرا بود و بدل وى صمغ زيتون و گويند بسيار خوردن از وى كشنده بود و گويند نوعى از وى هست كه خناق و غثيان آورد و اولى آن بود كه قى كند و شير بياشامد و مداواى وى چون مداواى كسى كنند كه كندش خورده باشد\r\nصاحب مخزن الادويه مىنويسد : شونيز بضم شين لغت فارسى است و شونوز و سياهدانه نيز و به عربى حبة السودا و بيونانى سنو و ديسقوريدوس شنون گفته و بهندى كلونجى ( بفتح كاف ) نامند\r\nلاتين  NIGELLA SATIVA  فرانسه  POIVRETT COMMUNE - NIGELLE DES JARDINS  انگليسى  FENNELFLOWER \r\n\r\nشواصرا\r\nنوعى از برنجاسف است و آن را مسك الجن خوانند طبيعت وى گرم و خشك بود و در حقنه‌ها نيز كنند جهت عرق النسا و اوجاع مفاصل سرد نيز به كار برند زيرا كه مسهل خلط غليظ لزج بود\r\nصاحب مخزن الادويه مىنويسد : گويند در شبانكاره فارس مشك چوبان نامند و در تنكابن مشك‌داش\r\n\r\nشوخط\r\nخوشه ارزن است\r\n\r\n","description":"","footnote":"","page_name":" 259 ","page_number":259},
  {"content":"\r\n\r\n\r\nشويلا\r\nبرنجاسف است و گفته شد\r\n\r\nشوع\r\nدرخت بان است و صفت بان گفته شد\r\n\r\nشوكة الملك\r\nاشخيص است و گفته شد\r\n\r\nشوكه غريبه\r\nشكاعى است و گفته شد\r\n\r\nشوكه قبطيه\r\nقرط است و گفته شود\r\n\r\nشوكه شهبا\r\nينبوت است و گفته شود\r\n\r\nشوكه متفتنه\r\nچنين گويند كه طباق است و گفته شود كه طباق خارناك نيست تا وى شوكه خوانند\r\n\r\nشوكه بيضا\r\nبادآورد است و گفته شد\r\n\r\nشوكه مصريه\r\nشوكه قبطيه است و گفته شد\r\n\r\nشوكران\r\nحفوظه گويند و بيونانى قرنيون و سقونيون و باريقون و طفيقون نيز گويند و آن طحما بود و گويند تخم بنج رومى بود و ديسقوريدوس گويد ساق وى مانند ساق رازيانه بود و ورق وى مانند ورق خيارزه و گل وى سفيد بود و تخم وى مانند انيسون رومى بود اما سفيد بود روفس گويد ورق آن مانند ورق يبروج زردى بغايت و بيخ آن بغايت باريك بود و تخم آن مانند نانخواه به شكل و لعابى داشته باشد و مؤلف گويد آن بيخى كوهى است كه آن را بپارسى دورس گويند و بهترين آن يزدى بود كه از ولايت يزد آورند و در تفت خيزد و آن را دورس تفتى خوانند و تخم آن شوكران است طبيعت آن سرد و خشك است در سيم تا چهارم و كشنده بود و اگر عصارهء آن بگيرند پيش از آنكه تخم وى خشك شود و در آفتاب نهند تا منعقد شود بسيار منفعت داشته باشد و در اطليه و شافها جهت درد چشم استعمال كردن نافع بود و چون ضماد كنند بر جمره و نمله ساكن گرداند و اگر نبات وى همچنان با ورق بكوبند و بر انثيين ضماد كنند يا قضيب نافع بود جهت كثرت احتلام و چون ضماد كنند بر قضيب سسى در وى پيدا شود و چون بر پستان دختران ضماد كنند رها نكند كه بزرگ گردد و اگر بر پستان شيردار ضماد\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nكنند قطع شير بكند و اگر بر زهار يا موضعى كه پرموى بود طلا كنند منع موى رستن بكند و اگر بر خصيهء كودكان ضماد كنند رها نكند كه بزرگ شود و اگر كسى بخورد علامت وى آنست كه عقل از وى زايل كند و چشم تاريك شود تا به حدى كه هيچ نبيند و فواق آورد و اعضاى وى سرد شود و در آخر تشنج اعصاب آورد و خناق و مضرت وى اكثر بدل رسد و گاه باشد كه بكشد و علاج وى به قى كنند بعد از آن شراب صرف كنند و فلفل به شير خر يا افسنتين و فلفل و جندبيدستر و سداب با شراب و قردمانا و ميعه و فلفل و تخم انجره با شراب و ورق الفار بود و انجدان و حلتيث با روغن كنند و نيز به فرفيون تدبير كنند و اگر از تخم وى اندكى در شراب اندازند بغايت منوم بود و بدل آن دو وزن آن بذر البنج بود و ابن مؤلف گويد زرارير تخم وى خورد زيان نمىدارد او را\r\nصاحب مخزن الادويه مىنويسد : شوكران بفتح شين لغت عربى است و بغدادى گفته يونانيست و ابن بيطار گفته به عجمى اندلس حفوظه نامند و بيونانى فونيون و سقونيون و باريقون و طفنيقون و منقوسيون و بفرنگى شبكته و به فارسى بيخ تفت نامند\r\nلاتين  CONIUM MACULATUM - CICUTA MAJOR  فرانسه  CIQUE  انگليسى  HEMLOCK \r\n\r\nشوغار\r\nزاج سفيد است و گفته شد\r\n\r\nشوذانيق\r\nسوانيات است و گويند غذا اندك دهد و كيموس وى ردى بود\r\nدر تحفه سوزينق ضبط شده است\r\n\r\nشهدانج\r\nبذر القنب بود و آن برى و بستانى بود و در قاف گفته شود\r\n\r\nشيطرج\r\nوى را عصاب به زبان بربرى و بيونانى ليبديون و آن انواع بود و بهترين آن صاحب منهاج گويد هندى بود يا بحرى و مؤلف گويد كه امتحان كرده شد بهتر از پارسى نيست كه در حال آبله مىزند و در اطليه به كار بردن هندى آبله نمىزند پس محقق شد كه حدت پارسى بيشتر از هندى و اين نوع نيكوتر بود به دو درجه يكى آنكه تازه بود و دوم آنكه مقشر بود فى الجمله طبيعت آن گرم و خشك است در آخر درجهء دويم و جالينوس گويد گرم بود در چهارم و شيخ الرئيس گويد بر بهق سفيد و برص و جرب مقشر با سركه طلا كردن نافع بود و چون بياشامند درد مفاصل را نافع بود بر سپرز نهادن مفيد بود و بر جرب ريش شده ماليدن مفيد بود و چون از خود بياويزند درد دندان را ساكن گرداند و مؤلف گويد اگر كسى را دندان درد كند شيطرج را در كف دست مخالف گيرد و بر شيب روى نهد درد آن ساكن كند و جهت قوبا با سركه كهن طلا كردن نافع بود و ابن مؤلف گويد برگ شيطرج مانند برگ سپندان بود و درازى نبات يك گز باشد و بيشتر در تابستان پديد آيد و برگ وى فرونريزد تا آن زمان كه سرما بوى بزند و تخم وى در غايت خردى بود و شربتى از شيطرج يك مثقال بود و گويند مضر بود به شش و مصلح آن مصطلى بود و بدل وى فوه و گويند بدل آن بيخ كبر بود\r\nصاحب مخزن الادويه مىنويسد : شيطرج بكسر شين و سكون يا و فتح طا معرب چيترك هندى است و بهندى چيته نيز نامند و اكثر بدين نام معروف است و گويند معرب شيتره فارسى است و به عربى مسواك الراعى و خينوس و قاغوس و خامشه نيز نامند و بيونانى ليبيديون و ليفديون و به بربرى عصاب و به فارسى بيخ برنده نامند\r\n\r\nشيح\r\nبپارسى دريمنه گويند بهترين وى ارمنى بود كه آن را درمنه تركى خوانند و شيح جبلى را فيلون خوانند و طعم وى تلخ بود و طبيعت وى گرم و خشك بود در سيوم و گويند گرم بود در دوم و خشك بود در سيوم و گويند گرم بود در دوم و خشك بود در اول\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nمحلل رياح بود و در وى قبضى باشد دون قبض افسنتين و چون بسوزانند خاكستر وى با روغن بادام بر داء الثعلب طلا كنند نافع بود و منع آكله بكند و عسر النفس را سودمند بود و كرمها و حب القرع را بكشد و بول و حيض براند و گزندگى عقرب و رتيلا را نافع بود و مقدار دو مثقال چون بسوزانند و بر ريش كه كوتاه بود يا به موضع ريشى كه نروئيده باشد طلا كنند موى بروياند و وى مضر بود باعصاب و مصدع بود و معده را زيان دارد و مصلح وى ترمس بود و گويند مصلح وى شراب ريباس بود يا شراب اترج و بدل وى در قاتلات دود برنك كابلى بود و در عملهاى ديگر غر ارمنى بدل وى كنند\r\nصاحب مخزن الادويه مىنويسد : شيح بكسر شين بيونانى ساريقون و اقدنيا شجرا و سيتابحريا و به فارسى درمنه نامند نباتيست قريب ببلندى شبت و گل آن خوش‌بو و تلخ و باندك حدت شبيه به افسنتين رومى و گل آن زرد و سرخ . . .\r\nلاتين\r\n ARTEMISIA SANTONICA - ACHILLEA SANTOLINA - ARTEMSIA CONTRA \r\nفرانسه  SEMEN CONTRA  انگليسى  WORMSEED \r\n\r\nشيلم\r\nزوان بود بهترين وى تيره‌رنگ بود و كهن و فربه بود و طبيعت آن گرم بود در سيوم و گويند در اول و گويند در دويم و وى محلل و ملطف بود و جلايى دهد با گوگرد بر بهق طلا كردن سود دهد و محلل ورم خنازير بود با بزركتان و با سرگين كبوتر بر وى نهند سوراخ كند و با گندم بر قوبا و ريشها ذرور كنند مفيد بود و بخور كردن بوى آبستنى را زيان دارد خاصه چون با سويق و مر و زعفران بود و كندر و چون بكوبند و بسرشند و بر عضوى نهند كه سل يا خار در وى باشد بيرون آورد و وى مسكر و مسدر بود و بشيرازى شلمك خوانند اگر در ميان گندم بود آن نان خدر و سكر آورد و بدل وى خندقوقى بود و اگر در ميان شراب خيسانند و بياشامند بغايت منوم بود و مستى و خواب گران آورد و روغن وى جهت قوبا از روغن گندم نيكوتر بود و چون بر صدغين مالند خوابى معتدل آورد و رازى گويد بدل آن فوا است و ابن مؤلف گويد شيلم در ميان گندم آن‌وقت بسيار شود كه گندم تباه خواهد شد\r\nصاحب مخزن الادويه مىنويسد : شيلم به فتح شين و سكون يا و فتح لام و ميم لغت عربيست و زوان نيز نامند و به فارسى گندم ديوانه گويند و آن دانه‌ايست از جو باريكتر و كوچكتر با تلخى و مايل بسرخى و نبات آن شبيه به نبات گندم و در گندم‌زار مىرويد\r\n\r\nشيرج\r\nدهن الحل گويند و بپارسى روغن كنجد گويند و شيره هم خوانند طبيعت وى گرم و تر بود سودمند بود جهت شقاق و خشونت سوداوى خوردن و طلا كردن و چون مورد در وى بپزند موى را نگاهدارد و قوت دهد و خوردن وى به آب مورد حكه دموى و بلغمى زايل كند و ضبق النفس را سودمند بود و سموم را نافع بود و سهوكت طبخها زايل كند چون در طبخ كنند و در وى غلظى بود و معده را بد بود و مرخى وى بود و اگر خواهند كه غلظ وى كمتر شود بايد كه كنجد بريان كنند و بعضى كه سوداوى را هيچ نفع ندهد\r\n\r\nشيبة العجوز\r\nاشنه بود و گفته شد\r\n\r\nشيان\r\nدم الاخرين است و گفته شد\r\n\r\nشيرزق\r\nشيرزج نيز گويند صاحب جامع گويد سرگين خفاش است و گويند بول اوست و گويند كه شير وى است و مؤلف گويد آنچه محقق است شير خفاش است كه هيچ مرغ ديگر ندارد و شير مرغ كه مردمان گويند و به افواه افتاده همين شيرزق بود و ابن مؤلف گويد مرغى هست كه آن را خفاش خوانند و مقدار گوسفندى بود و پستان دارد و گوش و دهن و دندان ندارد و از پستان وى شير آيد و بچه را شير دهد و آن شير را شيرزق خوانند طبيعت آن گرم و خشك بود بغايت سنگ گرده و مثانه را\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nبريزاند و ناخنه و سفيدى كه در چشم بود ببرد چون در چشم كشند\r\n\r\nشيرابه\r\nخشخاش بود و گفته شد\r\n\r\nشيح حبشى\r\nفلفل سياه است و گفته شود\r\n\r\nشيح البحر\r\nحيوانيست دريايى كه سر و بينى وى مانند گوساله بود روز شنبه البته از دريا بيرون نيايد\r\nصاحب مخزن الادويه تحت عنوان شيح البحرى مىنويسد : آن را شيح يهودى و سمك يهودى و اهل مغرب نيل نامند و آن حيوانيست شبيه سنگ‌پشت بحرى و ليك صدفيست اين بدان نمىرسد بلكه پوست صلبى است\r\n\r\nشياف خوزى\r\nموش دربندى بود و گفته شود\r\n\r\nشيراملج\r\nاملج چون در شير خيسانند شير املج گويند و قبض در وى كمتر بود و نيكوتر آن بود كه چند روز در شير خيسانند طبيعت آن سرد و خشك بود در سئوم و گويند گرم و تر بود بلغم لزج را پاك كند و قوت شهوت بدهد و قى را قطع كند و آب رفتن از دهن بازدارد و حرارت خون را بنشاند و مقدار مستعمل از وى يك مثقال بود و گويند مضر بود بمثانه و مصلح وى شير تازه و عسل بود\r\n\r\nشيراز\r\nبپارسى ريحان خوانند\r\n\r\nشيرنجشير\r\nبيخى بود زردرنگ كه از هند بياورند طبيعت آن گرم و خشك بود و مسهل مره صفرا بود و بلغم و خلطهاى سوخته بود و بادهاى فاسد دفع كند و شربتى از وى دو دنك تا نيم درم بود\r\n\r\nشير خشك\r\nبپارسى شيرخشت گويند طبيعت وى گرم بود باعتدال و فعل وى اقوى بود از ترنجبين و بهترين آن بود كه شفاف بود مانند صمغ عربى و از سيه چوب حاصل شود\r\nصاحب مخزن الادويه مىنويسد : صمغ درختى است بنام كشير كه چوب آن صلب و سخت است و از آن عصا بسازند و در بلاد خراسان و مرو است و بعضى جاهاى ديگر مىرويد خشت بلغت اهل آن نواحى بمعنى صمغ است و نام آن صمغ كشير خشت بود و با حذف كاف شيرخشت شده است\r\nلاتين  MANNA  فرانسه  MANNE  انگليسى  MANNA \r\n\r\n","description":"","footnote":"","page_name":" 263 ","page_number":263},
  {"content":"\r\n\r\n\r\nباب الصاد\r\n\r\nصابون\r\nگرم و خشك بود در چهارم و مفرح اعضا بود و محكم قولنج بگشايد و مسهل خلط خام بود چون شاخه از وى برگيرند ورمها را نضج كند و شريف گويد چون در ميان صوف نهند و خراز و قوبا را محكم بدان بمالند زايل گرداند و اگر با همچندان نمك بياميزند در حمام بمالند بر حكه و جرب ريش شده نافع بود و اگر با همچندان حنا بياميزند و بر زانو طلا كنند درد زانو زايل گرداند و اگر بر نمش طلا كنند زود زايل كند و چون بجوشانند با روغن گل و بر ريش سر كودكان كنند پياپى خشك گرداند و چون طلا كنند بر ريشهاى شهديه و هفت روز رها كنند بعد از آن به آب گرم بشويند هيچ دوا بهتر از اين نبود و چون دو درم از وى با همچندان سليقون كه آن زنجفر محرق است و همچندان نوره آب ديده بر ريش خضاب كنند در حمام بعد از آنكه شسته باشند پاك و نيم ساعت صبر كنند موى را سياه گرداند و تغييرى پيدا كند و شريف گويد بغايت مجرب است و اگر سر را بدان بشويند در حمام شپش را بكشد و سر را پاك گرداند از سبوسه و گويند اگر با ادويه بسرشند كه جهت نمش و بهق ساخته باشند مناسب بود و فعل وى زياده گردد و بهق و نمش را زايل كند و چون بر اورام بلغمى نهند تنها يا با ادويه كه موافق بود نضج دهد و چون بسرشند با ادويهء كه مفتح اورام بود مانند حرف و سرگين كبوتر و اصل قثاء الحمار فعل وى اقوى بود و گويند سر را چون بدان بشويند موى را مجعد گرداند و بر سر جراحتها طلا كردن بگشايد و آب وى اگر بخورند كشنده بود نزديك بود به خوردن نوره و مداواى كسى كه آن خورده باشد به قى كنند و به آب گرم و روغن كنجد بعد از آن آب گوشت از مرغ بروغن بادام\r\nدر مخزن الادويه آمده است كه صابون از مخترعات هرمس است\r\nفرانسه  SAVON  انگليسى  SOAP \r\n\r\nصابون القاق\r\nشجره ابى مالك بود و گفته شد\r\n\r\nصاب\r\nگويند كه قثاء الحمار بود و گويند كه به تحقيق كه نوعى از يتوعات بود و ابن مؤلف گويد كه ابو ريحان گويد كه آن درختى\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nبود و لبنى محرق دارد و در زمين غور باشد از جزيره عرب و ظن اين ضعيف آنست كه ديودار است\r\nصاحب تحفه مىنويسد : اسم عربى جميع اشياى تلخ است و بر قثاء الحمار و بر نوعى از گياه شيردار و بسيار تلخ شامل است\r\n\r\nصاره\r\nلوف صغير بود و گفته شود\r\n\r\nصاحبه\r\nجزر است و گفته شد\r\n\r\nصبار\r\nتمر هندى است و گفته شد\r\n\r\nصبنى\r\nگويند عصارهء سنا است و گويند عصاره زردرنگ است و طبيعت آن سرد است و نقرس گرم را نافع بود\r\nصاحب تحفه معتقد است كه عصارهء سناى مكى است\r\n\r\nصبر\r\nسه نوع است اسقوطرى و عربى و سميخانى و همچنان بهترين سقوطرى بود و سقوطرى جزيرهء بود نزديك ساحل يمن و آن جزيره چهل فرسنگ بود و اهل آن جزيره بىدينان و ساحران‌اند محكم و اصل ايشان از يونان بود اسكندر از يونان بدين جزيره فرستاده جهت ساختن صبر و زنان ايشان مجموع ساحر باشند تا به حدى كه اگر عداوتى داشته باشند به كسى اگر آن‌كس حاضر بود و الا شكل وى در ضمير آورند و قدحى پرآب پيش خود بنهند و آغاز سحر كنند تا آن زمان كه نقطهء خون در ميان قدح پيدا شود بعد از آن قدح پرجگر و دل و شش گردد و آن شخص در حال بميرد و چون شكمش بشكافند آلات كه گفته شد در شكم وى نيابند و نيكوترين صبر اسقوطرى آن بود كه رنگ وى مانند جگر بود و بوى وى مانند مر بود نزديك به صمغ عربى و چون در دست بمالند زود خرد شود و بلون چون زعفران بود و از وى بوى روغن گوسفند آيد و قطعا سنگ‌ريزه در آن نبود و نوع عربى را عدنى خوانند و يمنى گويند و وى ميانه بود و سميخانى بد بود و آن را صبر بردكى خوانند و طبيعت صبر گرم و خشك بود در دوم و گويند گرمى وى در اول بود و گويند در سيوم و جالينوس گويد خشكى وى در سيوم بود و گرمى وى در اول جهت معده از همه دوا سودمندتر بود و ريشهاى مشكل را نيك گرداند خاصه در ذكر و دبر چون به آب بگدازانند و مسخن معده بود و دماغ و بادها بشكند و مسهل صفرا و بلغم بود از سر و مفاصل و سده جگر بگشايد با وجود آنكه مضر بود بجگر اين عمل بكند و ريش جرب چشم و درد و سوزش آن پاك و زايل كند و ترى آن خشك گرداند و سودمند بود جهت نزول آب و مجموع بدن را از فضول جمع شده پاك گرداند و عروق و اعصاب را از اوساخ و عكر پاك گرداند و ذهن صافى گرداند و جيش ابن الحس گويد در سرماى سرد و گرماى گرم نشايد كه استعمال كنند پس در زمان اعتدال هوا استعمال بايد كرد زيرا كه در سرماى سرد مضر بود به مقعد و باشد كه اسهال دموى آورد از بهر آنكه مرخى معده و عروق پيرامون مقعد بود پس افواه آن بگشايد و خون روان گردد و صبر عربى كرب و مغص آورد و قوت وى در طبقات معده يك‌دو روزه باقى ماند و ضرر رساند و سقوطرى چنان بود چون بياشامند بخارى لطيف از وى متصاعد گردد بدماغ و بلغم فضول كه در وى بگدازاند و بيرون آورد روشنائى چشم زيادت كند و از اين جهت است كه صبر در ايارجات و معاجين مىكنند و صبر چون نشسته بود اسهال وى زياده بود از شسته و شستهء وى از طبيعت دوايى بيرون رود در صفت شستن وى صاحب جامع آورده كه بگيرند صبر سقوطرى يك رطل به منحل ببرند بعد از آن افسنتين ربع رطل و از ادويهاى حاره مصطلى و حب بلسان و دارچينى و سليخه و عود بلسان و سنبل و اسارون از هريك سه درم و اين داروها در دو رطل آب شيرين بپزند تا نيمه بازآيد فروگيرند و در دست بمالند و صافى\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nگردانند و صبر كوفته و بيخته در هاون كنند و آن آب بر وى ريزند و بشويند و در ظرفى كنند تا آن آب از صبر صافى شود ديگربار در هاون كنند و دوباره بشويند تا آن زمان كه هيچ باقى نماند آن مانند خاك گردد و بعد از آن آب از وى بريزند صبر باقى ماند پس سه درم زعفران با وى بياميزند و در وقت حاجت استعمال كنند شربتى از وى يك درم تا دو درم بود و چون صبر كهن گردد سياه گردد شستهء وى زودتر از ناشسته ضعيف گردد و گويند مسهل سودا نيز بود آنچه غير مغسول بود صاحب منهاج گويد شربتى از وى مفرد ما بين نيم درم تا دو درم بود و به آب گرم مسهل بلغم صفرا بود و اگر با ادويه بود شربتى از وى دو دنك تا نيم درم بود و مضر بود به معا و تعديل آن به كثيرا كنند و مضر بود بجگر و مصلح آن مصطلى و ورق گل سرخ و مقل بود و منصورى گويد شربتى از وى يك مثقال تا دو مثقال بود و نوع سميخانى سياه بد بود و صبر تنها استعمال كردن بغايت مضر بود به مقعد از بهر آنكه او خشك بود در سيوم و مقعد عصبانى بود و مزاج وى سرد و خشك بود و چون بر آن بگذرد بشكافد و خشكى مضر بود به عصب و شريف گويد چون به آب كنند تا سحق كنند و طلا كنند چند نوبت بر بواسير بيرون آمده بغايت نيكو بود و گويند بهترين معالجات اين علت بود و بايد كه چون بيندازند روغن گل كه در ظرفى اسربى يا قلعى حل كرده باشند بمالند از پى آن و اگر در آب لسان الحمل حل كرده و بر حمره نهند و شرى طلا كنند نافع بود و بدل آن به وزن آن حضض بود و در نفخ معده به وزن آن افسنتين و گويند به وزن آن حضض و افسنتين و ابن مؤلف گويد على بن عيسى گويد كه صبر سقوطرى شايد خوردن و طلا كردن نشايد از براى طلا صبر عربى نيكو بود و آن خوردن را نشايد\r\nصاحب مخزن الادويه مىنويسد : صبر بكسر صاد و سكون با و بفتح اول و كسر دوم نيز آمده و آن را صبا را نيز نامند لغت عربيست و بسريانى علوى و بيونانى فيقراواليا و برومى نيز اليا و بهندى ايليا و الوا و ايلوا و يول سياه و در بنگاله مصير نيز نامند و درخت آن را اهل شام و نواحى آن صبارا و بهندى كهيكوار نامند و آن عصاره بعضى گفته‌اند صمغ درختى است ببلندى يك قامت و از بيخ آن برگهاى بلند ده عدد و زياده مىرويد . . .\r\nلاتين  ALOES SOCOTRINA  فرانسه  ALOES SOCOTON  انگليسى  ALOES \r\n\r\nصحنات\r\nبپارسى ماهيانه گويند طبيعت آن گرم بود در اول و خشك بود در دوم و آن را هئى سازند كه آن را ماهى اشنه گويند در گرمسير شيراز حاصل گردد و خلط بد از وى صادر شود و نشف رطوبت معده بكند و دفع وركين بلغمى را نافع بود و گند دهان كه از فساد معده بود زايل كند و قطع بلغم كند و جرب و حكه آورد و تشنگى و صداع و مصلح وى مغز كاهو بود\r\n\r\nصدف\r\nبهترين وى سفيدى بود كه در آب شيرين بود و صدف فرفور و صدف فروفس ناسوخته نشايد كه استعمال كنند از بهر آنكه بغايت صلب بود و چون بسوزانند قوت وى در غايت تخفيف بود و اولى آن بود كه بغايت سحق كنند و اين بابى عام است هر چيزى كه جوهرى و حجرى بود پس چون تنها استعمال كنند نافع بود جهت جراحتهاى خبيث از بهر آنكه مجفف بود به غير لذع و چون با سركه بسرشند و عسل و شراب نافع بود جهت جراحتهاى متعفن و خبيث و گوشت صدف برى چون سحق كرده طلا كنند بدن را خشك گرداند به قوت و صدف جذب سل و عظام بكند و مسكن وجع نقرس و مفاصل بود چون ضماد كنند و چون به سركه سحق كنند قطع رعاف بكند و وى مسكن درد معده بود چون ضماد كنند و بگذارند تا خود رها كند بغايت نافع بود و چون زن به خود برگيرد حيض براند و گوشت وى سودمند بود جهت گزندگى سگ ديوانه و مرق صدف كوچك شكم براند و بوى بخور كردن اختناق رحم را نافع بود و مشيمه بيرون آورد و صدف سوخته در تحليل و جلاى دندان و در كحلهاى چشم مستعمل كنند و ريش چشم را نافع بود و غلظ اجفان زايل كند و چون طلا كنند بر موضعى كه موى زياده در چشم بود بعد از آنكه بركنده باشند ديگر نرويد و سوختگى آتش را سود دارد و درد دل را نافع بود و مقدار مستعمل از وى يك مثقال بود و از آب وى سه درم و صدف سوخته بهق را زايل كند و ريشها را پاك گرداند و اسحق گويد خوردن وى مضر بود بمثانه و مصلح آن عسل بود و بدل وى ودع بود\r\nصاحب مخزن الادويه مىنويسد : صدف بتحريك صاد و دال و فا بهندى سيپ و بفرنگى بلينه نامند و گويند با حلزون مترادف است و شايد حلزون اسم جنس باشد و صدف نوعى از آن يعنى آنچه پوست آن بسيار صلب و پهن و شبيه به استخوان و در صلابت و رخاوت ما بين حجر و عظم باشد آن را صدف و آنچه باشكال مختلفه باشد آن را حلزون نامند\r\nلاتين  MATER MARGARITARUM - NAERA PERLARUM  فرانسه  NACRE - NACRE DE PERLE  انگليسى  MOTHER OF PERLE \r\n\r\n","description":"","footnote":"","page_name":" 266 ","page_number":266},
  {"content":"\r\n\r\n\r\nصدف البواسير\r\nنوعى از صدف است كه در ساحل درياى قلزم بسيار بود و در بحر حجاز هم مىباشد و چون در زير خود دود كنند بواسير بيندازد و چون بسوزانند و بعسل بسرشند قطع ثاليل كند و تزجر را سود دهد و شكل وى مانند حلزون بزرگ بود الا وى طبقات داشته باشد و بوى وى كريه بود و لون قرمز دارد كه بسياهى زند و در قلزم بركيه معروف بود\r\nصاحب مخزن الادويه اضافه مىكند كه وى معروف به خف الغراب است\r\n\r\nصداء الحديد\r\nزعفران الحديد بود و گفته شد\r\n\r\nصريمة الجدى\r\nشجرة الطحال بود و گفته شد\r\nصاحب تحفه مىنويسد : اسم نباتيست برگش شبيه بلبلاب كبير و از آن كوچكتر و شاخهاى او غليظ و گره‌دار مىباشد و در مجاور خود مىپيچد و گلش سفيد و خوش‌بو و ثمرش مثل لبلاب با لزوجت و اندك حرافت است\r\n\r\nصرابه\r\nحنظلى است كه مايل بزردى شده باشد\r\n\r\nصرو\r\nشوكران است و گفته شد\r\n\r\nصرب\r\nصمغ بود و گفته شود\r\n\r\nصريرا\r\nبادروج بود و گفته شد\r\n\r\nصرصر\r\nزبرد گويند و آن حيوانيست كوچك مانند ملخ كوچك كه بشب آواز كند و بشيرازى چرويسك خوانند و ديسقوريدوس گويد چون بريان كنند و بخورند درد مثانه را سودمند بود و جالينوس گويد بعد از آنكه خشك كنند كسى كه قولنج داشته باشد يك عدد با يك دانه فلفل بخورد سودمند بود و شربتى از وى سه عدد بود يا پنج عدد و يا هفت عدد يا مثل فلفل در وقت هيجان درد و صعوبت آن بخورد نافع بود و صاحب منهاج گويد بپزند و در گوش چكانند درد گوش ساكن كند\r\nصاحب تحفه مىنويسد : صرصر در خانه‌ها شبها بسيار صدا مىكند و در اصفهان زنجره و در تنكابن جيك نامند و اضافه مىكند خشك‌كردهء او از سه عدد تا ده عدد يا هم‌عدد آن فلفل جهت دفع قولنج صعب و رياح غليظ مجرب دانسته‌اند\r\nصاحب مخزن الادويه مىنويسد : به ضم و فتح هر دو صاد آمده و عربيست و بسريانى و شيرازى چهرهء رسك و عربان صراد الليل نامند\r\n\r\nصرفان\r\nاسرب را صرفان گويند و نوعى از خرماى سرخ فربه بود كه آن را هم صرفان خوانند بپارسى مكتوم گويند و در تمر گفته\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nشد\r\n\r\nصعتر\r\nبه شيرازى اوشه گويند و بيونانى اوريفاس است و آن دو نوع است درازورق و گردورق و برى را ندغ گويند و در قوت مانند حاشا بود و درازورق اقوى بود از گردورق و نيكوترين آن كوچك‌ورق برى بود و طبيعت آن گرم و خشك بود در سيوم ملطف و ملين بود و درد ورك را نافع بود و درد دندان كه از سردى و باد بود چون بخايند ساكن گرداند و طبيخ وى چون با شراب بياشامند گزندگى جانوران را سودمند بود و چون با ميختنج بياشامند و دفع مضرت شوكران و افيون بكند و چون با سكنجبين بياشامند دفع مضرت جنين بكند و چون با خيارزه بخورند نيكوتر بود جهت كوفتگى عضله و جهت معده و جگر بغايت نافع بود و چون با روغن ايرسا سعوط كنند فضلها از بينى بيرون آورد و اگر با سركه بياشامند مطحول را نافع بود و حيض و بول براند و اگر طبيخ وى بياشامند شكم براند و فضول مرارى بيرون آورد و اگر با عسل طلا كنند ملازه و شش را نافع بود و خوردن وى غثيان را بغايت نافع بود و چون آب وى بياشامند كرم بكشد و حب القرع را بيرون آورد و اشتهاى طعام بازديد كند و بادها را تحليل دهد و تاريكى چشم و شبكورى را كه از ترى بود زايل كند و نيم مثقال مستعمل بود و روغن وى سينه و شش را سودمند بود و اگر با سويق بر ورمها بلغمى ضماد كنند بگدازاند و خوردن وى هضم طعام بكند و معده و امعا را از بلغم غليظ پاك كند و غذاهاى غليظ لطيف گرداند و سردى معده و جگر را سودمند بود و سده بگشايد و غضبان وى چون با عناب بپزند خون غليظ رقيق گرداند و اين خاصيت در وى موجود بود چون با انجير خشك بخورند عرق برانگيزد و لون نيكو گرداند و فقاح وى مسهل مرهء سودا بود و بلغم و شربتى از وى يك مثقال بخورند و بر آن تكيه كنند جهت دفع نزول آب بغايت مفيد بود و از نزول ايمن باشد و ذهن را نيكو گرداند و چون بياشامند گزندگى عقرب را نافع بود و اگر ضماد كنند بر موضع گزندگى همچنين نافع بود و چون صعتر نزديك بقولى كه مضعف چشم بود بكارند ضرر آن زايل كند و نوعى صعتر بستانى هست كه آن را مىكارند ضعيف‌تر از برى بود در قوت و فعل و در تبريز بسيار كارند و آن را مرزه خوانند و ابن مؤلف گويد در شيراز نيز بكارند و صعتر مضر بود باربيه و مصلح آن سركه انگور بود\r\nصاحب مخزن الادويه مىنويسد : صعتر به فتح صاد و صعتر به سين بجاى صاد نيز آمده و ليكن اطبا بيشتر به صاد نويسند تا ملتبس و مشتبه به شعير نشود و برومى لزموش و بيونانى صعتروس و اوريفاسن و به فارسى ايشن و اوشن و بتركى ككليك و باصفهانى آويشم و بهندى ساتر نامند و آن برگ گياهى است و انواع مىباشد بستانى برى و جبلى و بستانى را به فارسى مرزه نامند . .\r\n. در تحفه نيز مىنويسد : صعتر به صاد و سين هر دو آمده گياهى است كه بتركى كلكيك اودى و باصفهانى آويشم نامند و بستانى آن را مرزه گويند\r\nلاتين  THYMUS KOTCHYANUS  فرانسه  SARRIETTE - THYM  انگليسى  SAVORY \r\n\r\nصفبين\r\nسفبين نيز گويند و آن سكبينج است\r\n\r\nصفصاف\r\nخلاف است و گفته شد\r\n\r\nصفينه\r\nدرخت ابهل است و آن عرعر است و گفته شد\r\n\r\nصفراغون\r\nمرغى است كه آن را طرغلوس گويند و به زبان هندى سمراك خوانند و روغن او در بهق مالند زايل شود\r\nصاحب مخزن الادويه مىنويسد : صفراغون بفتح صاد اسم فرنگى مرغى است قريب به گنجشك خاكسترىرنگ مايل به زردى و سبزى و منقار آن باريك و دم آن اندك بلند و بر آن نقطه‌هاى سفيد و در موسم سرما بيشتر ظاهر شود و بر لب جوى و حوض نشسته صفير مىكند و دم خود را دائم حركت مىدهد به عربى ابو المليح و به فارسى دم‌جنبانك و دميچه و بشيرازى مرغك سقا و بهندى مموله و كهنجن نيز نامند\r\n\r\n","description":"","footnote":"","page_name":" 268 ","page_number":268},
  {"content":"\r\n\r\n\r\nصقر\r\nمرغى است كه گنجشك را صيد كند به پارسى باشه گويند و به بربرى ناتينا و ابو عماره نيز گويند گوشت وى گرم و خشك بود چون بپزند و خشك كنند و سحق كنند و دو درم از وى بياشامند بناشتا با آب سرد سه روز سرفه سرد و ربو را نافع بود و زهرهء وى نافع بود جهت ابتداى نزول آب در چشم چون كشند و قوت باصره بدهد و سرگين وى چون بر كلف مالند زود زايل كند\r\nصاحب مخزن الادويه مىنويسد : صقر بفتح صاد طائرى است كه بان صيد مىكنند از قبيل بزاة و شواهين و به فارسى چرخ نامند\r\n\r\nصلون\r\nخرنوب نبطى بود و ثمر وى را در مصر حب الكلى گويند و اناعورس نيز نامند و صفت خرنوب گفته شد و در ينبوب نيز گفته شود\r\n\r\nصلصل\r\nبپارسى عكه خوانند و آن عقعق است و گفته شود\r\n\r\nصموغ\r\nجالينوس گويد مجموع صمغها گرم و خشك بود ليكن بعضى فاضل‌تر بود و صمغ بشيرازى ازدو خوانند و بپارسى زو گويند\r\n\r\nصمغ عربى\r\nبهترين صمغها بود و نيكوترين آنكه صافى و بىچوب بود و سفيد باشد و چون در آب نهند زود گداخته شود و طبيعت آن معتدل بود و گويند گرم بود و گويند سرد و خشك بود و در وى قبضى بود و جغافى بود باعتدال سرفه گرم را نافع بود و آواز صافى كند و قوت معده بدهد و اسهال صفراوى را نافع بود و مقدار مأخوذ از وى دو مثقال بود و خشونت حلق و قصبه شش را نافع بود و حدت ادويه بشكند و اسحق گويد مضر بود به سفل و مصلح وى كثيرا بود و بدل آن صمغ بادام و حب آلاس و گويند مصلح آن شراب صندل و گلاب بود\r\nصاحب مخزن الادويه مىنويسد : صمغ لغت عربيست و بيونانى فوقمينون و بسريانى قاموز و برومى دينون و به فارسى ارد و بشيرازى ازدو و بهندى كوند نامند و صمغ عربى از درخت ام‌غيلان كه مغيلان نيز نامند حاصل مىگردد\r\nلاتين  GUMMI ARABICUM  فرانسه  GOMME ARABIQUE  انگليسى  ACACIA GUM - ARABIC GUM \r\n\r\nصمغ اللوز\r\nبهترين آن بود كه سفيد بود و از درخت جوان گيرند و طبيعت وى مايل بسردى بود و تر بود صمغ بادام شيرين درد حلق و سرفه و تب دق را نافع بود و فربهى آورد و صمغ بادام تلخ قابض و مسخن بود و چون بياشامند نفث دم را نافع بود و اگر با سركه بياميزند بر قوبا كه بر ظاهر پوست پيدا شود بمالند زايل كند و چون با شراب ممزوج كنند و بياشامند سرفه كهن را نافع بود و سنگ گرده بريزاند و گويند صمغ بادام مضر بود به سپرز و مصلح آن قند و خشخاش بود و بدل آن صمغ عربى و كثيرا بود\r\n\r\nصمغ الاجاص\r\nبهترين صمغ آن بود كه از درخت كهن گيرند و در وى گرمى و خشكى بود و گويند گرم و تر بود درد شش و سينه را نافع\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nبود و چون با شراب بياشامند سنگ گرده و مثانه بريزاند و چون با سركه بياميزند و بر قوبا كودكان بمالند زايل كند و جراحتها را باصلاح آورد و چون در چشم كشند روشنائى زيادت كند و چون در سركه حل كنند و بر بثرها طلا كنند سودمند بود و اسحق گويد مضر بود به سپرز و مصلح وى قند بود\r\n\r\nصمغ السماق\r\nچون در دندان گيرند درد ساكن كند و جراحتها را نافع بود و اگر شافات كند روشنائى چشم زيادت كند\r\n\r\nصمغ المحروث\r\nحلتيث بود و گفته شد\r\n\r\nصمغ الداميثا\r\nنيكوترين آن بود كه صافى باشد و مايل بسرخى باشد و در غايت تيزى و تلخى باشد و مؤلف گويد آن را بشيرازى اووك خوانند و از حدود شبانكاره خيزد و در هيچ جاى ديگر نبود ملطف بود جهت بادهاى غليظ كه در معده و امعا بود و بلغمى كه در معده بود لطيف گرداند و بگدازاند و در قوت گويند مانند حلتيث بود و مؤلف گويد جهت درد دندان استعمال كردن مقدار نيم درم نافع بود و اگر سبب آن از باد بود بسيار مفيد بود\r\n\r\nصمغ السداب\r\nگرم بود در سيوم و خشك بود در دويم و بادها بشكند و ورمهاى صلب بگدازاند و ريش چشم را نافع بود چون بران افشانند و خنازير كه در حلق و شيب بغل بود بگدازاند چون دنكى از وى سعوط كنند و بدل آن دو وزن آن حلتيث بود\r\n\r\nصمغ الخطمى\r\nسرد و تر بود و تشنگى را ساكن گرداند و شكم ببندد و نافع بود جهت مره صفرا\r\n\r\nصمغ الجوز الرومى\r\nكهربا است و گفته شود\r\n\r\nصمغ الطرثوث\r\nاشق است و گفته شد\r\n\r\nصمغ الكثمرى\r\nگويند نيكوترين صمغ آمرود آن بود كه از درخت كهن گيرند و طبيعت آن گرم و تر بود درد شش و ريشهاى آن را سودمند بود و مقدار مستعمل از وى دو مثقال بود و گويند مضر بود به سپرز و مصلح وى گل ارمنى بود\r\n\r\nصمغ البطم\r\nعلك البطم است بپارسى نباست گويند و بشيرازى كندر طبيعت آن گرم بود محلل و ملطف بود و در خواص و منفعت نزديك بود به مصطكى\r\n\r\n","description":"","footnote":"","page_name":" 270 ","page_number":270},
  {"content":"\r\n\r\n\r\nصمغ السرو\r\nگرم و خشك بود و در قوت مانند صمغ سداب بود و صمغ صنوبر و چون بدان سعوط كنند رطوبات دماغ را پاك گرداند و چون بر ريشهاى سر افشانند با گلنار زايل كند مجموع ريشها را همين تأثير كند\r\n\r\nصمغ الصنوبر\r\nراتينج است و گفته شد\r\n\r\nصمغ الحرشف\r\nكنگر زرد خوانند و بشيرازى كنگرى و آن تراب القى بود و در كنگر زرد گفته شود\r\n\r\nصمغ الزيتون\r\nاسطرك بود و گفته شد و صمغ برى وى از ادويه قتاله بود و چون در چشم كشند شبكورى و تاريكى چشم زايل كند و بول و حيض براند و چون بر دندان كرم خورده نهند درد ساكن گرداند و جرب ريش‌شده را سودمند بود و بچه بيندازد و بدل آن عصارهء طراثيث بود و گويند بدل آن شونيز بود\r\n\r\nصمغ البلاط\r\nصاحب منهاج گويد بيونانى كيثوفلا خوانند و معنى آن به فارسى از سنگ ساخته بود و آن چيزى است كه از رخام و سنگ مىسازند و صاحب منهاج گويد معدنى بود و مركب بود از صبر و مر و خون‌سياوشان و علك و انزروت و صمغ عربى هريك جز وى اصل المرجان و زاج هريك نيم جزو كوفته و بيخته با آب صمغ عربى بسرشند و بر ديوارى كه گچ سفيد كرده باشند بزنند تا خشك شود و هرچند كهن‌تر گردد بهتر بود و وى مجفف باشد جراحتها را نافع بود و منع خون وريم بكند و ريشهاى تر باصلاح آورد\r\n\r\nصندل ابيض\r\nنيكوترين آن مقاصرى باشد زردرنگ و طبيعت آن سرد بود در سئوم و خشك بود در دويم و صاحب منهاج گويد سرد بود در آخر دويم و خشك بود در سئوم و خفقان كه حادث بود از تبهاى حاره و جگر گرم و محرورىمزاج را بغايت مفيد بود و ضعف معده را سود دهد و چون با آب صلايه كنند و با گلاب و اندكى كافور بسرشند و بر سر و پيشانى طلا كنند درد سر كه از گرمى بود نافع بود و چون در حمام آن را با نوره در خود مالند بوى آن زايل كند و چون به آب عنب الثعلب و آب حى العالم يا به آب خرقه يا به آب طحلب بسرشند و بر نقرس گرم ضماد كنند سودمند بود و بر ورم گرم نيز همين سبيل و مقوى قلب بود و چون محلوك سازند اندك حرارتى در وى پيدا گردد همچنانكه آرد از طحن و اگر خلط كنند با ادويه جهت تقويت معده و جگر سودمند بود و مضر بود به آواز و مصلح آن جلاب نبات بود و بدل آن اشنه بود\r\nصاحب مخزن الادويه تحت عنوان صندل مىنويسد : بفتح صاد و سكون نون و فتح دال و لام معرب سندل فارسى است و گويند لغت سريانى است و بيونانى حلوسطقاقيل و برومى فلوريقا و بهندى چندن نامند و آن چوب درختى است عظيم به قدر درخت گردكان و شاخه‌هاى آن افتاده به روى زمين و ثمر آن در خوشه و آن سه نوع مىباشد يكى سفيد نباتىرنگ و آن را صندل ابيض و بهندى چندن دوم زردرنگ و آن را صندل اصفر و بهندى ملاكير و سوم سرخ تيره و آن را صندل احمر و بهندى ركت چندن نامند\r\n\r\nصندل احمر\r\nابن مؤلف گويد درخت صندل را تخمى بود مانند عدس و آنچه پدر اين ضعيف آورده كه بهترين صندل مقاصرى زردرنگ بود همچنين است كه صندل مقاصرى زرد بود و گران‌وزن و چرب و نرم بود بسودن و خوشبوى و بعد از مقاصرى\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nجوزى و آن پاره‌هاى بزرگ ستبر بود و سفيد بود كه بسرخى آميخته بود و بسودن درشت بود و اين صندل باريك چوب بود و سرخ و سفيد بهترين انواع صندل است و از او جوانتر صندل سرخ است كه آن را بوى نبود و آن را عربى گويند و اين را در طلاها به كار دارند و القصه بهترين انواع صندل آن بود كه سخت باشد و زرد و گران و همه انواع صندل سرد و خشك است در دويم و گويند سرد و تر سفيد است و گويند سفيد سردتر است از سرخ ليكن سرخ خشك‌تر است از سفيد محلل اورام است و منع ماده بكند و بر جمره طلا كردن نافع است و درد سر را عظيم نافع بود و شريف گويد چون سحق كنند و با روغن زنبق بياميزند و بر اعضا مالند تب‌لرز از وى زايل گردد و همو گويد صندل سرخ بغايت سردتر از صندلهاى دگر بود و بدل آن فوفل بود\r\nصندل سرخ به لاتين  SANTALIRUBRIA LIGNUM  فرانسه  SANTAL ROUGE  انگليسى  RED SAUNDERS WOOD \r\nصندل سفيد به لاتين  SANTALUM ALBUM  فرانسه  SANTAL BLANC - SANTAL CITRIN  انگليسى  WHITE SANTAL WOOD \r\nآقاى دكتر زرگرى در گياهان دارويى جلد دوم صفحه 773 مىنويسد : ريشه‌هاى اين گياه داراى مكنده‌هائيست كه بر روى ريشه‌هاى گياهان مختلف ثابت مىماند و مواد غذائى خود را از آنها مىگيرد و برطبق بررسىهائى كه در يكى از جنگلها بنام  RAMA  به عمل آمده بالغ بر 114 گونه گياه ميزبان براى آن يافته‌اند .\r\n\r\nصنوبر\r\nبه شيرازى كاج خوانند و صفت حب آن در حا گفته شد و باقى اجزاى آن گفته شود در پوست بيخ وى قبضى و قوت تمام بود سجح را نافع بود چون بر وى نهند مانند ضماد عظيم سودمند بود و چون بياشامند شكم ببندد و اگر ذرور كنند بر سوختگى آب گرم بغايت مفيد بود و وى معتدل بود در گرمى و سردى و گويند گرم بود در دويم و خشك در سئوم و گويند در اول و ورق آن ترتر از كاه آن بود و جراحتها را نيكو گرداند و غرغره بطيخ قشر صنوبر كردن بلغم را جذب گرداند و بيرون آورد و دخان وى سودمند بود جهت كسى كه در مژه وى استرخا بود و هر علتى و زحمتى كه بود زايل كند و قشور ورق وى چون بياشامند درد جگر و ريش شش را نافع بود و كرمى هست در درخت صنوبر و آن به قوت ذراريح و قشور هر دو صنوبر چون زنان در شيب خود دود كنند بچه و مشيمه بيرون آورد و ورق وى چون بكوبند و ضماد كنند بر ورمهاى گرم درد ساكن كند و جراحتهاى تازه كه خون از وى روانه بود را سودمند بود و چون با سركه بپزند و بر دندان ضماد كنند سود بخشد و چون با آب يا ماء العسل بياشامند يك مثقال موافق بود جهت كسى كه در جگر وى علتى بود و همچنين پوست و ورق وى چون بياشامند همين عمل كند و چون چوب وى بشكنند و پارهاى كوچك كنند و با سركه بپزند و طبيخ وى در دهن نگاهدارند صاحب درد دندان را نافع بود و اگر بسوزند و دخان وى بگيرند در مداد بغايت خوب بود و اگر در داروهاى چشم كنند مژهء چشم را نيكو گرداند و آب رفتن بازدارد و شريف گويد ثمر صنوبر كبار كه آن جلغوزه بود چون بكوبند و با عسل بسرشند و هر بامداد سه درم بخورند از افلاج خلاص يابند و چوب وى چون بپزند به آب و بر اعضاى كسى كه زحمت كشيده باشد بمالند نافع بود و بدل آن زفت بود\r\nصاحب مخزن الادويه مىگويد : صنوبر به فتح صاد و نون و با لغت عربيست و ارزه نيز و به سريانى ارزند و برومى بقطانيون و بيونانى قلوغيطون نامند\r\nلاتين  ABIES - PINUS ABIES - ABIES EXCELA  فرانسه  SAPIN COMMUN - FAUXSAPIN - SAPIN DE NORVEGE  انگليسى  FIR - FIRTREE \r\n\r\nصنار\r\nو لب بود و گفته شد\r\n\r\nصنىوبر\r\nياسمين يمنى بود صمغى كه از طرف يمن مىآورند و لون مر بود بدين اسم خوانند و در جراحتها استعمال كنند قطع اسهال بكند و از اين صمغ به شكل حضض همچنان قرص مىباشد و آن را بول الابل خوانند و جراحتهاى خبيث باصلاح آورد\r\nصاحب مخزن الادويه مىنويسد : صنى الوبر بكسر صاد و فتح واو انطاكى گفته اقراصى است كه در مفارهاى بلاد يمن مىيابند و در اصل و حقيقت آن اختلاف است بغدادى گفته شبيه به صمغ و برنگ مر و در مكه از آن اقراص مىسازند و بعضى گفته‌اند بول جانورى است بچه گربه كه آن را و بر نامند و نواب مرحوم گفته ظن غالب آنست كه اين دوائى باشد كه بهندى صلاجيت نامند و بعضى گويند ابوال تيوس جبلى است\r\n\r\nصوف الارض\r\nفراسيون بود و گفته شود\r\n\r\n","description":"","footnote":"","page_name":" 272 ","page_number":272},
  {"content":"\r\n\r\n\r\nصوف\r\nبپارسى پشم خوانند طبيعت آن گرم و خشك بود بهترين آن گرم بود و سوختهء وى خشك بود در سئوم و مجفف بود و صفت سوختن وى مانند ابريشم بود بگيرند در ديگى آهنى يا كوارى نو بهتر بود و پشم را بشويند و به شانه زنند و در ديگ نهند و طبقى بر سر آن نهند و بر سر آتش نهند و بايد كه طبق را سوراخى بود تا آن زمان كه سوخته گردد ريشها را نافع بود و گوشت زياده كه در ريشها بود بخورد و پشم ناسوخته چون چركن باشد چون با سركه و زيت تر كنند يا به شراب ضماد كنند بر جراحتهاى چركن موافق بود و بر جايى كه ضربى زده باشد يا استخوان شكسته باشد همچنين و همچنين با سركه و روغن گل تر كنند صداع و درد چشم و درد مجموع اعضا را نافع بود ضماد كردن و شريف گويد كه چون خرقه صوف بر گردن روندگان بندند خستگى بر ايشان كار نكند و هيچ زحمت نرسد و چون پشم‌زده در ميان انگشتان دست و پاى كه شق كرده باشد نهند شقاق آن زايل كند و بايد كه يك‌شبانه‌روز رها كنند پس بيرون آورند و ديگربار مكرر كنند تا زود زايل كند و رازى كه چون بپوشند صوفى كه گوشت آن گرگ خورده باشد حكه در بدن آن‌كس پيدا گردد و ديمقراطيس گويد ريسمان پشمين در گردن گاوى تند بندند زبون گردد و عاجز شود\r\n\r\n","description":"","footnote":"","page_name":" 273 ","page_number":273},
  {"content":"\r\n\r\n\r\nباب الضاد\r\n\r\nضابى\r\nثمر السدر خوانند و بپارسى كنار گويند و در نبق گفته شود\r\n\r\nضبع عرجا\r\nحيوانيست مانند گرگ چون به راه رود لنگ نمايد و از بهر اين ضبع عرجا گويند گوشت وى گرم و خشك بود در دويم مانند گوشت سگ چون ادمى را در دست حنظل بود كفتاران از وى گريزند و چون يك دندان از وى با خود نگاهدارند و به سگ بگذرند سگ بانگ نزند و چون موسوسان خون وى بخورند سود دارد و چون زهرهء وى بگدازانند با همچندان روغن اقحوان و در ظرفى مسين كنند و سه روز رها كنند بعد از آن طلا كنند بر چشمى كه دانه داشته باشد در هر ماهى دو بار سفيدى چشم زايل گرداند و دانه ببرد و هرچند كه اين روغن كهن شود بهتر باشد و چون زهرهء وى با پيه و شير بر روى طلا كنند كلف ببرد و لون را صافى گرداند چون زهرهء وى تنها در چشم كشند تيزى وى زياده گردد و اگر طبيخ وى با شبت و نخود به آب پخته باشند و در آن نشينند مفاصل را نيكو بود و نقرس زايل كند و بادهاى غليظ ببرد و جميع علتهاى مفاصل را سود دارد و مغز ساق وى چون با زيت انفاق بگدازانند و بر نقرس طلا كنند سودمند بود و اگر پوست وى بر شكم زن حامله بندند بچه نگاهدارد و اگر از پوست وى كيل بسازند و بدان كيل تخم جهت زرع به‌پيمانند آن زرع از همه آفتها ايمن باشد و اگر آن پوست در قدحى گيرند و آب در آن كنند و به كسى دهند كه سگ ديوانه وى را گزيده باشد بياشامد هيچ زحمت بوى نرسد و صاحب جامع گويد كه صاحب مفرده گويد پوست خالى خاصرهء وى چون بسوزانند و سحق كرده مخنث در دبر خود بمالد اين صفت از وى زايل شود و صاحب جامع اللذات گويد كه اگر موئى كه بر حوالى دبر و قضيب و خصيه نر وى بدين صفت كه گفته شد استعمال كنند همين عمل كند و اگر از ضبع ماده بگيرند و بكوبند و سحق كنند و با زيت طلا كنند بر دبر مردى كه آن زحمت نداشته باشد ابنه بر وى غالب شود و اين از خواص بود و گويند كفتار سالى نر بود و سالى ماده و جهت آنست كه در شيب وى خطى باشد كه باندام نرى و مادگى نرسيده باشد و به شب شكافته گردد و وى موافق خرگوش بود و مخالف ديگر حيوانات و از عجايب خواص وى آنست كه سگ در بالا ايستاده باشد در شيب مهتاب و سايهء وى بر زمين افتاده باشد كفتار در شيب سايهء وى دود چنان كه سايه در سايه متفرق باشد سگ از بالا خود را به شيب اندازد و كفتار وى را بخورد و زهرهء وى در چشمى كشند كه موى زياده از وى بركنده باشند ديگر نرويد و كفتار در شب هيچ حيوانى با وى برنيايد و ابن مؤلف گويد او از\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nنتايج گرگ و خوك بود چون بر آدمى ظفر يابند زنا كنند\r\nلاتين  CANIS HYENA  فرانسه  HYENE  انگليسى  HYAENA \r\n\r\nضب\r\nعضابه گويند و عضا نيز گويند و او نزديك بود به ورل بپارسى سوسمار گويند سرگين وى بر كلف و نمش طلا كردن زايل كند و سفيدى كه در چشم بود ببرد\r\n\r\nضجاج\r\nبه كسر ضاد اسم صمغ درختى است مانند درخت بان و نبات وى در كوه قهوان بود كه نزديك عمان بود و آن صمغى سفيد بود و چون جامه بدان بشويند پاك گرداند بهتر از صابون و مردم سر بدان بشويند و دانهء بار آورد مانند تخم مورد سياه و زبان را بگزد و ضجاج به فتح ضاد نام درختى است كه دد و دام وى را ببويند مانند خروع و قنب و مانند آن\r\n\r\nضرو\r\nدرختى است در كوهستان يمن مانند درخت بلوط بزرگ ليكن از وى نيكوتر بود و ورق وى بسرخى مايل و ثمر وى مانند خوشهء بطم بود ليكن حب وى بزرگتر بود ورق وى چون بپزند و صافى كنند و ديگربار بر سر آتش نهند بپزند تا نزديك بانعقاد جهت خشونت حلق و سينه و سرفهء كه از سردى بود و درد دهان نافع بود و گويند كه قلاع زايل كند در حال و صمغ آن بياورند به مكه و به قوت مانند لادن بود و در بوىهاى خوش زنان به كار برند و خوشبوى بود و طبيعت آن گرم و خشك بود در سئوم و گويند در دويم و تر بود در اول و خشك است در اول و بعضى گويند كمكام ورق درخت ضرو است و گويند كمكام پوست بيخ آنست بصرى مىگويد صمغ ضرو معروف است به كمكام و طبيعت آن گرم است در دويم و خشك است در اول و محلل جذاب بود از عمق بدن و اسحق بن سليمان گويد كه حب او رياح بلغمى را تحليل دهد و رازى گويد ضرو جهت رفع قلاع و استطلاق بطن بغايت نيكو بود و شريف گويد روغنى بسيار از حب وى بيرون آيد و باد بشكند و مغص را ساكن كند آشاميدن و ماليدن و محلل و مجفف بود چون ورق وى با روغن بپزند و در گوش چكانند درد آن را ساكن گرداند و چون به آب بپزند و به طبيخ آن مضمضه كنند بن دندان را محكم گرداند و بلغم را زايل كند و چون ورق تازهء وى همچنان بسوزانند تا خاكستر گردد و به آب بپزند و صافى كنند و مقدار سى درم بياشامند درد خاصره زايل كند و فحم چوب وى جهت جراحتها نيكو بود و قطع خون رفتن بكند خاصه از جراحت خصيهء كودكان و اسحق بن عمران گويد بدل ضروى يمنى ضروى اندلس بود بعضى گويند كه ضرو حب المخصر بود و ابن مؤلف گويد از مكه مىآورند و آن را رب الضرو خوانند بوى دهان در حال بنشاند چون در دهان گيرند\r\n\r\nضرب\r\nصاحب منهاج گويد عسل بود و صاحب جامع از قول شريف گويد حيوانيست كه بلغت همدان آن را سهيم خوانند و بلغتى ديگر دلدل و آن و نوعى از قنفذ بزرگ بود كه خار دراز دارد همچون تير اندازد و چون خواهد كه بيندازد گرد گردد و چون راست شود بيندازد و گاه باشد كه سه چهار تير انداخته شود و اگر بر اعضاى آدمى آيد مجروح شود و گوشت وى گرم و خشك بود و وى به مقدار سگى كوچك بود و خوردن گوشت وى نقرس را مفيد بود و خون وى چون بر قدمين ضماد كنند نقرس زايل كند و چون بر اندام مالند چرك زايل كند و كلف را جلا دهد\r\nصاحب تحفه مىنويسد : ضرب به سكون راء اسم دلدل است و بفتح آن عسل سفيد است\r\n\r\nضرع\r\nبهترين پستان آن بود كه از حيوانى گيرند كه گوشت آن نيكو بود و در وى شير بسيار بود و طبيعت آن سرد و خشك بود و اولى آن بود كه با افاويه خورند تا زود از معده بگذرد و شريف گويد كه آن شيردار كه شير وى اندك بود چون بخورد شير وى\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nبيفزايد\r\n\r\nضروم\r\nاسطوخودوس بود و گفته شد\r\n\r\nضريع\r\nنباتيست دريائى كه در كنار ساحل دريا باشد طبيعت آن گرم و خشك بود و چون با آب بپزند و در آن نشينند درد مفاصل را نافع بود و چون خشك بود و بدان بخور كنند زكام زايل كند و خشك وى چون در حمام بدن را بوى بشويند حكه و جرب‌تر را سودمند بود و ابن مؤلف گويد كه آن نباتيست كه هر ستور كه آن را بخورد هرگز فربه نشود\r\nصاحب تحفه مىنويسد : ضريع برگ نباتيست مدور و مجوف و مايل بزردى و در قعر دريا بهم رسد و موج بساحل آورد\r\n\r\nضروع الكلب\r\nاسم يمنى است و نام درختى است كه در كوهستان مكه بود و آن را زقوم خوانند و درخت آن شكل درخت صنوبر بود و ليكن وى مجموع سفيد بود\r\nصاحب تحفه مىنويسد كه ضروع الكلب بار درخت زقوم است\r\n\r\nضرس العجوز\r\nخسك است و گفته شد\r\nصاحب تحفه مىنويسد : خسك است و گويند خار سعدان است\r\n\r\nضفابيس\r\nقثاء الصغار بود و گفته شود و نباتى ديگر هست كه ساق نبات وى مانند هيون بود و آن را صنغيوس خوانند\r\n\r\nضغبوس\r\nحرف است و گفته شد\r\n\r\nضفائر الجن\r\nگويند پرسياوشان است و گفته شد\r\n\r\nصفدع\r\nبپارسى غوك خوانند و وزغ خوانند بشيرازى بك گويند و بيونانى بطراخو خوانند گوشت آنچه نهرى بود چون با زيت و نمك بپزند گزندگى جانوران را مفيد بود و پادزهر جذام و مجموع زهرها بود و فرق وى چون بدان نوع بپزند و با موم و روغن گل موم روغن سازند نيكو بود مرضهاى مزمن كه آن از اثر ريشها عارض شود و بدان مدتها گذشته باشد و چون بسوزانند و خاكستر وى بر موضعى كه خون روانه بود يا رعاف پاشند خون ببندد و چون با زيت تر بياميزند و بر داءالثعلب مالند زايل شود گويند خون بك سبز بر موضع موى زياده كه در چشم بود چكانند بعد از آنكه كنده باشند ديگر نرويد و چون به آب و سركه بپزند و بدان مضمضه كنند درد دندان را نافع بود و چون وى را مرضوض كنند و بر گزندگى عقرب نهند نافع بود و چون بر دندان\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nبىدرد نهند بيفتد و بوى وى كشنده بود چون چهارپايان در ميان علف بخورند دندانهاى ايشان بيفتد و گوشت وى گزندگى جانوران را نافع بود در خواص آورده كه چون زبان وى در ناف خفته نهند هرچه كرده باشد بگويد بىآنكه وى را خبر بود و خون وى با خايهء مور و قدرى نيشادر چون بر موضعى كه موى سترده باشند بمالند ديگر نرويد و اگر موى بركشند بهتر باشد و اسحق گويد شخصى كه پيكان در وى مانده بود و مدتى دراز علاج بسيار كرده بودند هيچ فايده نكرده بود ضفدعى را پوست بركندند و بر سر جراحت و پيرامون آن نهادند يك‌شبانه‌روز پيكان بيرون آمد از سر جراحت زيرا كه قوت جاذبهء وى در غايت بود و قلع دندان بىتشويش بواسطهء اين كنند و خوردن وى بدن متورم سازد و رنگ تيره گرداند و قذف منى احداث كند و بدترين ضفدعها در احداث اين صفات كه گفته شد ضفدع سبزى است كه در بيشه‌ها بود يا سرخ كه در دريا بود و علاج كسى كه اين خورده باشد بقى كنند و به آب گرم و عسل و نمك تا معدهء وى پاك گردد و بعد از آن در حمام رود و پس سكنجبين خورد و اسفيداج با دارچينى و شراب يا مثلث ويرا نافع بود و هرچه نافع بود جهت استسقا و چون خلاص يابد دندانهاى وى همه بيفتد و اگر ضفدع زرد خورده باشد قطع شهوت طعام بكند و لون را تباه كند و غثيان و قى آورد و درد شكم و ورم شكم ساعتى پيدا كند و علاج وى نزديك بود بعلاج آنچه پيش از اين گفته شد و گويند دل وى چون بياويزند بر كسى كه تب غب داشته باشد نافع بود و ابن مؤلف گويد اگر پيه وى بگدازند و در زمستان در اعضا مالند ضرر سرما بايشان نرسد\r\nحكيم مؤمن در تحفه مىنويسد : ضفدع به فارسى وزغ و بتركى قرباغه نامند برى و نهرى و بحرى مىباشد و از مطلق نهرى آن مراد است و برى از سموم قتاله است وزغ به لاتين  RANA TEMPORARIA  فرانسه  GRENOUILLE VERT  انگليسى  FRENCH FROG \r\n\r\nضومر\r\nخوك خوانند و آن بادروج است\r\n\r\nضومران\r\nصاحب جامع سهو كرده كه گفته آن ضميران بود و قول صاحب منهاج در اين مقام معتبر بود كه گفته بيدمشك است و آن را بهرامج گويند و گفته شد\r\n\r\nضيمران\r\nضميران گويند و آن شاهسفرهم بود بشيرازى و آن سبز بود و صاحب جامع گويد فوتنج نهرى بود و سهو كرده است طبيعت وى سرد بود و گويند خشك بود در دويم گرم‌مزاج را نافع بود خاصه چون گلاب بر وى زنند و بر جايى كه سوخته باشد طلا كنند و قلاع را نيكو بود\r\n\r\n","description":"","footnote":"","page_name":" 277 ","page_number":277},
  {"content":"\r\n\r\n\r\nباب الطا\r\n\r\nطاليسفر\r\nبيونانى داركيه خوانند و ماقو نيز گويند و صاحب منهاج گويد ورق زيتون هندى بود و آن قشرى هندى بود و صاحب جامع اقوال بسيار آورده اول گفته بسباسه است و ديگر از قول ابن جلجل گويد كه لسان العصافير بود و ديگر گفته كه عرق درختى هندى بود و ديگر گفته كه عرق درخت توت است كه كرم ابريشم برگ آن را خورد و اين اقوال خلاف است و قول ديگر گويد مجوسى كه ورق زيتون هندى است و اين موافق قول صاحب منهاج بود و صاحب منهاج و صاحب تقويم تحقيق نكرده‌اند كه چيست و مؤلف گويد بيخ زيتون هندى است و باقى اقوال خلاف است و آن پوستى سبزتر از دارچينى و سخت‌تر و ميل بسياهى زند و طعم آن بغايت عفص بود و اندك عطريتى دارد و جالينوس گويد در وى هيچ گرمى و سردى نبود و گويند خشك بود و ابن عجرى گويد گرم و خشك بود در دويم و مجوسى گويد معتدل بود در گرمى و سردى و سردى وى در دويم بود و از براى ضرب و قرحهء امعا و نزف دم بواسير و فالج و لقوه نافع بود و شربتى از وى يك مثقال بود و چون به سركه بپزند و بدان مضمضه كنند درد دندان را ساكن گرداند و قلاع سفيد زايل كند و گويند مضر بود به شش و مصلح وى عسل بود و ديسقوريدوس گويد بدل طاليسفر چهار دنك وزن آن كمون بود و نيم وزن آن سنبل و نيم وزن آن ساذج و گويند بدل وى مقل و ابهل بود مساوى\r\n\r\nطاخك\r\nثمر آزاد درخت است و گفته شد\r\n\r\nطاووس\r\nمرغى است مشهور و شريف گويد بعد از سه سال تمام پرها برآورده باشد و هر يك سال يك بار بچه برآورد و ابن مؤلف گويد عمر طاووس بيست سال باشد و در آن مدت به چند لون برآيد و هر سال در وقت خزان پر بيندازد و در وقت برگ برآوردن درختان نيز پر برآورد و شيخ الرئيس گويد در مكانى كه طاووس باشد حشرات و هوام نبود و گوشت و پيه وى چون به اسفيداج پزند و مرق آن بخورند ذات الجنب را نافع بود و چون پيه وى بگدازند و با آب و سداب و عسل بياميزند درد معده و قولنج را نافع بود و گوشت و پيه وى مجامعت را قوت دهد و زهرهء وى چون با سركه بياميزند گزندگى جانوران را سودمند\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nبود و جالينوس گويد گوشت وى صلب‌تر از گوشت ورشان بود و بط و ديرتر هضم شود و ابن ماسويه گويد طاووس گوشت بد دارد و مزاج ايشان را موافق نبود و صاحب جامع از قول صاحب منهاج آورده كه نيكوترين آن جوان بود و طبيعت آن گرم و خشك بود و موافق معدهء بود كه هاضمه وى قوى بود و اولى آن بود كه بعد از كشتن دو روز يا سه روز رها كنند و سنگى در پاى وى بندند و بياويزند و بعد از آن با سركه بپزند و ابن زهر گويد كه اطباى ما تقدم مرغها كه گوشت ايشان صلب بودى يك ساعت پيش از پختن كشته‌اند و همچنان برپا آويخته‌اند و اين از بهر آن كرده‌اند تا زود هضم شود چون زمانى درنگ كنند مانند خميرى كه در آرد اندازند تا هضم آن نيكوتر بود اين همچنان بود و رازى گويد طعامى كه سمى در وى بود چون طاووس ببيند رقص كند و فرياد زند و گويند كه چون ببيند ظرفى كه سم در وى بود بشكند و اگر نتواند فرياد برآرد و ابن زهر اگر مبطون زهرهء وى با سكنجبين و آب گرم بياشامد شفا يابد و اگر خون وى با انزروت و نمك بياميزند و بر ريشهاى بد نهند سود بخشد و زايل كند و سرگين وى بر ثاليل طلا كردن زايل كند و اگر استخوان وى بسوزند و سحق كنند و بر كلف طلا كنند نافع بود و اگر بر برص مالند لون آن بگرداند\r\nلاتين  PAVO CRISTATUS  فرانسه  PAON  انگليسى  PEA - COCK \r\n\r\nطارطيه\r\nماهودانه است و گفته شود\r\n\r\nطاريقه\r\nدند است و گفته شد\r\n\r\nطاليقون\r\nعلى بن محمد گويد طاليقون نحاسى بود كه مدبر كرده باشند بتوپالى نحاس و در كميز گاو خويسانده باشند و مرجان كه در آب اشنان خويسانيده باشند پس سميتى در وى بود و حدتى تمام و ديگر آن مس زرد بود و فرق ميان وى و انواع مس بزردى بود چون از آتش بيرون آورند و پتك زنند تمددى در وى پيدا شود و زرد گردد و شكسته نشود تا سرد شود و اگر از طاليقون منقاشى بسازند و موى زيادت كه در چشم بود بكشند ديگر نرويد خاصه چون مكرر كنند و اگر كسى لقوه داشته باشد و در خانهء تاريك شود كه قطعا روشنى در وى نبود و آئينهء از وى در برابر روى خود دارد و بدان ادمان كند اين مرض از وى بگذرد و اگر طاليقون به آتش گرم كنند و در آب فروبرند هيچ چارپاى گرد آن آب نگردد و اگر قلابى از وى بسازند و در آب آويزند ممكن نبود كه هيچ ماهى از وى خلاص يابد طبرى گويد طاليقون نحاس مدبر بود بتوپال النحاس و آنچه در زمان ريختن مرتفع شود و در بول گاو خويسانند و مؤلف گويد اكسيريان طاليقون را مس سست گويند و گويند در كان مس مىرويد\r\n\r\nطباشير\r\nنيكوترين آن سفيدسبك بود كه زود خرد شود و طبيعت آن سرد و خشك بود در سئوم و گويند در دويم و شيخ الرئيس گويد مركب القوى بود مانند گل و در وى قبضى بود و قوت معده بدهد و قلاع را نافع بود و سوختگى آتش را سود دهد و شكم ببندد و تبهاى حاره و تشنگى را سود دهد و قى كه مره صفرا بود بازدارد و گرمى جگر بنشاند و جهت ريشها و بثرها و قلاع كه در دهان كودكان بود سودمند است و چون تنها يا با ورق گل سرخ بياشامند دندان متحرك را محكم گرداند سنون كردن و ابن مؤلف گويد در شهر هند قصبهاى دراز بود و بادهاى سخت آيد و قصب بهم سايد و آتش از آن پيدا شود و در قصبها افتد و سوخته گردد و خريق آن طباشير بود طباشير بواسير را نافع بود و ورم گرم را و قوت دل بدهد و خفقان كه از گرمى بود ساكن گرداند و موحش و غم را نافع بود و مقوى دل بود و ترى كهن از معده نشف كند و ضعف معده و التهاب آن را نافع بود و منع خلفه صفراوى بكند و تشنگى بنشاند و غشى و كرب را نافع بود و قوت اعضائى كه از حرارت ضعيف شده باشد بدهد و سردمزاج را با زعفران خلط كنند و بدهند بغايت مفرح و مقوى قلب بود و گويند خوردن وى باه را مضر بود و اسحق گويد مضر بود بشش\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nو مصلح وى گلاب بود و گويند مصطلى و انيسون و بدل آن عصارهء لحية التيس بود و گويند بدل آن سه وزن آن مغز تخم خيارزه و چهار وزن آن بذر قطونا بود و گويند بدل آن كاغذى مصر بود سوخته و گويند به وزن آن تخم كاسنى و نيم وزن آن صندل بود\r\nصاحب تحفه مىنويسد : طباشير از جوف نى كهنه بلا دهند بهم مىرسد چون از شدت بادها آتش در نيزار آنجا افتد و طباشير بندهاى نى است كه از خاكستر جدا كنند و بهترين وى سفيد مستدير است كه اندك تند و گزنده زبان باشد\r\nفرانسه  CONCRETIONS DE L'ARUNDO BAMBOS  انگليسى  SUGAR OF BAMBOO \r\n\r\nطبار\r\nنوعى از انجير سرخ بود بزرگ\r\n\r\nطباق\r\nگويند غير غافث بود ليكن اكثر برآنند كه غافث بود و در غين گفته شود\r\nصاحب تحفه مىنويسد : طباق نباتيست كه در اندلس بجاى غافث استعمال مىكنند سپس گياه آن و اثراتش را به تفصيل شرح مىدهد\r\n\r\nطبقا\r\nنوعى از گندم است اما باريكتر بود و حشيش وى يك مرد بالا بود و در سردسيرها كارند و آن را كاكل خوانند و مزاج وى مانند مزاج گندم بود ليكن نفاخ بود و نان وى چون گرم بود نيكو بود و چون سرد شود بد باشد و دير از معده بگذرد و اگر از آرد وى حسوئى سازند سينه را پاك گرداند و سرفهء سخت را نافع بود و نفخ و قراقر پيدا كند و آب بخورد و هيچ مضرت بوى نرسد چنان كه از گندم مىرسد\r\n\r\nطبرزد\r\nمعرب از اسم فارسى تبرزد بود از بهر آنكه صلب بود\r\nصاحب تحفه مىنويسد : طبرزد اسم جميع اقسام صلبه است مثل قند و نبات و نمك‌سنگ\r\n\r\nطبخ\r\nبطيخ بود و گفته شد\r\n\r\nطبزج\r\nمور كوچك بود و در نمل گفته شود\r\n\r\nطحلب\r\nخرو الفضفادع خوانند و بپارسى جامه خواب بك گويند طبيعت آن سرد است در سئوم و گويند در دويم خون را ببندد و طلا كردن بر ورمهاى گرم و نقرس و ضماد درد مفاصل گرم و حمره را نافع بود چون در زيت كهن بجوشانند عصب را نرم گرداند و اگر ضماد كنند بر قيله امعاى كودكان نافع بود\r\n\r\nطحال\r\nنيكوترين سپرز آن بود كه از حيوان جوان گيرند شيخ الرئيس گويد بهترين سپرزها سپرز خوك بود مع‌ذلك كيموس وى بد بود طبيعت آن گرم و خشك بود و گويند سرد بود و در وى قبضى بود و خون سوداوى از وى متولد شود و دير هضم شود به سبب\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nعفوضتى كه دارد و اولى آن بود كه با روغن بسيار و پيه بپزند و بر سر وى شراب صافى رقيق بياشامند يا سركه كبر\r\n\r\nطحما\r\nشوكران بود و گفته شد\r\n\r\nطحشيقون\r\nو طغسيقون نيز گويند و تاويل آن قوسى بود از بهر آنكه آن دوائى است كه اهل ارمن پيكان بدان زهرآلود كنند و در جنگها به كار برند و حلتيث پادزهر وى بود\r\n\r\nطروقون\r\nبرطانيقى است و گفته شد\r\n\r\nطريحومالس\r\nشعر الجن بود و گفته شد\r\n\r\nطرستوج\r\nماهى دريا بود و بيونانى طريفلا خوانند و اهل اندلس مل گويند ديسقوريدوس گويد ادمان خوردن وى شبكورى و تاريكى چشم آورد و چون بشكافند و بر گزندگى عقرب و عنكبوت نهند شفا يابد\r\nدر تحفه آمده است كه : طريفلا و طرسطوج و طرذيلون سيساليوس است\r\n\r\nطراثيث\r\nطرثوث نيز گويند به شيرازى بل شيرين خوانند و آن سرخ و سفيد بود بهترين وى سفيد بود طبيعت آن سرد و خشك بود و قابض و رازى گويد سرد و خشك بود در سئوم قطع خون بكند از بينى و مقعد و مجموع اعضا و رحم و شكم ببندد و قوت مفاصل سست بكند و معده و جگر را قوت دهد و چون با دوغ گاو بپزند يا شير بز تازه و بياشامند استرخاى معده را مفيد بود و مقدار مأخوذ از وى يك مثقال بود و اسحق گويد مضر بود به سغل و مصلح آن گلنار بود و بدل آن نيم وزن آن پوست تخم‌مرغ سوختهء شسته و چهار دنك وزن آن قرط و شش‌يك وزن آن عفص بود و ده‌يك آن صمغ عربى\r\nصاحب مخزن الادويه ( چاپ تهران ) مىنويسد : طرثوث طراثيث است و گفته‌اند : اسمى است مشترك ميان اشترغار و درخت اشق\r\nصاحب تحفه مىنويسد : بمعنى رب الارض و رب رياح و آن نباتيست خشى شبيه به قطر و گياه آن مثل برگ پيچيده و بيشتر در نخودزار و زير درختها مىرويد\r\nابو ريحان در صيدنه مىگويد : نواحى سيستان او را هيور و خيور گويند و بيخ نباتيست سرخ‌رنگ كه در ريگزارها مىرويد و بولس مىگويد عصاره درختى است كه او را برومى قيسارون مىگويند\r\n\r\nطراغوريفايس\r\nفوتينج جبلى است\r\nصاحب مخزن الادويه مىنويسد : طراغوريفايس و طراغوريفاس بيونانى قوتنج جبلى است\r\n\r\nطرخون\r\nبه شيرازى طرخونى خوانند بهترين وى بستانى تازه بود طبيعت آن گرم و خشك بود در دويم و در وى قوتى مخدره بود\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nابن ماسويه گويد گرم و خشك بود در وسط درجهء سئوم و گويند سرد بود و مجوف رطوبات بود و نشف ترى بكند و قلاع زايل كند چون بخايند و زمانى نيك در دهان نگاهدارند و چون پيش از خوردن داروى مسهل بخايند ادراك طعم دارو نكنند به سبب تخديرى كه در اوست و معده را قوت دهد و درد حلق آورد و دشوار هضم شود قاطع شهوت باه بود و تشنگى آورد و مصلح وى كرفس بود و تميمى گويد آب وى با آب رازيانه در شراب كادى كنند و بياشامند منع آبلهء حصبه بكند بهترين اشربه ملوك هند و خراسان بود خاصه آب طرخون اين فعل مىكند و منع حدوث علت و با نيز مىكند\r\nصاحب صيدنه مىگويد : معرب از لغت فارسى است و جالينوس گويد او هوبولس است\r\nلاتين  ARTEMISIA DRACUNCULUS  فرانسه  ESTRAGON  انگليسى  WILD DRAGON \r\n\r\nطرفا\r\nبپارسى درخت گز خوانند و آن انواع بود يك نوع ثمر آن گز مارخ بود و آن امل بود و ثمر وى حب الامل خوانند و ثمرة الطرفا نيز گويند طبيعت وى سرد و خشك بود و در وى قبضى و تجويفى بود و ثمر وى بغايت قابض بود و گويند گرم بود طبيخ وى چون نطول كنند شپش بكشد و چون ورق و بيخ و قصبان وى با سركه يا با شراب بپزند سپرز را نافع بود و درد دندان را چون بدان مضمضه كنند نافع بود و ورق وى چون با آب بپزند و با شراب ممزوج كنند و بياشامند سپرز بگدازد و موافق زنانى بود كه رطوبات از رحم ايشان روانه بود و مدتى از آن گذشته باشد چون در طبيخ آن نشينند نافع بود و خاكستر چوب وى چون زن به خود برگيرد همين عمل بكند و چون بر ريشها افشانند خشك گرداند و ريشهايى كه از سوختگى آتش بود و دخان وى زكام و جدرى را نافع بود و ابن واقد گويد زنى جذام بر وى ظاهر شده بود بعد از آن از طبيخ بيخ وى با مويز چند نوبت بياشاميد از وى زايل شد و گويد تجربه كرديم زنى ديگر را همچنين صحت يافت و جوزى گويد چون دخان كنند ورم سرد را مفيد بود و بيشتر ورمها و رازى گويد بخور وى سه نوبت بواسير را زايل گرداند و خشك كند و شريف گويد چون بخور كنند در دهان كسى كه علق در حلق وى چسبيده بود بيفتد و ثمرهء وى گزندگى رتيلا را نافع بود و ديسقوريدوس گويد بدل ثمرة الطرفا در داروى چشم عفص بود\r\nلاتين  TAMARIS GALLICA  فرانسه  TAMARISQUF  انگليسى  FRENCH TAMARISK \r\n\r\nطرغلوديس\r\nو طروغلوفطس گويند و گفته شود\r\nصاحب تحفه مىنويسد صفراغون است\r\n\r\nطريقون\r\nشفتين بود و گفته شد\r\n\r\nطرخشقوق\r\nو طرشقوق نيز گويند و آن هندباى برى بود و گفته شود\r\n\r\nطريخ\r\nنوعى از ماهى كوچك بود كه از طرف آذربايجان آورند و از طرف تبريز و ابن مؤلف گويد آن را از لجهء درياى قلزم گيرند و در آنجا آن را شاه‌ماهى خوانند بهترين وى آن بود كه كهن كشته نباشند و طبيعت آن گرم و خشك بود طبع براند و اندكى از وى ملطف صفرا بود و در تبهاى ربع مفيد بود و وى مضر بود به سپرز و مصلح وى روغن بسيار بود كه در آن بريان سازند\r\n\r\n","description":"","footnote":"","page_name":" 282 ","page_number":282},
  {"content":"\r\n\r\n\r\nطراغيون\r\nنباتيست كه از جزيرهء اقريطس رويد و صمغ آن در اول درجهء سئوم بود سنگ گرده بريزاند و حيض براند درخت وى مانند درخت مصطلى بود\r\n\r\nطرديلون\r\nسيساليوس بود و گفته شد\r\n\r\nطروقوقون\r\nطريقوقن گويند و مسقلن و اونيا نيز گويند و آن زعرور است و گفته شد\r\n\r\nطروغلودفطس\r\nعصفور الشوك بود و عصفور السياح نيز گويند مؤلف گويد آن مرغى است به مقدار گنجشك و در بال وى پرى زرد بود و نقطهاى سياه بر دنبال وى بود و در لب آبها نشيند و دنبال وى دراز بود و دايم در حركت باشد بشيرازى آن را دسنك باكنك خوانند سنگ مثانه بريزاند و نگذارد كه دگر جمع شود و ديسقوريدوس گويد چون از جوف وى اندكى بخورند سنگ بريزاند و وى را صفراغون و طرغلوديس نيز گويند\r\n\r\nطرحماطيقون\r\nنوعى از سرمه بود\r\n\r\nطريفان\r\nنباتيست كه در بهار رويد و گل آن مانند گل خسق بود زرد گرد و بر گرد گل خار داشته باشد و بشيرازى انكريز خوانند و آن قرطم برى بود و گفته شود و اگر طبيخ وى بر گزندگى افعى ريزند درد ساكن گرداند و بر عضوى سليم ريزند همان درد و زحمت پيدا كنند كه از گزندگى افعى\r\nصاحب مخزن الادويه مىنويسد : طريفان طريفوليون است و قرطم برى را نيز نامند و شيخ الرئيس در قانون گفته نباتيست ربيعى تخم آن شبيه به اصفر\r\n\r\nطفشيل\r\nعدس مقشر بود كه با سركه پخته باشند\r\nصاحب تحفه اضافه مىكند كه : از اغذيه قديميه و مقوى معده حاره است و جهت تبهاى بلغمى مركبه و صفراوى و قطع نمودن حيض و سلس البول و تسكين حدت خون و صفرا و امراض سوداوى و اعضاى عصبانى مفيد و قاطع باه است\r\n\r\nطلق\r\nكوكب الارض خوانند و عرق العروس نيز گويند و بيونانى اسطراى و تفسير آن بكوكب الارض كنند و رازى گويد سه نوع بود هندى و يمانى و اندلسى يمانى نيكوتر بود و تنك و براق بود و هندى به شكل يمانى بود ليكن عمل وى نكند و اندلسى صحيفه وى بهترتر بود و غافقى گويد كه آن نوعى حيين بود كه معروف بود به عرق العروس و ارسطو گويد خاصيت طلق آنست كه اگر به هاون يا بآهن و مطرقه و هر چيزها كه بدان توان كوفت بكوبند كوفته نگردد مگر كه به حجر الماس بشكنند و قطعا وى را سحق نتوانند كرد مگر وقتى كه چند سنگ كوچك با وى منضم گردانند و در خرقهء خشن يا موئيه بندند و در آب بجنبانند تا جسم وى خورده گردد و بگدازد و على بن محمد گويد حل وى چنان كنند كه در خرقه ببندند با سنگ چند خرد و در آب\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nنيمگرم اندازند و بآهستگى بجنبانند تا حل شود و از خرقه بيرون آيد و آب از آن صافى گردانند و در آفتاب نهند تا خشك شود و ابن مؤلف گويد اين عمل را حلب خوانند چناكه طلقى را كه بر آن عمل كرده باشند طلق محلوب خوانند نه محلول و شيخ الرئيس گويد خوردن وى خطرناك بود و طبيعت وى سرد بود در اول و خشك بود در دويم و قابض بود و خون را ببندد با آب لسان الحمل مفيد بود و خون رحم و مقعد ببندد و چون مغسول كنند و به آب لسان الحمل بياشامند نفع وى ظاهر گردد و طلا كردن ذوسنطاريا را نافع بود و غافقى گويد نيكو بود ريشهائى كه در اعضاى مجذومان پيدا گردد و صاحب منهاج از قول اسحق گويد نيم مثقال از وى سنگ بريزاند و گويند مضر بود به سپرز و مصلح وى كثيرا بود\r\nصاحب مخزن الادويه مىنويسد : طلق به فتح طا و بكسر طا نيز آمده معرب از تلك فارسى است و به عربى كوكب الارض و عرق العروس و بسريانى فتح چشمها و كوكبا ازعا نيز گويند و بيونانى چشمارون و فلون و اسطر و برومى غوقوطيه و به فارسى ابرك و بهودل نيز و بهندى ابهرك نامند\r\nفرانسه  GYPSE LAMELLAIRE  انگليسى  LAMINATED GYPSUM \r\n\r\nطلع\r\nابو حنيفه گويد كه اول ثمر نخل را طلع خوانند و قشر وى كفرى خوانند و غليظ نيز خوانند و جفرى نيز گويند و آنچه در اندرون قشر بود و ليغ خوانند و بپارسى بهارخرما گويند طبيعت وى سرد بود در اول و خشك بود در دويم و گويند قبضى در وى ممكن نيست زيرا كه تر بود و ياقوتى گويد دقيق نخل كه بپارسى كشن خرما خوانند باه را نافع بود و مجامعت را قوت دهد و ابن ماسويه گويد خشك وى غالب بود بر خشكى جمار و سردى وى مانند سردى جمار بود دير از معده بگذرد و شكم ببندد و بسيار خوردن درد معده پيدا شود و قولنج آورد و اين تابع خاصيت وى است و مصلح وى صاحب منهاج گويد شهدانج بود و رازى گويد طلع مقوى معده و خشك‌كنندهء وى و گرم‌مزاج را سودمند بود و دفع مضرت دير از معده گذشتن و پيدا كردن نفخ به زنجبيل و مر بايد كرد و يا بجوارشات گرم و ابن ماسويه گويد اگر سلوق خورند بايد كه با خردل و مرى و زيت و فلفل و كرويا و سداب و كرفس و صعتر خورند و اگر خام خورند با طعامهاى چرب خورند مانند مرغ فربه و بزغالهء فربه و مانند آن بعد از آن شراب كهن در پى آن خورند\r\n\r\nطلح\r\nميوه‌ايست در طرف دريا كه آن را موز خوانند و در ميم گفته شود\r\n\r\nطليسا\r\nنوعى از صدف كوچك بود و اهل شام آن را اطليس خوانند و اهل مصر دلنيس و نمكسود كرده با نان مىخورند و در صدف گفته شود\r\n\r\nطلا\r\nخمر است و گفته شد و بعضى گويند مثلث است و ابو سمحون گويد كه نوعى از قطران بود و مؤلف گويد آنچه محقق است و مشهور شراب كهنهء خوب را طلا گويند\r\nصاحب مخزن الادويه مىنويسد : طلا به كسر طا و فتح لام و الف ممدود آب انگور جوشانيده است كه طبخ نمايند تا دو ثلث برود و آن را ميفختج نامند و بعضى اعراب آن را خمر گويند و آن را ازآن‌جهت طلا نامند كه اعراب در جرب شران با قطران و زفت مىمالند و بعضى همه اقسام خمر را بدين نام مخصوص مىدانند و بعضى مثلث را\r\n\r\nطمطم\r\nسماق است و گفته شد\r\n\r\nطمطرا\r\nخروع است و گفته شد\r\n\r\n","description":"","footnote":"","page_name":" 284 ","page_number":284},
  {"content":"\r\n\r\n\r\nطوفريوس\r\nنوعى از كمادريوس بود و گفته شود\r\n\r\nطوط\r\nقطن است و گفته شود\r\n\r\nطوطااغريون\r\nحماض چينى است و آن نوعى از سلق برى بود و در حماض گفته شد\r\n\r\nطيف\r\nغافقى گويد ذرت است و گويند طعامى است كه از ذرت سازند\r\nدر مخزن الادويه طريف آمده است\r\n\r\nطيلافيون\r\nنوعى از حى العالم بود و گفته شد جالينوس گويد طبيعت آن گرم بود در اول و خشك بود در دويم تا سئوم جراحتهاى عفن را نافع بود و بر بهق و برص با سركه طلا كردن نافع بود و ديسقوريدوس گويد ورق وى چون ضماد كنند بر برص و شش ساعت رها كنند نافع بود و بايد كه بعد آرد جو ضماد كنند و چون بكوبند و با سركه در آفتاب بر بهق مالند و رها كنند تا خشك شود زايل گرداند\r\n\r\nطيقى\r\nطيفى نيز گويند و آن دادى است و گفته شد\r\n\r\nطيهوج\r\nبپارسى تيهو خوانند و به زبان اندلسى دزلس و نيكوترين آنكه فربه‌تر بود كه در زمان خريف گيرند و طبيعت وى معتدل بود در گرمى شكم ببندد و ناقهان را نافع بود و نشايد كه ادمان اكل وى كنند مخصوصا در باب رياضت و اولى آن بود كه در هريسه بپزند و غذاى وى غليظ بود\r\n\r\nطيب الغرب\r\nاذخر بود و گفته شد\r\n\r\nطيطان\r\nكراث‌برى بود و گفته شود\r\n\r\nطينوث ( طنبوث )\r\nحيوانيست مانند ذراريح ليكن كوچكتر بود و گردتر همان فعل ذراريح مىكند مؤلف گويد به شيرازى وى را عروسك\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nخوانند و بدل آن ذراريح بود و گويند كرم سبزى بود كه در درخت صنوبر بود و آن به قوت ذراريح بود\r\n\r\nطيا\r\nنوشادر است و گفته شود\r\n\r\nطين\r\nمجموع گل‌ها مبرد و مجفف بود\r\n\r\nطين حكمه\r\nبپارسى گل حكمت خوانند و صفت آن بسيار است و مؤلف گويد بهترين اين نوع آنست كه بگيرند گل زرد پاك چهره دنك و بكوبند و بپزند و يكمن كاغذ و نيم من نمك در آب كنند و بدست بمالند تا حل شود بعد از آن گل بر سر آن كنند و چهار يكى موى سر آدمى بمقراض چيده و چهاريكى سرگين اسب نيكو پخته و نيك بمالند چندانكه بمالند بهتر شود بعد از آن عقده عقده كنند و بنهند تا خشك شود و هر زمان كه خواهند استعمال كنند بكوبند و به آب صافى خمير كنند و به كار دارند و نوعى ديگر صاحب منهاج آورده كه يك جزو گل و يك جزو فحم كوفته و بيخته و يك جزو نمك و يك جزو خطمى و موى چيده بسرشند و نيك نيك بمالند و مستعمل كنند\r\n\r\nطين المختوم\r\nگل سرخرنگ بود بغايت نرم و از تل بحيره آورند و گويند در آن زمين هيچ نبات و حشيش نيست و سنگ نيز نبود و قبرى در آنجا نبود و آن گل مغره ملنيه و مغرهء يمانى و طين الكاهنين خوانند از بهر آنكه زنى ساحره آن گل يافته است و صورت ارطاميس بر آن بود ايستاده ديسقوريدوس گويد گلى است از جزيرهء لمنوس كه به خون بز كوهى مىسرشند و آن صورت بر آن مىنهند خواتيم الملك و ختم الملك از بهر آن گويند كه صورت ارطميس بر آن بود و اقوال بسيار در اين گل بود و جالينوس گويد نيكوترين اين گل آن آب گرفته است كه از وى بوى شبت آيد خون را ببندد و چون در دهان گيرند بر زبان بچسبد مؤلف گويد امتحان وى چنان كنند كه اول بلب نهند اگر بچسبد ديگر بر زبان نهند تا بيقين معلوم شود بغايت املس بود و براق و گويند آن زمين كه گل مختوم از وى بياورند از زمين يونان بود و اين زمان آب گرفته است شيخ الرئيس گويد طبيعت وى معتدل بود در گرمى و سردى مانند مزاج آدمى ليكن خشك وى زيادت از ترى بود و در وى رطوبتى فضلى هست كه ممتزج بود به يبوست و در وى خاصيتى عجيب بود در تقويت و تفريح دل و ترياق مطلق بود و مقاومت با مجموع زهرها بكند و مؤلف گويد كودكى قريب دو مثقال ديك‌برديك كه از سموم قتاله بود خورده بود در زمان قدرى از طين مختوم با شير مادر بخورد وى دادند آغاز قى كرد مجموع برآمد بعد از آن قدرى هم از اين گل با شير مادر بوى دادند ديگربار قى كرد و يك‌دو مجلس طبيعت نيز مدد كرد از آن زهر كشنده بفرمان خداى عز و جل خلاص يافت و بر مجموع ريشها كه خون از وى روانه بود چون بر آن پاشند بسته گردد و حقنه كردن بدان ذوسنطاريا را نافع بود و مقدار مأخوذ از وى تا دو درم و جهت گزندگى جانوران كشنده افعى و سگ ديوانه با شراب بياشامند يا با سركه طلا كنند نافع بود و كسى كه ذراريح خورده باشد چون ارنب بحرى و گل مختوم بياشامند شفا يابد و در حال قى كند و دفع آن سم بكند و حب الفار نيز همين عمل كند در دفع سموم و شيخ الرئيس گويد اسحق كرده بياشامند و نقيع وى در زمان دفع و با بكند و اسحق گويد مضر بود به شش و مصلح وى گلاب بود و بدل آن در قبض خون گل رومى بود يا گل ارمنى كه به خون بز كوهى سرشته باشند و گويند بدل آن مغره است در قبض ليكن در ترياق بدل وى نيست\r\nابو ريحان در صيدنه مىنويسد : گل مختوم را بلغت رومى لمنسفراجس گويند و فارسيان او را گل نبشته گويند و طين بحيرة نيز گويند و جالينوس او را مغره لمنيه گويد و در قبرس آن را كهان نامند\r\nفرانسه  TERRE SIGILLEE  انگليسى  SEALEA EARTH \r\n\r\n","description":"","footnote":"","page_name":" 286 ","page_number":286},
  {"content":"\r\n\r\n\r\nطين ارمنى\r\nگلى است سرخ‌رنگ كه به تيرگى مىزند و اسحق بن عمران گويد سرخى بود كه بسياهى زند و خوشبوى بود و مذاق وى ترابى و به زبان چسبد طبيعت آن صاحب منهاج گويد سرد بود در اول و خشك بود در دويم و گويند سرد و خشك بود در اول بهترين وى دردى است كه در وى رمل نبود و چون سحق كنند و بر زبان نهند بچسبد خون را ببندد و در طاعون خوردن و طلا كردن نافع بود و جراحتها و قلاع را مفيد بود و نزله كه از سر به سينه ريزد و از آن ضيق النفس پيدا شود هيچ دوائى به از اين نبود و مقدار يك مثقال استعمال كنند و سل را مفيد بود به سبب آنكه ريش وى را خشك گرداند و جهت تب وبائى عظيم نافع بود و چنانچه گويند در زمين ارمن وقتى وبائى بود كه چند كس از آن بماندند و باقى تلف شدند و اين چند كس را چون تحقيق كردند اين گل را هميشه خوردندى و اين خاصيت از آنجا معلوم كردند و از بهر آنست كه اطبا به شراب و گلاب فرمايند و اگر تب بود بگلاب و آب سرد و شكستگى استخوان را بغايت مفيد بود و با اقاقيا طلا كردن پوست بواسير از مقعد بيرون آورد و گويند مضر بود به سپرز و مصلح آن گلاب بود و اسحق بن عمران گويد بدل وى طين حجازى بود كه در آندلس معروف است به انجبار و گويند بدل آن مغره است و بعضى گويند طين لاكى بود\r\n\r\nطين رومى\r\nمجفف و مقبض بود منع ورمى كه در جغون پيدا شود بكند چون به آب كاسنى طلا كنند و خون از چشم آيد بازدارد\r\n\r\nطين شاموس\r\nگل شامى خوانند طين الكواكب نيز گويند بهترين وى سفيد بود كه بر زبان بچسبد مانند دبق و چون در آب نهند زود حل شود از بلاد يونان از جزيره قبرس خيزد و وى خشك‌تر از طين مختوم بود وى را غسل حاجت نبود در بستن خون خاصيت وى مانند گل مختوم بود و بر ورم ثديين طلا كردن نافع بود در ابتداى نقرس نيز نيكو بود و در نفث دم و قرحهء امعا پيش از آنكه متعفن شده باشد حقنه كنند به ماء العسل و بعد از آن به آب لسان الحمل نيكو بود و اگر با سركهء ممزوج به آب بياشامند نافع بود جهت ورمهاى گرم خاصه در آن عضو كه رطوبت بيشتر بود و سست باشد مانند ثديين و بيضتين و مجموع گوشتها كه سست باشد و معروف به عدد بود و قطع نفث دم بكند چون با گلنار برى بخورند و چون با آب و روغن گل بمالند بر خصيه و ثديين كه ورمى گرم پيدا شود در ايشان ساكن گرداند و قطع عرق بكند و چون با شير بياشامند گزندگى جانوران و ادويهء كشنده را بغايت مفيد بود\r\n\r\nطين قبرسى\r\nگلى است سرخ گلگون چون در دست بمالند سرخى وى در دست بماند چون بشكنند در اندرون وى رگها زرد بود و چون بر زبان نهند بچسبد بغايت چنانچه بحيله باز توان كرد از زبان جهت مجموع جراحتها و ورمها طلا كردن و جهت شكستگى اعضا و كوفتگى در زمان افتادن از جاى بلند طلا كردن بغايت سود دارد و مقدار مأخوذ از وى پنج درم بود از قول اسحق در سجح امعا و اسهال كبدى مفيد بود و نفث دم و قرحهء امعا را آشاميدن و حقنه كردن مفيد بود جهت دفع ادويهء قتاله چون يك درم از وى بياشامند به آب سرد نافع بود و بدل آن گل مختوم بود\r\n\r\nطين قيموليا\r\nحجر الرضام خوانند و آن مانند رخام سفيد بود و صفايح بر صفايح و براق و خوشبوى بود و گويند از وى بوى كافور آيد چون تازه بود ديسقوريدوس گويد آن دو نوع بود يكى سفيد و ديگرى فرفرى و وى دسيم بود جالينوس گويد قوت وى مركب بود و در وى تبريدى و تحليلى و از بهر آنست كه چون معمول كنند جزء محلل از وى بيرون شود طبيعت وى سرد و خشك بود و چون با قدرى سركه و آب طلا كنند در سوختگى آتش نافع بود و آنچه خالص بود بسيار منفعت دارد و چون با سركه طلا كنند\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nبر ورمهاى گرم و ورمهاى معده بغايت مفيد بود و ريشهاى بد را چون بسوزانند و غسل كنند و استعمال كنند زود با حال صلاح آيد و مؤلف گويد كه در كوهستان يزد مىباشد و زنان جهت جلاى روى استعمال كنند و روى را پاك مىگرداند و ابن سمجون گويد بدل وى طين مصرى بود و ابن حسان گويد اهل بصره طين قيموليا را طين الحر خوانند و اصناف آن بسيار بود ارمنى و آندلسى و سجلمانى و بهترين وى ارمنى بود بعد از آن سجلمانى و ديگر آندلسى و وى بغايت سفيد بود و وى صلب بود و زود شكسته نگردد و در آب حل نشود تا زمانى نيك و چون حل شود در وى لزوجتى باشد وافر و آندلسى دو نوع بود يكى سفيد و يكى سياه و آنچه سفيد بود در معالجه استعمال كنند و آنچه سياه باشد بد بود و تصرف در آن نتوان كرد و محمد بن عبدون گويد طين الحر طين علك خالص بود از سنگ و رمل مؤلف گويد گلى هست در نزديك شيراز و بشيرازى گل كرنى خوانند و در طبيعت نزديك بوى بود و آن را نيز هم بدين اسم خوانند و گلى بغايت نيكو بود چون به پوست بادام آن را دخان كنند از بهر خوردن لون را سرخ گرداند و طعم آن خوش بود و بريان ناكرده كمتر خورند ابن الزهر گويد طين الحر سرد و خشك بود باعتدال نيكو بود جهت همه جراحتها و اگر با سركه بر گزندگى زنبور طلا كنند درد ساكن كند\r\nصاحب مخزن الادويه مىنويسد : آن را حجر رخام و بهندى كهترى متى نامند و در هند اطفال بر تختهاى مشق مىمالند\r\n\r\nطين فارسى\r\nبهترين وى سرخ بود و بشيرازى گل سرشوى گويند طبيعت آن سرد و خشك بود درد شش را نافع بود چون دو مثقال استعمال كنند و گويند مضر بود بمثانه و مصلح وى سرطانات بود\r\n\r\nطين الصفر\r\nطين الصنم خوانند و آن از موضعى كه در قسطنطنيه بود ميان دو كوه ارند و رنگ آن زرد تيره‌رنگ بود در آنجا رهيا نامند كه برين گل مهرى نهند و اين طلسم كسى نداند خواند و هيچ‌كس به غير ايشان نداند و اگر كسى ديگر بسازد از طلسم بشناسند و آن عزيز بود طبيعت آن سرد و خشك بود بر ورمهاى گرم طلا كردن نافع بود و خوردن وى خون رفتن بازدارد و در بستن خون از همه گلها بقوت‌تر و فاضل‌تر\r\n\r\nطين الحر\r\nدر طين قيموليا گفته شد\r\n\r\nطين بلد المصطلى\r\nطين جزيرهء مصطلى را طين حيا خوانند و حيوس نيز گويند و ديسقوريدوس گويد نيكوترين آن سفيد خاكسترىرنگ بود و اين گل رقيق بود و صفايح داشته باشد و پارهاى مختلف بود چون در حمام خود را بدان بشويند روى و مجموع اعضا را جلا دهد فاضل‌ترين ادويه بود جهت ريشها كه از سوختگى بود طلا كنند و به كار برند\r\n\r\nطين اقريطس\r\nضعيف‌ترين طين‌ها بود كه ياد كرده شد و مضعف حواس بود ليكن ريشهاى چشم را نافع بود چون زن آبستن از خود بياويزد بچه نگاهدارد و جلادهنده به غير لذع بود\r\n\r\nطين كرمى\r\nبيونانى اساليطس خوانند و معنى آن اسم كرمى بود بعضى قومانيطس خوانند و اين اسم مشتق از قومان بود و معنى آن دوا بود و اين گل از مدينه اسلوقيانالما و سوريا بود و نيكوترين اين سياهى بود مانند فحم كه از چوب صنوبر گيرند و آنچه خاكسترىرنگ باشد بد بود و جالينوس گويد بدين سبب وى را طين كرمى خوانند كه در زمان بهار در ابتداى آنكه درخت\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nكرم ورق بيرون كند اين گل بر درخت آن مالند كه ورق انگور مىخورد و كرمى كه درخت انگور مىخورد چشمهاى آن تباه مىشود و بكشد ديسقوريدوس گويد وى قابض و ملين و مبرد بود در كحلها استعمال كنند موى مژه بروياند و جالينوس گويد جوهرى نزديك به حجرى بود\r\n\r\nطين مصرى\r\nابليز خوانند جالينوس گويد مطحول و مستسقى بسيار ديدم در اسكندريه طلا كردند و نافع آمد بر ورمهاى كهن و دردهاى مزمن و بواسير طلا كردن بغايت مفيد بود\r\n\r\nطين نيشابورى\r\nطين ماكول خوانند و آن گلى بود خام و بريان‌كرده خورند و بدان تنقلى كنند و آن نوعى از طين الحر بود و لون آن بغايت سفيد بود مانند اسفيداج و بشيرازى گل سفيد خوانند طبيعت وى سرد و خشك بود و گويند گرم بود به سبب شورى كه دارد قوت فم معده بود و غشى را نافع بود و منع قى بكند و ترى معده زايل گرداند و مقدار مستعمل از وى يك درم بود تا يك مثقال و زيادتر از اين مفسد مزاج بود و سده آورد و سنگ در گرده پيدا كند و انيسون و تخم كرفس ضرر وى باز كم كند و صواب آن بود كه ترك كنند از بهر آنكه زيان و فساد وى زيادت از صلاح بود و آن رفتن از دهان و شهوت كلبيه را نافع بود و غثيان و كرب و هيضه را سودمند بود\r\n\r\nطين الضم\r\nطين اصفر بود و گفته شد\r\n\r\nطين خراسانى\r\nطين نيشابورى بود و گفته شد\r\n\r\nطين الاحمر\r\nمغره بود و در باب ميم گفته شود\r\n\r\n","description":"","footnote":"","page_name":" 289 ","page_number":289},
  {"content":"\r\n\r\n\r\nباب الظا\r\n\r\nظفرا\r\nو ظفيره فودنج برى بود و گفته شود\r\nصاحب مخزن الادويه مىنويسد : ظفره لغت عربيست به ضم ظا و آن را تستر نيز نامند جهت آنكه در تستر كه به فارسى شوستر نامند و از بلاد فارس است بسيار مىشود و آن را به فارسى علف داغ نيز نامند\r\n\r\nظفيرة العجور\r\nثمر خسك بود و گفته شد\r\n\r\nظليم\r\nمذكر نعامه بود و در نون گفته شود\r\n\r\nظلف المعز\r\nسم بز سرد و خشك بود در سئوم داء الثعلب را نافع بود چون خاكستر آن را با سركه طلا كنند و اگر سحق كنند با شراب بر گزندگى مجموع جانوران و سباع نهند نافع بود و اگر سحق كنند و با عسل طلا كنند بر مفاصل درد آن را ساكن گرداند و نقرس را هم همين سبيل و اگر به بول كودكان بپزند و بر شكم ضماد كنند قولنجى كه از بلغم لزج بوده و در رياح نافع بود و مسهل آب زرد بود\r\nصاحب مخزن الادويه مىنويسد : ظلف بكسر ظا لغت عربيست به فارسى زنكله و كفشك و سم و سنب گويند برومى اكيدون و بهندى كهر و تداول نزد فارسى آنست كه سم بمعنى حافر است نه ظلف و بعضى سم شكافته را نامند و صاحب اختيارات بديعى گفته ظلف را به فارسى به شك گويند\r\n\r\nظلف التيس\r\nسم دكه چون‌كه بسوزانند و سحق كنند و با عسل بسرشند و به آب بياشامند نافع بود جهت كميز كردن كودكان در جامه\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nخواب و اگر در خانه دود كنند مار بگريزد و اگر با ظلف معز بسوزانند و سحق كنند و بر ريشها كه در اعضاى يابسة المزاج بود برافشانند نافع بود\r\n\r\nظمنح\r\nاسم ثمر جودر است نزد عرب بقير و آن و غير آن\r\n\r\nظيان\r\nياسمين برى بود و به بربرى آنريز خوانند و به لفظى ديگر اريه و معنى آن غشية النار بود و نبات آن بيشتر در بيابانها و تلها بود مانند لبلاب بعضى پيچيده بود و گل وى ياسمين‌شكل بود و بر شاخهاى او خار بود مانند خار گل و بيشتر نبات وى با عليق بود و از وى جدا نتوان كرد و بيخ وى سياه و دراز بود و در فعل مانند خربق سياه بود بلكه حرارت وى زياده بود و گرم و خشك بود در چهارم چون بر عضوى نهند بسوزاند در حال مانند شيطرج و چون سحق كنند با سركه بر بهق سياه و سفيد طلا كنند زايل گرداند ليكن بايد كه دير رها كنند چون ضماد كنند بر عرق النسا عضو را ريش كند و بغايت نافع بود و چون بياشامند از وى چهار دانك در نيمى يا همچندان بسفايج و همچندان مقل ارزق دوازده مجلس خلط سودايى براند و دربو و عسر النفس را نافع بود و گل وى صداع سرد و رياح غليظ از سر دفع كند چون ببويند و روغن گل وى گرم و لطيف بود و محلل قوى بود سودمند بود جهت لقوه و فالج و عرق النسا و رعشه و همه مرضهاى سرد\r\n\r\n","description":"","footnote":"","page_name":" 291 ","page_number":291},
  {"content":"\r\n\r\n\r\nباب العين\r\n\r\nعاقر قرحا\r\nدر دمشق عود القرح خوانند و بيونانى فوريون و بشيرازى اكوا و بهترين آن بود كه تيز و محرق بود و زبان را بغايت بسوزاند و فربه بود و غليظ چون بشكنند اندرون وى سفيد بود و آن بيخ طرخون رومى بود و گويند جبلى طبيعت وى گرم و خشك بود در سئوم و چون سحق كنند و با زيت بر بدن مسح كنند عرق براند و استرخاى اعصاب را كه مزمن بود سود دهد و منع تولد كزاز بكند و سدهء مصفات بگشايد و بلغم كه در معده بود زايل گرداند و چون در دندان گيرند درد دندان كه از سردى بود ساكن كند و چون با سركه بپزند و بدان مضمضه كنند سودمند بود جهت درد دندان و خائيدن وى طعم بزدايد و موافق اعضائى بود كه سردى بر وى غلبه كرده باشد و حس آن باطل شده باشد و مفلوج گشته باشد و مصروع را بغايت نافع بود و چون با عسل معجون كنند و لعق كنند بلغم بگدازاند و مجامعت بيفزايد در مزاجهاى سرد و تر و دمشقى گويد گرم و خشك بود در چهارم و اسحق بن عمران گويد چون با سركه بپزند و بدان مضمضه كنند ورم ملازه و استرخاى زبان كه سبب آن بلغم بود سودمند بود و ابو صلب گويد چون دو درم از وى بياشامند مسهل بلغم بود و شريف گويد روغن وى لقوه و فالج و استرخاى را بغايت نافع بود و چون با عسل معجون كنند و در قضيب مالند پيش از مجامعت قوت باه را برانگيزد و غافقى گويد چون بكوبند و با عسل بسرشند و بليسند صرع را نافع بود و اسحق گويد مضر بود به شش و مصلح وى مويزج بود و بدل آن در غرغره فوديج بود و در بيماريهاى معده راسن و گويند بدل آن فلفل بود و عسل\r\nصاحب مخزن الادويه مىنويسد : عاقر قرحا بفتح عين و الف و كسر دو قاف معرب اكركره هندى است و گفته‌اند لغت نبطى است و بعضى گفته‌اند لغت عربى است مشتق از عقر و تقريح جهت آنكه فعل آن تقريح است و آن نباتيست كثير الوجود در هند شاخ و برگ و گل آن شبيه ببانونهء كبير سفيد گل كه بمصر كركاش نامند مگر آنكه شاخهاى عاقر قرحا مزغب و مفروش بر روى زمين است . . .\r\nلاتين  ANTHEMIS PYRETHRUM  فرانسه  PYRETHRE  انگليسى  PELLITORY OF SPAM \r\n\r\nعاقر سمعا\r\nشنجار بود و گفته شد\r\n\r\nعاقول\r\nگويند نوعى از خرنوب بود و غير واقع بود و عاقول درخت حاج است و گفته شد\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nصاحب مخزن الادويه مىنويسد : انطاكى گفته شوكة الجمال است - ماهيت آن نباتيست با خار بسيار و تيز و گل آن سفيد و زرد و در وسط آن مانند موتارها و دانهء آن قرطم مستدير حكيم مير محمد مؤمن نوشته حاج است كه به فارسى خارشتر نامند و گويند ينبوب است كه نوعى از خرنوب است\r\n\r\nعبب\r\nو عبعب نيز گويند و آن ثمر كاكنج بود و گفته شد\r\n\r\nعبهر\r\nنرگس است و گفته شود\r\n\r\nعتم\r\nزيتون كوهى است و گفته شد\r\n\r\nعجب\r\nحب النيل بود و گفته شد\r\n\r\nعجم الزبيب\r\nفصا نيز گويند و آن دانهء مويز بود طبيعت وى سرد و خشك بود در اول و گويند در دويم شكم ببندد\r\n\r\nعدس\r\nملس خوانند و بيونانى قاقوس خوانند و وى نفاخ بود مركب از قوت قابضه و جاليه و پوست وى بغايت قابض بود و بهترين وى سفيدرنگ بود و پهن كه زود پخته شود و چون در آب كنند سياه نشود و طبيعت وى معتدل بود در گرمى و سردى و خشك بود در دويم و گويند پوست وى گرم بود در اول و مقشر وى سرد بود در دوم و گويند در اول و خشك بود در سئوم و ديسقوريدوس گويد ادمان اكل وى تاريكى چشم آورد و با سويق بر نقرس ضماد كردن نافع بود با اكليل الملك و روغن گل و سفرجل بر ورم گرم كه در چشم پيدا شود و ورم پستان چون ضماد كنند نافع بود و جرم عدس شكم ببندد و آبى كه عدس در وى پخته باشند شكم براند و خناق را سودمند بود و عدس مولد خلط سودا بود و خوابها آشفته نمايد و خون را غليظ كند و دير هضم شود و معده را بد بود و مولد رياح بود در معده و امعا و اعصاب و شش و سر را بد بود و چون با هندبا يا لسان الحمل يا سلق سياه يا حب الاس يا قشور رمان يا ورق گل سرخ خشك يا زعرور يا سفرجل بپزند قوت قبض وى زيادت گردد و شكم ببندد و حدت دم ساكن كند و مقوى معده بود و چون با عسل بياميزند ريشهاى عميق را باصلاح آورد و شيخ الرئيس گويد خونرا غليظ گرداند و رها نكند در عروق روانه گردد و خلطى سوداوى و امراض سوداوى از وى حادث شود و بسيار خوردن وى جذام آورد و ورمهاى صلب و سرطانات و نشايد كه عدس با شيرينى خورند كه سده در جگر پيدا كند و مضر بود باصحاب عسر البول و منع ادرار بول و حيض كند و بدترين وى نمكسود بود و گويند استسقا را نافع بود و صاحب جدرى و ورمهاى گرم چون با سركه يا غوره بپزند و دفع شرر وى آن بود كه با گوشت بره فربه بپزند يا روغن گاو و يا روغن بادام و بدل وى در طبيخ ماش بود\r\nصاحب مخزن الادويه مىنويسد : عدس بفتح عين و دال به فارسى نشك و مرجومك و بهندى مسور و در يمن ملس نامند\r\nلاتين  ERVUM LENS - LENS ESCULENTA - LENS CULINARIS  فرانسه  LENTILLE  انگليسى  LENTIL \r\n\r\nعدس حر\r\nبشيرازى نبونخله گويند و آن نوعى از عدس برى بود گرم بود و حيض براند و مسهل دم بود و گويند در وى ترياقيت\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nهست و مدل وى فوتينج نهرى بود و گويند بدل آن نيم وزن آن دانهء حنظل بود و وزن آن عدس\r\n\r\nعدس الماء\r\nصاحب منهاج گويد پرسياوشان بود و صاحب جامع گويد طحلب بود و گفته شد و ابن مؤلف گويد آن سبز بود مانند دانهء عدس كه بر روى آب ايستاده باشد\r\nصاحب تحفه مىنويسد : نوعى از طحلب بود كه خرء الصفادع گويند\r\n\r\nغدبه\r\nكزمازج است و جزمازج و گفته شد\r\n\r\nعرب\r\nبلغت اهل نجد قصب بود و گفته شد\r\n\r\nعرق الانجبار\r\nدر انجبار گفته شد\r\n\r\nعرعر\r\nسرو كوهى بود كوچك و بزرگ بود بشيرازى آن را رهل خوانند و گويند درخت وى گرم بود در سئوم و خشك بود در اول و ملطف و مسخن بود دخان كردن وى گزندگان بگريزند و نافع بود جهت اختناق رحم و سده بگشايد و حيض براند و دفع گزندگى جانوران بكند\r\nصاحب مخزن الادويه مىنويسد : عرعر بفتح دو عين و سكون دو را لغت عربى است به فارسى سرو كوهى و بشيرازى رهل و بسريانى سروبياجبلا و برومى قرنوس و بيونانى سروثمارون و اروس و سرونمارون نيز نامند و آن دو نوع است يكى بزرگ و از سرو كوتاهتر و ثمر آن به قدر فندقى و با اندكى شيرينى و دوم كوچكتر و ثمر آن به قدر باقلا و مستدير و گفته‌اند ثمر عرعر غير ثمر ابهل است و بعضى ابهل دانسته و بعضى گفته‌اند شربين از آن بهم مىرسد\r\nلاتين  JUNIPERI COMMUNIS BACCAE  فرانسه  BAIES DE GENIEVRE  انگليسى  JUNIPER \r\n\r\nعرار\r\nبهار بود و گفته شد\r\n\r\nعرطنيثا\r\nمستعمل از وى بيخ آن بود و آن را اهل شام هدو خوانند و اهل مشرق قليقى و بعضى غلج گويند و بشيرازى چوبك اشنان گويند و در آذربو گفته شد و بدل آن زراوند طويل بود و به وزن آن فوتينج بود و دانهء اترج به وزن آن\r\n\r\nعروق الصفر\r\nعروق الزعفران و عروق الصباغين نيز گويند و آن دو نوع بود كوچك و بزرگ و بپارسى زردچوبه گويند و به عربى هرد و كوچك وى مانند ماميران بود و گفته شد و طبيعت وى گرم و خشك بود در سيوم و گويند در دويم و در وى جلاى قوى بود و خائيدن وى درد دندان را نافع بود و عصارهء آن درد چشم را نافع بود و روشنائى چشم بيفزايد و سفيدى ببرد و با شراب سفيد و انيسون آشاميدن يرقان را كه از سدهء جگر بود نافع بود و اگر بكوبند و بر ريشها پاشند خشك گرداند و در چشم كشيدن قوت\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nباصره بدهد و بدل وى نيم وزن وى عاقر قرحا بود\r\nصاحب مخزن الادويه مىنويسد : عروق الصفر به ضم عين و راء و سكون واو و قاف و ضم صاد و سكون فا آن را حشيشة الصفرا و عروق الزعفران و عروق الصباغين نيز نامند و به عربى هر دو بقلة الخطاطيف و بيونانى خالدونيون و خلدونيون و طوماغا نيز و برومى كاليدونيون و به فارسى زردچوبه و بهندى هلدى نامند\r\nلاتين  CURCUMAE LONGAF RADIX  فرانسه  SAFRAN DES INDES - SOUCHET DES INDES TERRMERITE  انگليسى  CURCUMA - TURMERIC \r\n\r\nعروق الخمر\r\nفوة الصبغ بود و گفته شود\r\n\r\nعروق بيض\r\nمستعجل بود و گفته شود\r\n\r\nعروق الصباغين\r\nعروق الصفر بود و گفته شد\r\n\r\nعروق الشجر\r\nعلك بود و گفته شود\r\n\r\nعروق الكافور\r\nزرنباد بود و گفته شد\r\n\r\nعرق يابس\r\nنلقونيا بود و گفته شود\r\n\r\nعروق الاصف\r\nبپارسى بيخ كبر خوانند بهترين وى باريك بود طبيعت وى گرم و خشك بود و مسهل بلغم بود و مقوى معده بود مقدار مستعمل از وى نيم مثقال بود و مضر بود بمثانه و مصلح وى عسل بود\r\n\r\nعرن\r\nآن چيزى است كه زيادت مىشود و ظاهر مىگردد نزديك بزانوى اسب و سمهاى وى و عرب آن را اعظم السبق خواند و ديسقوريدوس گويد چون بكوبند و سحق كنند و با سركه بياشامند صرع را زايل كند و مداواى گزندگى جانوران بود نيم درم از وى چون بخور كنند كسى را كه تب ربع بود از وى زايل كند\r\nصاحب مخزن الادويه بر اين مطالب مىفزايد كه عرن بفتح عين و را نزد اهل شام اسم نوع سفيد هيوقاريقون است\r\n\r\nعرصم\r\nاسم يمنى بود و بادنجان برى را بدين اسم خوانند\r\n\r\n","description":"","footnote":"","page_name":" 295 ","page_number":295},
  {"content":"\r\n\r\n\r\nعرصف\r\nكمافيطوس بود و گفته شود\r\n\r\nعرمض\r\nنوعى از كنار است و آن را كناربر خوانند و برنميدهد و خارهاى دراز دارد مانند منقار مرغ و بعضى مانند قلاب كج بود\r\n\r\nعرطب\r\nخسك است و گفته شد\r\n\r\nعرقج برى\r\nبلمون است و گفته شد\r\n\r\nعزيز الكبير\r\nقنطوريون غليظ بود و گفته شود\r\n\r\nعزيز الصغير\r\nقنطوريون دقيق بود و گفته شود\r\n\r\nعسالنج\r\nلف الكرم بود و گفته شود\r\n\r\nعسل لبنى\r\nميعه سايله بود و گفته شود\r\n\r\nعسل النحل\r\nبهترين آن بود كه صادق الحلاوت بود سفيد و خوشبوى و گويند فاضل‌ترين عسل آن بود كه بسرخى مايل بود و ربيعى باشد بعد از آن صيفى و آنچه شتائى باشد بد بود و نوعى از عسل خريفى بود كه چون ببويند عطسه آورد و خوردن آن نشايد و گويند بوئيدن آن غشى آورد و عرق سرد و عقل زايل كند و چون بخورند البته عقل زايل كند و عرق سرد آورد مداواى وى بقى كنند و بعد از آن چند نوبت ماهى نمكسود و سداب خورند تا معده پاك كند بعد از آن تفاح و كمثرى بخورد و نوعى از عسل هست كه حكم وى مانند شوكران بود و همان علامتها كه از شوكران حادث شود از وى حادث شود و علاج وى همچون شوكران بود و آنچه عسل نيكو بود طبيعت او گرم و خشك بود در دويم و ديسقوريدوس گويد به قوت جاذبه رطوبات از قعر بدن بكشد و منع عفونت بكند و چون با شبت تر بپزند و بر قوبا مالند زايل كند و اگر با قسط بر كلف مالند زايل كند و چون تنها مالند شپش بكشد و اگر با نمك اندرانى سوده بياميزند و نيم‌گرم در گوش چكانند درد گوش زايل كند و چون بدان تحنك كنند و يا غرغره ورم حلق و ورم غليظ كه در جانب زبان و حنك بود و لوزتين كه بشيرازى آن را كوشك خوانند و خناق بلغمى را نافع بود و بول براند و چون گرم كرده با روغن گل بياشامند سرفه را موافق بود و گزندگى جانوران و زهرها را هم مفيد بود و كسى كه افيون خورده باشد يا قطر چون لعق كند يا بياشامد نافع بود و گزندگى سگ ديوانه را هم مفيد بود و اگر با نمك بر سياهى كه از ضرب بر اعضا پيدا شود بمالند زايل گرداند و منصورى گويد اگر در معده صفرا بود زود بوى مستحيل شود و بلغم را نافع\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nگرداند و پيران را ترياق بود و سردمزاج را نافع بود در تابستان گرم‌مزاج را بد بود و رازى گويد هيچ معالجه جهت لثه و دندان در تنقيه و جلاى و گوشت رويانيدن بهتر از وى نبود و جسم مرده را نگاه دارد و اگر بانگشت سنون سازند دندان را جلا دهد و صحت آن را نگاه دارد و شريف گويد با روغن گل بر ريشهاى شهديه مالند و مجموع ريشهاى بلغمى زايل كند و چون با ادويهء كه در وى جلاى بود خلط كنند چشم را روشن گرداند و قوت باصره بدهد و چون با ادويه جوارى بسرشند گوشت بر جراحتهاى عميق بروياند و اگر حب محلب و بادام تلخ و آرد جو با وى اضافه كنند و بر بدن مالند و طلا كنند عرق براند و چون با آب بياشامند سينه را از فضلهء كه بود پاك گرداند و شهوت مجامعت برانگيزد و بغايت مفلوج را نافع بود و چون كف ناگرفته با آب بياشامند شكم براند و چون ادويهء بهق و برص بر آن بسرشند جلاى آن زيادت گرداند و با آب آشاميدن روده را پاك گرداند و مطبوخ وى سموم را نافع بود و خون نيك از وى متولد شود خاصه در زمستان و جوانان را مضر بود و كسى كه مرار بر وى غلبه كرده باشد و تشنگى و چون بسيار خورند قى آورد و مصلح آن رمان مر بود\r\nصاحب مخزن الادويه مىگويد : عسل النحل به فتح عين و سين بيونانى مالى و القوليس نيز و بسريانى ويسا و برومى مالى و بپارسى انگبين و شهد و بهندى مده و بلغتى بهت برس نامند و مشهور به شهد است\r\nابو ريحان در صيدنه مىنويسد : عسل لغت عربيست و صمغ درخت عرفط را عرب عسل نيز گويند به اعتبار آنكه صمغ او شيرين باشد و آنچه از خرما حاصل شود او را صقر گويند و خرمائى كه پرورده شود را مصقر گويند و او را نيز عسل گويند\r\nابو حنيفه دينورى گويد عسل ناگداخته را و موم از او جدا نكرده را جث به تشديد ثاء و چون موم از وى جدا شود ذوب گويند و عرب عسل را سنوت به فتح سين نيز گويند و طرم نيز گفته‌اند و به لغت رومى ميلى گويند و آنچه آتش بوى نرسيده باشد او را ومون ميلين گويند و اومون مايع خام او را گويند و برومى و بسريانى او را دبسا و به هندوى ماكى و مده نيز نامند\r\nلاتين  MEL  فرانسه  MIEL  انگليسى  HONEY \r\n\r\nعسل الطبرزد و القصب\r\nگرم و تر بود در اول عسل قصب شكم براند و عسل طبرزد شكم براند و عسل طبرزد شيرهء نبات خوانند و از آن قصب آنچه اول از نيشكر گيرند\r\n\r\nعسل البلادر\r\nمنفعت آن در بلادر گفته شد و صنعت آن يك نوع گفته شد و اينجا نيز يك نوع ديگر گفته شود و مانند روغن گندم گيرند و نحوهء وى آن‌چنان باشد كه شيشهء را در گل حكمت گيرند و بلادر را سر بكنند و در آن اندازند و ليف پارهء بر سر شيشه نهند و واژگونه نهند و آتش بر پشت آن برافروزنده آهسته تا عسل از وى بيرون آيد و مؤلف گويد آنچه بىآتش گيرند بهتر باشد بگيرند بلادر و بشكافند و هر دو دست را به گردكان خائيده بمالند و آن بلادر در دست بمالند و بكارد عسل وى از دست حاصل كنند آن مقدار كه خواهند و هر زمان كه دست پاك گردانند ديگربار گردكان خائيده و دست بمالند و بلادر بفشارند اين نوع بهترين نوعها بود كه گفته‌اند مؤلف امتحان كرده چند نوبت و هيچ مضرت نرسيده\r\nصاحب مخزن الادويه هم تحت عنوان بلادر براى گرفتن عسل آن چند طريقه بيان كرده كه يكى از آنها به همان روشى است كه صاحب اختيارات بيان داشته است\r\n\r\nعسل داود\r\nاومال است و گفته شد\r\n\r\nعَشرَق\r\nبذر المرو است و گفته شد\r\nصاحب تحفه مىنويسد : عشرق بلغت حجاز سناء عريض الورق است و بعضى گويند مرو است و ابن تلميذ گويد گياهى است برگش شبيه ببرگ غار سرخ و خوش‌بو و عروسان استعمال مىكنند و دينورى غير او دانسته است\r\nصاحب مخزن هم مىنويسد : عشرق به فتح عين و را بيونانى قرحاو نامند و ماهيت آن را سناى عريض الورق دانسته است و به عقيدهء ديسقوريدوس دربارهء قرحا مىنويسد نباتيست برگ آن شبيه ببرگ عنب الثعلب بستانى و فحم آن شبيه بجاورس و در غلافى شبيه بخرنوب شامى است\r\n\r\n","description":"","footnote":"","page_name":" 297 ","page_number":297},
  {"content":"\r\n\r\n\r\nعُشرَق\r\nصاحب منهاج گويد درخت اعرابى يمنى بود و يكى از يتوعات بود و ثمر وى را خريع خوانند و فقاح وى مانند فقاح دفلى بود و گويند نوعى از وى هست كه اگر در سايه وى نشينند كشنده بود و طبيعت وى گرم بود در سيوم و خشك بود در چهارم و در وى قبضى بود باعتدال و لبن وى بر قوبا و بر سعفه طلا كردن نافع بود و با عسل جهت قلاع كه در دهن كودكان حادث شود مفيد بود و شكم براند و مضعف احشا بود و لبن وى سه درم كشنده بود و سكر وى در سين گفته شد\r\nدر مخزن الادويه مىنويسد : عشر به ضم عين و فتح شين و راء و بتشديد شين نيز آمده و عشار نيز آمده است عربى است و بيونانى حجاكيوس و به فارسى خرك و درخت زهرناك و بهندى آك و عوام اكون و مدار نيز نامند و از جمله اشجار يتوعى است حاد و اكال سمى به قدر قامتى و شاخه‌هاى بسيار از بيخ آن برويد . . .\r\nابو ريحان در صيدنه مىنويسد : در كتاب تهذيب آورده است كه عشر از جنس درختان است و آن را صمغ باشد با طعم شيرين و ميوهء وى مجوف باشد و در ميان او شبه پنبه چيزى باشد جرم او شكافته شود و در زير آن پنبه سه دانه باشد كه از آن سكر عشر گيرند پنبه آن را خرفع گويد و از حشو آن بالشها كنند و چون شاخى از وى بريده شود شير آبى از آن بيرون آيد\r\n\r\nعشقه\r\nنوعى از لبلاب بود و گفته شد و مؤلف گويد آن را ازآن‌جهت عشقه خوانند كه بر هر درخت كه نزديك بود پيچيده شود\r\nدر مخزن الادويه مىنويسد : عشقه به فتح عين و شين به فارسى اخفاك و تال‌شا و بهندى چاندريل نامند\r\n\r\nعصاب\r\nشيطرج بود و گفته شد\r\n\r\nعصيفره\r\nبه زبان بغدادى و موصل خيرى زرد بود و گفته شد\r\n\r\nعصفر\r\nبپارسى خسق خوانند و باصفهانى گل كافيشه و رنگ زعفران نيز گويند و آن دو نوع بود برى و بستانى و طبيعت بستانى گرم بود در اول و خشك بود در دويم و برى گرم و خشك بود در سيوم كلف را زايل كند و با سركه بر قوبا ماليدن نيكو بود و ورمهاى گرم و با عسل جهت قلاع كه در دهن بود زايل كند خاصه برى وى جالينوس گويد وى زهرة الملح بود\r\nابو ريحان در صيدنه مىگويد : عصفر را بلغت تازى احريض و خربع نيز گويند - عرب او را جريال و مريق نيز گويند و بهرم و فغوه نيز - اهل همدان نبات او را كاجيره و اهل سيستان يلم گويند - بلغت هندى عصفر را كسنب و كسم نامند\r\n\r\nعصبه\r\nصاحب منهاج گويد همسفرم بود و گفته شد و صاحب جامع گويد لبلاب بود و بيونانى اقسوس خوانند و گفته شد\r\n\r\nعصى الراعى\r\nبطباط خوانند و پرسيان دارو هم خوانند و بشيرازى كسته گويند و به لفظى ديگر سرخ‌مرد و آن دو نوع بود نر و ماده بهترين آن سرخ‌رنگ بود كه بسياهى زند و طبيعت آن سرد بود در دويم و گويند خشك بود در سيوم و گويند تر است در دويم و وى قابض بود و از اين جهت منع خون رفتن بكند و طبيعت ببندد و بر اورام دموى و صفراوى ضماد كردن نافع بود و جراحتهاى تر را باصلاح آورد و عصارهء وى چون در گوش بچكانند كرم گوش بكشد و ريش آن را خشك گرداند و اگر زن فرزجه از وى به خود برگيرد قطع سيلان مزمن از رحم بكند و چون آب وى بياشامند نفث دم كه از سينه بود قطع بكند و تقطير البول را سودمند بود از بهر آنكه مدرى قوى بود و قولنج را سودمند بود و مقدار مأخوذ از وى دو درم بود و چون با شراب\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nبياميزند گزندگى جانوران زهردار را نافع بود و چون پيش از آمدن تب بيك ساعت بياشامند سودمند بود تب ادوار را و اسحق گويد مضر بود به شش و مصلح وى صندل بود و بدل آن گويند عنب الثعلب بود\r\nدر مخزن الادويه است كه : عصى الراعى بفتح عين لغت عربيست به لاتينى آن را بسباث‌بلى گويند و به بربرى رستنى نوديه و بلغت ديگر بربرى كورى ژوله و بيونانى بطباط و بلغوثيون بر مندار نيز و بسريانى شطبانى فلوعرين و باقريقى خنجر و در جداول حاوى كبير برشيان دارو نامند و گويند برشيان دارو اسم فارسى آنست كه به فارسى كسته و هزار بندك و هرجرا و بهندى لال‌ساك و راج‌كيرى نامند و به عصاى موسى نيز نامند و در ماهيت آن اختلاف است\r\n\r\nعصب\r\nبيونانى نوارس گويند و گفته شود\r\n\r\nعصفور\r\nبپارسى گنجشك خوانند و نيكوترين آن فربه بود و آنچه در خانها فربه كنند بد بود و اولى آنكه از آن اجتناب كنند كه خونى بد از وى متولد شود و طبيعت وى گرم و خشك بود در سئوم گوشت وى صلب‌تر از گوشت دراج بود باه را زياده كند خاصه دماغ وى و ابو العلاى بن زهر گويد نافع بود جهت استرخا و فالج و لقوه و انواع استسقا را سودمند بود مجامعت زياده كند ليكن محرورمزاج را موافق نبود و بوى مضر بود و اگر بخورد مىبايد كه سكنجبين ترش بر سر آن بخورد و سردمزاج را موافق بود و وى مضر بود به رطوبت اصلى و خلطى صفراوى از وى متولد شود و اولى آن بود كه بروغن بادام بريان كنند و چون با مرى مطبخى كنند گويند زودتر بگذرد كه بريان كرده و بايد كه قطعا استخوان وى نخورند كه سجح در مرى و امعا پيدا كند\r\nصاحب مخزن الادويه مىنويسد : بضم عين و ضم فا به فارسى گنجشك و چغوك و پنجشك و بتركى سرچه و شارجه و به بنگالى كوريه و بهندى نر آن را چرا و مادهء آن را چريه نامند\r\nلاتين  FRINGILLA DOMESTICA  فرانسه  MOINEAU  انگليسى  SPARROW \r\n\r\nعصارهء ماميثا\r\nشياف ماميثا خوانند بهترين وى زردرنگ بود و سبك عمل رهبانان بود در حوالى موصل سازند طبيعت وى سرد و خشك بود ورمهاى گرم را تحليل دهد و گرمى آن بنشاند و درد چشم كهن و نو را نافع بود و صنعت وى چنان است كه آب وى را بگيرند و بجوشانند تا غليظ شود و شياف سازند و بدل آن حضض است يا بوش دربندى\r\nلاتين  SCABIOSA ARVENSIS  فرانسه  SCABIOUS DES CHAMPS  انگليسى  COMMON FIELA - SCABIOUS \r\n\r\nعصارهء خشخاش اسود\r\nافيون بود و گفته شد\r\n\r\nعصارة المسك\r\nعصارة السوس بود و رب السوس نيز خوانند طبيعت آن معتدل بود در گرمى و سردى و در وى اندك قبضى بود خشونت قصبهء شش را نافع بود و ريش مثانه و تشنگى قطع كند ادويهء حاره بشكند و بدل آن دو وزن آن اصل السوس بود\r\n\r\nعصارة الغافث\r\nبگيرند غافث تر و بكوبند و آب وى بگيرند و در آفتاب نهند تا منعقد شود و بردارند و استعمال كنند در غايت تلخى بود مانند صبر و طبيعت آن سرد و خشك بود و ملطف و مقطع بود و جرب و حكه را نافع بود و چون به آب شاهترج و سكنجبين بياشامند تبهاى كهن و درد جگر را سودمند بود و مقدار مستعمل از وى تا يك مثقال شايد و گويند مضر بود با انثيين و مصلح آن مصطلى بود و بدل آن سه وزن آن ورق سماق بود و گويند سه وزن آن غافث بود\r\n\r\n","description":"","footnote":"","page_name":" 299 ","page_number":299},
  {"content":"\r\n\r\n\r\nعصارهء لحية التيس\r\nبهترين آن تازه بود و صفت آن مانند عصارهء غافث بود كه گفته شد طبيعت آن سرد و خشك بود و درد شش و نفث دم را نافع بود و مقدار مأخوذ از وى يك مثقال بود و اگر ضماد كنند بر اعضاى مسترخى قوت آن بدهد و اسحق گويد مضر بود به گرده و مصلح آن ماء العسل بود و بدل آن اقاقيا\r\n\r\nعصارهء قثاء الحمار\r\nگرم بود و مغثى بود تا به حدى كه غثيانى آورد كه منجر بخناق گردد و غشى و افتادن آورد و علاج وى به قى كنند و علاج كسى كه كندش خورده باشد و صفت آن در قثاء الحمار گفته شود و بدل آن عصارهء بيخ قاوس كنند\r\n\r\nعصارهء افسنتين\r\nصفت آن مانند صفت عصارهء غافث بود كه گفته شد طبيعت آن گرم و خشك بود و مسخن و ملطف بود و مقبض تبهاى كهن را دفع كند و سدهء جگر بگشايد و مقدار مأخوذ از وى يك درم بود و مرهء صفرا از معده پاك كند و مصلح وى ريوند بود و گويند بدل آن سه وزن آن ورق آنست\r\n\r\nعصارهء انبرباريس\r\nسرد و خشك بود حرارت جگر و معده و ورمهاى آن را نافع بود و قوت هر دو بدهد صفت آن بگيرند زرشك تازه خوب رسيده و آب آن بگيرند و صافى كنند و بجوشانند تا غليظ شود و بر روى كاغذ كنند تا ترى كه بود نشف كند يا در آفتاب نهند تا تمام شود و اگر زرشك تر نبود خشك وى را در آب خويسانند بعد از آن آب از وى بگيرند و صافى كنند يا در آفتاب نهند تا تمام شود و بدل آن دو وزن آن زرشك بيدانه بود\r\n\r\nعصارة الكرنب\r\nگرم بود در درجهء دوم\r\n\r\nعصارة الرمان\r\nاسحق گويد گرم بود در دويم و ابن مؤلف گويد كه بعيد بود و پوشيده نيست بر خداوندان عقل\r\n\r\nعصارهء اذان الفار\r\nگرم بود در دويم\r\n\r\nعصارهء بخور مريم\r\nگرم بود در دويم\r\n\r\nعصارهء ورق الفرت\r\nسرد بود در سئوم\r\n\r\nعصارهء شقايق النعمان\r\nگرم بود در سئوم\r\n\r\n","description":"","footnote":"","page_name":" 300 ","page_number":300},
  {"content":"\r\n\r\n\r\nعصارهء البنج\r\nعصارهء عوسج بود\r\n\r\nعصارهء شجرة الجوز\r\nبدل آن مرزنجوش بود\r\n\r\nعصارة الطراثيث\r\nسرد و خشك بود و قابض و بدل آن عصارهء قرط بود كه آن اقاقيا بود\r\n\r\nعصفور الشوك\r\nو عصفور السياح نيز گويند و آن طروعلوقطس است و گفته شد\r\n\r\nعضرس\r\nخطمى برى بود و گفته شد\r\n\r\nعضابه\r\nعصابه نيز گويند و آن ضب بود و گفته شد\r\n\r\nعضاة\r\nدر لغت اسمى است كه صادر شده بر هر درختى كه خارناك بود مانند عوسج و قثاد و قرط و سدر و امثال آن\r\n\r\nعضل\r\nبهترين گوشت مواشى بود كه آن را بشيرازى شكك خوانند و زود هضم شود بواسطهء اعتدال رطوبت عصب كه با وى آميخته بود\r\n\r\nعطفل\r\nضومران بود و گفته شد\r\n\r\nعطب\r\nقطن است و گفته شد\r\n\r\nعطارد\r\nسنبل رومى است و گفته شد\r\nدر تحفه مىنويسد : بلغت اكسيريان روح توتياست و بعضى زيبق را به اين اسم مىخوانند\r\n\r\n","description":"","footnote":"","page_name":" 301 ","page_number":301},
  {"content":"\r\n\r\n\r\nعطشان\r\nنباتيست كه بيونانى دنيساقوس خوانند و گفته شد\r\n\r\nعظام\r\nاستخوان سوخته محلل و مجفف بود و گويند استخوان آدمى صرع را شفا دهد و جالينوس گويد بسيارى مردم از استخوان سوخته از صرع و درد مفاصل نجات يابند استخوان كهن چون بسوزند سودمند بود جهت ريشها كه در اعضاى خشك‌مزاج بود مانند ذكر و انثيين و امثال آن و شريف گويد چون بپزند استخوان پوسيده به سركه و طبيخ آن بسر ريزند قطع رعاف بكند و چون سحق كنند استخوان پوسيده ريزيده كه در ديوارها بود و بگلاب بسرشند بر ريشها ضماد كنند نافع بود و چون سحق كنند و به ماء الشعير بسرشند و طلا كنند بر اثر آبله و غير آن زايل كند و كعب تيس چون بسوزانند و خاكستر آن با سكنجبين بياشامند ورم سپرز بگدازاند و چون با عسل بياشامند باه برانگيزد و استخوان مرده سحق كنند و بخورد صاحب تب دهند چنانچه نداند نيكو بود غافقى گويد خاكستر استخوان چون با سركه سحق كنند و بر سوختگى آتش ضماد كنند سودمند بود و در خواص آورده‌اند كه كعب ابن عرس در حالتى كه زنده بود چون بيرون آورند و بر زن حامله آويزند آبستن نشود و در خواص ابن زهر آورده كه دندان كودك آنچه بيفتد پيش از آنكه بر زمين افتد بر صحيفه نقره گيرند و بر زن آويزند منع آبستن بكند و اگر استخوان آدمى مرده بر اسب آويزند دردى كه داشته باشد زايل شود و اگر بر صاحب تب ربع آويزند نافع بود و اگر چيده ناخن ده‌گانه سوزند و آن خاكستر بخورد كسى دهند محبت و الفت در دل آن‌كس پديد آيد و اگر دندان آدمى و بال راست هدهد در شيب سر خفته نهند ما دام كه نهاده باشد بيدار نشود و اگر از دندانها كه از جانب راست نهنگ بود بگيرند و بر بازوى راست مرد بندند قوت مباشرت زياده گردد و اگر دندان پيش روباه بر مصروع بندند صرع از وى زايل شود و اگر دفن كنند كله سر آدمى مرده كهن شده در برج كبوتران كبوتر زياده گردد و اگر استخوان پهلوى كفتار بر سر صاحب شقيقه آويزند نافع بود راست براست و چپ بر چپ و همچنين ناب بر ناب و ضرس بر ضرس و گويند در طرف بال خروس دو استخوان هست كه سوراخ دارد اگر از آن راست بر صاحب تب دايم آويزند شفا يابد و هر دو استخوان چون بر آدمى يا بهايم آويزند منع نفث و شكستگى بكند و ديسقوريدوس گويد ناب سگ چون آدمى بگزد بعد از آن بگيرند و بر پارهء پوست بندند و بر بازو بندند ايمن باشند از سگ ديوانه و در خواص ابن زهر آورده كه ناب سگ چون بر كسى بندند كه در خواب سخن گويد ديگر نگويد و اگر بر كودكى بندند دندان وى بىزحمت بيرون آيد و اگر بر صاحب يرقان بندند نافع بود فى الجمله چون با خود دارند سگ برايشان بانگ نزند\r\nصاحب مخزن الادويه دربارهء عظم مىنويسد : جمع آن عظام به فارسى استخوان و بهندى هدى و هاد نيز و بيونانى سولونوس و برومى ستپون و بسريانى كرما و بتركى سموك نامند و در بيان افعال و خواص تقريبا تمام اعتقادات خرافى بيان شده در اختيارات را تكرار كرده است\r\n\r\nعظلم\r\nدرخت نيل بود و نيل عصاره وى است و وسمه خوانند و كتم نيز خوانند و گفته شود\r\n\r\nعفص\r\nبپارسى مازو گويند و بيونانى فقيس و بهترين آن بود كه سبز بود و سوراخ نداشته باشد و آن را بقافاليس خوانند و آن غوره بود و آنچه رسيده بود سرخ‌رنگ و سست و بزرگ و سفيد بود و اين نوع ضعيف‌تر از سبز بود و سوختن وى يا به آتش بود و يا با زيت بسوزند تا سوخته گردد از بهر سياهى موى خضاب نيكو بود و طبيعت وى سرد بود در دويم و گويند در اول و خشك بود در سئوم و گويند در دويم و بغايت قابض بود و چون تنها بپزند و سحق كنند و مانند ضماد بنهند بر هر ورمى كه باشد در دبر و بيرون آمدن مقعد بغايت مفيد بود و چون بسوزانند قطع خون رفتن بكند و اولى آن بود كه بر سر آتش بريان كنند و در شراب اندازند يا سركه كه البته خون ببندد و چون با سركه بر قوبا طلا كنند زايل كند و آب وى خضابى بود موى را و چون سحق كرده بر گوشت زيادت افشانند بخورد و منع رطوبات كه از لثه و لهات و قلاع بود را بكند خاصه از آن كودكان چون سحق كرده بر\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nغذا يا به آب به صاحب اسهال مزمن دهند بازدارد و قوت مرّهء ضعيف بدهد و آنچه در اندرون مازو بود چون در سوراخ دندان نهند درد ساكن كند و طبيخ وى جهت بيرون آمدن مقعد و رحم و سيلان رطوبت كه از رحم روانه بود و مزمن شده باشد نافع بود و چون بغايت سحق كنند و در بينى دمند خون بازدارد و اگر با سركه بپزند و بر حمره طلا كنند در ابتدا سودمند بود و همچنين منع نمله بكند و واجب آن بود كه چون خواهند كه بياشامند جهت امساك با بيض نيم‌برشت يا به صمغ عربى در آب حل كرده بياشامند تا از مضرت آن به حلق ايمن باشند و بدل آن ثمرة الطرفا بود به وزن آن و گويند عفص و جفت و بلوط و قرط و حب آس و قشور رمان و هليلج زرد و ثمرة الطرفا به وزن وى و گويند عود همه مانند يكديگرند در طبيعت\r\nدر مخزن الادويه مىنويسد : عفص بفتح عين و سكون فا و صاد به فارسى مازو و بهندى مازوپيل نامند و آن ثمره درخت بلوط است كه يك سال بلوط ثمر مىآورد و يك سال مازو و نيز مىگويند ثمر درختى است بسيار شبيه ببلوط\r\nابو ريحان در صيدنه مىنويسد او را فيقيديس گويند بلغت رومى و اهل ترمذ سكفس نامند و بسريانى افصى گويند و ميشى هم گويند\r\nلاتين  GALLAC TURCICAE  فرانسه  NOIX DE GALLE  انگليسى  OAK APPLE - GALLNUT \r\n\r\nعقار آدم\r\nگويند مغاث است و گفته شود\r\n\r\nعقيق\r\nارسطو گويد اجناس وى بسيارند و معدن وى بسيارند در بلاد يمن و ساحل بحر روم و نيكوترين آن بود كه بغايت شقاق و سرخ بود و طبيعت وى سرد و خشك بود و آنچه سوخته كنند قوت چشم بدهد و خفقان را نافع بود و قوت دل بدهد و دندان متحرك ساكن و محكم گرداند و اگر انگشترى عقيق در انگشت كنند و برابر خصم روند خشم فرونشيند و قطع خون رفتن از هر عضو كه باشد خاصه زنانى كه دايم خون از ايشان روانه بود بكند و اگر خردكرده سنون سازند خون رفتن از بن دندان بازدارد و زنگ ببرد و دندان را سفيد گرداند و جلاى تمام بدهد خاصه با مرواريد و بسد و ابن مؤلف گويد عقيق انواع است از سرخ و زرد و سياه‌فام و از آن زر و زيور زنان سازند و مبارك است و بهترين وى سرخ بود بعد از آن دو سياه‌فام را زيادت قيمتى نبود و هركس كه انگشترين عقيق در انگشت كند بسيار خشم و غضب نبود و از درد سينه ايمن باشد و اگر عقيق با مشك و كافور بروغن زيت سوده بر روى مالند و چرب كنند در خدمت پادشاهان عزيز باشند و گرامى و محبوب خلق گردند و همچنين عجم فيروزه بفال دارند و در خواص عقيق از حضرت رسالت صلى الله على احاديث بسيار مروى است\r\nلاتين  CARNIOLUS  فرانسه  CORNALINE  يا  AGATE ROUGE  انگليسى  CORNELIAN STONE \r\n\r\nعقربان\r\nاسقولوقندريون است\r\n\r\nعقرب\r\nبپارسى كژدم خوانند و بيونانى سقروپيوس جرسادس بهترين وى نر بود و نشانهء آن بود كه ضعيف و لاغر بود و نيش وى سطبر بود و ماده فربه بود و بزرگ بود و نيش وى باريك بود و طبيعت آن سرد و خشك بود و ابن مؤلف گويد عقرب انواع است نوعى پرنده و نوعى رونده و نوعى جراره و نوعى در آب شنا كند و بعضى سياه و بعضى سرخ و بعضى زرد و بعضى سبز و بعضى ابرش و نيشى كه بر آن زخم كنند مجوف بود مانند ناب مار و سر آن كج بود و چون بزند زهر از ميان نيش بيرون آيد و او اخبث حشرات بود با مار دشمنى دارد و عقرب بيهوش و خفته نزند تا زمانى كه عضوى بجنبانند و اگر در زيت بجوشانند و آن زيت در گوش چكانند درد ساكن گرداند و اگر خرد كنند و بر گزندگى وى نهند درد زايل كند و اگر بريان كرده بخورند همين عمل كند و شريف گويد خاكستر وى در چشم كشند ضعف آن را رفع كند و سوختهء وى سحق كنند و با نيم وزن آن سرگين موش بياميزند و در چشم كشند تيزى را زيادت كند و جرب آن را زايل گرداند اگر عقرب بزرگ سياه خشك كنند و با سركه بر برص طلا كنند نافع بود و چون با زيت بجوشانند تا سوخته گردد ريشها كه دشوار باشد نيك گرداند چون آن روغن بر آن\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nمالند و اگر عقرب سوخته سحق كنند و بر آن افشانند به حال صحت آورد و عبد الرحمن بن ميثم گويد چون بگيرند يك عقرب بايد كه سه روز يا چهار روز از ماه باقى باشد و در شيشه كنند و روغن زيت بر سر آن كنند و سر آن محكم بگيرند و رها كنند تا زيت قوت آن اخذ كند جهت درد پشت ران نافع بود و گويند چون آن روغن بر بواسير ظاهر مالند بيندازد و خشك گرداند و اگر عقربى مرده در خرقه بندند و بر زنى كه دايما بچه مىاندازد آويزند ديگر بچه نيندازد و ابن ماسويه گويد اولى آن بود كه عقرب با اندكى كبريت بسوزند و شيخ الرئيس گويد صفت سوختن وى چنان است كه شيشهء غليظ در گل حكمت گيرند و عقرب را در آن كنند و در تنورى نهند كه گرم باشد يك شب يا كمتر بامداد برگيرند و آبگينه بهتر از خزف بود كه آن را نشف بود و اخذ قوت وى بكند و صاحب منهاج گويد صفت سوختن وى چنان بود كه بگيرند ديگ مسين و عقرب در آن كنند و در خمير گيرند و سر آن به گل بگيرند و در تنورى نهند كه چوب رز در آن سوخته باشد و آتش بيرون آورده و سر تنور بر سر نهند نيكو و يك شب رها كنند تا روز ديگر بيرون آورند و در ظرفى آبگينه كنند و بوقت حاجت مستعمل كنند و منفعت سوختن وى آنست كه سنگ گرده و مثانه بريزاند و مقدار مأخوذ از وى دانكى بود و اگر نيم درم از وى بياشامند گزندگى مار را نافع بود و صاحب جامع گويد چون در زيت بسوزانند و آن زيت بر موضع داء الثعلب طلا كنند البته موى بروياند و مجرب است و اسحق بن عمران گويد مضر بود به شش و مصلح وى تخم كرفس و گل ارمنى بود\r\nابو ريحان در صيدنه مىنويسد : بلغت تازى او را فرضخ گويند و شبوة هم گويند و شوشب هم گويند و ابن مندويه گويد بعضى از عقارب را دو نيش بود چون بگزد موضع گزندگى دو سوراخ بود و بعضى را از او بالها باشد كه بپرد چنانك ملخ\r\nلاتين  SCORPIO CRASSICANDA  فرانسه و انگليسى  SCORPION \r\n\r\nعقرب بحرى\r\nزهراوى گويد كژدم دريائى ماهيى بود كوچك تيره‌رنگ كه بسرخى مايل بود و در سر وى خار سفيد بود كه بدان مىزند و جسم وى خارناك بود و سر وى بزرگتر از بدن وى بود و از گزندگى وى همان حال عارض شود كه از عقرب مىشود بلكه سخت‌تر از آن ديسقوريدوس گويد زهرهء وى موافق بود جهت نزول آب در چشم و شب‌كورى و قرحهء كه عارض شود در چشم كه آن را لوقوما گويند\r\nصاحب مخزن الادويه عقرب بحرى را بهندى سنكهى مچهلى و بفرنگى سكوربىمرين مىنامد\r\n\r\nعقار كوهان\r\nو عقر كوهان عاقرقرها بود و گفته شد\r\n\r\nعقار\r\nخمر است و گفته شد\r\n\r\nعقيد العنب\r\nمينفختج خوانند و رب العنب و بشيرازى دوشاب خوانند و مثلث نوعى از آنست\r\n\r\nعقعق\r\nصلصل گويند و عكه نيز گويند و بشيرازى قالنجه بپارسى نيز همين خوانند و گويند سرگين وى ربو را بغايت نافع بود و گوشت وى گرم و خشك بود و كيموس بد دهد\r\nصاحب مخزن الادويه مىنويسد : عقعق به فتح دو عين آن را عكه و بتركى صقصقان و در اصفهان علاجاره نامند و آن از طيور معروفه و از كلاغ ابلق كوچكتر و خوش‌منظرتر است\r\n\r\n","description":"","footnote":"","page_name":" 304 ","page_number":304},
  {"content":"\r\n\r\n\r\nعقاب\r\nبپارسى اكه گويند گوشت وى گرم و خشك بود چون بخورند بمنزله گوشت گاو بود و زهرهء وى در چشم كشند جهت ابتداى نزول آب نافع بود و روشنائى بيفزايد و چون پيه وى بخور كنند اختناق رحم را نافع بود و سرگين وى بر كلف و شبرها كه بر روى ظاهر شود چون لطوخ كنند زايل كند و محلل خنازير بود\r\nصاحب مخزن الادويه مىنويسد : بضم عين به فارسى إله و الوه و بهندى كيده و بتركى قراحوش نامند و باصطلاح اكسيريان اسم نوشادر است\r\nلاتين  FALCO CHRYSAETOS  فرانسه  AIGLE  انگليسى  EAGLE \r\n\r\nعكرب\r\nحرشف است و گفته شد\r\nصاحب مخزن الادويه مىنويسد : نوعى از حرشف برى است برگ آن مايل بسفيدى و تخم آن سفيد مستطيل و چون بريان كنند لذيذ گردد و با قهوه مغشوش كنند\r\n\r\nعكنه\r\nلغت بربرى است و آن سورنجان بود و گفته شد و در مصر عنكه خوانند و در اندلس سورنجان و در عراق لعبه بربريه\r\n\r\nعكبر\r\nابن سمجون گويد وسخ الكور بود و مؤلف گويد وسخ الكور مومياى نحلى خوانند و بشيرازى برمو گويند بغايت گرم بود جهت شكستگى اعضا و از جاى افتادن و دفع خون همان عمل مومياى معدنى كند و شربتى از وى يك مثقال با ده مثقال عسل بود يا قند و يا نبات بشربت نيم‌گرم بياشامند نافع بود و گويند عكبر چيزى است كه در ميان عسل بود و بشيرازى آن را دارو خواند و مؤلف گويد مكس نحل آن را از جهت خوردن خود و بچگان مىآورد از مجموع گلها و آن الوان بود از زرد و سفيد و سرخ و بنفش و بغايت تلخ بود اگر در ميان عسل بود عكس را تباه كند و صفت وسخ الكور گفته شود\r\nصاحب مخزن الادويه مىنويسد : عكبر بفتح عين و سكون كاف و فتح با به فارسى برموم است و زنبور عسل رختهاى خانه خود را بدان بند مىكند و بغدادى گفته كسانى كه آن را وسخ الكوائر دانسته‌اند غلط كرده‌اند جهت آنكه وسخ الكوائر چيزى است كه رخنهاى آشيانه به آن مسدود مىكنند\r\n\r\nعكر الزيت\r\nبپارسى دردى زيت خوانند بهترين آن كهن بود و طبيعت آن گرم و خشك بود در دويم نافع بود جهت بادى سخت كه نزديك سپرز بود در چشم كشيدن محلل نزول آب و مجموع ريشها و جراحتهاى ناصورى كه در بدن بود را نافع است ديسقوريدوس گويد چون در ظرف مسين قبرسى بپزند تا غليظ شود مثل عسل و بر دندان خورده بمالند بيندازد و اگر با خامالاون بياميزند يا نقيع ترمس و بر مواشى لطوخ كنند جرب ايشان زايل كند اما آنچه تازه بود چون گرم كنند و بر نقرس و درد مفاصل مالند نافع بود\r\n\r\nعكر دهن السوسن\r\nدردى روغن سوسن چون در چشم كشند محلل نزول آب بود\r\n\r\nعليق\r\nبپارسى در گويند و بيونانى باطس و بشيرازى وى را توت سه گل خوانند و نوعى از آن را عليق الكلب خوانند و گفته شود و عوسج هم نوعى از عليق بود و نيكوترين عصارهء وى آن بود كه در آفتاب خشك كنند و طبيعت آن سرد و خشك بود و ورق و اطراف آن چون بپزند خضابى نيكو بود موى را و چون بياشامند شكم ببندد و قطع رطوبت از رحم بكند و موافق گزندگى\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nحيوانى بود كه وى را قرسطس خوانند و آن مارى است كه شاخ دارد و ورق وى چون تر بود قلاع و ريشها كه در دهن بود زايل كند و چون خشك كرده بود خشكى وى زيادت گردد و همان قوت كه در شجرهء وى موجود است در گل وى موجود است بعينه و بيخ وى سنگ گرده بريزاند و چون به ورق آن ضماد كنند نمله و ريشهاى تر كه در سر بود زايل كند و ناخنه كه در چشم بود و بواسير كه در مقعد است و آنچه خون از وى آيد نافع بود و چون ورق وى بكوبند نيك و بر معدهء عليل نهند كه ضعيف بود و ماده از وى روانه بود موافق بود و عصارهء ثمر وى چون بغايت رسيده بود درد دهن را مفيد بود و چون ثمر وى بخورند ناپخته شكم ببندد و شريف گويد ورق و اطراف وى چون بكوبند و ضماد كنند بر شكم سجح را مفيد بود و سجح رانها را كه در سفر حادث شود هم مفيد بود چون و از وى شياف سازند نافع بود جهت همه علتها كه در چشم پيدا شود و صفت ساختن وى چنان بود كه تازهء وى بكوبند و بفشارند و صافى كنند و سحق كنند و صمغ عربى به آب حل كرده و صاف كرده با آن ممزوج كنند اندكى و شافه سازند و بوقت حاجت به كار دارند و ابن مؤلف گويد كه گويند حضرت موسى آتش از اين درخت ديد و بعضى گويند كه از درخت عناب ديد\r\nصاحب مخزن الادويه مىنويسد : عليق بضم عين و فتح لام مشدده و سكون يا و قاف بيونانى باطس و به لاتينى روس‌وسائر و به فارسى ورد و بشيرازى توت سه گل و در ديلم تموش و بتركى بكورتيكان نامند و آن دو نوع است جبلى و غير جبلى و غير جبلى آن را به لاتينى سارساهوره نامند و آن نباتيست خاردار در برگ و گل شبيه به گل سرخ و ثمر آن در شكل و طعم مانند توت سياه اندك مدور و سه‌پهلو\r\n\r\nعليق الكلب\r\nعليق القدس خوانند و بشيرازى درخت سه‌گل خوانند و در اندرون وى مانند پشم بود و گل وى را ورد السباخ و نسرين السباخ خوانند و بيونانى طيش باطش گويند و ثمر وى چون رسيده بود سرخ گردد و جالينوس گويد ثمر وى بغايت قابض بود و ورق وى اندك قبضى داشته باشد و اولى آن بود كه از ثمر وى حذر كنند زيرا كه آنچه اندرون وى است مانند پشم مضر بود و به مرى بچسبد و چون ثمر وى پاك كرده با شراب بپزند و بياشامند شكم ببندد و البته بايد كه آن پشم بيرون كنند و بول نيز ببندد و بدل آن شوكة المصريه بود\r\nصاحب مخزن الادويه مىنويسد : آن را عليق القدس و بشيرازى درخت سه‌گل و بفرنگى پليور و گل آن را به فارسى سه‌گل خوانند و به عربى ورد السباخ و نسرين السباخ و بيونانى طيش باطش و آن نباتيست بسيار بزرگتر از عليق و شبيه به شجر برگ آن عريضتر از برگ آس و خارها و شاخ آن صلب‌تر و گل آن سفيد و ثمر آن مانند زيتون سبز و طولانى و چون بپخته گردد سرخ شود\r\n\r\nعلف\r\nرطبه است و گفته شد\r\n\r\nعلسى\r\nمقر خوانند بپارسى صبر گويند\r\n\r\nعلق\r\nشريف گويد چون بر موضعى نهند كه خون فاسد بود قايم‌مقام حجامت بود خاصه كودكان و زنان را و بر ريشها و سعفه و قوبا نهند خون فاسد بكشد و چون بسوزانند و خاكستر وى بسرشند با سركه و طلا كنند بر موى زيادت كه در چشم بود بعد از آنكه كنده باشند ديگر نرويد و علق را بشيرازى ورن خوانند و باصفهانى ديوجه و به لفظى ديگر لوزى و زلوى و در خواص آورده‌اند كه چون بخور كنند در دكان آبگينه‌فروش هرچند آينه بود شكسته گردد\r\nصاحب مخزن الادويه مىنويسد : علق بفتح عين عربى است به فارسى ديوچه و بتركى سلوك و بهندى جونك نامند\r\nلاتين  HIRUDO OFFICINALIS  فرانسه  SANGSUE  انگليسى  LEECH \r\n\r\nعلك\r\nهر صمغى كه وى را توان خائيدن علك خوانند و علك الانباط صمغ البطم خوانند و گفته شد طبيعت آن گرم و خشك بود\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nدويم و گويند تر است بهترين وى سفيد بود و بزردى زند و در طبيعت نزديك بود به مصطكى و علك رومى و گفته شود و صمغ البطم در گوشت رويانيدن ريشها مانند راتينج بود در مرهمها بدل وى كنند و اسحق گويد مضر بود به عصب و مصلح وى عسل بود\r\nصاحب مخزن الادويه تحت عنوان علك البطم مىنويسد : علك بكسر عين و سكون لام و كاف ماهيت آن صمغ درخت بطم است حك آن را قلفون و به فارسى سقز و باصفهانى قندرون نامند\r\nلاتين  PISTACIAE ACUMINATAE RESINA  فرانسه  TEREBENTHINE DE PERSE  انگليسى  PERSIAN TURPENTINE \r\n\r\nعلك يابس\r\nقلقونيا بود و آن نوعى از راتينج است و گفته شد\r\n\r\nعلقم\r\nگويند كه قثاء الحمار است و گويند حنظل است و هرچه تلخ بود آن را علقمه خوانند\r\n\r\nعَلت\r\nبيونانى خندرل است و گفته شد\r\n\r\nعلجان\r\nنباتيست كه آن را قزاج گويند و گفته شود\r\n\r\nعمرو\r\nكرفس بود و گفته شود\r\n\r\nعمار\r\nرند است و گفته شد\r\nصاحب تحفه مىنويسد : عمار بنك آس است\r\n\r\nعملج\r\nنوعى از خربزه بود كه گوشت وى سرخ بود و سبز هم و تخم او را خورند و آن را خربزه زمستانى گويند\r\n\r\nعنب\r\nبپارسى انگور خوانند سفيد وى نيكوتر از سياه بود و بهترين وى رازقى بود و مثقال پوست انگور سرد و خشك بود و گوشت وى گرم و تر بود و انگور غذاى نيكو دهد و قوت بدن دهد رسيدهء وى را اين حال بود و غذاى انگور بيشتر از غذاى عصير وى بود و زود فربهى آورد و خونى نيكو از وى متولد شود و سينه و شش را نافع بود و پوست وى دير هضم شود و مطلق انگور مضر بود بمثانه و تشنگى آورد و مضر بود بجگر و سپرزى كه غليظ شده باشد رفع تشنگى به رمان مر كنند و صاحب منهاج آورده است كه انگور آنچه دو روز چيده باشد بهتر از در روز چيده بود\r\nصاحب مخزن مىگويد : عنب بكسر عين و فتح نون لغت عربيست به فارسى انگور و بتركى اوزم و بهندى داك نامند\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nلاتين  VITIS VINIFERA  فرانسه  RAISIN  انگليسى  GRAPE \r\n\r\nعنب الثعلب\r\nقثا خوانند و زبرق نيز گويند و ثلثان هم گويند بپارسى روباه تربك خوانند و سگ‌انگور نيز گويند و بلفظى ديگر توليدون گويند و ابن مؤلف گويد كه روستائيان شيراز آن را رزروباه تربك خوانند و سگ‌انگور نيز خوانند و آن پنج نوع بود يك نوع از آن كشنده بود و آن نوعى است كه ميوهء آن چون ببندد زرد بود بعد از آن سياه بود و آسمان‌گون نيز باشد و درخت آن نوع شاخها بسيار داشته باشد و كنارهء شاخ سياه بود بهترين آن زرد تازه بود طبيعت آن سرد بود در اول و گويند در دويم و گويند گرم بود و ورمهاى گرم را در آخر ضماد كردن نافع بود و به اسفيداج و روغن گل بر نمله و حمره طلا كردن سود دهد و به آب وى غرغره كردن ورم زبان را نافع بود مثقالى از پوست بيخ وى با شراب خواب آورد و چون بكوبند و ضماد كنند بر سر درد آن را ساكن گردان و چون عصارهء وى در چشم كشند قوت چشم بدهد و چون زن بر خود برگيرد قطع خون رفتن بكند و استسقا و ورم معده را نافع بود و اسحق گويد مضر بود به مثانه و مصلح وى قند بود و خوردن و ضماد كردن وى تشنگى بنشاند و چون آب وى به اسفيداج بياميزند و بر سوختگى آتش و جدرى كه ريش شده باشد طلا كنند خشك گرداند و چون همچنان بكوبند و بر سرطان ريش شده نهند ساكن گرداند و چون ادمان كنند بوى باصلاح آورد و خوردن ثمر وى قطع احتلام بكند و سياه وى بغايت بد بود و خدر و جنون آورد و چهار درم از وى كشنده بود و مداواى وى به قى كنند بعد از آن شير تازه با انيسون يا ماء العسل و سينهء مرغ و بادام تلخ هم مفيد بود و بدل بوى گويند ساداوران و بطباط است\r\nصاحب مخزن الادويه مىنويسد : بفتح ثاء و سكون عين و فتح لام آن را قثا و زبرق و ثلثان و توليدون و به فارسى روباه تربك و روباه تورك نيز بمعنى انگور روباه و شكر انگور روباه نيز و بتركى قوش اوزمى و باصفهانى تاج‌ريزى و بهندى كموه و مكوى و كاك ماجهى و به لاتينى سلاطم و به بربرى مرابله و بكستيلان ازمور نامند و آن ثمر درختى است و بستانى و برى و جبلى مىباشد\r\nابو ريحان در صيدنه مىگويد : عنب الثعلب را عرب عبب و بتازى راء نيز گويند و پارسيان او را روس‌انگژده گويند ( روس بمعنى روباه و انگژده دانه انگور است )\r\nلاتين  SOLAMUN MINIATUM  فرانسه  MORELLE  انگليسى  FELONWORT \r\n\r\nعناب\r\nنيكوترين آن جرجانى بود تازه كه خرد نبود و وى معتدل بود ميان گرمى و سردى و ترى و خشكى و شيخ الرئيس گويد گرم و تر بود در ميانهء درجه اول و حرارت وى غالب بود به رطوبت و گويند سرد است در اول سودمند بود جهت حدت دم و خلطى نيك از وى حاصل شود چون بخورند يا آب وى بياشامند و سرفه و ربو و درد كليه و مثانه و درد سينه و حلق را نافع بود و اگر پيش از طعام بخورند نيكوتر بود و غذاى وى اندك باشد و هضم وى دشخوار و مولد بلغم بود و معده را بد بود و مصلح وى كشمش بود يا مويز منقى و شريف گويد ورق وى چون خشك كنند و با سركه سحق كنند و بر آكله افشانند بغايت نافع بود و اولى آن بود كه پيش از آن به پر مرغ عسل بدان طلا كنند و چون پوست ساق درخت وى بكوبند و با همچندان اسفيداج بياميزند و بر ريشهاى پليد مالند پاك گرداند و شفا دهد و چون ورق وى بپزند و صافى كنند و پنج روز هر روز نيم رطل بغداد با قند بياشامند حكه زايل كند از بدن و چون استخوان وى مطحون كنند و سويق سازند و به آب سرد بياشامند طبيعت محكم دارد و شكم ببندد و اگر همچنان با استخوان مطحون كنند قرحه امعا را نافع بود و صمغ وى چون با سركه حل كنند و بر قوبا طلا كنند و دو سه نوبت مكرر كنند البته زايل كند و ورق وى چون بخايند نيكوتر از طرخون بود جهت كسى كه داروى مسهل خواهد خوردن و غثيان نياورد و عناب مضعف باه بود و مقلل منى بود و بشيرازى شيلانه گويند و بكرمانى حيلان\r\nصاحب مخزن الادويه مىنويسد : عناب بضم عين ثمر درختى است معروف قريب بدرخت كنار و زيتون در بلندى و برگ آن اندك ضخيم‌تر و طولانىتر از برگ كنار و يكروى آن مرغب و پوست درخت و چوب آن سرخرنگ و خالدار است . . .\r\nابو ريحان مىنويسد درختى است كه پارسيان او را سنجدان گويند و بسريانى زيزوفى گويند روميها او را ژيزفون نامند\r\nلاتين  RHAMUNUS ZIZYPHUS - ZIZYPHUS VULGARIS  فرانسه  JUJUBE  انگليسى  JUJUBE \r\n\r\nعنب الدب\r\nدرختى است كوهى و آن را غايش خوانند و ثمر وى به مقدار كنارى كوچك بود سرخرنگ و در اندرون وى چهار پنج دانه كوچك بود و طعم وى قابض بود و ثمر وى شيرين بود اندك تلخى داشته باشد و لزوجت و قبض نيز و از خشك وى سويق سازند\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nجهت اسهال كهن و گل وى مانند گل حنا سرخ بود ليكن كوچكتر بود و رنگ وى ميان زردى و سبزى بود و ثمر وى نفث دم را نافع بود\r\nدر مخزن الادويه مىنويسد : بضم دال و باء مشدده بتركى مردار آغاجى و يارشين نيز گويند و درخت آن را غايش نامند\r\n\r\nعنب الحيه\r\nثمر هزارچشان گويند به اين اسم و آن كرمة البيضا بود و بيونانى ثمر كبر را بدين اسم خوانند\r\n\r\nعنبر\r\nابن حسان گويد روث دانهء بحرى است و گويند چيزى است كه در قعر دريا مىرويد و حيوانات دريا مىخورند و بيشتر گويند كه در شكم ماهى مىيابند مىخورد آن را و مىميرد شيخ الرئيس گويد كه در چشمهء دريا حاصل مىشود و اقوال بسيار آورده‌اند و آنچه محقق است مؤلف گويد مومى است و بهترين آن مشهب بود كه آن را سفيد خوانند و ديگر ارزق كه فستقى گويند و بعد از آن زرد كه آن را خشخاشى گويند و عنبر بايد كه چرب بود و هرچند سفيدتر و سبكتر و سست‌تر بهتر باشد و ابن مؤلف گويد بهترين عنبر اشهب بود بعد از آن عين الجراد كه صفحها بر زبر يكديگر باشد بعد از آن ازرق و ازرق را منقارى گويند پس از ازرق نوعى است كه آن را مند گويند سياه بود و گران‌وزن و پس از آن سمكى طبيعت آن گرم بود در دويم و خشك در اول پيران را نافع بود و دماغ و حواس و دل را سودمند بود و مقوى جوهر همه روحها بود و درد معده سرد را سود دارد و بادهاى غليظ كه عارض شود در روده چون بياشامند يا از بيرون طلا كنند نافع بود و درد شقيقه و صداع كه از خلطهاى سرد باشد را نافع بود چون بخور كنند و درد مفاصل كه از رطوبات يا رياح بلغمى بود ضماد كردن آن مفيد بود و اگر در روغن گرم مثل روغن مرزنجوش يا روغن بابونه يا اقحوان حل كنند و بدان سعوط كنند علتى كه از بلغم غليظ بود و رياح دماغ پيران را تحليل دهد و اگر از وى شمامه سازند بر مثال سيبى و ببويند فالج و لقوه و كزاز را نافع بود و چون در روغن به آن حل كنند نافع بود جهت انواع درد اعصاب و خدر فى الجمله مقوى اعضاى عصبانى بود و گويند اگر اندكى از وى در قدحى شراب اندازند و بياشامند زودتر مستى آورد و صاحب منهاج گويد مقوى دل‌ودماغ و حواس بود و روح را بيفزايد و مقدار شربتى از وى دانكى بود و مضر بود باصحاب ماشرا و مصلح وى بوئيدن كافور بود و خيار و اسحق گويد مضر بود به امعا و مصلح وى صمغ عربى بود و بدل آن دو دانك آن مشك بود دانكى مر و دانكى زعفران و گويند به وزن آن مشك و مر و زعفران\r\nصاحب مخزن الادويه عقايد مختلفى در علت پيدايش آن بيان داشته و بالاخره اين قول را كه آن رطوبتى است كه از بعضى معادن ميان دريا يا جزاير ميان دريا مانند قفر و موميائى و قير برميآيد و به سبب جزر و مد و طلاطم امواج و رسيدن آفتاب بدان بر روى آب دريا پرده‌پرده منجمد مىگردد و نيز مدور و به شكل شمامه و باشكال ديگر گشته و بساحل مىافتد را از ديگر اقوال بيشتر مورد قبول دانسته است\r\nلاتين  AMBRA GRISEA  فرانسه  AMBREGRIS  انگليسى  AMBERGRIS \r\n\r\nعنصل\r\nاسقيل بود و گفته شد\r\n\r\nعندم\r\nبقم است و گفته شد\r\n\r\nعنقه\r\nمرزنجوش است در آذان الفار صفت آن گفته شد\r\n\r\nعنزوت\r\nانزروت بود و گفته شد\r\n\r\n","description":"","footnote":"","page_name":" 309 ","page_number":309},
  {"content":"\r\n\r\n\r\nعنجد\r\nعجم الزبيب است و گفته شد\r\n\r\nعنكبوت\r\nدر باب الف در ابركاكيا گفته شد\r\nصاحب مخزن الادويه مىنويسد : بفتح عين جمع آن عناكب آمده به فارسى كارتنه و بتركى ارومچك و بهندى مكرى نامند\r\n\r\nعنم\r\nگويند جلنار بود و گفته شد\r\n\r\nعود الصليب\r\nفاوانيا بود و گفته شود\r\n\r\nعوسج\r\nنوعى از عليق الكلب است و نوعى از عوسج را مغيلان خوانند و در بيابانها بود و طبيعت وى سرد بود در اول و گويند در دوم و خشك بود در سيم و ورق وى بر نمله و جمره ضماد كردن نافع بود و شريف گويد عصاره ورق وى چون بياشامند جرب صفراوى و التهاب صفرا را نافع بود و چون بكوبند و آب او بگيرند و حنا بدان بسرشند و در حمام به خود مالند جرب و حكه را زايل كند و ورق وى چون بخايند قلاع زايل كند و چون با عصاره وى دود كنند گزندگان بگريزند و چون بكوبند و آب آن بگيرند و هفت روز پياپى در چشم كشند سفيدى زايل كند خواه كهن و خواه نو و ثمر عوسج چون بكوبند و آب آن بگيرند و رها كنند تا خشك گردد و بعد از آن مقدار دانكى با سفيده تخم‌مرغ بشير زنان در گوش چكانند بغايت نافع بود و فضلاتى كه در چشم آيد بواسطه قبضى كه در وى هست بازگرداند و مقدار مستعمل از وى يك مثقال بود و گويند مضر بود به سپرز و مصلح آن كثير است و گويند بدل آن به وزن آن اشنه و به وزن آن فوفل بود\r\nصاحب مخزن الادويه مىنويسد : عوسج بفتح عين و سكون واو و فتح سين درختى است قريب بدرخت انار و پرخار و برگ آن تند مايل بدرازى و با رطوبت چسبنده و ثمر آن به قدر نخودى سرخرنگ نوعى از آن را شيخ الرئيس نويسد ثمرى چون توت دارد و مردم آن را مىخورند\r\nابو ريحان در صيدنه مىنويسد : كه درخت آن را عرب شوكه گويند و چون تر بود ضريع و هنگامى كه خشك شد عوسج نامند و چون درخت او برگ شود غرقه گويند و درختى است پرخار و يك نوع را برگ سياه و پهن بود و از سياهى سرخى زند او را پارسيان خفچه گويند\r\nلاتين  MESPILUS OXYACANTHA  فرانسه  AUBEPINE  انگليسى  HAWTHORN \r\n\r\nعود الوج\r\nوج است و گفته شود\r\n\r\nعود بلسان\r\nبهترين آن املس بود و اسمر خوشبوى طبيعت آن گرم و خشك بود در سئوم سده بگشايد و عرق النسا و صرع و دوار و تاريكى چشم و ربو و ضيق النفس را سودمند بود و چون بخور كنند نشف رطوبت از رحم بكند و عقم را نافع بود و پازهر زهرها بود و گزندگى افعى و سردى معده و جگر را نافع بود و مضر بود به امعا و مصلح آن كثيرا بود و بدل وى حب وى بود\r\nلاتين  XYLOBALSAMUM  فرانسه  BOIS DUBALSAMIER DELA MECQUE  انگليسى  WOOD OF BALSAM OF MEKKA PLANT \r\n\r\n","description":"","footnote":"","page_name":" 310 ","page_number":310},
  {"content":"\r\n\r\n\r\nعود الفار\r\nسنجار است و گفته شود\r\n\r\nعود الدرف\r\nاصل الانجدان بود و گفته شد\r\n\r\nعود العطاس\r\nكندش بود و گفته شود\r\n\r\nعود\r\nالنجوج و يلنجوج گويند و آن انواع بود بهترين وى عود هندى بود كه از وسط بلاد هند آورند و بعد از آن مندلى كه آن جبلى بود فاضل‌تر از هندى بود از بهر آنكه وى شپش در جامه رها نكند كه پيدا شود و بعضى فرق ميان مندلى و هندى ننهند و نوعى ديگر سمندورى بود كه از سقاله هند خيزد و آن فاضل‌تر بود و بعد از آن قمارى بود و آن نوعى از سقالى بود بعد از آن قاقلى و برى و قطعى و صينى كه آن را قسمرى خوانند و آن تر و شيرين بود و مندلى از مجموع وى نيكوتر بود بعد از آن سمندورى ازرق صلب بسيار آب سطبر كه قطعا سفيدى در وى نبود و بر آتش نماند و نيكو بود و بعضى سياه را فاضل‌تر از ازرق دانند بالجمله فاضل‌ترين عود سياه سخت گران وزن بود تا به حدى كه در بن آب نشيند و چون بكوبند هيچ ريشه در وى نبود و زود كوفته گردد و آنچه بر روى آب افتد بد بود و عود بيخ درختى است كه مىكنند و در زمين دفن مىكنند تا خشبيت از وى به تعفن زايل مىشود و تغيير در وى بازديد گردد و طبيعت آن گرم و خشك بود در دويم و لطيف بود و سده بگشايد و بادها بشكند و بوى دهان خوش كند و مقوى احشا و اعصاب و دماغ و حواس بود و مفرح و مقوى دل باشد و ترى گنده شده از معده بيرون كند و چون نيم درم از وى بياشامند تا يك درم و نيم قوت معده و جگر بدهد و شكم ببندد و ذوسنطاريا را نافع بود خاصه سوداوى و مضر بود بوئيدن وى بمرضهاى گرم كه در دماغ پيدا شود و اسحق بن عمران گويد چون بخور كنند بلغم را از دماغ بيرون كند و منع ادرار بول بكند چون از سردى بود و ضعف مثانه را نيكو بود و اسحق گويد خوردن وى مضر بود به سفل و مصلح وى ورق گل سرخ بود و گويند بدل وى در شكم بستن صندل زرد بود و اگر در معاجين احتياج افتد بدل وى زعفران بود و دارچينى و زراوند مدحرج از هريك دو دانك وزن آن و بدل عود هندى در نقرس گويند قنطوريون باريك بود\r\nصاحب مخزن الادويه مىنويسد : عود بضم عين و سكون واو و دال اسم جنس چوب و شاخ درختى است كه بهندى ككرى و دالى نامند از مطلق آن نزد اطبا عود هندى است كه بهندى اكر نامند\r\nلاتين  ALOEXYLON  فرانسه  BOIS D'ALOES  انگليسى  ALOES WOOD \r\n\r\nعود الحيه\r\nشريف گويد نبات وى در شهر سودان بود و مشهور بود و مانند عود سوسن بود و صلب بود و در طعم وى تلخى باشد و چون نيم درم از وى بياشامند از هر زهر كه بود خلاص دهد خواه گرم خواه سرد و چون در دست نگاهدارند هيچ مار گرد وى نگردد و چون در دست گيرند و مار ببيند هيچ حركت نتواند كرد و بى خود گردد و چون بخايند و در دهان افعى اندازند زود بميرد\r\nصاحب مخزن الادويه مىنويسد : نباتيست كه در بلاد بربر و سودان بهم مىرسد شبيه بسوسن و بيخ آن نيز شبيه به آن و با صلابت و خشونت و تلخى و تندى رائحه مانند عاقر قرحا\r\n\r\nعود الريح\r\nاسمى است مشترك در شام فاوانيا را بدين اسم خوانند و اهل مصر ماميران را و پوست بيخ زرشك و عود الوج را نيز بدين\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nاسم خوانند و صفت هريك در محل خود گفته شود و بعضى گفته شد\r\n\r\nعهن\r\nصدف است در لغت و گفته شد\r\n\r\nعيون الديكه\r\nحبى است سرخ مدور كه از طرف هند آورند مؤلف گويد ثمر درخت بقم است و آن را بپارسى چشم خروس گويند و طبيعت آن گرم و تر بود باه را قوت دهد و منى زيادت كند چون يك درم از وى بياشامند ابن مؤلف گويد در كوفتگى اعضا چون به آب بمالند تا غليظ شود و طلا كنند بغايت موافق بود\r\n\r\nعيزران\r\nزعرور بود و گفته شد\r\n\r\nعين الديك\r\nگويند خردل است و بتحقيق تخم آنست\r\n\r\nعين الهدهد\r\nاسم نباتيست بافريقيه كه معروف بود به آذان الفار رومى و نزديك ايشان مجرب است جهت عرق النسا چون با دنبهء كبش بخورند\r\n\r\nعين البقر\r\nاهل مغرب و اندلس اجاس را عيون البقر خوانند و ابو حنيفه گويد كه نوعى از انگور سياه است بزرگ مدور كه صادق الحلاوت نبود\r\n\r\nعيقام\r\nشجر دلب بود و گفته شد\r\n\r\nعسوب\r\nمرزنگوش بود و گفته شد\r\n\r\nعيدان البطيات\r\nچوب عصى الراعى بود و گفته شد\r\n\r\nعين الدب\r\nشريف گويد چشمهاى خرس چون در خرقه بندند و بر چشم صاحب تب ربع بياويزند تب از وى زايل شود و اين بخاصيت است و الله اعلم\r\n\r\n","description":"","footnote":"","page_name":" 312 ","page_number":312},
  {"content":"\r\n\r\n\r\nباب الغين\r\n\r\nغافث\r\nبهترين وى فارسى بود كه از كوهستان حوالى شيراز آورند و رومى نيز نيكو بود و آن گلى است لاجوردىرنگ دراز شكل و شاخهاى وى باريك بود به درازى يك وجب بود و كوتاه‌تر بود و گل وى و شاخ ورق وى همه تلختر از صبر بود و طبيعت آن گرم بود در اول و خشك بود در دوم و گويند معتدل بود در گرمى و سردى و گويند سرد است و وى لطيف بود در ابتداء داء الثعلب عظيم نافع بود و با پيه كهن بر ريشهائى كه دشخوار بود مفيد و باصلاح آورد و در درد جگر و سده آن و صلابت سپرز و قرحه امعا و تبهاى مزمن و صفرايى محترقه بيرون آورد و مقدار شربت از وى نيم مثقال بود و وى حيض براند و گويند مضر بود به سپرز و مصلح آن انيسون بود و بدل وى نيم وزن آن افسنتين و يا يك وزن وى اسارون بود\r\nصاحب مخزن الادويه مىنويسد : غافث بر وزن آفت و بكسر فا و ثا نيز آمده و به لاتينى اوبطورى و به بربرى اكرسومنه نامند و نبات آن را حشيشة الغافث و شجرة البراغيث و شكهء منتنه نامند و آن گياهى است خاردار و برگ آن دراز و عريض و طولانى و مزغب و از وسط برگهاى آن شاخى مجوف خشن روئيده و گل آن گبود مايل به بنفشى و جميع اجزاى آن تلخ و از صبر تلختر و با عفوصت و قبض كمى و حرارت چندانى ندارد\r\nلاتين  AGRIMONIA EUPATORIA  فرانسه  EUPATOIRE DES GRECS  انگليسى  LIUER - WORT - AGRIMONY \r\n\r\nغاغه\r\nبه لغت عمان فودنج بود و گفته شد\r\n\r\nغار\r\nدرختى بزرگ است و ورق وى درازتر از ورق بيد است و حب وى از بندقى كوچكتر بود و به مقدار فستقى و صفت آن گفته شد و بيونانى ذاقى گويند و بعضى بود كه ورق آن باريك بود و بعضى پهن‌تر بود و هر دو نوع در زمين سنگستان رويد و بهترين آن برى بود و قوت وى در ورق بود و طبيعت وى گرم و خشك بود در سئوم طلا كردن با شراب بر بهق نافع بود و با سويق بر ورمها و درد اعصاب و ضيق النفس و انتصاب را لعق كردن نيكو بود و صاحب منهاج گويد چون بر معده تمريخ كنند قى را حركت دهد و درد رحم و مثانه را نافع بود و حتى در آن نشستن سنگ بريزاند و شربتى از وى نيم مثقال بود و دو درم از وى مسهل بود و صاحب جامع گويد چون بياشامند مرخى معده بود و قى را حركت دهد و ورق تر وى چون بكوبند و بر گزندگى زنبور و نحل ضماد كنند سودمند بود و پوست بيخ وى چون چهار دانك و نيم با شراب ريحانى بياشامند سنگ بريزاند و علت\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nجگر زايل كند و صاحب فلاحه گويد اگر يك ورق از وى بچينند و رها نكنند كه بر زمين افتد و خلف اذن نگاه دارند چندانكه شراب خورند مست نشوند و گويند چوب درخت وى بياويزند در موضعى كه طفل در آن موضع خسبد اگر در خواب ترسد ديگر نترسد و ورق وى چون بپزند با سركه و بدان مضمضه كنند درد دندان را سودمند بود و بدل غار سيسنبر بود به وزن آن\r\nصاحب مخزن الادويه مىنويسد : بيونانى وانيسور و سقليموس و نزد اهل شام زند و به فارسى باهشتان و بفرنگى لاورس نامند و آن درختى است عظيم و تا هزار سال مىماند و اهل يونان آن را بسيار احترام مىنمايند\r\nلاتين  LAURIS NOBILIS  فرانسه  LAURIER  انگليسى  RAY - TREE \r\nابو ريحان در صيدنه مىنويسد : غار بلغت رومى دافنيدوس گويند و بيونانى دفانوس و دفنيقوتون و گويند و به زبان لاتينى لاوروا و روغن او را بپارسى دهمست گويند . . .\r\n\r\nغاغاطى\r\nمحبرطاغيطوس است و گفته شد\r\n\r\nغاريقون\r\nدو نوع بود نر و ماده و بهترين آن بود كه ماده بود كه بغايت سفيد و املس بود و زود متفتت شود و غاريقون بايد كه سفيد و سست بود و سبك و آنچه تر بود بد باشد و طبيعت آن گرم بود در اول و خشك بود در دويم و وى محلل و مقطع اخلاط غليظ و مفتح سده بود و ورمها را سود دارد و عرق النسا و ورم سپرز را با سكنجبين موافق بود و وى بخاصيتى منقى فضول دماغ و اعصاب بود شربتى از وى يك دانك و نيم تا نيم درم بود و صرع و ربو و نفث دم از سينه و قرحه شش و يرقان و ورم سپرز را نافع بود و مسهل اخلاط غليظ مختلف بود مانند سودا و بلغم و اختناق رحم را سود دهد و تبهاى كهن چون پيش از نوبت تب با شراب بياشامند و ضماد كردن بر گزندگى گزندگان كه زهر ايشان سرد بود سود بخشد و شيخ الرئيس گويد وى بخاصيت ترياق بود همه زهرها را بريزاند و درد پشت كه از خلطى خام بود سودمند بود و چون با انيسون بخورند دردها كه در اندرون بود و سبب آن سردى بود نافع بود و اگر با اندكى جندبيدستر استعمال كنند قولنج ثقلى و بلغمى و جميع آن الا ايلاوس بگشايد و گويند چون با خود دارند عقرب آن‌كس را نگزد و در استعمال كردن بايد كه بفريال مويى بمالند تا فرورود و بكوبند و آنچه سياه بود بد باشد و كشنده بود و خناق آورد و مداواى كسى كه آن خورده باشد بقى و آب گرم كنند و شير تازه و مجموع مداواى كه در كندش گفته شود و بدل وى در مسهل بلغم به وزن آن تربد بود و دو دانك آن افتيمون و ده‌يك آن خربق سفيد بود و جالينوس گويد بدل آن نيم وزن آن فرفيون بود\r\nصاحب مخزن الادويه مىنويسد : غاريقون چيزى است شبيه به بيخ پوسيده اشجار سالى خورده كهنهء پوسيده مانند درخت انجير و امثال آن و يا ريشهء پوسيده گشته بسبب تعفن آنهاست\r\nلاتين  POLYPORUS OFFICINALIS  فرانسه  AGARIC BLANC  انگليسى  LARCHAGARIC \r\n\r\nغالالوطا\r\nباقلى قبطى بود و گفته شد\r\n\r\nغاليه\r\nشيخ الرئيس گويد اورام صلب نرم گرداند و اگر در روغن خيرى يا روغن حب البان بگدازند و در گوش چكانند درد زايل كند بوئيدن آن مصروع را نافع بود و صداع سرد را ساكن كند چون در شراب حل كنند و بخورد كسى دهند مست گردد بغايت و بوئيدن وى مفرح دل بود و وى جهت درد رحم سرد به خود برگرفتن سود دهد و ورمهاى بلغمى صلب بگدازاند و حيض براند و اختناق رحم را نافع بود و آبستنى را يارى دهد\r\nدر مخزن الادويه تركيب غاليه را چنين مىنويسد : غاليه از ادويهء مركبه قديمه است كه گفته‌اند از مخترعات جالينوس و اصل آن مركب از عنبر و حصى لبان و روغن به آن سه جزو و عرقهاى خوشبوست پس جهت اعراض و اغراض ديگر عود هندى و مسك و رامسك و لادن و امثال اينها اضافه مىكنند\r\n\r\n","description":"","footnote":"","page_name":" 314 ","page_number":314},
  {"content":"\r\n\r\n\r\nغاسول\r\nاشنان بود و گفته شد\r\n\r\nغبيرا\r\nبپارسى سنجد گويند نيكوترين آن بود كه گوشت مند فربه بود طبيعت آن سرد بود در اول درجهء اول و خشك بود در آخر درجهء دويم تا اول درجهء سئوم غذاى اندك دهد و معده را دباغت كند و شكم ببندد و قى ساكن گرداند و مجموع سيلان رطوبت را بازدارد و صفرا بشكند و چون بدان تنقل كنند مستى دير آورد و سرفه گرم را نافع بود و بول ببندد و سجح صفراوى را نافع بود و صداع و موافق اطفال بود چون با شير بايشان دهند از بهر آنكه تعدل در طبيعت ايشان پيدا كند و وى مضر بود بمعده و هضم و مصلح آن فانيد بود و تميمى گويد نور شجر غبيرا قوتى عظيم دارد در شهوت زنان برانگيختن\r\nصاحب مخزن الادويه مىنويسد : غبيرا بضم غين و فتح با و سكون يا به فارسى سنجد و بتركى ايكده نامند و آن ثمر درختى است بزرگ به قدر درخت عناب برگ آن خشن و اغبر و لهذا آن را غبيرا نامند\r\nلاتين  ELACAGNUS ANGUSTIFOLIA  فرانسه  OLIVE DE BOHEME - CHALEF A FEUILLES ETROITES  انگليسى  WILD OLIVE TREE \r\n\r\nغبار الرحى\r\nبپارسى گرد آسياب گويند مجفف بود چون بر پيشانى طلا كنند منع فضلات كه به چشم آيد بكند\r\n\r\nغباريه\r\nعنب الدب است و گفته شد\r\n\r\nغر الجلود\r\nبپارسى اسريشم بود و طبيعت وى گرم و خشك بود در اول و چون بسوزانند و بشويند قايم‌مقام توتيا بود و اگر با جوز سرو بر فتق ضماد كنند نافع بود و بر سعفه طلا كردن سودمند بود و بر سوختگى آتش و سريشم پوست گاو و گاوميش چون با سركه طلا كنند بر قوبا و جرب ريش شده بغايت نافع بود\r\n\r\nغرى السمك\r\nبپارسى اسريشم ماهى خوانند و آن مانند پيهى بود كه در شكم ماهى دريائيست و طبيعت آن خشك بود و در وى حرارتى بود نيكوترين آن بود كه سفيد باشد و در وى اندك خشونتى باشد يونس گويد كه موافق بود در ادويه برص و شقاق روى در همه مرهمها جهت سر و در ادويه جرب متقرح و در لون بشره استعمال كردن نافع بود و اگر در حسائى كنند نفث الدم را نافع بود و اگر در سركه حل كنند بقوام آب دهان و ادويه فتق بدان بسرشند و ضماد كنند نافع بود و چون بر ناخن سفيد گشته طلا كنند نافع بود\r\nصاحب مخزن الادويه دربارهء سريشم ماهى مىنويسد : آن رطوبتى است منجمد شبيه به پيه كه در شكم نوعى ماهى بينى دراز كه خنزير البحر نامند و امثال آن پيدا شود و سفيد و بيضى سياه و ابلق نيز مىباشد\r\nسريشم را بفرانسه و انگليسى  GELATINE  گويند\r\n\r\nغرب\r\nدرختى است كه آن را اطا خوانند و بشيرازى وزك و آن درختى است بزرگ صمغ آن نيكوترين بوره بود تا زخمى بر ساق وى نرسد كه شكافته گردد صمغ از وى بيرون نيايد و وى هيچ ثمرى كه شايد خوردن ندهد و طبيعت وى سرد و خشك بود و زهر وى و ورق و قشر وى و عصارهء وى قابض بود و مجفف غير لذع و خاكستر قشر وى چون بسرشند و بر ثاليل كه بر دست و\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nپا بود ضماد كنند قلع كند و پوست و بيخ وى در خضابات موى مستعمل كنند و طبيخ وى چون نقرس بدان بشويند و نطول كنند نافع بود و خراز نيز همچنين و صمغ و گل وى تاريكى چشم را سود دهد و پوست وى نفث الدم را نافع بود و ديسقوريدوس گويد عصارهء وى علق از حلق بيرون آورد و عصاره و ورق و پوست تر وى چون سحق كنند و با روغن گل در پوست انار بپزند درد گوش را نافع بود و ثمر وى نفث دم را نافع بود و ورق و گل وى در ادويهء مرهمهاى مجفف استعمال كنند و خاكستر بيخ وى در قلع كردن ثاليل مدور و ثاليل منكوسه كه در جلد بود بقوت‌تر از خاكستر پوست ساق وى باشد و ابن ماهويه گويد ورق غرب چون بياشامند عقم آورد و قزف دم را نافع بود و گويند عصير ورق وى نيكوترين معالجهء مادهء بود كه از گوش روانه بود و سدهء جگر را سود دهد\r\nصاحب مخزن الادويه مىنويسد : غرب با فتح غين بيونانى اطاء و بشيرازى وزك و باصفهانى و شك و در تنكابن و ديلم اوجا نامند\r\n\r\nغرقد\r\nنوعى از عوسج بود و گفته شد\r\n\r\nغرز\r\nاسم نوعى از عصى راعى است كوچك و معروف بود به ماده و گفته شد\r\n\r\nغسا\r\nبلح است و در با گفته شد\r\n\r\nغرسا\r\nراسن است و گفته شد\r\n\r\nغربيب\r\nنوعى از انگور سياه است\r\n\r\nغزال\r\nبپارسى آهوبره گويند و منفعت گوشت وى در لام گفته شود اما پشك وى چون با سركه بپزند و بر ورمهاى بلغمى نهند بگدازد\r\n\r\nغسل\r\nخطمى بود و گفته شد\r\n\r\nغلج\r\nعرطنيثا بود و گفته شد\r\n\r\nغليجن\r\nفودنج برى بود و گفته شد\r\n\r\n","description":"","footnote":"","page_name":" 316 ","page_number":316},
  {"content":"\r\n\r\n\r\nغلقا\r\nغلقه گويند و مؤلف گويد آن گياهى است كه به كبر ماند و ساق وى گرد باشد و در صحراى شيراز بسيار بود و از همه يتوعات معتبرتر بود و شير بسيار دارد و هر شمشير و كارد كه به شير وى آب دهند بهركس كه رسد بميرد و شير وى بر قوبا ماليدن زايل كند\r\n\r\nغليجن اغربا\r\nمشك طرامشيع گويند و گفته شود\r\n\r\nغلوفريا\r\nاصل السوس است و معنى آن بيونانى اصول الحلوة بود\r\n\r\nغملول\r\nثمول بود و آن قثا برى بود و گفته شود\r\n\r\nغمام\r\nاسفنج البحر است و گفته شد\r\n\r\nغثقيل\r\nبضم غين شلجم است و گفته شد\r\n\r\nغوشنه و غويشه\r\nنوعى از كماة و فطر است و صاحب جامع گويد در زمين بيت المقدس بسيار بود و در آنجا بكريشه خوانند و چون خشك بود بدان جامه بشويند و در حموضات خورند و طبيعت آن سرد و تر بود در درجه اول و چنان سرد نبود كه كماة و آن خلط بد كه از كماة حاصل شود از وى حاصل بشود\r\nصاحب تحفه مىنويسد : عوشنه نوعى از فطر است بلغت ماوراء النهر كه بتركى كبلك نامند و بهتر از اقسام فطر و موافق محرور المزاج و مضر معده و مصلح آن مرباى زنجبيل و گلقند است\r\n\r\nغوك\r\nضفدع است و گفته شد\r\n\r\nغيم\r\nغمام است و گفته شد و الله اعلم\r\n\r\n","description":"","footnote":"","page_name":" 317 ","page_number":317},
  {"content":"\r\n\r\n\r\nباب الفا\r\n\r\nفاشرا\r\nاسمى است سريانى و هزارچشان و هزارفشان نيز گويند و بيونانى انبالس لوقى و معنى آن كرمة البيضا بود و معنى هزارچشان مزارگز بود و به بربرى ارجالون گويند بپارسى كرم دشتى و بشيرازى نه‌خوش خوانند از بهر آنكه نبات وى در زمستان خشك نمىشود و فاشرستين نوعى از اوست و نبات وى بر سر درختى كه نزديك وى بود پيچيده شود و خوشهء وى قريب ده دانه داشته بود در اول سبز بود و به آخر بغايت سرخ شود و گل وى لاجوردى بود بشيرازى وى را سياه دارو خوانند و منفعت وى نزديك بود به فاشرا ليكن ضعيف‌تر از وى بود و فاشرا بلفظى ديگر پروانيا و خالق الشعر نيز گويند و ثمر وى مانند ثمر فاشرستين بود و بيخ وى گرم و خشك بود در سئوم و حدت و حرارت داشتع باشد جلاى تمام بدهد و ملطف بود سپرز سخت شده را بگدازاند چون بياشامند يا از بيرون با انجير ضماد كنند جرب و هر علتى كه در ظاهر بدن بود شفا دهد ثمر وى مانند خوشه بود گويند دباغان استعمال كنند جهت حلق شعر و بيخ وى چون با كرسنه و حلبه بدن را بدان بشويند پاك گرداند و اثر كلف زايل گرداند و ثاليل قطع كند و اثر سياهى كه از ريش مانده باشد ببرد و چون با شراب بر داخس ضماد كنند نافع بود و همه ورمهاى گرم را تحليل دهد و دملها را بگشايد و اگر با روغن بپزند تا چون موم روغن گردد نافع بود جهت بواسير كه بر مقعد بود و حصف و ماده آن اگر با شراب ضماد كنند ورم را سرد گرداند و ورمهاى گرم بگشايد و شكستگى استخوان را نافع بود و اگر هر روز مقدار يك درم بياشامند صرع را و فالج را و سدر را نافع بود و چون دو درم بياشامند گزندگى افعى را نافع بود و مجموع گزندگان و بيخ وى چون زن به خود برگيرد بچه بيندازد و مشيمه بيرون آورد و اولى آن بود كه نبات وى چون برويد پخته بخورند بول و شكم براند و بلغم چون با عسل لعق كنند سرفه و ذات الجنب را نافع بود و عصارهء وى چون تر بود بياشامند تخليط در عقل پيدا كند و بر ورم سپرز ضماد كردن نافع بود و اگر زن در طبيخ آن نشيند بچه بيرون آورد و رحم پاك گرداند و ثمر وى بر جرب تر و خشك چون بمالند يا ضماد كنند نافع بود و عصارهء نبات وى چون بياشامند قى نيكو آورد به آسانى و خلطهاى غليظ پاك گرداند و بدل آن به وزن آن درونج بود و نيم وزن آن بسباسه بود\r\nصاحب مخزن الادويه مىنويسد : فاشرا معرب از فاشار سريانى است و به عربى كرمة البيضا و به فارسى هزارفشان و هزاركشان كه معرب آن هزارجشان است و معنى هزاركشان هزار شاخ بود و بعضى گفته‌اند معنى الف ذراع است و چنين نيست و نيز به فارسى ماردارو و كرم دشتى و بشيرازى نخوشى جهت آنكه نبات آن در زمستان خشك نمىگردد و تفليسى گفته بسريانى كتنبا نامند و برومى حليلوطن و بيونانى اغليطوس و به بربرى ارجالون و در تنكابن و طبرستان الاملك گويند و آن نباتيست شبيه بتاك انگور خاردار و برگ آن با ملاست و مائل بتدوير و بر او تارها مانند تاك و بر مجاور خود مىپيچد\r\nلاتين  BRYONIA ALBA  فرانسه  COULEUVREE , FIQUE BLANCHE  انگليسى  WHITE BRYONY \r\n\r\n","description":"","footnote":"","page_name":" 318 ","page_number":318},
  {"content":"\r\n\r\n\r\nفاشرستين\r\nبپارسى ششبندان گويند و بيونانى انبالس ماليا و معنى آن كرم الاسود بود و در آندلس معروف بود به بوطانيه و به بربرى ميمون و بشيرازى سياه‌دارو خوانند و ورق آن پهن‌تر از ورق لبلاب بود اما مانند لبلاب پيچيده شود بر درخت و آن نوعى از فاشرا بود و صفت آن در فاشرا گفته شد و اندرون بيخ وى بزردى مايل و از بيرون سياه بود و وى گرم بود باعتدال و در فعل مانند فاشرا بود و ليكن ضعيف‌تر از وى بود اندكى و اولى آن بود كه نبات وى چون برويد بپزند و بخورند بول و حيض براند و محلل ورم سپرز بود و صرع را نافع بود و معنى فاشرستين بسريانى دافع شصت علت بود\r\nصاحب مخزن الادويه مىنويسد : بفتح فا و الف و كسر شين و را و سكون سين و كسر تا و سكون يا و نون در اكثر نسخ چنين است و به عربى كرمة السودا و به فارسى شش‌بندان سياه و بشيرازى شش‌بندان و بيونانى انبالس ماليا بمعنى كرم الاسود و برومى انارتر و طيس و به بربرى ميمون و بآندلس معروف بيوطانيه است\r\nابو ريحان در صيدنه مىنويسد : محمد زكريا گويد چوب پاره‌هايى باشد سطبر و هموار و لون او به لون گرو ماند و چون فشانده شود غبارى از او بريزد و برگ او ببرگ بيد خشك كرده ماند اما سطبرتر و بوى او خوش بود و فاشرستين را سپيدتاك گويند\r\n\r\nفاجشه\r\nجندبيدستر بود\r\n\r\nفانيد\r\nبهترين آن بود كه از قند سفيد سازند و وى غليظتر از شكر بود و طبيعت وى گرم و تر بود در اول و گويند حرارت وى در سئوم بود و آنچه شكرى بود گرم و خشك بود در دويم و گويند سودمند بود جهت سرفه و شكم نرم دارد و خون معتدل از وى متولد شود و سينه را نيكو بود و مؤلف گويد اين فانيد كه منفعت وى گفته شد بشيرازى كعب الغزال خوانند و قطعا آرد در آن نبود و فانيدهايى كه اين زمان مستعمل مىكنند مجموع بىآرد نبود پس اولى آن بود كه در هر تركيبى فانيد بود قند بجاى وى كنند يا كعب الغزال كه آن فانيد اصلى است و صفت وى چنان است كه قند بقوام آورند و بكشند تا وقتى كه تمام شود بعد از آن پاره كنند بر سر غربال بر آتش عرض كنند يا در آفتاب نهند و بعضى قدرى مصطلى اضافت كنند\r\n\r\nفابش اليونانى\r\nباقلا بود و گفته شد\r\n\r\nفابش النبطى\r\nباقلاى نبطى بود و جامسه است\r\n\r\nفاغيه\r\nصاحب منهاج گويد گل حنا بود و هر شكوفه كه خوشبوى بود آن را فاغيه خوانند و آن معتدل بود در گرمى و سردى و تميمى گويد گل حنا چون در ميان جامهء صوف نهند و به‌پيچند خوشبوى كند و رها نكند كه سوس آن را تباه كند و بخورد\r\n\r\nفافيرا\r\nفافير بردى است و گفته شد\r\n\r\nفاعيه\r\nبيخ نيلوفر هندى است و آن را فل خوانند و گفته شود\r\n\r\n","description":"","footnote":"","page_name":" 319 ","page_number":319},
  {"content":"\r\n\r\n\r\nفانافس اسقلينوس\r\nنوعى از دوقوكبر است\r\nصاحب تحفه اين نام را فانافس اسفيوس نوشته است\r\n\r\nفانافس وينون\r\nنوعى از بيخ دوقرا كوچك بود و گفته شد\r\n\r\nفانافس ابراقليون\r\nبيونانى درخت جاوشير بود و منفعت آن در جاوشير گفته شد\r\n\r\nفاغره\r\nبپارسى فاخره گويند و بشيرازى كبابه شكافته گويند و از سقاله هند آرند و طبيعت آن گرم و خشك بود در سئوم و گويند در دويم و در وى قبضى و تحليلى بود و مصلح معده و جگر سرد بود و سوء الاستمرا كه از سردى بود و شكم ببندد\r\n\r\nفاغوس\r\nشيطرج هندى بود و گفته شد\r\n\r\nفارسطاريقون\r\nرعى الحمام است و گفته شد\r\n\r\nفالوغوس\r\nبلارج خوانند و آن لقلق است و مرغى مشهور است و ابن مؤلف گويد به ييلاق و قشلاق او را دو آشيانه بود يكى به گرمسير و يكى به سردسير بر جاى بلند و شيخ الرئيس گويد كه از ذكاى وى آنست كه چون بداند هوا متغير خواهد شد از آشيانه بگذرد و بپرد و يمكن كه بچه نيز بگذارد و گوشت وى حفظ بيفزايد و در خواص ابن زهر آورده كه استخوان وى چون با خود دارند عشق زايل كند و صاحب منهاج گويد بيضهء وى خضابى نيكو بود موى را\r\n\r\nفاخته\r\nگوشت وى گرم و خشك بود فالج را نافع بود و مضر بود بدماغ سهر آورد سركه و گشنيز ضرر وى كم كند و مجهول گويد سرگين وى بر كودك ببندند كه بشب مصروع شود نافع بود و مجرب است و ابن مؤلف گويد در خواص آورده‌اند كه آواز او بعضى را سود دارد و مار از آواز او بگريزد و در خانهء كه او باشد هيچ دزد و دشمن و ساحر دست نيابد\r\n\r\nفالنجيقن\r\nتأويل وى بيونانى رتيلا بود از بهر آنكه گزندگى ويرا نافع بود و فالنجيطس و فالانجيطس و فالاتجفون نيز خوانند و لوفاقينس نيز گويند و آن نباتيست كه گل وى مانند گل سوسن بود و تخم وى سياه بود مانند عدس كوچكتر و بيخ وى باريك و كوچك بود اول كه از زمين بركنند زرد بود بعد از آن سفيد گردد و در تلهاى خاك رويد و ورق وى و گل وى چون با شراب بياشامند گزندگى عقرب و رتيلا را سود دهد و محلل مغض بود و قوت وى ملطف و مجفف بود و از بهر اينست كه مغض را نافع بود\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nصاحب مخزن الادويه در اين باره مىنويسد : فالنجيقن لغت يونانيست بمعنى رتيلا و فالنجيطس و لوفاقينس نيز آمده است و آن نباتيست كه وى را دو شاخ يا سه شاخ متفرق بود از يكديگر و گل آن سفيد شبيه بسوسن . . .\r\n\r\nفاظ\r\nصاحب منهاج گويد كه صاحب جامع گويد آن دواى تركى بود كه دفع مجموع زهرها بكند و گزندگيها چون با شراب سرد بياشامند و دردهاى سخت را ساكن كند مؤلف گويد ظن من آنست جدوار است كه از طرف ختا مىآورند\r\nصاحب مخزن الادويه مىنويسد : بعضى گفته‌اند لغت رومى است و تفليسى گفته عربيست و بسريانى بالطاء و برومى قطيلامج نامند و تا حال ماهيت آن خوب معلوم نشده است در كتاب طب قديم نوشته‌اند كه فاذج است كه سنگ زرد مائل بسفيدى و سبزى است\r\n\r\nفادج\r\nمؤلف گويد سنگ زردى است كه بسفيدى زند و سبزى و هر رنگى ديگر كه بر وى ظاهر بود اين سنگ از آخر هندوستان و از طرف درياى چين نيز بياورند و نيكوترين آن چينى بود و شربتى از وى كسى كه زهر داده باشند دوازده جو باشد كه به آب سرد بياشامد و اين سنگ در آتش نسوزد و چون با زردچوبه بسايند هر سنگ مانند پست بماند پادزهر همه زهرها باشد خاصه در طلا كردن و بعضى گويند كه وى فاظ است كه گفته شد\r\n\r\nفاوانيا\r\nفاونيا نيز گويند و كهبانا و آن عود الصليب بود نر و ماده دارد و آنچه نر بود ورق وى مانند ورق جوز بود و بيخ آن ستبر بود و سفيد مانند انگشتى بود و در طعم وى قبضى بود و آنچه ماده بود كثير الشعب بود و بيخ وى مانند بلوط و هفت يا هشت عدد بود و نيكوترين آن ستبر رومى بود و وى فاضل‌تر از رومى بود و طبيعت آن گرم و خشك بود در دويم و گويند معتدل بود در حرارت و در وى تجفيفى و قبضى با تحليل بود و مفتح و ملطف بود و وى آثار سياهى از بشره ببرد و چون بر طفلان بياويزند ما دام كه آويخته بود صرع زحمت ندهد و چون با شراب بياشامند درد شكم و يرقان و درد گرده و مثانه را نافع بود و چون با شراب بپزند و بياشامند شكم ببندد و آنچه ماده بود بر ساق وى غلافى پيدا شود مانند غلاف بادام و چون شكافته شود حبها سرخ بسيار بود مانند خون و به شكل ناردانه بود و در ميان آن حبى سياه‌رنگ بود و چون از اين حب سرخ يازده حب به شراب سياه‌رنگ قابض بياشامند قطع نفث دم بكند از رحم و چون بخورند نافع بود جهت درد معده و لذع كه عارض شود در آن و چون كودكان بخورند و يا بياشامند در ابتدا سنگ مثانه نافع بود و آنچه حب سياه بود چون از وى پانزده حب با شراب بياشامند اختناق رحم كه عارض شود از درد رحم و كابوس را نافع بود خاصه ماده وى بعضى گويند چون بآهن پاره كنند اين خاصيت از وى باطل شود و نقرس را نافع بود و ضربه و سقط و صرع را عظيم مفيد بود و چون ثمر وى بخور كنند مصروع و مجنون را نافع بود و اگر از ثمر وى گردن‌بندى سازند و در گردن كودكى مصروع آويزند صرع از وى زايل شود و اگر عود وى سحق كنند و در صرهء بندند و مصروع دايم بويد نافع بود و ذيمقراطيس گويد بيخ وى و ثمر وى نافع بود جهت هر مرضى كه باشد دخان كردن و چون بياويزند بر كسى كه در بيابانها رود از همه آفتها ايمن باشد و اسحق گويد عود الصليب مضر بود بمعده و مصلح وى كثيرا بود و بدل آن زفت بود و گويند بدل وى غاريقون و زراوند مدحرج بود و ديسقوريدوس گويد پوست انار با ورق آن و فرسمور و سوق الغزال چون باهم جمع كنند بدل آن فاوانيا بود و خاصيت بدهد و ابن مؤلف گويد كه ابن ماسويه آورده است كه بدل فاوانيا التمكت است\r\nصاحب مخزن الادويه مىنويسد : فاوانيا آن را عود الريح و بسريانى كهبانا و كهبنا نيز و نزد اهل مغرب معروف به عود الحمير است و مىگويد بگفته بعضى كه گفته‌اند نر آن چون در جوف آن خطوط صليبى است عود الصليب و مادهء آن را كه آن خطوط ندارد فاوانيا خوانند و اين اصح اقوال است\r\nلاتين  FABARIA  فرانسه  ORPINE , REPINE  انگليسى  ORPINE \r\n\r\nفار\r\nبپارسى موش خوانند خون وى قطع ثاليل بكند و چون بشكافند و بر خنازير نهند يا بر گزندگى عقرب نافع بود و گويند\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nچون بريان كنند و بكودكى دهند كه لعاب بسيار از دهان وى روانه بود بازدارد و اگر در آب بپزند و كسى را كه عسر البول بود در آن نشيند سودمند بود و خوردن گوشت وى نسيان آورد و غثيان و مضر بمعده بود و چون بشكافند و بر موضعى نهند كه خار يا پيكان بود بيرون آورد و منفعت سرگين وى در خرو الفار و سر وى در راس الفار گفته شد و ابن مؤلف گويد ميان موش و كژدم عداوتست و اگر هر دو را در شيشه كنند خصومتى عجيب بود موش قصد دنبال كژدم كند و برد و الا هلاك گردد\r\nدر مخزن الادويه مىنويسد : فار به فارسى موش و هوشا و موكهك و بسريانى كوقفرى و برومى بوبطيقو و بيونانى ليفطروس و بهندى چوهه و بتركى سيجان نامند\r\nلاتين  MUS MUSCULUS  فرانسه  SOURIS  انگليسى  RAT - MOUTE \r\n\r\nفار البيش\r\nبيش موش است و گفته شد\r\n\r\nفادزهر\r\nهر دوائى كه حافظ روح بود به قوت و رفع ضرر سم بكند آن را فادزهر خوانند و آنچه مخصوص است حجر التيس بود و حجر الحيه و گفته شد\r\n\r\nفجل\r\nبپارسى ترب خوانند و بشيرازى تربزه و تخم وى اقوى بود بعد از آن پوست پس ورق پس گوشت آن و نيكوترين آن بستانى بود سبز تازه و طبيعت آن گرم بود در اول و گويند در سئوم و گويند خشك بود در دويم و جالينوس گويد گرم بود در سئوم و خشك بود در دويم موى بر داء الثعلب و داء الحيه بروياند و وى مولد رياح بود و معده را نيكو بود و مسخن بود و بول براند و ابن ماسويه گويد پيش از طعام بخورند منع طعام بكند از آنكه قرار گيرد و چون بعد از طعام بخورند هضم طعام بكند خاصه ورق وى شكم نرم كند و غذاى را يارى دهد در گذشتن از معده و وى به آسانى قى آورد و وى استسقا را نافع بود و چون در چشم چكانند جلا دهد و گويند ورق وى جلاى چشم بدهد و شير زياده كند چون پخته خورند سرفه كهن را و كيموس غليظ كه در سينه بود نافع است و آب وى چون با شراب بياشامند گزندگى افعى را نافع بود و مار شاخ‌دار و اگر آب وى بر عقرب افشانند بميرد و اگر وى خورده باشد و عقرب بگزد هيچ مضرت نرساند و چون با سكنجبين بپزند و بدان غرغره كنند چون گرم بود خناق را نافع بود و فجل برى در همه حال اقوى بود از بوستانى و روفس گويد فجل بلغم را نافع بود و مضر بود بدندان و چشم و سرد و خشك و معده و مفسد طعام بود و علتهاى نسا را بد بود و شپش در بدن پيدا كند و صاحب فلاحه گويد درد گرده و مثانه و سرفه را نافع بود و باه را برانگيزد چون آب وى بر بدن طلا كنند گزندگى جانوران را سودمند بود و تخم وى در دفع سمها و گزندگى جانوران بمنزله ترياق بود و برش و نمش كه بر روى پيدا شود طلا كردن با سركه نافع بود و ادمان اكل وى كردن موى بر داء الثعلب بروياند و گويند فجل بكوبند بىورق و آب وى بگيرند بناشتا ده درم از وى بياشامند سنگ بزرگ و خرد كه در مثانه بود بريزاند و اين فعل بخاصيت مىكند و طبرى گويد آب وى يرقان زايل كند و سنگ مثانه بريزاند و گويند منى زيادت كند و انعاض آورد و اگر تخم وى با كندش بكوبند و با سركه بسرشند و در حمام بر بهق سياه طلا كنند زايل كند و شريف گويد چون سر وى بردارند و اندرون وى خالى كنند و روغن گل در آن گرم كنند و در گوش چكانند درد زايل گرداند و ابن زهر در خواص آورده چون آب وى بگيرند و با روغن گل يك‌دو جوش بجوشانند و نيم‌گرم در گوش چكانند گرانى گوش زايل كند و اگر بگيرند و اندرون وى خالى سازند اندكى و چهار درم تخم شلغم در آن اندازند و سر آن باز جاى نهند و در خمير گيرند و در آتش نرم نهند تا پخته شود و پس اندكى سرد كنند و سه روز پياپى بخورند سنگ بريزاند و جرم وى مغثى بود و قشر و ورق وى با سكنجبين و عسل قى آورد به آسانى\r\nصاحب مخزن الادويه مىنويسد : فحل بضم فا و سكون جيم و لام به فارسى ترب و بشيرازى تربزه و بسريانى فعالا و برومى رفيون و بيونانى افاتيس و نيز بيونانى ابابوسن و بهندى مولى و بفرنگى رفالس نامند\r\nابو ريحان در صيدنه مىنويسد : عرب ترب را خامه و جمع آن را خام گويند و به لغت رومى رفنيون و رفانى گويند\r\nلاتين  RAPHANUS SATIVUS  فرانسه  RADIS  انگليسى  RADISH \r\n\r\n","description":"","footnote":"","page_name":" 322 ","page_number":322},
  {"content":"\r\n\r\n\r\nفرفيون\r\nافربيون نيز گويند و فربيون تا كرب خوانند و بايد كه چون فربيون از درخت گيرند دهن ببندند تا غبار آن در دهان نرود كه جمله دندانها بريزاند و چون ويرا بگيرند بايد كه باقلاى مقشر در ميان وى ريزند تا قوت آن نگهدارد مدتى و در ظرفى كنند و آنچه تازه بود زرد بود و زود در زيت بگدازد و آنچه كهن بود بخلاف اين و لون آن به سرخى مايل بود و قوت وى بعد از سه سال تا چهار سال متغير شود و تا هفت سال و ده سال باطل نشود و نيكوترين وى صافى زرد بود كه رايحهء وى در غايت حدت و حراقت بود و طبيعت ان گرم و خشك بود در چهارم و گويند خشكى وى در سئوم بود وى را قوت ملطف و محرق بود عرق النسا را نافع بود چون با ادويهء موافق آن بياميزند چون بر گزندگى سگ ديوانه طلا كنند نافع بود و لقوه و قولنج و سردى گرده را نافع بود و فضلهاى بلغمى از مفاصل و اعصاب پاك كند و مسهل آب زرد بود و بلغم لزج كه در وركين و پشت بود سود دارد گرم‌مزاج را بد بود و كسى كه خون‌سردى غلبه كرده باشد نشايد كه تنها بياشامند مضر بود به انثيين و چون بروغن گل چرب كنند حدت وى شكسته گردد و مقل و رب السوس و كثيرا و صمغ اضافه كنند اگر خواهند كه استعمال كنند و شربتى از وى قيراطى باشد تا دانكى و وى بغايت رحم را بد بود و انضمام پيدا كند تا به حدى كه منع ادويهء مسقطه بكند از اسقاط جنين و چون در روغن بگدازند و بدان تمريخ كنند فالج و خدر را نافع بود و چون با عسل بياميزند و در چشم كشند جلا دهد ليكن سوزش آن تا دو روز باقى بماند و قطع نزول آب بكند و سه درم از وى كشنده بود در سه روز ريش در معده و امعا پيدا كند و از خوردن وى گرمى سخت و لهبى عظيم و لذع در شكم و فواق پيدا كند و باشد كه اطلاق با فراط آورد و مداواى وى مانند مداواى كسى بود كه قرون سنبل خورده باشد مثل دوغ و انار مر و كافور و آنچه بدان ماند و گويند بدل ان مازريون و دو دانك آن جند بيدستر و گويند مدل آن به وزن آن جند بيدستر و نيم وزن آن مازريون بود و ابن مولف گويد اگر فرفيون و افيون را در شيشهء كنند هر دو يكديگر را بخورند چنانچه هيچ نماند\r\nصاحب مخزن الادويه مىنويسد : فرفيون بفتح فا و سكون را و ضم يا آن را فريبون و افربيون و ابربيون و نيز مانند و آن را اكل بنفسه و حافظ اطفال و به بربرى تاكسوت و برومى فوطينوس و يونانى كماليون و اهل مصر و شام آن را لبانهء مغربيه خوانند و در ماهيت آن اختلاف است بعضى لبن مازريون و بعضى لبن زقوم دانسته‌اند و آن لبن دو نوع نبات است يكى شبيه به نبات كاهو و پرشعبه و خارتاك و پرشير و دوم برگ آن سياه و شاخهاى آن مفروش بر روى زمين با خارهاى تيز و باريك و شير اين بيشتر از اول است\r\nبيرونى در صيدنه مىگويد بيخ فرفيون را بلغت رومى اوفربيون گويند و معنى ان بپارسى خورنده باشد و محمد زكريا گويد فرفيون صمغ مازريون است و لون ان سرخ بود كه بزردى زند اما جالينوس در ميامير كه يكى از تاليفات اوست گويد كه فرفيون شير نوعى از خار است\r\nفرانسه  RESINE D , EUPHORBIUM  انگليسى  GUM EUPHORBIUM \r\n\r\nفراسيون\r\nفراسيون گويند و حشيشة الكلب گويند و صوف الارض نيز گويند و آن كراث جبلى بود بپارسى گندناى كوهى و نيكوترين آن رومى بود سرخ‌رنگ تلخ و طبيعت ان گرم بود در دويم و خشك بود در سئوم مفتح سده جگر و سپرز بود و سينه و شش را پاك كند و حيض براند و عصارهء وى درد گوش كهن را نافع بود و با عسل چشم را قوت دهد خوردن و كحل كردن و بعصاره آن سعوط كردن يرقان را نافع بود و با نمك بر گزندگى سگ ديوانه ضماد كردن سود دهد و گل وى چون خشك بود به آب بپزند با تخم وى چون تر بود بكوبند و آب وى بگيرند و با عسل بياميزند قرحهء شش را نافع بود و ربو و سرفه را و اگر با ايرساى خشك بياميزند فضول غليظ سينه را پاك كند و زنان چون بياشامند حيض براند و مشيمه بيرون آورد و دشوار زادن را سود دهد و چون ضماد كنند بر ورق وى و عسل ريشها را كه چركن بود پاك گرداند و داخس و گوشت خورنده قطع كند و درد پهلوها را ساكن گرداند و عصارهء ورق وى كه در آفتاب خشك كرده باشند همين عمل بكند و عصارهء وى در داروهاى چشم و جرب قديم و جديد و اصناف جرب سه‌گانه زايل كند چون به آب انار ترش حل كنند و بر پلك چشم بازگردانيده طلا كنند در كحلها كردن آثار ريشها و سفيدى كه در چشم بود قديم و جديد نافع بود و در شافها جلاى چشم بدهد و جهت غشاوه عين و نور باصره مستعمل كنند و اگر نيم مثقال تا يك درم در طبيخ زوفا بگدازانند و با روغن بادام شيرين بياشامند شش را نافع بود و سينه را پاك گرداند و رطوبتهاى آن بيرون آورد و چون عصارهء آن با قدرى آب بگدازند و با قدرى عسل بياميزند و بر جراحتهاى متعفن پليد ضماد كنند پاك گرداند و چون ضماد كنند بر دماميل نارسيده و خنازير تحليل دهد و منضج و محلل بود آن را و فراسيون مجموع بادهاى غليظ را نافع بود خوردن و ضماد كردن و چون بر سينه ضماد كنند ضيق النفس را نافع بود و چون ورق وى بخايند و فروبرند نافع بود جهت وجعى كه متولد شود در معده و اندرون و چون باب و زيت و يا آب تنها بپزند و\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nتكميد بر زهار زنان و مردان كنند نافع بود جهت دردى كه عارض شده باشد از عسر البول رياحى و جميع اصناف اوجاع و ورق وى چون تر بود با گردهء پيه بكوبند و بر ورمها نهند بگدازاند و همچنين همه جراحتها و چون وى بعسل پرورند نيكوترين معالجه سرفه بود و ربو و ضيق النفس را و اگر آب نخاله بگيرند و حسوى سازند در پختن پنج درم ورق وى اضافه كرده تمام بپزند و بياشامند نافع بود جهت سرفه مفرط و نفث الدم و بايد كه شش روز پياپى استعمال كنند كه عجايب مجرب است و چون ورق وى بكوبند و ضماد كنند تعقد امعا و وجع آن را نافع بود و اسحق بن عمران گويد مضر بود به گرده و مثانه تا به حدى كه خون بجاى بول بيايد و تخم رازيانه نافع بود جهت دفع مضرت وى چون با وى خلط كنند يا پيش يا بعد از وى بياشامند و صاحب منهاج گويد مضر بود به قضيب و گرده و مصلح آن سنبل الطيب بود و بدل آن به وزن آن اسارون و چهار دانك وزن آن لبان و گويند بدل آن انيسون و افتيمون بود و بدل آن به وزن آن لاغيه است و صاحب منهاج گويد شربتى از وى نيم درم بود و سده جگر و سپرز بگشايد و حيض براند\r\nصاحب مخزن الادويه مىنويسد : فراسيون به فتح فا و همچنين به ضم فا آمده و بيونانى فراسين و برسون نيز و به لاطينى مادرويتيم و به عربى علقسا جهت آنكه تلخ است و هر چيز تلخ را علقم نامند و به فارسى افنان‌سر و كورار بمعنى كراث جبلى كه گندناى گوهى باشد گويند و لفظ كرويا يمكن كه تصحيف از كورار باشد\r\nلاتين  MARRUBIUM VULGARE  فرانسه  MARRUBE BLANC  انگليسى  TRUE HORCHOUND - BUGLE WEED \r\nابو ريحان در صيدنه مىنويسد : فراسيون كه بيخ آن را براسيون گويند و بلغت رومى براسيون رنگ سبز را گويند و او به جعده ماند و اطبا آن را صوف الارض گويند\r\n\r\nفرنجمشك\r\nافرنجمشك بود و گفته شد و وى ببواسير نيكو بود و مره بيفزايد و تخم وى چون بياشامند مجفف منى بود و وى معتدل‌تر از مرزنجوش بود و سيسنبر و منفعت‌هاى وى در الف گفته شد و بدل آن گويند قرنفل بود و قرنقل يا بادرنبويه به وزن آن و گويند بادرنبويه به وزن آن و تازيان آن را برنكو خوانند\r\nصاحب مخزن الادويه مىنويسد : فرنجمشك به فتح فا و سكون نون و فتح جيم و كسر ميم ممرب پلنگمشك فارسى است و آن را فلنجمشك و ابرنمشك نيز نامند و بسريانى فلنلمشكا و برومى اميولوفراس و بيونانى اقبليس و بهندى رام‌تلسى و انيل نيز گويند\r\n\r\nفرصاد\r\nتوت بود و گفته شد\r\nابو ريحان مىگويد توت شامى است كه در ماوراء النهر او را خرتوت گويند\r\n\r\nفرفين\r\nفرفين بقلة الحمقا است و گفته شد\r\nصاحب تحفه علاوه بر بقلة الحمقا مىنويسد انديقون نزد بعضى به اين اسم است\r\n\r\nفرفير و فرمه\r\nبنفسبح است و گفته شد\r\n\r\nفريفه\r\nحلتيث است و گفته شد\r\n\r\nفرسلون\r\nطلق است و گفته شد\r\n\r\n","description":"","footnote":"","page_name":" 324 ","page_number":324},
  {"content":"\r\n\r\n\r\nفرفت\r\nشاهترج است و گفته شد\r\n\r\nفرفخ\r\nبقلة الحمقا است\r\n\r\nفرفير\r\nبنسبح است\r\n\r\nفراخ الحمام\r\nبپارسى كبوتر بچه گويند و در وى حرارت و رطوبت فضلى بود و غلظى ابن ماسويه گويد گرم‌تر از گوشت جميع مرغان بود و خون بسيار از وى متولد شود و رطوبت و صاحب منهاج گويد مفلوج را گوشت وى خوردن سود دهد و گوشت وى كثير الغذا بود و كثير الفضله و سريع العفونت بود تا به حدى كه سهر آورد و مصلح وى سركه و گشنيز بود و محرورىمزاج را اولى آن بود كه به آب گشنيز و مغز خيار بالنگ خورد و رازى گويد گوشت وى گرم بود و خشك و پيه وى با حرارت ظاهر بود و موافق محرورىمزاج نبود و الا سهلتر از گوشت مرغ بيرون آيد از شكم خاصه چون به آب نخود و شبت و نمك پزند و مرق وى نافع بود سردمزاج را و كسى كه شكم وى قبضى داشته باشد و درد پشت كه سبب آن خلطى غليظ مزمن بود و گرده را فربه كند و باه را زيادت كند اما مضر بود به چشم و دماغ خاصه بريان‌كرده آن اولى آن بود كه بر سر آن چيزى بياشامند كه منع صعود بخار از سر بكند و نخود آب وى چون در آب پيه بسيار بود موافق گرده بود و باه برانگيزد و منى زيادت كند و شريف گويد ادمان اكل بريان‌كرده وى خون را بسوزاند و باشد كه بجذام كشد خاصه در مزاج طفلان كوچك و صاحب مزاجان گرم و همو گويد كه كبوتر بچه در ديگ اندازند و روغن كنجد بر سر آن كنند چندانكه آن را بپوشاند و نمك و هيچ توابل در آن نكنند و بپزند و چون پخته شود كسى كه سنگ گرده داشته باشد بخورد بفرمان خداى از وى زايل شود\r\n\r\nفرو\r\nگرمترين پوستين روباه بود بعد از آن سمور پس قاقم و هريك بجاى خود صفت وى گفته شود\r\n\r\nفسوة لضبع\r\nقعبل بود و گفته شود\r\nدر صيدنه ابو ريحان مىنويسد : فسوة الضبع مرغى است از انواع سماروغ و او را بلغت عرب قعبل گويند\r\n\r\nفستق\r\nبپارسى پسته گويند گرمتر از گردكان و بادام بود و نيكوترين آن تازه بود و بزرگ و طبيعت وى گرم بود در سئوم و خشك بود در دويم و گويند گرمى وى در آخر درجه دويم بود و گويند خشك بود در سيوم و گويند در وى رطوبتى فضلى هست و گويند تر است در سيوم و سدهء جگر بگشايد و منع غثيان بكند و قوت معده و فم آن بدهد و شكم ببندد و گزندگى جانوران را سود دهد و باه را زيادت كند و سرفهء بلغمى را نافع بود و غذا اندك دهد و شرى آورد و مصلح وى زردآلوى خشك بود و شريف گويد از خواص وى آنست كه بوى دهان خوش كند و مغص را زايل كند و گويند پوست سبز بيرون وى چون در آب خويسانند و بياشامند تشنگى بنشاند و قى بازدارد و شكم ببندد و روغن وى مضر بود بمعده بخاصيتى كه در وى هست و بدل آن به وزن آن مغز بادام بود و مغز حبة الخضراب و گويند نيم وزن آن مغز بن و نيم وزن آن مغز جوز\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nصاحب مخزن الادويه مىنويسد : بضم فا و سكون سين و ضم تا پستهء فارسى است بسريانى بستقى و بيونانى بسطاقيا و بفرنگى بسماكه نامند\r\nفرانسه  PISTACHE  انگليسى  PISTACHIO \r\n\r\nفستق الهاويه\r\nحب البان بود و گفته شد\r\n\r\nفشاغ\r\nبلفظ اندلسى ريوار خوانند و صاحب جامع صفت و منفعت وى كه گفته صفت ماشر است يا فاشرستين و صاحب منهاج صفت وى گفته است كه نبات وى چون بر شاخها انگور پيچيده شود مفسد وى بود و مؤلف گويد بشيرازى آن را سرم خوانند\r\nصاحب تحفه تحت عنوان فشغ مىنويسد : بفتح فا آن چيزى است كه مجاور خود مىپيچد به حدى كه او را بپوشاند و فاشرا و انواع آن را ازاين‌جهت فشاغ نامند و فشغ از جنس فاشر است و نباتش شبيه به عنب الثعلب با طعم گزنده‌زبان\r\n\r\nفصفصه\r\nبپارسى اسپست خوانند و چون تر بود صفصفه و رطبه نيز گويند و چون خشك گردد قسيت و علف خوانند و نيكوترين آن سبز املس بود و در وى نفخى بود تخم وى منى بيفزايد و شير را هم رازى گويد چون وى را بپزند و بكوبند تا چون مرهم شود و ضماد كنند بر دست كسى كه رعشه داشته باشد هر روز دو نوبت رعشه را زايل كند و روغن وى نيز رعشه زايل كند خوردن و تمريخ كردن غافقى گويد دواب را فربه گرداند و تر آن شكم براند و خشك آن شكم ببندد و سرفه و خشونت سينه را نافع بود\r\nصاحب مخزن الادويه تحت عنوان رطبه مىنويسد : به فارسى اسپست باغى تازه و بتركى ينجه نامند خشك آن را به عربى قست گويند\r\n\r\nفصا\r\nعجم الزبيب بود و گفته شد\r\n\r\nفضه\r\nابن ماسويه گويد سخاله وى سرد بود و خشك باعتدال و گويند معتدل بود در گرمى و سردى و گويند بغايت قابض بود و شيخ الرئيس گويد سخالهء وى چون با ادويه بياميزند خفقان را نافع بود و مقدار مأخوذ از وى دانكى بود و بخور وى رطوبت لزج را سود دارد و جرب و حكه را زايل كند و عسر البول را نافع بود و حكم فعل ياقوت داشته باشد و فعل وى خيلى ضعيف بود و گويند شراب از نقره خوردن زود مستى آورد و نقره چون بوى گوگرد شنود سياه گردد و چون بنمك بشويند سياهى از وى زايل گردد و جلاى وى بدهد و سخالهء وى چون بنمك يا زيبق بر بواسير طلا كنند نافع بود و وى مضر بود بمثانه و مصلح آن عسل بود\r\nصاحب مخزن الادويه مىنويسد : فضه بكسر فا به فارسى سيم و نزد عوام مشهور به نقره است و بهندى رويا بضم را و بسريانى سيما و برومى ارجوا و بيونانى اكورا و بتركى كرمس و بفرنگى ويراط نامند\r\nلاتين  ARGENTUM  فرانسه  ARGENT  انگليسى  SILVER \r\n\r\nفطر\r\nسماروغ گويند و آن انواع است يك نوع فقع و يك نوع فوشنه خوانند و فقع را به فارسى هكل خوانند و يك نوع فقيل و مجموع انواع را كماة خوانند و بدترين همه فطر بود و يك نوع صحرائى بود و يك نوع در شيب خم شراب رويد و آنچه سرخ زهر و آنچه سفيد بود پادزهر بود و هرآنچه در شيب خم شراب رويد پوست آن باز كنند و خشك كند هركرا چند سرانگشتى دهند بيهوش شود و پوست وى زهر بود و گويند هركه بناپاك سماروغ بخورد نسل او منقطع گردد و ديگر فرزند از وى حاصل نشود و خلطى غليظ بد از وى حاصل شود و خشك كرده وى را بدى كمتر بود و طبيعت فطر سرد بود و تر در آخر سئوم و گويند در\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nدويم خدر و سكته آورد و گاه باشد كه بكشد و اگر نكشد هيضه و عسر البول احداث كند و چون بسيار خورده باشد و وى دشوار هضم شود و نوع كشنده ضيق النفس و عرق سرد آورد و گاه باشد كه در روز بكشد و آن در موضعهاى عفن يا در موضعى كه مقام گزندگان بود يا در شيب درختان زيتون رويد و مصلح وى آنست كه مسلوق كرده يا كمثرى تر و خشك بخورند كه بخاصيت دفع مضرت وى بكند و شراب سخت بر سر آن خورند و معالجهء كشنده وى به مقطعات كنند مانند سكنجبين و فودنج\r\nدر مخزن الادويه مىنويسد : فطر بكسر فا و بضم نيز آمده به فارسى سماروغ و شما و بسريانى فطرياثا و برومى موكوطيس و بهندى پهين‌چهنر و بيونانى اونطريثا نامند و ديسقوريدوس در ثالثه قنطس و در رابعه موقوطيس ناميده است و آن نباتيست كه در زمينهاى نمناك و عقب بارشها مىرويد به شكل نصف بيضه مرغ كه منكوس باشد ماكول آن را به فارسى قارچ و بشيرازى مردم عوام هيكل و بتركى كيلك و فطر و كماه اسم ماكول و غير ماكول آنست\r\nلاتين  AGARICUS ESCULENTUS  فرانسه  CHAMPIGNON COMESTIBLE  انگليسى  MASHROOM \r\n\r\nفطراساليون\r\nتخم كرفس كوهى بود و آن دانهء سياه طولانىشكل بود و طبيعت وى گرم و خشك بود در سيوم و قوت وى زايده از بستانى بود و بدل آن دو وزن آن تخم كرفس بود و جالينوس گويد بدل آن نيم وزن آن افسنتين بود\r\nصاحب مخزن الادويه مىگويد : فطراساليون بفتح فا لغت يونانيست و بتركى بطرسالى نامند\r\nلاتين  APIUM GRAVEOLENS  فرانسه  ACHE DES MARAIS , CELERI SAUVAGE  انگليسى  AGE - CELERY \r\n\r\nفقيلاسوس\r\nفقلامينوس گويند و آن بخور مريم بود\r\nدر تحفه بخور مريم را فقلانيوس ذكر كرده است\r\n\r\nفعوليون\r\nحنا بود و گفته شد\r\n\r\nفقع\r\nنوعى از كماة است بپارسى هكل گويند و آن در لب چاهها و اندرون چاه و كنار آبها رويد و آن سالم‌تر از فطر بود و طبيعت آن سرد و تر بود غليظ\r\n\r\nفقد\r\nتخم پنجنكشت بود و گفته شد\r\n\r\nفقاح الاذخر\r\nهر شكوفه و زهرى كه بود آن را فقح خوانند بهترين آن خوشبوى بود طبيعت آن گرم بود در اول و خشك بود در دويم خون حيض ببندد و مقدار مأخوذ از وى يك مثقال بود و نفث دم را نافع بود و طبيخ وى سنگ بريزاند و بول و حيض براند و بقراط گويد درد رحم و گرده و نزف دم و ورم سرد كه در جگر بود و معده سود دهد و اگر ادمان بوئيدن وى كنند سر را گران كند و خواب آورد و اسحق گويد مقلل خون بود و مصلح وى بازرد است و بدل وى قصب الذريره بود\r\n\r\nفقاح السورنجان\r\nاصابع هرمس بود و گفته شد\r\n\r\n","description":"","footnote":"","page_name":" 327 ","page_number":327},
  {"content":"\r\n\r\n\r\nفقاح الكرم\r\nبپارسى ول خوانند و آن شكوفه انگور است و طبيعت آن سرد بود\r\nصاحب مخزن الادويه مىنويسد : شكوفه انگور است بيونانى دوذاطياطون و بورمى اينكس طراخيون و بسريانى نفجى اوكبيشا و به فارسى ول نامند برى و بستانى مىباشد و بهترين آن برى تازه آنست\r\n\r\nفقاح الملح\r\nزهره الملح است و گفته شد\r\nصاحب تحفه مىنويسد : زهرة الملح است و نزد بعضى ابقر است و ماسرجويه گويد كه بر روى نمك معدنى شبيه بشوره متكون مىشود و الطف اجزاى نمك و قبض او كمتر است\r\n\r\nفقلامينون\r\nفقيلاسوس است و گفته شد\r\n\r\nفقلامينون اخر\r\nصريمة الجدى است و گفته شد\r\n\r\nفلنجه\r\nافلنجه خوانند و آن تخمى است مانند خردل ليكن بغايت سرخ بود و نيكوترين آن بود كه چون در دست بمالند بوى سيب كند و طبيعت آن گرم و خشك بود و آن در عطريت استعمال كنند و مقوى معده بود جگر سرد را هم و سده كه در سر بود بگشايد و قوت دماغ بدهد و آنچه زرد بود يا سياه بود بد باشد چون سحق كنند با زيت و بر گزندگى عقرب طلا كنند نافع بود\r\n\r\nفل\r\nصاحب منهاج گويد غاغيه است و آن بيخ نيلوفر هندى است و قوت وى مانند قوت يبروح بود و گويند گرم و خشك بود صداع را ضماد كردن نافع بود و اسحق گويد نيم درم از وى سحق كرده درد معده را نيكو بود و مضر بود بمثانه و مصلح آن عسل بود و بدل وى لفاح و صاحب جامع گويد از قول اسحق بن عمران كه فل ثمر هندى بود و به مقدار فستقى و لون قشر وى بلون فندق بود و مغز وى چرب بود مانند مغز جلغوزه زردى كه بسفيدى مايل بود و طبيعت آن گرم و خشك بود در سئوم و استرخاى عصب را سودمند بود و بواسير\r\nصاحب مخزن الادويه مىنويسد : فل بفتح فا و تشديد لام در ماهيت آن اختلاف است بغدادى نوشته ثمرى است هندى به قدر پسته و انطاكى نوشته عبارت از ياسمين مضاعف است يعنى پيوند با نيلوفر و صاحب اختيارات كه آن را نيلوفر هندى دانسته سهو كرده است\r\n\r\nفلفلمويه\r\nاصل الفلفل بود بپارسى بيخ درخت فلفل گويند و آن خشبى حريف بود و به شكل قسط بود و طبيعت آن گرم و خشك بود دردهاى سرد و تشنج امتلائى و نقرس و قولنج و بادهاى سرد را سودمند بود و بر ورك طلا كردن عرق النسا را دفع كند و غافقى گويد لون را نيكو گرداند و مره سودا بيرون آورد و باه را زياده كند چون با سركه بياميزند و ضماد كنند يا بياشامند ورم سپرز را تحليل دهد چون با مويز بخايند و غرغره كنند يا مويزج بلغم را قطع كند و بدل آن دارفلفل بود و گويند بدل آن به وزن آن نارمشك بود و دو دانك آن سورنجان بود و نيم وزن آن مغز خسكدانه\r\nابو ريحان در صيدنه تحت عنوان فلفلمون مىنويسد : داروئيست او را فلفلمون و فلفلمونه هم گويند و معنى او به لغت پارسى چنين باشد يعنى كه به پليل ماند و\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nصهاربخت گويد فلفل بدل بيخ پلپل است و بعضى گويند بيخ دارپلپل است و در حاشيه مصحح مىنويسد در بعضى نسخ فلفلمويه ضبط شده است\r\n\r\nفلفل ابيض\r\nدرخت فلفل مانند درخت انار بود و جالينوس گويد اول ثمره فلفل دارفلفل بود و از بهر آن است كه دارفلفل ترتر از فلفل بود و صفت دارفلفل گفته شد و همو گويد ثمره فلفل چون نارسيده بود فلفل سفيد بود و چون رسيده گردد سياه گردد و مؤلف گويد چندانكه تفحص كرديم از بازرگانان كه از طرف هند آمدند اين خلاف است دارفلفل درخت وى غير درخت فلفل است و در بنگاله مىباشد و آنكه مىگويند فلفل سفيد هم از درخت فلفل سياه هست خلاف است و ابن مؤلف گويد درخت فلفل درختى بزرگ است و كس بر سر آن نتواند رفت باد وى را بريزاند در آب و از آنجا جمع كنند و خشك كنند اين تشنج كه در او است از آنست و آن را هم گويند آنجا بجوشانند تا جاى ديگر بكارند و فلفل بزمستان و تابستان بار دارد خوشه‌خوشه چون آفتاب گرم شود برگها بر آن خوشها افتد تا سوخته گردد و چون آفتاب فروشود برگها از آن باز شود و درخت فلفل خرد بود و مالك ندارد و صاحب منهاج گويد از قول ديسقوريدوس كه بهترين آن سبك بود و گرمى وى ضعيف‌تر از فلفل سياه بود و لون وى بزردى مايل بود و به مقدار نخودى كوچك بود و مدور و املس و طبيعت آن گرم بود در سئوم و خشك بود در چهارم در كحلها كردن جلاى تمام بدهد و هضم طعام بكند و اشتها بياورد و ورم سپرز را بغايت نيكو بود و بول و حيض براند و طبيعت نرم گرداند و بسيار در ترياقات مستعمل كنند بلغم و سودا را پاك گرداند و مقدار مأخوذ از وى تا نيم مثقال بود و وى مخفف منى بود و مخدر جنين و مضر بود به گرده و مصلح وى عسل بود و ابن ماسويه گويد بدل وى زنجبيل بود\r\nصاحب مخزن الادويه مىنويسد : فلفل بضم هر دو فا و بكسر آنها نيز آمده و معرب پلپل فارسى است و بسريانى پلپلى و بيونانى بشوريقون و ارنيفس نيز و بهندى مرچ و كول‌مرچ يعنى فلفل گرد نامند و معتقد است كه سياه و سفيد درخت علىحده ندارند و شايد فلفل سفيد ثمر نارسيده باشد\r\nابو ريحان در صيدنه مىگويد : فلفل در لغت فارسى آن را پلپل گويند و بلغت رومى پپيرن و بهندى مرچ نامند و وى هم دو نوع فلفل را جدا از يكديگر نمىداند\r\n\r\nفلفل اسود\r\nبيونانى بايارى و آن گرمتر از فلفل سفيد است و طبيعت آن گرم و خشك بود در چهارم و در وى حدتى و تحليلى بود و جلا دهد و بلغم لزج را دفع كند و مسخن اعصاب بود و مسكن آن و چون با زفت بياميزند محلل خنازير بود و چون با نطرون بياميزند بهق را زايل كند و غذاى غليظ را لطيف گرداند و بول براند و اگر بعد از مجامعت زن به خود برگيرد آبستن نشود و جهت تاريكى چشم و آب رفتن آن نافع بود و سردمزاج را نافع بود و مسخن معده و جگر بود و اگر سحق كرده با پياز نمك بياميزند و بر داء الثعلب ضماد كنند بعد از آنكه نيك موضع را ماليده باشند موى بروياند و چون سحق كنند و بروغن زيت بجوشانند و بمالند خدر را نافع بود و اعضاى را كه سردى بر وى غلبه كرده باشد و چون با ادويهء بياميزند كه در وى قبضى بود تقطير البول كه از سردى بود سود دهد و همچنين فالج و خدر و رعشه را نافع بود فى الجمله جهت هر علتى كه از سردى در اعصاب پيدا شود سود دهد و گويند بدل آن يك وزن و نيم آن فلفل سفيد بود\r\nحكيم مومن در تحفه مىنويسد : فلفل بيونانى ارنيفس نامند درخت او شبيه بدرخت سقز و خوشهء او مانند او و برگش رقيق و طرف ملاصق شاخ سرخ و طرف ديگر سبز است و فلفل سفيد و سياه هريك برى و بستانى مىباشد و گويند نارسيده او سفيد مىباشد و بعد از رسيدن سياه بگردد\r\nلاتين  PIPER NIGRUM  فرانسه  POIVRE NOIR  انگليسى  BLACK PEPER \r\n\r\nفلفل الماء\r\nبيونانى او را زربايارى خوانند و آن نباتيست كه در آبهاى ايستاده رويد و آبها كه آهسته روان باشد و تركان وى را فرغنى گويند و گويند چون گرگ وى را بخورد بميرد و بغايت آن را دوست دارد و ورق وى مانند ورق بيد بود و بزرگتر و سفيد و بطعم فلفل بود و بوى وى خوش نبود و ثمر وى كوچك بود و رسته بر شاخهاى كوچك كه از بن ورق مجتمع بود و بعضى بر بعضى مانند خوشه بطعم بغايت حريف بود و چون ضماد كنند ورق آن و ثمر آن ورمهاى بلغمى و ورمهاى مزمن را تحليل دهد و سياهى كه در شيب چشم بود زايل كند و بر كلف و نمش كه بر روى بود ضماد كردن سود دهد و بيخ وى دراز بود و هيچ منفعت ندارد و مؤلف گويد كه آن زنجبيل الكلاب بود كه گفته شد\r\n\r\n","description":"","footnote":"","page_name":" 329 ","page_number":329},
  {"content":"\r\n\r\n\r\nفلفل السودان\r\nحبى است مانند جلبان و بطعم فلفل بود و از بلاد سودان آورند درد دندان را نافع بود و جنبيدن آن\r\n\r\nفلفل الصقاليه\r\nبذر پنج‌انگشت بود و گفته شد\r\nدر تحفه مىنويسد : شامل اثلق و حرف بابلى است\r\n\r\nفلفل القرود\r\nحب الكتم است و در كتم گفته شود\r\nدر تحفه مىنويسد : تخم وسمه است\r\n\r\nفلفل الخواص\r\nماهودانه است و گفته شود\r\n\r\nفليله\r\nاسم هرقوه است كه ثمر آن عود بود و گفته شود و در آندلس نانخواه را بدين اسم خوانند و بعضى تخم پنجنكشت را بدين اسم خوانند\r\nدر تحفه تحت عنوان فليفله مىنويسد : هرنو است و گويند تخم پنجنكشت بود و بلغت مغربى بزر الانجره است\r\n\r\nفلفلمون\r\nحبق جبلى است بپارسى پودنه كوهى گويند و آن نوعى از پودنه است و طبيعت آن گرم و خشك بود و نيكوترين آن صمغى بود و نيم مثقال از وى مشيمه بيرون آورد و مضر بود به فم معده و مصلح آن پودنه برى بود\r\n\r\nفلنجمشك\r\nفرنجمشك بود و گفته شد\r\n\r\nفنجنكشت\r\nذو خمسه اوراق و ذو خمسه اصابع گويند و گفته شد\r\n\r\nفنا\r\nعنب الثعلب است\r\n\r\nفنطافيون\r\nفنجنكشت و پنجنكشت نيز گويند و گفته شد\r\n\r\n","description":"","footnote":"","page_name":" 330 ","page_number":330},
  {"content":"\r\n\r\n\r\nفنك\r\nگرمتر از سنجاب بود سردتر از سمور رازى گويد فنك و قاقم و حواصل معتدل بود در حرارت\r\nصاحب مخزن الادويه مىنويسد : فنك بفتح فا لغت عربى است به فارسى دله و بتركى قرقاس نامند\r\n\r\nفوم\r\nحنطه است و گفته شد\r\nصاحب تحفه مىنويسد : فوم شامل سير و گندم و نخود است\r\n\r\nفوهل\r\nعملول و تملول است و گفته شد\r\nتحفه مىنويسد قنابرى است\r\n\r\nفول\r\nجرجر گويند و آن باقلا است و گفته شد\r\n\r\nفوليون\r\nجعده است و گفته شد\r\n\r\nفوشنه\r\nعوشنه گويند و آن نوعى از قطر است\r\n\r\nفو\r\nبيخى است كه ورق نبات آن مانند ورق كرفس بود و لون وى مايل بود به قرمزى و ستبرى اعلاى وى مانند خنصرى بود در اصل وى عطريتى بود و گويند قوت وى مانند سنبل بود و در بسيارى چيز نيكوتر از وى بود و او را بول بيشتر از سنبل كند و طبيعت وى گرم و خشك بود درد پهلوها را نافع بود بول و حيض براند و خشك وى و مطبوخ وى داء الثعلب را سود دهد و مقدار مأخوذ از وى نيم مثقال بود و گويند مضر بود به گرده و مصلح وى تخم رازيانه بود و جالينوس گويد كبابه در طعم و قوت مانند وى بود الا لطيف‌تر از وى بود و گويند بدل آن به وزن آن سنبل بود و كبار و گويند بدل آن فلفل سياه بود\r\nصاحب مخزن الادويه مىنويسد : فو بضم فا و سكون واو مشدده لغت يونانيست و بيونانى بثوريدوس و فوله نيز گويند و بلسان اهل خوارزم زوله و به فارسى شيستره و بيخ سنبل و بهندى چهال‌كرى نامند و گياهى است شبيه به كرفس جبلى عظيم الورق و ساق آن زياده بر ذرعى و املس و مجوف مائل به بنفش و پرگره و گل آن شبيه به نرگس . . .\r\nبيرونى در صيدنه در توصيف گياه وى مىنويسد : نبات او را كژيهاى بسيار بود و شاخهاى بسيار دارد و بيرون نبات او سياه باشد و ميانهء او سفيد بود و جرم او از سستى بچوبى ماند كه پوسيده شده باشد و عفونتى در جرم او راه يافته بود\r\nلاتين  VALERIANA DIOSCORIAIS  فرانسه  VALERIANE DES JARDINS  انگليسى  GARDEN VALERIAN \r\n\r\nفوفل\r\nثمرى است كه در قوت مانند صندل سرخ بود و درخت وى مانند درخت نارگيل بود و وى مبرد بود و قابض و يابس بود بر ورمهاى گرم غليظ طلا كردن نافع بود و اعضاى مسترخى را محكم گرداند و بوى دهان خوش كند و قوت دل بدهد و منع التهاب چشم و جرب آن بكند و حرارت دهان بازدارد و قوت لثه و دندان بدهد و گويند بدل آن به وزن آن صندل سرخ بود و ربع وزن وى بذر البنج و گويند به وزن آن صندل سرخ و نيم وزن آن گشنيز تر بود\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nصاحب مخزن الادويه مىنويسد : بضم فا و سكون واو و فتح لام گويند معرب از كوبل هندى و بسريانى فوفلا و برومى اورسيمون و بيونانى ضيموطوس و بهندى سپارى نامند و آن ثمر درختى است كه در هند و دكهن و بنگاله بهم مىرسد و نبات آن شبيه به نخل است\r\nبيرونى در صيدنه از قول ارجانى مىنويسد : فوفل ميوهء درخت است و جرم او به اندازه فندق باشد و بزرگتر نيز بود\r\nلاتين  ARECAE CATECHUNUX - NUX ARECAE BETEL  فرانسه  NOIX DE BETEL - AREC  انگليسى  BETEL - NUT \r\n\r\nفوتنج جبلى\r\nفودنج نيز گويند و آن سه نوع بود جبلى و برى و نهرى مؤلف گويد جبلى دو نوع بود يك نوع را جاشا خوانند و گفته شد و يك نوع فلفلمون و هم گفته شد و برى دو نوع بود يك نوع مشكصرامشيع خوانند و گفته شود و يك نوع ديگر پودنهء صحرائى خوانند و آن مطلق پودنه بود و نهرى يك نوع بيشتر نبود و نيكوترين جبلى آن بود كه خوشبوى تازه بود و سبز و ورق آن كوچك بود و طبيعت آن گرم و خشك بود در سئوم ملطفى بغايت قوى بود و عرق براند و بر اثرهاى سياهى كه در بدن بود ضماد كردن نافع بود خاصه چون به شراب پخته باشند و طبيخ وى در حمام حكه و جرب را زايل كند و جذام را نافع بود و ريش دهن و فواق زايل كند و چون با عسل و نمك بياشامند فضول كه در معده بود بيرون آورد و چون بياشامند حيض براند و مشيمه و بچه بيرون آورد و چون خشك گردد بسوزانند و سحق كنند جهت استرخالثه نافع بود و چون با سويق ضماد كنند ورم گرم را ساكن كند و يرقان و استسقا را نافع بود و مسهل سودا بود و شربتى يك درم و نيم بود بجلاب و اسحق گويد مضر بود بامعا و مصلح وى كثيرا بود و بدل وى يك وزن و نيم خود فودنج نهرى بود\r\nصاحب مخزن الادويه مىنويسد : فودنج بضم فا و سكون واو و فتح دال معرب پودنه و يا پودنك فارسى است و بسريانى هيتراسا و بيونانى فونياثا و فيلا نيز و برومى اربقانون و به عربى حبق نامند سپس انواع آن را شرح مىدهد\r\nبيرونى در صيدنه تحت عنوان فوتينج مىنويسد : به لغت رومى غلبشن گويند و بسريانى فورنيثا گويند و كوهى را فورنيثه و طورا گويند و كوهى را بلغت رومى اريغانون گويند\r\n\r\nفوتينج نهرى\r\nشراب وى مانند شراب حاشا بود نيكوترين وى سبزتر بود و فارسى اقوى بود از مجموع پودنها و طبيعت وى گرم و خشك است در سيم چون بخورند و بعد از آن ماء الجبن بياشامند چند روز پياپى داء الفيل را مفيد بود و دوالى را دفع كند و طبيخ وى انتصاب نفس را سودمند بود و چون با سركه نزديك‌بينى كسى برند كه غش كرده باشد نافع بود و منع احتلام كند و طبيخ وى نافض را نافع بود خوردن و ضماد كردن وى گزندگى جانوران را نافع بود و با شراب دفع سموم قتاله بكند خاصه كه پيش از آن خورده باشند و از دخان ورق وى گزندگان بگريزند و مقدار شربتى از وى يك درم بود و چون با شراب پخته بر صاحب جذام ضماد كنند نافع بود و وى مقطع باه بود و گويند بدل وى نعناع است\r\nصاحب مخزن الادويه مىنويسد : فودنج نهرى را ضومران و حبق التمساح و بيونانى قالامينى نامند و به فارسى پودنه بستانى بود\r\n\r\nفوه\r\nمعروف بود به فوت الصباغين و بپارسى روناس گويند و آن بيخى است سرخ و نيكوترين وى آن بود كه سرخ و باريك بود كه از ارمن آورند و آن معروف بود به دربندى و طبيعت وى گرم و خشك بود چون بر بهق سفيد و قوبا با سركه طلا كنند نافع بود و بدن را از هر اثرى كه بود پاك كند و يك درم تا ده درم جهت سقطه و ضربه نافع بود و چون با قدحى شراب بياشامند و ثمره وى چون با سكنجبين بياشامند ورم سپرز بگدازاند و ورق وى چون بياشامند گزندگى جانوران را سود دهد و بيخ وى چون زن به خود برگيرد حيض براند و پختهء وى بغايت مدر بود تا به حدى او ادرار كند كه خون بيايد و جگر و سپرز پاك كند و سده آن بگشايد و چون با ماء العسل بياشامند عرق النسا وجع ورك و استرخا را نافع بود و اگر با عسل ضماد كنند همين سبيل و اولى آن بود كسى كه آن را بياشامد هر روز بحمام رود و گويند مضر بود بسر و مصلح وى انيسون بود و ديسقوريدوس گويد بدل آن در تنقيه جگر و سپرز و انزال حيض و بول به وزن آن سليخه بود و دو دانك وزن آن مويز سياه و گويند بدل آن در برص و بهق شيطرج بود\r\nصاحب مخزن الادويه مىنويسد : فوه بضم فا و تشديد واو مفتوحه و ها به عربى عروق الصباغين و فوت الصبغ و بيونانى دوذريوس و به فارسى روناس و رودك و رودانك و\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nبهندى مجيهه و بفرنگى روپيه و فوه صغير را به لاتينى البيسم و به بربرى روبيه منور نامند\r\nبيرونى در صيدنه تحت عنوان فوة الصباغين از قول ليث مىنويسد : فوة الصباغين را بپارسى روين گويند و بلغت تازى بود و روناس نيز گويند و اهل جرجان روغناز گويند و برومى اوروذيس و بهندى مجيت گويند\r\n\r\nفيلجوش\r\nبپارسى فيلگوش خوانند و آن لوف است و در باب لام گفته شود\r\n\r\nفنجن\r\nسداب است و گفته شد\r\n\r\nفيلزهرج\r\nدرخت حضض مكى است و ثمرهء وى فلفل هندى بود و حضض مكى عصاره وى مىباشد و آن معتدل بود در حرارت و برودت و چون بر موى طلا كنند قوت آن بدهد و چون بياشامند درد سپرز و يرقان را نافع بود\r\nصاحب تحفه مىنويسد : فيلزهرج بمعنى سم الفيل است و آن قسمى است كه حضض هندى است و عصارهء او قاتل فيل است\r\n\r\nفيروزج\r\nنوعى از احجار است و از جمله جواهرات شمرده‌اند نيكوترين آن نيشابورى كهن بود و طبيعت آن سرد و خشك بود چون سحق كنند و بياشامند گزندگى عقرب را نافع بود و ريش اندرونى را و چون در داروى چشم كنند شبكورى و تاريكى چشم را نافع بود و گويند چون روغن بوى رسد خراب شود و عرق همچنين لون آن را تباه سازد و بمشك همچنين تباه و باطل شود لون آن و حس آن و ارسطو گويد هر جوهرى از احجار كه از لون خود بگردد نوشيدن آن بد بود و ابن مؤلف گويد معدن فيروزه بسيار است و بهترين آن ابو اسحقى است بعد از آن ازهرى و سليمانى پس در نوئى و آسمانگونى كه آن را خاكى نيز خوانند ششم عبد المجيدى هفتم عبد الهى هشتم گنجينه و آن ادنىترين فيروزه بود اما اين زمان معادن نيشابور همه خراب شده و فيروزج كرمانى در اين عهد بسيار است كه بدرنگ و رخو باشد لاجرم باندك مايه جربى كه بوى رسد بسبب رخاوت و تخلل اجر در آن تجاريف عفن گردد و سبزرنگ شود و طراوت اصلى باطل كند و فيروزه خوشرنگ روشنائى چشم بيفزايد و با خود داشتن بفال نيكو دارند و گويند بر خصال فيروز شوند و در مفرحات تركيب كنند تصفيه اخلاط كند و تفريح بخشد و اكسيريان گويند اگر فيروزج سوده بر زرشكن‌دار افكنند شكن از او ببرد\r\nلاتين  AGRAPHIT  فرانسه  TURQUOISE  انگليسى  TURKOIS \r\n\r\nفيل\r\nحيوان معروف است دندان وى را عاج خوانند ابن مؤلف گويد فيل معروف است به تكبر و لجاج و فيل از هيچ حيوان نترسد مگر گربه و فيل دو سر دارد معكوس آن‌كس كه نداند گويد دندان است و حال آنكه مخرج وى از اصل قرن است و ميان وى مجوف است و فيل را افصم گويند يعنى كوچك دهن و دهنش فراهم نيايد و خفتن و چون بيفتاد نتواند برخاستن و خفتن وى تكيه بود بر چيزى هندوان گويند پيشانى فيل هر سال عرق كند سطبر خوشبوىتر از مشك و عنبر و فيل هفتصد سال عمر وى بود و هفت سال آبستن بود چون بزايد ديگربار نگيرد ديسقوريدوس گويد برادهء عاج قابض بود و چون بر داخس ضماد كنند زايل كند و شريف گويد چون نشارهء عاج هر روز دو درم به ماء العسل بياشامند حفظ را نيكو بود و اگر زنى كه عاقره بود هفت روز پياپى هر روز دو درم نشارهء وى به ماء العسل بياشامد و بعد از آن مرد با وى مباشرت كند از آن جماع آبستن گردد بفرمان خداى تعالى مؤلف گويد امتحان بنوعى ديگر كرديم سه شب هر شب يك مثقال شنارهء عاج با يك مثقال نبات مصرى زن سفوف ساخت و شب سيم و چهارم مرد با وى مجامعت كرد آبستن شد اما به شرط آنكه بعد از ظهر بود و اگر\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nنشارهء آن با هم‌وزن آن براده آهن بياميزند و بغايت سحق كنند و بر بواسير مقعد پاشند نافع بود و طبرى گويد چون از دندان فيل چيزى بر گردن طفل آويزند با اطفال ايمن باشد و چون از سرگين فيل فرزجه سازند با عسل و زن به خود برگيرد هرگز آبستن نشود و بخور وى صاحب تب كهن را سودمند بود و چون بسوزانند و بر سعفه تر طلا كنند زايل شود و چون در موضعى كه پشه بود بخور كنند بگريزند و اگر ادمان كنند هرگز باز آنجا نروند و ابن زهر در خواص آورده است كه اگر درخت انگور و زرع و درختهاى ديگر به استخوان فيل بخور كنند قطعا هيچ كرم گرد آن نگردد و اگر پارهء از دندان وى در خرقهء سياه بندند و بر گاو بندند از و با گاو ايمن باشد و اگر نشارهء وى مقدار ده درم با آب پودنهء كوهى چند روز پياپى بياشامند مجذوم را نافع بود و رها نكند كه زحمت زياده شود و اگر پارهء از عاج بر عضوى نهند كه استخوانى شكسته يافته باشد جذب كند به آسانى و بيرون آورد\r\nصاحب مخزن الادويه مىنويسد : فيل بكسر با معرب از پيل فارسى است و بهندى هاتى و هتهى و كج نيز نامند\r\nلاتين  ELEPHAS INDICUS  فرانسه  ELEPHANT  انگليسى  ELEPHANT \r\n\r\nفيطل\r\nاهل آندلس طفله خوانند و آن كمون برى بود و سفيد و لبون گويند و در كمون گفته شد\r\nصاحب تحفه مىنويسد : فيطل شاه نرجس است\r\n\r\nفينك\r\nفينج نيز گويند و آن قيشور بود و گفته شود\r\nصاحب تحفه مىگويد : فيند و فينك و فينج حجر القيشور است\r\n\r\n","description":"","footnote":"","page_name":" 334 ","page_number":334},
  {"content":"\r\n\r\n\r\nباب القاف\r\n\r\nقاقله\r\nدو نوع است بزرگ و كوچك از آن بزرگتر از جوزبوا بود و حب آن مانند پنبه‌دانه بود بزرگتر ببزرگى و پوست آن صلب بود و رنگ وى سرخ بود كه بسياهى زند و قاقلهء كوچك را شوشمير خوانند و خيربوا و هال‌بوا و هيل‌بوا گويند و آن سه نوع بود يك نوع به مقدار جوزبوا ليكن مثلث‌شكل بود و دانهء ايشان نزديك يكديگر بود و يك نوع هيل است و گويند لطيف‌تر از بزرگ بود و بزرگ را نر خوانند و كوچك را ماده طبيعت آن گرم و خشك است در آخر درجهء دويم تا اول سئوم و گويند باعتدال نزديك بود و در وى قبضى و تحليلى و تقويتى بود و غثيان را نافع بود و باب انارين هضم را يارى دهد و معده را پاك گرداند و مقدار مستعمل از وى يك درم بود و درد جگر سرد را نافع بود و سده آن را بگشايد چون با سكنجبين يك هفته بياشامند و چون با تخم خيارين بياميزند باجزاء مساوى و هر روز يك درم با سكنجبين بياشامند سنگ گرده و مثانه بريزاند و كوچك وى نشف رطوبت از سينه و حلق و معده بكند و هضم را قوت زياده از نوع بزرگ دهد و لطيف‌تر از وى بود و قبض وى كمتر بود و حراقت بيشتر و گويند قاقله مضر بود به شش و مصلح وى قند بود و بدل قاقلهء كبار يك وزن آن ضعار بود و گويند نيم وزن آن كبابه و نيم وزن آن قاقله صغار و گويند نيم وزن آن قرتعل و بدل قاقلهء صغار به وزن آن قرتعل بود\r\nدر مخزن الادويه آمده است كه : قاقله بفتح قاف و الف و ضم قاف و فتح لام و ها بيونانى قطيداوس و بسريانى شرفيون و شوشما و بفرنگى كرده‌موم و به فارسى هيل و به عربى هال و بهندى الابچى نامند و در ماهيت از جملهء اقاويهء عطريه است و ثمرى است هندى دو نوع مىباشد كبير و صغير كبير را قاقلهء كبار و صغير را قاقلهء صغار نامند قاقلهء كبار را قاقله ذكر و قاقله زنجى را بهندى برى الايچى نامند\r\nلاتين  CARDAMAMUM JAVANICUM  فرانسه  CARDAMOME ROND  انگليسى  ROUND CARDAMOM \r\n\r\nقاقلى\r\nنباتى است مانند اشنان و در طعم وى شورى بود با قبض و اسحق بن عمران گويد مانند كشوث بود در فعل و طبيعت آن گرم و خشك بود در اول و مسهل آب زرد بود خاصه تخم وى و آب وى مدر بود منى را و بول را و مسهل صفرا بود و جگر را سود دهد و كيموس وى نيكو بود و در معده ثقلى پيدا كند بسبب لزوجتى كه در وى هست و شربتى از وى دو دانك رطلى تا نيم رطل بود با ده درم شكر سرخ و صاحب منهاج گويد با شكر العشر و حبيش بن الحسن گويد شرخ سرخ با قاقلى و شاهترج و لبلاب نيكو بود و قوىتر از شكر سفيد بود\r\nصاحب مخزن الادويه مىنويسد : قاقلى بفتح قاف اول و كسر قاف ثانى و فتح لام مشدده و به لام و بضم قاف و كسر لام نيز آمده لغت قبطى است و به عربى قلام كرمان و\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nفلاح و رجل الفروج و به فارسى كاكل و كاكسر و شابانك و نيز به فارسى و بتركى شور و بيونانى مروسيمون و برومى آوردقيون نامند\r\n\r\nقاتل النمر\r\nخانق النمر است و گفته شد\r\nدر تحفه اضافه مىكند كه نزد بعضى مازريون سياه است\r\n\r\nقاتل النمل\r\nنيلوفر است و گفته شد\r\n\r\nقاتل ابيه\r\nبداسقان و بدكشان گويند و گفته شد\r\nصاحب تحفه اضافه مىكند كه نزد بعضى قطلب است\r\n\r\nقاتل‌تف\r\nنوعى از اشق است و گفته شد\r\n\r\nقاتل الكلب\r\nادراقى خوانند و آن الكلب بود و گفته شد\r\n\r\nقاره\r\nبيونانى سطاخينس گويند و گفته شد\r\n\r\nقاتل العلق\r\nنوعى از آناغلس بود كه زهر ازرق بود و آن آذان الفار بود و گفته شد\r\nدر تحفه مىگويد كه : شكوفه او كبود باشد و نزد بعضى مرزنجوش است\r\n\r\nقاتل الذئب\r\nخانق الذئب بود و گفته شد\r\n\r\nقاطون\r\nارميناست و گفته شد\r\n\r\nقاوند\r\nقيونه خوانند و به پارسى پيه قاوندى گويند و روستائيان شيراز آن را شرنيلى گويند و آن را از هندوستان آورند مانند پيه بسته بود طبيعت وى گرم بود درد پائى كه از سردى بود ماليدن آن سود دارد و سرفهء كهن سرد و درد خاصره و پشت كه از سردى بود چون يك درم از وى در حسو كنند و بياشامند نافع بود و ماليدن نيز سود دهد و صاحب جامع گويد وى را از ثمر\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nگيرند كه مانند فندق بود باسياب خرد كنند و روغن وى بگيرند و رها كنند تا منجمد شود ابن مؤلف گويد در تركستان مرغى هست و او را نيز قاوند گويند و پيه او را قاوندى خوانند و همچنين گرم بود و دردها كه از سردى بود تسكين دهد\r\nصاحب مخزن الادويه مىنويسد : قاوند از ادويه محموله است معنى اصل آن معلوم نيست كه نباتى يا حيوانى بود و پس از ذكر عقايد مختلف بالاخره مىگويد كه نواب معتمد الملوك سيد علوى خان قدس سره نوشته‌اند ثمر درختى است كه در كوهى كه بر كنار نهر گنگ مىرويد بدست مىآيد و آن ثمر به قدر بادام بزرگى است و از مغز آن اين روغن بدست مىآيد\r\n\r\nقاقيا\r\nاقاقيا بود و گفته شد\r\n\r\nقاتل اخيه\r\nخصى الكلب بود و گفته شد و از بهر آن اين اسم بر وى نهاده‌اند كه ايشان دوبيخ‌اند مانند دو زيتون كه در سالى يكى فربه بود و يكى لاغر و در سالى ديگر آنكه فربه بود لاغر گردد و آنكه لاغر بود فربه گردد\r\n\r\nقابضه\r\nبپارسى سنگدان خوانند و در قوابض گفته شد\r\n\r\nقارسيا\r\nقراصيا بود و گفته شد\r\n\r\nقبج\r\nحجل خوانند و بپارسى كبك گويند و صاحب منهاج گويد نزديك به تيهوج بود و لحم وى الطف لحوم بود و گرم و تر بود و چون بريان كنند شكم ببندد و سخين بود و باه برانگيزد و دل را روشن كند و غذاى بسيار دهد و از بهر آنكه دير هضم شود و شريف گويد گوشت وى معتدل بود و غذاى نيكو دهد و زود هضم شود و دماغ وى چون با شراب صرف بياشامند يرقان را سود دهد و جگر وى چون گرم بود مقدار نيم مثقال فروبرند صرع را سود دهد و زهرهء وى شبكورى و تاريكى چشم را نافع بود كجل كردن وى و چون زهره وى سعوط كنند هر ماه ذهن زيادت كند و نسيان كم كند و قوت باصره بدهد و اگر زهره وى با مرواريد ناسفته و مثل آن مشك با جزاء مساوى سحق كنند سفيدى چشم و غشاوه و جرب را سود دارد و بيضهء وى چون با سركه عنصل بپزند و بخورند درد شكم و مغص را سود دهد\r\nلاتين  PERDIX CINEREA  فرانسه  ALINOTTE , PERDRIX  انگليسى  PARTRIDGE \r\n\r\nقت\r\nرطبهء خشك است و آن فصفصه بود و گفته شد\r\n\r\nقتاد\r\nخارى است كه صمغ وى كثيرا است و بشيرازى آن را كم خوانند و خار وى را بسوزانند و چوب وى را به گاو و شتر دهند و غذائى نيكو بود ايشان را و طبيعت آن گرم و تر بود و سرفه را سودمند بود و قرحهء شش را و منفعت كثيرا در كاف گفته شود\r\nدر مخزن الادويه مىنويسد : قتاد بفتح قاف لغت عربى است و نيز شجرة القدس و مسواك القياد و مسواك المسيح و به فارسى كون و نوارس و قبيح نيز قسمى از آنست و اصح آنست كه به فارسى آن را كم بضم كاف و بشيرازى بالش عاشقان نامند و آن درختى است پرخار و ساق آن بىخار و مانند نى و شتر آن را بخورد رنگ گل آن زرد و كثيرا صمغ آنست\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nفرانسه  ASTRAGALE SUCCULENT  انگليسى  GOAT , S THORN \r\n\r\nقثاء\r\nقشعر خوانند و كوچك آن را شعارير و صفايس گويند بپارسى خيارزه گويند و شنكيار و خيار دراز هم گويند نيكوترين آن نيشابورى پخته بود و طبيعت آن سرد و تر بود در سيوم تسكين حرارت و صفرا بكند بول براند و تشنگى بنشاند و مثانه را موافق بود و بوئيدن قثاء و قثد در بيخودى كه از حرارت بود انتعاش بخشد و ورق وى با عسل بر شرى طلا كردن نافع بود و خوردن وى گزندگى سگ ديوانه را نافع بود و كيموس وى بد بود و مستعد عفونت بود و تبهاى صعب آورد و درد معده و دفع ضرر وى بعسل يا مويز كنند و يا نانخواه و رازى گويد سبكتر از خيار بود و زودتر بگذرد و خيار و خيارزه و كدو محرورمزاج را نافع بود و محتاج اصلاح نبود ليكن اگر بسيار بخورند نفخ در شكم و ثقل پيدا كند و مصلح آن جوارش كمونى و سفرجل بود اما سردمزاج را مضر بود و اولى آن بود كه بسيار نخورد و شراب صرمى در پى آن بياشامند و جوارشات گرم\r\nصاحب مخزن الادويه مىنويسد : قثاء بكسر قاف و فتح ثاء مشدده به فارسى خيارزه و بيونانى قيموطمشور و سريانى بوصينى و برومى قوميا و بهندى ككرى نامند ثمر آن دو نوع مىباشد يكى بزرگ و طولانى ضخيم اللحم قليل البرز كه در اول بهار مىرسد و اين را خيارزه كازرونى نامند نوع دوم كوچكتر و لحم آن نازكتر و تخم آن بيشتر و در اواخر تابستان مىرسد و اين را خيارزه نيشابورى نامند و اين شيرين‌تر و لطيف‌تر است\r\nمولانا نفيس كرمانى گفته كه قثاء خيار است و آن بطير خام مستدير است كه خام بود و اين قول نادرست بود اين مشهور به كمبزه و هوكو و كركو است نه خيارزه\r\nابو ريحان در صيدنه مىنويسد : اهل جرجان او را خيار گويند اهل يمن قشعر و اهل مغرب فقوص نامند و برومى فلوسيون و به هندوى كاكرى گويند\r\n\r\nقثاء هندى\r\nخيارشنبر است و گفته شد\r\n\r\nقثاء هندى برى\r\nبل است و گفته شد\r\n\r\nقثاء الحمار\r\nبپارسى خيارزه سپند گويند و آن قثاء برى بود و اهل اندلس علقم خوانند و آرد قثاى نيز گويند و بيونانى اسفيرا و اغريوس و عصارهء ثمر آن را اطريون گويند و نبات وى نبات كبر ماند اما خار ندارد و لون وى سبزى بود كه بسياهى مايل بود و صنعت عصاره وى چنان است كه ثمر وى در آخر تابستان كه زرد شود بگيرند و در خرقه كنند و بمالند تا آب از وى بيرون آيد و صافى كنند و در ظرفى كنند تا خشك شود و بر روى خاكستر و در سايه خشك كنند يا كرباس سه‌تو كنند بر روى خاكستر بيخته و عصاره غليظ بر آن ريزند تا كرباس آب فروخورد پس بر صلايه سحق كنند و قرص سازند طبيعت وى گرم و خشك بود در اول درجه سئوم و گويند حرارت وى در دويم بود محلل و ملطف بود و بيخ وى چون بدان مضمضه كنند با پست جو بر هر ورم بلغم كهن كه بود تحليل دهد و چون با صمغ بطم بر جراحتها نهند از دمل و هرچه بود بگشايد و چون با سركه بپزند و بر نقرس طلا كنند نافع بود و طبيخ وى حقنه كردن جهت عرق النسا سودمند بود و مضمضه بدان كردن درد دندان را نافع بود و مقدار يك درم چون خشك كنند و سحق كنند بهق و جرب ريش‌شده و قوبا زايل كند و عصاره ثمر وى حيض و بول براند و اگر زن به خود برگيرد بچه تباه كند و اگر با شير سعوط كنند يرقان سياه را نافع بود و صداع كهن و عصارهء وى چون در گوش چكانند درد گوش را موافق بود و چون با زيت كهن يا با عسل يا با زهرهء گاو بدان تحنك كنند يا طلا كنند ورم حنجره و خناق را بغايت نافع بود و وى مسهل خلط خام غليظ و مرهء سودا و آب زرد بود و بايد كه با ادويه كه موافق بود خلط كنند مانند صبر و قنطوريون باريك و سورنجون و نوريدان و كماقيطوس و قسط و زعفران و سنبل و دارچينى و سليخه و زراوند مدحرج و انيسون و تخم كرفس و فطراساليون و جاوشير و سكبينج و مقل و تربد و نمك هندى و حب بلسان و چون با بعضى از آن ادويها بياميزند نافع بود جهت بسيار دردها چون درد مفاصل و نقرس و قولنج و لقوه و خدر دست و پاى و دردها كه از مره سودا بود و نشايد كه با ادويه حاره مثل سقمونيا و شحم حنظل بياميزند و شربتى از وى دانكى بود تا دانك و نيم بحسب مزاج و مضر بود به شش و مصلح وى صمغ عربى بود و طين ارمنى و نشاسته و اگر قثاء الحمار با روغن كنجد بپزند و بر بواسير كه ظاهر بود\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nپيرامون مقعد طلا كنند نافع بود يا بعوض روغن كنجد روغن چراع كنند نافع بود و خشك گرداند و اسحق بن عمران گويد كه روغنى كه از آب وى و زيت بگيرند و در آفتاب يا تابش آتش برند تا آب سوخته گردد و روغن بماند آن روغن نافع بود جهت سردى اعضا چون بر آن بمالند و كلف و اثرها كه بر روى بود زايل گرداند و نافع بود جهت دوى و گرانى گوش كه از رياح غليظ بود شريف گويد طبيخ ورق وى و بيخ وى مجذوم را نافع بود و اگر بيخ وى سحق كرده بر ورم كه بر بن گوش بود و ورمهاى بلغمى كه در گردن بود نهند بگدازاند و روغن وى مفاصل كهن و نو را ماليدن و خوردن نافع بود و شربتى از وى جهت تقويت دو درم بود كه با آرد جو بياميزند و وى خلط خام و لزج بيرون آورد و ربو و ضيق النفس را نافع بود و عصارهء وى در حقنه كردن درد پست نافع بود ليكن سجح آورد و مسهل خون بود و تنها حقنه كردن خطر بود مگر خلط كنند با ادويه كه موافق بود و از يك درم تا يك مثقال كنند بحسب مزاج و باشد كه قى با فراط آورد و مداواى وى به پست جو به شراب يا با سركه كنند كه قى بازدارد\r\nصاحب مخزن الادويه مىنويسد : قثاء الحمار لغت عربى است و نيز به عربى مشط الذئب و صاب و به فارسى خيارزه اسپند و خيارخر و سماهنك و كربز و بيونانى شقوشينا و در ماهيت نبات آن اختلاف است بعضى گفته‌اند نبات آن شبيه به نبات قثا است و برگ آن مزغب و خشن و قثاء يعنى ثمر آن شبيه ببلوط و بيخ آن بزرگ و سفيد رنگ و منبت آن خرابها و زمينهاى رملى و طعم ثمر آن تلخ و كريه الرائحه است\r\nابو ريحان در صيدنه مىنويسد : برومى قثاء الحمار را اغرسوقويس و عصارهء آن را ايطرون گويند و بيونانى فقلمينوس گويند و بلغت لاطينى ميلوترا نيز گويند او بپارسى سيب خاكى باشد\r\nلاتين  CUCUMIS ASININUS  فرانسه  CONCOMBRE SAUVAGE  انگليسى  WILD CUCUMBER \r\n\r\nقثاء النعام\r\nحنظل است و گفته شد\r\n\r\nقثاء الحيه\r\nاز قول صاحب جامع زراوند طويل است و از قول صاحب منهاج گويد حنظل كوچك و صفت هر دو گفته شد\r\n\r\nقثد\r\nبپارسى خيار گويند و گفته شد در خا\r\n\r\nقدميا\r\nقليميا بود و گفته شد\r\n\r\nقداح\r\nرطبه است و گفته شد\r\nصاحب تحفه اضافه مىكند كه نزد بعضى بهارنارنج است\r\n\r\nقدح مريم\r\nنباتى است كه بيونانى قوطوليدون گويند و گفته شود\r\n\r\nقديد\r\nگوشت خشك بود و نيكوترين آن بود كه از حيوانى نر گيرند و حرارت وى كمتر از نمكسود بود و قوت بدن بدهد و مستسقى را نافع بود خاصه چون در سركه خويسانند تا تشنگى كمتر كند و گرسنگى كه از مستى بود زايل كند و قليل الغذا بود و اولى آنكه با روغن و شير پزند\r\n\r\n","description":"","footnote":"","page_name":" 339 ","page_number":339},
  {"content":"\r\n\r\n\r\nقرع\r\nدباء خوانند بپارسى كدو گويند نيكوترين آن بود كه تازه و تر بود اگر با خردل خورند خلطى حريف از وى متولد شود و اگر با نمك خورند خلطى مالح و مسلوق وى غذا اندك دهد و زود بگذرد و صفرا و خون ساكن كند و مولد بلغم بود و محرورى و صفراوىمزاج را نافع بود حرارت بنشاند و تشنگى بازدارد و خشونت سينه و سرفه و كسى كه جگر وى گرم بود و تب گرم را نافع بود چون با ماش مقشر بخورند و با روغن بادام شيرين بپزند و سردمزاج و بلغمىمزاج و اصحاب سوداوى را نشايد كه خورند كه قولنج غليظ آورد و اگر خواهند كه خورند با زيت مطخن كنند و مطيب به فلفل و خردل و سداب و كرفس و نعناع كنند و شراب صرف بر سران خورند و جوارشات خردل و مرى بر سر آن خورند مصلح وى بود و چون مسلوق كنند و باب غوره و آب انار و سركه و روغن بادام و زيت بخورند خلطى اسليم از وى حاصل شود و سويق وى سرفه و درد سينه كه از حرارت بود را نافع بود و تشنگى بنشاند و كرب كه از صفرا بود سود دهد درد حلق را نافع بود و رازى گويد روغن وى مانند روغن بنفشه و نيلوفر بود و سهر و حرارت را سود دارد و آب وى صداع را زايل كند چون بياشامند يا بدان سر بشويند و اگر با روغن گل در گوش چكانند درد آن ساكن كند و ورم دماغ را نافع بود و چون در خمير گيرند و در ميان آتش نهند تا بريان شود و آب آن بگيرند و با قند بياشامند تبهاى سوزان گرم ساكن گرداند و تشنگى بنشاند و غذاى نيكو دهد و چون بعد از آنكه در آب فلوس خيارشنبر و ترنجبين و خمير بنفشه حل كنند بياشامند صفراى محض براند و شريف گويد كدوى كوچك كه اول همه بيرون آيد چون در خمير گيرند و بريان كنند و به آب آن كحل كنند زردى چشم كه از يرقان بود زايل كند و چون به آب گل كحل كنند درد چشم گرم زايل كند و شفا دهد و پوست كدوى خشك چون بسوزانند و بر موضعى كه خون روانه بود افشانند بازدارد و اگر بسوزانند و با سركه بسرشند و بر برص طلا كنند نافع بود و دانهء وى چون مقشر كنند و روغن وى بگيرند درد امعا را نافع بود و كدوى چون به آخر رسد بن وى بگشايند و سوراخى گشاده در ميان وى بكنند و به خبث الحديد بيندايند تا ممتلى شود و بن آن باز جاى نهند و چهل روز رها كنند بر درخت بعد از آن بچينند و آنچه در اندرون وى بود بيرون آرند و بفشارند آب سياه از وى بيرون آيد در شيشه كنند كه پر شود و رها كنند و چون خواهند استعمال كنند حنابندان بسرشند و بر موى حضاب كنند سياه گرداند بغايت و جرادة كدو تر چون ضماد كنند رد ابتداى درد چشم كه از حرارت بود نافع بود خاصه چون به آب جو بسرشند و همچنين صداع گرم را چون بموضع درد لطوخ كنند خواه تب و خواه در غير تب و چون ضماد كنند بر حمره ردع ماده كند و درد آن ساكن كند و خشك ريش ذكر را نافع بود و خشك گرداند و همچنين ريشهانى كه بر اعضاى يابس المزاج بود و سوختگى آتش را نافع بود چون با روغن گاو سرشند و مغز دانهء وى سرفه كه از گرمى بود را سود بدهد و مرطب سينه بود و مقطع تشنگى بود چون در آب بمالند و سوزش مثانه كه از خلطى بد بود نافع بود دوى مولد ثقل معده بود و اولى آن بود كه با سفرجل بياميزند در سلوق كردن بعد از آن با مرى و صعتر و فلفل و فودنج استعمال كنند\r\nصاحب مخزن الادويه مىگويد : قرع به فتح قاف و سكون را و عين لغت عربى است و نيز به عربى دباء و به فارسى كدو و بهندى نيز مشهور بدان است و بتركى قباق و بسريانى قراء و برومى فلوفرنيا و بيونانى قروفا نامند و ديسقوريدوس قلفيا مامنده است\r\nلاتين  CUCURBITA PEPO  فرانسه  CITROUILLE , COURGE  انگليسى  PUMPKIN , PUMPION \r\n\r\nقرنفل\r\nبپارسى ميخك گويند و نر آن مانند استخوان زيتون بود و درازتر و بغايت سياه و علك وى در قوت علك البطم بود نيكوترين آن تيزبوى و شيرين‌طعم با تيزى و تلخى اندك بود و طبيعت آن گرم و خشك بود در سئوم بوى دهان خوش كند و چشم را روشن دارد و شبكورى زايل كند كحل كردن و قوت جگر بدهد و قى و غثيان و سلس البول و تقطير البول را نافع بود چون از سردى بود و مسخن رحم زنان بود و اگر نيم درم از وى سحق كنند و با شير تازه بياشامند بناشتا مجامعت قوت دهد و بوى وى مقوى دماغ سرد بود كسى كه علت سودا بر وى غلبه كرده باشد و وى مقوى دل و مفرح بود و سوداى مزاج را نافع بود و مقوى معده و جگر و مجموع اعضاى باطن بود و مسخن آن و استسقاى لحمى را نافع بود و مقوى اعضاى رئيسه بود بدين سبب بود كه مجامعت زياده كند و هضم را يارى دهد و بادها كه متولد شده باشد از فضول غذا در معده و مجموع شكم بشكند و لثه را قوت دهد و گويند مضر بود به معا و مصلح وى صمغ عربى بود و گويند بدل آن نيم وزن آن جوزبوا و نيم وزن آن يا به وزن آن خولنجان بود\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nدر مخزن الادويه مىنويسد : قرنفل به فتح قاف و را و سكون نون و ضم فا و قرنفول نيز و بيونانى غرنيواس و برومى قرفلون و به فارسى ميخك و بهندى لونك و بانگريزى كلوف نامند و آن ثمر درختى است كه در جزيره جاوه و بتاويه بهم مىرسد درخت آن شبيه درخت كنار است ابو ريحان در صيدنه مىنويسد : بعضى از قرنفل نر و بعضى ماده است و ميوهء نبات قرنفل به هيأت چهارسو بود و به غنچه ناشكفته ماند و آنچه نر است بهندى اورالونكهل گويند و ديگرى لونك نيز نامد\r\nلاتين  CARYOPHYLLI  فرانسه  CLOUS DE GIROFLE  انگليسى  CLOVES \r\n\r\nقريض\r\nبذر الانجره بود و گفته شد\r\n\r\nقرنفل بستانى\r\nفرنجمشك است و گفته شد\r\n\r\nقرفه قرنفل\r\nقرفة الطيب خوانند و پوست هر چوب درختى بود كه آن را قرفه خوانند و قوت وى نزديك بقرنفل بود و آن پوستى سبز بود از قرنفل ضعيف‌تر بود به فعل و طبيعت آن گرم و خشك است در دوم و گويند در سئوم و گويند معتدل بود در حرارت و برودت و بدل وى قرنفل بود\r\n\r\nقرومانا\r\nكروياى برى بود و كروياى جبلى نيز گويند و مؤلف گويد بشيرازى تخم توخره خوانند و تخم بدران گويند و در طعم وى تلخى بود و نيكوترين آن تازه زرد بود و فربه و طبيعت آن گرم بود در سئوم و خشك بود سينه را پاك كند از اخلاط و چون باب بياشامند درد گرده و عسر البول و قولنج را موافق بود و گزندگى عقرب و مجموع گزندگيها را نافع بود يك درم با بيخ غار سنگ گرده بريزاند و چون سحق كرده با سركه بر جرب و سعفه طلا كنند زايل كند و دخان وى بچه در شكم بكشد و مقدار ماخوذ از وى يك مثقال بود و گويند مضر بود و به سپرز و مصلح آن انيسون بود و بدل آن ادخر و حرمل بود و گويند بدل مشكطرامشيع بود\r\nصاحب مخزن الادويه تحت عنوان كرويا مىنويسد : بضم كاف و را و سكون واو و فتح يا معرب كراوياى لاطينى و يا كراوى سريانيست و بيونانى از حميون و برومى فادرونى و به عربى تقده و تقود و كمون رومى و بعضى كرنياد و كرنقاد و به فارسى كرويه و زيرهء رومى و شاه‌زيره نامند و ديسقوريدوس قاروا ناميده است و آن تخم نباتيست بستانى و برى\r\nابو ريحان در صيدنه تحت عنوان قردمانا مىنويسد : بعضى قردمانا را قرطمانا گويند و بلغت رومى او را قردامومون گويند و كروياى رومى است\r\nباز صاحب مخزن الادويه تحت عنوان قردمانا مىنويسد : بضم قاف و كسر دال قردمانى و قردامون نيز آمده و لغت يونانى است و آن كروياى دشتى است\r\n\r\nقرقو\r\nزعفران بود و گفته شد\r\n\r\nقرقومعما\r\nقرقومعا نيز گويند و آن ثفل روغن زعفران بود بيونانى بهترين آن خوشبوى فربه سياه بود كه هيچ چوب در وى نبود و چون به آب بگدازد بلون زعفران بود و چون بخايند دندان را رنگ كند رنگى سخت كه باقى بماند و وى مسخن و منضج بود و خشك بود در سئوم بول براند و تاريكى چشم زايل كند\r\nصاحب مخزن الادويه تحت عنوان قرقومغما مىنويسد : بفتح قاف و سكون را و ضم قاف و سكون را و فتح ميم و سكون غين و ميم دالف و قرقوغما نيز آمده و لغت يونانيست و آن ثقل دهن زعفران است در تحفه فرقومعما ذكر شده است\r\n\r\nقرقرون\r\nسعد بود و گفته شد\r\n\r\n","description":"","footnote":"","page_name":" 341 ","page_number":341},
  {"content":"\r\n\r\n\r\nقراصيا\r\nجراسيا نيز گويند مولف گويد بپارسى آلوا بو على خوانند و آن سه نوع بود شيرين و ترش و عفص و آنچه شيرين بود گرم و تر بود در دويم زود از معده بگذرد و مرخى وى بود و مستحيل شود بهر طبعى كه غالب بود و شكم براند و طبع نرم دارد مع‌ذلك نعوظ زيادت كند اما مفسد غذا بود و مولد سودا بود و آنچه ترش بود تشنگى بنشاند و شكم ببندد و معده بلغمى را كه مملو فضول بود سعود دهد از بهر آنكه تجفيف در وى بيشتر بود كه در عفص و آنچه عفص بود ضد شيرين بود و ديسقوريدوس گويد چون تر بود شكم براند و چون خشك بود شكم ببندد و صمغ وى چون با شراب و آب بياميزند سرفه زايل كند و لون را نيكو گرداند و چشم روشن كند و منعظ شهوت بود چون با شراب بياشامند سنگ بريزاند\r\nصاحب مخزن الادويه مىنويسد : قراصيا قاف و كسر صاد بضاد معجمه نيز آمده و به سين بجاى صاد و قاراسيا نيز آمده لغت رومى است و اهل صقلب چراسيا و اهل مغرب و آندلس حب الملوك و اهل دمشق نيز قراسيا گويند و به فارسى شيرين آن را گيلاس و ترش آن را آلوبوعلى و عوام آلوبالو و آلوبولى و الىبالى نيز نامند\r\nالبالو به لاتين  CERASUS AVIUM , PRUMUS AVIUM  فرانسه  MERISIER  انگليسى  BLACK CHERRY \r\nگيلاس به لاتين  CERASUS VULGARIS , PRUNUS CERASUS  فرانسه  CERISIER  انگليسى  RED CHERRY \r\n\r\nقرة العين\r\nكرفس الماء بود و جرجير الماء خوانند و بيونانى سليقون و آن بيشتر در آبهاى ايستاده رويد در آب روان نيز رويد و ساق وى و شاخهاى وى رطوبتى لزج داشته باشد چنان كه بر دست چسبد و در وى عطريتى بود و ورق وى بزرگتر از ورق نعناع بود باندكى و مسخن و محلل بود بول و حيض براند و سنگ گرده بريزاند و با بول بيرون آورد خواه خام خوردن خواه پخته و بچه بيرون آورد و خوردن وى قرحهء امعا را نافع بود و اگر بسيار خورند مزاج را گرم كند تا به حدى كه روى و بدن را سرخ كند و لون برص را نيكو گرداند و درد پهلوها را سودمند بود و محلل و مفتح سده بود و مسخن معده\r\nصاحب مخزن الادويه مىنويسد : بضم قاف و فتح راء مشدده لغت عربى است و آن را جرجير الماء و كرفس الماء نيز نامند و بيونانى ديقورس و سلينون و افوساليوس بمعنى كرفس الماء و بسريانى كرقشاد و برومى سيون و به فارسى كنگر آبى نامند\r\n\r\nقرانيا\r\nدرختى است بزرگ در كوهستان سردسير رويد ورق وى مانند ورق آزاد درخت بود و ثمر وى مانند ثمر زيتون دراز بود و چون نارسيده بود سبز بود و چون رسيده گردد سرخ شود مانند خون و آن را خورند و در طعم وى عفوصتى تمام بود و طبيعت وى گرم و قابض بود و موافق اسهال شكم و قرحهء امعا چون در طبخ كنند و بخورند و در نمك آب نهند مانند زيتون و رطوبتى كه از ورق وى چون تر بود حاصل شود بسوزانند و بر قوبا مالند زايل كند و ورق و قضبان وى بغايت عغص بود و مجففى قوى بود\r\n\r\nقرصعنه\r\nدر آندلس شوكهء ابراهيم خوانند و آن انواع بسيار بود و نبات وى در سنگستانها رويد و زمينهاى خشن و ريگ بومها و آن نوعى از خار است و چون اول بيرون آيد ورق وى بر روى زمين پهن گردد و سبز و خشن بود و چون بزرگ گردد خار شود و به قدر يك جسب زياده‌تر بود و نبات وى انبوه بود و گل وى سفيد بود و سر گل وى بسرخى زند و گرد گل وى شش خار بود و بيخ وى مانند سنان و صلب بود و بيخ وى به سطبرى انگشتى بود و بدرازى سه گز بلكه زياده بود و مؤلف گويد به زبان آن قوم كه مگس عسل دارند آن را خار و خسك و بشيرازى شزه گويند و در صحراهاى شيراز بسيار بود و مگس نحل از گل وى خورش دارد و بيخ وى درد پهلو و سينه و گزندگى جانوران و عقرب را نافع بود و طبيعت نبات وى گرم و خشك بود در آخر درجه اول و محللى ضعيف بود و چون با شراب بياشامند درد جگر و گزندگى عقرب و جانوران و زهرهاى كشنده را نافع بود و اگر با يك درم تخم گذر بياشامند حيض براند و محلل مغص بود و بعضى گويند چون ضماد كنند بر ورمها تحليل دهد و غانقى گويد ملطف بود و سريع الانحدار و مولد خلطى محمود بود و بلغم رقيق بگدازاند از معده و امعا و بول براند و بيخ وى چون تر\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nبخورند يا بعسل مربا كنند احشا را نيكو بود و اگر يك جزء از وى و يك جزء آرد جو با كاسنى بسرشند و طلا كنند بر ورمهاى كه در ساق بود و آب از وى روانه بود نافع بود و در ابتداى داء الفيل همچنين و ابن راشد گويد طبيخ وى چون بياشامند ايمن باشند از درد پهلو\r\nصاحب مخزن الادويه مىنويسد : قرصعنه بفتح قاف و را و سكون صاد و فتح عين و نون و ها لغت عربى است و حافظ النحل نيز نامند و اهل شام شوكهء ابراميم و شجرهء ابراهيم و بفرنگى ارين‌جيم گويند\r\nصاحب تحفه هشت قسم از انواع قرصعنه را شرح داده و قسم هشتم كه ساقش به قدر شبرى و نصف او چيزى و مايل سفيدى و شاخها زياده بر شش عدد نمىباشد و قبهاى او مستدير و در اطراف قبه شش عدد خار و در طعم شبيه به زردك را قرصعنه مطلق دانسته و مىنويسد آن را در مازندران زدلنك و در تنكابن ششاك نامند نه محفف شش شاخ باشد\r\n\r\nقراطارغوين\r\nنباتيست كه ورق آن مانند ورق گندم بود و شاخهاى بسيار بود از يك اصل بسته و تخم وى مانند جاورس بود و بيشتر در موضعهائى رويد كه سايه باشد بغايت حريف بود و ثمر وى در مذاق حدتى و حرارتى تمام دهد و گويند چون زن چهل روز بياشامند به آب بعد از ظهر پيش از آنكه مرد نزديك وى رود فرزند نرينه آورد\r\nصاحب مخزن الادويه همين خاصيت اخير را براى اين نبات نوشته و مقدار ماخوذ از وى را نيم درم با پانزده مثقال آب خوردن در ناشتا دانسته است\r\n\r\nقَرقَمان\r\nچوبيست كه در ميان مقل مكى بود و طبيعت آن سرد و خشك است و آن را در سنونات كنند جهت قوت گوشت بن دندان و دندان را پاك كند\r\nصاحب مخزن الادويه مىنويسد : قرقمان بكسر قاف اول و دوم و بفتح هر دو قاف نيز آمده است و آن چيزى است مانند قاد كه در جوف بعضى اشجار كهنه بهم رسد خصوصا درخت خرما و مقل\r\n\r\nقِرمِز\r\nدود الصباغين گويند و آن حيوانيست كوچك و خاصيت آن حيوان آنست كه رنگ ابريشم و صوف بدان مىكنند و كتان و پنبه نتوان كرد و حبى ديگر هست مانند عدس سرخ‌رنگ بود و آن را نيز قرمز خوانند و آن را فصفص خوانند و شريف گويد طبيعت وى گرم و خشك است در سئوم درجه و از خاصيت وى آنست كه چون زن هفت روز و هر روز دو درم بعسل بياشامد قطع خون حيض كند و چون با سركه استعمال كنند قطع نسل بكند و اگر در ابريشم سرخ كنند و بر محموم آويزند شفا يابد\r\nصاحب مخزن الادويه مىنويسد : قرمز بكسر قاف و ميم لغت رومى است و گفته‌اند لغت تركى است و به عربى دود الصباغين و صبغ ارمنى نيز و قفر و به فارسى كرم رنگريزان و كم‌رنگ و بيونانى انيقروس و بسريانى اغنيوس نامند و ديسقوريدوس در رابعه قفيس نامنده است و آن حيوانيست كوچك كه در برگ اشجار خصوص درخت جيدار بهم مىرسد و تا به قدر عدسى بزرگ بشود و هرچه سرختر گردد نيكوتر است\r\nلاتين  COCCUS PLONICUS  فرانسه  KERMEZ DE VENISE  انگليسى  KERMES OF POLAND \r\n\r\nقرسطاريون\r\nسطاريون است و گفته شد\r\n\r\nقَرط\r\nاسم ثمرهء خارى است كه آن را صنط خوانند و از اين ثمره عصارهء گيرند كه آن را اقاقيا گويند و گفته شد و آن ثمره بپارسى كره خوانند و به شكل خرنوب شامى بود اما سفيدتر و ضعيف‌تر از وى بود\r\nصاحب مخزن الادويه تحت عنوان قرظ مىنويسد : بفتح قاف بعضى گفته‌اند معرب كرت فارسى است و به فارسى بزغتد و بسريانى خجعر روميثا و بيونانى عرصمودون و بهندى كيكر و بمصرى سنط و بظاء معجمه نيز و صنط بصاد و طا همچنين گفته‌اند و از نظر ماهيت گفته‌اند ثمر نوعى از اغيلان است كه اقاقيا عصارهء آن و صمغ عربى صمغ آنست\r\n\r\n","description":"","footnote":"","page_name":" 343 ","page_number":343},
  {"content":"\r\n\r\n\r\nقراص\r\nبابونج است و گويند اقحوان بود و صفت هر دو گفته شد\r\n\r\nقرن البحر\r\nكهرباست و گفته شود\r\n\r\nقردامن\r\nبيونانى حرف است و گفته شد كه در نسخه‌اى كرويا داند\r\n\r\nقرنياد\r\nكروياست و گفته شود\r\n\r\nقردامون\r\nفرديانا است و گفته شد\r\n\r\nقُرطُم\r\nحب العصفر است بپارسى خسكدانه گويند و بيونانى فنيفس گويند طبيعت وى گرم بود در دويم شكم نرم دارد و اگر پنج درم از وى كوفته در شير بمالند و بياشامند مسهل خلطهاى سوخته غليظ باشد و باه را زياده كند چون با شير يا با عسل يا با انجير خلط كنند و ابن ماسويه گويد آواز را نيكو بود و مسهل كيموسات غليظ بود و همو گويد بلغم را مسهل بود و شربتى از وى ده درم تا بيست درم بود بعد از آنكه كوفته باشند و در نيم رطل آب بجوشانند و در دست بمالند و صافى كنند و ده درم شكر سرخ با وى خلط كنند و بياشامند و ابو صلت گويد همچنين سودمند بود استسقاى لحمى را و ابن سرابيون گويد شربتى از وى مقشر پنج مثقال با اندكى نمك هند بود جهت مسهل بلغم و ماء الجين كه به مغز وى بسته باشند چون بياشامند با افتيمون ماليخوليا و جذام را نافع بود و چون مغز خيارچنبر در آن بمالند تب بلغمى را نافع بود و بايد كه شير دو رطل بود خسكدانه كوفته بيست درم در وى بمالند بعد از آن ببندد تا پنير گردد و آب آن بگيرند و استعمال كنند و گويند بدل آن حبة الخضرا است\r\nصاحب مخزن الادويه مىنويسد : قرطم بضم قاف و سكون را و ضم طا و ميم و بكسر قاف و را و بكسر هر دو آمده لغت عربى است و آن را حب العصفر و بزر الاحريص و به فارسى خسكدانه و تخم كافشه و بگيلانى تخم كاجره و تخم كازيره و بهندى كر و كسبنه كابيچ نيز و بسريانى كشتى و برومى قنطادرس و بيونانى اطرقطوس و ديسقوريدوس فنيفس ناميده و برى آن را با دسومت و چون كهنه شود پوست آن ميل سياهى زند و مغز آن به زردى پس سياهى و لزوجت . . .\r\nصاحب تحفه مىنويسد : قرطم بستانى او را تخم كافشه و خسكدانه نامند و در گيلان تخم كاجيره و گويند آن تخم احريض است\r\nلاتين  CARTHAMI TINCTORII SEMINA  فرانسه  SEMENCES DE SAFRAN BATARA  انگليسى  BATTARD SAFERONSEEDS \r\nابو ريحان در صيدنه مىنويسد : قرطم را بسريانى حريعا گويند و بعضى از پارسيان كاكيان گويند تخم اصغر را معرب احريضه گويند و قرطم هندى تخم نيل را گويند و قرطم دشتى را اظرقطولس گويند\r\n\r\nقرطم هندى\r\nحب النيل است و گفته شد\r\n\r\nقرطم برى\r\nبيونانى اطروقطوس گويند و بعضى فنيفس اعريون گويند و آن خارى است مانند خار قرطم بستانى و مؤلف گويد آن را به شيرازى نكرير خوانند و گل وى زرد بود و جالينوس گويد مسخن بود باعتدال و مجفف بود و ديسقوريدوس گويد چون سحق\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nكنند ورق وى يا ثمر وى با فلفل و شراب بياشامند گزندگى عقرب را نافع بود و بعضى گويند چون مسلوع استعمال كند درد زايل كند\r\n\r\nقُرطمانا\r\nقردمانا است و گفته شد\r\n\r\nقُرطمان\r\nنوعى از كماة است سفيد و كوچك بود\r\nصاحب مخزن الادويه و صاحب تحفه آن را معرب هرطمان فارسى دانسته‌اند\r\n\r\nقِرطاس\r\nبپارسى كاغذ است و اسحق گويد نيكوتر آن مصرى بود پاك سفيد از بهر آنكه از بردى ساخته‌اند وى مضر بود به گرده و كاغذ ديگر نبود و سوخته وى سعفه را نافع بود و منع نزف دم و رعاف بكند و ريشهاى معده را پاك كند و چون يك درم از وى بياشامند قرحهء شش را نافع بود چون با آب سرطان نهرى پخته كنند\r\nصاحب مخزن الادويه مىنويسد : قرطاس بكسر قاف لغت عربى است و قرطس طعفر و كاغذ نيز و به فارسى نيز بكاغذ مشهور است بسريانى كرطيسا و محرق آن را برومى خرتين كامبنين و بيونانى سنجاميقور نامند جمع آن قراطيس و قوطس آمده\r\n\r\nقرون\r\nمجموع قرنها مجفف بود و قرن را بپارسى شاخ گويند و سرو را نيز گويند\r\nدر مخزن الادويه مىنويسد : قرن بفتح قاف و سكون را و نون لغت عربيست بسريانى قونه و به فارسى سرون و شاخ حيوان و بهندى سينكهه نامند\r\n\r\nقرون الايل\r\nنيكوترين آن بود كه از ايل پير گيرند و سوزانند تا سفيد گردد و طبيعت آن سرد و خشك است و سوختهء وى دندان را جلا دهد و لثه را محكم گرداند و باقى منفعت وى در صفت ايل گفته شد مضر بود به شش و مصلح وى كثيرا بود و بدل آن اسارون و خولنجان بود و مقدار مستعمل از وى يك درم بود و يرقان را نافع بود\r\n\r\nقرون البقر\r\nبراده شاخ گاو چون با آب بياشامند رعاف را به بندد و چون بسوزانند و با آب بياشامند نفث دم را بندد\r\n\r\nقرون الستيل\r\nبعضى گويند نوعى از سنبل سفيد است كشنده بود و گويند بيخ خانق النمر است و صاحب منهاج گفته دوائى كشنده بود نزديك به بيش و چون بخورند خون بجاى بول بيايد و زبان سياه گردد و دهن مختلط شود و مداواى وى به قى كنند و بعد از آن دو مثقال كافور با گلاب و آب انار و شيره تخم خرفه كه به برف سرد كرده باشند يا جلاب يا دوغ گاو يا قرص كافور بدهند و شير تازه بياشامند و سويق سيب ترش و سويق شعير باب برف و جلاب و خيار و كدو و جو آب بدهند و دل و جگر وى سرد گردانند بضمادات سرد مانند صندل و كافور و گلاب\r\nصاحب مخزن الادويه بعد از بحث از اختلافى كه در ماهيت آن بيان داشته مىنويسد : قول صحيح آنست كه نوعى از بيش است و بهندى آن را سينكهيا نامند\r\n\r\n","description":"","footnote":"","page_name":" 345 ","page_number":345},
  {"content":"\r\n\r\n\r\nقرط\r\nنوعى از رطبه است كه در مصر مىكارند و ورق وى بزرگتر از ورق رطبه بود و چهارپايان مىخورند و فربه مىشوند و طبيعت آن گرم و تر بود و چون تر بود شكم براند و چون خشك گردد شكم ببندد و سرفه و خشونت سينه را نافع بود و آن را بپارسى شبدار خوانند و به اصفهانى شود و ثمر وى بقوت‌تر از نبات وى بود و در وى قبضى بود و شكم ببندد\r\nصاحب مخزن الادويه مىنويسد : قرط بضم قاف لغت عربيست و به فارسى شبدر و شبدار و باصفهانى شود و ثمر آن را رسين نامند\r\n\r\nقِرط\r\nاسم نوعى از كراث است كه معروف بود به كراث الماء و كراث البقول و گفته شود در باب كاف\r\n\r\nقِرفة الدارچينى\r\nبپارسى دارچينى گويند و آن باريكتر از قرفه قرنفل بود و شيرين‌تر از وى و طبيعت وى گرم و خشك است در درجه سئوم قوت اعضاء باطن بدهد و جرب و قوبا را نافع بود طلا كردن و مرضهاى عصبانى و وجع ورك كه از بلغم بود و مصروع را نافع بود و اقوى بود در فعل از دارچينى و در تقويت جگر و معده سرد محكم‌تر بود و بدل آن نيم وزن آن قرنفل و نيم وزن آن دارچينى بود\r\nصاحب مخزن الادويه مىنويسد : بدانكه قرفه بكسر قاف و سكون را و فتح فا و ها لغت عربى است بمعنى پوست درخت مطلقا و مراد اطبا پوست درخت حاص است و بيونانى فنيضيطراس و بسريانى ضروافور و برومى فيرقنيطوسنين و بهند تج نامند و بتحيق پوست درخت نوعى از دارچينى است\r\n\r\nقزاح\r\nاسم نباتى است مانند رازيانه كه شتر و گوسفند و دواب مىخورند و مؤلف گويد آن را بشيرازى كمه خوانند و طبيعت آن گرم و خشك است در سيم بول را براند و دردهاى سر ساكن كند و محلل رياح بود چون بپزند و آب آن بياشامند مسكر بود و آن را علجان نيز گويند\r\nصاحب تحفه مىنويسد : اسم مغربى نباتيست خوش‌بو و شبيه به رازيانه و از آن كوچكتر و تخمش مانند انيسون است\r\nصاحب مخزن مىنويسد : اعراب افريقيه آن را علجان و اهل شيراز كمه و كماه نيز نامند و براى غنم نيكو مرغى و علفى است فربه‌كنندهء آن\r\n\r\nقسوليدوس\r\nكاكنج است و گفته شد\r\n\r\nقسطير\r\nكيميا گويند و آن رصاص است و گفته شد\r\n\r\nقُسط\r\nقسط بيونانى قسطس خوانند و آن بانواع است و آنچه در كتب ادويه از استادان ديده شده است جمله پنج است يك نوع عربى بود و آن قسط بحرى خوانند و آن سفيدرنگ بود و يك نوع هندى بود و آن سياه‌رنگ بود و آن را قسط مر خوانند بپارسى قسط تلخ خوانند و بغايت تلخ بود و سبك‌وزن و صاحب جامع گويد قسط هندى سياه‌رنگ و شيرين بود و قسط بحرى سفيد و تلخ و سهو كرده است قسط سفيد شيرين بود و آن رومى بود و قسط سياه تلخ هندى و يك نوع ديگر هست بلون سياه مايل بود و بوى صبر كند و بهترين آن تازه و سفيد و فربه بود بعد از آن سياه سبك و طبيعت آن گرم بود در سئوم و گويند در چهارم و خشك است در سئوم نافع بود جهت هر عضوى كه محتاج به سخونت بود و جذب خلط از عمق بدن بكند و اگر با عسل و آب كلف\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nلطوخ كنند زايل كند و استرخاى عصب و عرق النسا و ليثرغس سود دارد و بول و حيض براند خوردن و در شيب دامن بخور كردن درد رحم را نافع بود و چون در فرزجات كنند يا تكميد كنند يا نطول و چون بياشامند با شراب و افسنتين يك درم گزندگى عقرب و افعى و مجموع زهرهاى گزندگان را نافع بود و درد سينه و كوفتگى عضله و هتك و نفخ را نافع بود و چون با شراب و عسل بياشامند حب القرع و كرمها بيرون آورد و با زيت لطوخ كردن نافض و فالج و استرخا را سودمند بود نافض را پيش از نوبت لطوخ كنند درد پهلوها را نافع بود و رازى گويد زكام را نافع بود چون در شيب بينى بخور كنند و مسيح گويد چون سحق كنند و بر ريشهاى تر افشانند خشك گرداند قلحمان گويد چون در شيب دامن بخور كنند حيض براند و بچه بكشد و طبرى گويد چون بياشامند مفتح سدّه جگر باشد و گويند چون بدان بخور كنند نزلات را نافع بود و با كه حادث شود از عفونت و چون سحق كنند و با عسل بسرشند و بياشامند درد معده و مغص و درد گرده را نافع بود و سنگ گرده بريزاند و اگر با سكنجبين بياشامند تب ربع را نافع بود و چون بر بهق و غش و كلف طلا كنند بعسل يا سركه يا قطران زايل كند و موى بر داء الثعلب بروياند و قطع اخلاط لزج بكند و مضر بود بمثانه و مصلح وى ورق گل سرخ و قند بود و بدل آن نيم وزن آن عاقرقرحا و گويند وج بود و مصلح آن خطمى و مولف گويد قسط رومى قسط شيرين خوانند و آن نوعى از بيخ سوسن آنجايى بود كه در ميان بنفشه مىپرورند و به اطراف مىبرند و معروف بود به بيخ بنفشه ابن مولف گويد بهترين قسط آن بود كه تازه بود آگنده و خشك و سخت و خرده نباشد و بىزهومت بود و زبان را نگزد و قسط را مغشوش كنند به بيخ راسن كه سخت بود اما بيخ راسن زبان را بگزد بدين سبب ميان ايشان فرق افتد\r\nصاحب مخزن الادويه مىنويسد : قسط بضم قاف و سكون سين و طا گفته‌اند معرب از قسطس يونانيست و گفته‌اند معرب از كته هندى است و بسريانى قوشنا و قشنا و به فارسى كوشنه و بفرنگى كست و بهندى كت نامند و آن بيخى است شبيه به بيخ لفاح و نبات آن بىساق و مفروش بر زمين و برگ آن عريض و گويند بيخى است خشبى كه بهندى پهكرمول نامند سپس سه نوع از آن را شرح مىدهد و قسم سوم را كه مايل بسرخى و در وزن سنگينى و شبيه به چوب شمشاد و خوشبوى و بىتلخى است سمى قاتل مىداند\r\nابو ريحان در صيدنه مىنويسد : چوبى است كه از زمين هند به اطراف برند و بقول ابو عمر و او را قسط و كسط و كشط گويند و برومى او را قسطوس و بهندى قت گويند لاتين  CASTUS ALBUS  انگليسى  SWEETCASTUS  فرانسه  COSTUS DOUX \r\n\r\nقسط شامى\r\nراسن است و گفته شد\r\n\r\nقسط مصرى\r\nصاحب جامع سهو كرده كه گفته آن قسط شيرين است و قول صاحب منهاج معتبر بود كه گفته آن قسط تلخ بود و گفته شد\r\n\r\nقسوس\r\nقيسوس گويند و آن معروف بود به حبل المساكين و آن لبلاب بزرگ بود و ورق وى بزرگتر از لبلاب كوچك بود لبلاب بشيرازى هوشه گويند و آن اصناف بسيار است نوعى سفيد و نوعى سياه و يكى قس خوانند و اين سه جنس بود آنچه سفيد بود ثمر وى سفيد بود و آنچه سياه بود ثمر وى سياه بود و بعضى با سياهى مانند لون زعفران بود و بعضى مردمان آن را بربوسيرن خوانند جنس سوم كه آن را قس خوانند مشبك بود و هيچ ثمر نداشته باشد و شاخهاى باريك بود و ورق كوچك بود و مجموع اصناف قسوس حريف و قايض بود و يك نوع از آن لادن از وى حاصل شود و آن نوع گرم بود و باقى اصناف وى سرد بود عصب را مضر بود و گل وى چون با شراب بياشامند قرحه امعا را نافع بود و اگر احتياج خوردن وى بود بايد كه در روزى دو نوبت بياشامند و چون بكوبند و سحق كنند و با موم و روغن زيت سازند سوختگى آتش را موافق بود و ورق وى چون سبز و تر بود به سركه بپزند و بكوبند و بر ورم سپرز ضماد كنند نافع بود و چون ورق وى بكوبند و آن بگيرند و با سركه و روغن سر را بدان تر كنند درد سر كهن را زايل كند و چون با زيت بياميزند و در گوش چكانند درد گوش و ريمى كه از گوش روانه بود زايل كند و نوع سياه چون آب وى بياشامند بسيار بدن را ضعيف گرداند و ذهن را مشوش كند و چون بگيرند از سرهاى وى پنج عدد و نيك بكوبند و آب آن بگيرند و در پوست انار كرم كنند و در گوش مخالف چكانند در دندان ساكن كند و موى را سياه\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nگرداند و چون ورق وى با شراب بپزند و از وى ضماد كنند و بر ريشهائى كه عارض شود از سوختگى آتش نيكو بود و كلف ببرد و آنكه وى را قس خوانند سرهاى وى چون بياشامند حيض براند و چون قضبان وى و ورق وى در عسل فروبرند و زن به خود برگيرد همچنين حيض براند و بچه به آسانى بيرون آورد و چون بكوبند و آب بگيرند و در بينى چكانند گند بينى زايل كند و عفونتى كه در وى بود و اصول او چون بكوبند و آن بگيرند و با سركه بياميزند و بياشامند گزندگى رتيلا را سود دارد و دمعهء وى كه آن را صمغ خوانند و دمعة الشجر گويند چون بر موى طلا كنند شپش بكشد و موى بسترد و صاحب منهاج گويد چون با شراب و مر بياميزند و بر موى طلا كنند منع ساقط آن بكند\r\n\r\nقسب\r\nخرما ميرون خوانند و آن نوعى از خرما بود خشك و اهل مغرب آن را مقلقل گويند و اهل نجد عرف و بر شوم گويند و طبيعت آن معتدل بود در گرمى و خشكى و در وى قبضى بود و گويند گرم بود در دويم طبع را ببندد و قوت معده بدهد .\r\nصاحب مخزن الادويه و تحفه مىنويسند : بفتح قاف و سكون سين و يا اسم عربى حجازى ثمر نخل خشك‌شدهء نيمرس است و اهل مغرب آن را مقلقل و اهل نجد عرق و برشوم و به فارسى خرماى سنگ‌شكن و بشيرازى قسبك نامند\r\n\r\nقسا\r\nسليخه است و گفته شد\r\n\r\nقشمش\r\nپارسى كشمش گويند وى لطيف‌تر از گوشت مويز بود و شيرين‌تر و نيكوتر و بدل آن موير منقى بود\r\n\r\nقشر الجوز الاخضر\r\nپوست بيرون سبز گردكان چون بپزند و ربى از وى بگيرند جهت خناق كه از بلغم بود و رطوبت نافع بود\r\n\r\nقشر الجوز الصلبه\r\nچون بسوزانند و خاكستر آن بر ريشها افشانند خشك گرداند و مجففى نيكو بود به غير لذع\r\n\r\nقشر ترنج\r\nپوست ترنج گرم و خشك بود در دويم چو بخايند بوى سير زايل گرداند و چون بخورند قوت احشا دهد و مقدار ماخوذ از وى تا ده درم بود و وى محلل رياح بود چون اندك از وى بخورند و اگر بسيار از وى مستعمل كنند مضر بود بجگر و معده و مصلح وى عسل بود\r\n\r\nقشر الكندر\r\nطبيعت آن گرم و خشك بود در دويم و در وى قبضى بود قوى و چون بر جراحتها پاشند گوشت بروياند و اگر بر ريشهاى دشوار افشانند بصلاح آورد و چون زن به خود برگيرد رطوبات كه از رحم روانه بود و مزمن شده باشد بازدارد جهت نفث دم و قرحهء امعا چون بياشامند نافع بود و در داروهاى چشم استعمال كنند جهت ريشهاى آن نافع بود اگر بريان كرده بود حكه چشم زايل كند و اگر چون مرهم بر شكم نهند شكم بندد و بدل آن دو وزن آن كندر بود و به وزن آن دقاق آن\r\n\r\nقشر اصل الكرفس\r\nگرم و خشك بود در دويم ملطف و مفتح سده بود و بول براند و باقى منفعت وى در كرفس گفته شود\r\n\r\n","description":"","footnote":"","page_name":" 348 ","page_number":348},
  {"content":"\r\n\r\n\r\nقشر اصل الرازيانج\r\nگرم و خشك بود در دويم فعل وى نزديك بفعل بيخ كرفس بود و در صفت رازيانج گفته شد منفعت آن\r\n\r\nقشر اصل الكبر\r\nدر اصل الكبر گفته شد\r\n\r\nقشر اصل الهندبا\r\nدر هندبا گفته شود\r\n\r\nقشر اصل الرمان\r\nپوست بيخ انار سرد و خشك بود و كرمها و حرب القرع بكشد\r\n\r\nقشر الرمان\r\nپوست انار ترش سرد و خشك بود در دويم و آنچه شيرين بود سرد و تر بود بر ورمهاى گرم و درد ضماد كردن نافع بود و چون بپزند با برنج و جو سفيد كرده و بدان حقنه كنند نافع بود سجح امعا و اسهال را و چون باب وى مضمضه كنند مقوى لثه بود و چون بدان استنجا كنند مقوى مقعد بود و قطع خون بواسير بكند و اگر سحق كنند و ده درم از آن سفوف كنند و آب گرم از پى آن بياشامند كرمها را به قوت بيرون آرد\r\n\r\nقشر البيض\r\nمسيح گويد سرد و خشك بود در دويم و حكه و جرب چشم را نافع بود چون بسوزند و سحق كنند و كحل سازند و اگر با عسل سحق كرده و كحل سازند سفيدى كه در چشم بود زايل كند و قوت چشم بدهد و نشف اشك بكند و منع ماده آن بكند و قرحه و بثركه در چشم بود زايل كند و چون با تخم خربزه بر كلف طلا كنند قلع كند و مكلس وى چون با آب گشنيز تر حل كنند و در بينى چكانند رعاف را قطع كند\r\n\r\nقشر الارز\r\nپوست برنج از جملهء سمومات بود چون بياشامند درد دهان و ورم زبان آورد و باشد كه ورم در مرى و معده و امعا و التهاب مجموع بدن پيدا كند و مداواى وى مانند مداواى كسى بود كه ذراريح خورده باشد\r\n\r\nقشر القصب الفارسى\r\nپوست نى پارسى سوخته گرم بود در سئوم و خشك بود و داء الثعلب را نافع بود و سفيدى چشم زايل كند\r\n\r\nقشعر\r\nقثا است بلغت اهل يمن و گفته شد\r\n\r\nقصب السكر\r\nنيشكر است در طبيعت مانند شكر بود و در وى تليين زيادت بود و نيكوترين آن شيرين آبدار بود و طبيعت آن گرم و تر\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nبود در اول و گويند معتدل بود در حرارت و گويند در وى قبضى بود و مانند صمغى از قصب گيرند سفيدى كه در چشم بود زايل كنند و نيشكر قى آورد و سرفه و سينه را نافع بود و مثانه پاك كند و خون معتدل از وى حاصل شود و بول براند و رطوبت زدايد و مولد نفخ و رياح بود و اولى آن بود كه به آب گرم بشويند و مقشر كنند تا نفخ از آن زايل كند\r\n\r\nقصب الذريره\r\nنى باريكى است مانند نى قلم و باريكتر نيز بود و آن دو نوع بود يك نوع به چوب كنجد خشك ماند و آن نوع كوتاهتر بود به مقدار يك وجب اندكى درازتر و يك نوع ديگر املس بود و بقد دراز بود و از يك گز درازتر بود و بطعم تلخ و تيز بود و برنگ تيره بود و چون بشكنند مانند نسج عنكبوت چيزى در اندرون وى بود و اين نوع از طرف كوليكوب و طرف هند آورند و آن را بر كينبه خوانند نيكوتر و خوب‌تر بود و آن نوع كه به نبات سمسم ماند بر سرشاخهاى وى تخم بود مانند نخودى كه در غلاف بود و آن تيزى و تلخى ندارد و اين نوع هم از هند خيزد اما بد بود طبيعت وى گرم و خشك بود تا سيوم ملطف بود با اندكى قبضى محلل اورام بود و كوفتگى عضله را نافع بود و ورم جگر و معده را با عسل نافع بود خاصه چون با تخم كرفس بياشامند و تقطير البول و استسقا را نافع بود و چون زن در طبيخ آن بنشيند و بياشامد درد رحم را نافع بود و درد دل را مفيد بود و مقدار ماخوذ از وى يك درم بود و بدل آن اظفار الطيب بود يا صندل و عدس مر\r\nصاحب مخزن الادويه مىنويسد : قصب الذيره بفتح ذال و كسر لا و سكون يا و فتح را لغت عربى است و نيز به عربى قصب بوا و بسريانى قصادبيسما و يونانى ارمنيقون و برومى اقياقيلونى و به فارسى نى نهاوندى و بر كينبه و بهندى چرايتا و چرايته و يك نوع ديگر را نيپال و بفرنگى كال دم ارمانك نامند و ديسقوريدوس قالاس ناميده است لاتين  GENTIANAE CHRAYITAE RADIX  انگليسى  CHIRETA - ROOT \r\n\r\nقصب\r\nنى مبردى محكم بود و خاكستر وى گرم و خشك بود در آخر درجه اول يا اول درجه دويم و در اصل وى اندكى جلا بود بىحدت و همچنين ورق وى و اصل وى با پياز جذب سلى مىكند و وى بول و حيض براند و گزندگى عقرب را نافع بود و گل وى چون در گوش افتد كرى آورد و بيرون نتوان آوردن\r\nصاحب مخزن الادويه مىنويسد : قصب بفتح قاف و صاد لغت عربى است و بسريانى قنا و بيونانى اثوبنون و قالامن نيز و برومى فلامارس و به فارسى نى و بتركى قابيش و بهندى سوكنده ونل و بفرنگى بروند و نوع بسيار كبير آن را بهندى بانس و متوسط آن را ترله‌بانس نامند\r\n\r\nقصيصه\r\nتودرى است و گفته شد\r\n\r\nقصد\r\nعوسج است و گفته شد\r\n\r\nقصب بوا\r\nقصب الذيره است و گفته شد\r\n\r\nقصب قطرح\r\nعقيق است و گفته شد\r\n\r\nقضم\r\nفصفصه است و گفته شد\r\n\r\n","description":"","footnote":"","page_name":" 350 ","page_number":350},
  {"content":"\r\n\r\n\r\nقضم قريش\r\nو قم قريش نيز گويند و آن تخم شجرهء است كه آن را قوقى گويند و آن ينبوب است و گفته شود و خرنوب نيز گويند و گفته شد صاحب جامع گويد حب صنوبر صغار است و اين جاى بحث بود و حب صنوبر كبار و صغار گفته شد\r\nصاحب تحفه قضم قريش را حب صنوبر صغار مىداند\r\n\r\nقضاب مصرى\r\nاسم نوعى از عصى الراعى بود كه آن را ذكر خوانند و گفته شد\r\n\r\nقطران\r\nروغنى بود كه از درخت عرعر و ثالب و عتم و شربين و شوب گيرند و نيكوترين آن بود كه از عرعر گيرند و بدترين آن بود كه از ثالب گيرند و طبيعت آن گرم و خشك بود در چهارم و گويند در سئوم شپش و رشك بكشد تا به حدى كه از آن مواشى و مقوى گوشت سست بود و جرب را نافع بود حتى جرب دواب الاربع مانند سگ و شتر و درازگوش و غير آن و داء الفيل و دوالى و استسقا را مفيد بود ماليدن و بر سر طلا كردن صداع ببرد دندان متحرك را محكم گرداند و چشم را روشن كند و اثر ريشهاى چشم و مژه ببرد و كرمها بكشد و چون بر قضيب بمالند پيش از مجامعت منع آبستنى بكند و بر گزيدگى مار شاخ‌دار ضماد كردن با نمك سود دهد و چون با شراب بياشامند دفع زهر ارنب بحرى بكند و چون در پيه ايل بگدازانند و بر اعضا مسح كنند هيچ گزنده گرد وى نگردد و اگر بر گوشت مرده مالند نگاه دارد از عفونت و اگر زن به خود برگيرد بچه زنده بكشد و مرده بيرون آورد و قوت دخان وى مانند دخان زيت بود و چون قطران در حلق مالند خناق و ورم لوزتين را نافع بود و اگر بر دندان كرم‌خورده نهند بريزاند و درد ساكن كند و چون با سركه مضمضه كنند همين عمل كند و اگر با سركه در گوش چكانند نافع بود درد گوش را ساكن كند و دوميى و طنين آن زايل كند و وى مقطع ابدان زنده بود و حافظ ابدان مرده و بدين سبب است كه او را حياة الموتى خوانند و ثمرهء شجرهء وى معده را بد بود و مفسد منى بود و گويند بدل آن به وزن آن نفط و نيم وزن آن خلاف يا ورق آن بود و گويند بدل آن نقط سياه است و جاوشير\r\nصاحب تحفه مىنويسد : قطران دو نوع مىباشد يكى سياه و براق و غليظ و تندرايحه و آن را قطران برقى نامند و يك رقيق و غير براق و آن قطران سياه است نوع اول از درخت شربين و ثانى را از درخت ارز و سدر و غير آن گيرند ابو ريحان در صيدنه مىنويسد : قطر آن از درخت ابهل متولد شده است و گفته‌اند كحيل نوعى از قطران است و بلغت عرب كحيل و نفط آن را گويند كه بر اندام اشتر از جهت دفع گر طلا كنند لاتين  PIX LIQUIDA  فرانسه  GOUDRON  انگليسى  TAR \r\n\r\nقطف\r\nسرمق است و بشيرازى اسفاناخ رومى گويند برى و بستانى بود و طبيعت او سرد و تر بود در دويم و گويند سرد بود در اول و در وى قبضى بود و زود از شكم بگذرد و ورمهاى گرم و جمره را نافع بود و تخم وى يرقان را سودمند بود و چون بپزند و اندكى بخورند شكم براند و چون پخته ضماد كنند ورمهاى گرم را تحليل دهد و اين غذاى نيكو بود و گرم جگر را نافع بود و محرورىمزاج را احتياج باصلاح آن نبود از بهر آنكه موافق ايشان بود خاصه چون با زيت بپزند و سردمزاج را بعد از آنكه بپزند بايد كه بزيت بريان كنند و با زيره‌هاى گرم و مربى مطيب گردانند و بخورند و گويند معده را بد بود و مولد رياح غليظ بود و نفخ و اسحق بن عمران گويد تخم وى ورمهاى گرم را نافع بود و اگر دو درم از وى بعسل و آب گرم بياشامند قى مره صفرا آورد و شريف گويد چون تخم وى با همچندان نبات سحق كنند و كحل سازند جرب چشم را نافع بود و وى محلل ورمهاى حلق بود و ملين سينه و تخم وى در غايت نهايت سودمند بود در شفاى ورمهاى ظاهر و باطن آنچه ظاهر بود بكوبند و به آب قطف تر كنند و طلا كنند و آنچه در باطن بود سحق كرده بياشامند با اشربه يا سكنجبين و جلاب و گلاب وى دواى نيكو بود جهت استسقا چون سه هفته از وى بياشامند در هر روز دو درم و چون ورق وى نيم‌كوفته در حمام به خود بمالند حكه را نافع بود و چون جامهء ابريشم و حرير چركن باب طبخ وى بشويند پاك گرداند و هيچ رنگ و لون نگرداند اما نوع برى وى چون\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nبگيرند مقدار پنج درم بجوشانند در مقدار نود مثقال آب تا باز نيمه آيد و صافى كنند و زنى را كه مشيمه در شكم مانده بود بياشامد اگر چند روز بود بيندازد و مجرب است\r\nصاحب مخزن الادويه مىنويسد : قطف بفتح قاف و طا لغت عربى است و نيز سرمق نامند معرب از سلمه و يا سرمك و يا سرمه فارسى است و بسريانى قفطا و بيونانى افيلوكبيون و افكركسيس و ديسقوريدوس اندرافكسيس و بقولى اطرافعس ناميده و به فارسى اسفناج رومى و بهندى پانك و بقول ديگر ككروهن و تبهوا نيز نامند و آن نباتى است برى و بستانى\r\n\r\nقطف بحرى\r\nملوح است و گفته شود در ميم\r\n\r\nقطن\r\nكرسف و برسف و طوط و عطف خوانند تازه آن را قوز و كهنهء آن را قضيم و نيكوترين نو بود و بصرى گويد جامهء وى مسخن محكم بود و سخونت وى كمتر از ابريشم بود و گرمتر بود پوشيدن وى و گويند معتدل بود در حرارت و عصارهء ورق وى اسهال كودكان را نافع بود و چون وى را بسوزانند و بر جراحت نهند خون بازدارد و كهن وى بر گوشت مرده نهند بخورد و دود آن زكام را نافع بود و چون ورق آن تازه كوچك بگيرند در آن آب بجوشانند با قدرى بيخ وى چندانكه قوت به آب بدهد و زن در آن نشيند اختناق رحم را نافع بود و اگر با ورق تورك ضماد كنند بر مفاصل سود دهد و بخاصيت نقرس و ضربان دايم كه حادث شود از آن بكند خاصه چون با قدرى روغن گل بياميزند و حشيش وى لاغرى آورد و منفعت حب وى گفته شود\r\nصاحب مخزن الادويه مىنويسد : قطن بضم قاف و طا و تشديد نون و به تسكين طا و تحفيف نون نيز آمده است لغت عربى است و به عربى نيز آن را نامها بسيار است مانند كرسف و برشف و طوط و عصب الخرفع و تازه آن را قوز و كهنه آن را قضيم و به فارسى پنبه و بتركى ماموق و بينوق نيز و بهندى روئى و درخت كپاس و شكوفهء آن را كپاس‌كاپهول و حب آن را بنوله نامند فرانسه  COTON  انگليسى  COTTON  لاتين  GOSSYPIUM HEFBACCUM \r\n\r\nقطاة\r\nمرغى است كوچك بپارسى اسفرود گويند و مانند گنجشك بود و بر سر وى شاخى بود و گوشت وى حرارت ضعيف دارد و پوسته محكم دارد نافع بود جهت كسى كه سده جگر و ضعف آن و استسقا و تبهاى مزاج داشته باشد و مولد سودا بود و صاحب منهاج گويد دشوار هضم شود و غذاى بد بود و ضرر وى بروغن بسيار كم شود و رازى گويد قطاة و آنچه بدان ماند از مرغان كه گوشت ايشان سرخ بود سركه مصلح آن بود در خواص آورده ابن زهر كه استخوان قطاة چون بسوزانند و خاكستر آن با زيت بجوشانند و بر سر اقرع طلا كنند و بر داء الثعلب موى بروياند\r\nصاحب مخزن الادويه تحت عنوان قطا مىنويسد : بفتح قاف جمع آن قطاة و قطوات نيز آمده و قطيات نيز و وجه تسميهء آن به قطات به جهت صوت آنست يعنى در تصويت قطاقطا ظاهر مىگردد و به فارسى سنگ خوار و بتركى باقر بقره و برومى فاسا و يونانى رمينامور و بهندى لوانا نامند و صاحب اختيارات بديعى گفته كه به فارسى اسفرود نامند\r\n\r\nقطر\r\nنحاس است و گفته شود\r\n\r\nقعبل\r\nبيونانى سقراطيون و سقلاريون گويند و آن نباتى است كه بيخ وى مانند بصل الزير و لون آن بسرخى زند و به طعم تلخ بود و ورق آن به ورق سوسن ماند و بيخ وى در قوت مانند بصل الفار بود و بعضى بدل كنند ليكن ضعيف‌تر از وى بود و ديسقوريدوس گويد در قوت مانند بصل الفار بود و چون آب وى بگيرند و آرد كرسنه بدان بسرشند و قرص سازند مطحون و مجنون را با ماء العسل بدهند نافع بود و صاحب منهاج گويد طبيعت وى گرم و تر بود در دوم و آن نوعى از كماة است و مؤلف گويد كودكان شيراز آن را كنيدا خوانند\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nصاحب مخزن الادويه مىنويسد : قعبل بفتح قاف و سكون عين و فتح با و لام در ماهيت آن اختلاف است و بعضى از اقسام فطر دانسته‌اند و ديسقوريدوس گفته اسم نبطى دوائى است كه يونانى سقراطيون نامند و آن بيخى است شبيه به بلبوس و ببزرگى به قدر شلغم و سرخرنگ و تلخ‌طعم كه زبان را بگزد و رگ آن شبيه بسوسن و بلندتر از آن و نرگس و كرات بزرگى\r\n\r\nقفر\r\nنبات اكشوث است و گفته شد و بشيرازى آن را خنكو گويند و بر خار ترنجبين پيچيده بود\r\nصاحب مخزن الادويه مىگويد : قفر بفتح قاف و سكون فا در ماهيت اسم جنس قار و عرق الجبال است كه عبارت از موميائى و آنچه شبيه بدان بود\r\n\r\nقفر اليهود\r\nانواع است يك نوع را عرق الجبال گويند و بشيرازى مومياى پالوده و يك نوع از آب حاصل مىشود و آن را مومياى آبى گويند و آن نوع كه كوهى بود عرق كوه است كه مىچوشانند و مىپالايند و وى مانند زفت بود و بوى قير كند و نيكوترين فرفيرى بيض زرين بود و سياه و چركن بد بود و غش وى به زفت كنند و طبيعت آن گرم و خشك بود در سئوم و گويند خشكى وى در دوم بود و مقوى اعضا بود و خون بسته بگدازاند و سفيدى ناخن ببرد چون بمالند منضج خنازير بود و چنين گويند آنچه خالص بود سودمند بود جهت كوفتگى گوشت و شكستگى اعضا چون ضماد كنند از بيرون و با زيت بجوشانند و بياشامند و مولف گويد در شكستگى اعضا و كوفتگى آن عمل موميائى مىكند چندانكه امتحان كرده شود و آن را مومياى كوهى خوانند و يونانى اسفلطس و ابو طامون گويند و كقر اليهود نيز گويند و برقوبالطوخ كردن و بر نقرس و عرق النسا ضماد كردن نافع بود و چون به خود برگيرند يا رخان وى نافع رود جهت اختناق رحم و اخراج مشيمه و چون با جندبيدستر و شراب بياشامند حيض براند و سرفه مزمن و عسر البول و گزندگى مجموع جانوران را نافع بود با شراب افسنتين و حنين گويد بول براند و كرمها و حب القرع بكشد و قوت شهوت بدهد و درد رحم سرد را نافع بود خوردن و در طبيخ آن نشستن و عرق النسا و درد پهلوها را نافع بود و چون بگدازند و با چوب حقنه كنند قرحهء امعا را نافع بود و استنشاق وى دويى و نزله را نافع بود و چون بر دندان نهند درد ساكن كند و چون با آرد جو و موم و نطرون ضماد كنند بر نقرس و درد مفاصل را نافع بود و چون در چشم كشند سفيدى زايل كند و مجفف رطوبات بود در ريشهاى تر و اگر در مرهم كنند گوشت بروياند و وى بادهاى غليظ كه در معده بود بشكند و چون در جايگاهى دود كنند مار و عقرب و مجموع گزندگان بگريزند و صيادنه وى را اسبرطم خوانند و شيخ الرئيس گويد مقوى اعصاب و قرحهء شش را نافع بود و نفث و ماده از سينه بيرون آورد و مرضهاى خناق و لوزتين و صلابت رحم را نافع بود و بدل آن گويند زفت بود و وى صداع آورد و مصلح وى كافور بود و گلاب و شربتى از وى دو درم بود\r\nصاحب مخزن الادويه مىنويسد : قفر اليهود معرب كفر الهيود است و سريانى يهودايا و برومى قرسطون و بيونانى برفيونينا نامند و در وجه تسميه آن گفته‌اند كه چون از بجيرهء يهوديه كه قريه منيه نيز گويند قريب بقريهء كفرا كه قديم الايام آباد بوده از بين سنگهاى زير دريا مانند عنبر جوشيده و برميايد و لهذا مسمى به قفر اليهود نموده‌اند\r\n\r\nقفورا\r\nنباتى است كه قطا بر آن چرا كنند ابن ماسويه گويد تخم وى گرم و خشك بود در سئوم و مجفف رطوبات بود كه در سر باشد و محلل آن\r\n\r\nقفوط\r\nنوعى از كراث شامى است و در كاف گفته شود\r\n\r\nقلقل\r\nو قلاقل و قلقلان اسم درخت فلفل است و گفته شد در فا\r\n\r\n","description":"","footnote":"","page_name":" 353 ","page_number":353},
  {"content":"\r\n\r\n\r\nقلقاس\r\nنباتى است كه در آب رويد ورق وى به ورق كدو ماند و ساق و ثمر نداشته باشد و اصل وى مانند انزجه بود چون با آب بپزند حراقت از وى زايل شود و طبيعت آن گرم و تر بود در اول و گويند در كيفيت معتدل بود و تر بود در دويم و گويند خشك بود در دويم باه را زيادت كند و ادمان اكل وى كردن مولد سودا بود\r\nصاحب مخزن الادويه مىنويسد : قلقاس به فتح دو قاف لغت عربى است و گفته‌اند بضم اول لغت رومى است و بسريانى قلقاسى و برومى اوزىقفس و بهندى اروى و بدكهنى چمكدلا و به بنگالى كچو نامند\r\nابو ريحان مىنويسد : قلقاس بيخ نباتست كه او را ساق نباشد و برگ او پهن بود و مزهء او چون مزه كرنب موصلى باشد\r\nلاتين  ARUM COLOCASIA - COLOCASIA AUTIQUORUM  فرانسه  COLOCASE DES ANCIENS  انگليسى  PONTIC OR EGYPTIAN BEAN \r\n\r\nقلب\r\nبه زبان اندلس سجس افراغيه خوانند و معنى آن كاسر الحجر بود بيونانى لبليس فرسن خوانند و معنى آن بزر حجرى بود و سليمان بن حسام گويد از بهر آن اين اسم بوى نهاده‌اند كه اين اسمى بود از اسمهاى فضه و آن تخمى است سفيد صلب مانند نقره در سفيدى و صلابت و نبات وى در آندلس بسيار بود و به مقدار كرسنه بود كوچك و در موضعهاى خشن رويد و قوت اين تخم آنست كه چون با شراب سفيد بياشامند سنگ بريزاند و بول و حيض براند و ربو و فواق زايل كند و شكم ببندد و بواسير را سودمند بود و مجفف منى بود و شربتى از وى دو درم بود\r\nصاحب تحفه مىنويسد : به ضم قاف نباتيست برگش شبيه ببرگ زيتون و از آن عريضتر و بلندتر به قدر ذرعى . . . و دانهء آن صلب و مستدير و سياه و با خشونت شبيه سنگ ريزه\r\nصاحب مخزن الادويه از قول نواب علوى خان مىنويسد : گمان مىبرم كه اين تخمى باشد كه بهندى آن را تخم پنوار نامند\r\n\r\nقلقطار\r\nنوعى از زاج است بپارسى زاج شتر دندان گويند و آن مصرى بود جالينوس گويد قلقديس مستحيل به قلقطار مىشود و وى معتدل‌ترين زاجات بود و طبيعت آن گرم و خشك بود در سئوم حاد و قابض و محرق بود و سوخته وى تجفيف در وى بيشتر بود و لذع كمتر و در وى قبضى تمام بود با حرارتى زيادت و محرق گوشت زيادت بود و رعاف را نافع بود در كحلها جهت جلا و غلظ جفون استعمال كنند و جالينوس گويد مجموع زاجات شبيه يكديگرند\r\n\r\nقلقلديس\r\nهم نوعى از زاج است گرم بود در چهارم ملطف و محرق بود و وى قوىترين زاجات بود و الطف و صفت وى نيز گفته شد\r\n\r\nقلقلند\r\nهم نوعى از زاج بود و لون آن فرفيرى بود و گرم و خشك بود تا چهارم و گويند حرارت وى در سئوم بود و مجفف و اكال بود با قبض و احراق مجفف لحم بود قوى و ناصور كه در بينى بود را سود دهد و منع رعاف بكند و كرم گوش بكشد و شكم دفع مضرت فطر بكند اما خوردن وى منشف رطوبات اصلى بكند و مصلح وى شير بود و شكر\r\n\r\nقلت\r\nماش هندى است و آن را حب القلت خوانند و رنگ وى عودى تيره‌رنگ بغايت تيره و املس بود و بقد مانند گندمى بود كوچك مطلق مانند شيافاتى بود كه كحالان سازند خاصه شياف اغبر كه بعينه قلت است و طبيعت وى سرد است در اول و گويند گرم و خشك است فواق را زايل كند و سنگ گرده و مثانه بريزاند و حيض و بول براند و شكم ببندد\r\nدر مخزن الادويه مىنويسد : قلت بضم قاف معرب از كلتههء هندى است و بفتح قاف و كسر آن نيز آمده و بسريانى قلتا و بيونانى اقونيا و برومى توانيقى نامند\r\n\r\n","description":"","footnote":"","page_name":" 354 ","page_number":354},
  {"content":"\r\n\r\n\r\nقلوب\r\nنيكوترين دل آن بود كه از حيوان كوچك گيرند و وى گرم بود و صلب اصحاب كزاز را نافع بود و چون مستحكم شود هضم آن غذاى بسيار بد دهد و مضر بود به آلات هضم به سبب عسر انهضام كه دارد و اولى آن بود كه به سركه و مرى و انجدان و فلفل و زيره و سعتر بپزند و بعد از آن زنجبيل مربا خورند\r\n\r\nقلى\r\nنيكوترين آن بود كه از اشنان گيرند و قلى الصباغين و شب العصفر نيز گويند و به شيرازى قليه خوانند طبيعت آن گرم بود در چهارم و خشك بود محرق و اكال بود و به قوت‌تر از نمك بود بهق و جرب را نافع بود و گوشت زياده بخورد و سعفه و جرب‌تر و قوبا را نافع بود طلا كردن\r\nبه نوشته صاحب مخزن الادويه : قلى بفتح و كسر قاف هر دو آمده و آن را در اصفهان كهلا و در خراسان شخار و در گيلان و شيراز قليا و بهندى سجى و ساجى و در كابل اشفار نامند و آن چيزى است متخذ از اشنان سوخته\r\nابو ريحان در صيدنه مىنويسد : قلى شخار است كه با و جامه شويند و آن خاكستر درخت طاق است كه عرب او را اغضا گويند\r\n\r\nقلفونيا\r\nنوعى از صمغ صنوبر بود بيونانى قوفا گويند و در راتينج صفت آن گفته شد و آن علك يابس بود و شجره گويند و بپارسى رنكبارى گويند\r\n\r\nقلدناردين\r\nمعنى آن بسريانى عود سنبل بود و گويند دارشيشعان است و گفته شد\r\n\r\nقلميا\r\nاقلميا گويند و آن انواع است فضى و ذهبى و نحاسى و معدنى و عملى بود از زر و نقره و مس و مرقشيشا گيرند و نيكوترين آن بود كه از جزيره قبرس آورند و آن را در آب يابند بعد از آن معدنى بود كه لاجوردىرنگ بود و طبيعت آن معتدل بود در حرارت و برودت و خشك است در سئوم و آنچه عملى بود از دود زر و نقره و ثفلى آن بود و اولى آنست كه بسوزانند چون در داروهاى چشم كنند و صفت سوختن وى آنست كه آن را در كوزه‌اى كنند كوارى نو و سر آن به گل بگيرند و در تنور نهند و اقليماى نقره سردتر از اقليماى زر بود و در وى تجففى و جلائى معتدل بود و فعل وى همچنين در ابدان معتدل بود در گوشتهاى صلب و جرب و ريشهاى تر كه در بدن و چشم بود ذرور كردن سودمند بود و چون در مرهمها استعمال كنند گوشت بر جراحت روياند و اقليماى زر لطيف‌تر از اقليماى نقره بود و همچنين مغسول وى و صفت سوختن وى مانند اقليمياى نقره بود جهت ابتدا آب نزول و سفيدى و ريش چشم مفيد و آن را زايل كند و بدل اقليمياى زر و نقره مردار سنگ سفيد بود و صفت غسل وى آنست كه به آب سحق كنند و آب از وى بريزند تا آن زمان كه بر سر آب هيچ چرك نماند بعد از آن بدست جمع كنند و بردارند و استعمال كنند\r\n\r\nقنارى\r\nنوعى از انجير بود سفيد كه سر آن زرد مىباشد و صفت آن گفته شد\r\n\r\nقماشير\r\nكماشير گويند و گفته شود\r\n\r\n","description":"","footnote":"","page_name":" 355 ","page_number":355},
  {"content":"\r\n\r\n\r\nقمل قريش\r\nقم قريش گويند و آن قضم قريش بود و گفته شد\r\n\r\nقمل\r\nشريف گويد قم قريش است چون شپشى از سر بگيرند و در سوراخ باقلا نهند و صاحب تب ربع بخورد شفا يابد و مجرب است\r\n\r\nقنابرى\r\nنملول و غملول و فوهل گويند بپارسى برغش است و بشيرازى سوزه گويند و طبيعت آن گرم و خشك بود در اول و گويند معتدل بود در گرمى و وى لطيف و جلادهنده و مقطع بود كلف و بهق را زايل كند و سودمندترين چيزها بود جهت برص خوردن و ضماد كردن و روغن وى ماليدن در اندك روزى نافع بود و بر ريش پستان ورق وى ضماد كردن نافع بود و سينه و شش را از كيموسات غليظ پاك كند و سده شش و جگر و سپرز بگشايد و آب وى شكم براند و ضماد كردن بر بواسير سودمند بود و بر گزندگى مجموع جانوران و رازى گويد معده و جگر را نافع بود و ملايم محرورى و مبرودى بود از بهر اطلاق طبيعت فولس گويد مولد سودا بود خاصه آنكه بنمك نهند و مصلح وى روغن بسيار بود و صاحب تقويم گويد اصلاح وى به هليلج كابلى و سكر كنند و سعوط كردن به آب بيخ آن دماغ را از رطوبات غليظ پاك گرداند\r\nصاحب مخزن الادويه مىنويسد : قنابرى بضم قاف لغت عربى است و گفته‌اند لغت نبطى است و نيز آن را به عربى غملول و عملول و نملول و فوهق و شجرة البهق و بيونانى قيفهيمالون و برومى قيارومبدس و بخراسانى برغشت و به فارسى بزند و بخند و به شيرازى سبزه و سوده و باصفهانى موجه نامند\r\nابو ريحان مىنويسد : ليث گويد قنابرى نملول نبات برغست را گويند و اهل ماورا النهر و فرغانه او را ورغست گويند و اهل سيستان بجند گويند و اهل رى هنجمك گويند و حمزه او را كنكران گفته است\r\n\r\nقنطوريون كبير\r\nقنطوريون غليظ گويند طوماغا گويند و تفسير آن قنطوريون كبير بود و بعضى بوقى خوانند و ورق وى به ورق گردگان سبز ماند و نزديك به ورق كرنب بود و ساق وى بساق حماض ماند و درازى آن دو گز بود يا سه گز و گل وى كحلىرنگ بود و ثمر وى مانند خسكدانه بود و گل وى مانند پشم بود و بيخ وى ستبر و صلب بود و ثقيل بود به درازى سه گز و از رطوبت پر بود و بطعم حريف بود با اندك قبضى و بلون خون بود و در وى اندك حلاوتى باشد و لون عصارهء وى مانند خون بود و جالينوس گويد بيخ وى حيض براند و بچهء مرده بيرون آورد و از آن زنده تباه كند و بيرون آورد و نفث دم را نافع بود شربتى از وى دو مثقال بود و ديسقوريدوس گويد شارب بيخ وى اگر تب داشته باشد به آب بدهند و اگرنه به شراب و شربتى از وى دو درم بود - موافق جهت پهلو و ربو و سرفه كهن و نفث دم از سينه و مغص و درد رحم مجموع را سودمند بود و اگر فرزجه از وى زن به خود برگيرد حيض براند و بچه بيرون آورد و عصارهء وى همين كند و مصلح آن آب لسان الحمل بود و طين قبرسى\r\nصاحب مخزن الادويه مىنويسد : قنطوريون بفتح قاف و سكون نون و ضم طا و سكون واو و كسر را و ضم با لغت رومى است و بعضى گويند يونانى واضح آنست كه معرب از خنتوريهء رومى است و بسريانى اسكيفيلاى و بيونانى اوميطرون و به فارسى اوبزرولوفا و كريون نامند و قنطوريون كبير را بيونانى قنطوريون طوماغا يعنى قنطوريون كبير و بوقى نيز و لوفاى كبير نامند صاحب تحفه قنطوريون را اسم يونانى مىداند\r\nابو ريحان مىنويسد : قنطوريون بزرگ را لوفاء الكبير گويند\r\nلاتين  CENTAUREUM OFFICINAL  فرانسه  GRANDE CENTAUREE  انگليسى  GREATER CENTAURAY \r\n\r\nقنطوريون صغير\r\nقنطوريون دقيق گويند و بيونانى طوليطون و معنى آن قنطوريون دقيق بود و بعضى طومقرون گويند و تفسير آن قنطوريون صغير بود و بعضى لمينسون گويند و ساق وى باريك بود بدرازى يك وجب بود و گل وى سرخى بود كه به فرفيرى مايل بود و وريق وى به ورق مشكطرامشيع ماند و بيخ وى كوچك بود و هيچ منفعت ندارد و طعم قنطوريون باريك بغايت تلخ بود و منفعت وى در قضبان و زهر وى بود منفعتى بسيار قولنج كه سبب آن بلغم بود را سودمند بود و بچهء مرده بيرون آورد و كزاز را نافع بود و اعصاب دماغ پاك گرداند تنقيه تمام و مصروع را بغايت مفيد بود و مسهل آب زرد بود و خام مسهل به قوت بود و مرهء\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nصفرا كه با بلغم مخاطى آميخته بود براند و درد مفاصل و عرق النسا را و درد قولنج را چون بياشامند يا بدان حقنه كنند نافع بود و مقدار شربتى از وى دو مثقال بود و در حقنه پنج درم و عصارهء وى سودمند بود جهت درد سر كه از حرارت بود و از آفتاب خيزد و يا از خوردن شراب صرف چون به سركه بگدازند و بر صدغين و پيشانى ضماد كنند و ريش سر زايل كند بعد از آنكه سر را بنوره بمالند و موى بسترند و پاك بشويند پس اين عصاره كه به سركه بگداخته طلا كنند و چون به آب و عسل اندكى حل كنند و در موى مالند شپش بكشد و ريشك و اگر بر روى سنگ كه كارد بدان تيز مىكنند به آب بمالند و بر پيشانى لطوخ كنند آب رفتن از چشم بازدارد و اگر به شير دختران حل كنند و طلا كنند بر چشم درد و ورم آن را نافع بود و مجموع دردهاى كهن كه در چشم بود زايل كند مثل جرب و سبل و شعيره و سفيدى و ريش كه در طبقهء قرنيه بود مجموع را نافع بود و اگر با روغن خيرى يا سوسن بگدازند و نيم‌گرم در گوش چكانند درد و ضربان ساكن كند و اگر از حرارت بود بروغن گل سرخ نافع بود و جهت ريش كه در گوش بود و اگر كرم در گوش تولد كرده باشد به آب ورق شفتالو حل كنند و در گوش چكانند مجموع امراض كه در گوش بود زايل كند مانند طنين و دوى و قرحه و اگر به آب تريزه حل كنند و در گوش چكانند گرانى آن زايل كند و ورمى كه عصب سمع را بود زايل كند و مجموع ريشها كه در بينى احداث شود ار نافع بود و رعاف زايل كند چون به سركه حل كنند و قدرى زاج سوخته اضافه كنند و در بينى چكانند البته رعاف ببندد و ريش كه در دهان بود و ريم كه از آن روانه بود و بوى دهان كه گنده شده باشد به شراب كهن قابض حل كنند و بدان مضمضه كنند و زمانى در دهان نگاه دارند بغايت نافع بود و كسى را كه بوى دهان گنده باشد بىسببى به گلاب حل كنند و مضمضه كنند و زمانى را نگاه دارند و جهت ملازه و ورم لوزتين و شقاق لبها و خناق و دندان متحرك مجموع را نافع بود و چون با شراب بر سنگ بمالند و بر موضع گزندگى زنبور مالند و نحل نافع بود و عرق النسا و وجع و وركين و گزندگى مجموع جانوران زهردار چون يك درم از وى در بيست درم آبى كه بادآور خشك در آن جوشانيده باشند حل كنند و بياشامند نافع بود و صاحب منهاج گويد افراط قنطوريون مسهل خون بود و مصلح وى صمغ عربى بود و كثيرا و اسحق گويد مضر بود به سپرز و مسهل وى عسل بود و گويند بدل آن به وزن آن ورق حنا بود و دو دانگ آن سورنجان و گويند بدل آن به وزن آن پرسياوشان و نيم وزن آن ورق حنا بود\r\nابو ريحان در صيدنه مىنويسد : قنطوريون خرد را بلغت رومى طومقرون گويند و معنى طومقرون بلغت پارسى خرد باشد و اين نوع را لمنيسون نيز گويند بدان سبب كه لمنى بلغت رومى آب ايستاده را گويند و منبت اين نوع همه در آب ايستاده بود و در ماهيت آن\r\nصاحب مخزن الادويه مىنويسد : نباتى است كه در كنار آبهاى ايستاده و در بطايح ميرديد به قدر يك شبر و زياده بر آن شبيه به فودنج جبلى و ساقهاى آن از هم جدا و پرشاخ و برگ و برگ آن شبيه ببرگ سداب و گل آن سرخ مايل به بنفش و ثمر آن مانند گندم و جميع اجزاى آن بسيار تلخ و با اندك قبضى و بيخ آن كوچك و بىمنفعت بخلاف بيخ نوع كبير\r\nلاتين  ERYTHRACA CENTAURIUM  فرانسه  PETITE CENTAUREE  انگليسى  COMMUNLON ( OR LESSER ) CENTAURY \r\n\r\nقنبيط\r\nنوعى از كرنب بود بپارسى كرنب رومى خوانند بهترين آن تازه بود زردرنگ طبيعت آن سرد بود باعتدال و گويند گرم بود در اول و خشك بود در دويم سده بگشايد و خمار را نافع بود و منع مستى بكند همچنانكه كرنب و طبيخ وى نطول كردن بر درد مفاصل سودمند بود و وى غليظ بود و خون را غليظ و نفخ در حوالى پهلو احداث كند و اولى آن بود كه با روغن بسيار با گوشت فربه و سركه و مرى و داروهاى گرم خورند\r\nصاحب مخزن الادويه مىنويسد : قنبيط بضم قاف و فتح نون مشدده و كسر با و سكون يا و طا به فارسى كلم رومى و كلم گرد نامند و نزد اهل شام و بغداد مشهور به بيض العيار است\r\nكلم بطور عمومى به لاتين  BRASSICA OLERACEA  فرانسه  CHOU  انگليسى  CABBAGE \r\n\r\nقنه\r\nبادزد است به شيرازى جزر گويند طبيعت آن گرم است در دوم و گويند در سيم و خشك است در دويم و گويند در سيم ملين و محلل بود خنازير و بثور عدسيه و صداع و كزاز و صرع را سود دهد مصروع چون بوى وى بشنود و به هوش آيد و سر را نافع بود و كلف زايل كند و اگر بر دندان كرم‌خورده نهند نافع بود و خناق رحم را چون با شراب بياشامند نافع بود و وى ترياق پيكان زهردار بود و از دود وى مجموع گزندگان بگريزند و وى مقاومت با مجموع زهرها بكند نزديك به سكبينج و چون زن به خود برگيرد بچه بيندازد و از خواص وى آنست كه مفسد لحم بود و باقى منفعت وى در باب بادزد گفته شد و صاحب تقويم گويد محرورىمزاج را صداع آورد و مصلح وى روغن بيدمشك و كافور بود يا روغن بنفشه و كافور و صاحب منهاج\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nگويد مصلح وى اشق بود و گويند بدل وى در ضعف معده و جگر يك وزن و نيم ريوند چينى بود\r\nابو ريحان آن را بادزد به فارسى دانسته است\r\n\r\nقنبيل\r\nصاحب منهاج گويد بزورى رملى بود و صاحب جامع گويد از قول تميمى كه آن يكى از من‌ها بود و از آسمان مىافتد در باديهء من و از قول رازى نيز همچنين گويد و از قول ديگرى گويد خاكى است سرخ چون بريان كنند زرد گردد فى الجمله طبيعت وى گرم و خشك است در سيم و تميمى گويد گرم و خشك است در اول درجه دوم و مجففى قوى بود و رازى گويد سرد و خشك است و شيخ الرئيس گويد گرم و خشك است در دويم و ابن ماسويه گويد در وى قبضى تمام بود و حب القرع بكشد و بيرون آورد و منشف رطوبت ريشها بود و بثرها كه بر سر و روى طفلان پيدا شود كه مردمان آن را را به خوانند و اطبا آن را سعفه گويند چون بروغن گل چرب كنند و قنبيل بر آن پاشند خشك گرداند و نشف رطوبات بكند و جرب را نافع بود و شربتى از وى دو درم بود و گويند مضر بود به امعا و مصلح وى شيح ارمنى بود و بدل وى رازيانه است و گويند مصلح وى انيسون بود و بدل وى ترمس و برنك كابلى و گويند مضر بود به فم معده و مصلح آن مصطلى و انيسون بود\r\n\r\nقنفذ\r\nبپارسى خارپشت گويند و آن برى و جبلى و بحرى نوعى از برى بود و جبلى بزرگ بود و آن را دلدل خوانند طبيعت آن گرم و خشك بود بغايت و محلل بود و بعضى گويند گوشت وى تر بود و مجذوم را بغايت نافع بود خاصه گوشت برى خشك كرده و جهت كودكان كه در جامهء خواب كميز كنند و گزندگى جانوران مفيد بود و مقدار مأخوذ از وى پانجده درم نمكسود و خشك بود با سكنجبين جهت استسقا و فالج و داء الفيل و درد گرده نافع بود و ادمان خوردن عسر البول احداث كند از بهر آنكه مضر بود بمثانه و اصلاح آن به عسل كنند و گويند شحم كرفس و سكر و شيخ الرئيس گويد گوشت برى وى خنازير را بغايت نافع بود و مرضهاى عصبانى را مجموع سود دهد و سل و تبهاى مزمن و گزندگى جانوران را نافع بود و غافقى گويد ادمان اكل وى كردن مفسد معده و جگر بود و پيه وى منع انصبات مواد از احشا بكند خاكستر وى داء الثعلب را نافع بود چون با زفت تر بمالند ديسقوريدوس گويد نوعى كه بحرى بود معده را نيكو بود و طعم وى خوش بود و ملين شكم و مدر بول بود سوختهء وى با ادويهء كه موافق جرب بود بياميزند جرب را زايل كند و اگر بسوزانند و با ادويهء بياميزند كه مناسب ريش سر بود و سر را بدان بشويند جذب ماده بكند و ريش پاك كند و گوشت زيادت بخورد و جگر برى چون خشك كنند در خرقهء بآفتاب گرم موافق استسقاى لحمى بود و هر زحمتى كه گوشت وى به دو مناسب بود و زهرهء وى چون بموم بسرشند و بخورند بچهء مرده از شكم بيرون آورد و چون زهرهء وى در چشم كشند سفيدى چشم زايل كند و بقراط گويد كه گوشت وى با سركه عنصل نهند مجذوم را نافع بود و تشنج امتلائى و درد كليه و مفاصل را سود دهد\r\nصاحب مخزن الادويه مىنويسد : قنفذ بضم قاف و سكون نون و ضم فا و فتح فا نيز آمده و به ذال و دال هر دو آمده لغت عربى است و نيز به عربى خيز و بيونانى قوقماروس و بسريانى قفد و برومى شيراخندون و به فارسى خارپشت و جبرو و جش و سيخول و به شيرازى چوله و در تنكابن و ارموك و به مازندرانى و ارمچى و بتركى كرنى و بهندى ساهى و سارسل و سيهى نيز نامند و مادهء آن را به عربى قنفذه و جمع آن قنافذ گويند\r\nقنفذ جبلى به لاتين  HISTRYX CRISTATA  فرانسه  PORC - EPIC  انگليسى  PORCUPINE \r\n\r\nقنب\r\nسه نوع است برى و بستانى و هندى برى قضبان وى مانند خطمى بود ليكن بغايت سياه بود و ورق وى مانند ورق بستانى بود ولى خشن بود و سياهى كمتر و سفيدى بر وى غالب بود و زهر وى سرخ بود و ثمر وى مانند ثمر فلفل بود و نزديك به حب السمنه و بيخ وى چون بپزند و بر ورمهاى گرم ضماد كنند و بر حمره و اعضا كه كيموسات در وى تحجر شده باشد ورم ساكن كند و كيموسات بگدازاند و عصارهء وى درد گوش را نافع بود و از آن بستانى تخم آن را شهدانج خوانند چون بسيار بخورند قطع منى بكند چون تخم وى تر بكوبند و آب آن بگيرند و در گوش چكانند درد گوش را ساكن كند و جالينوس گويد تخم وى بادها بشكند و محلل نفخ بود و مجففى محكم و اگر بسيار خورند منى را خشك گرداند و شيخ الرئيس گويد خلط وى\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nبد بود و قليل الغذا بود و دمشقى گويد طبيعت وى گرم بود در دويم و خشك بود در اول منشف رطوبت معده و قاتل ديدان و چون به آب آن سعوط كنند دماغ را پاك گرداند و اسحق بن عمران گويد عسر الهضم بود و معده را بد بود و صداع آورد و شكم ببندد و بول براند و مصلح وى شراب ليمو بود و اسحق بن سليمان گويد تخم وى چون بريان كرده باشند مضرت وى كمتر بود و دفع مضرت وى با سكنجبين قندى كنند كه بعد از آن بياشامند اما ورق وى چون بكوبند و به آب آن سر بشويند بن مويها را پاك گرداند از خشكى و سفيدى و رازى گويد مصدع و مظلم چشم بود و دفع مضرت وى به آب سرد يا رب فواكه ترش كنند نوع سوم كه آن قنب هندى خوانند را به شيرازى بنگ گويند و بپارسى حشيش و بعضى جزو اعظم گويند و ابن مؤلف گويد بعضى شرفك و بعضى حاجى فخر و بعضى اسرار گويند و وى نوعى بود كه مجنن بود و اگر زيادت استعمال كنند كشنده بود و نوعى مفرح بود و طرب آورد و اشتهاى كاذب و بعضى باشد كه حزن آورد و خيالهاى فاسد و نوعى بود كه مقوى باه بود و آنچه نيكو بود شربتى از وى يك درم بود تا دو درم بحسب مزاج استعمال كنند و آن بود كه اگر زياده استعمال كنند از اين مقدار كشنده بود و اگر كسى بسيار خورده باشد دفع مضرت وى بقى كنند يا روغن گاو و آب گرم تا هيچ در معده نماند و شراب حماض بغايت نافع بود\r\nصاحب مخزن الادويه مىنويسد : قنب بكسر قاف و فتح نون مشدده و با - بضم قاف نيز آمده عربى است و گفته‌اند معرب كنب فارسى است و آن را ابق و بيونانى و ديفرونس و بسريانى قنبيرا و برومى كتانى و به فارسى كنب و بنگ و بهندى بهنك بخفاىها و باصطلاح ورق الجبال و جزو اعظم و حشيش و حشيشة الفقرا و نشاط افزا و فلك ثاز و عرش‌نما و حبة المساكين و شهوت‌انگيز و مونس الهموم و چتر اخضر و زمردرنگ و بر كلك شيرازى و امثال اينها نامند و ديسقوريدوس قنابس و قنابوس نيز ناميده و گفته‌اند پوست ساق آن را قنب نامند و از آن مانند كتان ريسمان و البسه سازند و كاغذ از آن خوب ساخته مىشود و شكوفه و غبار زغبى و شبنمى كه بر آن مىنشيند و غليظ و چسبنده است همه را جمع مىنمايند و چرس مىنامند و در سر غليان مىكشند تخدير و سكر بسيار مىآورد\r\nلاتين  CANNABIS INDICAE FOLIA  فرانسه  FEUILLES DE CHAVRE INDIEN  انگليسى  INDIAN HEMPHEAVES \r\n\r\nقندس\r\nكندش گويند و گفته شود و قندس نيز حيوانى است معروف\r\n\r\nقند\r\nعصير نيشكر است چون منجمد گردانند قند خام خوانند و چون ديگربار بريزند ابلوج خوانند و بعرب شكر\r\n\r\nقنقهر\r\nصمغى است ناخوش طعم كه از بلاد عرب خيزد و گويند سندروس است و گويند سنگى است كه از بلاد مغرب خيزد و مؤلف گويد آنچه محقق است صمغى است شفاف مانند سندروس و آن را لعل مغربى خوانند وى اثر ريشها ببرد و درد دندان زايل كند و چشم را روشن كند و با ماء العسل ربو را نيكو بود و چون قدرى از وى با سكنجبين و آب بياشامند بدن را لاغر گرداند و چون سه روز بياشامند سپرز ضعيف كند و با ماء العسل حيض براند و گويند نوعى از سندروس نارسيده بود\r\n\r\nقنطار\r\nسادروان است و گفته شد\r\n\r\nقنطا\r\nدم الاخورين بود و گفته شد\r\n\r\nقنابير\r\nبيونانى بردبرلوس خوانند و آن نوعى از عصافير است كه به شيرازى آن را حجوز خوانند و ديسقوريدوس گويد قنبره چون بريان كنند و بخورند قولنج را نافع بود و جالينوس گويد چون با اسفيداج بخورند و با مرق بخورند قولنج را سود دهد رازى گويد مرق وى شكم براند و صاحب منهاج گويد نيكوترين آن فربه بود بريان كرده و طبيعت آن گرم و خشك بود شكم\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nببندد و غذاى وى نيكو بود مانند عصافير بد نبود با آنكه مجفف بود و مضر بود به رطوبات و اولى آن بود كه با روغن بادام استعمال كنند\r\nدر مخزن الادويه مىنويسد : قنبره بضم قاف و سكون نون و ضم با و فتح را و ها لغت عامى است و جمع آن قنابر بفتح قاف و كسر با و به عربى ابو المليح و به فارسى چكاوك و حجوز و لك نيز و بيونانى برد الوس و بر بيد الوس و به لاتينى كارينه نامند\r\n\r\nقوقاس\r\nدوقواغريا و دوقو برى خوانند و دواياى اغريا گويند و آن نوعى از ذوقس است بادها بشكند و علت سفل را نافع بود و مغص را ساكن كند و شكم براند عصارهء وى در بن دندان بانگشت ماليدن نافع بود و چون بخورند عرق از بدن بيرون كند و بول براند و به شيرازى ترخر خوانند و آن برى بود و آنچه جبلى بود به شيرازى بدران خوانند و آن را دويااغريا گويند\r\nصاحب مخزن الادويه تحت عنوان دوقو مىنويسد : بضم دال و سكون واو و ضم قاف و سكون واو لغت يونانى است و آن را دوقواغريا و دوقوبرى نيز نامند و آن تخم جزر برى است و بيخ آن را مستسقاقل و گياه آن را خرس گياه دانند جهت آنكه خرس آن را بسيار دوست دارد و گويند بشيرازى آن را بدران نامند و آن شبيه به نانخواه است با اندك تندى\r\n\r\nقومينى\r\nموز خوانند و در ميم گفته شود\r\n\r\nقوسيا\r\nقسط است و گفته شد\r\n\r\nقونيا\r\nاسم يونانى آب خاكستر است\r\n\r\nقوطوليدون\r\nاذان القسيس نامند و زلالف الملوك گويند و نوعى از حى العالم است و گويند نباتى است منفعت وى مانند حى العالم بود و ورق و بيخ وى سنگ بريزاند و بول براند چون ضماد كنند بر ورمهاى گرم و حمره و خنازير و شقاق كه از سرما بود و التهاب معده نافع بود\r\nصاحب مخزن الادويه مىنويسد : قوطوليدون بضم قاف و سكون واو و ضم طا و سكون واو و كسر لام و سكون يا و ضم دال و سكون واو و نون لغت يونانيست و بيونانى قوماليدون و اهل مغرب زلالف الملوك و بشافق و اذان القسيس نامند جهت آنكه برگ آن شبيه به مكيالى است و بيونانى قطونى نامند و گويند نوعى از قدح مريم است و آن نوعى از حى العالم است\r\n\r\nقوشيرا\r\nگويند طباق است و گفته شد و گويند ينبوب است و گفته شود\r\n\r\nقوقى\r\nصاحب منهاج گويد حيوانيست بحرى در قوت نزديك به جندبيدستر بود و گوشت وى صرع و اختناق رحم را نافع بود و هم اين اسم را قضم قريش خوانند\r\n\r\nقوطوما\r\nآذريون برى بود و گفته شد\r\n\r\n","description":"","footnote":"","page_name":" 360 ","page_number":360},
  {"content":"\r\n\r\n\r\nقور\r\nقطف است و گفته شد\r\n\r\nقوانص\r\nبهترين سنگدان آن بود كه از اوز فربه تازه گيرند و وى غليظ بود و غذاى بسيار دهد و پوست اندرون وى چون خشك كرده سحق كنند و با شراب بياشامند درد معده را نافع بود خاصه پوست سنگدان خروس و وى غذاى اصحاب كد را نافع بود و چون هضم شود خونى نيك از او متولد شود و آنچه از آن مرغ خانگى بود هضم نشود و مولد قولنج بود و اولى آن بود كه خوب پخته كنند و نمك و مرى اضافه كنند و بخورند\r\nصاحب مخزن الادويه تحت عنوان قانصه ( مفرد قوانص ) مىنويسد : لغت عربى است و بيونانى شعر سيمون و برومى كبليان و به فارسى سنگدان و بهندى پتهر گويند\r\n\r\nقوتر\r\nدرخت وج است و گفته شود\r\n\r\nقورسامان\r\nعود بلسان است و گفته شد\r\n\r\nقيموليا\r\nطين قيموليا است و گفته شد\r\n\r\nقيقهن\r\nقيمن نيز گويند و آن قنقهر است و گفته شد\r\n\r\nقينا\r\nنوعى از بقلة الحمقاست و گفته شد\r\n\r\nقيصوم\r\nنوعى از برنجاسف جبلى بود بهترين آن تازه بود و طبيعت آن گرم است در اول و خشك بود در دويم و گويند در سيوم و گويند تر است در اول و گويند گرم است در دويم و خشك است در اول مسهل صفرا بود و كرمها جالينوس گويد گل وى نيكوتر از افسنتين بود و در وى تفتح بود چون بسوزانند داء الثعلب را نافع بود با روغن تربزه چون موى ريش دير برآيد بمالند زود برآيد و عرق النسا مزمن را نافع بود و حيض براند و سنگ بريزاند و روغن وى انضمام رحم و عسر البول را نافع بود و چون در خانه بگسترند گزندگان بگريزند و چون با شراب بياشامند زهرها را نافع بود و گزندگى عقرب و رتيلا را مقدار شربتى از وى يك مثقال بود تا ده درم و موافق جراحتهاى تر نبود بلكه آن را بگزد و بچه بيرون آورد و اسحق گويد مضر بود به شش و مصلح آن صمغ و كثيرا و خشخاش بود و بدل وى در درد سركه از سر وى بود بابونج است\r\nصاحب مخزن الادويه مىنويسد : قيصوم به فتح قاف و سكون يا و ضم صاد لغت عربى است و قيسوم با سين نيز آمده و بيونانى شوصرا و برومى اوطاماسيا و اطميثا و به فارسى برنجاسف و بلنجاسف و بوى مادران و بشيرازى سرزردك و بهندى كندنا و كندمار نيز نامند\r\n\r\n","description":"","footnote":"","page_name":" 361 ","page_number":361},
  {"content":"\r\n\r\n\r\nقيطاقون\r\nترمس است و گفته شد\r\n\r\nقيطس\r\nآس است و گفته شد\r\n\r\nقيشور\r\nحجر القيشور خوانند و حجرة الشعر و فينك نيز خوانند و آن نوعى از كف دريا بود و مؤلف گويد آن مانند سنگى است و تجويف بسيار در آن بود و در ميان كف دريا مرجان سفيد بسيار بود و در حمام دست و پا بدان مالند و صلبى نداشته باشد و اولى آن بود كه سوخته استعمال كنند و طبيعت آن گرم و خشك بود و لطيف دندان را جلا دهد و براق و سفيد گرداند چون بدان سنون كنند در ستردن موى استعمال كنند موى بسترد و ريشهاى عميق برگرداند و گوشت بروياند و گوشت زياده بخورد و اگر در خمى شراب ريزند كه جوشان بود از جوش بازايستد در زمان و صفت سوختن وى چنان بود كه در شيب آتش كنند تا گرم شود بيرون آرند و در شراب ريحانى اندازند پس ديگر شب در آتش كنند و ديگر در آب اندازند پس سوم بار در آتش كنند چون گرم شود بيرون آرند و رها كنند تا سرد شود پس به كار دارند بن دندان را محكم دارد و تاريكى و شب‌كورى زايل كند\r\nصاحب مخزن الادويه تحت عنوان حجر القيشور مىنويسد : ماهيت آن سنگى است متخلخل سفيد شبيه به اسفنج و بر روى آب مىايستد و گويند نوعى از زبد البحر است و على بن عباس مجوسى گفته آن مستعمل اهل صناعت است در حل ذهب و فضه\r\n\r\nقيرس\r\nبيونانى شمع را گويند و گفته شد\r\n\r\nقير\r\nقار است و بپارسى قيل گويند ابن مؤلف گويد نفط سياه چشمهء آنست كه اين نفط را مىپزند منجمد مىشود پس در آب اندازند تا مىبندد و قيل مىشود و در خوزستان اين عمل مىكنند و به اطراف مىبرند\r\n\r\nقيل\r\nزفت تر بود و گفته شد\r\n\r\nقيسوس\r\nقسوس بود و گفته شد و آن سه نوع است سياه و سفيد و سرخ و مجموع حريف و قابض بود و يك نوع از آن نبات لادن است و آن گرم بود و باقى انواع سرد بود بيخ آن با شير چون بياشامند گزندگى رتيلا را سود دهد و صمغ وى شپش بكشد و چون با شراب و مر بياميزند منع ساقط شدن موى بكند و به خود برگرفتن بچه بيرون آورد و تر وى بر سپرز ضماد كردن نافع بود و به خود برگرفتن حيض براند\r\n\r\nقيوندى\r\nشحم قاوندى و شحم قيوندى گويند و گفته شد\r\n\r\n","description":"","footnote":"","page_name":" 362 ","page_number":362},
  {"content":"\r\n\r\n\r\nقيلدا\r\nورق گندناى شامى است و گفته شد\r\n\r\nقيروطى\r\nموم روغنى بود و مرهمى كه از موم و روغن گل و صندلين و روق گل سرخ و اكليل الملك و زعفران و كافور سازند\r\n\r\n","description":"","footnote":"","page_name":" 363 ","page_number":363},
  {"content":"\r\n\r\n\r\nباب الكاف\r\n\r\nكادى\r\nكدر نامند و آن نباتيست كه در بلاد عرب و نواحى عمان و يمن باشد و گويند طلع آنجاست و ابن سمجون گويد بيشتر در زمين هند بود و درخت وى مانند درخت خرما بود ليكن درخت وى دراز نبود مانند نخل و طلع وى مانند طلع خرما بود پيش از آنكه از پوست بشكافد و بيرون آيد مىگيرند و از اندرون پوست بيرون مىآورند و در روغن مىاندازند و در آفتاب مىپرورند تا روغن قوت وى اخذ كند و مؤلف مىگويد در گرمسير شيراز بسيار مىباشد و بپارسى كل‌كندى خوانند و بوئى عظيم خوش دارد تا به حدى كه جامه كه بوى وى بگيرد تا ريزيده گردد بوى از وى زايل نشود و رازى گويد جذام را نافع بود و قطع كند و وى معتدل بود شراب وى حصبه و جدرى را نافع بود تا به حدى كه كسى را كه آبله بيرون آمده باشد نه عدد از شراب كادى بياشامد به ده عدد نرسد و بدل آن به وزن آن صندل سرخ و به وزن آن بقم بود\r\nصاحب مخزن الادويه تحت عنوان كاذى مىنويسد : كاذى بدان بجاى ذال هم آمده است لغت عربى است به زبان اهل يمن و گفته‌اند لغت هندى است و به عربى آن را كدر نامند و بهندى كيورا و نوع كوچك آن را كيتكى گويند\r\nبيرونى در صيدنه تحت عنوان كاذى مىنويسد : ابن الاعرابى گويد كاذى و جريال بلغت عرب بقم را گويد و باز مىنويسد بعضى از صيادنه گفته‌اند برگ درخت كاذى به برگ صبر ماند و كاردوى او به شكل كاردوى خرما بود و از غايت حدت و تيزى بوى او ممكن نباشد كه كسى او را ببويد و بىتوقف خون از بينى وى گشاده نگردد\r\n\r\nكافور\r\nچند نوع بود شيخ الرئيس گويد قيصورى بود شديد البياض سفيدى كه به زردى زند و خردهء او را رياحى خوانند و نيكوترين آن قيصورى و رياحى بود مانند برف و طبيعت آن سرد و خشك بود در سيوم و ابن مؤلف گويد كافور اجناس است و جمله از سقاله هند خيزد و بهترين قيصورى بود كه خردهء او را رياحى و خرده رياحى را سريرى گويند و بارهاى آن غليظ و درشت باشد و او برنگ رخام بود بعد از آن كافور رفوق بود كه در رايحه دون هر دو بود بعد از آن كافور كدر اللون و دون همه را اسفرك خوانند و درخت كافور چوبى بود سفيد كه بسرخى زند و بعضى نيل‌رنگ بود و زودشكن باشد و كافور مانند صمغى در اندرون چوب بود چون بشكافند كافور از ميان آن بيرون آورند هرچه ممكن بود بعد از آن چوب را بجوشانند و از آب او كافور معمول تصعيد حاصل كنند و در كافور خيانت بسيار كنند بر بوى و طعم آن اعتماد نشايد كرد و كافور مانند نمك در طعام بود در عطريات و منع ورمهاى گرم بكند و محرورىمزاج و اصحاب صداع صفراوى نوشيدن وى تنها يا با صندل شركت بگلاب يا گل پارسى نافع بود و مقوى اعضا و حواس ايشان باشد و چون ادمان بوئيدن وى كنند قطع شهوت جماع بكند و چون بياشامند فعل وى اقوى بود در اين باب و اگر دو جو با آب كافور هر روز سعوط كنند قطع حرارت دماغ بكند و\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nخواب آورد و صداع نيز زايل كند و خون بينى بازدارد و با آب بادروج و عصير تلخ يا به آب گشنيز تر يا عصير بسرشند همين عمل كند و رازى گويد سرد و لطيف بود صداع گرم و ورمهاى حاده كه در سر و جميع اعضا بود سود دارد و اگر بياشامند سردى گرده و مثانه و انثيين پيدا كند و وى شكم رفتن صفراوى به بندد و دودانكى از وى ورمهاى گرم را نافع بود و قلاع زايل كند و با ادويه‌ها جهت درد چشم كه از گرمى بود نافع بود و يك درم از وى خلاصى دهد از سم عقرب و جراره با آب سيب ترش ربع مثقال يا بيشتر نافع بود جهت كسى كه قرون سنبل خورده باشد با آب انار و شيرهء تخم خرفه و برف بسيار وى پيرى زودرس آورد و قطع باه بكند و سنگ گرده و مثانه تولد كند و مصلح وى معجون گل بود و بوئيدن وى در تبها سهر آورد و مصلح وى بنفشه و نيلوفر بود و گويند زعفران و ماسرجويه گويد شخصى شش مثقال كافور به سه نوبت بخورد و معدهء وى فاسد شد كه قطعا هضم طعام نمىشد و شهوت وى منقطع گشت و هيچ زحمت ديگر بوى عارض نشد و گويند در روغن حل كنند و در بينى چكانند سوء المزاج گرم كه نه از ماده بود و در دماغ و چشم بود و علامت وى آن بود كه در طلوع آفتاب تا نيم روز زيادت مىشود و چون نيمروز گذشت تا آخر روز ساكن نمىشود و چون شب رسيد مرتفع شده باشد و سبب آن بود كه در آفتاب گرم درنگ كرده باشد چون بهواى سرد رسد سر برهنه كرده باشد و شام وى بسته باشد چون با روغن گل و سركه بياميزند و در پيش سر طلا كنند صداع گرم را نافع بود و تعديل به مشك و عبير كنند و مفرح و مقوى بود و كهربا با مشارك وى بود در اين معنى ليكن كافور اقوى بود بخاصيت و بدل وى دو وزن وى طباشير بود و به وزن آن صندل سفيد\r\nابو ريحان در صيدنه مىنويسد : كافور را بلغت هندى كپور گويند و او صمغ درختى است كه منبت او بيشتر در جزاير و سواحل درياها باشد . . . و بعضى از كافور رنگ سياه باشد چون شبه و جرم او براق بود و گفته‌اند بعضى از او سرخ باشد به لون و بعضى زرد باشد و اكلهب باشد\r\nلاتين  CAMPHORA  فرانسه  CAMPHRE  انگليسى  CAMPHOR \r\n\r\nكاسر الحجر\r\nبذر القلب بود و گفته شد\r\n\r\nكاول\r\nكراث الكثرم بود و گفته شود\r\n\r\nكاشم\r\nانجدان رومى بود و بيونانى ليقيطيفون گويند و آن ساليوس بود و نيكوترين آن زردتر بزرگ ورق بود مانند ورق انجدان و در قوت مانند كمون بود و طبيعت وى ابن ماسويه گويد گرم و خشك بود در سئوم و صاحب منهاج گويد گرم بود در اول تا وسط درجه سئوم باد را بشكند و منضج بود طعام را هضم كند و مقوى معده بود و يك درم از وى با شراب مسهل ديدان بود و حب القرع و بول و حيض براند و گزندگى جانوران را نافع بود و سده جگر بگشايد و رطوبت معده كم كند و قراقر زايل كند و دو درم از وى با آب گرم مستسقى را سود دارد و گويند مضر بود به مثانه و مصلح وى تخم رازيانه بود جالينوس گويد بدل آن در ادرار تخم انجره بود يا تخم كذر و تيادوق گويد بدل كاشم بستانى به وزن آن و ربع وزن آن زيره سفيد بود و اسحق بن عمران گويد بدل آن به وزن آن زيره بود\r\nصاحب مخزن الادويه مىنويسد : كاشم بفتح كاف و الف و كسر شين لغت عربى است و گفته‌اند لغت فارسى است و بيونانى قناليون و ليفستيقون ساسالى و ليفطيغون و بسريانى نيلى قثيا و برومى كملاون گفته‌اند انجدان رومى است و تخم آن را به فارسى گلپر نامند و گفته‌اند بزعم بعضى متاخرين نوع رابع سيساليوس است كه بيونانى طروبين نامند\r\nصاحب تحفه مىنويسد : كاشم را در ديلم زيره كوهى نامند ساقش باريك و شبيه شبت و پرگره و برگش مانند برگ اكليل الملك و از آن نرمتر و خوشبوتر است و ثمرش بسيار سياه و از بادليان باليده‌تر و تندطعم است . . .\r\nلاتين  LIGUSTRICUM LEVISTICUM  فرانسه  LIVECHE  انگليسى  LPVAGE \r\n\r\nكاگنج\r\nبپارسى عروس در پرده گويند و يك نوع بشيرازى كچومن خوانند و بيونانى نفقاين و قوت وى نزديك به عنب الثعلب بود\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nخاصه ورق وى نيكوترين حب آن گويند كوهى بود و صاحب منهاج گويد نيكوترين ورق آن بستانى بود و طبيعت آن سرد و خشك بود تا دويم و گويند در دويم و گويند در سئوم و ربو و لهث و عسر النفس را نافع بود و شريف گويد اگر حب وى هر روز يك مثقال فروبرند از يرقان خلاص يابند بادرار بول و اگر زن بعد از ظهر هفت روز هر روز هفت حب فروبرد منع آبستنى بكند و وى جگر و گرده و مثانه را نافع بود و ادرار بول و قرحه كه در مجارى بول بود را سود دارد و قولس گويد كرمها و حب القرع بيرون آورد و چون جزوى خشك وى با جزوى شيح ارمنى بياشامند و شربتى از وى دو درم بود و مخدر سپرز بود و مصلح وى معجون گل بود جالينوس گويد بدل وى عنب الثعلب بود و گويند حب القثا\r\nصاحب مخزن الادويه مىنويسد : كاكنج بفتح دو كاف و بكسر كاف دوم نيز آمده معرب كاكنهء فارسى است و نزد اهل فارسى معروف به عروسك پس پرده و بشيرازى كچومن و بيونانى اوسفدنون و بسريانى خمرى مرجا و برومى اسقيدوليون و به عربى جوز المزج و زحب اللهو و بهندى راجپونكه و بن پونكه و به لاتينى هليلهء كايم نامند\r\nلاتين  PHYSALIS ALKEKENGI  فرانسه  COQUERET  انگليسى  CLAMNY WINTERCHERRY \r\n\r\nكارما\r\nكهربا است و گفته شد\r\n\r\nكاوزهرج\r\nجاوزهرج گويند و آن حجر البقر بود و گفته شد\r\n\r\nكبر\r\nبيونانى قنارس خوانند و بشيرازى كورك و وى ثمرهء بود مانند حبى و ثمرهء ديگر دراز مانند قثا و آن را قثاء الكبر خوانند و آن حريف بود بغايت گرم چون در خم شراب اندازند شراب را از غليان بازدارد مانند خردل و نيكوترين آن بستانى بود و سودمندترين پوست بيخ وى و طبيعت آن گرم و خشك بود در دويم و گويند در سئوم و وى محلل بود و اصل وى مقطع و ملطف بود و در پوست وى حرارت و حرافت و قبض بود خنازير و صلابات بگدازاند و ريشهاى پليد چركن و عرق النسا و درد وركين و هتك عضله را نافع بود و پوست بيخ وى جهت درد دندان بغايت مفيد بود نيكوترين چيزها بود جهت سپرز خوردن و ضماد كردن خاصه با آرد جو بسيار از وى ماده غليظ سوداوى از سپرز مستفرغ گرداند و مسهل خلط خام بود و حيض براند و كرمها بكشد و باه را زياده گرداند و وى ترياق سمها بود و آنچه به سركه نهند سده سپرز بگشايد و صلابت آن بگدازد و بلغم از معده پاك گرداند و ديسقوريدوس گويد ترهء وى و ثمرهء وى چون با نمك بود و بخورند شكم براند و معده را بد بود و تشنگى آورد و چون از ثمرهء وى سى روز هر روز دو درم با شراب بياشامند ورم سپرز بگدازاند و حيض و بول براند و مسهل دم بود چون بياشامند عرق النسا را نافع بود چون بخايند قطع بلغم بكند و دانه وى چون با سركه كهن بياميزند و بر بهق سفيد لطوخ كنند زايل كند و ورق و بيخ وى چون بكوبند و بر خنازير و ورمهاى صلب استعمال كنند بگدازاند و چون بكوبند وقتى كه تر بود و آب آن بگيرند و در گوش كه كرم بود چكانند كرم بكشد و بصرى گويد ورق و ثمر وى در قوت مساوى باشد ليكن ثمر وى اقوى بود از برگ و بيخ وى اقوى بود از هر دو و يبوست در اصل وى بيشتر بود كه حرارت و طبيعت كبر گرم و خشك بود در سئوم معده را بد بود چون به سركه پرورند دفع ضرر وى بكند و مضرت بمعده نرساند و فارسى گويد كبر ترياق است بوى دهان خوش كند و باد بشكند و باه زياده كند و خوزى گويد كبر ناصورى كه در اعماق بود شفا دهد بيخ وى چون دود كنند در شيب بواسير را نافع بود و طبرى گويد بيخ وى ريشهاى تر چون بر وى نهند از بيرون و چون بپزند و آب آن بر سر كه ريش تر بود ريزند و سر را بدان بشويند زايل گرداند و چو با فلفل و سداب بخورند نافع بود سده جگر را و اسحق بن عمران گويد حب وى غذاى بد بود و متعفن شود و ثمرهء وى بسودا مستحيل گردد و تر وى نيكوتر بود از وى و ابن سمجون گويد فقاح و قضبان وى نافع بود جهت سپرز و اولى آن بود كه چند روز در نمك آب خويسانند بعد از آن به آب شيرين بشويند دو نوبت بعد از آن به سركه نهند و چهل روز بخورند سپرز بگدازاند اما بايد كه زيت شسته بدان ريزند و بخورند و گويند مضر بود بمثانه و مصلح آن اسطوخودوس بود و گويند مضر بود به گرده و مصلح آن خولنجان بود و عسل و شاپور گويد بدل وى حب و ورق وى بود\r\nصاحب مخزن الادويه مىنويسد : كبر بفتح كاف و با لغت عربى است و يا معرب از فارسى و بيونانى اثونيطس و قبارس نيز و بسريانى قبار و برومى قباريش و به\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nشيرازى كورك نامند و آن ثمر نباتى است خاردار و پرشاخ و اكثر شاخهاى آن منبسط بر روى زمين و برگ آن اندك پهن و گل آن در غلافى سبز به مقدار زيتون كوچك و دانه نخودى و بعد شكفتن گل آن سفيد در وسط آن زرد و با رطوبت لزجى و طعم آن اندك شيرين و با تلخى و عفوصت كمى و بيخ آن سفيد و طولانى و در خرابه‌ها و لاخها و زمين‌هاى خشن و نمناك مىرويد\r\nلاتين  CAPPARIS SPIOSA  فرانسه  CAPRIER EPIEUX  انگليسى  CAPERBUSH \r\n\r\nكبيكج\r\nكف الضبع خوانند و بيونانى بطراخيون گويند و آن نوعى از كرفس بود برى و بعضى گويند سالتين اغريون است و آن انواع بود نوع اول ورق وى مانند ورق گشنيز بود از وى پهن‌تر بود و لون وى بسفيدى زند و در وى رطوبتى لزج بود و گل وى زرد بود و ساق وى سطبر نبود و به درازى يك گز و بيشتر بود و بيخ وى كوچك بود و سفيد و به غايت تلخ بود و گرده داشته باشد مانند خربق و اين نوع نزديك آبها رويد روان و نوع دوم تيره‌رنگ بود و بغايت حريف بود نوع سئوم كوچك بود و گل وى ذهبىرنگ بود آن را به شيرازى كس‌ويران خوانند و باصفهانى موشك نوع چهارم هم بنوع سئوم ماند ليكن گل وى بغايت سفيد بود طبيعت هر چهار گرم و خشك بود در چهارم و گويند در سئوم بغايت حدت و لذع بود و از بيرون بهر عضو كه نهند ريش گرداند و جالينوس گويد نشايد كه طبيب آن را استعمال كند كه بخاصيت محرق حرارت قلب بود و از سموم قتاله بود و بر برص ناخن و جرب و داء الثعلب و داء الحيه و ثاليل طلا كردن با سركه نافع بود و چون بپزند با سركه و آب آن بر سعفه نطول كنند نافع بود و چون سحق كنند و بر دندان نهند بريزاند و بيخ وى مقطعات قوى بود و وى مقرح احشا بود و اصلاح آن به شير و نشاسته كنند و صاحب منهاج گويد مداواى آن‌كس كه آن خورده باشد مانند مداواى كسى بود كه بلادر خورده باشد\r\nصاحب مخزن الادويه مىنويسد : كبيكج بفتح كاف و كسر با و سكون يا و فتح كاف معرب از فارسى است و آن را كف الضيع و بيونانى بطراخيون و سالتين اغريون و باصفهانى موشك و بتركى ماستوادچچكى و بهندى جل‌بيل و بستوپرى و به فرنگى زتنكل نامند\r\nلاتين  STACHYS RECTA  فرانسه  CRAPAUDINE  انگليسى  IRON - WORT \r\n\r\nكبابه\r\nحب العروس خوانند و در قوت مانند فو بود ليكن از وى لطيفتر بود و نيكوترين آن خوشبوى بود كه زبان بگزد و طبيعت وى گرم و خشك بود تا دويم و اسحق گويد گرم و خشك بود در سئوم و شيخ بن حاكم گويد در وى قوت متضاده بود از حرارت و برودت و حرارت بر وى غالب بود و وى مفتح و ملطف بود درد حلق را نافع بود و شكم ببندد و سده جگر و گرده بگشايد و مجارى بول پاك كند از ريگ و حلق را صافى كند و ريش عفن كه در لثه بود قلاع كه در دهن بود را سود دهد چون بخايند و آب آن بر قضيب مالند زن را لذتى عظيم حاصل شود و وى قوت معده و اعضاى باطنى بدهد چون بياشامند و چون در دهان نگاه دارند لثه را نيكو بود و بوى دهان خوش كند و آواز صافى كند و نفس معطر گرداند و سنگ گرده و مثانه بريزاند و با بول بيرون آورد و شرى ابيض را نافع بود چون دودنك از وى با سكنجبين بياشامند و گويند مضر بود بمثانه و مصلح آن مصطلى بود و گويند مصدع بود و مصلح وى صندل بود و گلاب و گويند بدل آن هيل بود و گويند هيل و دارچينى بود و مؤلف گويد كبابه از سقاله هند خيزد\r\nصاحب مخزن الادويه مىنويسد : كبابه بفتح كاف و فتح باء دوم لغت عربى است و نيز به عربى حب العروس و بيونانى مهيليون و برومى فريفليون و به هندى كباب چينى نامند و آن ثمر درختى است شبيه بحب بلسان و مايل به تيرگى و سياهى و مغز آن سفيد و خوش‌بو و تندطعم و افلنجه نوع صغير آنست\r\nلاتين  PIPER CUBEBA  فرانسه  CUBEBE  انگليسى  CUBEBA PERRER \r\n\r\nكبريت\r\nبپارسى گوگرد خوانند و آن معدنى بود و صاحب منهاج گويد زرد و سفيد بود و صاحب جامع گويد از قول ماسرجويه كه آن سه نوع بود سرخ و سفيد و زرد و سياه و ابن سمجون گويد كبريت چشمه‌ايست روانه چون منجمد شود كبريت گردد و زرد و سفيد و تيره بود و كبريت احمر از جواهر بود و معدن آن در آن وادى است كه مورانند كه سليمان عليه السلم برايشان بگذشت و آن موران مانند چهارپايان بزرگ باشند و ارسطوطاليس گويد گوگرد سرخ در معدن خود بشب افروخته گردد مانند آتش چنان كه روشنى آن چند فرسخ بدهد پيرامون آن و چون از معدن بيرون آورند اين خاصيت برود و در اكسير مستعمل كنند سفيد را سرخ گرداند و صبغى نيكو دهد و ابن مؤلف گويد گوگرد و معادن او در بسيار جا هست و سرخ آن عزيز الوجود است\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nو در افواه خاص و عام مذكور بود كه گوگرد سرخ كمياب است هرچند سخن بىاصلى است ليكن سرخ بقوت‌تر و شريف‌تر بود و در صناعت اكسير مستعمل است چه در افادت صبغ تأثير كامل دارد و كبريت را ابو الاجساد خوانند و زيبق را ابو الارواح و در صناعت اكسير زيبق و كبريت در اصل بزرگ است و اصل كبريت بخارى است و دخانى در زمين مفرى نيابد كه به هوا پيوندد و مدتى در او بماند تا منجمد گردد و چون بخار كبريت به جائى رسد كه در وى رطوبتى بود رطوبت ببرد و در كوه دماوند چشمه‌هاست بر سر قله مقدار صد سوراخ است و بخار از آن سوراخها برمىآيد و بر هم مىنشيند و گوگرد مىشود و كبريت سرخ مصروع را نافع بود و بدان عطسه آوردن درد سرا را سودمند بود و كبريت زرد جمله فلزات را سياه گرداند و كلس نقره و زركاشىگران و زرگران بدان كنند و سيم سوخته هم بگوگرد كنند و طبع را نرم گرداند و افادت لون سرخى دهد و ابن مؤلف گويد گوئيا روغنى بود منجمد شده و اگر بروغن كنجد حل كنند و بر جرب بمالند پاك كند و جرب جمله حيوانات پاك كند و بعضى آورده‌اند كه كبريت سرخ ذهب بود و طبيعت كبريت دمشقى گويد گرم و خشك بود تا چهارم و چنين گويد در سئوم و وى ملطف و جاذب بود برص را زايل كند و چون سحق كرده بر موضع گزندگى جانوران زهردار پاشند يا به آب دهان بسرشند يا بدان نهند يا به كميز بسرشند يا بسرگين كهن يا بعسل يا به علك البطم نافع بود و خوردن نيز همين عمل كند و با نطرون بر نقرس ضماد كردن سود دهد و آب وى حيض براند و بخور كردن زكام و نزله را نافع بود و چون سحق كرده و بر بدن پاشند منع عرق بكند چون دود كنند در شيب زن آبستن بچه بيندازد و دود وى موى سفيد گرداند و ارسطو گويد گوگرد سرخ داء الصرع و سكته و شقيقه را نافع بود چون سعوط كنند و چون در زيت حل كنند كه در آن زيت اسقيل جوشانيده باشند و قدرى موم اضافه كنند و موم روغن سازند جرب‌تر و خشك و خارش بدن را بغايت نافع بود و چون به حنا بسرشند و بر قوبا نهند نافع بود و كبريت مضر بود بمعده و دماغ و مصلح وى بنفشه و شكر بود و صاحب تقويم گويد شربتى از وى دو درم بود جالينوس گويد بدل وى در آتش افروختن از آن گوگرد زرد زرنيخ زرد بود و از آن گوگرد سفيد زرنيخ سرخ\r\nدر مخزن الادويه مىنويسد : كبريت بكسر كاف لغت عربيست بغدادى گفته معرب از نبطى است و بيونانى قاريون و بسريانى كبريتا و به فارسى گوگرد و بهندى كندمك نامند\r\nابو ريحان هندى كبريت را طورى و قندق نوشته است\r\nلاتين  SULPHUR  فرانسه  SOUFRE  انگليسى  SULPHUR \r\n\r\nكبد\r\nطبيعت جگر گرم و تر بود و نيكوترين آن بود كه از اوز فربه گيرند و چون هضم شود غذا بسيار دهد صاحب منهاج گويد خونى محمود از وى متولد شود و بطى الهضم بود و خون غليظ از وى متولد شود همچنانكه از سپرز و خصيه جالينوس گويد جگر مواشى و حيوانات مالوفه متولد خلطى غليظ بود و عسر الهضم و دير از معده بگذرد و از معا و فاضل‌ترين جگرها در جميع احوال جگرى بود كه آن را تبنبه خوانند از بهر آنكه حيوان را كاه خشك داده باشند رازى گويد جگر غذاى نيكو بسيار دهد خاصه جگر حيوانات مختار مانند چپش و بره و نيكوترين آن جگر مرغ و خروس فربه بود اما ثقيل بود و دشخوار هضم شود و اولى آن بود كه با مرى و زيت بپزند و بخورند و با نمك و دارچينى و محرورىمزاج با سركه و كرويا و گشنيز خشك و جگر مواشى بايد كه بعضى جوارشات از پى آن خورند نيكوترين جگر مرغها جگر بط فربه بود يا مرغ فربه خاصه چون علف وى فواكه پخته شيرين داده باشند و طبيعت آن گرم و تر بود و خونى محمود از وى متولد شود و مصلح آن زيت و نمك بود\r\n\r\nكبد المعز\r\nجگر بز شبكورى را نافع بود خوردن و به رطوبت آن كحل كردن و چون بريان كنند و سر بر بخار آن دارند همين عمل كند\r\n\r\nكبد الحمار\r\nجگر خر چون بريان كنند و بناشتا مصروع بخورد نافع بود\r\n\r\nكبد الضان\r\nجگر ميش چون بريان كنند و بخورند نافع بود جهت كسى كه لينتى در طبيعت داشته باشد\r\n\r\n","description":"","footnote":"","page_name":" 368 ","page_number":368},
  {"content":"\r\n\r\n\r\nكبد الوزغه\r\nجگر وزغه چون بر دندان خورده نهند درد ساكن گرداند\r\n\r\nكبد الكلب\r\nجگر سگ ديوانه نافع بود جهت كسى كه گزيده باشد چون بريان‌كرده بخورند منع ترسيدن از آب خوردن بكند\r\n\r\nكبد الخنزير البرى\r\nجگر خوك برى چون در سركه نهند گزندگى جانوران را نافع بود\r\n\r\nكبد الحجل\r\nجگر كبك چون خشك كرده بكوبند يك مثقال از وى مصروع را نافع بود\r\n\r\nكبد الذئب\r\nدرد جگر را نافع بود در آثاناسيا بدل آن نيم وزن آن ريوند و نيم وزن آن دارفلفل بود\r\n\r\nكبد الايل\r\nجگر گاو كوهى و بز كوهى چون شرحه كنند و دار فلفل بر آن پاشند و بر آتش بريان كنند و رطوبت آن در چشم كشند شبكورى را زايل كند و در ابتداى نزول آب بغايت نافع بود و چون جگر وى خشك كرده سحق كنند و در چشم كشند شبكورى و تاريكى چشم زايل كند\r\nصاحب مخزن الادويه تحت عنوان كبد مىنويسد : بفتح كاف و كسر با و دال و بكسر كاف نيز و سكون با هر دو آمده و به فارسى جگر و بيونانى بروسيا و امروسيا نيز و برومى شفابرا و بتركى بورك و بهندى كليجا نامند و جمع كبد اكباد و كبود است\r\nفرانسه  FOIE  انگليسى  LIVER \r\n\r\nكباب\r\nنيكوترين آن از گوشت بره فربه رسيده بريان كرده بود و بايد كه اجتناب كنند از آنكه كبابى كه بر چوب انجير و دفلى و بيد انجير و مانند آن كباب كرده باشند و طبيعت آن گرم و تر بود غذاى وى بيشتر از غذاى مشوى بود و سودمند كسى را كه رگ زده باشد يا حجامت كرده باشد اما معدهء ضعيف را مضر بود از بهر آنكه ديرتر از مشوى هضم شود و مصلح وى اطريفل بود\r\nصاحب مخزن الادويه مىنويسد : كباب به فتح كاف لغت عربى است به معناى گوشت بريان كرده به آتش\r\n\r\nكتم\r\nصاحب جامع گويد وسمه است و گفته شود\r\n\r\nكبت\r\nحنظل است و گفته شد\r\n\r\n","description":"","footnote":"","page_name":" 369 ","page_number":369},
  {"content":"\r\n\r\n\r\nكتان\r\nسرد و خشك بود و معتدل حرارت بدن است و چون بپوشند و ماسرجويه گويد جامه كتان معتدل بود در حرارت و برودت و رطوبت و يبوست و پوشيدن وى نشف ترى و عرق از بدن كند و شپش كمتر پيدا كند و مسيح گويد اگر خواهند كه لاغر نشوند در زمستان كتان شسته و در تابستان نو پوشند و فولس گويد چون بسوزانند دود او لطيف بود و سده زكام بگشايد و مصلح زخم بود\r\nصاحب مخزن الادويه مىنويسد : كتان به فتح كاف لغت عربيست و بكسر نيز آمده و بهندى السى و تيسى نيز نامند\r\n\r\nكثيرا\r\nصمغ القثاء است و قوت وى مانند قوت صمغ عربى بود و نيكوترين آن سفيد و پاك بود و طبيعت آن معتدل بود و در وى حرارت بود و ترتر از صمغ عربى است و يونس گويد گرم و تر بود در اول مسيح ابن الحكم گويد سرد بود در دويم و گويند سرد و خشك بود و گويند تر بود در داروهاى چشم بجاى صمغ عربى كنند و در ادويه مسهل مدد اسهال بكند نيم مثقال تا يك درم و كسر حدت ادويه بكند و سرفه و خشونت سينه و حلق و ريش شش و مثانه را نافع بود و چون در ميختنج خويسانند و با قدرى قرن ايل سوخته بياميزند با اندكى شب يمانى در او كرده سوزش مثانه را نافع بود و يونس گويد مقوى امعا بود و مره سودا و بلغم لزج و مقوى بدن بود و مسمن آن و چون كتيرا بر موى طلا كنند شكافته نگردد و چون بر آن ادمان كنند اين زحمت زايل شود و اسحق گويد مضر است به عضل و مصلح وى انيسون بود و گويند بدل آن مغز دانه كدو بود\r\nصاحب مخزن الادويه مىنويسد : كثيرا بفتح كاف و كسر ثا لغت عربى است بيونانى طراغافيثا و طرافافيبا نيز و به فارسى كون نامند و بهندى كتيرا بتا بجاى ثامثلثه\r\nبيرونى در صيدنه مىنويسد : كثيرا را به لغت رومى طراغاقانثى گويند و به هندوى جيروقادى و بيونانى در اغقنطى و بسريانى انفث الا گويند\r\nلاتين  DRAGACANTHAE GUMMI  فرانسه  GOMME TRAGACANTHE  انگليسى  GUM TRAGACANTH \r\n\r\nكثاه\r\nصاحب جامع گويد بذر جرجير است و گفته شد\r\n\r\nكثير الارجلى\r\nلسان الحمل است و گفته شد\r\n\r\nكثير الاضلاع\r\nبسفايج است و گفته شود\r\n\r\nكثير الروس\r\nفرصفيه است و گفته شد\r\n\r\nكثير الورق\r\nمرباقلن است و گفته شود\r\n\r\nكحور\r\nزرنباد است و گفته شد\r\n\r\n","description":"","footnote":"","page_name":" 370 ","page_number":370},
  {"content":"\r\n\r\n\r\nكحيلا\r\nلسان الثور است و گفته شود\r\n\r\nكحل\r\nبپارسى سرمه را خوانند و كحل مطلق سرمه اصفهانى است كه آن را اثمد خوانند و گفته شد و كحل سليمان و كحل جلا نيز گويند\r\n\r\nكحلا\r\nاين اسم مشترك بود بر چند چيز اول بر لسان الثور دويم بر لسان الحمل سيم بر شنجار چهارم بر عسون\r\n\r\nكحل الفارس\r\nانذروت است و گفته شد\r\n\r\nكحل السودان\r\nتشميزج است و بشيمه نيز خوانند و گفته شد\r\n\r\nكحل الخولان\r\nحضض يمانى است و صفت حضض گفته شد\r\n\r\nكدر\r\nكادى است و گفته شد\r\n\r\nكرفس\r\nبر چند قسم است بستانى بود و اجامى و جبلى و صحرائى و قريشى و مشرقى و نوعى از آن در آب رويد كه آن را كرفس الماء گويند و قرة العين و سمير نيز گويند و گفته شد كرفس جبلى را فطراساليون خوانند نه همين كرفس جبلى را بلكه صحرائى را نيز فطراساليون گويند و برى را سموربيون خوانند و طبيعت كرفس گرم بود در اول و خشك است در دويم و ابن ماسويه گويد گرم بود در اول درجه دويم و خشك بود در وسط دويم و روفس گويد بستانى تر بود و اصل وى خشك بود و گويند گرم و خشك است در دويم و جالينوس گويد كرفس بستانى جهت معده سودمندتر بود از انواع كرفس از بهر آنكه لذيذتر بود بول و حيض براند و محلل رياح بود خاصه تخم وى و مفتح سده جگر و سپرز بود و معده و جگر سرد را نافع بود و بوى دهان خوش كند و عرق النسا و ربو و ضيق النفس را سود دهد و چون با نان يا سويق ضماد كنند بر ورم پستان كه از حرارت بود يا ورم چشم گرم سودمند بود و محرك قى بود و شكم را ببندد و در تخم وى ادرار بول زياده بود و گزندگى جانوران و خوردن مردار سنگ را نافع بود و قسطس در كتاب فلاحيه گويد شهوت مردان و زنان برانگيزاند و ابن سمجون از قول جالينوس گويد كه زن حامله چون كرفس بستانى بخورد چون بچه بزايد ريشهاى عفن و بثرهاى بد بر اعضا داشته باشد و نشايد كه زن چون شير دهد كرفس خورد كه بچه وى احمق شود و ضعيف العقل و فعل وى اقوى بود از تخم و بيخ وى بيشتر اطلاق كنند كه ورق وى و اقوى بود از ورق وى تخم او و نشايد كه پيش از طعام خورند و اگر بعد از طعام خورند موافق بود و عيسى بن ماسويه گويد جگر و گرده و مثانه را پاك كند و سده آن بگشايد و محلل رياح و مفتح معده بود و صرع را بغايت مضر بود و شريف گويد چون بكوبند و با عسل بياميزند درد وركين را بغايت سودمند بود و طبرى گويد ورق وى چون تر بخورند معده و جگر سرد را سود دهد و سنگ\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nبريزاند خاصه جبلى و مشيمه بيرون آورد و آب ورق وى چون بياشامند تنها يا با آب ورق رازيانه ترتب بلغمى را نافع بود و گويند تخم وى اقوى بود از ورق وى و رازى گويد اولى آن بود كه كسى كه از گزندگى عقرب ترسد نشايد كه كرفس خورد و داء الثعلب را نافع بود و كرفس رومى معده را نيكو بود و مضر بود عظيم مصروع را و گويند مصروع چون اصل وى از گردن آويزد ايمن بود از مضرت وى و زنان آبستن را مضر بود و صداع آورد و مصلح وى كاهو بود و بدل وى رازيانه و گويند مصلح وى معجون گل بود و مصطكى\r\nدر مخزن الادويه آمده است : كرفس بفتح كاف و را و سكون فا و سين معرب از كرفش فارسى است و گفته‌اند معرب از كرسب فارسى است و بيونانى اوراسليون و بسريانى كرفشا و برومى باطراخيون و بهندى اجمود و بفرنگى سلرى و به لاتينى سلدهرى نامند\r\nلاتين  APIUM GRAVEOLEUS  فرانسه  CELERI  انگليسى  CELERY \r\n\r\nكراث\r\nبپارسى گندنا گويند و آن شامى و نبطى و جبلى و برى بود و جبلى را فراسيون خوانند و گفته شد و برى را كراث الكرم خوانند و وى به قوت متوسط بود ميان ثوم و كراث و طبيعت آن گرم و خشك است در سيم و كراث نبطى كه آن را كراث المايده خوانند حراقت در وى بيشتر بود كه در شامى و در وى اندك قبضى بود و كراث شامى را مفلوط خوانند و گرمى و خشكى در وى كمتر بود از پياز و جرم وى غليظ بود دير هضم شود و نيكوترين آن نبطى بود و طبيعت وى گرم و خشك است در سيم و گويند گرم بود در سيم و خشك بود در دويم و كراث شامى اصل وى خوردن به كه فرع وى و طبيعت آن گرم و خشك بود در دويم و چون با سماق بر ثاليل ضماد كنند نافع بود و با نمك جهت ريشهاى بد و خاصيت اصل وى آنست كه قولنج را نافع بود و بول را براند و مفتح بود و كيموس بد دهد و شبكورى آورد و حيض براند و مضر بود بمثانه ريش شده و گرده و ورق وى سودمند بود جهت رطوبت رحم و كراث نبطى چون آب وى با سركه و دقاق كندر بياميزند قطع دم كند خاصه رعاف و وى محرك شهوت بود و چون با عسل بياميزند و لعق كنند نيكو بود جهت دردى كه عارض شود در سينه و قرحه شش و چون بخورند قصبه شش را پاك گرداند و اگر ادمان خوردن وى كنند تاريكى چشم آورد و معده را بد بود و مصدع باشد و مولد بخار بد بود و مصلح وى آن بود كه بجوشانند در آب و بعد از آن در آب سرد خيسانند پس از آن در سركه و مرى و روغن بپزند و بخورند و بواسير را عظيم سودمند بود و طبيخ وى كوفته بر گزندگى افعى و جانوران نافع بود و اگر بر بواسير كه سبب آن رطوبت بود ضماد كنند بغايت نافع بود و گرم‌مزاج را موافق بود بلكه درد چشم آورد و كراث برى مفرح بدن بود و ادرار بول بيشتر كند از ديگر كراثها و اگر اصل وى با روغن خسكدانه يا كنجد بپزند قولنج را نافع بود خوردن و آب آن حقنه كردن و عصاره كراث خشك مسهل دم بود كراث برى مفرح بدن بود و ادرار بول بيشتر كند و معده را بد بود و كراث نبطى قوت كمر بدهد و باه را زيادت كند تا به حدى كه عنين را به حال صحت آورد\r\nصاحب تحفه مىنويسد : كراث را به فارسى گندنا و باصفهانى تره و بديلمى كوار نامند\r\nگندنا به لاتين  ALLIUM PORRUM  فرانسه  POIREAU  انگليسى  PORREAU \r\n\r\nكرنب\r\nبپارسى كرم گويند و بشيرازى كلم و آن بستانى بود و رومى بود كه آن را قنبيط خوانند و گفته شد و بحرى و برى بود و كرنب الماء نيكوترين آن نبطى بود كه كرنب بستانى بود و طبيعت آن گرم بود در اول و خشك بود در دويم و گويند در اول و گويند سرد است صاحب فلاحه گويد كرنب دو نوع بود نبطى و خوزى و نبطى مشهور بود و خوزى ورق وى قوى و غليظ بود و خشونتى داشته باشد و كرنب نبطى منضج و ملين بود و خاكستر قضبان آن در غايت تجفيف بود و منضج صلابات بود چون با سفيدهء تخم‌مرغ بود بر سوختگى آتش سودمند بود و كرنب سرفه كهن را نافع بود و طبيخ وى چون بر مفاصل و نقرس ريزند سودمند بود و عصير وى چون با شراب بياشامند درد سر زايل كند و چون با زاج و سركه بياميزند و طلا كنند بر جرب و برص نافع بود و چون كرنب بخورند آواز صافى كند و لون را نيكو گرداند و رعشه را عظيم مفيد بود بر سپرز ضماد كردن سود دهد و مرق وى سرفه و درد پشت كهن و درد زانو را نافع بود و شكم براند خاصه اگر دو نوبت بجوشانند و عصارهء وى با شراب گزندگى جانوران و سگ ديوانه را مفيد بود چون بعصاره وى سعوط كنند سر را پاك گرداند و خوردن وى در شراب دير مستى آورد ولى مولد مره سودا بود و اگر با گوشت فربه بپزند با روغن كنجد يا بادام بسيار غايله آن كمتر بود وى مضر بود بمعده و\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nتاريكى چشم آورد با وجود آنكه در داروهاى چشم استعمال كنند و وى مضر بود به چشم كسى كه مزاج چشم وى خشك بود و كسى را كه مزاج چشم وى تر بود هيچ مضرت نبود بلكه سود دهد و كرنب سودايى مزاج و صاحب دوالى و داء الفيل و سرطان و بواسير را نشايد خوردن فى الجمله محرورى را نشايد كه بخورد و اگر بخورد و اگر خورد شراب بر سر وى خورد و سردمزاج را با خردل و سير خورد و مرق آن از پى آن بياشامد و اگر ورق وى بكوبند و ضماد كنند تنها يا با سويق مجموع ورمها را نافع بود از بلغمى و شرى و جمره و كرنب برى تلخ بود و بيشتر در ساحل دريا رويد و طبيعت وى گرمتر از بستانى بود و چون خشك كنند و سحق كنند و دو درم با شراب بياشامند از گزندگى افعى خلاص يابند و ثمر وى به مقدار فلفل سفيد بود و وى نيز جهت گزندگى افعى نافع بود و كرنب بحرى بيشتر از خارج بدن استعمال كنند و در اطليعه و تخم وى كرم بكشد و حب القرع بيرون آورد و در طعم وى شورى بود باندك تلخى\r\nابو ريحان در صيدنه مىنويسد : كرنب را بلغت رومى كرنبى اغريا گويند و اغروسوذوطوس گويند و بسريانى او را كرنبا و به فارسى كرنب گويند اطيوس گويد كرنب را قنبيط گويند و عرب خفج گويد و خفجه\r\nصاحب مخزن الادويه مىنويسد : كرنب بضم كاف و ضم نون و با فتح اول و دوم و سوم نيز آمده معرب از كرم فارسى است و نيز به فارسى كلم و باصفهانى قمريت و بيونانى قمرنبا و قرنبو و بسريانى كرانبى و كرنبا و بروسى اعاريسا و به عربى بقلة الانصار نامند\r\nكلم قمرى به لاتين  BRASSICA CAULORAPA  فرانسه  CHOVRAVE  انگليسى  TURNIPCABBAGE \r\n\r\nكرنب الماء\r\nنيلوفر است و گفته شود\r\n\r\nكراث جبلى\r\nفراسيون است و گفته شد\r\n\r\nكرمة البيضا\r\nفاشرا است و گفته شد\r\n\r\nكرمة السودا\r\nفاشرستين است و گفته شد\r\n\r\nكرمة شايكه\r\nفشاع است و گفته شد\r\n\r\nكرم\r\nبپارسى درخت انگور گويند و به شيرازى رز خوانند و رازى گويد آن سرد و خشك است و ورق وى و خيوط وى چون سحق كنند صداع را نافع بود و ورق وى چون تنها ضماد كنند يا با سويق الشعير بر ورم گرم معده و التهاب آن بغايت نافع بود و عصارهء وى ورق وى قرحهء امعا را نافع بود و درد معده كه از گرمى بود و كسى كه خون قى كند و زنان آبستن را نافع بود و خيوط وى چون در آب خيسانند و بياشامند همين عمل كند و در زمان بهار چون شاخهاى وى ببرند آبى كه از آن بچكد نقطه نقطه بر قضبان منجمد شود مانند صمغ بود چون با شراب بياشامند سنگ بريزاند و چون بر قوبا و جرب متقرح و غير متقرح مالند نافع بود چون احتياج ماليدن وى بود بايد كه پيش از آن عضو را به نطرون بشويند و اگر با روغن زيت بمالند و ادمان آن كنند موى بروياند خاصه دمعه كه از قضبان تر وى گيرند و مقوى معده بود اما مخشن حلق بود و مصلح وى كثيرا بود و صمغ عربى و خاكستر چوب وى چون با سركه ضماد كنند بر مقعدى كه بواسير از آن قطع كرده باشند نافع بود و در گزندگى افعى همين عمل كند و چون با روغن گل و سداب و سركه ضماد كنند بر ورك گرم كه در سر بود سود دهد\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nصاحب مخزن الادويه مىگويد : كرم بفتح كاف و سكون را و ميم لغت عربى است واحد آن كرمه و جمع آن كرمات و بيونانى اولياطيوم و به سريانى كبيشاحمرا و برومى ديدرون اسايا و به فارسى تاك‌ورز و بهندى داكهه كاجهار نامند\r\nلاتين  VITEX VINIFERA  فرانسه  VIN  انگليسى  VINE \r\n\r\nكردناج\r\nبه فارسى كردانيده گويند و فاضل‌ترين آن از مرغ فربه بود و بايد كه بر آتش سوخته گردانند و روغن بادام بخورد آن دهند متصل و طبيعت آن گرم بود معده گرم را نافع بود و ابدان متخلخل و كسى كه رياضت بسيار كشيده باشد و خواهد كه زود قوت وى زياده شود و مضر بود بمعده ضعيف و مصلح وى ميختنج بود\r\nصاحب مخزن الادويه مىگويد : كردناج بكسر كاف و سكون را و كسر دال و فتح نون و الف و جيم معرب كردناك فارسى است و آن كبابى است كه بعد از نيم‌پخت كردن مرغ و امثال آن به سيخ كشيده به آتش بريان مىنمايند و بهترين آن مرغ جوان فربه است كه بروغن گاو تازه آن را مكرر تسقيه كرده باشند در هنگام بريان كردن كه تر و تازه و نرم گردد\r\n\r\nكرسنه\r\nبيونانى ازونس گويند و به شيرازى كسنك و آن حبى است كه طعم آن ميان ماش و عدس بود و رنگ وى بتيرگى زند چون مقشر كنند برنگ عدس مقشر بود و هيچ چيز گاو را مانند آن فربه نكند و در ولايت بيضا و كامفيروز بسيار كارند و نيكوترين آن بود كه لون وى بسفيدى زند و دمشقى يا مصرى بود و طبيعت آن گرم بود در اول تا دويم و گويند در سئوم و خشك بود در سئوم سينه و شش را از رطوبات غليظ پاك گرداند و بر بهق و كلف و اثرها طلا كردن نافع بود و لون را نيكو گرداند و چون با سركه و افسنتين بر گزندگى عقرب ضماد كنند نافع بود و وى گوشت بروياند در جراحتهاى مقعد و چون با عسل و زراوند مدحرج بسرشند و استعمال كنند گوشت بن دندان كه خورده بود بروياند و مؤلف گويد اگر ايرسا و زراوند مدحرج و كندر و دم الاخرين با وى اضافه كنند و با سكنجبين عنصل بسرشند و بر گوشت دندان كه خورده بود نهند البته گوشت بروياند و طبيخ كرسنه چون بر شقاق كه از سرما بود و حكه كه در بدن حادث شود ريزند نافع بود و چون بريان كنند و نيك بكوبند و با عسل بياميزند و مقدار چهار درم از وى تناول كنند لاغران را موافق بود و چون با سركه استعمال كنند يا با روغن كنجد چرب كرده عسر البول را نافع بود و زحير و مغص را ساكن كند و دقيق وى ملين اورام صلب بود كه در پستان و اعضا ظاهر شود و نار فارسى را نافع بود و اطلاق طبيعت كند و ادرار بول و صفت طخن كردن وى چنانست كه بگيرند كرسنه فربه سفيد و آب بر سر آن ريزند و زمانى نيك تحريك آن مىكنند تا آب بخورد بعد از آن از آب بيرون آورند و بريان كنند تا مقشر شود پس به آسياب خرد كنند و به منخل بيزند و مقدار مأخوذ از وى دو درم بود تا سه درم و خلطى بد از وى حاصل شود و غذائى خشك بود و بسيار خوردن وى بعوض بول خون براند به قوت ادرارى كه در وى هست و مسهل خون بود و مغص و گويند مصلح وى گلاب و جو بود و گويند مصلح وى گل ارمنى بود و كاكنج\r\nصاحب مخزن الادويه مىنويسد : كرسنه بفتح كاف و را و سكون سين و فتح نون و ها معرب از كسنك فارسى است و به عربى حب البقر و بيونانى اوزونس و بسريانى كشتى و برومى ناغيونس و بفرنگى برو و به فارسى كسنك و كشن و مشنك گاوى و گاودانه و بهندى متر بفتح ميم و تاء چهار نقطه هندى\r\n\r\nكرشف\r\nقطن است و گفته شد\r\n\r\nكرويا\r\nكراويا نيز گويند و قرنياد و قرنقاد گويند و بيونانى اقارو و به لفظى ديگر تقرد و آن زيره رومى بود و بشيرازى كرويه خوانند و در قوت نزديك به انيسون بود و بمعده نيكوتر از زيره بود و طبيعت وى گرم و خشك بود در دويم و گويند در سيوم و جالينوس گويد گرم و خشك بود در اول و نيكوترين آن بستانى تازه بود بادها را بشكند و هضم طعام بكند و بول براند و كرم بكشد و حب القرع بيرون آورد و قوت معده بدهد و شكم ببندد و خفقان كه از اخلاط لزج بود سود دهد و مغص را بغايت نافع\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nبود و شربتى از وى دو درم بود و اگر هر روز بناشتا دو درم در دهن گيرند و رها كنند تا نرم گردد و بخايند و فروبرند ضيق النفس را بغايت نافع بود و مفتح معده و امعا بود و مثانه را سودمند بود و درد معده زايل كند چون بدان ادمان كنند بلغم كه در معده بود بگدازاند و جالينوس گويد سده امعا را نافع بود چون با غذا استعمال كنند مسمن بدن بود و مقوى آن و گويند مضر بود به شش و مصلح وى صعتر برى بود و نيم وزن آن انيسون و ابن مؤلف گويد بعضى آن را شاه‌زيره خوانند\r\nدر مخزن الادويه مىنويسد : كرويا بضم كاف و را و سكون واو و فتح يا و الف و نيز به فتح كاف و را و سكون واو نيز آمده و معرب كراويا لاتينى يا كراوى سريانى است و بيونانى از حميون و بسريانى كراوى و برومى فاف درونى و به عربى تقده و تقرد و كمون رومى و بعضى كرنيا و كرنقاد و به فارسى كرويه و زيرهء رومى و شاه‌زيره نامند و ديسقوريدوس قاروا ناميده است\r\nابو ريحان مىنويسد كه كرويا را جالينوس قارو نام كرده است\r\n\r\nكروياى فارسى\r\nو شاميه و كروياى روميه قرومانا بود و گفته شد\r\n\r\nكركمان\r\nجندقوقى است و گفته شد\r\n\r\nكرويلن\r\nطرويلن گويند و آن و نوعى از ساساليوس بود و گفته شد\r\n\r\nكركروهن\r\nعاقرقرحا است و گفته شد\r\n\r\nكريون\r\nقنطوريون دقيق است و گفته شد\r\n\r\nكركر\r\nصنوبر كوچك بود كه معروف است به قم‌قريش و به شيرازى آن را كاج خوانند و گفته شد\r\n\r\nكركم\r\nصاحب منهاج گويد زعفران است و گفته شد و صاحب جامع قولى چند آورده و گويد عروق صفرا است و همو گويد اصول قدس است و گويند ورس نوعى از آن است\r\n\r\nكرمدانه\r\nكرومانا نيز گويند و خرومايق و خرمانق هم گويند و غافقى گويد ثمر درخت مثنان است و در باب ميم گفته شود و بعضى گويند انجره است و مؤلف گويد بتحقيق كه آن تخم نوعى از مازريون است و بغايت گرم بود و به شكل موردانه بود و مسخن قوى بود و بغايت مسهل ماء اصفر و سودا بود و دو درم از وى كشنده بود و از خوردن وى حكه و ورم حادث شود و مداواى كسى كه آن را خورده باشد مانند مداواى كسى است كه فرفيون خورده باشد\r\nصاحب مخزن الادويه مىنويسد : كرم‌دانه بكسر كاف لغت فارسى است به عربى حب الدود نامند\r\n\r\n","description":"","footnote":"","page_name":" 375 ","page_number":375},
  {"content":"\r\n\r\n\r\nكركى\r\nبپارسى كلنك گويند نيكوترين آن بود كه باز صيد كرده باشد و بايد كه چون بكشند بعد از چند روز بپزند و با سركه و صاحب منهاج گويد به ابازيره گرم بپزند و بعد از آن حلواى قند يا عسل بخورند و طبيعت وى گرم و خشك بود و گويند سرد بود و شريف گويد دماغ و زهره وى با روغن زنبق بياميزند و سعوط كنند نسيان را زايل گرداند و هيچ‌چيز فراموش نكند و مغز وى در چشم كشند شبكورى زايل شود و عظيم نافع بود و زهره وى با آب ورق سلق بياميزند و سعوط كنند سه روز پياپى لقوه را زايل كند و دماغ وى چون با آب حلبه بگدازانند و طلا كنند بر ورم دست و پاى نافع بود و خصيه‌هاى وى نمكسود كنند و خشك كنند و بياميزند با همچندان سركين سوسمار و كف دريا و نبات اجزاى مساوى و در چشم كشند سفيدى كه در چشم بود به سبب آبله يا ناخنه زايل كند البته و چون پيه وى بگدازاند و با سركه عنصل مطحول بياشامند چند روز بغايت كمال نافع بود و چون زهره وى با عصاره مرزنكوش بگدازند و صاحب لقوه سعوط كند مخالف جايى كه لقوه داشته باشد هفت روز بايد كه روشنائى نبيند لقوه به كلى زايل كند و زهره وى گويند بر جرب متقرح و بر برص لطوخ كنند نافع بود\r\nصاحب مخزن الادويه مىنويسد : كركى به ضم كاف و سكون را و كسر كاف دوم لغت عربى است به فارسى كلنك و بتركى درنا و بهندى كونج نامند\r\n\r\nكروش الفم\r\nحافظ النمل است و حافظ الاطفال نيز خوانند و آن فرفيون است و گفته شد\r\n\r\nكربز\r\nگويند قثاء الكبر است و خلاف است آنچه محقق است قثاء الحمار است و گفته شد\r\n\r\nكروش\r\nبپارسى شكنبه گويند نيكوترين آن بود كه از شكم ميش بيرون آورند و طبيعت آن سرد بود و عصبانى و كروش بايد كه به سكباج بپزند و خولنجان و فلفل يا با سداب و كرفس و ابازير ملطف و ناچار هركه ادمان خوردن كند بلغم بسيار پيدا كند كه دشخوار از شكم بيرون آيد بايد كه بعد از وى جوارشات مسهل بخورند و وى دشخوار هضم شود و غذا اندك دهد و كيموس وى بلغمى بود و اولى آن بود كه به سركه پزند و خولنجان و فلفل\r\n\r\nكرك\r\nبپارسى كركدن گويند و آن حيوانيست كه بيونانى ريما خوانند و ميان هر دو چشم سر وى داشته باشد بزرگ و قوت وى بغايت بود كه فيل بر سر آن دارد و گويند زهره وى بخور كنند بادها بشكند و هر سحر كه باشد باطل كند\r\nصاحب مخزن الادويه تحت عنوان كركدن مىنويسد : به فتح دو كاف معرب از كرك فارسى است و به عربى جريش و بهندى كيندا نامند\r\nلاتين  RHINOCEROS INDICUS  فرانسه و انگليسى  RHINOCEROS \r\n\r\nكزبره\r\nكرزه نيز گويند و بيونانى قوريون و بپارسى گشنيز گويند و نيكوترين آن بستانى بود تازه و فربه و طبيعت آن سردتر بود در آخر درجه اول تا دويم و آنچه خشك بود در سيم و بقراط گويد در وى حرارت بود و برودت و نزديك جالينوس ميل به سخونت دارد و مركب از قوت متضاده بود و ديسقوريدوس و روفس و غيرها گويند سرد است و اگرنه سرد بودى عصاره وى كشنده نبودى و جالينوس گويد اگرنه سرد بودى خنازير را تحليل نكردى و بدرستى كه اين فعل بخاصيت مىكند از بهر آنكه جوهر وى لطيف و غواص است و زود نفوذ و غوص مىكند شو نيز سرد غوص نكند ليكن چون بياشامند محلل جواهر بود به زودى و فعل سردى وى باقى بماند و اگرنه سرد بودى جمره را شافى نبودى و در وى قبضى و تخديرى بود و چون تر وى يا خشك بخايند بوى سير و پياز زايل كند و عصاره وى با شير زنان مسكن ضربات سخت بود و چون با سويق بر حمره و نمله\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nضماد كنند بگدازاند و چون با سركه و اسفيداج و روغن گل بياميزند جهت ورمهاى گرم نافع بود و چون با ورق گل سرخ و عسل ضماد كنند بر شرى و ورم خصيه كه از گرمى بود و نار فارسى را نافع بود و چون با آرد باقلى بر خنازير ضماد كنند بگدازاند و خشك وى سودمند بود جهت دوار كه از بخار مرارى بود و يا بلغمى و مقوى معده بود و زياد خوردن وى تاريكى چشم آورد و آشاميدن وى خفقان را نافع بود و بخاصيت منع بخار از سر مىكند و از بهر آنست كه در طعام مصروعان مىكنند جهت منع بخار و تر وى چون بكوبند و آب آن در بينى چكانند قطع رعاف كند خاصه چون دو حب كافور در يك درم آب وى حل كنند و چون آب وى با شير زنان در چشم چكانند ضربان سخت را ساكن كند و خشك وى چون با نبات بياشامند درد سر و پشت را كه از گرمى بود سود دهد و دفع صداع و سكر بكند و چون خشك وى كوفته بعصاره تر وى مضمضه كنند جوش و دانه‌ها كه در زبان بود زايل كند و گشنيز خشك بخاصيت مقوى دل بود و مفرح خاصه در مزاجهاى گرم و دو درم از وى با سه درم آب لسان الحمل بياشامند قطع خون رفتن بكند و منع قى و جشاء حامض كه بعد از طعام بود بكند و خشك وى بريان كرده و شكم ببندد و چون با ميفنتج بياشامند كرم دراز بيرون آورد و چون هر روز يك درم با يك درم نبات بياشامند شرى زايل كند و بسيار خوردن ذهن را مختلط كند و چشم را تاريك كند و منى خشك گرداند و باه را بشكند و نسيان آورد و مصلح وى سكنجبين سفرجلى بود و خوزى گويد چون گشنيز خشك بسايند و با نبات شربت سازند قطع نعوظ بكند و منى را خشك سازد و همچنين اگر با نبات سفوف سازند و تر وى چون با مرغ فربه بپزند و مرق وى جهت سوزش مثانه سودمند بود و خشك وى وسواس گرم را سودمند بود كه سبب آن از شراب بود و چهل درم از آب وى گويند كشنده است به تبريد و اگر مضرت وى بدل رسد غش و جنون آورد و حال وى مانند حال مستان بود و همچنين چون از تر وى مقدار نيم رطل بخورند اختلاط عقل و غلظ آواز آورد مانند مستان كلام وى فاحش بود و از مجموع بدن وى بوى گشنيز آيد و مداواى وى به قى كنند و به طبيخ شبت و روغن زيت و بوره ارمنى و بعد از آن زرده تخم‌مرغ نيم‌برشت و فلفل و مرق مرغ فربه يا بط بنمك بسيار و فلفل خورد و شراب صرف اندك بياشامد يا ميفنتج و جيش ابن الحسن گويد گشنيز تر چون بسيار خورند زهر بود و اگر با سبزه ديگر بود از بقول منع آن بكند و اگر با سموم بود سمى بود\r\nدر مخزن الادويه مىنويسد : كزبره بضم كاف و سكون را و ضم با لغت عربى و يا معرب از كزبرناء سريانى است و جلجلان نيز نامند و بيونانى بردنمائمون و به نبطى فاتره و بسريانى كزبرنا و به فارسى گشنيز و بهندى دهنيه نامند و ديسقوردوس فوريون ناميده است\r\nابو ريحان مىنويسد : كزبره گشنيز را گويند بتازى كزبره و كسبره و بسريانى كزبرنا و به هندوئى به همين و روغن گشنيز را قوريون گويند و عربها كزبره را تقده نيز گويند\r\nلاتين  CORIANDRUM SATIVUM  فرانسه  CORIANDRE  انگليسى  CORIANDER \r\n\r\nكزنه\r\nبزر الانجره بود پيش از اين گفته شد\r\n\r\nكزدان\r\nبادرنجبويه بود در باب با بيان منفعت و مضرت او كرده شد\r\n\r\nكزبرة البر\r\nشعر الجن است و آن پرسياوشان است و در باب پاميان مضرت و منفعت وى كرده شد\r\n\r\nكبره\r\nكزبره است كه گفته شد\r\n\r\n","description":"","footnote":"","page_name":" 377 ","page_number":377},
  {"content":"\r\n\r\n\r\nكسرة الحمام\r\nنوعى از سوسن برى است و آن را سيف الغراب خوانند و بقولى گويند آن دلبوث است و بيان منفعت و مضرت آن گفته شد اما در اينجا يك منفعت و يك مضرت از او بيان كنيم منفعتش آنكه مفرح قلب است اگر كم خورند و مضرتش آنكه اگر يك مثقال او را بخورند چندان خنده آورد كه شارب را هلاك كند\r\n\r\nكسبر\r\nزفت خشك بود بيونانى و گفته شد\r\n\r\nكسيلا\r\nقشورى است مانند سليخه سودا و آن دو نوع است يك نوع سطبر بود آن را كسيله خوانند و يك نوع تنك و باريك بود مانند شيطرح و آن را كهيله خوانند و نيكوترين آن باريك بود كه ميل بسرخى داشته باشد و طبيعت آن گرم بود در حدود درجه اول و خشك بود و خوزى گويد معتدل بود در حرارت و رطوبت استرخاى معده را نيكو بود و فربهى آورد هم عود وى و هم حب وى و حب وى مانند حرف بود و مقدار مستعمل از وى سه درم بود و اصحاب بلغم و رطوبت را نافع بود و سده گرده و رحم بگشايد و حيض و بول براند و گرده و مثانه را جلا دهد و كرم بكشد و فولس گويد چون دودنك از وى سحق كنند و به عسل بسرشند و بر دندانى كه درد كند و جنبد طلا كنند محكم كند و ساكن گرداند و اسحق گويد مضر بود بمعا و مصلح وى كثيرا بود و بدل آن مغاث\r\n\r\nكسب السمسم\r\nبپارسى خره كنجد گويند و كسب الخروع خره بيد انجير و هر دو را از سموم شمرده‌اند نشايد كه خورند و معالجه آن بقى كنند تا معده را از آن پاك كند\r\nدر تحفه مىنويسد : كسيلا و كسيله اسم نبطى چوبيست شبيه به روناس و در او سرخى و سياهى غالب بود و مانند صمغ در چسبندگى است . . .\r\n\r\nكسب السمسم\r\nبپارسى خره كنجد خوانند\r\n\r\nكسب الخروع\r\nخره بيدانجير است\r\n\r\nكشك الشعير\r\nبپارسى شيره جو گويند و طبيعت آن سرد و تر بود و غليظتر از جو آب بود و در تبريد و ترطيب از وى كمتر بود و مزاجهاى گرم و خشك را نافع بود و دفع تب بكند و تشنگى و خشكى كه از گرمى بود بنشاند\r\n\r\n","description":"","footnote":"","page_name":" 378 ","page_number":378},
  {"content":"\r\n\r\n\r\nكشوث رومى\r\nافسنتين است و گفته شد\r\n\r\nكشنج\r\nنوعى از كماة است و كليكان و شجر نيز خوانند و آن در رمل رويد و اكثر در ماوراء النهر و خراسان باشد و در طرف پارس نيز باشد و مؤلف گويد بشيرازى آن را اكل‌كنده خوانند و آن مخدر بود و زنان جهت فربهى در حلوا كنند و خورند و مست‌كننده بود و چون تر بود به مقدار گرده بود كوچك و چون خشك شود از گردكان بزرگتر بود اندرون وى مجوف بود و طبيعت آن سرد بود نه همچون انواع فطر و كماة و خالى نبود از رطوبت غريبه يا يبوست جوهر وى حرارت بنشاند و ديرهضم شود و غليظ بود و مصلح وى زيت و مرى و دارچينى و فلفل و سعتر و نمك بود\r\nابو ريحان تحت عنوان كشنه مىنويسد : ابن ماسويه گويد نوعى از انواع سماروغ است و به غوشنه نزديك است در طعم و تره‌اى است معروف\r\n\r\nكشنى\r\nكرسنه است و گفته شد\r\n\r\nكشت بر كشت\r\nنباتى است بر هم پيچيده مانند ريسمانى تافته و عدد آن پنج بود و مؤلف گويد آن را بشيرازى پيچك گويند و از طرف هند آورند طبيعت آن شيخ الرئيس گويد گرم و خشك بود در دويم و ابن رضوان گويد در اول جرب و قوبا را نافع بود و مسهل بلغم غليظ بود و رطوبات فاسد و ابن ماسويه گويد محلل و ملطف بود نافع بود جهت اصحاب بلغم و رطوبت و بر ورمهاى سرد ضماد كردن نافع بود و ابن سرافيون گويد بخاصيت مقطع شهوت باه بود و مقلل منى و شير و مصلح وى حب صنوبر مربا بود در قوت مانند بدكشان بود و بدل آن به وزن آن كافور و سه وزن آن صبر بود و مؤلف گويد از خواص وى آنست كه زنان شيراز اگر بچهء كوچك شيرخواره بسيار گريد و آرام نگيرد در شيب سر ايشان يك عدد پيچك نهند قرار گيرد و ديگر نگريد\r\nصاحب مخزن الادويه مىنويسد : كشت بر كشت بفتح كاف و سكون شين و تا لغت فارسى است و به عربى التواء بر التواء گويند و به كسر هر دو كاف نيز آمده بمعنى زرع بر زرع و بعضى آن را سواد السند و بعضى سواد الهند و بعضى سواد الاكبر و به فارسى پيچك و اهل شبانكاره بچه و بيونانى قناغنوس و برومى بروطوس و بهندى بهيلى نامند\r\n\r\nكشط\r\nوسط نيز خوانند و آن قسط بود و گفته شد\r\n\r\nكشته\r\nاسطوخودوس بود و گفته شد\r\n\r\nكشمش\r\nقشمش است و گفته شد و منافع وى نزديك است بمنافع مويز\r\n\r\nكفيشون\r\nبادنجان برى خوانند و مرفاعى نيز گويند از بهر آنكه بجامه مىچسبد و ساق آن يك گز بود و بر وى رطوبتى بود كه بر\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nدست بچسبد و ثمر وى مانند جوز خبازى بود كوچكتر و خارناك و بر جامه بچسبد و در باغهاى شيراز بسيار بود و تخم وى محلل بود و ورق آن خشك كنند سحق كرده در چشم كشند سفيدى چشم زايل كند\r\n\r\nكعب الخنزير\r\nكعب خوك چون بسوزانند و سنون سازند دندان متحرك ساكن سازد و سنونى قوى بود و چون با سكنجبين بياشامند تشنگى بنشاند و نفخ كه در شكم بود سود دهد\r\n\r\nكعب البقر\r\nكعب گاو چون بسوزانند و سنون سازند دندان متحرك را محكم گرداند و چون با سكنجبين بياشامند سپرز بگدازاند و محرك شهوت باه بود بر برص طلا كردن نافع بود و اگر با عسل بسرشند مفرح دل بود و بدن را فربه كند و جگر را قوت دهد و شربتى از وى سه مثقال بود و چون در چشم كشند روشنائى بيفزايد\r\n\r\nكف\r\nبقلة الحمقا بود و گفته شد\r\n\r\nكف الكلب\r\nصاحب منهاج گويد اشنان بود و گفته شد\r\n\r\nكف الاسد\r\nبيونانى لارنطوطالان گويند و آن غرطنيثا بود و گفته شد\r\n\r\nكف عايشه\r\nكف مريم خوانند و آن اصابع الصفر بود گفته شد\r\n\r\nكف الضبع\r\nكف السبع و آن كبيكج بود و گفته شد\r\n\r\nكفرى\r\nبيونانى قيقس خوانند و آن پوست بهار خرما بود و آنچه از نخل نر بود آن را كافور خوانند و قفور گويند و آنچه از ماده بود كفرى و كفره گويند و نيكوترين آن خوشبوى عغص زرين كثيف بود كه اندرون وى چرب بود و وى قابض بود چون در ضمادات و مرهمها كنند منع ريشهاى بد بكند استرخاى مفاصل را نافع بود و چون در ضمادات شكم كنند معده ضعيف و درد جگر را موافق بود و چون موى به طبيخ آن بشويند چند نوبت موى را سياه گرداند و چون طبيخ آن بياشامند درد اعصاب را نافع بود و درد گرده و مثانه و احشا را و قطع سيلان فضول از شكم و رحم بكند و قوت وى بدهد و بهارى كه در اندرون وى بود مانند يكديگر بود و جمار نيز چون بخورند و چون نيز بپزند همان اعمال كفرى بكند\r\nصاحب مخزن الادويه مىنويسد : كفرى بضم كاف و بفتح فا و نيز بكسر كاف و بضم فا نيز آمده لغت عربى است و بيونانى قيقس و به فارسى غنچهء خرما و كاردوالى و بشيرازى نارونه خرما مىنامند و آن غلاف شكوفه نخل است هنوز نشكفته و بعضى پوست غلاف و شكوفه و گرد نر آن را كافور النخل و دقيق النخل و كشن نامند و خوشه شكوفه آن را طلع گويند\r\n\r\n","description":"","footnote":"","page_name":" 380 ","page_number":380},
  {"content":"\r\n\r\n\r\nكفر اليهود\r\nفقر اليهود بود و گفته شد\r\n\r\nكلر\r\nمغاث هندى بود در شكستگى اعضا و كوفت آن عظيم سودمند بود\r\n\r\nكلكل\r\nبلغت اهل خراسان مقل است و گفته شد\r\n\r\nكلس\r\nنوره است و گفته شد\r\n\r\nكليه\r\nبپارسى گرده خوانند و وى معتدل بود در گرمى و خشكى و ابن ماسويه گويد گرم و خشك بود و گويند سرد و تر بود خلطى بد از وى متولد شود و عسر الهضم بود دير از معده بگذرد و ابن ماسويه گويد محمودترين گرده گرده بره بود خاصه چون گرم بخورند و صاحب منهاج گويد محمودترين گرده چپش بود و اولى آن بود كه با سركه و مرى بپزند يا با نمك و فلفل و دارچينى و همچنان با پيه وى بخورند\r\n\r\nكلح\r\nقنه بود و گفته شد\r\n\r\nكلبانى\r\nاشق است و گفته شد\r\n\r\nكلموخ\r\nراسن است و گفته شد\r\n\r\nكليكان\r\nطرخون است و گفته شد\r\n\r\nكليكران\r\nجرجير است و گفته شد\r\n\r\nكماة\r\nانواع است يك نوع غوشنه گويند و گفته شد و يك نوع كشنج و هم در باب فا در صفت فطر انواع آن گفته شد\r\n\r\n","description":"","footnote":"","page_name":" 381 ","page_number":381},
  {"content":"\r\n\r\n\r\nكماشير\r\nماسرجويه گويد صمغى است مانند جاوشير و گويند وى طلى است و گويند به تحقيق صمغ كرفس كوهى است كه فطراساليون تخم آن بود و وى در همه احوال اقوى بود از جاوشير و گرم و خشك بود در دويم و گويند گرمى وى در چهارم بود بول براند و حيض فرود آورد و بچه بيندازد محكم بقوتى قوى و بىنظير بود در اسهال آب زرد و مذيب و محلل بود\r\nصاحب مخزن الادويه مىنويسد : كماشير بضم كاف لغت فارسى است معرب آن قماشير و بيونانى لوفطيون نامند\r\n\r\nكمثرى\r\nكمثرى را بپارسى امرود گويند و آن انواع است فاضل‌ترين آن نوعى بود كه در خراسان بود و آن را شاه آمرود گويند و آن مانند نبات بسته بود خوشبوى بود و خوش‌رنگ و پوست تنك بزرگ بعد از آن سجستانى بود و آن معتدل بود و گويند سرد و تر بود و يك نوع آن را چينى گويند سرد بود در اول و خشك بود در سئوم و بصرى گويد كمثرى سرد بود در اول و خشك بود در دويم و چينى سرد و تر بود در اول و آن نوع كه شاه آمرود گويند شكم براند و كثير الغذا بود و كمثرى بيشتر از فواكه ديگر غذا دهد خاصه آنچه بزرگ و شيرين بود و آنچه ترش بود شكم ببندد خاصه خشك كرده وى و قوت معده بدهد و تشنگى بنشاند و مسكن صفرا بود و خلطهاى صفراوى و اما آنكه قابض بود علاج كسى بود كه فطر خورده باشد و اگر فطر با كمثرى بياميزند ضرر آن كمتر باشد و خوردن وى بعد از غذا منع صعود بخار از سر بكند بخاصيتى كه در وى بود قولنج آورد و پيران را مضر بود مصلح وى ماء العسل بود با ادويهاى گرم يا زنجبيل مربا و حب وى كرم را بكشد و بقراط گويد كمثرى چون صلب بود سرد و مجفف بود و شكم ببندد و آنچه رسيده و نرم و شيرين بود مسخن و مرطب بود و شكم براند و شيخ الرئيس گويد مقوى دل بود و روفس گويد آنچه متولد شود از وى در بدن محمودتر از آن بود كه از سيب متولد شود و دشوارهضم بود و رازى گويد كه نشايد آب سرد بر سر آن خورند و بعد از وى طعام غليظ بخورند و اگر بگرسنگى كه صادق بود بخورند بايد كه خواب نكنند و بعد از آن شراب كهن صرف بياشامند يا زنجبيل مربا و ابن ماسويه گويد رب كمثرى طبيعت ببندد و دابغ معده و مقطع اسهال مره صفرا بود\r\nصاحب مخزن الادويه مىنويسد : كمثرى به ضم كاف و فتح ميم مشدده لغت عربى است بيونانى لوفيون و آفنوس و انقوس نيز و برومى ابيدى و به فارسى امرود و انبرود و بهندى ناشپاتى نامند و به شيرازى نوعى از آن را عباسى گويند و نوع پائيزى آن را كه ريزتر بود سيرى يا سيبرى نامند\r\nفرانسه  ROIRE  انگليسى  PEAR  لاتين  PYRUS COMMUNIS \r\n\r\nكوشاد\r\nجنطيانا است و گفته شد\r\n\r\nكوكب شاموس\r\nطين شاموس است و گفته شد\r\n\r\nكوكب الارض\r\nگويند قيموليا است و رازى گويد طلق است و ابن سمجون گويد درختى است كه به شب روشن بود و گويند آن سنگى است كه به شب روشن بود و آن طلق است و گفته شد\r\n\r\nكوك\r\nخس است و گفته شد\r\n\r\n","description":"","footnote":"","page_name":" 382 ","page_number":382},
  {"content":"\r\n\r\n\r\nكولم و كوير\r\nفلفل است و گفته شد\r\n\r\nكوارع\r\nبه شيرازى دشبد گويند كيموس وى لزج بود ليكن غليظ نبود و در هضم صالح بود و زودهضم شود عديم الفضول و حسن الكيموس بود و خون سرد و لزج از وى متولد شود و اگر با سركه و انجدان مستعمل كنند لزوجت و برودت آن كمتر شود و وى سجح امعا و خشونت حلق را نافع بود و شقاق لبها و زبان كه از گرمى بود را سود دهد\r\nصاحب مخزن الادويه تحت عنوان كراع مىنويسد : بضم كاف لغت عربيست و جمع آن كوارع و به فارسى پاچه نامند و بهترين آن پاچه بز و گوسفند جوان است\r\n\r\nكهيانا\r\nفاوانيا است و گفته شد\r\n\r\nكهربا\r\nصمغ جوز رومى است نيكوترين آن شمع‌رنگ بود كه بزردى زند و طبيعت آن سرد است و خشك و خشكى وى در دويم بود و گويند در وى حرارتى اندك بود و گويند گرم بود در سيم خون را ببندد از هر موضع كه بود و خفقان را نافع بود و مقوى دل و مفرح بود و چون نيم مثقال به آب سرد بياشامند قى ببندد و با مصطلى قوت معده بدهد و درد معده را نافع بود و عسر البول را سود دهد و خوزى گويد قطع رعاف بكند و چون بر ورمهاى گرم بياميزند نافع بود و اگر سحق كرده بر سوختگى آتش لطوخ كنند نافع بود و رازى گويد خون حيض ببندد و بدل وى طباشير بود و ساوفرطس گويد بدل وى سندروس بود\r\nصاحب مخزن الادويه مىنويسد : كهربا فارسى است يا معرب كاه‌رباى فارسى و بيونانى ديامنيطس و بسريانى حمرما و برومى ميغيرس و بهندى كيپور و به عربى قرن البحر و مصباح الروم نيز نامند\r\nابو ريحان در صيدنه مىنويسد : بولس كهربا را يليقطرون نام نهاده و برومى القطرون گويند\r\n\r\nكهكم\r\nبادنجان است و گفته شد\r\n\r\nكيسه\r\nمصطكى است و گفته شد\r\n\r\nكيسدارو\r\nسرخس است و گفته شد\r\n\r\nكيسركونه\r\nو كيسو نيز گويند و آن جعده است و گفته شد\r\n\r\nكيسل\r\nثمر زعرور است و گفته شد\r\n\r\n","description":"","footnote":"","page_name":" 383 ","page_number":383},
  {"content":"\r\n\r\n\r\nكيجوس\r\nجاورس است و گفته شد\r\n\r\nكيلكان\r\nنوعى از كراث است و گفته شد\r\n\r\nكاوى\r\nابرار است و قريف گويند و در الف گفته شد\r\n\r\nكرچك\r\nخروع است و گفته شد\r\n\r\nكانك\r\nخربزه و خصف است و گفته شد\r\n\r\nكشك گندم\r\nسويق الحنطه است و گفته شد\r\n\r\nكشك جو\r\nسويق الشعير است و گفته شد\r\n\r\nكف دريا\r\nزيد البحر است و درزا گفته شد\r\n\r\nكشته\r\nنداست و در نون گفته شد\r\n\r\nكدو\r\nقرع است و در قاف گفته شد\r\n\r\nكروياى برى\r\nقرومانا است در قاف گفته شد\r\n\r\nكرزبرى\r\nاشقاقل است و گفته شد\r\n\r\n","description":"","footnote":"","page_name":" 384 ","page_number":384},
  {"content":"\r\n\r\n\r\nكشك\r\nكه از ماست حاصل شود اقط است و گفته شد\r\n\r\nكنجد\r\nسمسم است و در سين گفته شد\r\n\r\nكزمازو\r\nجزمازج است و در جيم گفته شد\r\n\r\n","description":"","footnote":"","page_name":" 385 ","page_number":385},
  {"content":"\r\n\r\n\r\nباب الگاف\r\n\r\nگاوچشم\r\nبهار است و گفته شد\r\n\r\nگاو زبان\r\nگياهى است كه به عربى آن را لسان الثور خوانند نافع بود جهت فزع و بلغم زايل و مفرح بود و غم ببرد و باقى صفت وى در لام گفته شود\r\n\r\nگربه\r\nسنور است و گفته شد\r\n\r\nگردكان\r\nجوز است و در باب جيم گفته شد\r\n\r\nگزانگبين\r\nچيزى است مانند ترنجبين كه در فصل تابستان طلى است كه از آسمان بر ورق طرفا مىافتد و نيكوترين آن سفيد و بزرگ‌دانه بود مانند مصطلى و اعلاى آن از بلا خونسار آورند و منفعت وى آنست كه مرطوبىمزاج را نافع بود و سرفه و خشونت سينه كه از رطوبات لزجه بود را سود دهد و اطفال شيرخوار را خوراندن سودمند بود و مشايخ را تنقل نمودن آن باعث قوت قلب و كبد است و ارسطاطاليس گفته بسيار خوردن آن كبد را مضرت است و مقدار مستعمل آن از هفت درم تا بيست و گفته‌اند تا سى گرم زياد نيست و رازى گويد كه از بيست درم زياده خوردن خفقان آورد و چشم را تاريك كند و سرفه پديد آورد الله اعلم بحقايق الامور\r\nصاحب تحفه و مخزن الادويه مىنويسد : گزانگبين شبنمى است كه بر درخت گز و ساير اشجار مىنشيند و منعقد مىگردد و آنچه بر درخت بيد منعقد مىگردد الطف است از آنچه بر درخت گز و بلوط منعقد مىشود\r\n\r\n","description":"","footnote":"","page_name":" 386 ","page_number":386},
  {"content":"\r\n\r\n\r\nگرده\r\nكليه است و گفته شد و الله اعلم بحقايق الامور\r\n\r\nگل\r\nورد است و گفته شد\r\n\r\nگلاب\r\nماء الورد است\r\n\r\nگندنا\r\nكراث است و گفته شد\r\n\r\nگندناى كوهى\r\nفراسيون است و در فا گفته شد\r\n\r\nگيلاس\r\nقراصيان است و گفته شد\r\n\r\n","description":"","footnote":"","page_name":" 387 ","page_number":387},
  {"content":"\r\n\r\n\r\nباب اللام\r\n\r\nلادن\r\nنيكوترين آن خوشبوى بود كه لون آن بزردى زند هيچ رمل در وى نبود و در روغن حل شود و هيچ ثفلى نداشته باشد و طبيعت آن گرم بود در آخر درجه اول و گويند در آخر دوم تر بود و گويند سرد و قابض بود و اين قولى دور است و گويند خشك است و جوهر وى بغايت لطيف بود و در وى قبضى اندك و منضج رطوبات غليظ بود و ملينى معتدل بود و قوت بن موى بدهد و بروياند و با روغن مورد موى را نگاهدارد اما بر داء الثعلب و داء الحيه ممكن نيست كه بروياند و معالجهء آن نوعى ديگر بود و اگر لادن در شيب دامن بخور كنند بچهء مرده و مشيمه بيرون آورد و چون با شراب بياشامند شكم را ببندد و بول را براند و بلغم را پاك كند و مقدار مأخوذ از وى تا نيم مثقال بود و ملين صلابات معده و جگر بود و قوت آنان بدهد و قوت انسان دهد چون ضعيفى و پيرى بود و اگر در روغن گل حل كنند و در گوش چكانند درد را زايل كند و اگر در روغن بابونه يا شبت حل كنند بر هر وجعى كه بود بمالند نافع بود و گويند مفتح سده بود و گويند مضر بود به سفل و مصلح وى سنبل الطيب بود\r\nدر مخزن الادويه تحت عنوان لاذن مىنويسد : بفتح لام و الف و ذال و نون و به دال نيز آمده و درخت آن را بفرنگى لدان نامند و آن رطوبت غليظ چسبنده است كه از ساق و برگ درخت كوهى حاصل مىگردد و آن درخت به قدر درخت انار و شبيه بدرخت دبق است گل آن مايل بسرخى و ثمر آن مانند زيتون و در جوف آن دانه سياه باريكى است . . .\r\nبفرانسه و انگليسى  LADANUM \r\n\r\nلازورد\r\nلاجورد گويند و نيكوترين آن بدخشى بود و مؤلف گويد بخاصيت تفريح و تقويت در وى زياده بود كه در نوع ديگر بسبب همسايگى لعل و نوع در مارى بد بود بسبب همسايگى سرب و طبيعت آن گرم بود در دوم و خشك بود در سيم و گويند سرد و خشك بود در سيم مانند حجر ارمنى بود ليكن لاجورد ضعيف‌تر از وى بود در مسهل سودا و گويند قوت وى مانند لزاق الذهب بود اندكى ضعيف‌تر و لاجورد مسهل سودا بود و هر خلطى غليظ كه با خون آميخته بود و ماليخوليا را نافع بود و چون زن نيم درم از وى در فرزجه كند با يك درم روغن زيت بچه نگاهدارد در رحم تا بثبوت رسد و از افتادن ايمن شود و مقدار شربتى از وى تا يك درم بود و درد گرده و مثانه را سود دهد و ثاليل را نافع بود و لاجورد مضر بود بمعده و مصلح وى مصطلى يا حماما بود و بدل وى حجر ارمنى گويند بدل آن لزاق الذهب كانى بود\r\nدر مخزن الادويه مىنويسد : لازورد معرب لاجورد فارسى است و در ماهيت سنگى است نيلى براق با نقطهاى طلايى كبود كه بسرخى و بنفشى و سبزى مايل است\r\n\r\n","description":"","footnote":"","page_name":" 388 ","page_number":388},
  {"content":"\r\n\r\n LAPIS LAZULI \r\nفرانسه  LAZULITE  انگليسى  AZURE STONE \r\n\r\nلاغيه\r\nنوعى از يتوعات است و گل زرد دارد مانند گل سيب و ورق وى بزردى زند و ورق اندك داشته باشد و در دامن كوهها بسيار بود و چون بشكنند شير بسيار دارد و زنبور عسل بر گل وى چرا كند و بعضى گويند نبات شمليز است فى الجمله طبيعت آن گرم و خشك است در سيم و گويند در چهارم و از خواص وى آنست كه اگر در مقام كه ماهى بود در آب اندازند ماهيان بر روى آب افتند و لبن وى مسهل آب زرد بود و استسقا را نافع بود و ورق وى چون بپزند و بخورند همين عمل كند و اگر ورق وى بكوبند و عصير آن بياشامند مسهل قوى بود و فعل وى اقوى بود از لبن و ليكن لبن مقوى بود و بدل آن فراسيون بود\r\n\r\nلالا\r\nگياهى است كه از طرف مكه آورند و جهت بواسير بخور كردن بغايت نافع بود خاصه ثمر آن و درد مقعد را ساكن گرداند و چون بياشامند خون را ببندد و طبيعت وى مسخن بود و در وى قبضى بود و بسيار از وى مضر بود بمثانه و مصلح آن حب الاس بود\r\n\r\nلبلاب\r\nآن را فربوله خوانند و آن نوعى از قسوس است و معروف بود به عشقه و حلبوبه نيز گويند و بشيرازى هر سه خوانند و نبات وى بر هر نبات كه نزديك بوى بود پيچيده شود و آن را حبل المساكين گويند و طبيعت وى معتدل بود در حرارت و يبوست و گويند گرم و خشك بود در اول و گويند سرد و تر بود و وى ملين و محلل بود و اگر عصير وى با روغن گل به پنبه در گوش چكانند كه درد كند سود دهد و درد سر كهن و سينه و شش و ربو را نافع نمايد و سده جگر بگشايد و ورق وى با سركه سپرز را نافع بود و آب وى مسهل صفرا بود و صاحب منهاج گويد شربتى از وى سى درم بود با نبات بىآنكه بجوشانند و غافقى گويد نيم رطل كفايت بود با نبات چنان كه چهل و پنج مثقال و نيم باشد او محلل ورمى بود كه در مفاصل و احشا باشد و چون با فلوس خيارچنبر مستعمل كنند قرحه امعا را نافع بود و چون با روغن بادام بپزند مضر سپرز بود و مصلح وى نبات بود و ليكن لبن لبلاب بزرگ موى بسترد و شپش بكشد و بدل لبلاب آب ورق خطمى و خبازى بود\r\nصاحب مخزن الادويه مىنويسد : لبلاب بكسر و فتح لام نيز آمده و آن را نربوله و بيونانى تنبايس و قسوس و به عربى عاشق الشجر و عليق و حبل المساكين و عشقه و حلبوب و به شيرازى حلبه نامند و آن نوعى از قس است و انواع مىباشد از كبير و صغير و سفيد و سياه و مجموع آن بر مجاور خود مىپيچد كبير را بهندى چاندىبيل و در تنكابن لكو و سياه آن را بهندى عشق‌پيچان گويند و بفرنگى سفيد آن را مدرة البه و سياه آن را هيده‌بنكره نامند\r\nلاتين  HEDERA HELIX  فرانسه  LIRRE GRIMPANT  انگليسى  IVY \r\n\r\nلباب القمح\r\nلباب الحنطه است و آن نشاء است و گفته شد\r\n\r\nلبسان\r\nخردل برى خوانند و آن در صورت مانند خردل است نه بطبيعت و آن حرارت كه خردل داشته باشد ندارد و مؤلف گويد بتركى آن را قجى خوانند و آن از حماض غذا بيشتر دهد و نيكوتر از وى بود بمعده چون بپزند و بخورند و شريف گويد چون بپزند و در طبيخ آن طفلانى كه از ضعف اعصاب و برودت نتوانند راه رفت در آن نشانند نافع بود و تخم وى چون سحق كنند و با شير بسرشند و بر روى مالند كلف و نمش و برص را زايل كند و اگر تخم وى لعوق سازند و بناشتا لعق كنند سرفه كهن را نافع بود و چون با شراب صرف بياشامند يا با منضج سنگ را بريزاند\r\n\r\n","description":"","footnote":"","page_name":" 389 ","page_number":389},
  {"content":"\r\n\r\n\r\nلبن\r\nبپارسى شير خوانند و آنچه حليب بود ابن ماسويه گويد گرم و تر بود و گرمى وى كمتر بود و دليل حرارت وى خلاف است و همو گويد قوت وى در حرارت در وسط اول بود و رطوبت در اول دوم و رازى گويد از قول جالينوس كه حرارت او زياده نبود بر برودت و برودت زياده نبود ميان بلغم و خون بود بلكه به خون نزديك بود از بلغم دور و ماسرجويه گويد گرم و تر بود خاصه چون غليظ بود و صاحب منهاج گويد لبن سرد و تر بود و در حليب وى سردى كمتر از غير وى بود و همو گويد معتدل بود و مقوى بدن و حنين گويد بايد كه نظر كند و به بيند اعضائى كه هضم وى مىكند چه طبيعت دارد صاحب منهاج گويد نيكوترين آن بود كه بغايت سفيد و معتدل القوام و بر روى ناخن بايستد و صالح‌ترين شيرها آدمى را شير زنان بود و بعد از آن شير حيوانى كه نزديك به طبيعت آدمى بود و روايح گوشت حيوانات دلالت بر جودت البان و ردائت آن كند و اگر از حيوانى مثل سگ و شير و يوز و سباع و امثال آن بود كه گوشت ايشان كريه الرايحه بود بد بود اما اگر از حيوانى كه گوشت آن خوشبوى بود مثل گوسفند و بز و گاو و خوك و اسب و خرگور و امثال آن نيكو بود و موافق بود شير حيوانى كه لون وى سفيد بود قوت وى ضعيف بود و آنچه سياه بود اقوى بود و نيكوترين او ديرتر بگذرد و آنچه سفيد بود زودتر بگذرد و در بهار رطوبت و رقت زياده بود و در تابستان سخونت و جفوفنت نيكوتر بود از بهر آنكه زرعى كه آن زمان خورد اغلظ بود و آنچه در بيشها ( بيشه‌ها ) چرا كرده بود شير ايشان شكم براند و آنچه در كوه چرا كرده باشد اجف و اسخن بود نيكوترين شيرها شير جوان به سن بود و كوچك سن شير وى تر بود و بزرگ سن خشك بود و شير مركب از سه چيز بود حلبيه و مائيه و زبديه و چون از يكديگر جدا شوند هريكى خاصيتى داشته باشد و شير چون با عسل بياشامند ريشهاى اندرونى را از اخلاط غليظ پاك گرداند و غذائى نيكو دهد و دماغ بيفزايد خصوص شير زنان و وى زود هضم شود و اولى آن بود كه چون شير بياشامند هيچ غذائى بر سر وى نخورند تا وى بگذرد و وى مزاج گرم و خشك را چون در معدهء وى صفرا بود سود دهد و با نبات يا عسل هضم را يارى دهد و نيكوترين اوقات خوردن وى ميانه بهار بود كه آن زمان معتدل بود در غلظت و لطافت و حليت در وى بيشتر از مائيت بود و در زمستان نشايد كه خورند و نشايد كه تا پس از چهل روز كه زائيده باشد شير وى خورند به سبب لبا كه به شيرازى زهك خوانند و شير چون با نبات بياشامند لون را نيكو گرداند خاصه زمان بهار فربهى آورد تا به حدى كه صاحب مزاج گرم و خشك چون در آب پنير نشيند فربه شود و جرب و حكه را نافع بود و باه را برانگيزاند و شير پخته كه نيك به آتش تافته يا بآهن داغ كرده باشند شكم ببندد و شير سجح را نافع بود و كسى كه ادويه كشنده خورده باشد خاصه ذراريح و ارنب بحرى و خانق الذئب و شوكران و وى ترياق زهرها بود و در معدهء صفراوى مستحيل به صفرا شود و منضج بود و سده در جگر پيدا كند و مضر اصحاب سيلان دم بود و هيچ‌چيز مضرتر بر بدن انسان نبود از شير فاسد شده و شير مضر بود به اورام باطنى و اعصاب و اوران بلغمى و چون بسيار خورند برص آورد و شپش در بدن پيدا كند الا شير شتر كه وى برص كمتر آورد و سنگ گرده و سده جگر احداث كند و اولى آن بود كه بعد از خوردن وى به شراب صرف مضمضه كنند و اگر در شكم بسته شود عرق سرد آورد و آنچه با پنيرمايه بسته بود زود بخناق كشد و بايد كه از مملوحات اجتناب نمايند كه تحيز زياده گرداند و بايد كه با سركه يا آب ممزوج كرده بدهند يا با قوتنج پنج درم كه در ساعت تحليل كند يا پنيرمايه يك مثقال بياشامند كه رقيق كند و به قى و\r\nاسهال بيرون آورد\r\nبه نوشته صاحب مخزن الادويه شير را بتركى سود و بهندى دودهه نامند\r\nابو ريحان مىنويسد : بتازى شير تازه را لبن گويند و به سريانى حليبا و برومى غالا\r\n\r\nلبن الحامض\r\nنيكوترين آن بود كه مسكه وى بسيار بود و چون مسكه از وى بگيرند و ترش شود آن را مخيض خوانند و گفته شد بپارسى دوغ گويند و چون مسكه از وى نگرفته باشد ماست خوانند طبيعت آن سرد و خشك است و گويند تر بود و گرم‌مزاج را موافق بود و شيخ الرئيس گويد ماست در مزاجهاى گرم مهيج باه بود از بهر آنكه منفخ بود و مرطب و وى دندان را زيان دهد ليكن خلط را خام گرداند و بطى الهضم بود و استمراء بود و لثه را زيان دهد و دوغ معدهء گرم را نافع بود و بايد كه بماء العسل مضمضه كند تا بلثه مضر نبود و اگر مستحيل شود بعفونت و حموضت دوار و غشى و مغض فم معده متولد كند و باشد كه بهيضه كشنده كشد بايد كه قى كند و معده از وى پاك گرداند و بماء العسل بعد از آن شراب صرف يا مثلث بياشامد و روغن ناردين بر معده تكميد كند\r\nصاحب مخزن الادويه مىنويسد : به فارسى ماست و بهندى دهى و بتركى جغرات\r\n\r\n","description":"","footnote":"","page_name":" 390 ","page_number":390},
  {"content":"\r\n\r\n\r\nلبن البقر\r\nروفس گويد شير حيوانى كه مدت حمل او بيشتر يا كمتر از مدت حمل انسان بود آدمى را بد بود و آنچه مساوى بود ملايم بود از بهر آنست كه شير گاو مناسب‌تر و نيكوتر از شيرهاى ديگر حيوانات بود و دسومت و غلظت وى زياده بود و غذا بيشتر از همه شيرها دهد و فربهى آورد و ديرتر بگذرد و ربو و سل و نقرس و تبهاى كهن را نافع بود\r\n\r\nلبن المعز\r\nشير بز معتدل بود ميان شيرها و وسواس و سرفه و سل و نفث دم را نافع بود و غرغره بدان كردن خناق و ورم ملازه را سود دهد ديسقوريدوس گويد شير بز ضرر وى به شكم كمتر بود از شيرهاى ديگر از بهر آنكه چرا كردن وى بچيزهاى قابض بود مثل درخت مصطلى و بلوط و زيتون و حبة الخضرا و امثال آن و از بهر اينست كه معده را نيكو بود و روفس گويد شير بز اسهال وى كمتر از شير گاو بود و باقى در همه احوال مانند وى بود و گويند مضر بود باحشا و بدلش شير گاو بود\r\n\r\nلبن اللفاح\r\nلبن الابل است بپارسى وى را شير شتر خوانند و وى دسومت و حلبيت كمتر داشته باشد و بغايت رقيق و مائى بود و سده احداث نكند چنان كه شيرهاى ديگر بلكه سده بگشايد و جگر را تازه كند و ضيق النفس و ربو و ماء صفرا را نافع بود و با بول وى چون بياشامند استسقا را نافع بود و اگر با پنج درم شكر العسير بياشامند استسقا را كه از گرمى بود نافع بود و حنين گويد استسقاء طبلى وزقى را سودمند بود و غلظتى كه در جگر بود بگدازاند و ورمهاى صلب را مفيد بود و بواسير و دبيله را نافع بود و شهوت غذا و جماع برانگيزاند و اگر زنان با نبات بياشامند لون را صافى گرداند و حرارت جگر و خشكى آن را بغايت نافع بود و مقدار يك رطل و دو رطل مستعمل بود و وى زود از معده بگذرد و غذا كمتر از البان ديگر دهد\r\n\r\nلبن النعاج\r\nو لبن الضان نيز گويند بپارسى شير ميش خوانند و دسم غليظ بود و جنبه و زبديه بسيار داشته باشد نفث دم و قرحه شش را نافع بود و تدارك ضرر جماع بكند و قوت باه بدهد و ادويه كشنده را نافع بود و تزجر و قرحه امعا و ربو و سرفه را سود دهد و لون را صافى گرداند و مقوى جوهر دماغ و نخاع بود\r\n\r\nلبن الاتن\r\nبپارسى شير خر گويند دسومت وى كمتر بود و رقيق بود چون مضمضه كنند لثه و دندان را محكم گرداند بخلاف شيرهاى ديگر و سرفه و سل و عسر النفس و جميع امراض سينه و شش و مثانه و مجارى بول را بغايت نافع بود چون ارحلبيت وى بياشامند مقدار سى درم بامداد كمتر يا بيشتر ادويه كشنده و تزجر و قرحه امعا را نافع بود و موافق نبود اصحاب صداع و طنين و دوار را و بدل وى شير بز بود و گويند شير ميش\r\n\r\nلبن الخيل\r\nلبن الرماك گويند و بپارسى شير اسب گويند حلبيت در وى كمتر بود خون حيض كه منقطع شده باشد براند و زنان را به آن حقنه كنند چون گرم بود رحم را پاك گرداند از قرحه و چون بياشامند مستى كند و تركان آن را قمز گويند\r\n\r\nلبن النسا\r\nشير زنان بول براند و درد چشم را نافع بود و چون در چشم دوشند خشونت چشم را ببرد خاصه چون با سفيده تخم‌مرغ بود و سبل را نافع بود چون بياشامند همان زمان كه از پستان بيرون آيد يا بمكند و ورم گوش و قرحه آن را نافع بود\r\n\r\n","description":"","footnote":"","page_name":" 391 ","page_number":391},
  {"content":"\r\n\r\n\r\nلبا\r\nزهك خوانند طبيعت وى سرد و تر بود مصلح مزاج گرم است و بدن را فربه كند اما بطى الهضم است و خلط غليظ از وى متولد شود و دير از معده بگذرد اما در معده نفخ و درد آرد و مهيج فواق و مولد حصى است چون با عسل بود غذاى بسيار دهد زيرا كه مصلح اوست\r\n\r\nلبن السودان\r\nصمغى است و طبيعت آن بغايت گرم بود و مفسد بدن و بوئيدن آن عطسه و رعاف آورد و بيم هلاك بود و چون بر ورمهاى صلب مالند سودمند بود\r\nصاحب مخزن الادويه مىنويسد : ماهيت آن نزد اكثر اسم فرفيون است و بغدادى و ديگران گفته‌اند چيزى است شبيه به صمغ و مايل بسياهى و زردى كه از نواح مغرب مىآورند\r\n\r\nلبن لاغيه\r\nگفته شد\r\n\r\nلبان\r\nكندر است و گفته شد\r\n\r\nلبن اليتوعات\r\nشير يتوعات مانند ماذريون و انجير و انواع آن حار و محرق و مفسد خون بود اگر بر اعضائى چكد بسوزاند و مداواى آن در آبى كه بغايت سرد بود شستن بود و به چيزهاى سرد و مؤلف گويد شير يتوعات خاصه شبرم و لاغيه چون سرد بود بر قوبا مالند زايل كند\r\n\r\nلبن القرطم\r\nمغز خسكدانه است گرم و خشك است و مسهل بلغم بود و قولنج بگشايد و استسقاى زقى و لحمى را نافع بود و شربتى از وى سه مثقال بود با سعتر\r\n\r\nلبنى\r\nميعه است آنچه سايله خوانند و آن مانند عسل بود و در وى حلاوت نبود و آن صمغ درختى رومى بود و نيكوترين آن بود كه سايل بود بنفس خود و خوشبوى و زردرنگ بود و سياه نبود طبيعت آن گرم بود در اول و خشك است در دويم و گويند تر است و منضج و ملين بود جرب تر و خشك را نافع بود و سرفهء مزمن بلغمى را و آواز صافى كند و طبع نرم دارد و چون زن به خود برگيرد يا بياشامد حيض و بول براند و مسهل بلغم بود بىزحمت چون يك مثقال از وى بياشامند و وى مسبب بود و نزله را ببندد و مصلح آن به وزن آن صمغ بادام بود كه اضافه وى كنند و بدل وى جندبيدستر بود و گويند بدل آن جاوشير بود\r\n\r\nلحم\r\nمجموع گوشتها گرم و تر بود و كثير الغذا و مولد دم اما بعضى از بعضى فاضل‌تر بود و نيكوترين آن بود كه متوسط بود در فربهى و لاغرى و وسط عضله معتدل‌تر بود و خصى كرده فاضل‌تر از خصى ناكرده بود و وى غذائى مقوى بدن بود و زود\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nمستحيل به خون شود و صفت مجموع گفته شود\r\n\r\nلحم الحملان\r\nفاضل‌ترين گوشتها گوشت بره و نيكوترين آن گوشت حولى بود و طبيعت آن گرم بود در اول و نيكو بود جهت بدنهاى معتدل و معدهء معتدل و مولد غذاى بسيار گرم و تر بود و چون بسوزانند و بر بهق و برص طلا كنند نافع بود و بر قوبا سود دهد و خاكستر گوشت سفيدى چشم زايل كند و گوشت سوخته گزندگى مار و عقرب جراره را سودمند بود و با شراب گزندگى سگ ديوانه را نافع بود و خوردن وى مولد بلغم بود و مصلح وى مثلث يا حلواى شكر بود و مضر بود به كسى كه غثيان داشته باشد و مصلح وى به اشيا قابض بود\r\n\r\nلحم النعاج\r\nگوشت ميش حرارت آن كمتر بود از گوشت بره و خونى بد از وى متولد شود\r\n\r\nلحم الخنازير\r\nترسايان گويند گوشت وى بهترين گوشت و حوش بود و آنچه صحيح است بهترين گوشت و حوش گوشت آهو بود و گوشت خنزير برى و اهلى زودهضم شود و زود بگذرد و غذائى اندك دهد اما به قوت بود و جالينوس گويد موافق انسان معتدل المزاج بود و گويد قومى كه گوشت آدمى خورند اگر گوشت خوك خورند فرق نتوانند كرد بلون و طعم و بوى و اين دليل ملايمت و مشابهت بود و وى غليظ بود و لزج بود و قطع لزوجت آن به شراب يا حلواى قندى كنند\r\n\r\nلحم الجداء\r\nگوشت چپش فضول آن كمتر از گوشت بره بود و بزغاله شيرخواره كه شير نيكو خورده باشد نيكو بود و اگر شير بد خورده باشد بد بود و نيكوترين آن سياه‌رنگ بود سبكتر و لذيذتر و گويند آنچه سرخ بود و چشم ازرق حرارت آن كمتر از گوشت ميش بود و معتدل بود در رطوبت و يبوست و زود هضم شود و نافع بود جهت كسى كه دمل و دانها ( دانه‌ها ) بر اعضاى وى بر مىآيد و خون معتدل نيكو ميان لطافت و غلظ از وى متولد شود و چون بريان كرده بود مضر بود و بقولنج كشد و مصلح آن حلواى عسل بود\r\n\r\nلحم المعز الاناث و التيوس\r\nگوشت بز ماده و دكه بد بود و دشخوار هضم بود و غذا بد دهد و مولد خون بد باشد كه ميل بسياهى داشته باشد\r\n\r\nلحم البقر\r\nگوشت گاو بهترين آن بود كه جوان سن بود و نيكوترين اوقات خوردن وى بهار بود و چون به سكباج بپزند منع سيلان ماده از معده بكند و وى از اغذيه اصحاب كد بود و دشوار هضم شود و غذائى غليظ دهد و آنچه سياه بود مرضهاى سوداوى از وى متولد گردد و بهق و جرب و سرطان و قوبا و جذام و داء الفيل و دوالى و وسواس و تب ربع و سپرز پيدا كند و آنچه ضرر آن كم كند و مصلح آن بود دارچينى و فلفل و زنجبيل است و در پختن اگر پوست خربزه در ديگ اندازند زودتر گوشت را پخته و مهرا گرداند\r\n\r\nلحم العجل\r\nگوشت گوساله نيكوتر از گوشت گاو بود و كبش نيكوتر آن بود كه نزديك زائيده بود و طبيعت آن گرم و تر بود و غذائى معتدل بود و خون صالح از وى متولد شود و مصلح اصحاب رياضت بود و مطحول را مضر بود و مصلح آن رياضت و استحمام بود\r\n\r\n","description":"","footnote":"","page_name":" 393 ","page_number":393},
  {"content":"\r\n\r\n\r\nلحم الجاموس\r\nگوشت گاوميش غليظترين گوشتها بود و كيموس بد دهد و دير هضم شود و در معده ثقيل بود و در طبيعت سرد و خشك بود و در جنب گوشتهاى گرم و وى در طبع مانند گوشت نعام بود و سنور\r\n\r\nلحم الخصى من الحيوان\r\nگوشت خصى كرده بهتر از گوشت خصى ناكرده بود چون حيوان مزاج وى به خشكى مايل بود و نيكوترين آن خولى ضان و معز بود و فاضل‌ترين آن بود كه ميان فربهى و لاغرى بود بلكه وى فاضل‌تر از همه گوشتها بود و گرمى وى كمتر از خايه‌دار بود و زودهضم شود و خون معتدل از وى متولد شود و فربه آن مرطب بدن بود و ملين طبع و لاغر آن لاغرى آورد و با وجود آنكه مجموع گوشتها چنين بد بود و خون غليظ سوداوى از وى متولد شود آهوبره بدى كمتر داشته باشد و نيكوترين آن خشف بود و طبيعت آن گرم و خشك است و قولنج را سود دهد و فالج را و مصلح بدنى بود كه فضول بسيار داشته باشد و وى مجفف و مسخن بود و مصلح وى ادهان و حموضات بود\r\n\r\nلحم الارنب\r\nگوشت خرگوش بعد از گوشت آهو بهترين گوشت صيد بود و نيكوترين آن بود كه سگ صيد كرده بود و طبيعت آن گرم و خشك بود و در مرق گوشت وى صاحب نقرس و مفاصل را نشستن نزديك به منفعت مرق ثعلب بود و گوشت بريان كرده وى قرحه امعا را نافع بود و شكم ببندد و فربهى را نافع بود و بول براند و مصلح وى ابازير ملطف بود\r\n\r\nلحم الايل\r\nگوشت گاو كوهى اصلا بد بود و بول براند و وى غليظ بود و تب ربع آورد\r\n\r\nلحم الكباش و الحمار الوحشيه\r\nگوشت گوسفند كوهى و خرگور طبيعت ايشان گرم و خشك بود در سئوم غذاى بد دهد عسر الهضم بود و لحم الكباش سودمند بود جهت كسى كه ذراريح خورده باشد\r\n\r\nلحم القنافذ\r\nدر قنفذ گفته شد\r\n\r\nلحم الخيل\r\nگوشت اسب مصلح اصحاب تب سخت و رياضت قوى بود و ابدان متخلخل و وى مانند گوشت شتر بود در غليظى و ردائت و توليد سودا\r\n\r\nلحم الدب\r\nگوشت خرس لزج و مخاطى و عسر الهضم بود و غذاى بد بغايت مذموم از وى متولد شود\r\n\r\nلحم السباع و ذوات المخاليب\r\nگوشت دد و دام بواسير را و چشم را سودمند بود و قوت آن بد بود\r\n\r\n","description":"","footnote":"","page_name":" 394 ","page_number":394},
  {"content":"\r\n\r\n\r\nلحم الحمار الاهليه\r\nگوشت خر ضرر وى كمتر بود باصحاب كد و ابدان متخلخل و وى بدتر از گوشت شتر بود در غلظت و ردائت و توليد سودا در وى بيشتر بود و وى بدترين گوشتها بود\r\n\r\nلحم ابن عرس\r\nدر ابن عرس گفته شد\r\n\r\nلحم السنور\r\nگوشت گربه گرم و تر بود و گويند سرد بود درد بواسير را بغايت نافع بود و مسخن گرده بود و درد پشت را نافع بود\r\n\r\nلحم السقنقور\r\nدر سين گفته شد\r\n\r\nلحم الجزور\r\nگوشت شتر بچه بغايت گرم بود و مصلح اصحاب كد و رياضت بود و گويند مصلح اصحاب عرق النسا بود و در آخر تب ربع نيكو بود و وى غذائى غليظ بود غليظتر از مجموع گوشت و سخت‌تر تولد سودا كند و مصلح آن زنجيل مربا بود\r\n\r\nلحية التيس\r\nنباتى است كه برومى هوقسطيداس خوانند و بپارسى اسيلخ و به عربى اذناب الخيل و باصفهانى شنك قابض و يابس بود خون بينى ببندد و از آن رحم و مجموع اعضا و نيكوترين آن بود كه تر و تازه بود طبيعت آن سرد بود در اول و خشك بود در سيوم و گويند در دويم و گويند گرم بود در اول اعضا را سخت كند از بهر اين است كه در يرقان مستعمل است و در وى قبضى بود مانند تخم گل و ورق خشك آن ريشهاى كهن را نافع بود و اصل وى چرك گوش را پاك كند و ريش شش را نافع بود و عصارهء وى نفث دم و نزف آن را سود دهد و مقوى معده بود و سودمندترين چيزها بود جهت قرحهء امعا و شكم ببندد و جراحتهاى عظيم باصلاح آورد چون بر آن نهند اگرچه عصب منقطع شده باشد و بدل آن تخم گل و گلنار بود به وزن آن\r\nصاحب مخزن الادويه مىنويسد : لحية التيس لغت عربى است در ماهيت آن اختلاف است مالقى و بغدادى و انطاكى و غير اينها گفته‌اند نباتيست مجعد و بر روى زمين مفروش و از زمين بلند نمىشود و برگ آن شبيه ببرگ گندنا و مردم آن را مىخورند و مداوا به آب آن مىكنند و همين لحية التيس حقيقى است و نزد عرب و اهل شام و شرق و دياربكر مسمى به اذناب الخيل و نزد عامه اندلس به سقواس است و به فارسى اسلنج و باصفهانى سنگ و الاشنك نيز نامند ديسقوريدوس آن را قسوس ناميده و بعضى مردم قسادق و قسارت نيز خوانند . . .\r\nبيرونى تحت عنوان ذنب الخيل از قول ابو حنيفه مىنويسد : آن را لحية التيس گويند بلغت سريانى و گويند كرفس كوهى است\r\n\r\nلحيانى\r\nدينسافوس است و گفته شد\r\n\r\nلحية الحمار\r\nپرسياوشان است و گفته شد\r\n\r\n","description":"","footnote":"","page_name":" 395 ","page_number":395},
  {"content":"\r\n\r\n\r\nلحام الذهب و لحام الصناعت\r\nلذاق الذهب گويند و نيكوترين آن معدنى ارمنى بود و آنچه معمول بود بول كودكان و سركه در هاون مسين در آفتاب چندان مىسايند كه منعقد شود و طبيعت آن گرم و خشك بود و حار و قابض و مسخن و معفن بود و لذاع بود نه سخت‌گوشت زياده را بگدازاند و در جراحتهاى دشخوار بغايت نيكو بود و پاك گرداند و لحام الذهب را شنگار الصناعه خوانند و نه شنجار بود و صفت شنجار گفته شد\r\n\r\nلخنيس الاكليله\r\nنوعى از خيرى جبلى بود و آن خرامى است و گفته شد در خا\r\n\r\nلخلخله سليمانيه\r\nثقل روغن زعفران بود و آن را قوقومعا خوانند و گفته شد\r\n\r\nلذاق الرخام\r\nلذاق الحجر نيز گويند و آن صمغ بلاط است و گفته شد\r\n\r\nلسان الحمل\r\nنباتى است مانند زبان بره و به شيرازى آن را ورق بارتنك خوانند و آن دو نوع بود بزرگ و كوچك و ورق بزرگ بزرگتر بود و جوهر وى مركب بود از مائيه و ارضيه بمائيه سرد بود و بارضيه قابض و سودمندتر بزرگ تازه بود و طبيعت آن سرد و خشك بود در دويم و ورق آن رادع و قابض بود منع سيلان خون بكند و خشكى وى نه لذاع بود و چون اصل وى بر گردن صاحب خنازير بياويزند نافع بود و وى ورمهاى گرم و شرى و خنازير و آتش فارسى و داء الفيل و صرع و نمله و سوختگى آتش را نافع بود و آب ورق وى قلاع را نافع بود و شيافات چشم را چون بوى بگدازانند نافع بود و آب ورق وى قلاع را نافع بود و گويند تب عنب را نافع بود چون بياشامند از اصل وى سه عدد در چهل و پنج درم شراب ممزوج كرده و چهار اصل وى بر گزندگى سگ ديوانه نهادن نافع بود و گويند مضر بود به سپرز و مصلح وى مصطكى و سليخه بود و بدل ورق آن ورق حماض بستانى بود\r\nصاحب مخزن الادويه مىنويسد : بفتح حا لغت عربيست ديسقوريدوس آن را كثيرة الاضلاع و ذو سبعة الاضلاع ناميده به فارسى بارتنك و بتركى باغ پرباغ گويند\r\n\r\nلسان الثور\r\nحشيشى است كه بپارسى گاو زبان گويند و گويند نوعى از مرو است و بهترين آن شامى يا خراسانى بود غليظ ورق و بر وى نقطها بود و گويند نزديك باعتدال بود و در وى سردى اندك بود در آخر درجه اول و آنچه خشك بود رطوبت آن كمتر بود و گويند سرد و تر بود در سئوم و سوختهء وى قلاع كودكان زايل كند و التهاب دهن و وى مفرح دل و مقوى آن بود و خفقان و علت سوداوى را نافع بود و شربتى از وى دو درم بود و سرفه و خشونت سينه را نافع بود چون با نبات بپزند و گويند مضر بود به سپرز و مصلح آن صندل سرخ بود و بدل آن ابريشم سوخته بود و چهار دنك وزن آن پوست اترج و گويند بدل آن بادرنبويه بود و هندبا و گويند مصلح آن هليله پرورده بود و بدل آن دو وزن آن پوست اترج\r\nصاحب مخزن الادويه مىنويسد : بفتح ثا لغت عربيست به فارسى گاو زبان و بيونانى فو و بلاتينى بكلورم و بهندى هنكاهولى نامند\r\nصاحب تحفه مىنويسد : برگ نبات او با خشونت و سطبر و مايل بسياهى و مفروش بر زمين و بر وى نقطهاى سفيد شبيه بخار و ساقش قريب به ذرعى و مزغب و ساقهاى آن باريك و سفيد و گلش لاجوردى . . . ابو ريحان آن را بيونانى بوغلوسن و فيدرا نيز ناميده\r\n\r\n","description":"","footnote":"","page_name":" 396 ","page_number":396},
  {"content":"\r\n\r\n\r\nلسان العصافير\r\nثمر درختى است كه آن را بپارسى آهر خوانند و بشيرازى ثمر آن را تخم اهر و بپارسى گنجشك ازوان و زبان گنجشك نيز خوانند و طبيعت آن گرم بود در دوم و تر بود در اول و در ورق درخت آن قبضى بود و ابن ماسويه گويد كه لسان العصافير درد خاصره را نافع بود و سنگ بريزاند و باه را زياده كند و قوت مجامعت بدهد و ديسقوريدوس گويد خفقان را نافع بود و بدل آن در تحريك باه به وزن آن جوز مقشر و به وزن آن تودرى سرخ بود و گويند بدل آن نيم وزن آن بهمن سرخ بود\r\nصاحب مخزن الادويه مىنويسد : به فارسى زبان گنجشك و بهندى اندرجو و بشيرازى تخم اهر گويند و درخت آن از قسم دردار و عظيم و برگ آن شبيه ببرگ بادام و ثمر آن در خوشه و در غلافها و هريك از هم متفرق و در هر غلافى يك دانه باريك و طولانى شبيه به زبان گنجشك و ظاهر آن اندك تيره‌رنگ و باطن آن سفيد مايل بزردى و با تندى و تلخى\r\nلاتين  FRAXINUS EXCELSION  فرانسه  FRENE ELEVE  انگليسى  ASHTREE \r\n\r\nلسان البحر\r\nخزفى است كه در اندرون ماهى سيبيا بهم مىرسد\r\n\r\nلسان الكلب\r\nلسان الحمل است و بعضى حماض را به اين اسم خوانند\r\n\r\nلصف\r\nكبر است و گفته شد\r\n\r\nلصيقى\r\nنباتى است معروف به آذان الارنب و اذان الغزال و آن نوع كوچك لسان الحمل است\r\n\r\nلعبه بربرى\r\nبعضى گويند چيزى مانند سورنجان است و به غش سورنجان كنند و در مصر لعكنه خوانند و طبيعت آن گرم بود در سيوم و محرك شهوت باه بود و باقى منفعت وى در سين گفته شد و بعضى گويند نوعى از يبروج بود و خلاف است و ابن مؤلف گويد بيخى است مدور و زنان به جهت فربهى خورند همانا نوعى از سورنجان بود و بدل وى در تحريك باه به وزن آن جوز مقشر بود و به وزن آن تودرى زرد بود و گويند بدل آن نيم وزن آن فلفل بود\r\nصاحب تحفه مىنويسد : بيخى است شبيه به سورنجان و باريكتر و مانند سر پستان و تلخ و تند و در مصر معروف بترياق و رازى جهت رفع سموم بيعديل دانسته و مداومت او باعث سرخى رخسار و اكثار او موجب امراض حاره و مصدع و مصلحش گشنيز است\r\n\r\nلعبه مطلق\r\nاصل يبروج بود و گفته شد\r\n\r\nلعاب\r\nمختلف است بحسب انواع آن و بحسب مزاج شخص و قوت وى منضج و محلل بود و كلف و نمش زايل كند و محلل خون مرده بود\r\nلعال به ضم لام مقصود آب دهان است\r\n\r\nلفاح\r\nثمر يبروج است و بپارسى شابيزج خوانند و مغد گويند و مغد بادنجان بود و نيكوترين آن بزرگ تيزبوى رسيده زرد بود و\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nطبيعت آن سرد و تر بود تا سئوم و گويند در وى حرارت بود و گويند خشك بود در سئوم لبن وى كلف و نمش را نافع بود بىلذع و تخم وى چون با عسل و زيت نهند بر گزندگى جانوران نافع بود و ورق كوچك وى پادزهر عنب الثعلب كشنده بود و بوئيدن وى صداع را سودمند بود و وى منوم بود و بسيار بوئيدن از وى سكته آورد خاصه آنچه ورق وى سفيد بود و بايد كه با ثوم ببويند و چون طفل بغلط از وى بخورد قى آورد و اسهال پيدا كند تا به حدى كه كشنده بود وى اول اختناق رحم پيدا كند و سرخى چشم و انتفاخ مانند مستان و مداواى وى بقى كنند و روغن گاو و عسل و بعد از آن انيسون و بعضى گويند در آب سرد نشيند و بدل آن نيم وزن آن جوز ماثل و نيم وزن آن بزر البنج بود و دنك آن خشخاش و گويند بدل آن نيم وزن آن بزر البنج و به وزن آن جوز القى بود\r\n\r\nلف الكرم\r\nعسالج الكرم خوانند و آن را به شيرازى استه‌هاتلك خوانند و آن در كرم گفته شد\r\n\r\nلك\r\nصمغى است كه از طرف دريا آورند مؤلف گويد آن را بشيرازى رنگ لاك و رنگ لكا خوانند و از او كتاد سازند از براى سرخى زنان و بعضى گويند ثفل آنست و خلاف است ثفل آن را بشيرازى دوس خوانند و لك بايد كه مغسول كنند و غير مغسول نشايد كه استعمال كنند و صفت غسل آن‌چنان است كه بگيرند لك خالص از چوب و نيك بكوبند و آبى كه ريوند چينى و بيخ اذخر در آن جوشانيده باشند اندك‌اندك در آن ريزند و بدسته هاون تحريك دهند بعد از آن به حريرى تنك صافى كنند و آنچه در منخل مانده باشد دويم بار همچنان كنند و صافى كنند و درهم كنند و رها كنند تا در بن آب نشيند آهسته آب از روى آن بريزند و لك بماند خشك كنند و سحق كنند و به كار برند طبيعت آن گرم و خشك بود در اول و اسحق بن عمران گويد گرم و خشك بود در دويم خفقان و يرقان و استسقا را نافع بود و درد جگر و قوت آن بدهد و سده آن بگشايد و معده را سود دهد و مقدار مأخوذ از وى يك درم بود تا يك مثقال و چون با سركه بياميزند و چند روز پياپى هر روز يك مثقال بناشتا بخورند بدن را لاغر كند و وى مضر بود ببدنهاى لاغر و گويند مضر بود به سر و مصلح وى مصطلى بود و بدل وى رازى گويد در تفتيح سده و ضعف جگر چهار دنك وزن آن ريوند و نيم وزن آن اسارون و چهار دنك آن طباشير سفيد بود\r\nصاحب مخزن الادويه مىنويسد : لك بضم لام و كاف و بفتح كاف نيز آمده و به فارسى لاك و بهندى لاكهه بخفاى ها نامند و صمغى است كه از سرشاخهاى بعضى اشجار بدست بيايد و سرخرنگ شبيه بتوت سرخ و بعضى حبهاى آن تا به قدر نارنج مىباشد و اين را لاك خام و بهندى لاكهه جهورى نامند و از درخت سدر كه به فارسى كنار نامند بدست مىآيد و اين بهترين نوع آنست\r\nابو ريحان از قول حمزه گويد لك را بپارسى فرنيكانژد گويند\r\nلاتين  GUMMI LACCA  فرانسه  GOMME LAQUE  انگليسى  SHELLA , SEED LAC \r\n\r\nلمسا\r\nلمسا عنب الثعلب است و گفته شد\r\n\r\nلوفيون\r\nفيلزهرج است و گفته شد\r\n\r\nلوزحلو\r\nبپارسى بادام شيرين گويند و نيكوترين آن بزرگ و شيرين بود و فربه و طبيعت آن معتدل بود در گرمى و سردى و تر بود در دويم و گويند گرم و تر بود در اول غذاى متوسط دهد ميان كثرت و قلت و مسخن بود و شيرين وى سرفه خشك و نفث دم را نافع بود و سينه را پاك كند و حرقت بول را ساكن كند و چون با شكر بخورند منى بيفزايد و شش و مثانه و امعا را نافع بود و\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nشكم براند خاصه چون با انجير بخورند و گزندگى سگ ديوانه را نافع بود و بريان كرده معده را سود دهد و وى دشوارهضم بود و مهيج صفرا بود و مصلح وى شكر بود و مادهء كه از بادام متولد شود غثيان و كرب و غشى آورد و مداواى وى به قى كنند بعد از آن ربوب فواكه ترش مانند غوره و سيب ترش و ريباس و مجموع آنچه در مداواى عنصل گفته شد و بادام تر چون با پوست بخورند وقتى كه هنوز صلب نشده باشد لثه و دهان را نافع بود و حرارت آن ساكن كند ببرودتى و عفوضتى كه دارد و حموضتى كه در پوست بيرون وى هست :\r\nلاتين  AMYGDALUS DULCIS  فرانسه  AMANDE DOUCE  انگليسى  SWEET ALMOND \r\n\r\nلوزمر\r\nنيكوترين بادام تلخ آن بود كه بزرگ و روغن‌دار بود و طبيعت آن گرم و خشك بود در دويم و مسيح گويد گرم بود در سئوم و در وى جلا و تنقيه بود و از خواص وى آنست كه شپش را بكشد و بر كلف رو طلا كردن زايل كند و وى شرى قوبا را نافع بود و با شراب و عسل طلا كردن نمله را سود دهد و روغن آن درد گوش را نافع بود و چون سر را بدان بشويند با شراب خراز زايل كند و اگر پيش از شراب خوردن پنج عدد بادام تلخ بخورند منع مستى بكند و گويند پنجاه عدد و اگر روباه بادام بخورد بميرد و وى قوت باصره بدهد و با نشاسته نفث دم را نافع بود و سده جگر و سپرز و گرده بگشايد و جرب و حكه را نافع بود و يارى دهد بر نفث اخلاط غليظ از سينه و شش و بول براند و عسر البول را نافع بود و سنگ بريزاند و مضر بود به معا و مصلح وى بادام شيرين و نبات و خشخاش بود و جملهء درخت وى در قوت مانند وى بود\r\nلاتين  AMYGDALUS AMARA  فرانسه  AMANDE AMERE  انگليسى  BETTER ALMOND \r\n\r\nلوز البرى\r\nلوز جبلى است و آن جلوز بود و در زيت الهرجان صفت ايشان گفته شد و صفت زيت السودان هم گفته شد\r\n\r\nلوبيا\r\nالويا و ثامروان نيز گويند سهلتر از ماش هضم شود و بيرون آيد و نفخ وى كمتر از باقلا بود و نيكوترين آن سرخ بود كه نخورده باشد طبيعت وى گرم بود در اول و معتدل بود در ترى و خشكى و گويند سرد و خشك بود و سرخ وى گرمتر از غير وى بود و آبى كه آن را در وى پخته باشند حيض براند خاصه سرخ وى و دم نفاس را پاك كند و بول براند و بدن را فربه كند و سينه و شش را نافع بود و مشيمه بيرون آورد و بچهء مرده و وى مولد خلط غليظ بلغمى بود و مغثى و مولد اخلاط بد و نفخ بود و ضرر آن كم شود چون با زيت و مرى و سركه و خردل و نمك و فلفل و دارچينى و صعتر مستعمل كنند و شراب بر سر آن بياشامند\r\nصاحب مخزن الادويه مىنويسد : لوبيا بضم لام و سكون واو و كسر با لغت هندى است و بسريانى سيلهين و به قبطى ماميرا و برومى فسولن و به عربى فريقا و به فارسى نيز مشهور به لوبياست و آن را الويا و ثامروان نيز گويند\r\nلاتين  PHASEVOLUS COMMUNIS  فرانسه  HARICOT  انگليسى  FRENCH BEAN \r\n\r\nلوقاس\r\nحرف ابيض است و اسفند اسفيد نيز گويند و گفته شد\r\n\r\nلوف\r\nبپارسى پيل‌گوش خوانند و آن سه نوع است يك نوع را بيونانى در اقيطن خوانند و معنى آن لوف الحيه بود و لوف السبط گويند و لوف الكبير بود و يك نوع بيونانى اارن خوانند و به بربرى الونى و به زبان اهل آندلس صاره و آن لوف الصغير بود و آن را لوف الجعد گويند و نوع سوم بيونانى اربصارن خوانند و اهل مصر آن را ادوبره خوانند و لوف الجعد اسخن بود از لوف السبط و\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nلوف السبط ارضيه در وى بيشتر بود و مقطع اخلاط غليظ لزج بود و مقطعى معتدل و بيخ وى كلف و بهق و نمش را زايل كند و چون با عسل طلا كنند و يا با شراب شقاق كه از سرما بود را سود دهد و ورق وى جراحتهاى بد را نيكو بود و ربو كهن را نافع بود و چون با شراب بياشامند محرك باه بود و اگر بيخ وى در بدن بمالند افعى نگزد و ثمر وى چون مقدار سى حب با سركه بياشامند بچه بيندازد و از خوردن وى خلطى غليظ متولد شود\r\nصاحب مخزن الادويه مىنويسد : لوف بضم لام و سكون واو و فا لغت عربيست و به فارسى فيلگوش و بفرنگى كونكلوس و سربن طين نيز نامند بمعنى شبيه مار و آن سه نوع است لوف الكبير كه آن را لوف الارقط و لوف الحيه نامند و بيونانى در افيون و در اقيطن نامند قسم ثانى را لوف الجعد و فيل‌جوش و بيونانى ارب و لادن و به بربرى الونى و اهل اندلس صباره به فرنگى اربسارم نامند و قسم ثالث را لوف الصغير نامند و بيونانى اربصارن و اهل مصر دوبره و ديسقوريدوس در ثالثه در اقيطون ناميده است\r\nفرانسه  SERPENTAIRE  انگليسى  DRAGON - WORT \r\n\r\nلوفا\r\nصاحب منهاج گويد قنطوريون باريك بود و صاحب جامع گويد نوعى از حى العالم بود كه آن را اذان القسيس خوانند و صفت هر دو گفته شد\r\n\r\nلوطوس\r\nجندقوقاى بستانى را بدين اسم خوانند و گفته شد و بشنين را هم بدين اسم خوانند و بشنين نوعى از نيلوفر بود كه در مصر وى را حسن برى خوانند و آن نيلوفر ديگر را اعرابى گويند و گويند لوطوس نوعى از سدر بود و اين قول معتدل بود\r\nابو ريحان در صيدنه مىنويسد : ديسقوريدوس مىگويد كه لوطوس در مصر است و نبات او در ميان آب است برنگ سفيد و در آفتاب اطراف او گشاده و پريشان و چون آفتاب فرورود بهم آيد و جمع شود و در زير آب پنهان شود و تخم وى را پس از خشك شدن اهل مصر آرد كرده و از او نان پزند\r\n\r\nلوفرديس\r\nحجر قبطى است و گفته شد\r\n\r\nلؤلؤ\r\nبپارسى مرواريد خوانند نيكوترين آن بود كه سفيد و پاك و بزرگ و شيرين بود و طبيعت آن سرد و خشك بود و لطيف درد دل را نافع بود و خفقان و غم و نفث دم را سود دهد و مقدار مأخوذ از وى دو دانك بود و ريشهاى چشم را نافع بود و مقوى آن بود و صحت چشم را نگاهدارد و گويند مضر بود بمثانه و مصلح آن بسد بود و بدل آن يك وزن و نيم آن صدف صافى بود و ابن زهر گويد چون در دهان نگاه دارند قوت دل بدهد\r\nصاحب مخزن الادويه مىنويسد : لؤلؤ بضم دو لام لغت عربيست و به فارسى مرواريد و بتركى اينچى و انجو و بهندى مكتا و موتى و بزرگ مقدار آن را به عربى در و آنچه در صدف يكتا باشد در مكنون و در يتيم خوانند\r\nفرانسه  PERLE  انگليسى  PEARL \r\n\r\nليمونيون\r\nنوعى از حماض بزرگ بود در بيشها ( بيشه‌ها ) و بستانها رويد و در حماض گفته شد\r\n\r\nليمو\r\nصاحب منهاج گويد مانند اترج بود بوى و فعل وى در دماغ پوست وى و ورق وى گرم و خشك بود در اول حماض وى مانند حماض اترج بود در منفعت و قوت بلكه اقوى بود و نشايد كه با پوست آب از وى بگيرند ليكن مقشر بايد كردن بعد از آن آب از وى گيرند چون عصارهء قشر وى با وى بياميزد برودت وى بشكند\r\nصاحب مخزن الادويه مىنويسد : ليمو بكسر لام و ضم ميم و واو انواع است از ترش و شيرين و ميخوش و هريك نيز اصناف است و بهترين وى ليموى رقيق آب و از\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nمطلق آن اين نوع مراد است\r\nلاتين  CITRUS LIMONUM  فرانسه  CITRON  انگليسى  LIMON \r\n\r\nلينوفر\r\nنيلوفر است و گفته شد\r\n\r\nلينوفر هندى\r\nاوسبيد است و گفته شد\r\n\r\nليلج\r\nنيلج است و بپارسى نيل گويند و گفته شود\r\n\r\nلينج\r\nنوعى از اقلميا بود كه در جزيرهء قبرس در معدن نحاس يابند و گفته شد و الله اعلم و احكم\r\n\r\n","description":"","footnote":"","page_name":" 401 ","page_number":401},
  {"content":"\r\n\r\n\r\nباب الميم\r\n\r\nماميثا\r\nمميثا نيز گويند و آن دو نوع بود يك نوع گل وى سرخ بود و آن را ارغامونى گويند و يك نوع گل وى زرد بود و نيكوترين آن زرد بود از وى شياف سازند و آن را عصارهء ماميثا و شياف ماميثا نيز گويند طبيعت آن سرد و خشك بود در اول و قابض بود و ورمهاى گرم را نافع بود و ابتداى رمد و مقوى چشم بود و وردينج را سودمند بود\r\nصاحب مخزن الادويه مىنويسد : ماميثا بفتح ميم و الف و كسر ميم و سكون يا و فتح ثا و الف لغت نبطى است و آن را همينا نيز نامند و آن نباتيست شبيه به خشخاش بحرى معروف به خشخاش مقرن و برگ آن مايل به سفيدى و با زوايد شبيه به اره و ترغب و با رطوبت چسبنده و گل آن زرد و ثقيل‌الرائحه و پرآب و ثمر آن مانند خشخاش مقرن و تخم آن به قدر كنجد سياه كه آن را كوبيده و اقراص مىسازند\r\nابو ريحان از قول جالينوس مىنويسد كه ماميثا را غلوقيون گويند و بسريانى عنعقلا و بيونانى اياربوس نامند\r\nلاتين  SCABIOSA ARVENSIS  فرانسه  SCABIEUSE DES CHAMPS  انگليسى  COMMON SCABIOUS \r\n\r\nماهودانه\r\nماهويدانه نيز گويند بپارسى حب الملوك گويند و آن از ماش بزرگتر بود و لون آن تيره بود كه بسرخى زند و چون در غلاف بود مانند كوبياى كوچك بود و رنگ غلاف وى سفيد بود و چون بشكنند مغز وى هم سفيد بود و صاحب جامع در ماهيت اسم وى و تفسير آن سهو كرده از بهر آنكه وى تفسير ما هو بذاته كرده و گفته كه « اى قايم بنفسه‌اى انه يقوم بذاته فى الاسهال » و حال آنكه او را ماهويدانه خوانند نه « ماهوبذاته » و بعضى دند را حب الملوك گويند و دند غير حب الملوك است و صفت آن در باب دال گفته شد و طبيعت حب الملوك سرد و خشك بود در دويم و استسقا و مفاصل و نقرس و عرق النسا و قولنج را نافع بود و چون ورق وى بپزند با خروس پير و مرق وى بياشامند و وى لبنى تمام داشته باشد مانند يتوعات و اگر از حب وى شش هفت دانه حب سازند و فروبرند مسهل بلغم و كيموس مائى بود ليكن آب سرد از پى وى بياشامند و شربت زياده از وى پانزده حب بود و اگر بخايند مسهل قوى بود بافراط و اگر همچنان فروبرند مسهل باعتدال بود و مقيى بود به قوت و موافق معده نبود و مسهل بود مانند يتوعات و لبن وى چون بياشامند فعل لبن يتوع كند و مصلح وى انيسون و كثيرا بود و بدل وى نيم وزن وى دند است و گويند بدل آن حب الخروع است و گويند بدل آن يك وزن و نيم حب النيل بود\r\nصاحب مخزن الادويه مىگويد : ماهودانه اسم فارسى است بمعنى قايم بالذات يعنى در اسهال به تنهائى بىمعاونت دوائى ديگر كافى است و اهل مشرق حب الملوك دانند و آن غير حب السلاطين مسمى به دند است\r\nرازى به گفتهء ابو ريحان دربارهء اين نبات مىنويسد : برگ او دراز بود و درازى برگ او يك انگشت باشد و راست ايستاده بود برگ او و برگهاى او را بماهى خرد\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nتشبيه كرده‌اند ميوهء او شبيه به غوزهء پنبه بود و در هريك از ميوه‌هاى او سه دانه باشد برنگ سياه و طعم شيرين\r\n\r\nماهيزهرج\r\nمعنى آن سم السمك است و آن پوست بيخ نباتى است و درخت آن صاحب منهاج گويد مانند درخت شبرم بود درازتر و در لون وى غبرتى بود كه به صفرت مايل بود و شريف گويد درخت ماهيزهرج بدرازى يك گز و نيم بود و درازتر و كوتاهتر و گل وى زردى خوشرنگ بود و ميانهء گل وى سرخ بود اندكى و گل بىحد داشته باشد و برگ وى به تيرگى زند چنانچه صاحب منهاج گويد و اصل وى يكى بود و شاخه‌هاى بسيار داشته باشد و گويند از يتوعات است طبيعت آن گرم و خشك است در سيم و نقرس و درد مفاصل و پشت و رانها را نافع بود چون با ادويه مسهل مستعمل كنند و از خواص وى آنست كه چون در آبى اندازند كه ماهيان بوند ماهيان مست گردند و بر روى آب افتند و شربتى از وى چون با نبات بود يك مثقال بود و اگر در مطبوخ كنند با ادويهاى ديگر از دو درم تا سه درم بود و اگر در حب كنند با ادويه‌هاى ديگر نيم درم بود و مضر بود به معا و بايد كه با روغن بادام چرب كنند و كثيرا و نشاسته و انيسون اضافه وى كنند و آن را سكران الحوت خوانند و سه نوع بود دو نوع كوهى بود و يك نوع صحرائى و كوهى بقوت‌تر بود و آن را ابوصير خوانند و قلومس گويند و نوع صحرائى معروف بود بماهى زهره\r\nصاحب مخزن الادويه مىنويسد : ماهيزهرج معرب از ماهى زهره فارسى است بمعنى سم سمك و در ماهيت نوعى از فلوس است كه بتركى سقوبروى نامند\r\nابو ريحان مىنويسد : جالينوس ماهى زهره را قاتل الحيتان نام كرده و آن را بيوريس گويند و باسماء رومى شباهت دارد\r\n\r\nمازريون\r\nخامالا گويند و آن دو نوع بود يك نوع را اشخيص خوانند و آن مازريون سفيد بود و گفته شد و يك نوع ديگر مؤلف گويد بشيرازى مست‌رو خوانند و به فارسى هفت برگ خوانند و ورق آن از ورق زيتون كوچكتر بود و از ورق مورد بزرگتر و سبزتر و لون آن بزردى زند و نيكوترين آن نوع بود و در قوت مانند شبرم بود و نوع سياه وى گويند از شبرم بقوت‌تر بود و طبيعت آن گرم و خشك بود در چهارم بر برص و بهق و نمش طلا كردن سود دهد و مسهل ماء اصفر بود چون تر بود و در موسم گل آن و مسهل كرمها و حب القرع بود و سودا با ادويهايى كه مناسب بود و چون با شراب بياشامند جهت گزندگى عقرب و جانوران سودمند بود و شربتى مقدار زيادت از وى دو دنگ بود و بايد كه مدبر كرده استعمال كنند كه سركه غايلهء وى بشكند و صفت مدبر كردن وى چنان باشد كه بگيرند مازريون تازه بزرگ ورق و در سركه خويسانند دو شبانروز و بعد از آن سركه تازه كنند تا سه نوبت مكرر كنند پس سركه بريزند و به آب شيرين سه نوبت بشويند و در سايه خشك كنند و اگر تعجيل بود در آفتاب خشك كنند و استعمال كنند و اگر خويسانند و بر سپرز نهند بگدازاند و وى جگر را مضر بود بغايت و رطوبت بخورد جميع بدن را و مازريون مدبر چون بكوبند بغايت خرد و كثيرا اضافه كنند و بروغن بادام شيرين چرب كنند و اگر نخواهند با ادويه كه مصلح بود بياميزند مثل تربد و افتيمون و هليله زرد و ورق گل سرخ و رب السوس و كمون كرمانى و نمك هندى و اين موافق بود چه علت مرهء سودا كه با اسهال بيرون آيد و نافع بود جهت دردهاى بلغمى و اگر خواهند كه آب زرد براند مدبر وى با ايرسا و توبال النحاس و اسارون و مرصافى و سكبينج و نمك هندى و هليله زرد و تخم كرفس بستانى و عصارهء غافث و عصاره افسنتين و سنبل و مصطلى بياميزند و به آب عنب الثعلب و رازيانه تركه كوفته باشند بجوشانند و صافى كنند و بياشامند طبيعت وى محكم بود بغايت و مغز خيارچنبر يا آب بقول كه گفته شد زيادت كنند مسهل آب زرد بود و اگر در حبى يا در قرصى كنند بسايند از بهر آنكه در غايت قوت بود و ضعفا را تحمل نبود و محرورىمزاج و در زمان گرم و گرمسيرات استعمال كردن بد بود و نوع سياه آن كشنده بود و در دم بكشد بقى و اسهال و معالجهء وى بشير تازه كنند يا بجلاب و بزرگترين معالجهء او مثروديطوس بود يا ترياق طين مختوم و چون با آرد و زيت و موم بياميزند موش و سگ و خوك را بكشد و بدل آن سه وزن آن ايرسا بود و دو دنك وزن آن مقل اليهود\r\nابو ريحان در صيدنه مىنويسد : بولس گويد كه مازريون خامالاون سپيد است و باز مىگويد مازريون لغت سريانى است و بيونانى ليمغيازو گويند و ليمدباروس و قوقورس نيز گويند\r\nلاتين  DPHNE MEZEREUM  فرانسه  BIOS GENTIL  انگليسى  SPURGEFLAX - GAROUBARK - LAURELSPURGE \r\n\r\n","description":"","footnote":"","page_name":" 403 ","page_number":403},
  {"content":"\r\n\r\n\r\nمامهتان\r\nمامهتان سادج هندى بود و گفته شد\r\n\r\nمارچوبه\r\nماركيا گويند و آن هليون بود و گفته شود\r\n\r\nماسقودون\r\nماسقود نيز گويند و آن دواى هندى بود و آن ورق و قضبان بود مانند شاهسفرم و روغن از وى گيرند مانند ياسمين و طبيعت آن گرم و لطيف بود و بوى آن به سنبل ماند\r\n\r\nماشيا\r\nحشيش ارغامونى بود و گفته شد و آن را ماميثاى سرخ خوانند\r\n\r\nماش\r\nمج خوانند بشيرازى بنوماش گويند و بنوسياه خوانند و جوهر وى نزديك باقلا بود و نفخ وى كمتر فاضل‌ترين استعمال كردن وى تابستانى بود و نيكوترين آن سبزرنگ فربه بود و طبيعت آن سرد بود در اول و معتدل بود در رطوبت و يبوست چون مقشر كنند گويند خشك بود در اول و كيموس وى محمود بود و زودتر از باقلا بگذرد خاصه مقشر وى و جهت درد اعضا ضماد كردن نافع بود و اگر خواهند كه شكم براند و هيچ نفخ در وى نبود به شير خسكدانه و روغن بادام شيرين بپزند اما بايد كه ورم تب صفرايى نبود و اگر تب حاد داشته باشد با بقلة الحمقا و كاهو و اسفاناج و جو كوفته پزند و اگر خواهند كه شكم ببندد همچنان با پوست پزند و آب آن از وى بريزند و بعد از آن با ورق حماض بستانى بپزند و آب سماق و آب اناردانه و زيت اضافه كنند و بخورند حرارت را تسكين دهد و شكم ببندد و اگر زيت نخواهند روغن بادام بپزند و وى سرفه را نافع بود خاصه چون با تب بود و چون بكوبند و به آب مورد بسرشند و ضماد كنند بر اعضاى كوفته شده باشد قوت دهد و وى ملازه را نيكو بود و مضعف دندان بود و مضر باه بود و دير بگذرد و در وى اندك نفخى بود و در وى جلا بود بايد كه بروغن بادام پزند و در ضرر باه مصلح وى شير خسكدانه بود و بدل آن باقلاى مقشر بود\r\nلاتين  VICIA ERVILLIA  فرانسه  VESCE - EAS  انگليسى  VETCH \r\n\r\nماش هندى\r\nقلت بود و گفته شد\r\n\r\nماس\r\nبپارسى الماس خوانند و آن چهار نوع است اول هندى كه لون آن بسفيدى مايل بود و بزرگى آن به مقدار باقلاى بود و به مقدار تخم خيار و كنجد بود و باشد كه از باقلاى بزرگتر بود ليكن نادر افتد و لون آن نزديك بلون نشادر صافى بود و نوع دوم ماقدونى بود و لون وى مانند نوع اول بود اما بزرگتر بود و سوم معروف به حديدى از بهر آنكه لون وى مانند آهن بود و وى به وزن ثقيل‌تر بود و آن را در زمين يمن و بلاد سوفه يابند و چهارم قبرسى بود موجود در معادن قبرس و چون نقره بود و طبيعت الماس گرم و خشك بود و گويند سرد و خشك بود به قوت و گويند چون در دهان گيرند دندان را بشكند و بغايت محرق و مغض بود و وى سم قاتل بود مداواى كسى كه آن خورده باشد قى كنند به آب گرم و روغن گردكان و بعد از آن شير تازه آشاميدن و ابن مؤلف گويد الماس برفى است منجمد از جمله جواهر حجرى در همه جوهرى نفوذ كند و هيچ جوهرى در وى اثر نكند و\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nالماس انواع است اول سفيد شفاف مانند آبگينه فرعونى دوم زردرنگ آن را زيتى خوانند و سرخ و سياه و اكهب و بهر ناحيه و بلاد نوعى پسندند اهل عراق و عرب و عجم الماس زرد پسندند و اهل هند آنكه خوش‌قد بود باشكال مربع و مثلث و مكعب بود يعنى در اصل فطرت درست و تيز اطراف باشد و شكسته را بفال بد دارند و بدترين انواع الماس رخو سفيدرنگ بود بىطراوت و برق طبقه مثل طلق از هم برخيزد و بيشتر شكل الماس زواضلاع بود املس نادر بود و الماس با سرب و تيشه توان شكست و چون وى را بشكنند سه سو بود و آتش بوى كار بكند ابن مؤلف گويد گمان جماعتى برآنست كه جمله اشكال الماس مثلث بود و تا چندانكه مىشكند هم مثلث مىشكند و اين ظنى خطاست و در افواه مشهور شده وصيت شهره آن به عنعنه رسيده كه الماس با سرب شكسته شود و اسرب آن را نيست گرداند و بدين سبب اين خيال افتاده كه بگاه شكستن الماس مشاهده كرده باشند كه پارهء اسرب بر روى سندان نهاده باشند تا الماس از زخم پتك بخمد و متلاشى نگردد و بسبب صلابت كه در جواهر اوست و اگر بجاى اسرب شمع يابند يا پيه همين فايده كند كه نگذارد كه اجزاى وى متلاشى شود و معدن الماس در جزاير شرقى ديار هند است و الماس را از ميان ريگ بيرون آورند\r\nصاحب مخزن الادويه مىنويسد : ماس اسم فراسى الماس است و بهندى هيرانا نامند و از نظر ماهيت از احجار نفيسه و صلب‌ترين و خشك‌ترين احجار است و الوان مىباشد از سفيد و زرد و سياه و سرخ و سياه كمرنگ كه بهندى تيليا نامند\r\nلاتين  ADAMAS  فرانسه  DIAMANT  انگليسى  DIANOND \r\n\r\nماميران\r\nگويند نوعى از عروق الصفراست و از وى گرمتر بود و آن چينى بود و خراسانى بود خراسانى تيره‌رنگ بود كه به سبزى زند و آن عروقى باريك بود كه گره داشته باشد و طبيعت آن گرم و خشك است در آخر دويم و گويند گرم بود در اول و خشك بود در سئوم سفيدى ناخن و سفيدى چشم را زايل كند و روشنايى بيفزايد و اصل وى يرقان را نافع بود و مغص را در وى ادرار بود و مقدار مأخوذ از وى نيم درم بود چون با سركه سحق كنند و بر كلف طلا كنند زايل كند و گويند مضر بود به گرده و مصلح وى عسل بود و بدل وى به وزن وى عروق الصفر و نيم وزن آن مر بود\r\nصاحب مخزن الادويه مىنويسد : ماميران قسمى از زردچوبه بود و كوچكتر از زردچوبه و باريكتر از آن و گرهدار و در گرههاى آن ريشهاى ( ريشه‌هاى ) بسيار باريك شبيه به موى بود\r\nلاتين  CHELIDONIUM MAJUS  فرانسه\r\n GRANDE CHELIDOINE - GRANDE ECLAIRE - CHELIDOIN ECLAIRE \r\nانگليسى  CELANDINE \r\n\r\nمارون\r\nحنين گويد مرباخور است و گفته شود\r\n\r\nمامون\r\nحاشا بود و گفته شد\r\n\r\nماء\r\nنيكوترين آب چشمه آن بود كه از طرف شرق آيد و نيكوترين آن بود كه بشدت بيرون آيد بر مقابلهء شمال و بر سنگ روانه بود و براق و صافى بود و سبك‌وزن و رايحه و طعم بد نداشته باشد و چون آفتاب بر وى تابد زود گرم شود و چون زايل شود زود سرد شود و زود از معده بگذرد و ثقل طعام سبك گردد از آن و طبيعت آن سرد و تر بود و ترى آن در چهارم و مقدار معتدل از وى آن‌قدر بود كه غذا را يارى دهد و باعضا رساند و رطوبات نگاه دارد و نضارت و نعومت از وى بكند و وى ريشها را بد بود و بسيار خوردن وى كزاز و رعشه و سبات و نسيان آورد و نشايد كه تشنگى برند كه شهوت را و قوت را نقصان دهد و مجفف چشم و مظلم بصر بود و ابن مؤلف گويد در آب بسيار خوردن سه مضرت است بزرگ اول آنكه آب سرد و تر است و چون بسيار خورند حرارت غريزى را ضعيف كند و چون همه قوتها كه تدبير مىكنند بواسطهء حرارت غريزى مىكنند چون حرارت ضعيف شود قوت جاذبه جذب غذاى نواحى نتواند و ماسكه غذا را بواجبى نگاه نتواند داشت و هاضمه هضم صالح\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nنتواند كردن و دافعه دفع ثقلها نتواند كرد و قوت حس و حركت را نقصان ظاهر شود و خلل در همه پديد آيد دوم آنست كه آب بسيار با طعام آميخته شود و در رگهاى ماساريقا بجگر رسد قوت مميزه كه در جگر بود آبها بتماميت از غذا نتواند جمع كرد آبهاى زيادتى با غذا آميخته شود و اگر در ميانه پوست شكم و غشاى زيرين بماند استسقاى ذقى پديد آيد و اگر همچنان بهمهء عضوها رسد استسقاى لحمى پديد آيد و چون گرده تميز نتواند كرد تماميت آب را ضعيف شود و ادرار بول پديد آيد سئوم آنست كه اگر آب بسيار خورده شود طعام را پيش از هضم بجگر رساند پس جگر طعام نامفهوم باندرون رگها رساند و ماده بلغمى مستحكم شود و بدان سبب بيماريهاى بزرگ حاصل شود مانند افلاج و نشايد كه تشنگى برند چه شهوت را و قوت را نقصان دهد و مجفف چشم و مظلم بصر بود و بقراط گويد نيكوترين آبها آب باران بود كه از زمين نيكو بگيرند و قطرهء وى اندك‌اندك بود در ماه كانون و وى شيرين‌تر و سبكتر بود و سردى وى كمتر از آب چشمها ( چشمه‌ها ) بود و وى سرفه را نافع بود خاصه چون اشربه از وى جهت سرفه پزند و آب برف سرد بود بطبع و بكسب و اگر باعتدال بياشامند مبرد بود معده را و جگر و ديرهضم يارى دهد و مضر بود بدندان و حنجره و سينه و نقرس و امراض احشاى بارد و عصب و مصلح وى رياضت و استحمام بود و نشايد كه بناشتا آب خورند كه كزاز آورد و ناقص معده ضعيف بود و بدن ضعيف كه گوشت اندك داشته باشد و ناقهان و صاحب سپرز و يرقان و استسقا و بواسير نشايد كه آب سرد خورند و بعد از مجامعت و حركات محكم نشايد كه خورند كه مضعف حرارت غريزى بود و نشايد كه در شب به تشنگى سخت كه حادث شود آب خورند كه حرارت غريزى بنشاند و استسقا آورد مگر آنكه سبب آن چيزى گرم و خشك و يا شور خورده باشند اگر اندكى بخورند شايد و آب گرم نيكوترين نيم‌گرم بود كه حرارت وى لذيذ بود و بعرض طبيعت براند خاصه چون با نبات بود يا عسل و چون با آب سرد ممزوج كنند مصروع را نافع بود و تشنگى ساكن كند و اگر بسيار خورند مفسد مزاج بود و مرخى معده و دماغ را از بخار پر كند و هضم را فاسد كند و به سبب فساد لون را زرد گرداند و سپرز و جگر تورم كند و مهيج رعاف بود و بايد كه با گلاب بياميزند تا مرخى معده نبود\r\nابو ريحان در صيدنه مىنويسد : ماء را به لغت سريانى ميا و برومى اديرون و بپارسى آب و هندوى پانى گويند و آب خوش را به رومى ابيقون و آب شور را الميرون و بسريانى مليحا گويند\r\n\r\nماء اللحم\r\nبايد كه از گوشتى محمود بود ماننده بره حولى و چپش و سودمندترين چيزها بود جهت منفعت دل و صفت آن بقرع و انبيق گيرند و آن مانند عرقى بود در غايت قوت\r\n\r\nماء الشعير\r\nبپارسى جو آب گويند و فعل وى مانند كشك الشعير بود كه آن را شيرهء جو گويند و در كاف گفته شد و وى رطب و مبرد بود و حدت اخلاط بشكند و بول براند و تبهاى حاده را نافع بود سادهء آن و اگر بلغمى بود با كرفس و رازيانه نافع بود و وى جگر گرم را نافع بود و خونى معتدل و صالح از وى متولد شود و تشنگى بنشاند و از معده و معا زود بگذرد و اخلاط سوخته با وى مستفرغ شود و مضر بود باحشاى سرد و منفخ بود و معده سرد را بد بود و دفع ضرر به گلقند كنند\r\nلاتين  AQUA HORDEI  فرانسه  EAU D , ORGE  انگليسى  BARLEY WATER \r\n\r\nماء الجبن\r\nبپارسى آب پنير گويند كلف و جرب را نافع بود خوردن و طلا كردن و مسهل صفرا بود و يرقان را سود دهد و با افتيمون مسهل سودا سوخته بود و حرارت جگر بنشاند و حدت صفرا را و فاضل‌ترين خوردن آن بهار بود و مقدار شربتى از وى در هر روز سه نوبت يك رطل بغداد بود و ميان هر نوبتى دو ساعت بود با دانكى نمك هندى و نيكوترين آن بود كه از بز سرخ جوان گيرند ازرق چشم كه علف خورد كسبه و اگر احتياج بود به علف آرد جو و كاسنى و خيار و رازيانه دهند صفت آن بستانند شير تازه دو رطل در ديك كنند و آتش آهسته در شيب آن كنند و چون شير بجوشيد بر سر آن چهل درم سكنجبين قندى و يك درم سركه بر سر آن ريزند شير بريده شود و پنير جمع شود و بعد از آن بپالايش بپالايند و ديگر بكرباس پاره بر سر آتش نهند\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nو كف آن بگيرند و به كار دارند\r\nلاتين  SERUM LACTIS  فرانسه  PETIT - LAIT  انگليسى  WHEY OF MILK \r\n\r\nماء الورد\r\nبپارسى گلاب گويند نيكوترين آن بود كه تيزبوى بود و بطعم تلخ بود و طبيعت آن سرد بود در اول و معتدل بود در رطوبت و يبوست مايل به رطوبت مقوى دماغ و مسكن صداع گرم بود بوئيدن و طلا كردن و قوت دل و معده بدهد بوئيدن و خوردن و طلا كردن لثه را سخت كند و درد چشم ساكن كند و حرارت آن بنشاند و چون بياشامند غشى و نفث دم را نافع بود و خفقان گرم و مقوى جسم بود به عطريتى و قبضى كه دارد و چون بر سر ريزند خمار را تحليل دهد و صداع را ساكن كند و بسيار بر موى ريختن موى را سفيد گرداند و گلاب مقوى معده و مخشن سينه بود و مصلح وى جلاب به نبات بود\r\n\r\nماء الكافور\r\nنيكوترين آن بود كه مانند روغن بلسان بود طبيعت آن گرم و خشك بود در سئوم محرورىمزاج را دردسر آورد و دفع مضرت وى بروغن بنفشه كنند كه با وى خلط كنند سردمزاج و پيران را در زمستان و شهرهاى سردسير موافق بود و ماسرجويه گويد و يوحنا و رازى هم كه درخت كافور چون بشكافند اين آب از وى روانه گردد و گويند با پوست درخت مختلط شده باشد بپزند و صافى كنند آن آب دهنىرنگ بود از وى بگيرند و خاصيت وى آنست كه چون در طعام كنند مگس گرد آن نگردد\r\n\r\nماء النون\r\nآب ماهى نمكسوده را ماء نون خوانند و آن مانند مرى بود در اكثر حالات و گرمى و خشكى وى كمتر از مرى شعيرى بود چون بدان حقنه كنند درد ورك و عرق النسا و قرحهء امعا را نافع بود و ريشهاى متعفن كه در امعا بود خشك گرداند و مقطع بلغم بود\r\n\r\nماء الملح\r\nديسقوريدوس گويد قوت و فعل وى مانند نمك بود و قايم‌مقام آب دريا بود در منفعت\r\n\r\nماء العسل\r\nگرم بود قوت معدهء سرد بدهد و اشتها بياورد و بول براند و مرضهاى سرد را نافع بود و مسهل طبيعت بود چون خلطى باشد كه مستعد دفع بود و شكم ببندد چون در معده قوت نفوذ غذا به بدن بود و چون زن بياشامد اگر قراقر نزديك ناف پيدا كند آبستن باشد و اگرنه آبستن نبود و مضر بود باصحاب مرار و ورم گرم و مصلح وى ربوب فواكه حامض بود و صنعت آن يك جزو عسل و ده جزو آب شيرين بجوشانند تا ثلثى برود و دو ثلث بماند پس فروگيرند و بپالايند و اگر خواهند كه گرمى وى زياده گردد مصطكى و زعفران و زنجبيل و قرنفل و دار فلفل از هريك قدرى در صرهء بسته با وى بجوشانند\r\n\r\nماء الحديد\r\nدوص است و گفته شد\r\n\r\nماء القراطين\r\nشرابى است كه آن را خنديقون گويند و صاحب منهاج گويد كه از خمر يا مثلث و عسل و داروهاى گرم سازند و صاحب\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nجامع گويد ماء العسل است و گفته شد\r\n\r\nماء الجمه\r\nبپارسى آب كمه گويند و صاحب جامع گويد كه از جماعت بازرگانان شنيدم كه به طرف هند متردد بودند و از غير ايشان از اقليما كه آن آبيست خاكسترىرنگ بغايت ناخوشبوى و چون كهن شود سياه گردد و مؤلف گويد آن از شكم ماهى گيرند كه آن ماهى را جمه خوانند و در بحر چين بود و اگر آن ماهى را چيزى مثل جوالدوزى بزنند در حال درست شود و اندرون وى مانند كيسهء بود پر از اين آب و خواص وى آنست كه هر عضوى كه شكسته بود مقدار ده مثقال بياشامند و رها نكنند كه بدندان رسد كه دندان را مضر بود در زمان آن عضو درست گردد اما بايد كه پابرجاى بسته باشد فتبارك الله احسن الخالقين و نشان اين آب آنست كه چون خورند در حال آن شخص كه استخوان وى شكسته است داند كه آب رسيد تا موضع شكسته اين مجرب است ابن مؤلف گويد در درياى هرموز حيوانيست مثل ماهى و آن را بگيرند و در اندرون وى همچنين نيز آبيست خاكسترىرنگ و آن را ماء الجمه خوانند و فروشند و به اطراف برند و گويند همان خاصيت دهد در جبر و كسر\r\n\r\nمالى\r\nعسل است و گفته شد\r\n\r\nمالسوفلن\r\nبادرنجبويه بود و گفته شد\r\n\r\nمارماهيج\r\nماهى درازى است مانند مار و آن را مارماهى گويند\r\n\r\nماطونيون\r\nدرخت قنه است و صفت قنه گفته شد\r\n\r\nمتك\r\nاترج است و گفته شد\r\n\r\nمثلث\r\nآب انگور بود كه بجوشانند و كف وى بگيرند تا چهار دنك سوزد و دو دنك بماند و منافع وى نزديك به منافع خمر بود و خونى روشن صالح از وى پديد آيد و هضم غذا بكند و چون به آب بياميزند محرورى را نيكو بود\r\n\r\nمجنح\r\nنوعى از رياحين بود بپارسى خوش‌نظر گويند طبيعت آن سرد و خشك بود در دويم و گويند تر است وى قابض بود منع خون رفتن بكند و طبيعت ببندد و جراحتهاى تر باصلاح آورد و ريش آن را خشك گرداند و چون عصاره وى در گوش چكانند كرم گوش بكشد و ريش آن را نافع بود و خشك گرداند و درد زايل كند\r\n\r\nمج\r\nماش است و گفته شد\r\n\r\n","description":"","footnote":"","page_name":" 408 ","page_number":408},
  {"content":"\r\n\r\n\r\nمحروث\r\nاصل انجدان بود و وى به قوت و منفعت حلتيت بود و بهترين آن سبك و سفيد بود و طبيعت آن گرم و خشك بود بر هضم يارى دهد و معده را پاك گرداند و محلل رياح انفخ بود و مستعمل از وى نيم مثقال بود و اسحق گويد مضر بود به شش و مصلح آن عسل بود\r\n\r\nمحلب\r\nدرختى است مانند درخت بيد و گل وى سفيد بود و ثمر آن را حب المحلب خوانند و صفت آن در حا گفته شد\r\n\r\nمحموده\r\nسقمونيا بود و گفته شد\r\n\r\nمحاجم\r\nاهل اندلس مخلصه را بدين اسم خوانند\r\n\r\nمخلصه\r\nمحاجم خوانند و الوج گويند و آن سه نوع بود مؤلف گويد يك نوع بشيرازى كارربك و بپارسى بلبل و يك نوع گشنيز كوهى گويند و يك نوع ترياق كوهى و هر سه نوع تخم ايشان مشابه يكديگر بود اما در نبات ايشان و جاى رستن آن اندك تفاوتى بود نبات كارربك خشن بود و تخم وى بغايت تلخ بود و گل وى ارزق بود و در كوه و سنگستانها رويد و نبات گشنيز كرمى املس بود و بقد بزرگتر و تخم وى هم بزرگتر بود و هم تلخ بود و در مرغزارها رويد كه در دامن كوه بود و گل وى بسرخى زند و نوع سئوم در رمل رويد و نبات وى كوچكتر بود و گل وى سفيدى بود كه در وى زردى و سياهى بود و مؤلف گويد نيكوترين وى شبانكارهء بود كه از كوهستان شبانكاره آرند هركس كه يك شربت از وى بياشامد از گزندگى مار و عقرب و افعى و مجموع گزندگان يك سال ايمن باشد و اگر گزيده باشد يك شربت از وى بياشامد خلاص يابد از مضرت و سم آن و شربتى از وى يك درم بود تا يك مثقال با روغن زيت و مؤلف گويد شخصى در نزول آفتاب در حمل سه روز هر روز يك مثقال مخلصه با شراب تجرع كرد در آن سال وى را صد بار زهر دادند بر وى كارگر نشد مثل دو دنك و نيم الماس وى را دادن و يك نوبت زهر افعى و چند سميات ديگر و بر وى هيچ عمل نكرد چون تفحص كردند در اول سال مخلصه خورده بود چنانچه ياد كرده شد و مخلصه وى را از آن نام كرده‌اند كه از همه زهرها خلاص دهد و شريف گويد حجر التيس كه بپارسى پادزهر گويند از ايل كوهستان شبانكاره خيزد چون حجر التيس بسودن به آخر رسد در ميان آن دانه يا قدرى چوب يابند و آن دانه يا چوب از مخلصه بود و بدان دانه پادزهر جمع شود و بمرور ايام مىبندد و بزرگ مىشود و غذاى آن گوسفند گويند به غير از مار و مخلصه نبود بالجمله ترياقيت در وى هست و ابن مؤلف گويد در روزگار ما در طرف شمال شيراز از قريه زرقان پادزهر شده ايل بسيار در آن كوه باشد همانا از شبانكاره رمى كرده‌اند يا از نتايج ايشان در آن موضع افتاده‌اند و پادزهر خوب از آن موضع حاصل مىشود\r\n\r\nمخ\r\nبپارسى مغز گويند و وى لذيذتر از دماغ و نيكوتر بود و موافق‌ترين آن مغز ساق گوساله و ايل بود بعد از آن گاو پس بز و پس گوسفند و طبيعت آن گرم بود و تر و مسخن و ملين صلابات بود و كثير الغذا بود و بهترين آن بود كه در آخر تابستان بود و چون زن به خود برگيرد فرزجه از مغزهاى محمود صلابت رحم را نافع بود و اعضاى صلب را نرم گرداند مجموع و شقاق دست و\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nپاى را نافع بود و ملط معده بود و مغثى چون بسيار خورند و مصلح وى ابازير گرم بود و سعتر و نمك و انجدان\r\n\r\nمخيض\r\nبهترين آن بود كه از شير گاو جوان بود بشيرازى دوغ خوانند و صفت آن در لبن حامض گفته شد\r\nصاحب مخزن الادويه مىنويسد : بفتح ميم و كسر يا به فارسى دوغ و بتركى ايبران و بهندى چهاچه نامند\r\n\r\nمداد\r\nنيكوترين آن بود كه سبك‌وزن و سياهى بغايت بود و طبيعت همه انواع آن كرم بود و مجفف الا هندى كه فولس وى را از مبردات شمرده است و چون بر ورم گرم طلا كنند نافع بود\r\nصاحب مخزن الادويه مىنويسد : مداد بكسر ميم لغت عربيست و آن را حبر بكسر حا نيز مىگويند و به فارسى مركب نامند\r\n\r\nمرجان\r\nدر بسد گفته شد\r\n\r\nمرزنجوش\r\nمروقوش گويند بپارسى مرزنكوش گويند و به عربى اذان الفار و در الف گفته شد و طبيخ وى استسقا را نافع بود و پنج درم از وى شرى بلغمى را سود دارد و عسر البول و مغص را نافع بود و اسحق گويد مضر بود بمثانه و مصلح وى تخم خرفه بود و بدل آن افسنين رومى بود و گويند دو وزن آن خرماجوز بود و گويند بدل آن ورق ياسمين بود و گويند نيم وزن آن فلفل بود\r\nصاحب تحفه مىنويسد : معرب از مرزنكوش فارسى و غير اذان الفار است چه اصلا برگ آن شبيه به گوش موش نيست و از جمله رياحين خوش‌بو است برگش طولانى و كم‌عرض رنگش سفيد مايل بسرخى و تخمش مانند تخم ريحان و شفاف است\r\nابو ريحان در صيدنه مىنويسد : مرزنگوش را بتازى عنقز و بعضى سمسق گفته‌اند و آن را بيونانى سمسحون و به لاتينى بيرساء نامند\r\nلاتين  ORIGANUM MAJORANA  فرانسه  MARJOLAINE  انگليسى  SWEET MAJORAM \r\n\r\nمران\r\nماليا خوانند و آن درختى است باريك و دراز و چوب وى نيزه سازند و در ملك شام بسيار بود و ورق آن زرد بود و در وى قبضى بود و تجفيفى و عصاره ورق آن چون بياشامند يا ورق آن با شراب ضماد كنند گزندگى افعى را نافع بود و پوست درخت وى چون بسوزانند و با آب بر جرب مالند نافع بود و قلع كند و نشاره چوب وى كشنده بود چون بياشامند ابن مؤلف گويد در ميوه درخت مران عفوصتى عظيم بود نزديك به مازو و عصاره وى يعنى عصاره ورق وى چون بياشامند بگزندگى افعى را نافع بود\r\n\r\nمرّ\r\nصمغى است كه بيونانى سمرنا خوانند و وى خالص بود و مغشوش بود و غش آن بعضى با يتوعات كنند كه آن را بارماشى و فارفايس خوانند و آن نوع كشنده بود و نيكوترين مر آن بود كه بسرخى مايل بود و خوشبوى و زرين و صافى بود بغايت تلخ و طبيعت آن تلخ بود در سيوم و خشك بود در دويم و وى مفتح و محلل رياح بود و در وى قبضى و لزاقى بود و در داروهاى بزرگ مستعمل كنند از بسيارى منفعت آن و وى منع عفونت كند تا به حدى كه ميت را از تغيير و نتن بازدارد بوى دهان خوش كند و ورمهاى بلغمى را نافع بود و اگر با افسنتين يا ترمس يا عصاره سداب حقنه سازند حيض براند و بچه بيرون آورد به زودى و اگر مقدار باقلائى كه آن دوازده قيراط بود بياشامند سرفه مزمن و عسر النفس و درد پهلوها و سينه و اسهال و قرحهء امعا را نافع بود و آواز را صافى كند و كرم بكشد و چون با شراب بياميزند و در شيب بغل بمالند گند وى زايل كند و چون با شراب و\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nزيت مضمضه كنند دندان و لثه را محكم گرداند و چون بر ريشهاى سر پاشند نيكو گرداند و چون با افيون و جندبيدستر و ماميثا بياميزند ريم ريش گرم كه از گوش آيد و ورم آن را نافع بود و چون با سليخه و عسل بر ثاليل مالند سودمند بود و چون با سركه بر قوبا مالند نافع بود و اگر با لادن و خمر و روغن مورد بر موى مالند از تساقط منع كند و وى ريش چشم و تاريكى و سفيدى آن را زايل كند و ابن حراز گويد چون سحق كنند و به آب مورد بسرشند و زن به خود برگيرد بوى منتن كه از فرج وى آيد زايل كند و اگر مرّ بزيت فلسطين بسرشند و مرد بر انگشت پاى راست طلا كند قوت مجامعت بدهد و چون سحق كنند به سركه نيكو تا مانند مرهم شود و بر سر مالند درد سر و صدغين كه سبب آن ندانند زايل كند و زهرها را نافع بود و رازى گويد كه درد گرده و مثانه را نافع بود و نفخ معده و مغص و درد رحم و مفاصل را نافع و كرمها را بيرون آورد و محلل اورام بود ورم سپرز را نافع بود بغايت چون با شراب بياشامند گزندگى عقرب و استرخاى معده را سود دهد و مسهل آب زرد بود و اگر زن نيم درم با زردهء تخم‌مرغ نيم برشت بخورد منع خون رفتن بكند بافراط و بازبندد و اگر با شراب فرزجه سازند و زن به خود برگيرد بچه بيندازد و اگر به آب تربزه حل كنند و بر خون كه بر شيب چشم منعقد شده باشد طلا كنند تحليل دهد و اگر بر كلف طلا كنند و بدان ادمان كنند زايل كند و در نارنج حل كنند و بر سعفه طلا كنند و بدان مداومت نمايند زايل شود و چون با سركه و روغن گل حل كنند و بر جرب ريش شده و حكه و يرقان طلا كنند ساكن كند و اگر با روغن گل و زعفران حل كرده بر شعيره طلا كنند خشك گرداند و چون با كندر و زعفران به خود برگيرند تزجر را نافع بود كه از رطوبت بود و رايحه وى مصدع و مسدر و منوم بود و گويند مضر بود بمثانه و مصلح وى عسل بود و بدل آن به وزن آن صمغ بادام تلخ و قصب الذريره و قسط و فقاح اذخر بود\r\nصاحب مخزن الادويه مىنويسد : مر بضم ميم و تشديد را و بفتح ميم نيز آمده است لغت عربيست و برومى اعروعوليطوس و بسريانى مرادكبا و بيونانى همرنا و بهندى بول بضم با نامند و آن صمغ يا لبن درختى است كه در بلاد مغرب و روم و جزيره سقوطره مىشود و بسيار بلند و رعنا و نرم و گرهدار است\r\nابو ريحان بيرونى مىنويسد : بلغت رومى مر را اطروغوليطوس و بسريانى مراذكيا گويند\r\n\r\nمرادسفرم\r\nآس برى است و در قوت مانند باد آورد بود و بهترين آن رومى بود و طبيعت آن گرم و خشك بود در دوم و صرع را نافع بود و مقوى معده و جگر بود و چون به خود برگيرند كرم مقعد بكشد\r\nصاحب مخزن الادويه تحت عنوان آس برى مىنويسد : آن را اسمارون اسفرم نامند و به عربى زند و ريحان القبور و بيونانى مرسيسا اغريا گويند و مورد اسفرم اسم فارسى آنست و در تنكابن جز نامند و توهم كرده كسى كه گفته آن اذخر است\r\n\r\nمربافلن\r\nمعنى آن ذو الف ورقه است و صاحب جامع گويد حزنبل است و گفته شد و طبريان آن را جدمانه خوانند\r\n\r\nمرانيه\r\nهوم المجوس است و هوم الهرابده خوانند و گويند طبيعت آن گرم و خشك است در دوم و در وى تجفيفى بغايت بود و مجوسى گويد سنگ مثانه بريزاند و بول براند و صاحب منهاج گويد نيكوترين آن گل وى بود و آنچه تازه بود طبيعت آن سرد و خشك بود باعتدال خون را ببندد و از جراحتها چون بكوبند و بران نهند و چون بپزند و آب آن بياشامند بول براند و فضول را بگدازد و معرفه وى درها گفته شود\r\n\r\nمرو\r\nانواع است نوع خوشبوى وى مرماحوز خوانند و بشيرازى مروخوش گويند و گفته شود نوع ديگر كه بوى آن كمتر است آن را اشموسا خوانند طبيعت آن گرم و تر بود و تخم آن را به شيرازى مرورشك خوانند نوع ديگر دارماوزاريك گويند و آن را مرو سفيد خوانند و وى معتدل بود در حرارت و رطوبت و در وى تفريح بود و گويند كه آن لسان الثور بود و گفته شد و يك نوع ديگر خراما گويند و هم گفته شد و يك نوع ديگر آرد شيردار و اردشيران نيز گويند و بشيرازى مرو تلخ و به لفظى ديگر مرماهان و مرماهوس نيز گويند و طبيعت آن گرم و خشك بود در دويم و مجفف و محلل نفخ بود و بلغم و سده بگشايد و صداع سرد و درد\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nمعده كه از بلغم بود سود دهد و اسحق بن عمران گويد دارما مرو سفيد است و گويند حب وى سفيد بود و مؤلف گويد مرو را هيچ‌كدام حب سفيد نيست الا مرو تلخ كه خود و حب او هر دو سفيد است و اين نوع مشهور است به مرو سفيد پس بدين تقدير مرو سفيد غير لسان الثور باشد و نوع ديگر هست كه آن را هيشهار گويند و آن گاوچشم است و گفته شد\r\nصاحب مخزن الادويه مىنويسد : مرو بفتح ميم و سكون را و واو لغت نبطى است و گويند فارسى است و نيز به فارسى مرورشك و بهندى كنوچه نامند و آن را انواع است هريك بنامى مخصوص و بر ابرون و خزامى و اقحوان و لسان الثور نيز اطلاق مىنمايند و از مطلق آن مراد نوع خوشبوى آنست كه مرماحوز باشد و اصناف مرو چهار است و نزد بعضى پنج يك نوع را مرمازاد نامند و دوم را مرماحوز و سوم را مرماطوس و چهارم را مرماهوس و صفت پنجم را سرو دانسته‌اند و ظاهرا ابرون بود و از نوع مرو نباشد و نوعى از مرو كه كم مىباشد نسبت به ماحوز آن را شموسا نامند\r\nابو ريحان درباره مرو عقايد مختلفى از نويسندگان مختلف ذكر مىكند مىنويسد : رسايلى گويد نبات مرو مختلف الانواع مىباشد يكى از انواع مرو مرو ماحوز است و برگ نبات او تنك مىباشد نوع ديگر آنست كه مرو طيب گويند بمعنى خوش‌بوى و نوع ديگر مرو سپيد است و نوع ديگر مرو اردشيران است و اين نوع از انواع ديگر بقوت‌تر است و مرو ماحوز نباتيست كه او را بوىمادران گويند و بلغت رومى هيوفسيطيوس و باسهل گويد مرو ماحوز را هميشه‌بهار گويند سپس از قول محمد زكريا مىگويد مرو ماحوز برگ و شاخ و شكوفه بود بهم آميخته و شكوفه او تيره‌رنگ باشد و خوش‌بوى و لون او به سبزى مايل بود . . .\r\nبلاتين مرو خوش‌بو  TENCRIUM MARUM  فرانسه  MARUM - HERBE AUX CHATS  انگليسى  MARUM - GERMANDER \r\n\r\nمرقشيشا\r\nذهبى و فضى و نحاسى و حديدى و شبهى بود و هر جنسى مشابه باشد بجوهرى كه بوى منسوب بود و آن را حجر النور و حجر روشنايى خوانند از بهر روشنايى چشم و طبيعت آن گرم و خشك بود در سئوم و مقوى چشم بود و طبيعت آن گرم و خشك بود ديسقوريدوس گويد قوت وى سوخته يا ناسوخته مسخن و محلل بود و چشم را جلا دهد و منضج اورام جاسيه بود و چون با راتينج خلط كنند گوشت زيادى بخورد در ريشها و رازى گويد چون از گردن كودك بياويزند نترسد و اگر سحق كنند به سركه و بر برص طلا كنند زايل كند و گويند محلل مادهء بود كه در زير چشم بود و قوت چشم بدهد و بر نمش با سركه طلا كنند سود دهد و در مرهمها كردن محلل بود و قاطع دم بود و بدل آن مغنيسا بود\r\nصاحب مخزن الادويه مىنويسد : مرقشيشا بفتح ميم و سكون را و فتح قاف و كسر شين و سكون يا و فتح شين لغت يونانيست و آن را حجر النور و حجر روشنايى نيز خوانند از بهر آنكه براى روشنايى چشم بسيار مفيد است و بهندى سونامكهى نامند و آن سنگى است غير براق به عكس مغنيسا كه براق است\r\n\r\nمرداسنج\r\nمرتك گويند بپارسى مردارسنك گويند و بيونانى ليدوخورس خوانند و نيكوترين آن اصفهانى بود براق كه بسرخى زند و طبيعت وى بسردى مايل بود و مغسول وى بىمحال سرد بود و قابض و مجفف و از خواص وى آنست كه چون در سركه اندازند سركه شيرين شود و اگر در نوره بود بدن را سياه گرداند و وى مادهء مرهمها بود و بوى بدن خوش كند خاصه شيب بغل و كلف زايل كند و اثر سياهى و خون مرده و اثر آبله را و منع عرق بكند و گشت در ريشها بروياند و مغسول وى چشم را جلا دهد و خوردن وى نشايد از بهر آنكه كشنده بود بول ببندد و نفخ در شكم و جانبين پيدا كند و قبض زنان بكند و باشد كه قولنج آورد و ايلاووس و باشد كه اطلاق بول و غايط بكند و خناق آورد و مداواى وى بقى كنند و بعد از آن به شراب و زنجبيل مربا و اسفيداج و چون طلا كنند در زير بغل فضلها ( فضله‌ها ) سوى دل كند پس اولى آن بود كه با روغن گل بياميزند و رازى گويد كسى كه آن خورده باشد معالجه بقى كنند به آنكه در وى شبت و انجير پخته باشند بعد از آن سه درم مرّ به آب نيمگرم بياشامند و لحوم الخرقان و سركه خمر سياه از عقب بدهند\r\nصاحب مخزن الادويه مىنويسد : مرداسنج بضم ميم معرب مرداسنك فارسى است و نيز در فارسى مرداهنك و بيونانى ليدوخورس نامند و آن جسمى حجرى است مصنوع از اجساد معدنيه سواى آهن و بيشتر سرب و قلع\r\nفرانسه و انگليسى  LITHARGE \r\n\r\nمرى\r\nبپارسى آبكامهء بخارى گويند و بآبكامهء رقيق گويند آنچه از جو سازند گرم و خشك بود تا سئوم و گويند گرم است در اول و خشك است در دويم اخلاط غليظ بريزاند و نشف بلغم بكند و بوى دهان خوش كند و ريشها عفن را نافع بود و درد ورك و عرق النسا و رطوبت معده در حقنه‌هاى قولنج كنند نافع بود و گزندگى سگ ديوانه را نافع بود و رازى گويد مرى عمل نمك كند الا از وى الطف بود و اقوى و شكم براند و قطع لزوجات كند و ملطف اغذيهء غليظ و معطش و مسخن معده و جگر بود و\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nمجفف آن و چون بناشتا اندكى بياشامند كرم بكشد و اگر در چشم كسى كشند كه وى را آبله بنياد كرده باشد هيچ در چشم وى برنيايد و اگر برآمده باشد بگدازاند و چون بدان غرغره كنند جذب بلغم بسيار بكند از دماغ و حنك و ورم نغاتغ پاك كند چون منفجر شده باشد\r\nصاحب مخزن الادويه مىنويسد : مرى بضم ميم لغت عربيست مشتق از بعضى مراره و گفته‌اند اصل آن ممرى به دو ميم بوده كه براى تجفيف يك ميم را حذف كرده‌اند و نيز گفته‌اند اسم نبطى است و بسريانى اوريا موريا و برومى كولوغورس نامند و در ماهيت از ادويهء قديمه است كه از آرد جو و فوتنج و نمك و رازيانه و ديگر ادويه ساخته مىشود\r\n\r\nمرار\r\nنوعى از شكاعاست و بادآورد و در فعل نزديك است بدانها\r\n\r\nمرطيس\r\nسنگى است كه در وى خشونت صخرى بود و بلون لاژورد بود و چون سحق كنند بوى خمر كند و اگر به وزن سه جو از وى بياشامند درد دل را نافع بود\r\nدر تحفه اين اسم با اين صفات مرهبيطس ضبط شده است\r\n\r\nمرونوش\r\nمرزنجوش بود و گفته شد\r\n\r\nمريج\r\nجوز هندى بود و آن حبى است هندى مانند دوقو و طبيعت آن گرم و خشك بود در سيوم حيض براند و سده جگر و سپرز بگشايد\r\n\r\nمرماحوز\r\nنوعى از مرو بود بپارسى مروخوش گويند و نيكوترين آن بستانى بود سبز و طبيعت آن گرم و خشك است در سئوم و گويند در دويم و گويند خشكى وى در چهارم بود و گويند گرم بود در اول و وى لطيف بود و محلل و مسكن رياح بود و سده بلغمى بگشايد و چون سر بر بخار آن دارند صداع سرد را نافع بود و وى منشف رطوبت غريبه معده و مقوى آن بود و مقدار مستعمل از وى يك درم بود و منع قى بكند و خوزى گويد چون در شراب خويسانند و بياشامند مستى سخت كند و بوئيدن وى مصدع بود و مصلح آن رياحين سرد بود و بدل آن مرزنكوش و اگر از جهت سكر بود به وزن آن اشنه و دانكى از آن زعفران و مرزنجوش و مرماحوز و جمسفرم و فرنجمشك و بادرنبويه همه قايم‌مقام يكديگرند در ابدال\r\n\r\nمرعزى\r\nجامهء مرعزى گرم و تر بود وى كمتر از صوف بود و ملايم طبع انسان بود و بدن را نيكو دارد از ترى بسيار كه در وى هست و مسخن بود و مقوى پشت\r\nدر مخزن الادويه مىنويسد : مرعزى اسم سريانيست و آن نوعى از پشم است و از موى بسيار نرم و سفيد مىباشد\r\n\r\nمرمر\r\nنوعى از رخام بود سفيد و نيكوترين آن بود كه از معدن جزع آورند و بعضى گويند چون بسوزانند با نمك اندرانى سحق\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nكنند و دندان و لثه را بدان بمالند سود دهد و لثه را محكم گرداند و بيونانى اسطريطس خوانند و بعضى گويند اسطريطس جزع است سوختگى آتش را سودمند بود چون بكوبند و سحق كند و بر موضع سوختگى افشانند و ديسقوريدوس گويد چون بسوزانند و با راتينج و زفت بياميزند ورمهاى صلب بگدازاند و چون در بوم روغن كنند درد معده را ساكن كند\r\n\r\nمرارات\r\nسالمترين زهرهاى ( زهره‌ها ) مرغان زهره مرغ و دراج و كبك بود اما مراره جوارح بغايت قوت لذاع بود خاصه كبار ايشان و اختيار وى آن بود كه لون وى زردى طبيعى بود و اگر زنگار و لاجوردى بود بد باشد و طبيعت آن گرم و خشك بود در چهارم و چون با نطرون و قيموليا بياميزند جرب ريش‌شده را سود دهد زهره‌ها مجموع تاريكى چشم را نافع بود خاصه مراره جوارح خصوصا خشك كرده آن و ابتداى نزول آب را مفيد بود و مجموع مرارات طبع براند و اسحق گويد بقوت‌ترين زهره‌هاى چهارپايان زهرهء شير پس كفتار پس گاو پس گرگ پس خرس پس آهو و پس ميش و هريك بجاى خود گفته شود\r\nصاحب مخزن الادويه مىنويسد : مراره لغت عربيست جمع آن مرارات است و مراير نيز آمده و به فارسى زهره و بهندى پته نامند\r\nفرانسه  VESICULE BILIAIRE  انگليسى  GALLBLADDER \r\n\r\nمرارة الظى\r\nسودمندترين زهره‌ها جهت چشم زهرهء آهو بود\r\n\r\nمرارة الحمار الوحشى\r\nزهرهء خرگور داء الثعلب و دوالى را سودمند بود ماليدن وى و بر اثر ورم طلا كردن\r\n\r\nمرارة الدب\r\nزهرهء خرس تشنج و كزاز كه از جراحت عصب بود و سردى نافع بود و شريف گويد زهره وى چون با عسل و فلفل بگدازاند بر داء الثعلب طلا كنند زايل كند و موى نيكو بروياند خاصه چون پنج شش نوبت مكرر كنند و اگر با سكنجبين بياشامند درد جگر را نافع بود و ديسقوريدوس گويد زهره خرس در منفعت نزديك بزهره گاو بود چون لعق كنند صرع را نافع بود و در خواص ابن زهر آورده است كه چون در چشم كشند با عسل و آب رازيانه چشم را روشن گرداند\r\n\r\nمرارة البقر\r\nبقوت‌ترين زهره چهارپايان زهره گاو بود پس كفتار پس خرس پس بز و گوسفند نيكوترين آن زهره گاو بود و آن را در مرهمها كنند جهت منع جراحتها و دردهاى سخت و بانطرون و قيموليا چون سر را بدان بشويند حزاز را نافع بود و با عسل چون بدان تحنك كنند خناق را نافع بود و مفتح افواه بواسير بود و ترياق گزندگيها و مقدار مأخوذ از وى يك دنك بود و دوى و طنين و درد گوش كه از سردى بود با روغن گل در گوش چكانند نافع بود و چون با عسل بياميزند ريشهاى بد و درد فرج و ذكر و پوست خصيه را نافع بود و وى مضر بود بجگر و زهره و مصلح وى كثيرا بود با عسل\r\n\r\nمرارة التيس\r\nنيكوترين آن زهره دكه جوان كه به شيرازى آن را دوبرى خوانند و هنوز كش نكرده باشد و طبيعت آن گرم و خشك بود و دوالى و داء الفيل را نافع بود و دانهاى ( دانه‌هاى ) تر كه بر گوش بود و زهرهء بز كوهى ترياق گزندگى بود و مقدار مأخوذ از وى تا دو دانك بود و مضر بود به گرده مصلح وى انيسون بود و عسل\r\n\r\nمرارة الخنزير\r\nريش گوش را نافع بود و چون طلا كنند بعسل و فلفل بر سر كل مو بروياند\r\n\r\n","description":"","footnote":"","page_name":" 414 ","page_number":414},
  {"content":"\r\n\r\n\r\nمرارة كلب الماء\r\nزهره سگ آبى گويند چون آدمى مقدار عدسى بخورد بعد از يك هفته بكشد و مداواى وى بروغن گاو جنطياناى رومى و دارچينى و پنيرمايه خرگوش كنند و بروغنهاى خوش‌بوى تمريخ كنند و تدبيرهاى لطيف\r\n\r\nمرارة الضبع\r\nزهره كفتار نيكوترين آن بود كه از كفتار بزرگ گيرند و آن گرم و خشك بود و مسهل بلغمى باشد كه در سر باشد و مقدار مستعمل وى تا دنك و نيم بود و مضر بود به زهره و مصلح وى عسل و صبر بود\r\n\r\nزهرة الاسد\r\nزهره شير نيكوترين آن بود كه از شير جوان گيرند و آن گرم و خشك بود و تاريكى چشم را نافع بود و ابتداى نزول آب خاصه زهرهء كبك كه آن سودمندترين زهرها بود در اين زحمت\r\n\r\nمرارة الشبوط\r\nشبوط ماهييى بود كه در دجله بغداد بود و آن را بيونانى قلوفرنوس خوانند زهرهء وى تاريكى چشم و ابتداى نزول آب و انتشار آن را سود دهد و گويند چون بگيرند از وى دنك و نيم معده را پاك گرداند و قوت دل بدهد و گويند خوردن آن مضر بود به زهره و مصلح آن كثيرا بود و سركه\r\n\r\nمرارة الكركى\r\nزهره كلنك گرم و لطيف بود چون با آب مرزنجوش سعوط كنند لقوه را نافع بود\r\n\r\nمرارة الكبش\r\nكه بشيرازى قوچ خوانند درد گوش كه از سردى بود چون با قدرى عسل در گوش چكانند نافع بود\r\n\r\nمرارة القنقذ\r\nزهره خارپشت كه بشيرازى زهره جكاسه خوانند اثر ريشها كه در چشم بود زايل كند و مجذوم را نافع بود چون بياشامند\r\n\r\nمرارة الارنب\r\nزهره خرگوش چون با آرد جوارى و كندر و سداب بياميزند و در ميان شراب بياشامند بخواب نروند هميشه و اگر خواهند كه از آن خلاص يابند سركه وى را دهند و بدل وى زهره تيس بود\r\n\r\nمرارة النمر و الافعى و الارنب البحرى\r\nگرم و خشك و كشنده و مهلك باشند كسى كه آن خورده باشد تلخى دهان عارض شود و زردى چشم و زود باشد كه بكشد و اگر باقى بماند بيشتر از چهار ساعت نشان خلاصى است هرچه زهره افعى بود عجب باشد اگر از آن خلاص يابد و مداوا به شير تازه كنند و معجون طين مختوم و ترياق فاروق و رب سيب و به شيرهء تخم تورك و جوآب و اگر غشش متواتر باشد\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nماء اللحم فواريج دهند و شراب با اندكى عسل و داء المسك نيز مناسب بود ابن مؤلف گويد من ديدم كه صيادى افعى كشت و زهرهء او را در ساعت كه بيرون آورد خورد و او را المى نرسيد و تقرير كرد كه من هميشه مىخورم و صيادى ديگر نيز همين تقرير كرد\r\n\r\nمرارة الرخمه\r\nزهره رخمه كه بپارسى مردارخوار گويند و به شيرازى خردر و بعضى ديگر وى را موش‌گير گويند سودمند بود با زيت جهت گرانى گوش و با روغن بنفشه چون در گوش مخالف چكانند درد شقيقه را مفيد بود و به آب سرد چون در چشم كشند سفيدى زايل كند و ابن بطريق گويد چون زهره وى خشك كنند در ظرفى آبگينه و در سايه و در چشم كشند در جانب گزيده اگر كه افعى گزيده باشد سود دهد و ديگرى گويد نه چنين است و بعضى گويند مجرب بود جهت سم كژدم و زنبور و مار و بدانها نافع بود و صاحب جامع گويد ظن من آنست كه لطوخ كنند\r\n\r\nمريق\r\nعصفر است و گفته شد\r\n\r\nمرقد\r\nجوز ماثل و افيون را بدين اسم خوانند\r\n\r\nمرارة الصخرا\r\nمرارة الصخور نيز گويند و آن حنظل بود و گفته شد\r\n\r\nمروريه\r\nبعصيد است و آن نوعى از هندباء برى بود و بغايت تلخ بود و رازى گويد مروريه نوعى از كاهوى تلخ بود كه شير از وى روانه بود\r\n\r\nمز\r\nقومنى خوانند و آن نبيذ بود كه از گندم و جو و كاورس و غير آن سازند و تركان آن را بوزه و اكمه و خوش‌برو نيز خوانند و مست‌كننده بود\r\n\r\nمزمار الراعى\r\nعصى الراعى خوانند و گفته شد\r\n\r\nمزج\r\nدرخت بادام تلخ بود و در لوزمر گفته شد\r\n\r\nمسك\r\nبپارسى مشك خوانند و بهترين آن تبتى بود و گويند چينى و ابن واقد نقل از مسعودى كه در كتاب مروج الذهب و معادن الجواهر آورده فضيلت مشك تبتى بر چينى بر دو وجه است يكى آنكه آهوى تبت بر سنبل چرا كند و بهمنين و آهوى\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nچينى بر حشايش ديگر چرا كند و ديگر آنكه اهل تبت اصلا از نافه بيرون نياورند و همچنان رها كنند و اهل چين بيرون آورند و غش بجاى وى نهند مثل خون و غير آن از نوعهاى ديگر توان كرد و نيز چينى را راه دور است و در دريا گذشتن و سبب نم و اختلاف هواى بوى آن و قوت آن ضعيف گرداند ابن مؤلف گويد آورده‌اند كه بهترين چينى بود و نوع ديگر از وسط درياى ختا آورند و آن خوشبوى و عزيز الوجود است و نافهء از آن تا پانزده مثقال كمابيش برآيد و ظاهر پوستش نو باشد و پوستش به وزن يك درم بيش نبود و بر او هيچ مو نبود و بوى وى تا چهل سال بماند و دو دنك از وى قايم‌مقام دو مثقال چينى بود و از غايت حدت و تيزى درگاه سحق اگر كافور به كار ندارند صداع آورد و خون از بينى روانه كند بعد از آن مشك تبتى تفاحى لون و نافهاى آن خرد و كم‌موى و هر نافه به وزن از سه مثقال بود تا پنج مثقال و آنچه زرد بود از وى تازه‌تر بود و آنچه سياه بود كهنه‌تر باشد و ميان اين هر دو نوع فرقى چند نيست در بوى بعد از آن مشك طوس كه مشابه تبتى بود بوى قوى دارد و فرق ميان ايشان آنست كه موى آن نافه سفيد بود و هفت تا هشت درم برآيد بعد از آن مشك تاتارى و آن مشابه بود بنافهاى خطايى و آن نوع نيز مشكى نيكو بود و در اين زمان بيشتر از اين نوع مىافتد بعد از آن مشك خرخير است و آن نوع زياده قوتى ندارد جز غاليه و لخلخه و ريزه را نشايد و نوعى ديگر بحرى بود و آن نوع هرچند قوى بوى بود ليكن به سبب آب دريا و نم ضعف بوى شده باشد و بويش مستحيل شده باشد و در او شيافات فراوان بود بعد از آن مشك قسمير است كه آن را ادفو خوانند و آن عسر الطحن و شديد الاستحاله بود و دلالت مىكند ظاهر آنكه مصنوع است نه مخلوق و آن نوع از همه انواع كمتر بود همچنانكه پدر اين ضعيف آورده بود و نافه از وى تا ده درم برآيد و در او جز يك مثقال مشك نباشد فى الجمله نيكوترين مشك آن بود كه لون آن زرد باشد و رايحهء وى تمامى بود و از آهويى گيرند كه جوان بود و بعد از غايت نضج بود چون از وى گيرند و فرق ميان اين آهو كه نافه دارد و آهوان ديگر در لون شكل و شاخ و صورت نيست الا آنكه اين آهو را دو دندان پيش بود به شكل دندان فيل و خوك و يك وجب زياده بود و كمتر بود و گويند قوم آنجا به شكار روند و اگر به تير بزنند تا نافهء وى ببرند و خون كه در نافهء وى بود خام بود و پخته نباشد بوى وى سهوكتى داشته باشد پس چند زمان رها كنند تا بوى سهوكت زايل كند و از مادهء هوا مستحيل شود به مشك و اين دليل است كه ميوه بر درخت نارسيده باشد و نتوان خورد و چون از درخت فروگيرند و چند روز رها كنند تا پخته شود و توان خورد فى الجمله نيكوترين مسك آن بود كه در وعاى خود نضج يافته باشد و در سره خود مستحكم شده باشد و از حيوانى بود كه مستحكم و تمام المواد بود و طبيعت مسك گرم و خشك بود در دوم و گويند در سيوم و قلهمان گويد مسك گرم است در دويم و خشك است در سيم و ابن ماسويه گويد عرق را خوشبوى كند و قوت دل بدهد و شجاعت زيادت كند و ماده سودا زايل كند و چون با ادويهء بود كه مصلح وى بود در آن زحمت مسخن اعضا و مقوى اعضاى خارجى بود چون بر وى نهند و اعضاى باطنى چون بياشامند و جماعتى از اطباى فارس و اهواز ذكر كرده‌اند كه در وى رطوبتى هست و بدين سبب است كه باه را زياده كند و اگر قدرى از وى با روغن خيرى بگدازاند و بر سر قضيب و سوراخ وى طلا كنند يارى دهد بر مجامعت بسيار كردن و ابطاء سرعت انزال و رازى گويد چون در طبيخ حل كنند و بياشامند دهن را گنده كند و سودمند بود علتهاى سرد را كه در سر\r\nبود و غشى و سعوط كنند مقدار نيم عدس از وى با همچندان زعفران صداع كه از سردى بود زايل كند و قوت دماغ بدهد و حكيم بن حنين گويد مرطوبى را و پيران را موافق بود خاصه در زمان سرد و سردسيرها و مصدع جوانان و مصروع و محرورى را خاصه در زمان گرم و گرمسيرها فى الجمله سودمند بود مجموع علت‌هاى سرد كه در سر بود و سده بگشايد و نافع بود جهت رياحى كه عارض شود در چشم و جمله جسد و شكم ببندد و زردى روى زايل كند و عمل سموم باطل كند و خفقان را نافع بود و شيخ الرئيس گويد وى اصل ترياق بيش هلاهل بود و قرون سنبل و مفرح بود و توحش را سودمند بود و تعديل گرمى وى به كافور كنند و گويند بدان سعوط كنند مفلوج را و اصحاب سكته سرد را نافع بود و داغ را پاك كند با ادويهء كه بدان سعوط كنند چون در روغنهايى كه مسخن بود حل كنند و بر قفاى پشت مالند خدر و فالج را نافع بود و اگر بدان مداومت نمايند افلاج زايل كند و ابن رضوان گويد بر بواسير طلا كردن نافع بود و ابن رشد رياح غليظ كه متولد شود و امعا را نافع بود چون بياشامند و صاحب منهاج گويد مقدار مأخوذ از وى قيراطى بود و شرب وى مضر بود بدماغ گرم و مصلح وى كافور بود و گويند بدل آن جندبيدستر بود در درد عصب و در همه فعلها الا در بوى خوش و گويند بدل آن مرزنجوش بود\r\nصاحب مخزن الادويه مىنويسد : مسك بكسر ميم لغت عربيست بپارسى مشك و بسريانى مسكه و برومى مورون و بتركى ايبار و بهندى كستورى نامند\r\nابو ريحان مىنويسد : بتازى عنبر نامند و مشك رافق گويند\r\nلاتين  MOSCHUS  فرانسه  MUSE  انگليسى  MUSK \r\n\r\n","description":"","footnote":"","page_name":" 417 ","page_number":417},
  {"content":"\r\n\r\n\r\nمسواك الراعى\r\nگويند زوفرا بود و گويند بتحقيق شيطرج بود و گفته شد\r\n\r\nمسمقوره\r\nو مسمقار و مسمقران اسمهاى بربرى بود دراوند و طويل را\r\n\r\nمسك الجن\r\nبه زبان اندلس جعده كوچك را به اين اسم خوانند و شواصرا و نيز مسك الجن خوانند و گفته شد\r\n\r\nمسواك القرود\r\nاشنه بود و گفته شد\r\n\r\nمسطار\r\nشراب بدست افسرده و زود مست‌كننده بود\r\n\r\nمستعجل\r\nبوزيدان بود و گفته شد\r\n\r\nمستحقونيا\r\nمسحونيا و مسحوقونيا نيز گويند و آن زبد القوارير است بپارسى كف آبگينه گويند و ماء الزجاج گويند و آن آبى بود كه بر روى آبگينه مانند كف پيدا شود و بعضى گويند آب خمرهاى سبز بود هنگام ساختن بعضى گويند ريمه آبگينه بود بغايت حار و حاد بود سفيدى چشم را زايل كند و مجفف رطوبت بود و حكه و جرب را نافع بود و چون در حمام بر اعضا طلا كنند و بدل آن آبگينه سفيد بود و قليه گازران\r\n\r\nمقاطون\r\nعود هندى بود و گفته شد\r\n\r\nمسن\r\nسنگى است الوان كه كارد و شمشير و غير آن بدان تيز كنند و حكاكه آن چون بر پستان آبكار لطوخ كنند و خصيه كودكان رها نكند تا بزرگ شود و اگر بر داء الثعلب لطوخ كنند موى بروياند و اگر به سركه بياشامند ورم سپرز بگدازد و صرع را نافع بود اما مسن زيتى سبز چون شكسته كنند پس بريان كنند بر آتش و سحق كنند با سركه و نطرون حكه و قوبا و خنازير و سرطان و اكله را نافع بود و چون سحق كنند تنها و در چشم كشند سفيدى چشم زايل كند از بهر اينست كه شيافات كه جهت چشم سازند بر وى سايند و اگر وى را بسوزند و سحق كنند و بر سوختگى آتش پاشند سودمند بود\r\n\r\nمشمش\r\nبپارسى زردآلو گويند و قيصى خوانند و بيونانى ارمينافن و نيكوترين آن ارمنى بود و طبيعت آن سرد و تر بود در دويم و\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nديسقوريدوس گويد خوش‌طعم‌تر از شفتالو بود و بمعده نيكوتر از وى بود و خوزى گويد مسهل صفرا بود و مولد خلط غليظ بود و خشك وى چون بجوشانند و نقيع آن بياشامند مسكن تشنگى بود و مبرد بود معده بغايت و تبهاى حاره را نافع بود و اگر در معده طعامى بود فاسد كند و بگذرد و اولى آن بود كه اگر در معده بقيتى طعام بود بخورند از پى آن سكنجبين بخورند و گويند نيم درم مصطلى و نيم درم انيسون با ميعه ممسك خورند اگر مغز استخوان آن خورند غثيان آورد و مداواى وى بقى كنند پس بربوب فواكه ترش غوره و اترج و ليمو روغن مغز استخوان وى بواسير را نافع بود\r\nصاحب مخزن الادويه مىنويسد : مشمش بكسر دو ميم لغت عربيست و بيونانى ارمينافن و برومى اصافو و بپارسى زردآلو و خشك‌كردهء آن را قيسى و خوبانى نيز نامند و بتركى اردك\r\nابو ريحان مىنويسد : مسيح گويد زردآلو را برقوق گويند و برومى ارميناقون\r\nلاتين  PRUNUS ARMENIACA  فرانسه  ABRICOT  انگليسى  APRICOT \r\n\r\nمشك هندى\r\nسعد هندى بود و گفته شد\r\n\r\nمشط الراعى\r\nدينساقوس است و گفته شد\r\n\r\nمشكطرامشيع\r\nمشكطرامشير نيز گويند و آن فودنج برى بود بشيرازى رنك گويند و از خواص وى آنست كه چون گوسفند بر وى چرا كند بعوض شير خون از پستان وى بيرون آيد و طبيعت آن گرم و خشك بود در سئوم و گويند خشكى وى در چهارم بود و رطوبات لزج از سينه و شش بيرون آورد و شراب وى عظيم سودمند بود و غش و كرب را و وى حيض و بول و دم نفاس براند و سنگ گرده بريزاند و مقدار مأخوذ از وى يك مثقال بود و وى از غايت افراط ادرار كه در وى هست بعوض بول خون براند و مصلح آن آب مورد بود يا بلوط و جهت درد رحم نافع بود و جالينوس گويد چون دنكى از وى سحق كنند و با روغن بلسان بسرشند و زن فرزجه به خود برگيرد درد زايل كند و اسحق گويد قولنج را نافع بود چون دانكى سقمونيا و دانكى از وى سحق كرده و يك درم كثيرا باده درم خميره بنفشه بسرشند و با آب گرم بياشامند و ارنياسوس گويد كسى كه شهوتش منقطع شده باشد در هر سه روز يك روز نيم درم از وى سحق كرده با سه درم تخم خربوزه و دو درم مسكه ميش و بيست درم عسل بخورد شهوت زياده شود و چون بياشامند و بخور كنند بچه بيندازد و وى مضر بود به سفل و مصلح آن گويند سركهء خمرى بود و بدل وى قرومانا است و جالينوس گويد بدل وى در ادرار عدس مر بود دو وزن آن و شاپور گويد بدل آن اكليل الملك بود و گويند بدل آن شقايق است\r\nصاحب مخزن الادويه مىنويسد : مشكطرامشيع مشيع بكسر ميم اول و بفتح ميم دوم اسم نبطى است و فهلوى نيز گفته‌اند و بشيرازى رنك گويند و در ماهيت قسمى از پودنه جبلى است و قوىترين اقسام آن\r\nابو ريحان در صيدنه تحت عنوان مشك طرامشير مىنويسد : بعضى او را مشك طرامشيع گويند و بلغت رومى او را ديقطمينون و تالسفيس گويند و اطباى فارسى آن را مشك طرامشير نامند\r\nلاتين  ZIZYPHORA CRISTATA \r\n\r\nمصطكى\r\nبپارسى كندر رومى خوانند و بسريانى كيا و برومى مسطخى و بيونانى سخنيوس گويند و آن را علك رومى خوانند و كيه گويند و آن صمغى سفيد بود و سياه بود و آنچه رومى بود سفيد بود و آنچه سياه است معروف به نبطى بود كه در وى تخفيف سخت‌تر از سفيد بود و قوت قبض در وى كمتر بود و وى لطيف‌تر و سودمندتر بود از كندر و گويند حدت وى كمتر از مجموع صمغها بود و طبيعت آن گرم و خشك بود در دويم و گويند تر است و قبض در اجزاى وى يكسان بود يعنى در عروق و ورق و قضبان و اغصان و اطراف و ثمر و لحاء آن و عصاره و ورق آن و قشر بيخ آن قايم‌مقام اقاقيا و عصاره لحية التيس بود جهت\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nقرحهء امعا و استطلاق بطن و نفث دم و زنان كه خون از رحم ايشان گشوده بود و رحم و مقعد كه بيرون آيد ديسقوريدوس گويند قوت مجموع درخت وى قابض بود و قوت قشر وى و قشر بيخ وى مساوى بود و اگر طبيخ ورق وى بر ريشهاى كهن و بر استخوان شكسته و بر اعضاى مسترخى ريزند نافع بود و قطع سيلان رطوبت مزمن از رحم بكند و بول براند و چون بدان مضمضه كنند دندان متحرك را محكم گرداند و جرب را نافع بود تا به حدى كه جرب مواشى و سگ و اگر از شاخهاى ( شاخه‌هاى ) وى مسواك سازند دندان را جلا دهد و جالينوس گويد مركب بود از قواى متضاده يعنى از قوت قبض و تسخين و قوت تليين و بدين سبب است كه اورام معده و مقعد و امعا و جگر را نافع بود و خائيدن وى بلغم از سر بكشد و سرفه بلغمى را سودمند بود و نفث دم و مقوى معده و جگر بود و بوى دهان خوش كند و بن دندان محكم گرداند و مسخن معده و جگر بود و محلل رطوبات معده و مسكن مغص كه از رطوبت بود و چون با روغن زنبق سعوط كنند صداع سرد را نافع بود و چون با زيت بگدازند شقاق لبها را نافع بود چون در ضمادات كنند درد امعا را نافع بود و چون با آب سرد بياشامند رطوبت معده را دفع كند و اشتها بياورد و بلغم بگدازد و ورم جگر و نزف دم را نافع بود و گويند مضر بود بمثانه و مصلح وى آن بود كه به سركه خويسانند و خشك كنند و با كثيرا استعمال كنند و صاحب تقويم گويد بسيار از وى شش را بد بود و مصلح آن صمغ عربى بود و قند و بدل آن يك وزن و نيم آن صمغ البطم و گويند به وزن آن لبان كه از كندر دريايى بود\r\nابو ريحان مىنويسد : قاطاجانس گويد از انواع او نيكوتر آنست كه از قبرس به اطراف نقل كنند و بلغت پارسى او را رماس و رماست گويند و مصطلى بلغت رومى گويند\r\nلاتين  MASTICHES RESINA  فرانسه  MASTIC  انگليسى  MASTICH \r\n\r\nمصنع\r\nثمر عوسج بود و قابض بود و شكم ببندد و اگر زيادت خورند قولنج دهد سخت\r\n\r\nمصل\r\nطبيعت آن سرد و خشك بود در دويم و ابن ماسويه گويد در سيوم سوداوى مزاج را بد بود و مضر بود به معده و سفل و كيموس بد دهد و اگر با گوشت فربه پزند ضرر آن كم شود\r\nصاحب مخزن الادويه مىنويسد : مصل به فتح ميم لغت عربيست باصفهانى قارا و بتركى قراقروط نامند و از جوشاندن دوغ و تبخير آب آن بدست آيد\r\n\r\nمصباح الرومى\r\nكهربا است و گفته شد\r\n\r\nمطبوح\r\nعقيد العنب خوانند و ميفختج گويند و گفته شود\r\n\r\nمطخثا\r\nمطحيثا گويند و آن لعوق لوز است و در مركبات گفته شود\r\n\r\nمطجن\r\nنيكوترين آن بود كه رسيده بود و آن خشك‌تر از پخته بود و آنچه با سركه و كرويا بود گرم بود و خشك و آنچه به مرى بود بىسركه بغايت گرم و خشك و وى ملطف بلغم بود و منشف رطوبات معده و آنچه به ابازير بود دشوارهضم بود و تشنگى آورد و اگر با سركه بجوشانند و بعد از آن بريان كنند تشنگى نياورد و آنچه بىسركه و آب بجوشانند بعد از آن مطجن كنند و مرى و دارچينى بدان كنند تشنگى آورد\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nمطجن - سرخ‌كرده در ماهىتابه\r\n\r\nمظ ( مغس )\r\nجلنار است و گفته شد\r\n\r\nمعشوقا\r\nاز احجار آن را جمست گويند و گفته شد و از نبات ماهودانه بود و آن نيز گفته شد\r\n\r\nمعقار\r\nصمغ اجاص است و گفته شد\r\n\r\nمعين\r\nمازريون بود و گفته شد\r\n\r\nمعا\r\nنيكوترين روده آن بود كه از حولى گوسفند گيرند و طبيعت آن سرد و خشك بود عصبى كسى باشد كه غذاى وى دخانى بود و وى دوالى در ساقين احداث كند از بهر آنكه خون كه متولد شود بد بود و ميل بسردى داشته باشد و بايد كه بشويند نيكو و به سكباج پزند و ابازير\r\n\r\nمعده\r\nوى چون معا بود در احوالها وقتى صالحتر از معا بود و سرد و خشك بود\r\n\r\nمغاث\r\nبهترين وى بغدادى بود و سفيدى بود كه ميل بزردى داشته باشد و طبيعت آن گرم و تر بود در دويم و گويند خشك بود و مقوى اعضا بود و مسمن و ضماد كردن شكستگى و كوفت و الم و نقرس و صلابت مفاصل و تشنج را نافع بود و ملين صلابت حلق و شش بود و باه را برانگيزد خاصه تخم وى و مقدار مأخوذ از وى يك درم بود و گويند مضر بود بمثانه و مصلح وى عسل بود و در ضمادات بدل وى قلت كنند\r\nصاحب مخزن الادويه مىنويسد : مغاث بضم ميم لغت عربيست و در ماهيت بيخى است دراز و سطبر و پوست آن سياه مايل بسرخى و مغز آن مايل به سفيدى و زردى و بهترين آن خوش‌بو تلخ مايل به شيرينى و دو نوع مىباشد بغدادى و هندى . . .\r\n\r\nمغره\r\nنوعى از طين سرخرنگ بود و بيونانى ميلطوس خوانند و برطيقون گويند به شيرازى گل سرخ گويند و بخار آن مستعمل كنند و نيكوترين آن بود كه سرخ روشن بود نه باريك و نيكوترين آن مصرى بود طبيعت آن شيخ الرئيس گويد سرد بود در اول و خشك بود در دويم و فولس گويد در قبض و تجفيف نيكوتر از طين مختوم بود جراحتها اصلاح آورد و كرم بكشد و چون در سركه حل كنند و بر حمره و مجموع ورمهاى گرم طلا كنند نافع بود خواه ريش شده و خواه ريش نشده و اگر بر سوختگى آتش كنند ردع ماده بكند و ورم بگدازد و ريش را محكم دارد و چون سحق كنند و با تخم‌مرغ نيم برشت بياشامند خون را ببندد و اگر با آب لسان الحمل بود قرحهء امعا و مثانه را سود دهد و طبيعت ببندد و درد جگر را نافع بود و اگر به آب لسان الحمل حقنه\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nكنند قطع افراط خون حيض بكند و همچنين اگر حقنه كنند قرحه امعا و خون كه از امعا اسفل روانه بود قطع كند\r\nصاحب مخزن الادويه مىنويسد : مغره به فتح ميم كه آن را طين مغر نيز نامند لغت عربيست بيونانى ميلطوس و بهندى كيرو نامند\r\n\r\nمغمومه\r\nقليه بادنجان است\r\n\r\nمغنيسا\r\nصاحب منهاج گويد مانند مرقشيشا بود و نيكوتر و گويند گلى است سياه‌رنگ كه از كوه كاشان آورند و مؤلف گويد آنچه محقق است سنگى است الوان بغايت سست و اكثر سياه‌رنگ بود كه بسرخى زند و نقطهاى ( نقطه‌هاى ) سفيد بر آن باشد و آبگينه گران آن را سنگ مغنى خوانند و استعمال كنند جهت آنكه آبگينه را سفيد گرداند و رنگ بركان گويند و در ولايت شيراز در قريهء فاروق ديهى است كه آن را بركان خوانند و از آن ديه خيزد و سنگ بركان از بهر آن خوانند و وى قابض و مبرد و مجفف بود و مقوى معده بود و سنگ بريزاند و در داروهاى چشم استعمال كنند و مقدار مأخوذ از وى تا نيم درم بود و مضر بود بدل و گويند مصلح وى عسل بود و بدل آن مرقشيشا بود\r\nصاحب مخزن الادويه در اين‌باره مىنويسد : بفتح ميم و سكون غين و كسر نون و سكون يا و فتح سين اسم نبطى است و آن سنگى است قريب به مرقشيشا و به فارسى رنگ كاسه نامند و كاسه‌گران ظروف را بدان رنگ مىكنند و شيشه‌گران نيز بر گداخته سنگ شيشه گرد اين سنگ را مىپاشند تا شيشه صافى گردد\r\n\r\nمغناطيس\r\nحجر مغناطيس خوانند و گفته شد\r\n\r\nمغاث هندى\r\nكلز است و گفته شد\r\n\r\nمقد\r\nلفاح برى است و گويند بادنجان است نوعى از كمات كوچك بود ليكن قول اول و دوم صحيح بود صاحب منهاج گويد بادنجان بود و گفته شد و لفاح برى را مقدا خوانند و هم گفته شد\r\n\r\nمفرود\r\nنوعى از كماة كوچك بود بدبو بود خوردن او\r\n\r\nمفرح\r\nچون مفرح مطلق گويند لسان الثور بود و گفته شد\r\n\r\nمفرح قلب المحزون\r\nترنجان است و بادرنبويه نيز گويند و گفته شد\r\n\r\nمقل\r\nصمغى است كه آن را كورا خوانند و معروف بود به مقل ارزق و مقل مكى و مقل اليهود عربى بود و مقلى غير مقل مكى بود\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nكه آن ثمرهء دوم بود و گفته شد و نيكوترين وى آنست كه صافى بود بلون ابريشم ازرقى كه بسرخى مايل بود و زود حل شود و هيچ چرك و چوبى در وى نبود و چون بخور كنند خوشبوى بود مانند اظفار الطيب و رايحهء غار كند و ابن مؤلف گويد بهترين مقل آن بود كه تلخ و صافى بود و در او لزوجتى بود و زود شكسته گردد و خوشبوى و طبيعت آن گرم بود در سئوم و گويند در آخر درجه اول و خشك بود در سئوم و گويند سرد بود و گويند تر بود و رازى گويد تر بود در دويم طاعون را نافع بود ديسقوريدوس گويد تر بود چون بلعاب دهان روزه‌دار حل كنند تا چون مرهم گردد و بر ورم حنجره نهند نافع بود و چون بخور كنند و به خود برگيرند انضمام رحم بگشايد و بچه بيرون آورد و هر رطوبتى كه بود پاك گرداند و چون بياشامند سنگ گرده و مثانه بريزاند و بول و حيض براند و اگر در مسهلات كنند منع سجح كند و اگر بياشامند گزندگى جانوران و سرفه كهن را نافع بود قوت مجامعت بدهد و فربهى آورد و مفتح سده و گرده و مثانه بود و مسهل بلغم سودا بود و مقدار آنچه از وى تناول كنند يك درم باشد و وى خنازير را نافع بود و با سركه بر سعفه طلا كردن نافع بود و فسخ عضله و صلابات اعصاب و تعقد آن و كزاز و درد پهلو و رياح را نافع بود و خون آن ببندد و محلل اورام سفل و انثيين و خون بسته بود و عرق النسا و نقرس را نافع بود و اسحق گويد مضر بود بجگر و مصلح وى زعفران بود و گويند مضر بود به شش و مصلح وى كثيرا بود و بدل آن به وزن آن صمغ البطم و نيم وزن آن كندر دريايى بود\r\nصاحب مخزن الادويه مىنويسد : مقل بضم ميم و سكون قاف و لام بسريانى مقلا و برومى بذالبون و به عربى قفر و كور و به فارسى بوى يهودان به علت اينكه يهودان آن را بسيار بخور مىكنند و بهندى كوكل نامند و صمغ درخت بزرگى و عظيم كه در سواحل بحر عمان و بلاد هند كثير الوجود است و انواع مىباشد همه تلخ و آنچه صمغ آن مايل بسرخى است مقل ازرق و آنچه مايل بزردى مقل اليهود و آنچه از نواحى يمن خيزد بادنجانىرنگ بود و آن را مقل عربى گويند\r\nلاتين  BDELLIUM  انگليسى  BDELLIUM  فرانسه  ALL \r\n\r\nمقل مكى\r\nثمر مقل دويم است و صاحب منهاج گويد ثمر درخت مقل بهش خوانند چون تر بود و چون خشك گردد و قل خوانند و در اندرون وى استخوان بود و آنچه پخته بود حارح آن در مكه خورند و لذيذ بود و در اندلس نارسيده خورند عفوصتى تمام داشته بود و آبى اندك و بغايت خشن بود و قابض و بارد شكم ببندد و قوت معده بدهد پوست وى پخته تقطير البول را نافع بود و اين ثمر را مقل مكى خوانند\r\n\r\nمقلونيا\r\nملونيا بود و گفته شود\r\n\r\nمقلياثا\r\nبسريانى حرف گويند و گفته شد\r\n\r\nمقر\r\nنبات صبر است و علسى خوانند و گفته شد\r\n\r\nمقدونس\r\nمقدويس نيز گويند و آن كرفس ماقدونى بود منسوب به ماقدونيا روم بود و آن فطراساليون بود و گفته شد\r\n\r\nمكنته الانذر\r\nسكران الحوت بود و گفته شد و فلوس و بوصير نيز گويند و آن ماهى زهرج بود و گفته شد\r\n\r\n","description":"","footnote":"","page_name":" 423 ","page_number":423},
  {"content":"\r\n\r\n\r\nمكنسه قرشيه\r\nمخلصه است و گفته شد\r\n\r\nملح\r\nبپارسى نمك گويند و آن انواع است ملح عجين و ملح اندرانى و سياه نفطى و سايه غير نفطى و ملح هندى تلخ بود و سرخ رنگ بود و هرآنچه تلخ بود نزديك ببوره بود و نيكوترين آن اندرانى بود سفيدرنگ بپارسى آن را نمك طبرزد خوانند و طبيعت آن گرم و خشك بود در دويم و ديسقوريدوس گويد قوت وى قابض بود جلا دهد و محلل و منقى بود گوشت زياده از ريشها بخورد و در داروهاى جرب مستعمل كنند و اورام بلغمى و حكه و نقرس و جذام و قوبا را سودمند بود و نمك بادها بشكند و منع عفونت كند و سودمند بود غليظى اخلاط را و چون با زيت و سركه و عسل بياميزند و بدان تحنك كنند خناق را ساكن كند و اگر با عسل بود ورم لهات و نغانغ را نافع بود و اگر با جو سوخته با عسل ضماد كنند آكله و قلاع و استرخا و لثه را نافع بود و با بذر كتان بر گزندگى عقرب ضماد كنند نافع بود و با پودنه كوهى و زوفا گزندگى افعى را سودمند بود و با زفت و قطران با عسل بر گزندگى مار شاخدار و با سركه و عسل دفع مضرت سم هزارپاى كند و گزندگى زنبور را نافع بود چون با مويز و عسل ضماد كنند بر دماميل نضج دهد و با فودنج و خمر يا عسل نضج اورام بلغمى بود كه در انثيين عارض شود و گزيدن نهنگ را سود دهد و چون سحق كرده در خرقه كتان كنند و در سركه فروبرند و بر عضو گزيده افعى بمالند نافع بود و چون با سكنجبين بياشامند دفع مضرت افيون بكند و فطر كشنده را و ابو صريح گويد چون با غذائى كه سرد بود مانند پنير و ماهى و كواميخ خلط كنند از طبيعت خود برگردد تا به حدى كه گرم و خشك گردد و بر اسهال و قى يارى دهد و بلغم لزج از معده و سينه دفع كند و معا را بشويد و هضم طعام را يارى دهد موافق مرطوبىمزاج بود و خفقان را مضر بود و چون با سركه حل كنند و بدان مضمضه كنند قطع خون كه از بن دندان بود و خون كه بسبب دندان بركندن بود بكند و اگر گرم كنند و در دهان نگاه دارند درد دندان را نافع بود و چون بدان غرغره كنند بلغم را قطع كند و دماغ را پاك گرداند و چون صوف پاره بدان تر كنند و بر جراحتهاى كه تازه بود و خون روانه بود نهند خون را ببندد و نمك اندرانى چشم را تيز كند و ناخنه و سفيدى چشم را نيك بود و سبل را سودمند بود و درد معده سرد را نافع بود و مسهل بلغم عفن بود و سودا و مقدار شربت نيم درم بود و نمك سوخته دندان را جلا دهد و صفت سوختن وى نيكوتر آن بود كه نمك را بشويند و يك روز رها كنند تا خشك گردد پس در ديكى كنند و سر ديك بنهند و بر سر آتش نهند و آتش سوخته گرد بر گرد ديك كنند و رها كنند تا از حركات بازايستد آن زمان سوخته بود و بعضى نمك را در خمير گيرند و در ميان آتش سوخته نهند و رها كنند تا خمير سوخته گردد بيرون آورند و نمك تلخ مسهل سودا بود به قوت و رازى گويد بسيار خوردن وى محرق دم بود و مضر بود و مضعف بصر بود و مقلل منى و حكه و جرب آورد صاحب منهاج گويد مضر بود بدماغ و بصر و شش و مصلح وى آن بود كه بشويند و صعتر اضافهء وى كنند و گويند بدل آن نيم وزن آن نوشادر بود و گويند به وزن آن بوره\r\nدر مخزن الادويه مىنويسد : ملح بكسر ميم و سكون لام و حا به فارسى نمك و بتركى دوز و بهندى لون نامند\r\nلاتين  CHLORURETUM SODII  فرانسه  CHORURE DE SODIUM - SEL  انگليسى  CORIMON SALT \r\n\r\nملح الدباغين\r\nصورج است و گفته شد\r\n\r\nملح الصناعه\r\nشنكار است و گفته شد\r\n\r\nملح يونيه\r\nنوشادر است و گفته شد\r\n\r\n","description":"","footnote":"","page_name":" 424 ","page_number":424},
  {"content":"\r\n\r\n\r\nملح‌سنجى\r\nملح عجين بود و گفته شد\r\n\r\nملح العرب\r\nبوره درخت غرب خوانند و وى اقوىترين بورها بود\r\n\r\nملح هندى\r\nنمك هندى گرم و خشك بود و وى گرمتر و لطيف‌تر از انواع ملح بود\r\n\r\nملح نفطى\r\nنيكوترين آن بود كه منتن الرايحه بود و طبيعت آن گرم و خشك بود قى را يارى دهد و مسهل سودا بود و مقدار شرب آن تا نيم درم بود و مضر بود به معا و مصلح وى هليلهء زرد بود\r\n\r\nملاح\r\nقاقلى است و گفته شد\r\n\r\nملوخيا\r\nملوكيه خوانند و آن نوعى از خبازى بود و آن بستانى بود و به شيرازى خطمى كوچك گويند درخت وى مانند درخت خطمى بود اما گل وى سرخ كوچك بود و نيكوترين ملوخيا آن بود كه سبز بزرگ بود و قضبان وى بسرخى مايل بود و طبيعت آن سرد بود در اول و تر بود در دويم و گويند سرد و تر بود در سئوم التهاب را نافع بود چون بر سينه و معده طلا كنند و سيلان حيض را نافع بود و صداع و درد چشم گرم چون ضماد كنند نافع بود و اسحق گويد سده جگر و زهره بگشايد و چون از آب وى سى درم بياشامند و مضر بود بمثانه و مصلح وى گل بود يا گلاب\r\n\r\nمل\r\nابن مؤلف گويد اهل اندلس طرسوج را مل خوانند و خمر را نيز هم مل خوانند\r\n\r\nملطاة\r\nمشط الراعى بود و گفته شد\r\n\r\nممسك الارواح\r\nموقف الارواح خوانند و آن اسطوخودوس بود و گفته شد\r\n\r\nمنج\r\nبنج است و بپارسى بنگ گويند و گفته شد ابن مؤلف گويد منج به فتح ميم بنج است و به ضم ميم اسم زنبور عسل و مرج را هم منج خوانند\r\n\r\n","description":"","footnote":"","page_name":" 425 ","page_number":425},
  {"content":"\r\n\r\n\r\nمن\r\nهر طل كه بر درخت افتد يا سنگ آن را من گويند مانند ترنجبين و شيرخشت و گزانگبين و بيدانگبين و امثال آن و طبيعت آن ماسرجويه گويد گرم بود در اول و معتدل بود در رطوبت و يبوست سينه را نيكو بود و شش را رطوبت آن بزدايد و خشونت آن نرم گرداند و سرفه كه از رطوبت بود زايل كند و حبيش ابن الحس گويد گرم بود در آخر درجهء دويم و خشكى آن نزديك بگرمى بود و نيكوترين آن بود كه لون آن صافى بود و هيچ چوب درخت با وى نبود استرخاى معده را نافع بود و طبيعت را محكم دارد و ماء اصفر را سودمند بود چون بياشامند و ضماد كنند بر شكم و چون سعوط كنند مقدار دنكى دماغ را پاك گرداند و بادهاى غليظ از وى بيرون آيد و مقوى ادويه بود چون خلط كنند در شربت و سعوط وى با ادويهء بزرگ خلط كنند از بسيارى منفعت آن در بدن\r\nصاحب مخزن الادويه مىنويسد : من به فتح ميم و نون مشدده لغت عربيست و مجموع شبنمى بود كه بر اشجار و غير آن منعقد گردد\r\n\r\nمنسم\r\nدر باب حا در حب المنسم صفت آن گفته شد\r\n\r\nمينختج\r\nبرود كامورى است و در مركبات گفته شود\r\n\r\nمنجوشه\r\nسنبل رومى بود و گفته شد\r\n\r\nمندغوره\r\nيبروج است و گفته شود و برومى مندراغورس خوانند\r\n\r\nمنشور\r\nخيرى را به اين اسم خوانند\r\n\r\nمندلى\r\nعود بود و گفته شود\r\n\r\nمنج\r\nمرج است و گفته شد\r\n\r\nمنج زراوشان\r\nتخم خيرى است و گفته شد\r\n\r\nموز\r\nدرختى است مانند نخل و ثمر وى را موز خوانند و در طرف دريا بسيار باشد و به طعم شيرين بود و مانند خشخاش با پوست بود و طبيعت وى ابن ماسويه گويد گرم بود در وسط درجه اول و تر بود در آخر آن غذا اندك و ريش و حلق و سينه و شش\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nو مثانه و سرفه خشك را نافع بود و باه را تحريك دهد و گرده را نيكو بود و بول براند و شكم و بسيار خوردن وى مولد سده بود و صفرا و بلغم زياده كند بحسب مزاج و وى بر معده ثقيل بود بغايت و مصلح وى نبات بود كه با وى خورند يا عسل پيش از طعام بايد خورد و بعد از وى سكنجبين و بعد از غذا نشايد خوردن تا آن زمان كه غذا بگذرد و بخاصيت سيم گلاب است\r\nصاحب مخزن الادويه مىنويسد : موز به فتح ميم لغت عربيست و نيز به عربى طلع و بهندى كيله نامند\r\nدرخت آن را به انگليسى  PLANTAIN  و بفرانسه  BANANIER  و ميوه آن را بهر دو زبان  BANANA  گويند\r\n\r\nمورد اسفرم\r\nمورد برى است و نيكوترين آن رومى است و طبيعت آن گرم و خشك بود در دويم صرع را نيكو بود و مقوى معده و جگر و صداع و رطوبت دماغ را نافع بود و چون به خود برگيرند كرم بكشد\r\n\r\nموّ\r\nبيونانى ميون خوانند و بعضى ثاميطيغون خوانند و نبات وى مانند شبت بود ليكن ساق وى غليظ بود و به درازى دو گز بود بيخ وى را مو خوانند و به وزن و لون غاريقون بود ليكن بزردى مايل بود و اندكى تلخى داشته باشد و خوشبوى بود و اين بيخ مستعمل بود و طبيعت آن صاحب منهاج گويد گرم و خشك است در سئوم و در وى رطوبتى نافخ غير نضج بود و جالينوس گويد گرم و خشك بود گرمى او در دويم بود و خشكى در سئوم نيكوترين آن روشن پاك بود بول و حيض براند و ملطف بود و گرمتر بود از سنبل و قابض بود درد مفاصل را نافع بود و جگر سرد را سود دارد خوردن و طلا كردن و عسر البول را نافع بود چون بجوشانند و يا بخيسانند و بخورند و اگر بكوبند و بعسل بسرشند و لعق كنند بادى كه در معده بود و مغص و درد رحم و درد مفاصل و سينه را سود دارد و چون بجوشانند و زن در آب آن نشيند حيض براند و چون ضماد كنند بر زهار كودكان بول براند و اگر زياد مستعمل كنند صداع آورد و اسحق گويد مضر بود به سپرز و مصلح وى تخم كرفس بود و بدل آن نيم وزن آن جوز بوا و هم‌وزن آن سنبل و گويند بدل آن نيم وزن آن فلفل سياه بود و ابن مؤلف گويد بدل آن در ادرار بول فطراساليون است يا افسنتين رومى و قد شجرهء مو دو گز بود و بيخ آن پراكنده بود بعضى درازور است و بعضى كج\r\nصاحب مخزن الادويه مىنويسد : مو به ضم ميم و فتح ميم و تشديد واو نيز آمده و بيونانى ميوه و بعضى ميطيغون و به فارسى ريشاوالان نامند\r\n\r\nموميايى\r\nنيكوترين آن معدنى بود كه از ولايت داراجرد خيزد و ديسقوريدوس گويد موميايى به قوت زفت و قفر بود چون باهم بياميزند و به طبيعت آن بود الا موميايى منفعتى بسيار تمام دارد و طبيعت آن گرم بود در سئوم و لطيف بود و محلل شيخ الرئيس گويد گرم بود در آخر درجهء دويم و خشك بود در اول مقوى روح بود بخاصيت و سودمند بود ورمهاى بلغمى را و خلع و كسر و سقط و ضربه و فالج و لقوه را خوردن و طلا كردن و درد شقيقه و صداع سرد و دوار را سود دارد چون حبه‌اى به آب مرزنجوش سعوط كنند و گرانى زبان را قيراطى به طبيخ سعتر پارسى بياشامند نافع بود و منع نفث دم از شش بكند و خناق و درد حلق را قيراطى از وى با سكنجبين يا رب توت سودمند بود و قيراطى از وى به آب كمون خفقان را نافع بود و حبهء از وى فواق را زايل كند چون به طبيخ كرفس بياشامند و قيراطى از وى به شير تازه بياشامند ريش مثانه را نافع بود و حبهء از وى با قيراطى گزيدن عقرب را نافع بود و چون با شراب صرف بياشامند يا مثلث و همچندان يا روغن گاو بر موضع گزندگى بمالند و جهت كسر چون بياشامند زود نفوذ كند تا موضع كسر و نيم دانك در آبى كه انيسون جوشانده بود حل كنند و بر شكم مستسقى طلا كنند نافع بود و جهت امساك بول هر روز دو حبه با آبى كه تخم كرفس جبلى و فقاح اذخر در آن جوشانيده باشند بياشامند نافع بود و در ابتداى جذام و برص و داء الثعلب هفت روز پياپى به طبيخ انتيمون هر روز نيم دانك بياشامند و درد معده كه از سردى بود و سوء الهضم هر روز دو حبه به شراب صافى بياشامند گزندگى مار و عقرب و كسى كه زهره خورده باشد هر روز دو حبه به آبى كه انيسون و ورق درمنه و پودنه كوهى در آن پخته باشند بياشامند و رعشه كه ظاهر گردد در اعضا به سبب برودت هر روز دو حبه به آبى كه سعتر پارسى و راسن جبلى در آن پخته باشند و جهت اختناق رحم و مجموع علتها كه زنان را بازديد شود از سردى دو حبه به آب سادج هندى بياشامند و جهت تب ربع كهن هر روز نيم دانك در آبى كه بيست درم بادآورد\r\n\r\n","description":"","footnote":"","page_name":" 427 ","page_number":427},
  {"content":"\r\n\r\nدر آن پخته باشند بياشامند و اين خاصيت‌ها و زياده‌تر از اين دارد آنجا كوتاه كرديم ليكن آنچه از ولايت داراجرد آورند و معروف به شبانكاره بود اين منفعت‌ها دارد غير انواع ديگر كه از كوهها يا آب روان خيزد و آن قفر اليهود بود و منافع آن نزديك به موميايى بود و گفته شد صفت آن\r\nصاحب مخزن الادويه تحت عنوان موميا مىنويسد : بضم ميم و سكون واو و كسر ميم و فتح يا لغت يونانيست بمعنى حافظ الاجساد و به عربى عرق الجبال و به فارسى موميايى نامند\r\n\r\nمولوديانا\r\nنيكوترين آن بود كه بلون مرداسنك بود جالينوس گويد به قوت مرداسنك بود در مرهمها گوشت زيادت بروياند و مؤلف گويد به شيرازى آن را كرماله خوانند چون به آب بسايند و در شيب بغل مالند گند آن ببرد\r\n\r\nموم\r\nشمع است و گفته شد\r\n\r\nموش دربندى\r\nبوش دربندى بود و گفته شد\r\n\r\nمورامون\r\nكزراكبر است و گفته شد\r\n\r\nموفيون\r\nنوعى از سموم است نزديك به بيش و مداواى كسى كه آن خورده باشد مانند مداواى بيش كنند\r\n\r\nمولى\r\nحرمل است و گفته شد\r\n\r\nمها\r\nصاحب منهاج گويد سنگى است گويند بلور است بحسن و به لون و صاحب جامع گويد نوعى از آبگينه است كه در معدن با مغيسا جمع مىشود و مها مىگردد و در بحر اخضر يابند و در صعيد مصر و آن سنگى است سفيدرنگ و نوعى ديگر هست كه حسن و رنگ وى كمتر مىباشد و صلب‌تر چون نگاه كنند ظن برند كه نمك اندرانى است و نوع اول كه گفته شد بلور است بتحقيق و ابو طالب بن سليمان گويد بخاصيت چون زن در زمان زائيدن به خود بياويزد زائيدن بر وى سهل گردد و هرمس گويد گرانى زبان را و كسى كه سخن تباه گويد چون سحق كنند و به سركه و نمك و زعفران و نوشادر با عسل بياميزند و زبان را بدان تحريك دهند چند نوبت آن زحمت زايل كند و كسوفراطيس گويد مها سودمند بود ارتعاش مرسل را كه عارض شود كودكان و زنان را كه شير دشوار از پستان آيد چون بر پستان مسح كنند شير آسان آيد و تميمى گويد چون به آب سحق كنند سفيدى چشم زايل كند\r\nصاحب مخزن الادويه مىنويسد : مها بضم ميم لغت نبطى است\r\n\r\nمهد\r\nنوعى از عرطنيثا است كه معروف بر جت الاسد و اهل مشرق قليفى خوانند ( بعضى نسخ مهل نوشته‌اند )\r\n\r\n","description":"","footnote":"","page_name":" 428 ","page_number":428},
  {"content":"\r\n\r\n\r\nميسن\r\nدرختى است بزرگ بيونانى لوطوس خوانند و ثمر وى بزرگتر از فلفل بود و سياه‌رنگ و مغز وى سفيد و شيرين بود معده را نيكو بود و شكم ببندد و وى لطيف و مجفف بود و نشارهء چوب وى نزف دم زنان را نافع بود و قرحهء امعا و ذرب را سودمند بود و ديسقوريدوس گويد طبيخ نشارهء چوب وى چون بياشامند و يا حقنه كنند سودمند بود جهت قرحهء امعا و زنانى كه رطوبات مزمن از رحم ايشان روانه بود و موى را سرخ كند و شكم ببندد\r\n\r\nميعه\r\nبيونانى ميعه سايله را اصطفى گويند و عسل لبنى نيز گويند و ثقل وى را ميعه يابسه خوانند و نيكوترين آن خوشبوى بود و بشيرازى آن را بخور خوانند و در وى قبضى و تجفيف بود طبيعت آن گرم و خشك است و گويند تر بود و مسخن و ملين و منضج بود و گويند دماغ را پاك گرداند و جذام را نافع بود و طبيعت ببندد و مقدار مستعمل از وى تا يك مثقال بود و سرفه زكام و نزله كه از رطوبت بود سود دهد چون بياشامند يا به خود برگيرند حيض فرود آورد و از خواص وى آنست كه بخور وى قطع رايحه عفن بكند و و با را سودمند بود ليكن صداع آورد و اسحق گويد مضر بود به شش و مصلح وى مصطكى بود\r\nصاحب مخزن الادويه مىنويسد : ميعهء سائله بكسر ميم و سكون يا و فتح عين لغت عربى است و لبنى نيز و بهندى سلارس نامند و درخت آن را بفرنگى اسطراكه‌ليكه گويند يعنى نرم و ميعه مشتق از ميعان است\r\nصاحب تحفه مىنويسد : اسم عربى صمغ درختى است بسيار خوش‌بو و آنچه از درخت تراوش كند اشقر مايل بزردى و بقوام عسل مىباشد و بهترين اقسام آنست\r\n\r\nميعه سايله\r\nدر لبنى گفته شد\r\n\r\nميشهار\r\nگاوچشم بود و گفته شد و صاحب جامع گويد هيشهار و ميشهيار طيلافون است و آن نوعى از حى العالم بود و گفته شد\r\n\r\nميسم\r\nمنسم است و گفته شد\r\n\r\nميفختج\r\nبختجوش گويند بپارسى و آن آب انگور جوشيده است كه سه‌يك بماند\r\nصاحب مخزن الادويه مىنويسد : بفتح ميم و ضم فا و سكون خا و فتح قا معرب ميپخته فارسى است و بيونانى اغليقن نامند بمعنى عقيد العنب در گيلانات آن را دوشاب ترش و پس از تصفيه آن را دوشاب گويند و به عربى دبس گويند\r\n\r\nميويزج\r\nزبيب جبلى خوانند صاحب جامع گويد حب راسن بود و اين خلاف است و ميويزج را بپارسى ميويزك خوانند و نيكوترين آن مصرى سياه بود رسيده و معروف به ميويزج جبلى و طبيعت آن گرم و خشك بود در سئوم محرق و اكال بود و حريق و بخاصيت شپش بكشد خاصه چون با زرنيخ بود و تنها بر جرب ريش‌شده كردن نافع بود چون پانجده حب وى بياشامند قى كيموس لزج آورد و وى مضر بود به سپرز و مصلح وى كثيرا بود و بدل آن گويند عاقرقرحا است و در خوردن وى خطر بود كه قرحهء مثانه پيدا كند\r\n\r\nميسوس\r\nشراب سوسن است و گفته شد\r\n\r\n","description":"","footnote":"","page_name":" 429 ","page_number":429},
  {"content":"\r\n\r\n\r\nباب النون\r\n\r\nنارجيل\r\nبادنج گويند و رانج نيز گويند و آن جوز هندى است بپارسى نارگيل گويند و به شيرازى گردوى هندى و نيكوترين آن تازه بود كه بغايت سفيد باشد و آبى كه در آن باشد شيرين باشد و طبيعت آن گرم باشد در اول درجه دوم و تر بود در اول باه را زياده كند و غذا بسيار دهد و منى بيفزايد و مسخن گرده بود و تقطير البول را نافع بود و روغن وى بواسير را سود دهد و كهن وى كرم را بكشد و حب القرع بيرون آورد و طبع ببندد و وى بر معده ثقيل بود و پوست مغز وى هضم نشود و از بهر اينست كه پوست وى البته بايد خراشيد و با شكر بخورند و كهن‌شدهء وى غثيان آورد و كرب و غشى و مداواى وى بقى كنند بعد از آن برب فواكه ترش و ابن مؤلف گويد درخت نارجيل مانند درخت خرما بود و برگ او چهار وجب يا پنج وجب و شش هم باشد و ثمر وى در ليفى بود و آن را كنيار خوانند و ثمرهء او همه‌ساله پربار شود و آب آن را اطواق خوانند شيرين بود اما نيم‌روز بيش نبود و ترش شود و بر ترشى بايستد\r\nصاحب مخزن الادويه مىنويسد : نارجيل معرب ناريل هندى است زيرا كه بهند تازهء آن را ناريل و خشك آن را كهوپره نامند و بفرنگى كوكوس انديكريس و به عربى جوز هندى\r\nلاتين  COCOS NUCIFERAE FRUCTUS  فرانسه  NOIX DE COCO  انگليسى  COCOANUT \r\n\r\nنانخواه\r\nنانخنه و نانوخيه گويند و به شيرازى زنيان گويند و نانخواه اسمى پارسى است و معنى آن طالب الخبز بود يعنى طلب كنندهء نان و نيكوترين آن بود كه زرين تازه بود و خوشبوى كه مايل به سرخى بود و طبيعت آن گرم و خشك بود در سئوم و گويند گرمى آن در دويم بود سده بگشايد و در ادويهء بهق و برص استعمال كنند و ديسقوريدوس گويد چون با شراب بياشامند مغص و عسر البول و گزندگى جانوران را نافع بود و چون طبيخ وى بر گزندگى عقرب ريزند در حال درد ساكن كند و فارسى گويد قطع قيح كه در سينه بود بكند و مسكن رياح غليظ بود و طعام را هضم كند و درد دل و غثيان را عظيم نيكو بود و كسى كه طعم طعام نداند و فولس گويد مسخن معده و جگر بود آشاميدن و ابن ماسويه گويد گرده و مثانه پاك كند طبرى گويد سنگ مثانه بگدازاند و كرم و حب القرع بيرون آورد و صاحب منهاج گويد با سداب بول براند و آب وى در چشم چكانند خون بسته بگدازاند و مقدار مأخوذ از وى يك مثقال بود و اسحق گويد مقلل لبن بود و مصلح وى ترمس بود و گويند چون سحق كرده با عسل بسرشند و طلا كنند بهر دردى كه باشد و در هر موضع كه بود ورم آنجا تحليل دهد و زن چون بدان حقنه كند رحم را\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nپاك گرداند و رطوبت عفن خشك گرداند و بوى آن خوش كند و چون بر وى طلا كنند بثور لبن را زايل كند و چون بكوبند و با گردكان سوخته بخورند تزجر را نافع بود\r\nصاحب مخزن الادويه مىنويسد : نانخواه را به عربى كمون ملوكى و بهندى اجواين نامند و آن تخمى است شبيه به انيسون و از آن ريزه‌تر و اشقر مايل بزردى و تند بود و تندطعم و با اندك تلخى\r\nابو ريحان مىنويسد : نانخواه را بلغت رومى امى گويند و به سريانى نى نينا خوانند و ننعا هم گويند و ديسقوريدوس آن را امياس گويد و بشر گويد بپارسى آن را نغن خالان گويند و بهندى جوان\r\nلاتين  AMMI COPTICUM - SIUM AMMI  فرانسه  AMMI DES BOUTIQUES  انگليسى  BISHOP , S WORT - AMMI \r\n\r\nنارنج\r\nصاحب منهاج گويد پوست وى گرم بود در دويم و حماض وى سرد و خشك بود در اول محلل رياح سرد بود از دماغ و وى لطيف‌تر از اترج بود و مانند وى در فعل و شريف گويد وى مشهور بود و ثمر وى مركب از قواى مختلف بود پوست زرد وى گرم و لطيف بود و حماض وى سرد و خشك در سئوم و تخم و بيخ وى گرم و خشك و چون پوست خشك‌كرده وى سحق كنند و به آب گرم بياشامند محلل مغص بود در زمان و اگر ادمان شرب وى كنند با زيت كرم دراز روده بيرون آورد و پوست نارنج چون تر بود بروغن خويسانند و سه هفته بافتاب نهند در منفعت مانند روغن ناردين بود و چون از وى دو مثقال بياشامند گزيدن عقرب و مجموع گزندگيها كه سم ايشان سرد بود نافع بود و دانهء وى چون بياشامند سودمند بود سمهايى كه عارض شود به سبب گزندگيها و حماض وى بناشتا خوردن جگر را ضعيف كند و معده سردمزاج را بد بود و التهاب معده گرم را نافع بود و اثر سياهى از جامهء سياه ببرد و اگر سنگ در وى خويسانند بگدازد و اگر عروقهاى باريك وى جمع كنند و خشك كرده سحق كنند و با شراب بياشامند سودمندترين دواها بود جهت دفع زهرهاى كشنده كه سبب آن از سردى بود\r\nصاحب مخزن الادويه مىگويد : نارنج معرب نارنگ فارسى است و بهندى كرنا نامند\r\nلاتين  CITRUS AURANTIUM ACIDA  فرانسه  POMME D , ORANGE AIGUE  انگليسى  SOUR ORANGE \r\n\r\nنارمشك\r\nناغبيست خوانند و آن اقماع رمان هندى است و صاحب منهاج گويد فقاحى و قشرى و اقماعى بود مانند بسباسه اما مؤلف گويد فقاحى بود مانند تخمى سرخرنگ بود و اندك سبز در ميان بود و اسحق بن عمران گويد از خراسان خيزد فى الجمله منفعت وى مانند منفعت سنبل بود و نيكوترين آن خوشبوى بود و طبيعت آن گرم بود در اول و خشك بود در دويم و گرم و خشك در سئوم لطيف بود معده و جگر سرد را نيكو بود و ملطف اخلاط غليظ و محلل آن شيخ الرئيس گويد بدل آن دنك و نيم آن زنجبيل و نيم وزن آن پوست پسته بود و دانكى آن سنبل و ابن عمران گويد بدل آن به وزن آن كمون كرمانى بود و دو دانك آن قسط بحرى بود\r\nصاحب مخزن الادويه مىنويسد : نارمشك بفتح نون و الف و كسر را و ميم و سكون شين و كاف لغت فارسى است بمعنى مسك الرمان و آن را فارغيت نيز نامند و در قفطارغان در قانون باسم سوربارو مذكور است و گويند بهندى ناكيسر خوانند و در ماهيت آن اختلاف است بعضى گفته‌اند شكوفه نباتى است كه در خراسان رويد و سرخ مايل بزردى و از نخود بزرگتر و در شكل شبيه بانار كوچكى كه گل آن بشكفته باشد و درخت آن به قدر درخت انار و چترى است و بعضى آن را و نارقيصر را يك چيز دانسته‌اند و اصلى ندارد\r\nابو ريحان در صيدنه مىنويسد : به لغت هندى نارمشك را ناك‌كيسر گويند و خشكى گويد اهل زمين هند او را ناگ‌يست گويند در كتب طب ناغيست آورده است و آن نوعى گل هندى خوش‌بوى و لون او سرخ است و گلهاى او به گلنار شباهت دارد - رازى گويد نارمشك شكوفه درختى است كه او را نافاشره گويند\r\n\r\nنار فارسى\r\nنوعى از مر است و مغشوش كرده‌اند بر بعضى از يتوعات و آن كشنده بود\r\nصاحب مخزن الادويه مىنويسد : صاحب منهاج گفته نوعى از مر مغشوش است كه از نواحى فارس مىآورند و صاحب تحفه مىنويسد كه بغدادى اشتباه نموده نار را بمعنى انار كه رمان است حمل نموده ممكن است بمعنى آتش باشد جهت آنكه مر مغشوش به يتوعات سمى از جمله سموم است و در احراق اخلاط مانند آتش\r\n\r\nناردين\r\nسنبل رومى بود و مؤلف گويد بيخى است در رنگ شبيه به ماميران و عروق الصفر و به شكل اسارون با ريشهاى\r\n\r\n","description":"","footnote":"","page_name":" 431 ","page_number":431},
  {"content":"\r\n\r\n( ريشه‌هاى ) بسيار و ريشهء اين باريكتر از ريشه اسارون بود و نيكوترين آن فربه خوشبوى بود و آنچه به سفيدى مايل بود بد بود و طبيعت آن گرم بود در دويم و خشك بود در سيم چون در كحلها كنند موى مژه بروياند و بول و حيض براند و ورم رحم را نافع بود در طبيخ وى نشستن و يك درم از وى فالج و لقوه را نافع بود و اسحق گويد مضر است به شش و مصلح وى كثيرا بود با عسل و بدل آن سنبل هندى بود\r\n\r\nنافوخ\r\nدلبوث است و گفته شد\r\n\r\nناركيوا\r\nرمان السعال بود و آن خشخاش است و گفته شد و ناركيو خشخاش سياه است\r\n\r\nناب الكلب\r\nدندان پيش سگ ديوانه و غير ديوانه و در باب عين در صنعت عظام گفته شد\r\n\r\nناغيست\r\nنارمشك است و گفته شد\r\n\r\nناطف\r\nبپارسى قبيطه خوانند آنچه از شكر بود معتدل بود و موافق جوانان و كهلان و پيران بود و مزاجهاى سرد و گرم و سرفه كه از حرارت بود و آنچه به خشخاش بود سودمند بود اصحاب نزله را و حرقة البول را نافع بود و آنچه از عسل بود موافق مزاجهاى سرد و پيران بود ليكن صداع آورد و مولد صفرا بود خاصه جوانان را و آنچه به فستق بود نافع بود سرفه و سينه را و ليكن ثقيل بود و مرخى معده و آنچه به گردكان بود بغايت گرمى بود و معدهء بلغمى را نافع بود و گرده را سود دارد ليكن صداع آورد و تعديل آن به خشخاش و كاهو كنند و آنچه به بادام بود اندك گرمى داشته باشد و سرفه را كه از رطوبت باشد نافع بود\r\nفرهنگ نفيسى مىنويسد : ناطف نوعى از حلوا است كه آن را شكرينه گويند\r\n\r\nنبق رطب\r\nبپارسى كنارتر خوانند و عرب نبق دوما گويد طبيعت آن سرد بود در اول و تر بود و گويند خشك بود در اول و آنچه شيرين بود سردى وى كمتر بود و آنچه مايل بحموضت بود سخت سرد بود و وى طبيعت براند و گويند حكم وى و سيب و آمرود متساوى بود و آنچه معتدل بود از وى شكم ببندد و غير معتدل دافع قوت بود از بهر آنكه هضم نشود و مهيج هيضه بود و وى مولد بلغم بود بهتر اينست كه محرورىمزاج بعد از وى سكنجبين خورد و سردمزاج گل انگبين\r\nابو ريحان مىنويسد : نبق ميوه درخت ببر است كه بلغت تازى او را سدر گويند و بپارسى كنار\r\n\r\nنبق يابس\r\nكنار خشك است و سرد و خشك بود وى كمتر از سردى تر بود و در وى تجفيف و تنطيف بود و قابض بود قوت معده بدهد و شكم ببندد و منع نزف و اسهالى كه از ضعف معده بود بكند خاصه چون بريان كنند و با استخوان بكوبند و غذاى اندك دهد\r\n\r\n","description":"","footnote":"","page_name":" 432 ","page_number":432},
  {"content":"\r\n\r\n( هرجا در ميوجات استخوان مىگويد مقصود هسته ميوه است )\r\n\r\nنبت الارز\r\nحب صنوبر است و گفته شد\r\n\r\nنبيد التمر\r\nشراب خرمائى را گويند نيكوتر آن بود كه از رطب مىسازند طبيعت آن گرم و تر بود و بدن را فربه كند و مسهل بود و غذاى بسيار دهد و مسخن باشد و وى غليظترين نبيدها بود به غير از دوشابى و سده آورد و مولد خون تيره سوداوى بود و مضر بود باعصاب و حواس و انار ترش مضرت وى كم كند\r\n\r\nنبيد دوشابى\r\nنيكوترين آن بود كه از سيلان رطب سازند و آن گرم و تر بود حرارت وى كمتر از خرمائى بود و ديرتر بگذرد و باه‌انگيزتر بود و مولد سده بود خاصه چون تازه بود مرضهاى سرد بلغمى را نافع بود خاصه چون با افاويه سازند وى خمار آورد و بيشتر از خمر مضر بود محرورىمزاج را و مولد صفرا بود و صداع آورد\r\n\r\nنبيد العسل\r\nشراب عسل گرم بود بغايت و خشك بود رطوبت معده و سردمزاج و مرضهاى سرد بلغمى را نافع بود خاصه چون با ادويه سازند و وى خمار بيشتر آورد و محرورىمزاج را مولد صفرا بود و صداع آورد و اولى آن بود كه تنقل با نارمر كنند و به‌به و تفل آن بيندازند و اگر خمار عارض شود رب فواكه ترش خورند ماننده غوره و اترج و مانند آن\r\n\r\nنبيد الفانيد و التين\r\nشراب فانيد و انجير مسهل طبيعت بود و صفراوىمزاج را موافق بود و كسى را كه علت گرده و مثانه بود و سينه و شش را نيكو بود و مسخن بدن بود و جرب و حكه آورد و فى الجمله مجموع نبيدها مقصر باشند از شراب\r\n\r\nنبيد الزبيب\r\nگرم و تر بود و حرارت وى دون حرارت خمر سياه غليظ بود و چون افاويه در وى كنند پس بطبع وى باشد رطوبت معده را نافع بود ليكن منافع وى نزديك بود به خمر و مسهل بود و اگر عسل با وى بود گرم و خشك بود سردىمزاج و مرضهاى بلغمى را نافع بود و ادرار بول كند و مسخن گرده و مثانه بود و سنگ و فضولى كه در وى بود بيرون آورد و شكم را ببندد اما آنچه از مويز مجرد بود غذا بيشتر دهد و خونى كه از وى متولد شود متين و غليظتر از خونى بود كه از شراب خيزد و زود مستحيل شود بخونى سياه و آن را دردى خون خوانند بعد از آن مستحيل بسودا گردد و سوداوىمزاج را بايد كه اجتناب كند از وى\r\n\r\nنبيد النارجيل\r\nشراب نارگيل مسكرى نيكو بود و مسخن و ملين بود و سودمند بود جهت درد پشت و گرده كه از خلط سرد بود\r\n\r\nنبات\r\nبهترين آن سفيد و شفاف و پاك بود طبيعت وى معتدل بود حلق را صافى كند و سرفه را نافع بود و موافق سينه و شش و\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nقصبهء آن بود و اگر لاجورد اضافت آن كنند سودا را نافع بود مضر بود بمعده و مرارى و مصلح آن فواكه مر بود\r\n\r\nنبات الرعد\r\nكماة است و گفته شد\r\n\r\nنجب\r\nپوست سليخه بود و نجب اسم هر قشرى بود و مخصوص به سليخه\r\n\r\nنجم و نجبل و نجير\r\nهر سه اسم ثيل بود و گفته شد در باب ثا\r\n\r\nنحاس\r\nبپارسى مس گويند و آن انواع است يك نوع سرخ بود كه بزردى زند و معدن آن قبرس بود و آن فاضل‌ترين انواع سرخ بود روشن و يك نوع بسياهى مايل بود و به صنعت زرد كنند و يك نوع طاليقون است و گفته شد و مس را چون سوزانند روسختج بود و وى حريف بود و در وى قبضى بود و چون بشويند نافع بود و نيكوترين آن شبهى رقيق سرخ بود از هر طرف و طبيعت آن گرم و خشك است در سيم و در وى حدت و قبض بود و شرب كردن در ظرفهاى مسين مسهل بود و بايد كه حذر كنند از آنكه چيزها در وى رها كنند از شورى و تلخى و ترشى و شيرينى و چربى و گوشت و اولى آن بود كه چون چيزى در وى پزند چون گرم بود از وى بيرون كنند و رها نكنند كه در وى سرد شود كه مضر بود و زنجار وى سيم است و گفته شد در زا\r\n\r\nنحاس محترق\r\nروسختج است و گفته شد\r\nصاحب مخزن الادويه مىنويسد : نحاس بضم نون لغت عربيست و به فارسى مسن و بهندى تانبه نامند\r\nبيرونى در صيدنه مىنويسد : نحاس بلغت سريانى نحاسا گويند و برومى خلقوس و مس گداخته را بلغت تازى قطر گويند و نويسد روى سختج معرب است از روى سوخته\r\nلاتين  CUPRUM  فرانسه  CUIVRE  انگليسى  COPPER \r\n\r\nنحام\r\nمرغى آبى بود و ابن ماسويه گويد گوشت وى اكرم لحوم طير بود و افضل آن و گويند جرب آورد و قوت چشم دهد و منى بيفزايد و مصلح بدن بود و صاحب منهاج گويد صحيح آنست كه ديرهضم شود و از بهر اينست كه با ابازير مستعمل كنند و از پى آن مثلث خورند با بعضى جوارشات\r\nصاحب مخزن الادويه مىنويسد : نحام به ضم نون را بتركى و فارسى انقود نامند\r\nصاحب تحفه مىنويسد : نحام نوعى از طيور آبيست از غاز كوچكتر و از اردك بزرگتر و ابلق از سفيدى و سياهى و سرخ مايل بزردى است و بسيار فربه مىباشد\r\n\r\nنخاع\r\nپشت مازه گويند و طبيعت آن سرد و خشك است\r\n\r\nنخاله\r\nسبوس گويند و سبوس گندم طبيعت آن گرم و خشك است در اول و در وى جلا و تليين بود و تنقيه بسيار سينه نرم كند\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nخاصه حسوئى كه از آب وى و شكر سازند و محلل رياح و بلغم بود چون تكميد كنند در موضعى كه نفخى بود نفخ را از آن محل تحليل كند و با سركه گرم كرده بر جرب مستقرح ضماد كنند نافع بود و چون با شراب بپزند و ضماد كنند بر پستانى كه شير در وى بسته بود ورم آن ساكن كند و شير روانه شود و چون با ورق تربزه بپزند و بر گزندگى عقرب ضماد كنند و به آب تنها همين سبيل عمل كنند مفيد بود و اگر در سركه خويسانند و بر آتش نهند كه بخار يا دود آن در بينى كسى رود كه زكام داشته باشد شفا يابد\r\n\r\nرند\r\nبپارسى كشته خوانند و آن مركب از عود و عنبر و مشك بود و بخور وى مقوى دل‌ودماغ بود و دفع سموم نمايد\r\n\r\nندع\r\nصعتر برى است و گفته شد\r\n\r\nنرجس\r\nعبهر خوانند و بپارسى نرگس گويند نيكوترين وى مضاعف بود و بشيرازى او را هفت‌زرده خوانند و طبيعت وى معتدل بود در خشكى و گرمى و لطيف بود و گويند گرم و خشك بود در دويم و گويند در سيم و سده دماغ بگشايد و زكام سرد را نافع بود و در وى تحليلى قوى بود و صداع كه از رطوبت بود را سود دارد و مصدع سرهاى گرم بود و مصلح وى بنفشه و كافور است\r\nلاتين  NARCISSUS TAZETTA  فرانسه  NARCISSE A , BOUQUET  انگليسى  NARCISSUS OF THE POETS \r\n\r\nنرد\r\nطلائى است مركب از صندل سرخ و گل ارمنى و فوفل و اقاقيا و حضض و اسفيداج و مرداسنگ و او ورمهاى گرم را نافع بود و در مركبات گفته شود\r\n\r\nنروك\r\nمؤلف گويد صاحب منهاج و صاحب جامع صفت وى گفته‌اند و آن گياهى است كوهى كه ورق وى به ورق خيارزه ماند كه بيخ وى را داء النمر خوانند و گويند پلنگ را زائيدن دشوار مىباشد چون يك بار بزايد بقدرت حق‌تعالى مىداند كه چون آن بيخ بخورد ديگر آبستن نشود آن گياه را طلب كند و بيخ آن بركند و بخورد و ديگر آبستن نگردد بقدرت حق‌تعالى مهرهء در بدن وى پيدا شود در پس سر وى و گويند در بن دنب و گويند در شيردان وى بود و گويند در سرگين وى پيدا شود مؤلف گويد آنچه محقق است در بن دنب وى بود باقى خلاف است و آن را حجار النمر خوانند بپارسى نروك پلنگ گويند خاصيت آن بسيار بود هر جراحتى كه ناصور شده باشد آن را بسايند و بدان جراحت طلا كنند نيكو شود و هر زنى كه صلايه وى لعق كند ديگر آبستن نگردد و هر مرد كه با خود دارد هيچ زن از وى بار نگيرد و امتحان وى آنست كه اگر در شير گوسفند اندازند شير بريده شود و اگر كسى با خود دارد و در اندرون دكان خباز رود نانها در تنور افتد و نروك از يك دانه سير كوچكتر بود و بسيار رگها داشته باشد و لوليان عملى سازند علمى را بكارد توان تراشيد و نروك را نتوان تراشيد و مطلقا رنگ نروك برنگ پوست پلنگ ماند سياه و سفيد\r\n\r\nنسرين\r\nورد صينى خوانند و آن دو نوع بود يك نوع بپارسى گل مشكين خوانند و يك نوع نسرين و قوت وى نزديك بياسمين بود و روغن وى مانند روغن نرگس بود و طبيعت وى گرم و خشك بود در اول و شيخ الرئيس گويد در دويم و گويند در سيم و وى\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nمنقى و ملطف بود و سردى اعصاب را نافع بود و كرم گوش بكشد و طنين و دوى را سود دارد و سده بينى بگشايد و درد دندان را نافع بود و مسكن قى و فواق بود چون چهار درم از وى بياشامند خاصه برى وى و اصحاب مره سودا را كه سبب آن از عفونت بلغم باشد سود دارد و مقوى دل‌ودماغ بود چون ادمان بوئيدن وى كنند و محلل رياحى بود كه در سر و سينه بود بعطسه بيرون آورد و چون سحق كرده در حمام در خود مالند بوى بدن خوش كند و عرق و چون بكوبند و بر كلف روى مالند زايل كند و چون خشك كرده و هر روز نيم مثقال از وى بياشامند چند روز پياپى جوانى را نگاه دارد و مانع پيرى باشد\r\n\r\nنسر\r\nشريف گويد مرغى است بغايت بزرگ و ثقيل الطيران بود بپارسى آن را كركس خوانند و در طيران چون بلند شود از مشرق تا مغرب پرواز كند و هم در آن روز بازگردد و اين از عجايب‌هاست گوشت وى گرم و خشك بود چون بخورند تشنج را نافع بود و غليظتر از گوشت مرغان بود و دير هضم شود و كيموس بد دهد و مولد مره سودا بود نزديك به گوشت كلنگ باشد كه همجنس وى است و گويند زهره وى چون در چشم كشند هفت نوبت با آب سرد طلا كنند دور چشم سودمند بود جهت نزول آب و اگر با همچندان عصارهء يدقه بياميزند و بشويند و كحل كنند تاريكى چشم را نافع بود و غلظ اجفان و جرب آن و پيه وى چون بگدازند و در گوش چكانند كرى را نافع بود خاصه چون پياپى اين عمل كنند\r\nلاتين  NEOPHRON PERENO PTERUS  فرانسه  VAUTOUR  انگليسى  VULTURE \r\n\r\nنشا\r\nبيونانى امولن گويند و بپارسى نشاسته و نيكوترين وى سفيد بود كه آن را سراب خوانند و طبيعت آن سرد و خشك است در اول و گويند سرد و تر بود در دويم چون با زعفران بر كلف روى طلا كنند زايل كند و چون بپزند با سه چندان آب و قند و روغن اضافه كنند سرفه و خشونت سينه و حلق و قصبه شش را نافع بود و البته وى ريش چشم را نافع بود و چون بريان كنند شكم ببندد و چون با شراب بر گزندگى افعى طلا كنند سودمند بود و گويند نشاسته غذا كمتر دهد از هرچه از گندم سازند و برتر بگذرد و دير هضم شود و سده آورد و گويند مولد سودا بود و مصلح وى چيزهاى شيرين بود مانند عسل و شكر و بدل آن گرداسيا بود و گويند ارز مغسول\r\nفرانسه  FECULE  انگليسى  FECULA \r\n\r\nنشاره\r\nطبع وى طبع همان درخت بود و نشاره چوب كهن خورده كه مانند آرد بود چون ضماد كنند بر ريش نيكو گرداند و بصلاح آورد و چون با همچندان انيسون به شراب يا به سركه بسرشند و در خرقه كتان كنند و بسوزانند و سحق كنند و بر قرحه نمله افشانند مفيد بود و شريف گويد نشاره چوب ارز گرم و خشك بود چون با حنا بياميزند و بر جرب تر مالند زايل كند و چون دود كنند گزندگان بگريزند و پشه را بكشد و منفعت نشارهء عاج در باب فا در صفت فيل گفته شد\r\n\r\nنضار\r\nدرخت گز چون در كوه رويد نضار خوانند و چون در زمين رويد اثل گويند و گفته شد\r\n\r\nنطرون\r\nبوره ارمنى است و گفته شد\r\n\r\nنعنع\r\nبيونانى مشى خوانند و هزارمام گويند و بشيرازى راقوته گويند و نيكوترين آن بستانى تازه بود و نيكوترين خشك وى آن\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nبود كه در سايه خشك كرده باشند و طبيعت وى معتدل بود در وى رطوبتى فضلى بود و گويند گرم و خشك بود در دويم و گويند گرم در سيم و خشك بود در اول و در وى قوت مسخن و قابض و مانع بود و وى لطيف‌ترين بُقُول خوردنى بود و ديسقوريدوس گويد عصاره وى چون با سركه بياشامند قطع نفث دم بكند و كرم دراز بكشد و محرك شهوت جماع بود و چون با آب انار ترش دو شاخ يا سه شاخ بياشامند فواق و غشى و هيضه ساكن كند و با سويق ضماد كردن بر دماميل بگدازاند و اگر بر پيشانى نهند با پوست جو صداع را زايل كند و اگر بر پستانى كه شير آن بسته بود ضماد كنند ورم آن ساكن گرداند و چون با نمك ضماد كنند بر گزندگى سگ ديوانه مفيد بود و چون بر زبان مالند خشونت زبان را زايل كند و چون زن به خود برگيرد پيش از مجامعت منع آبستنى كند و اگر دو شاخ از وى در شير بمالند و رها كنند شير را نگاهدارد از خرابى و وى بغايت معده را نيكو بود و شريف گويد چون بخايند درد دندان را نافع بود و چون بر موضع گزيدگى عقرب مالند عظيم مفيد بود و چون سعوط كنند صاحب خنازير كه طاهر بود بر گردن وى سه نوبت و هر نوبت دانكى از عصاره ورق وى با روغن مفيد بود و صاحب بواسير را عظيم نيكو بود به ورق وى ضماد كردن و گويند بغايت مفيد معده بود خوردن و ضماد كردن و درد معده زايل كند و قوت وى دهد و اشتها آورد و مسخن معده بود و درد قطع كند كه از بلغم و خون بود و ضعف فم معده بود و چون با قدرى عود يا مصطلى بخايند فواق و خفقان زايل كند و مقوى دل و مفرح آن بود و يرقان را دفع كند و بسيار خوردن آن حكه در حلق پيدا كند و گويند مولد رياح و مضر بود به سفل و مصلح وى كرفس بود و بدل وى پودنه جوئى بود\r\nبيرونى در صيدنه مىنويسد : بلغت رومى نعنع را اوداسمون و بپارسى پودنه گويند\r\nلاتين  MENTHA SATIVA  فرانسه  MENTHE  انگليسى  SPEARMINT \r\n\r\nنعام\r\nبپارسى اشترمرغ بود و جالينوس گويد كه گوشت نعام كثير الفضول و عسر الهضم بود و رازى گويد گوشت وى بغايت غليظ بود و بايد كه اصلاح آن مانند اصلاح گوشت بط كنند و ابن رضوان گويد پيه وى چون بگيرند و در اول تابستان و آخر بهار در هر موضع كه بنهند مار و عقرب از آنجا بگريزد و چون بوى وى بشنوند غشى آورد و مجرب است و گويند پيه وى محلل اورام حاسيه بلغمى بود و محلل قوى و بر گزيدن عقرب ضماد كردن و آشاميدن نافع بود و دردها را كه از سردى بود سود دهد\r\nلاتين  STRUTHIO CAMELUS  فرانسه  AUTRUCHE  انگليسى  OSTRICH \r\n\r\nنفط\r\nسياه و سفيد بود نيكوترين آن سفيد بود و طبيعت آن گرم و خشك است در چهارم و اسحق گويد تر است و وى لطيف و محلل بود و سده بگشايد و درد وركين و مفاصل و لقوه و فالج و سفيدى كه در چشم بود و دفع نزول آب و ربو و سرفه كهن را نافع بود چون نيم مثقال از وى به آب گرم بياشامند مغص را ساكن كند و بادها بشكند و سردى مثانه را سود دهد و بچهء مرده و مشيمه بيرون آورد و بر گزيدگيها طلا كردن نافع بود و كرم دراز و حب القرع را بيرون آورد و بكشد و اسحق گويد مضر بود به شش و مصلح وى سركه و كثيرا بود و بدل آن نفت سياه و قطران\r\n\r\nنقد\r\nعصفر است و گفته شد\r\n\r\nنلك\r\nشجر زعرور است و گفته شد\r\n\r\n","description":"","footnote":"","page_name":" 437 ","page_number":437},
  {"content":"\r\n\r\n\r\nنمام\r\nنمام الملك خوانند و نماما گويند و آن سيسنبر است و نيكوترين وى آن بود كه سبز تيزبوى بود و طبيعت وى گرم و خشك است در سيم و گويند در دويم شيخ الرئيس گويد دفع عفونات بكند و شپش بكشد و ورمهاى سرد را نافع و فلقمونى سخت و صلب را و كرم را بكشد و حب القرع را بيرون آورد و بچه مرده را و سنگ بريزاند و گويند چون به سركه پزند و با روغن گل بياميزند و بر سر طلا كنند نسيان و صداع و اخلاط ذهن را نافع بود و چون با شراب بياشامند فواق را كه از امتلا بود زايل گرداند و همچنين تخم وى بر گزندگى زنبور طلا كردن و با يك مثقال سكنجبين آشاميدن بغايت نافع بود و بوئيدن وى صداع سرد را نافع بود و محلل فضلات بلغمى بود از دماغ و بدل آن بادروج بود\r\nصاحب مخزن الادويه تحت عنوان سيسنبر مىنويسد : بدوسين مهمله اول مكسور و دوم مفتوح و سوسنبر بضم سن اسم فارسى نمام است و به فارسى نيز سه‌سنبل و سىسنبل و به لاتين وسربيلم و به عربى نمام الملك نامند\r\nلاتين  T HYMUSNUMMULARIUS  فرانسه  THYMUS SERPILUM  انگليسى  WILD THYME \r\n\r\nنمل\r\nبپارسى مور خوانند شريف گويد از قول تيادوق كه مور بزرگ كه در گورستان بود چون سحق كنند و بر برص لطوخ كنند بعد از آنكه تنقيه كرده باشند زود زايل كند و چون صد عدد از وى بگيرند و در پنج درم روغن زنبق اندازند و غرق كنند و سه هفته بگذارند و بعد از آن بر قضيب مالند نعوظ آورد و اعصاب قضيب را قوت دهد و چون سحق كنند به آب و در زير بغل طلا كنند بعد از آنكه موى بركشيده باشند ديگر نرويد و اگر برويد ضعيف بود و چون مكرر كنند ديگر نرويد\r\nصاحب مخزن الادويه مىنويسد : نمل به فتح نون و سكون ميم و لام لغت عربيست به فارسى مورچه و بهندى چونتى نامند و بزرگ آن را چونتا و كتيرا به تاى چهار نقطه هندى و بتركى قاربيجه نامند\r\nلاتين  FORMICA RUFA  فرانسه  FOURMI  انگليسى  ANT \r\n\r\nنمر\r\nبپارسى پلنگ گويند ارسطاطاليس گويد خون وى چون بر كلف مالند و رها كنند تا خشك گردد زايل كند و مغز وى چون بگدازند بروغن زنبق و به خود برگيرند درد رحم را نافع بود و پيه وى گرم و خشك بود و چون بدان دخان كنند فالج را نافع بود هيچ معالجه نيكوتر از اين نبود در اين زحمت و حاحظ گويد اگر آدمى پيه كفتار در اعضاى خود مالد و برابر پلنگ رود و پيش وى بنشيند پلنگ را قوت نبود كه برخيزد و حركت كند و زهرهء وى سم قاتل بود و گفته شد و نرك وى در صفت نرك گفته شد\r\nلاتين  FELIS LEOPARDUS  فرانسه  LEOPARD  انگليسى  LEOPARD \r\n\r\nنميسقن\r\nكرسنه است و گفته شد\r\n\r\nنوارس\r\nنوعى از قثاد بزرگ است و آن را شجر القدس خوانند و مسواك الباس و مسواك المسيح خوانند و صفت قثاد در باب قاف گفته شد\r\n\r\nنوره\r\nكلس است به شيرازى آهك خوانند و نيكوترين آن سفيد سست بود و آب‌نديده وى بغايت گرم بود و ملطف و محرق و آب‌رسيده وى چون دو روز يا سه روز بر وى بگذرد محرق بود بلكه مسخن بود و مغسول وى مجفف بود بىلذع گوشت زياده بخورد و سوختگى آتش را بغايت نافع بود و مغسول وى معتدل بود و خشك نوره بر هر موضعى كه خون روانه بود چون بر آن\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nنهند قطع خون كند و وى مضر بود به تجفيف چون در حمام طلا كنند و اولى آن بود كه بعد از آن بنفشه و گلاب و ثفل عصفر و تخم خربزه و آرد و برنج بمالند و اگر اعضا بسوزاند و دانه بيرون كند روغن گل و آرد عدس و سركه و گلاب طلا كنند نافع بود و خوردن وى كشنده بود و علامت خوردن وى آن بود كه دهن جوشش كند و درد معده و سوزش آن و عسر البول و مغص و اسهال به سبب قرحهء امعا پيدا كند و نوره با بول بيرون آيد و سردى اعضا و غش آورد و خفقان و مداواى وى به قى كنند و به آب گرم و روغن پس شير تازه و روغن گل و جلاب و آش‌هاى چرب از هر نوع بروغن بادام و لعاب‌ها نافع بود\r\nلاتين  CALX  فرانسه  CHAUX  انگليسى  LIME \r\n\r\nنوشادر\r\nمعدنى بود و عملى بود و ابن تلميذ گويد نيكوترين آن طبيعى خراسانى بود مانند بلور صافى بود غافقى گويد گرم و خشك بود در آخر سيم ملطف بود سفيدى چشم ببرد و ملازه افتاده را محكم گرداند چون در حلق دمند با ادويه ديگر و خناق بلغمى را نافع بود و ملطف حواس بود و چون در آب كنند و در خانه بيفشانند مار گرد آنجا نگردد و اگر در سوراخ ايشان بريزند بميرند و چون سحق كنند به آب سداب و بياشامند علق كه در حلق چسبيده بود بكشد و شريف گويد چون بروغن پرورند و بر جرب سوداوى مالند در حمام زايل كند و چون بروغن گل بياميزند و بر برص مالند بعد از تنقيه برص زايل كند خاصه چون بدان ادمان كنند و رازى گويد بدل آن به وزن آن شب و به وزن آن بوره و به وزن آن نمك اندرانى بود\r\nصاحب مخزن الادويه مىنويسد : نوشادر بضم نون لغت فارسى است و بهندى نوسادر و بفرنگى سال‌ارمونيك نامند و نزد اهل صنعت موسوم به عقاب و كبريت الدخان و ملح النار و سلساليوس نيز است\r\nابو ريحان مىنويسد : بلغت رومى نوشادر را دارمونيقون گويند و باز مىنويسد بين جيرفت و خواش ( در جنوب ايران ) كوهى است كه در آن معدن نوشادر است\r\nلاتين  SAL AMMONIACUM  فرانسه  SEL AMMONIAQUE - MURIATE D , AMMONIAQUE  انگليسى  SALT AMMONIAC \r\n\r\nنوى التمر\r\nبه فارسى استخوان خرما بود گويند گرم و خشك بود و در وى قبضى و جلائى بود و چون بسوزانند ريشهاى بد را نافع بود و اگر بسوخته وى عسل كنند و سحق كنند و به ميل بر مژه چشم كشند موى بروياند و چون در چشم كشند ريش چشم را نافع بود و اگر خلط كنند با سنبل الطيب نيكوتر بود در مژه رويانيدن و طبيخ وى سنگ بيرون آورد\r\nنوى - جمع نوات بمعنى هسته\r\n\r\nنوى الهليلج الكابلى\r\nاستخوان هليله كابلى نيكوترين آن بود كه بزرگ بود سرد و خشك بود در دويم عسر البول را سودمند بود و مقدار مأخوذ يك مثقال بود و گويند مضر بود به سپرز و مصلح وى شراب بود\r\n\r\nنوج\r\nلبلاب است و گفته شد\r\nبعضى از نسخ نوح نوشته‌اند\r\n\r\nنهق\r\nصاحب منهاج گويد جرجير الماء است و صاحب جامع گويد جرجير اكبر است و هر دو گفته شد\r\n\r\nنهل\r\nجزر برى است و گفته شد\r\n\r\n","description":"","footnote":"","page_name":" 439 ","page_number":439},
  {"content":"\r\n\r\n\r\nنيلوفر\r\nلينوفر خوانند و بسريانى كرنب الماء و بيونانى نيمقا و حب وى حب العروس خوانند و گويند خلاف است و نيكوترين نيلوفر بغدادى است كه گل وى آسمان‌گون بود و طبيعت آن سرد و تر است در دويم و سردى وى زياده از سردى بنفشه بود و سردى وى گويند در سيم بود و بيخ وى با آب بر بهق طلا كنند نافع بود و نيلوفر ورمهاى گرم را نافع بود و گل وى منوم بود و صداع گرم را سودمند بود و منع احتلام كند و شهوت باه را بشكند چون يك درم از وى با خشخاش بياشامند منى ببندد و چون در آب بجوشانند و بر سر ريزند حرارت را ساكن كند و نيلوفر چنان مضر نبود بمعده كه بنفشه و خوردن وى مضر بود بمثانه و مصلح وى نبات بود و بدل وى بنفشه يا ختمى سفيد و اصل نيلوفر هندى حكم هروج داشته باشد و نيلوفر از ادويه قلبى بود وقتىكه تعديل آن بزعفران و دارچينى كنند\r\nصاحب مخزن الادويه مىنويسد : نيلوفر بكسر نون و ضم لام معرب از نيلوپهل هندى است زيرا كه نيل به زبان هندى بمعنى آب و پهل بمعنى ثمر است و بيونانى نميقا و به عربى كرنب الماء و حب آن را حب العروس و به زبان بنكله سپلا و كوئين نامند و عربى آن را بمصر عرايس النيل گويند\r\nابو ريحان مىنويسد : نيلوفر بلغت سريانى نيلوفرا گويند و بپارسى نيلوپر و بعضى نيلوپرك گويند\r\nلاتين  NYMPHAEA ALBA  فرانسه  GRAND NENUPHAR  انگليسى  WATER LILY \r\n\r\nنيلج\r\nعصاره نيل است\r\n\r\nنيمقا\r\nنيلوفر است و گفته شد\r\n\r\nنيشوق\r\nادرك است و گفته شد\r\n\r\nنيل\r\nحشيشى است عصاره وى را نيلج خوانند و شجر وى را عطلم خوانند و نيكوترين وى ورق سبز وى بود كه بسرخى مايل بود و طبيعت آن گرم بود در اول و خشك بود در دويم و گويند سرد است در اول و گويند سرد است باعتدال و متوسط بود ميان ترى و خشكى و قابض بود و منع نفث دم كند و كلف و بهق را زايل كند و داءالثعلب و سوختگى آتش را نافع بود و جراحات بد كه در اعضاى صلب بود و ريشهاى عفن را سودمند بود و سرفه سخت كودكان را كه قى كنند نافع بود و عصاره وى نيز همچنين بود و اسحق گويد مستسقى چون بياشامد سود دهد با فلوس خيارشنبر و اگر عصاره وى به سركه حل كنند و بر ريش سر مالند نافع بود و اگر ادمان كنند بر خنازير منفجر ضماد كردن باقى صلابت آن بگدازاند و نيكو گرداند و اسحق بن عمران گويد بدل نيلج به وزن آن آرد جو و دانك آن ماميثا بود و الله اعلم\r\nصاحب صيدنه مىنويسد : ابو حنيفه دينورى گويد عظلم نبات دشتى است و بلون سرخ بود و چون عصاره او را خشك كنند نيل شود و نبات او را سدوس گويند لاتين  PIGMENTUM INDICUM  فرانسه  INDIGO  انگليسى  INDIGO - BLUE \r\n\r\n","description":"","footnote":"","page_name":" 440 ","page_number":440},
  {"content":"\r\n\r\n\r\nباب الواو\r\n\r\nواجد\r\nبلغت اهل يمن لبلاب است و گفته شد\r\n\r\nو بر\r\nفرو است و گفته شد\r\n\r\nو بر الارنب\r\nپشم خرگوش چون بر شريان دريده نهند با صبر و دقاق كندر و سفيده تخم‌مرغ خون رفتن را منع كند\r\n\r\nو بر الابل\r\nپشم شتر سوخته چون سحق كنند و در بينى دمند خون بازدارد و ببندد\r\n\r\nوج\r\nعود الوج خوانند و بيونانى امورون و بپارسى اكر خوانند قوت وى نزديك است به ايرسا و زراوند و گويند نيكوترين وى فربه سطبر خوشبوى سفيد پرگره بود و طبيعت آن گرم و خشك است در اول درجه دويم و گويند در سيم لون را صافى كند و مجفف رطوبات مفاصل بود و باه را زياده كند و گرانى زبان را سود دهد و بهق و برص و تشنج و درد پهلو و سينه و جگر و صلابت سپرز و مغص و فتق را نافع بود و بول و حيض را براند و گزيدگى جانوران را سود دهد و شربتى از وى يك درم بود و گويند مضر سپرز بود و اصلاح وى به تخم رازيانه كنند و ديسقوريدوس گويد در شكستن بادها و تقويت جگر نيكو بود و بدل آن به وزن آن كمون و دو دانك آن زراوند بود\r\nصاحب مخزن الادويه مىنويسد : وج بفتح واو آن را عود الوج و بيونانى اقورون و به فارسى اكرتركى و بهندى بچه گويند و آن نباتيست كه در آبها مىرويد و آن را به فارسى سوسن زرد گويند و برگ آن از برگ نرگس درازتر و عريض‌تر و با خشونت و انبوه ساق آن بلند و گل آن شبيه بسوسن آزاد كه زنبق باشد و زرد مايل بسرخى و بيخ آن گره‌دار است\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nابو ريحان در صيدنه مىنويسد : به لغت رومى وج را اقيرون و اطباى ديگر اقارون و بسريانى وص گويند و بپارسى ويرج و در ماوراء النهر و فرغانه ورج و فريژ و فريج گويند\r\nلاتين  CALAMUS ASIATICUS  فرانسه  CALAMUS D , ASIE  انگليسى  ASIATIC CALAMUS \r\n\r\nوخشرق\r\nدرمنه خراسانى بود و طبيعت وى گرم و خشك است و حب القرع بيرون آورد و شربتى از وى يك مثقال بود و بدل وى شيح ارمنى بود\r\nدر تحفه حكيم مؤمن و خشيرق و وخشيزك ضبط شده است\r\n\r\nودع\r\nبپارسى كچل خوانند و بزرگ وى سفيدمهره خوانند و كوچك وى را بشيرازى گوش‌ماهى گويند و آن نوعى از حلزون است و حلزون شيح بود و وى پيچيده و پهن بود و ودع دراز و پيچيده بود و در قوت مانند صدف باشد و بخاصيت مانند شيح\r\nصاحب مخزن الادويه مىنويسد : ودع بفتح واو در ماهيت از جمله اصداف و حلزونات است باصناف و اقسام و اشكال مختلفه مىباشد آنچه دراز و پيچيده است به فارسى كچك و در ديلم كلاچك و باصفهانى كسن گربه و بهندى كودى و نوع كوچك آن را بشيرازى گوش‌ماهى و بهندى كهونكا نامند و بهترين آن بحرى آنست و شيح پهن و پيچيده بود\r\n\r\nودج\r\nزوفا رطب است و گفته شد\r\n\r\nورل\r\nشيخ الرئيس گويد به شكل وزغ و سام ابرص بود و دنب وى دراز بود و سر وى كوچك بود وى غير سوسمار است و مخالف وى در شكل سر و بدن و گوشت وى بغايت گرم بود و مسخن بود گوشت و پيه وى خاصه چون طلا كنند و در وى قوت جاذبه بود و جذب سلى و شوك كند و سرگين وى مانند سرگين سوسمار سفيدى چشم ببرد و زايل كند و موى بر داء الثعلب بروياند و سرگين ورل كلف و وضح و قوبا را نافع بود و شريف گويد چون بكشند و همچنان در ديگ اندازند و با روغن پزند تا مهرا شود جهت قرحهء كه در سر كودكان بود هيچ معالجه نيكوتر از اين نبود و رازى گويد پيه وى چون بر قضيب مالند بغايت بزرگ گرداند و بدل پيه وى سقنقور بود\r\n\r\nوراجالوز\r\nكرمة البيضا بود و گفته شد\r\n\r\nورطورى\r\nسطاخنيس است و گفته شد\r\n\r\nورس\r\nنبات يمنى است و نبات وى مانند نبات كنجد بود و گويند يك سال بكارند ده‌سال باقى بماند و ثمر بدهد و نيكوترين وى آن بود كه تازه و سرخرنگ بود كه بزردى زند مانند لون عصفر و به شكل گل بابونه بود و خرد طبيعت آن گرم و خشك است در دويم قابض و لطيف بود و كلف و نمش را نافع بود طلا كردن و چون بياشامند وضح را سودمند بود و سنگ را بريزاند و درد گرده و مثانه سرد را نافع بود مقدار شربتى از وى يك درم بود و اسحق گويد مضر است به شش و مصلح وى عسل بود و گويند\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nجامهء كه بوى رنگ كرده باشند مقوى باه بود پوشيدن آن\r\nصاحب مخزن الادويه مىنويسد : ورس بفتح واو ثمر درختى است حجازى تخم آن مانند كنجد و بعد از رسيدن منشق شده و چيزى شبيه به موى زرد مايل بسرخى شبيه بزعفران از آن ظاهر مىشود و سائيده آن را از يمن مىآورند و ثياب را بدان رنگ مىكنند\r\nصاحب تحفه نبات آن را شبيه به پنبه مىنويسد\r\n\r\nورد\r\nجل خوانند بپارسى گل گويند و هر نورى و زهرى كه بود آن را ورد خوانند و گل سرخ را جوجم خوانند و گل سفيد را وثير گويند و نيكوترين آن تازه پارسى بود كه هنوز نشكفته باشد و رايحهء وى قوى بود و بغايت سرخ بود و طبيعت وى مسيح بن حكم گويد سرد بود در اول و خشك بود در اول درجه دويم و گويند در سيم و متوسط بود در غلظت و لطافت و تجفيف وى اقوى بود از قبض در حمام چون به خود مالند قطع ثاليل كند و چون سحق كرده مستعمل كنند سجح بن بغل و ران را نافع بود و گوشت در ريشهاى عمق‌دار بروياند و صداع را ساكن كند و اقماع وى نفث دم را نافع بود و وى معده و جگر را نيكو بود و سده كه در جگر بود از حرارت بگشايد و حلق را نيكو بود چون با عسل بپزند و بدان غرغره كنند و مسكن وجع مقعد بود چون به پر مرغ طلا كنند و به طبيخ وى حقنه كردن قرحه امعا را نافع بود و تر وى مسهل بود و ده درم از وى ده مجلس براند سه درم از وى حرارت تب ربع را نافع بود و خشك وى مسهل نبود و چون بپزند و بر معده ضماد كنند قرحهء آن را نافع بود و چون در دهان نگاه دارند بثر و قلاع را زايل كند خاصه چون با عسل و كافور بود و بوئيدن تازه وى صداع گرم را ساكن گرداند و قوت دل‌ودماغ بدهد و بعضى مردمان را زكام آورد و در بعضى ماشرا و مصلح وى بوئيدن كافور است و چون بر وى خسبند قطع شهوت باه بكند و دفع مضرت وى بحب الزلم كنند و شيخ الرئيس گويد جوهر وى مركب بود از گرم و سرد مانند مورد سردى وى در دوم بود و گرمى وى در اول و در وى تليين بود و يبوست بود به عطريت ملايم جوهر روح بود و غشى و خفقان گرم را نافع بود چون آب وى اندك‌اندك تجرع كنند\r\n\r\nورد الحمار\r\nورد الفجار خوانند و ابن ماسويه گويد آن گلى است كه اندرون وى سرخ بود و بيرون زرد و طبيعت وى سرد و خشك است و بشيرازى آن را گل قحبه خوانند و دو روى گويند و عرق پيغمبران و رازى گويد بهار است\r\n\r\nورد منتن\r\nگلى است بدبو مانند گل سرخ بلون و آن را ابقون خوانند و طبيعت وى گرم و خشك است و بيخ وى محرق بود مانند عاقرقرحا\r\n\r\nورد الحمير\r\nنوعى از عود الصليب است كه آن را ذكر خوانند و گفته شد\r\n\r\nورد الحب\r\nكبيكج است و گفته شد\r\n\r\nوردصينى\r\nنسرين است و گفته شد\r\n\r\nورشان\r\nبپارسى مرغ الهى گويند گوشت وى شكم ببندد و دشوار هضم شود و بايد كه به سركه بپزند\r\n\r\n","description":"","footnote":"","page_name":" 443 ","page_number":443},
  {"content":"\r\n\r\nصاحب مخزن الادويه مىنويسد : ورشان بفتح واو و سكون را و فتح شين بتركى الافاخته نامند و آن از جنس كبوتر صحرائيست و از آن بزرگتر و از دراج كوچكتر و مايل بسياهى و مطوق\r\n\r\nورق الخوخ\r\nبرگ شفتالو چون بر بدن طلا كنند قطع بوى نوره بكند و اگر آب آن را در گوش چكانند كرم گوش را بكشد و چون بر ناف ضماد كنند كرم اندرون بكشد\r\n\r\nورق الطرفا\r\nبرگ گزيابس و قابض بود و چون بپزند و بر سپرز نهند يا آب آن بر وى ريزند نافع بود و مقوى لثه مسترخى بود\r\n\r\nورق الدلب\r\nبرگ چنار نيكوترين آن تازه بود و طبيعت آن گرم و خشك بود ورمهاى گرم كه در زانو بود نافع بود ضماد كردن و چون بكوبند نيك و بر ريشهاى تر افشانند خشك گرداند و سوختگى آتش را نافع بود و وى بد بود به حلق و بينى و چشم و گوش و از خواص وى آنست كه خفاش از بوى وى بميرد\r\n\r\nورق الغرب\r\nبرگ پده چون بكوبند و بر جراحت پاشند گوشت بروياند و آب وى چون بياشامند كسى كه علق خورده باشد به زودى از حلق بيرون آورد\r\n\r\nورق الكرم\r\nبرگ رز چون بكوبند نيكو و بر سر ضماد كنند صداعى كه از گرمى بود ساكن گرداند و ضماد كردن بارامك بر تهيگاه قطع اسهال بكند و خائيدن وى مقوى لثه مسترخى بود\r\n\r\nورق السرو\r\nنيكوترين آن بود كه از سرو كهن گيرند و طبيعت آن معتدل بود در وسط گرمى و سردى و گويند گرم و خشك بود و قابض محكم بىلذع\r\n\r\nورق الاجاص\r\nبرگ آلوى سياه چون با شراب بپزند و بدان غرغره كنند قطع سيلان مواد از ملازه كند و حلق و چون مضمضه كنند منع سيلان مواد از لثه بكند\r\n\r\nورق العليق\r\nصفت آن در عليق گفته شد\r\n\r\nورق البلوط\r\nسرد و قابض بود و اندك تجفيف داشته باشد چون بكوبند و بر جراحت پاشند گوشت بروياند و به حال صحت آورد و\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nريشهاى دشخوار باصلاح آورد\r\n\r\nورق الزيتون\r\nمعتدل بود در گرمى و سردى و آب پخته وى چون در دهان نگاه دارند قلاع زايل كند و ورق زيتون برى چون بر داخس طلا كنند نافع بود چون به آب غوره پزند چندانكه مانند عسل شود بر دندان خورده طلا كنند قلع كند\r\n\r\nورق الشوكة المصريه\r\nبرگ درخت مغيلان است و گفته شد\r\n\r\nورق السمسم\r\nبرگ كنجد سرد و تر بود چون بكوبند و موى را بدان بشويند دراز و نرم گرداند و خشكى وى زايل كند\r\n\r\nورق الكبر\r\nدر كبر گفته شد\r\n\r\nورق الحنظل\r\nصفت آن در حنظل گفته شد\r\n\r\nورق السورنجان\r\nدر صفت شنبليله گفته شد\r\n\r\nورق الاترج\r\nدر منفعت اترج گفته شد\r\n\r\nورق التوت\r\nگفته شد در صفت توت\r\n\r\nورق الجوز\r\nمجفف بود و در وى قبض بود و چون بخايند و بر ريش نهند سودمند بود و نافع بود جهت ثبرها كه در دهن بود\r\n\r\nورق الزيتون الهندى\r\nورق طاليسفر است و گفته شد\r\n\r\nورق المصطلى\r\nدر صفت مصطلى گفته شد\r\n\r\n","description":"","footnote":"","page_name":" 445 ","page_number":445},
  {"content":"\r\n\r\n\r\nورق حبة الخضرا\r\nدر حبة الخضرا گفته شد\r\n\r\nورق السوسن\r\nبرگ سوسن معتدل بود در گرمى و سردى و خشك بود در اول و مجفف قرحها ( قرحه‌ها ) و بثرها بود چون بكوبند و بر آن پاشند بىلذع بود و ورق سوسن سفيد صلابت رحم را نافع بود\r\n\r\nورق الخلاف\r\nبرگ بيد در وى حرارت و اندكى قبض بود طبيعت آن سرد و خشك بود و عصاره وى درد سپرز و صلابت آن و سده آن را نافع بود و مسهل صفراى محترق و سودا و بلغم بود و ناقض صرع و گزندگى عقرب را نافع بود چون بياشامند از وى تا يك درم به شراب و چون ضماد كنند از بيرون هم سودمند بود و وى بول براند و چون با سكنجبين بود اختناق رحم را نافع بود و نقرس و ادويهاى كشنده را\r\n\r\nورق الماذريون\r\nدر ماذريون گفته شد استعمال كردن وى\r\n\r\nورق السرمق\r\nسرمق است و گفته شد\r\n\r\nورق العليق\r\nگل سه‌گل سرد و خشك است و قابض و مجفف احتلام دم را نافع بود و نفث آن و ذرب و صعف معده را\r\n\r\nورد اللوز\r\nبهار بادام سرد بود و مقوى دل و دماغ است\r\n\r\nورد التفاح\r\nهم سرد بود و مقوى دل‌ودماغ\r\n\r\nورد السفرجل\r\nسرد بود و مقوى دل‌ودماغ\r\n\r\nورد الكمثرى\r\nطبيعت و منفعت بهار بادام و سيب و به و آمرود مانند يكديگر بود\r\n\r\nورد الخيرى\r\nدر خيرى گفته شد\r\n\r\n","description":"","footnote":"","page_name":" 446 ","page_number":446},
  {"content":"\r\n\r\n\r\nورد الباقلا\r\nگل باقلا سرد و تر بود و مسكن حرارت دماغ بود و چون سحق كنند در هاون رصاصى و در آفتاب نهند خضابى نيكو بود موى را بغايت سياه گرداند\r\n\r\nورد الخشخاش\r\nسرد و تر بود مسكن گرمى و خشكى بود كه در دماغ حاصل شود چون بر سر ضماد كنند سهر را نافع بود و منوم و مسكن صداع گرم بود\r\n\r\nوزغه\r\nنوعى از سالامند است و بسيار كوچكتر از وى بود و از خواص وى آنست كه عقرب فروميبرد گوشت او هم سم مهلك بود و اگر در شراب افتد و بميرد آن شراب هم سم قاتل شود و گويند وزغه حربا است بتحقيق و گفته شد صفت آن و مداواى آن\r\n\r\nوسنج\r\nنباتى كوهى است كه در سنگ رويد در بهار و بوى ليمو كند و مؤلف گويد كه به شيرازى آن را ليمو دارو خوانند و طبيعت آن گرم و خشك است\r\n\r\nوسمه\r\nورق النيل بود و طبيعت آن گرم و خشك است گرم بود در اول و خشك بود در دويم و در وى قبض و جلا بود و موى را خضاب كند خاصه چون با حنا بود و آن خضابى نيكو و آسان بود\r\n\r\nوسخ الاذن\r\nچرك گوش چون بر داخس طلا كنند نافع بود و بر شقاق لب طلا كردن و بر گزندگى افعى بغايت كمال نافع بود چون بشكافند و چند نوبت بر آن نهند\r\n\r\nوسخ كوار النحل\r\nابن سمجون گويد عنكبوت است و گفته شد و صاحب جامع گويد خطاست و مؤلف گويد بتحقيق آن را موميائى نحلى خوانند و به زبان مكس‌داران بر موم خوانند و ديسقوريدوس صفت وى گفته كه آن علكى خوش‌بوى بود مانند ميعه و آن بتحقيق موميائى نحلى است و منفعت وى در صفت عكبر گفته شد و صفت عكبر نيز گفته شد و طبيعت وسخ الكور گرم بود در دويم نزديك سيم و جذبى بليغ كند از بهر آنكه جوهر وى لطيف بود و اگر بخور كنند سرفه كهن را نافع بود و چون بر قوبا نهند زايل كند و مؤلف گويد در دفع كسر و افتادن از جائى همان عمل موميائى كند و بكرات امتحان كرده باشد\r\n\r\nوشج\r\nاشق است و گفته شد\r\n\r\nوشق\r\nفروبود وى گرم و خشك بود و مسكن قوى باشد و در وى اعانت باه بود و محرك جماع و گرده و پشت را نافع بود و ادمان\r\n\r\n","description":"","footnote":"","page_name":" 447 ","page_number":447},
  {"content":"\r\n\r\nپوشيدن وى ايمن باشد از بواسير و محرورىمزاج را مضر بود پوشيدن\r\n\r\nوغد\r\nبادنجان است و گفته شد\r\n\r\nو قل\r\nمقل خشك است و در مقل گفته شد\r\n\r\nوليع\r\nخلال است و گفته شد\r\n\r\nوين\r\nانگور سياه است صفت آن در باب عين گفته شد\r\n\r\nوثير\r\nگل سفيد است و در ورد گفته شد و طبيعت آن سرد و تر بود\r\n\r\n","description":"","footnote":"","page_name":" 448 ","page_number":448},
  {"content":"\r\n\r\n\r\nباب الهاء\r\n\r\nهال\r\nقاقله صغير است و گفته شد\r\n\r\nهاكول\r\nگويند جعفيل است و گويند بتحقيق تراب الهالك است و گفته شد\r\n\r\nهبيد\r\nحب حنظل است و گفته شد در حنظل\r\n\r\nهديه\r\nحمارقيان خوانند و آن جانورى است كوچك بسيارپاى كه در زير خمهاى آب بسيار بود چون با شراب بياشامند عسر البول و يرقان را نافع بود و چون بدان تحنك كنند بعسل يا طلا كنند با پر مرغ خناق را نافع بود و چون سحق كنند و در پوست انار كنند با روغن گل و گرم كنند و در گوش چكانند درد گوش را نافع بود و گويند اگر در خرقه بندند و بر صاحب تب بندند زايل كند\r\nصاحب تحفه مىنويسد : در اصفهان خرخدا و پرپا نامند و آن حيوانيست به قدر باقلى خاكسترىرنگ و زير شكم او سفيد و پاهاى او به قدر سر سوزنى و كثير العدد . . .\r\n\r\nهدهد\r\nبپارسى مرغ سليمان گويند و غافقى گويد گوشت وى چون پزند به آب و شبت و صاحب قولنج چون گوشت وى بخورد و آب آن بياشامد نافع بود و در خواص آورده كه چون چشم وى بر كسى كه نسيان بر او غالب بود بندند دفع آن بكند و اگر بر كسى بندند كه از رنج جذام ترسد ما دام كه آن با وى باشد ايمن بود و نيز اگر ابتدا كرده باشد موافق بود و زايل كند و اگر بخور كنند گزندگان از آنجا بگريزند و اگر آدمى با خود دارد و برابر خصم رود بر وى ظفر يابد و حاجتهاى وى گذارده شود و خون وى چون در سفيدى چشم چكانند زايل كند و اگر مغز وى در بخور كنند و در برج كبوتران بسوزانند هيچ جانورى گرد\r\n\r\n","description":"","footnote":"","page_name":" 449 ","page_number":449},
  {"content":"\r\n\r\nآن برج نگردد و اگر هدهد كشته همچنان بر در خانه بياويزند هركه در آن خانه بود از چشم‌زخم ايمن بود و اگر معا هدهد خشك گردانند و سحق كنند و با روغن كنجد بياميزند و بعد از يك ساعت بفشارند و بر موى مالند موى را سياه گرداند و اگر زنى لختى شيب وى با خود نگاه دارد مردمان وى را دوست دارند و اگر بال وى نزديك خانهء موران بخور كنند جمله بگريزند و گوشت وى چون بخور كنند مسحور را نافع بود و اگر كسى را با زنى بسته باشند همچنين بخور كنند گشاده گردد و دل وى چون خشك كنند و بكوبند و با طلا بياشامند قوت باه بدهد و درازترين پرى كه در بال وى بود در پوست بندند و مرد بر ران راست بندد چون خواهد مجامعت كند قوت دهد بغايت\r\nلاتين  UPUPA EPOPS  فرانسه  HUPPE  انگليسى  HOEPOE \r\n\r\nهرنوه\r\nقرنوه خوانند و آن ثمر درخت عود است و به مقدار فلفلى بود كوچكتر و بزردى مايل بود و از وى بوى عود آيد و طبيعت وى معتدل بود و گويند گرم و تر بود و صاحب منهاج گويد مقوى معده بود و هضم را مدد دهد و طبيخ وى بول براند و سنگ بريزاند و اسحق بن عمران گويد كه درد حلق را نافع بود و شكم براند و بدل وى به وزن وى قاقله صغار بود\r\n\r\nهرو\r\nعروق الصفر است و گفته شد\r\n\r\nهرقلوس\r\nبقلة اليهوديه است و آن نوعى از هندبا برى است و بعضى گويند نوعى از شنجار است شريف گويد قرصفه است و آنچه محقق است آن را هرقلوه خوانند و بپارسى تره‌دشتى و آن از انواع كاسنى دشتى است و گفته شد\r\n\r\nهرفوليون\r\nنمام است و گفته شد\r\n\r\nهرطمان\r\nقرطمان گويند و آن حبى است ميان گندم و جو و طبيعت آن معتدل بود ميان سردى و گرمى و ميل به تيزى داشته باشد و گويند سرد بود و گويند گرم و خشك است و مجفف بود به غير لذع و در وى تحليل بود\r\n\r\nهزارچشان\r\nهزارفشان نيز گويند و معنى آن به فارسى هزاركز بود و بسريانى فاشرا گويند و گفته شد\r\n\r\nهزاراسفند\r\nحرمل است و گفته شد\r\n\r\nهشفيفل\r\nحشفيفل است و گفته شد\r\n\r\nهشت‌دهان\r\nعود هندى است و طبيعت آن گرم و خشك بود در سيم بخاصيت نقرس را فايده عظيم بود و بدل وى قنطوريون باريك بود\r\n\r\n","description":"","footnote":"","page_name":" 450 ","page_number":450},
  {"content":"\r\n\r\n\r\nهفت برج\r\nماذريون است و گفته شد\r\n\r\nهليلج\r\nاصناف است و بهتر آن زرد و خرد باشد و خام و هليله سياه و آن خردتر از مجموع و كابلى آن از هر دو نوع بزرگتر است و چينى آن منقار دارد و بهترين همه آنست كه صلب و گران و در تك آب نشيند جميع اصناف آن بارد است در اول و يابس است در ثانى و آلات غذا را قوت دهد و نشف رطوبات زرد كند و مصلح صفرا و مقلل بلغم بود و نافع بود عين مسترخيه را و ردع مواد كند از چشم و كابلى مقوى ذهن باشد خصوصا پرورده آن و صرع و خفقان و توحش را دفع كند و گويند نافع بود جميع اصناف آن تبهاى كهن را و نافع بود درد مفاصل و جذام را سود دارد و بايد كه در مفاصل بسيار به كار دارند و ابو جعفر گويد هركه هر روز يك هليله كابلى در دهان نگاه دارد تا بگدازد و بر آن مداومت نمايد موى او زود سفيد نشود و لثه را محكم گرداند و دندانها را سخت كند و حفظ را زياده كند و حرارت سر را دفع كند و شربتى از هريك پنج درم تا ده درم بود منقوع يا مطبوخ و نفس آن دو درم\r\nلاتين هليله  MYROBALANI  فرانسه و انگليسى  MYROBALANS \r\n\r\nهليون\r\nبپارسى مارچوبه خوانند و ماركيا گويند و اهل مغرب و اندلس اسفراج گويند و نيكوترين آن بستانى بود و تازه و طبيعت آن گرم و تر بود و گويند معتدل بود و كوهى گرم بود و ورق آن مانند ورق رازيانه بود و صفت تخم آن گفته شد و وى محلل سده احشا و محلل آن بود و طبيخ وى عرق النسا و يرقان و درد معا را نافع بود خاصه طبيخ اصل وى چون با شراب بپزند و طبيخ آن بياشامند گزيدن رتيلا را نافع بود و چون بطيخ وى مضمضه كنند درد دندان را ساكن كند و تخم وى همين عمل كند و گويند وى شكم ببندد و سودمند بود بقولنج بلغمى و ريحى و عسر البول را نافع بود و باه را زياده كند و دشخوارى زادن را سود دارد و مسخن گرده و مثانه بود مسخنى معتدل و تقطير البول كه از برودت بود و سپرز را سود دارد و درد پشت و ورك كهن‌شده را نافع بود و سينه و شش را نيكو بود و طبيخ وى چون سگ بياشامد بميرد و آب وى و تخم وى سنگ گرده و مثانه را بريزاند چون با عسل و قدرى روغن بلسان بياشامند و وى معده را مضر بود و اولى آن بود كه بجوشانند و بعد از آن با گوشت بپزند و مرى و زيت اضافه كنند و طبرى گويد اگر بيخ وى خشك بر دندان نهند قلع كند بىوجعى و صاحب فلاحه گويد اگر بيخ وى بر دندان نهند اگر فاسد شده باشد قلع كند و اگر دردمند بود درد ساكن كند و مجهول گويد طبيخ اصل وى باه را زياده كند و بدل وى حنجل بود\r\nصاحب مخزن الادويه مىنويسد : هليون بفتح ها و سكون لام و ضم يا لغت رومى است و به عربى خشب الحيه و به فارسى مارچوبه و اهل مغرب اسفراج و بفرنگى سپارك و بهندى ناكرون نامند و هليون دشتى را اسپارغوس گويند\r\nلاتين  ASPARAGUS  فرانسه  ASPERGE  انگليسى  ASPARAGUS \r\n\r\nهنك\r\nبه زبان هندى حلتيث است و گفته شد\r\n\r\nهندبا\r\nبپارسى كاسنى خوانند برى بود و بستانى و برى را بيونانى بقولس و فتجوريون گويند و ورق وى پهن‌تر از بستانى بود و معده را نيكوتر بود و بستانى را بيونانى انديقيا خوانند و آن دو نوع است يك نوع ورق وى پهن بود نزديك به كاهو و يك نوع\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nورق وى باريكتر بود و در طعم وى تلخى بود و نيكوترين آن شيرين بستانى بود و فاضل‌ترين آن شامى بود و آن را انطونيا خوانند و طبيعت آن سرد و تر بود در آخر درجه اول و گويند سرد و خشك بود در اول و گويند خشكى وى در دويم مرتبه بود و برى را طرحيقون خوانند و بپارسى تلخه و رازى گويد اقوى بود از بستانى در جميع افعال عصاره وى استسقا را نافع بود و سده جگر بگشايد و دفع سمها بكند چون بياشامند خاصه بر سم عقرب ضماد كردن نافع بود و چون آب وى با زيت بياشامند پادزهر ادويه‌هاى كشنده بود و مقوى قلب بود چون بياشامند و لبن وى سفيدى چشم زايل كند و هندباى بستانى برودت در وى بيشتر بود كه در برى و مقوى معده بود و سده بگشايد و سپرز و حرارت خون و صفرا بگشايد و چون آب وى بگيرند و با سكنجبين بياشامند سده بگشايد و رطوبات عفن را پاك گرداند و تبهاى دراز را سودمند بود و كاسنى كيموس نيكو دهد و فاضل‌تر از كاهو بود در تفتيح سده در تابستان تلخى وى زياده گردد به سبب گرما پس اندكى ميل بحرارت داشته باشد نزديك باعتدال و ضماد كردن خفقان را سود دهد و هندبا مسكن غثيان و هيجان صفرا و حرارت معده بود و با اسفيداج طلائى مبرد بود و ضماد كردن بر نقرس نافع بود درد چشم گرم را ضماد كردن نافع بود و شكم ببندد و تب ربع را سود دهد و گزندگى عقرب و مجموع جانوران و زنبور و مار و سام ابرص را ضماد كردن با سويق نافع بود و چون به آب كاسنى و خيارچنبر حل كنند و بدان غرغره كنند ورم حلق را سودمند بود و مسكن غشى و هيجان صفرا بود و هندبا بطى الهضم بود و مصلح وى رشاد بود و نوعى از كاسنى برى هست كه آن را خندريل خوانند و گفته شد و كاسنى شامى كه آن را مطونيا خوانند معتدل‌ترين كاسنىها بود و كيموس وى نيكو مسيح گويد وى ميان كاسنى و كاهو بود و طبرى گويد لطيف‌تر از كاهو بود و غذا اندك‌تر دهد و چون ورق وى بكوبند و بر ورم گرم نهند بگدازد و سرد كند و آب وى و آب رازيانه تر يرقان را نافع بود و بيخ وى از تخم وى بقوت‌تر بود و در منفعت پوست اصل وى مستعمل بود\r\nلاتين  CICHOREUM INTYBUS  فرانسه  CHICOREE SAUVAGE  انگليسى  WILD SUCCORY \r\n\r\nهوم المجوس\r\nمراتيه است و گفته شد و آن درختى است كه در حوالى فارس مىرويد و مانند درخت ياسمين است و مجوس در وقت زمزمه استعمال مىكنند و شكوفه آن به مشكطرامشيع ماند\r\nصاحب مخزن الادويه مىنويسد : هوم المجوس بضم ها لغت عربيست و آن را مراتيا نيز نامند - صاحب تحفه نوشته كه ظاهرا از جنس ارغوان زرد باشد حكيم مير عبد الحميد آن را جعفرى دانسته است\r\n\r\nهوفاريقون\r\nهيوفاريقون خوانند و اوفاريقون و اندروسامن نيز گويند و توريون هم خوانند و آن دوائى رومى بود و آن قضبان و زهر و حبى است سرخ‌رنگ برنگ سماق بغدادى بغايت سرخ اگرچه صاحب منهاج آورده كه حب بلسان است و هر دو سهو است و طبيعت آن گرم است در سيم و خشك است در آخر آن ملطف و محلل اورام بود و ضماد كردن آن سوختگى از آتش را نافع بود و چون پزند و با شراب بياشامند چهل روز پياپى عرق النسا را نافع بود و حيض و بول براند و كزاز را سودمند بود و ثمر وى مسهل مره بود و بچه بيندازد و آب ورق وى چون بياشامند نقرس را عظيم سودمند بود و ديسقوريدوس گويد بدل وى به وزن وى بيخ اذخر و نيم وزن آن بيخ كبر بود\r\nصاحب مخزن الادويه مىنويسد : هوفاريقون بضم ها و سكون واو و فتح فا و الف و كسر را و سكون يا و ضم قاف و سكون واو و نون معرب از اوفاريقون يونانى است و هيوفاريقون نيز ديده شده و بعضى اندروسامن و بعضى قوريون و بعضى امامانيطس بمعنى صنوبرى براى مشابهت رايحه تخم وى ببوى راتينج كه صمغ صنوبر است نامند و گفته‌اند هوقاريقون لغت رومى است و آن نباتى است و سه قسم مىباشد و هر سه را ثمر شبيه بجو است و قسمى را ساق به قدر شبرمى و زياده برآن برگ آن مانند برگ سداب و بسيار سرخ و گل آن سپيد شبيه به گل شبت چترى و در بو شبيه ببوى صنوبر و تخم آن در غلافى طولانى و سياه و دراز شبيه بجو و مدور نيز هست\r\nلاتين  HYPERICUM PERFORATUM  فرانسه  MILLEPERTUIT PERFORE  انگليسى  PERTORATED ST JOHNS WORT \r\n\r\nهوجره\r\nهوفقسيداس نيز گويند و آن عصى الراعى است و گفته شد\r\n\r\n","description":"","footnote":"","page_name":" 452 ","page_number":452},
  {"content":"\r\n\r\n\r\nهوفسطيداس\r\nصاحب منهاج گويد عصاره لحية التيس است و گفته شد\r\n\r\nهيفمان\r\nفجل برى است و گفته شد\r\n\r\nهيل‌بوا\r\nهال‌بوا است و آن قاقله كوچك است و گفته شد\r\n\r\nهيشر\r\nكنگر برى است و درازى قد آن از يك گز درازتر بود و ميان آن تهى بود و شكوفه آن پهن بود بلون بنفشه و به آخر سفيد شود و ميان آن شكوفه مانند پنبه گردد و اگر از آن پنبه در گوش كسى رود كرى آورد\r\n\r\nهيل\r\nهال است و گفته شد\r\n\r\nهيرون\r\nقصب است و گفته شد\r\n\r\nهيزارما\r\nنعنع است و گفته شد\r\n\r\n","description":"","footnote":"","page_name":" 453 ","page_number":453},
  {"content":"\r\n\r\n\r\nباب الياء\r\n\r\nياسمون\r\nياسمن است و سجلاط نيز گويند و بشيرازى گل ياسم خوانند و آن سفيد بود و زرد بود و گويند ارزق نيز بود و عيسى بن ماسويه گويد دو نوع است زرد و سفيد اما سفيد بقوت‌تر بود در حرارت و يبوست و خوشبوىتر و مسيح گويد طبيعت وى گرم و خشك بود در آخر درجه دوم و اول و سيم ملطف رطوبات بود و كلف را زايل كند و صداع بلغمى را نافع بود و بوئيدن او رياح غليظ كه در دماغ بود تحليل دهد و مقوى دماغ بود و اصحاب لقوه و فالج را نافع بود و مفتح سده بود و عرق النسا را نافع بود و نوع زرد وى محلل و مسخن هر عضو سرد بود و زكام را نافع بود و محرورىمزاج را صداع آورد و مصلح وى روغن گل و سركه بود و ديسقوريدوس گويد كرم كه در روده بود و حب القرع و حيات بيرون آورد و چون خشك كرده سحق كنند و بر موى سياه پاشند سفيد گرداند\r\nصاحب مخزن الادويه مىنويسد : ياسمون را بشيرازى گل هاشم و بهندى چنبيلى گويند\r\nلاتين  JASMINUM OFFICINALIS  فرانسه  JASMIN BLANC  انگليسى  JESSAMINE \r\n\r\nياقوت\r\nنيكوترين آن سرخ رمانى بود و وسواس سوداوى و خفقان و ضعف دل را بغايت نافع بود و گويند چون از خود بياويزند منع جمود دم مىكند و وى بغايت مفرح بود تا به حدى كه اگر در دهان نگاه دارند تفريح بخشد\r\nصاحب مخزن الادويه مىنويسد : ياقوت سنگى است از سنگهاى معدنى نفيس عظيم القدر نزد مردم و الوان و اصناف مىباشد از سرخ و زرد و كبود و سبز و پسته‌اى و سفيد و هريك نيز بسيار رنگين بهترين همه سرخ سياه رنگين رمانى آبدار صلب شفاف بىجرم بىداغ و رگ آنست\r\nلاتين  RUSINUS VERUS  فرانسه  RUBIS  انگليسى  CARBUNCLE \r\n\r\nيبروج\r\nدو نوع است يكى را بيخ لفاح خوانند و يكى را يبروج الهضم گويند و آن بيخ لفاح برى است و به صورت انسان بود و آن را يبروج الهضم از بهر آن خوانند و مؤلف گويد در حدود گرمسير شيراز نزديك قلعه شهريارى مىباشد و قد آن يك وجب كوتاهتر بود و دست و پاى داشته باشد و بلون سفيد بود و بعضى گويند كه آن را سگ از زمين مىكند و آن را سگ كند خوانند و اين معقول\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nنيست و نيكوترين آن بود كه فربه باشد و طبيعت وى سرد باشد در سيم و خشك بود در اول سيم مخدر و مسبت ( در خواب كننده ) بود و اگر ورق وى برص را بمالند يك هفته زايل كند بىآنكه ريش كند و بر ورمهاى صلب و دنبلات و خنازير طلا كردن نافع بود و يبروج را بكوبند و بر مفاصل ضماد سازند زايل كند و اگر كسى احتياج داشته باشد بقطع عضوى در شراب كنند و بياشامند تا بى خود شود و از خوردن وى همان عارض شود كه از خوردن افيون و وى مسبت و منوم بود و اگر در شراب كنند مستى آورد بغايت و بدترين آن پوست وى بود ورق وى سفيد بود و آن را ساق نبود و ذكر خوانند و كسى كه آن خورده باشد مداواى او بقى كنند به آب گرم و عسل و شبت و مصطلى و سعتر و مرو سفيد و شير تازه آشاميدن و يبروج را در محبت خواص بسيار است و اگر كسى با سم دشمن كه خواهد چون يبروج بركند در زمان هر عضوى كه از يبروج بيندازد آن شخص را همان عضو بيندازد و جدا كنند و بسيار خواص ديگر دارد كه غير طب است بدين سيب اينجا نياورديم\r\nصاحب مخزن الادويه مىنويسد : يبروج بمعنى ذو الصورتين است و چون بيخ آن بشكافند به دو صورت انسان مشاهده مىگردد و آن را مهرگياه و سگ‌شكن نيز نامند و ميان عوام مشهور است كه هركه آن را قلع نمايد هلاك مىگردد\r\nلاتين  ATROPA MANDRAGON - MANDRAGORA OFFICINARUM  فرانسه  MANDRAGORA OFFICINALE  انگليسى  MANDRAKE - MANDRAGORA \r\n\r\nيتوع\r\nهر نباتى كه او را لبنى محرق و مسهل و مقطع بود آن را يتوع خوانند مانند شبرم و عشر و لاغيه و ماذريون و امثال اصناف آن بسيار است و همه بد بود و اقوىترين از يتوعات لبن آن بود و بعد از آن ورق و طبيعت آن گرم و خشك است در چهارم و آن بود كه در دويم تا سيم و از خواص وى آنست كه اگر در بركه آب اندازند كه ماهيان در آن باشند همه بر روى آب افتند و لبن وى موى بسترد چون بدان لطوخ كنند خاصه در آفتاب و آنچه بعد از آن برويد ضعيف بود و اگر مكرر كنند ديگر نرويد و اگر بر دندان كرم‌خورده چكانند قطع كند و بواسير را نيز قطع نمايد و مسهل بلغم و اخلاط غليظ بود و هريك از يتوعات را در باب خود صفت و منفعت و مضرت و ابدال و اصلاح گفته شد و گويند بدل آن در استفراغ بلغم نيم وزن آن سكبينج است\r\n\r\nيحضض\r\nنوعى از كرفس بزرگ است و آن را مشرقى خوانند و انواع كرفس گفته شد در باب كاف و گفته‌اند فطراساليون است\r\n\r\nيذره\r\nقسوس است و گفته شد\r\n\r\nيذفه\r\nخامااقطى است و گفته شد\r\n\r\nيربوع\r\nموش دشتى را گويند گوشت وى غذاى بسيار بدهد و شكم را براند\r\n\r\nيراع\r\nقصبى است بپارسى نى گويند و در باب قاف گفته شد\r\n\r\nيراميع\r\nهليون است و گفته شد\r\n\r\n","description":"","footnote":"","page_name":" 455 ","page_number":455},
  {"content":"\r\n\r\n\r\nيرنا\r\nحنا است در باب حا گفته شد\r\n\r\nيشف\r\nيشب خوانند و در باب حا در صفت حجر اليشم گفته شد\r\n\r\nيعصوب\r\nكبك تر است\r\n\r\nيعضيد\r\nخندريل است در باب خا گفته شد\r\n\r\nيغميصا\r\nريباس است و گفته شد\r\n\r\nيقطين\r\nنام كدو بود و در لغت هر درختى كه ساق ويرا از زمين افراشته بود مانند كدو و خربزه و حنظل و خيار كدو و امثال اينها\r\n\r\nيليخوج\r\nعود هندى است و گفته شد\r\n\r\nينبوب\r\nگويند خرنوب نبطى است و صف خرنوب نبطى و شامى گفته شد و طبيعت وى سرد و خشك است در سيم و گويند خشكى وى در دويم بود و گويند گرم بود و آن در صحراها و بن ديوارها و بستانها رويد و ثمرش مانند گرده گوسفند كوچكتر بود و لون وى سرخى بود كه اندكى بسياهى زند و در مصر حب الكلى خوانند و دانه وى و دانه خرنوب شامى مانند يكديگر بود بطيخ وى مضمضه كردن درد دندان را نافع بود و در طبيخ وى نشستن مقوى سفل بود و وى سودمند بود جهت سيلان حيض مفرط خوردن و به خود برگرفتن و مغص و اسهال را نافع بود و بر ثاليل ماليدن سخت زايل كند و خلط وى بد و ثقيل بود خاصه چون تر بخورند و بشيرازى كودر خوانند\r\n\r\nينتون\r\nبه لغت نبطى ثافسيا است و در باب ثا گفته شد\r\n\r\nينق\r\nبه لغت اهل اندلس انفحه است و گفته شد در الف و بپارسى پنيرمايه گويند\r\n\r\n","description":"","footnote":"","page_name":" 456 ","page_number":456},
  {"content":"\r\n\r\n\r\nينمه\r\nنباتيست كه بشيرازى منبل دارو خوانند و در جراحتها و زخمهاى تازه استعمال كنند\r\nو الله اعلم بحقايق الامور\r\n\r\n","description":"","footnote":"","page_name":" 457 ","page_number":457},
  {"content":"\r\n . \r\n","description":"","footnote":"","page_name":" 458 ","page_number":458},
  {"content":"\r\n\r\n\r\nلغت‌نامه\r\n\r\nالف\r\nابازير ادويه‌ئى كه در غذا مىكنند\r\nابقر شوره\r\nآبگون نشا - نشاسته\r\nابن عرس راسو\r\nاجفان جمع جفن - پلكان\r\nاحتقان حقنه - اماله\r\nاختلاج لرزش - جنبش - طپش\r\nادمان مداومت دادن\r\nاديم چرم - اشياء چرمى\r\nاستمراء خوشكوار\r\nاسمر گندمگون\r\nاستنشاق به بينى كشيدن\r\nاسفيداج سفيداب\r\nاشبع اشباع‌شده\r\nاشق صمغ درختى است به همين نام\r\nاصل پياز - ريشه نبات\r\nاغصان جمع غص - شاخه‌ها\r\nافاويت ادويه معطر كه در شربتها مىكنند - مثل ميخك و دارچين\r\nافشار فشرده‌شده هر چيز\r\nاقرع مردكل - موريخته\r\nاقماع جمع قمع - بيخ ميوه\r\nاكال خورنده نسوج و بافتها\r\nاكتسار شكستن\r\nاكتحال به چشم كشيدن دارو\r\nآگنده بزرگ و چاق\r\nاملس نرم\r\nانبوب لوله\r\nانصباب ريخته شده\r\nانتعاش بهبودى يافتن از بيمارى\r\nانتفاخ بادكرده - آماس\r\nانفاق روغن زيتون تازه\r\nانفاق بضم الف - آب‌غوره - آب انگور\r\nانفحه مايه پنير\r\nاوز بط - مرغابى\r\nاوسخ بسيار چرگين\r\n\r\nب\r\nبادزهر بازدارنده اثر سم\r\nو پادزهر ترياق\r\nباكور ميوه نارس - خرمابن نارس\r\nبخور هر داروى استنشاقى\r\nبراغيث جمع برغوث - كيك‌ها\r\nبرص پيسى اندام\r\nبزاق آب دهان\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nبسر بضم با - خرماى نارس\r\nبشع طعام بدمزه - آنكه از دهانش بوى بد آيد\r\nبصيص نورانى - درخشان\r\nبطايح جممع بطيحت - سنگلاخها\r\nبطيخ كدو و خيار و خربزه و امثال آن\r\nبعر سرگين\r\nبنصر انگشت كوچك دست\r\nبهق لكهء سفيدى كه در بدن پيدا شود\r\nبيخ ريشه\r\n\r\nت\r\nتبن كاه و گياه\r\nتجرح جرعه‌جرعه نوشيدن\r\nتحيز بر خود پيچيدن\r\nتخميص بريان كردن در ظروف سربسته\r\nتخمه سوء هضم\r\nتذحر پيچش شكم - اسهال سخت\r\nتذرج تذرو - قرقاول\r\nترياق دافع سموم\r\nتشويه بريان كردن\r\nتصعيد آنچه بوسيله حرارت بخار شود\r\nتصفيق آميختن آب با شراب\r\nتعليق آويختن\r\nتعويذ دفع چشم‌زخم\r\nتضيح گشادن\r\nتفه طعام بيمزه\r\nتقليه بريان كردن در ظروف سربسته\r\nتكرج تغيير طعام و بو\r\nتكميد گرم كردن عضو با پارچه و جز آن\r\nتكليس اهك كردن بوسيله سوزاندن\r\nتمريخ روغن‌مالى كردن\r\nتوابل ادويه‌هائى كه در غذا ريزند\r\nتوپال ريزه‌هاى مس كه پس از گداختن با پتك جدا مىشود\r\nتيس آهوى نر\r\n\r\nث\r\nثقيل گران\r\nثمر ميوه\r\nثياب لباس\r\nثعابين مارهاى بزرگ\r\nثدى پستان بزرگ\r\nثاليل سرپستان\r\n\r\nج\r\nجاذب جذب‌كنندهء رطوبت\r\nجالى پاك‌كننده و ملين طبع\r\nجامد منجمد و بسته\r\nجبر اصلاح استخوان شكسته\r\nجبن پنير\r\nجدى بزغاله\r\nجرلت سنگلاخ\r\nو جرل سنگلاخ\r\nجريش نيم‌كوفته - بلغور\r\nجرادت پوست و برگ دور كردن از شاخ\r\nجشاء آروغ\r\nجفاف خشك گرديده\r\nجفن پلك چشم\r\nجمد بسته شده از سردى\r\nجمار پيه خرمابن\r\nجمره اخگر آتش\r\nجوارح مرغان شكارى\r\n\r\nچ\r\nچنى و سرون انواع خرما\r\n\r\nح\r\nحالق سست‌كنده و بركنده‌كنندهء مو\r\nحار تند\r\nحامض ترش\r\nحب دانه\r\nحبارى هوبره\r\nحجل كبك\r\nحب القرع كرم كدو\r\nحرافت تندوتيز و زبان گز\r\nحريف گزنده در طعم\r\nحزاز ترش شدن غذا در معده\r\nحسا هر چيز رقيق قابل آشاميدن\r\nحسو آش\r\nحشيش گياه خشك‌شده\r\nحصف صرب يابس\r\nحصى سنگ‌ريزه\r\nحكاكه آنچه از سائيدن جدا شود\r\nحكاك بخارش‌آورنده\r\nحكه خارش\r\nحلاق سترنده مو\r\nحلو شيرين\r\nحليب شيره تخمها - شير تازه\r\nحليث انغوزه\r\nحماض اترج\r\nحمل بار نباتات\r\nحمول ثمر\r\nحولى يك ساله\r\n\r\n","description":"","footnote":"","page_name":" 460 ","page_number":460},
  {"content":"\r\n\r\n\r\nخ\r\nخاتم تمام‌كننده و خشك‌كننده\r\nخاثر شير غليظ و مختلط\r\nخبث اجزايى كه در گداختن فلزات از آنها جدا مىشوند\r\nخره ثغل و تفاله\r\nخرف يكنون خرما كه دانهء آن سخت مىشود\r\nخبز فرتى نانى كه در تابه زود پزند\r\nخريق باد تند\r\nخشيف آهوبچه تازه تولديافته\r\nخلع دررفتگى سر استخوان\r\nخليع سست\r\nخفيف سبك\r\nخمل پرز و هرچه روى ميوه طاهر است\r\nخنصر انگشت چهارم دست\r\nخيلان جمع خال\r\n\r\nد\r\nداء الثعلب بيمارى كه موى بريزاند\r\nداء الحيه بيمارى كه موى و پوست سر بريزد\r\nدابت جانور\r\nدابق چسبنده\r\nداخس آماس زير ناخن يافته\r\nدابغ دباغىشده\r\nدفل گياه خرزهره\r\nدقاق ريشه و تراشه\r\nدسم چربى\r\nدكه بز كوهى\r\nدلوك دارو ماليدن\r\nدماميل جمع دمل\r\nدواى سمى داروى ناموافق بمزاج\r\nدواى مطلق آنكه در كيفيت تأثير داشته باشد\r\nدوص آبى كه در آن آهن گداخته انداخته باشند\r\nديدان كرمها\r\nدهنى آنچه چربيت دارد\r\n\r\nذ\r\nذبول پيرى - افسردگى\r\nذرب بيمارى در جهاز هاضمه كه غذا جذب نشده دفع گردد\r\nذرور داروئى كه بعضو بپاشند - نوعى از بوى خوش\r\nذئب گرگ\r\n\r\nر\r\nرداع بازگردانده\r\nرخص نرم‌پرورده\r\nربو نفس‌تنگى\r\nرجيع فضله هضم اول\r\nرخو نرم و سست\r\nردع به عكس جذب\r\nرمص چرك خشك‌شده گوشهء چشم\r\nردى الكيموس آنچه از اخلاط غير معتدل بدست آيد\r\nرزانت گرانبارى - سختگى در ميوه\r\nرسوب ته‌نشين مايعات\r\nرصاص سياه آن سرب و ابار و سفيد آن را قلع گويند\r\nرمد تورم و درد چشم\r\nروث سرگين حيوانات\r\nرياح باد\r\nريش زخم\r\nريمه چرك گوشهء چشم\r\n\r\nز\r\nزبل با كسر زا و سكون با و لام سرگين\r\nزبدت سرشير\r\nزحير پيچش شكم\r\nزغب اولين موئى كه در بدن حيوانات ظاهر مىشود\r\nزعوقت طعم تلخ و بسيار بد\r\nزكال ذغال\r\nزنجار زنگار\r\n\r\nس\r\nسام ابرص نوعى از چلپاسه\r\nسايل آنچه اجزاى آن از همه جهت پخش گردد\r\nسباخ شوره‌زار\r\nسدر درخت كنار\r\nسدر دوار\r\nسبات خواب‌آلودگى\r\nسره ناف\r\nسحق نرم‌كوفته\r\nسجح نوعى از بيمارى روده\r\nسحبق سائيده‌شده\r\nسركردن سازش كردن\r\nسعال سرفه\r\nسلع كفيدگى پا\r\nسعفت شيرينه‌ئى كه بر سر و روى كودك برآيد\r\nسكباج غذائى كه از گوشت و سركه و سبزيجات و ميوه\r\nسلاق صلابت پلك چشم با ريختن مژه‌ها\r\nسل سلاحى است مانند زوبين\r\nسميد آردى كه سبوس آن كاملا گرفته باشند - نان سفيد\r\nسميت بوى بد عرق بدن\r\nسنون آنچه بدندان پاشند يا مالند\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nسويق آرد\r\nسهك بوى بد عرق شخص\r\nسهوكت بوى بد عرق\r\n\r\nش\r\nشامخ بلند\r\nشامخ بلند\r\nشبر وجب دست\r\nشتر برگشتگى و فروهشتگى پلك چشم\r\nشدخ با سكون دال و خا شكست و سپيدى\r\nشدح سقط بچه نارس\r\nشدخ عضله گسيختن عضله\r\nشدق فراخى گوشه دهان\r\nشرف زوائد اطراف گياه\r\nشراسيف جمع شرسوف بمعنى دنده‌ها\r\nشطب شكافتن پوست\r\nشعر و شعيره مو و مژه\r\nشمه آنچه بو كنند\r\nشيلم گندم ديوانه كه آن را شولم و سالم هم گويند\r\n\r\nص و ض\r\nصالح الكيموس آنچه خونى معتدل توليد كند\r\nصبغ نانخورش مايع\r\nصخريه سنگستان\r\nصره هميان - كيسه\r\nصفين جامهء سخت‌باف\r\nصلايت سنگ صاف كه خيرى بر آن سايند\r\nضبع كفتار\r\nضفادغ جمع ضفدغ\r\nضفدغ غورباغه\r\nضماد داروى غليظى كه بر عضو نهند يا مالند\r\n\r\nط\r\nطافى آنچه بر روى آب ايستد\r\nطبيخ آنچه جوشند و آب آن استعمال كنند\r\nطحن خردكرده و آردشده\r\nطرق به فتح ها و سكون را و قاف - كوبيدن\r\nطرى تازه\r\nطسوج و 24 / 1 مثقال\r\nتسوج و يا دو دانه جو\r\nتسو يا يك‌چهارم دانك\r\nطل شبنم\r\nطلا آنچه به عضو مالند\r\n\r\nع\r\nعاقر نازا\r\nعشب گياه\r\nعجل گوساله يك‌ماهه\r\nعصاره عصيرى كه در آفتاب منعقد كرده باشند\r\nعصير آب فشردهء نباتات كه منجمد نكرده باشند\r\nعضات درخت خاردار\r\nعطر خوش\r\nعطر خوشبوى\r\nعفص تندطعم - دهان‌گزا\r\nعقم عقيم\r\nعلق زالو\r\nعلك صمغ\r\nعكر درد\r\nعنقود خوشهء نباتات\r\nعناقيد جمع عنقود\r\n\r\nغ\r\nغبير سنجد\r\nغسال شستشودهنده\r\nغرغره گرداننده مايعات در حلق\r\nغثيان استفراغ\r\nغض تازه\r\nغليظ كثيف در صفت ادويه استعمال كنند\r\n\r\nف\r\nفانيد قند سفيد\r\nفاتر نيم‌گرم\r\nفتيله شافى كه مخصوص به دوبر باشد\r\nفرزجه شافى كه در رحم گذارند\r\nفراء پوستين\r\nفاغره دانه‌ايست به اندازه نخود و معطر\r\nفحم چوب سوخته\r\nفراريج جمع فروج\r\nفروج جوجه ماكيان\r\nفرفيرى ارغوانى و بنفش\r\nفرودى بريان‌شده\r\nفزع خوف ، بيم و هراس\r\nفرو پوستين\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nفسخ از هم جدا شدن\r\nفقاح شكوفه - اذخر\r\nفقاره و مهرهء پشت\r\nفقار جمع آن فقرات\r\nفم دهانه - مدخل\r\n\r\nق\r\nقاتل محوكننده اثر\r\nقابض مايع يا دارويى كه دهان را بهم آورد\r\nقاشر خراشنده پوست\r\nقذف بيرون ريختن\r\nقرح ريش - زخم آلات برنده\r\nقضبان شاخه‌هاى جوان گياه\r\nقطور قطره‌هاى دارو كه در چشم و گوش چكانند\r\nقطايف رشتهء گندمى - نان روغنى - لرزينه\r\nقطا بيمارى در گوسفندان و اشتران\r\nقنبع غلاف گندم و پوشش آن\r\nقلاع جوش دهان\r\nقنفذ خارپشت\r\nقوارير جمع قاروره لوله‌اى كه در آن بول ريزند براى ارائه به طبيب\r\nقيشور سنگ‌پا\r\nقيل خصيه آماسيده و خصيهء مبتلا به فتق\r\nقيلة الماء آب آوردن بيضه\r\nقيح ريم و زرداب بىآميزش با خون\r\n\r\nك\r\nكاسر شكننده و رفع‌كننده\r\nكثيف بخلاف لطيف\r\nكاسر الرياح دفع‌كننده باد - بادشكن\r\nكاوى سوزنده و داغ‌كننده\r\nكرب اضطراب و وحشت\r\nكرت يك نوع خار كه بتازى قرط گويند\r\nكرت دفعه - بار\r\nكحل داروى چشم\r\nكثير الغذا آنچه بيشترين آن جذب بدن شود\r\nكد خانه - ده\r\nكحلىرنگ سياه‌رنگ\r\nكسر شكسته ( مثلا استخوان )\r\nكش نرينه و آنچه با آن خرمابن را كشى دهند\r\nكلف لكه‌هاى سياه پوست\r\nكماد آنچه گرم‌كننده كه بر عضو نهند\r\nكميز ادرار\r\nكيلوس كشك آبيست كه از هضم معدى بدست آيد\r\nكيموس اخلاط متولد از هضم كبدى\r\n\r\nل\r\nلادغ گزنده و فرورونده\r\nلحا ريشه‌هاى باريك و پوست آنها\r\nلجه عميق‌ترين نقطه دريا\r\nلذع سوزش\r\nلزج چسبنده\r\nلزوجت چسبندگى\r\nلخلخه تركيبى از داروهاى بوكننده\r\nلزاق و لزوق آنچه بر عضو بچسبانند\r\nلطيف آنچه به مجرد ورود به بدن بسرعت جذب گردد\r\nلطوخ اندودن چيزى غليظ به بدن\r\nلعاب آنچه از خويساندن دارو در آب بدست آيد\r\nلعق ليسيدن\r\nلعوق آنچه ليسند - انگشت پيچ\r\nلقوه كج شدن دهان و صورت\r\nلقاح تلقيح و كشن دادن\r\nليثرغس لغتى يونانيست به معناى نسيان\r\nليف آنچه از ريشه و لحاى نباتات رويد و باريكتر از آنها باشد\r\nلهث عطش مفرط\r\n\r\nم\r\nمالى بيونانى عسل است و اطباى قديم بدين معنى به كار برده‌اند\r\nمالىقراطن ماء العسل\r\nو ماء القراطن ماء العسل\r\nمايع ضد جامد\r\nمبرد خنك‌كننده\r\nمبطون پرخور\r\nمبروز آنچه بسوهان دانه‌دانه كنند\r\nمتفتت ريزريز شده يا كننده\r\nمجرود پوست بركنده\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nمجمد منجمد شده\r\nمجبر شكسته‌بند\r\nمجنن ديوانه‌كننده\r\nمجفف خشك‌كننده\r\nمحرق سوزنده\r\nمحموم تب‌دار\r\nمبهى زيادكننده باه\r\nمحلل تحليل‌برنده\r\nمحمر قرمزكننده و آورنده خون بعضو\r\nمتحول آنچه بيخته باشند\r\nمحكك خارش‌آورنده\r\nمثلث آب انگورى كه پس از جوشاندن ثلث آن باقى بماند\r\nمخدر بيحس‌كننده\r\nمختنق گير كرده‌شده\r\nمخشن زبر و خشن‌كننده\r\nمخ مغز استخوان - مغز كله\r\nمخمر تغييرماهيت‌دهنده\r\nمدر ادرارآورنده\r\nمديل التيام‌دهنده\r\nمدبر تدبيريافته\r\nمذيب گدازنده\r\nمر تلخ\r\nمرخى سست‌كننده\r\nمرخ ماليدن چيزى بر اعضاى بدن\r\nمرضوض نيم‌كوفته\r\nمرطب رطوبت‌زا\r\nمرغزى مروزى - اهل مرو\r\nمرقق رقيق‌كننده\r\nمزلق لغزاننده فضول و اخلاط\r\nمزغب موى ريزه‌دار\r\nمسبت گيج‌كننده - منوم\r\nمسدد ايجاد سدكننده\r\nمسخن گرم‌كننده\r\nمسكن تسكين‌دهنده\r\nمسكر آنچه مستى آورد\r\nمسهل ايجاد اسهال‌كننده\r\nمسوح آنكه در ماليدن مبالغه شود\r\nمسيخ طعام بيمزه\r\nمسلوق جوشانده\r\nمشوى بريان‌شده\r\nمشهى اشتهاآورنده\r\nمصلح اصلاح‌كننده مزاج\r\nمصلب سخت‌كننده\r\nمصفات استخوان پيشين قاعده جمجمه\r\nمصل آبى كه از پنير بيرون بيايد - ماده ترشى كه ازش گيرند\r\nمصول آنچه در سوختن بخاكستر مبدل نشود - نيمسوز\r\nمصمت توپر\r\nمضمضه مايعى كه در دهن حركت دهند\r\nمطجن بريان‌كرده در تابه\r\nمضغ جائيدن چيزى\r\nمطحول كسى كه بيمارى طحال دارد\r\nمطفى فرونشاننده حدت هر چيز\r\nمعرق عرق‌آورنده\r\nمعطس عطسه‌آور\r\nمغسول شسته‌شده\r\nمعفن عفونت‌زا\r\nمعقف كج و خميده\r\nمعز بز\r\nمغذى غذادهنده\r\nمغص پيچش شكم\r\nمغابن جمع مغبن بمعنى كشاله\r\nمغثى غثيان آورد - قىآور\r\nمغشىاش سراسيمه و حيران\r\nمفرق بفتح اول و كسر ثالث تارك - تاج هر چيز\r\nمقرح زخم‌كننده\r\nمقوى قوت‌بخشنده\r\nمقيى قىآورنده\r\nمضجج خام و ناپخته - ضد منفج و هاضم\r\nمفرطح سر پهن\r\nمفرح نشاطآورنده\r\nملطف رقيق‌كننده اخلاط غليظ\r\nملفقه دو چيز بهم چسبيده\r\nمنتن بدبو\r\nملغظ غليظكننده\r\nمنضج اعتدال‌دهنده اخلاط\r\nمنفخ بادآور\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nمنبت محل روئيدن گياه\r\nمنقوع آغشته و خيساينده\r\nمنخل پرويزن\r\nممقور در آب و نمك گذاشتن\r\nمنكسر شكسته\r\nمنحل حل‌كننده\r\nمنقرس مبتلا بنقرس\r\nمهرا نيك پخته\r\nميعه صمغى و سقزى است خوش‌بو\r\n\r\nن\r\nنار فارسى بثوراتيست سرخ از نوع نمله\r\nناشف آنچه جذب رطوبات كند آن را فحل نيز گويند\r\nنافض لرزى است غير ارادى بدون تب كه آن را حمى نافض گويند ( بحر الجواهر )\r\nنبطى در ادويه مقصود گياه خودروست\r\nنتن بوى ناخوشايند\r\nنجم نبات بىساقه\r\nندب و ندبول گريه‌كننده\r\nنشاره پوسيده نرم چوب و آنچه بسوهان و اره از چوب گيرند\r\nنشيفه جذب رطوبات\r\nنشوق آنچه به بينى كشند\r\nنطول آنچه خيسانيده و آب آن بر اعضا ريزند\r\nنضارت آبدارى - ضد خشكى\r\nنعام شترمرغ\r\nنعومت نرمى ضد خشونت\r\nنغنغ جمع آن نغانغ نواحى اطراف زبان كوچك و لوزه‌ها\r\nنفاخ آنچه مدل برياح شود\r\nنفوخ ادويهء سائيده كه در بينى دمند\r\nنفث دم خونريزى خاصه از شش\r\nنقوع و نقيع آنچه خويسانيده صاف كرده استعمال كنند\r\nنمش قرمزى مدورى است كه در پوست پيدا مىشود\r\nنور به فتح نون و سكون دو حرف ديگر - شكوفه و غنچهء سفيد\r\n\r\nو\r\nوثب جستن\r\nوثى معيوب شدن دست بدون آنكه استخوانها شكسته باشند\r\nورل نوعى از سوسمار\r\nورك استخوان بالاى ران\r\nوردينج آماس دموى و صفراوى چشم و پلك ( تذكرة الحالين ) بقول شيخ الرئيس آماس طبقه ملتحمه\r\nورشان قمرى\r\nوشى سرخى و قرمزى\r\nوشم نقش و خالى كه بوسيله سوزن ايجاد گردد\r\nوعا ظرف\r\nوغر سختى و سخت\r\nوقر گرانى گوش\r\nوقر شكافته شدن\r\nوضح بهق ابيض ( شيخ الرئيس )\r\nوهن سستى\r\n\r\nه\r\nهاضم آنچه اعانت طبيعت بر طبخ و گذراندن غذا و خلط كند\r\nهبا غبار\r\nهتك پاره شدن عضله و تفرق اتصال بافتها\r\nهش سست و نرم و ريزنده\r\nهوام جانوران خزنده و گزنده\r\nهيضه ناگوار شدن غذا كه همراه باقى و اسهال باشد\r\n\r\n","description":"","footnote":"","page_name":" 465 ","page_number":465},
  {"content":"\r\n . \r\n","description":"","footnote":"","page_name":" 466 ","page_number":466},
  {"content":"\r\n . \r\n","description":"","footnote":"","page_name":" 467 ","page_number":467},
  {"content":"\r\n . \r\n\r\n","description":"","footnote":"","page_name":" 468 ","page_number":468}
  ]