[
  {"content":"\r\n\r\n[ جلد نوزدهم 
  ]\r\nجلد 19 تفسير نمونه از آغاز\r\n\r\n‹ 37 › سوره صافات - جزء 23 قرآن كريم اين سوره در « مكه » نازل شده ، و 182 آيه است\r\nابتداى شروع جمعه - اول ماه مبارك رمضان - 1404 مطابق : 11 : 3 : 1363\r\n","description":"","footnote":"","page_name":" 1 ","page_number":1},
  {"content":"\r\n","description":"","footnote":"","page_name":" 2 ","page_number":2},
  {"content":"\r\nبسم اللَّه الرحمن الرحيم\r\n\r\nمحتواى سوره « صافات »\r\nاين سوره نيز به حكم آنكه از سوره‌هاى « مكى » است ويژگيهاى كلى سوره‌هاى مكى را در بر دارد ، و بيشتر از هر چيز روى اصول معارف و عقائد اسلامى در ناحيه « مبدأ » و « معاد » تكيه مىكند ، و ضمن تعبيرات قاطع و آيات كوتاه و كوبنده ، مشركان را مورد شديدترين سرزنشها قرار مىدهد ، و با دلائل روشن و گويا بطلان عقائد آنها را برملا مىسازد .\r\nبه طور كلى محتواى اين سوره در پنج بخش خلاصه مىشود :\r\nبخش اول : بحثى پيرامون گروه هايى از ملائكه و فرشتگان خداوند ، و در مقابل آنها گروهى از شياطين سركش و سرنوشت آنها مطرح مىسازد .\r\nبخش دوم : از كفار ، و انكارشان نسبت به نبوت و معاد ، و عاقبت كار آنها در قيامت سخن مىگويد ، و در همين رابطه بحث آنها را با يكديگر در روز قيامت ، و انداختن گناه به گردن هم ، و گرفتارى تمام آنها در چنگال عذاب الهى ، و نيز بخشى از نعمتهاى مهم بهشتى و لذات و زيبائيها و شادكاميهاى بهشتيان را شرح مىدهد .\r\nبخش سوم : قسمتى از تاريخ انبياى بزرگى ، مانند « نوح » و « ابراهيم » و « اسحاق » و « موسى » و « هارون » و « الياس » و « لوط » و « يونس » را به صورت فشرده و در عين حال بسيار مؤثر و نافذ بازگو مىكند ، ولى در اين ميان بحث در باره « ابراهيم » قهرمان بتشكن ، و مواقف مختلف زندگى او مشروحتر آمده است ، و هدف اصلى آن است كه بيانات گذشته با ذكر اين شواهد عينى از تاريخ انبياء به صورت\r\n","description":"","footnote":"","page_name":" 3 ","page_number":3},
  {"content":"\r\nمحسوس و ملموس مطرح گردد ، و حقائق كلى عقلى در قالبهاى حسى مجسم شود .\r\nبخش چهارم : از يكى از انواع شرك كه مىتوان آن را « بدترين نوع شرك » دانست - يعنى اعتقاد به رابطه خويشاوندى ميان خداوند و جن و خداوند و فرشتگان بحث مىكند ، و در جمله‌هاى كوتاهى چنان اين عقيده پوشالى را در هم مىكوبد كه كمترين بهايى براى آن باقى نمىماند .\r\nو سرانجام بخش پنجم كه آخرين بخش اين سوره است ، و در چند آيه كوتاه مطرح شده ، پيروزى لشكر حق را بر لشكر كفر و شرك و نفاق ، و گرفتار شدن آنها را در چنگال عذاب الهى ، ضمن تنزيه و تقديس پروردگار از نسبتهاى ناروايى كه مشركان به او مىدهند بيان مىدارد و سوره را با حمد و ستايش پروردگار پايان مىدهد .\r\n\r\nفضيلت تلاوت سوره « صافات »\r\nدر حديثى از پيامبر گرامى اسلام ص آمده است :\r\nمن قرأ سورة صافات اعطى من الاجر عشر حسنات ، بعدد كل جن و شيطان ، و تباعدت عنه مردة الشياطين ، و برء من الشرك ، و شهد له حافظاه يوم القيامة انه كان مؤمنا بالمرسلين :\r\n« كسى كه سوره صافات را بخواند به عدد هر جن و شيطانى ده حسنه به او داده مىشود ، و شياطين متمرد از او فاصله مىگيرند ، و از شرك پاك مىشود و دو فرشته اى كه مامور حفظ او هستند در قيامت در باره او شهادت مىدهند كه به رسولان خداوند ايمان داشته است » ( 1 ) .\r\nو در حديث ديگرى از امام صادق ع چنين مىخوانيم :\r\nمن قرأ سورة صافات فى كل جمعة لم يزل محفوظا من كل آفة ، مدفوعا عنه كل بلية فى حياته الدنيا ، مرزوقا فى الدنيا باوسع ما يكون من الرزق ، و لم يصبه اللَّه\r\n\r\n","description":"","footnote":"\r\n( 1 ) « مجمع البيان » آغاز سوره صافات .\r\n","page_name":" 4 ","page_number":4},
  {"content":"\r\nفى ماله و لا ولده و لا بدنه بسوء من شيطان رجيم ، و لا جبار عنيد ، و ان مات فى يومه او ليلته بعثه اللَّه شهيدا ، و اماته شهيدا ، و ادخله الجنة مع الشهداء فى درجة من الجنة :\r\n« كسى كه سوره صافات را در هر روز جمعه بخواند از هر آفتى محفوظ مىماند ، و هر بلائى در زندگى دنيا از او دفع مىگردد ، خداوند وسيعترين روزى را در اختيارش مىگذارد ، و او را در مال و فرزندان و بدن گرفتار زيانهاى شيطان رجيم و گردنكشان عنود نمىسازد ، و اگر در آن روز و شب از دنيا برود خداوند او را شهيد مبعوث مىكند ، و شهيد مىميراند ، و او را در بهشت با شهداء هم درجه مىسازد » ( 1 ) با توجه به محتواى اين سوره كه در فصل نخست آمد و شرح آن را خواهيد خواند دليل اينهمه ثوابهاى عظيم براى تلاوت اين سوره روشن مىشود ، زيرا مىدانيم هدف از تلاوت انديشه و سپس اعتقاد و بعد از آن عمل است ، و بدون شك كسى كه تلاوت اين سوره را با اين كيفيت انجام دهد هم از شر شياطين محفوظ خواهد ماند ، هم از شرك پاك مىگردد ، و هم با داشتن اعتقاد صحيح و محكم و اعمال صالح و پند آموختن از سرگذشت انبياء و اقوام پيشين در زمره شهيدان قرار خواهد گرفت .\r\nضمنا نامگذارى اين سوره به نام « صافات » به مناسبت آيه اول آن است .\r\n\r\n","description":"","footnote":"\r\n( 1 ) تفسير مجمع البيان آغاز سوره صافات - در تفسير « برهان » نيز اين حديث با تفاوت مختصرى از مرحوم صدوق رحمه اللَّه نقل شده است .\r\n","page_name":" 5 ","page_number":5},
  {"content":"\r\n\r\n[ سوره الصافات ‹ 37 › : آيات 1 تا 5 
  ]\r\nبِسْمِ اللَّه الرَّحْمنِ الرَّحِيمِ\r\nوَ الصَّافَّاتِ صَفًّا ‹ 1 › فَالزَّاجِراتِ زَجْراً ‹ 2 › فَالتَّالِياتِ ذِكْراً ‹ 3 › إِنَّ إِلهَكُمْ لَواحِدٌ ‹ 4 ›\r\nرَبُّ السَّماواتِ وَالأَرْضِ وَما بَيْنَهُما وَرَبُّ الْمَشارِقِ ‹ 5 ›\r\n\r\nترجمه :\r\nبه نام خداوند بخشنده بخشايشگر 1 - سوگند به آنها كه صف كشيده‌اند ( و صفوف خود را منظم ساخته‌اند ) .\r\n2 - همانها كه قويا نهى مىكنند ( و باز مىدارند ) .\r\n3 - و آنها كه پى در پى ذكر ( الهى ) را تلاوت مىكنند .\r\n4 - كه معبود شما مسلما يكتاست .\r\n5 - پروردگار آسمانها و زمين و آنچه در ميان آنهاست و پروردگار مشرقها !\r\n","description":"","footnote":"","page_name":" 6 ","page_number":6},
  {"content":"\r\n\r\nتفسير : فرشتگانى كه آماده انجام ماموريتند\r\nاين سوره نخستين سوره از قرآن مجيد است كه اولين آيات آن با سوگندها شروع مىشود ، سوگندهايى پر معنا و انديشه انگيز ، سوگندهايى كه فكر انسان را همراه خود به جوانب مختلف اين جهان مىكشاند ، و آمادگى براى پذيرش حقايق مىدهد .\r\nدرست است كه خداوند از همه راستگويان راستگوتر است ، و نيازى به سوگند ندارد ، بعلاوه سوگند اگر براى مؤمنان باشد كه آنها بدون سوگند تسليمند ، و اگر براى منكران باشد كه آنها اعتقادى به سوگندهاى الهى ندارند .\r\nولى توجه به دو نكته مشكل سوگند را در تمام آيات قرآن كه از اين به بعد گهگاه با آن سر و كار داريم حل خواهد كرد .\r\nنخست اينكه : هميشه سوگند به امور پر ارزش و مهم ياد مىكنند ، بنا بر اين سوگندهاى قرآن دليل بر عظمت و اهميت امورى است كه به آنها سوگند ياد شده ، و همين امر سبب انديشه هر چه بيشتر در « مقسم به » يعنى چيزى كه سوگند به آن ياد شده مىگردد ، انديشه اى كه انسان را به حقايق تازه آشنا مىسازد .\r\nديگر اينكه سوگند هميشه براى تاكيد است ، و دليل بر اين است كه امورى كه براى آن سوگند ياد شده از امور كاملا جدى و مؤكد است .\r\nاز اين گذشته هر گاه گوينده ، سخن خود را قاطعانه بيان كند از نظر روانى در قلب شنونده بيشتر اثر مىگذارد ، مؤمنان را قوىتر ، و منكران را نرمتر مىسازد .\r\nبه هر حال در آغاز اين سوره به نام سه گروه برخورد مىكنيم كه به آنها سوگند ياد شده است ( 1 ) .\r\n\r\n","description":"","footnote":"\r\n( 1 ) اين سه جمله به يك معنى سه سوگند است ، و به يك معنى يك سوگند است با سه توصيف .\r\n","page_name":" 7 ","page_number":7},
  {"content":"\r\nنخست مىفرمايد : « قسم به آنها كه صف كشيده‌اند و صفوف خود را منظم ساخته‌اند » ! ( * ( وَالصَّافَّاتِ صَفًّا ) * ) .\r\n« همانها كه قويا نهى مىكنند و باز مىدارند » ( * ( فَالزَّاجِراتِ زَجْراً ) * ) .\r\n« و آنها كه پى در پى تلاوت ذكر مىكنند » ( * ( فَالتَّالِياتِ ذِكْراً ) * ) .\r\nاين گروه‌هاى سه گانه كيانند ؟ و اين توصيفات در باره چه كسانى است ؟\r\nو هدف نهايى از آن چيست ؟ مفسران در اينجا سخن بسيار گفته‌اند ، اما معروف و مشهور آن است كه اينها اوصافى است براى گروه هايى از فرشتگان .\r\nگروه هايى كه براى انجام فرمان الهى در عالم هستى به صف ايستاده و آماده فرمانند .\r\nگروه هايى از فرشتگان كه انسانها را از معاصى و گناه باز مىدارند ، و وسوسه‌هاى شياطين را در قلوب آنها خنثى مىكنند ، و يا مامور ابرهاى آسمانند و آنها را به هر سو مىرانند و آماده آبيارى سرزمينهاى خشك مىكنند .\r\nو بالآخره گروه هايى از فرشتگان كه آيات كتب آسمانى را به هنگام نزول وحى بر پيامبران مىخوانند ( 1 ) .\r\n\r\n","description":"","footnote":"\r\n( 1 ) البته احتمالات ديگر نيز در تفسير آيات فوق داده‌اند از جمله اينكه : اشاره به صفوف رزمندگان اسلام در ميدانهاى جهاد است ، و آنها كه بر سر دشمنان در ميدان نبرد فرياد مىكشند ، و آنها از تجاوز به حريم اسلام و قرآن باز مىدارند ، و آنها كه پيوسته ذكر تلاوت الهى مىكنند ، و قلب و جان خويش را به نور آن روشن مىسازند ، اين احتمال نيز داده شده كه بخشى از اين اوصاف سه گانه اشاره به فرشتگانى است كه در صفوف منظم قرار دارند ، و بخشى اشاره به آيات قرآن است كه مردم را از زشتىها باز مىدارد ، و قسمتى راجع به مؤمنان است كه تلاوت قرآن در نماز و غير نماز مىكنند ، اما تفكيك در ميان اين اوصاف بعيد به نظر مىرسد ، چرا كه عطف آنها با « فاء » نشان مىدهد كه همه اوصافى است براى يك گروه ، « علامه طباطبائى » در « الميزان » اين احتمال را نيز داده است كه اين اوصاف سه گانه براى فرشتگانى باشد كه مامور ابلاغ وحى الهى هستند ، آنها با صفوف منظم وحى را بدرقه مىكنند ، و شياطين را در مسير خود از سر راه عقب مىزنند و سرانجام آيات الهى را براى پيامبران تلاوت مىكنند .\r\n","page_name":" 8 ","page_number":8},
  {"content":"\r\nقابل توجه اينكه : « صافات » جمع « صافه » است كه آن نيز به نوبه خود مفهوم جمعى دارد ، و اشاره به گروهى است كه صف كشيده‌اند ، بنا بر اين « صافات » بيانگر صفوف متعدد است ( 1 ) .\r\nو « زاجرات » از ماده « زجر » به معنى « راندن چيزى با صدا و فرياد » است ، سپس در معنى گسترده ترى به كار رفته كه هر گونه طرد و منع را شامل مىشود .\r\nبنا بر اين « زاجرات » به معنى گروه هايى است كه به منع و طرد و زجر ديگران مىپردازند .\r\nو « تاليات » از ماده « تلاوت » جمع « تالى » است ، و به معنى گروه هايى است كه اقدام به تلاوت چيزى مىكنند ( 2 ) .\r\nو با توجه به وسعت و گستردگى مفاهيم اين الفاظ جاى تعجب نيست كه مفسران تفسيرهاى گوناگونى براى آن ذكر كرده‌اند كه در عين حال تضادى با هم ندارد ، و ممكن است همه آنها در مفهوم اين آيات جمع باشد ، و مثلا منظور از « صافات » تمام صفوف فرشتگانى است كه آماده اجراى اوامر الهى در عالم آفرينش هستند ، و نيز فرشتگانى است كه مامور نزول وحى بر پيامبران در عالم تشريعند ، و همچنين صفوف رزمندگان و مجاهدان راه خدا و يا صفوف نمازگزاران و عبادت كنندگان .\r\n\r\n","description":"","footnote":"\r\n( 1 ) و از اينجا روشن مىشود كه ذكر اين اوصاف به صورت « جمع مؤنث » به خاطر آن است كه مفرد آنها خود معنى جماعة دارد كه مؤنث لفظى است .\r\n( 2 ) قابل توجه اينكه به گفته بعضى از ارباب لغت جمع « تالى » « تاليات » است و جمع « تالية » « توالى » .\r\n","page_name":" 9 ","page_number":9},
  {"content":"\r\nهر چند قرائن نشان مىدهد كه بيشتر مراد از آن فرشتگان است ، و در بعضى از روايات نيز به آن اشاره شده است ( 1 ) .\r\nهمچنين مانعى ندارد كه « زجرات » هم شامل فرشتگانى شود كه وسوسه‌هاى شياطين را از قلوب انسانها دور مىكنند ، و هم انسانهايى كه به فريضه نهى از منكر مىپردازند و هم .\r\nو « تاليات » اشاره به تمام فرشتگان و جماعتهايى از مؤمنان باشد كه آيات الهى و ذكر خدا را پى در پى تلاوت مىكنند .\r\nدر اينجا اين سؤال پيش مىآيد كه ظاهر آيات به مقتضاى عطف اين سه جمله بر يكديگر با « فاء » اين است كه اين سه گروه پشت سر يكديگر قرار دارند ، آيا اين ترتيب از نظر انجام وظيفه است ؟ يا بر حسب مقام ؟ يا هر دو معنى ؟\r\nپيدا است صف كشيدن و آماده شدن در مرحله نخست قرار دارد ، سپس طرد كردن موانع از سر راه ، و بعد از آن بيان دستورات و اجراى آنها .\r\nاز سوى ديگر آنها كه آماده اجراى فرمان مىشوند مقامى دارند ، و آنها كه موانع را طرد مىكنند مقامى برتر ، و آنها كه فرمانها را مىخوانند و به اجراء در مىآورند از همه بلند مقامترند .\r\nبه هر حال سوگند پروردگار به همه اين گروه‌ها حاكى از عظمت مقام آنها در پيشگاه او است ، و ضمنا الهام كننده اين حقيقت است كه رهروان راه حق نيز براى رسيدن به مقصود بايد از اين سه مرحله بگذرند :\r\nنخست صفوف خود را منظم سازند ، و هر گروه در صف خود قرار گيرد .\r\nسپس به طرد موانع از سر راه ، و رفع مزاحمات با فرياد بلند ، همان فريادى كه در مفهوم زجر نهفته شده است ، بپردازند ، و بعد از آن آيات الهى و فرمانهاى پروردگار را بر قلوب آماده پى در پى بخوانند و در مقام تحقق بخشيدن به محتواى\r\n\r\n","description":"","footnote":"\r\n( 1 ) تفسير برهان جلد 4 صفحه 15 الدر المنثور جلد 5 صفحه 271 .\r\n","page_name":" 10 ","page_number":10},
  {"content":"\r\nآن برآيند .\r\nمجاهدان راه حق نيز راهى جز گذشتن از اين سه مرحله ندارند ، همانگونه كه علما و دانشمندان راستين در تلاشهاى جمعى خود نيز بايد از همين برنامه الهام گيرند .\r\nو قابل توجه اينكه بعضى از مفسران آيات را به « مجاهدان » و بعضى به « علماء » تفسير كرده‌اند ، ولى محدود ساختن مفهوم آيات به اين دو گروه بعيد به نظر مىرسد اما عموميت آيات بعيد نيست ، و اگر هم آن را مخصوص فرشتگان بدانيم باز ديگران مىتوانند در زندگى خود از برنامه اين فرشتگان الهام بگيرند .\r\n« امير مؤمنان على » ع نيز در نخستين خطبه « نهج البلاغه » ، آنجا كه سخن از فرشتگان مىگويد و آنها را به گروه‌هاى مختلفى تقسيم مىكند ، مىفرمايد :\r\nو صافون لا يتزايلون ، و مسبحون لا يسامون ، لا يغشاهم نوم العيون ، و لا سهو العقول ، و لا فترة الأبدان ، و لا غفلة النسيان ، و منهم امناء على وحيه ، و السنة الى رسله :\r\n« گروهى از آنان در صفوفى كه از هم پراكنده نمىشود قرار دارند ، همواره تسبيح مىگويند و خسته نمىشوند ، هيچگاه خواب چشمانشان را نمىپوشاند ، و عقولشان گرفتار سهو و نسيان نمىگردد ، سستى بدن دامان آنها را نمىگيرد ، و غفلت نسيان بر آنان عارض نمىشود ، و گروهى از آنان امناى وحى اويند ، و زبانهايش به سوى پيامبران ( 1 ) .\r\nآخرين سخن در باره اين آيات سه گانه اينكه : بعضى معتقدند سوگند در اين آيات به ذات پاك خدا ياد شده ، و كلمه « رب » در همه اينها در تقدير است ، و در معنى چنين بوده : و رب الصافات صفا و رب الزاجرات زجرا و رب التاليات ذكرا :\r\n« سوگند به پروردگار گروه هايى كه صف مىكشند و صفوف خود را منظم\r\n\r\n","description":"","footnote":"\r\n( 1 ) نهج البلاغه خطبه 1 .\r\n","page_name":" 11 ","page_number":11},
  {"content":"\r\nمىسازند ، و سوگند به پروردگار آنها كه طرد و زجر مىكنند ، و سوگند به پروردگار آنها كه ذكر خدا را پى در پى تلاوت مىنمايند .\r\nكسانى كه آيات را چنين تفسير كرده‌اند گويا چنين مىپندارند كه چون به بندگان دستور داده شده به غير خدا قسم ياد نكنند پس خدا نيز به غير ذات خود قسم ياد نمىكند ، به علاوه قسم بايد به امر مهمى باشد و مهم ذات پاك او است .\r\nاما آنها از اين نكته غفلت دارند كه حساب خدا از بندگانش جدا است ، او براى توجه دادن انسانها به آيات « آفاقى » و « انفسى » و نشانه‌هاى قدرتش در زمين و آسمان ، پيوسته به موجودات مختلف سوگند ياد مىكند ، تا آنها را به تفكر در اين آيات وادارد ، و از اين راه او را بشناسند .\r\nاز اين گذشته در آياتى از قرآن مجيد - مانند آيات سوره و الشمس - سوگند به موجودات جهان در كنار سوگند به ذات پاكش قرار گرفته ، و در آنجا تقدير گرفتن چيزى ممكن نيست ، مىفرمايد : وَالسَّماءِ وَما بَناها وَالأَرْضِ وَما طَحاها وَنَفْسٍ وَما سَوَّاها : « سوگند به آسمان و كسى كه آسمان را بنا كرده ، سوگند به زمين و آن كس كه زمين را گسترده ، و سوگند به روح و جان آدمى و آن كس كه آن را منظم ساخته است » ( 1 ) .\r\nبه هر حال ظاهر آيات مورد بحث سوگند به اين گروه‌هاى سه گانه است و تقديرگرفتن چيزى خلاف ظاهر است ، و بدون دليل نمىتوان آن را پذيرفت .\r\nاكنون ببينيم اين سوگندهاى پر محتوا سوگند به صفوف فرشتگان و انسانها براى چه منظورى بوده است ؟\r\nآيه بعد اين مطلب را روشن ساخته مىگويد : « معبود شما مسلما يكتا است »\r\n\r\n","description":"","footnote":"\r\n( 1 ) سوره « و الشمس » آيات 5 - 7 .\r\n","page_name":" 12 ","page_number":12},
  {"content":"\r\n( * ( إِنَّ إِلهَكُمْ لَواحِدٌ ) * ) .\r\nسوگند به آن مقدساتى كه گفته شد كه بتها همه بر بادند ، و هيچگونه شريك و شبيه و نظيرى براى پروردگار نيست .\r\nسپس مىافزايد : « همان پروردگار آسمانها و زمين و آنچه در ميان آن دو قرار دارد ، و پروردگار مشرقها » ! ( * ( رَبُّ السَّماواتِ وَالأَرْضِ وَما بَيْنَهُما وَرَبُّ الْمَشارِقِ ) * ) .\r\nدر اينجا دو سؤال پيش مىآيد :\r\n1 - بعد از ذكر آسمانها و زمين و آنچه در ميان آن دو قرار گرفته ديگر چه نيازى به ذكر « مشارق » ( مشرقها ) مىباشد كه اين نيز جزئى از آن است .\r\nپاسخ اين سؤال با توجه به يك نكته روشن مىشود و آن اينكه : « مشارق » خواه اشاره به مشرقها و خاستگاههاى خورشيد در ايام سال بوده باشد ، و يا مشرقهاى ستارگان مختلف آسمان ، همه داراى نظم و برنامه خاصى است كه نظام آنها علاوه بر نظام آسمانها و زمين قدرت و علم بىپايان آفريننده و مدبر آنها است .\r\nخورشيد آسمان در هر روز از سال از نقطه اى غير از نقطه روز قبل و بعد طلوع مىكند ، و فاصله اين نقاط با يكديگر آن قدر منظم و دقيق است كه حتى يك هزارم ثانيه كم و زياد نمىشود ، و هزاران هزار سال است كه نظم « مشارق شمس » برقرار مىباشد .\r\nدر طلوع و غروب ستارگان ديگر نيز همين نظام حكمفرما است .\r\nبعلاوه اگر خورشيد اين مسير تدريجى را در طول سال نمىپيمود ، فصول چهارگانه و بركات مختلفى كه از آن حاصل مىشود عايد ما نمىگشت ، و اين خود نشانه ديگرى بر عظمت و تدبير او است .\r\nاز اين گذشته يكى ديگر از معانى « مشارق » اين است كه زمين به خاطر\r\n","description":"","footnote":"","page_name":" 13 ","page_number":13},
  {"content":"\r\nكروى بودن هر نقطه اى از آن نسبت به نقطه ديگر مشرق يا مغرب محسوب مىشود ، و به اين ترتيب آيه فوق ما را به كرويت زمين و مشرقها و مغربهاى آن توجه مىدهد ( اراده هر دو معنى از آيه نيز بىمانع است ) .\r\n2 - سؤال ديگر اينكه : چرا در مقابل « مشارق » سخن از « مغارب » به ميان نيامده همانگونه كه در آيه 40 سوره معارج آمده است : فَلا أُقْسِمُ بِرَبِّ الْمَشارِقِ وَالْمَغارِبِ : « سوگند به پروردگار مشرقها و مغربها » ! پاسخ اين است كه گاه بخشى از كلام را به قرينه بخش ديگر حذف مىكنند ، و گاه هر دو را با هم مىآورند ، و در اينجا ذكر « مشارق » قرينه اى است بر « مغارب » و اين تنوع در بيان از فنون فصاحت محسوب مىشود .\r\nو به گفته بعضى از مفسران اين نكته نيز قابل توجه است كه ذكر « مشارق » متناسب با طلوع وحى است كه به وسيله فرشتگان « تاليات ذكرا » بر قلب پاك پيامبر ص نازل گرديد ( 1 ) .\r\n\r\n","description":"","footnote":"\r\n( 1 ) تفسير الميزان جلد 17 صفحه 128 .\r\n","page_name":" 14 ","page_number":14},
  {"content":"\r\n\r\n[ سوره الصافات ‹ 37 › : آيات 6 تا 10 
  ]\r\nإِنَّا زَيَّنَّا السَّماءَ الدُّنْيا بِزِينَةٍ الْكَواكِبِ ‹ 6 › وَحِفْظاً مِنْ كُلِّ شَيْطانٍ مارِدٍ ‹ 7 › لا يَسَّمَّعُونَ إِلَى الْمَلإِ الأَعْلى وَيُقْذَفُونَ مِنْ كُلِّ جانِبٍ ‹ 8 › دُحُوراً وَلَهُمْ عَذابٌ واصِبٌ ‹ 9 › إِلَّا مَنْ خَطِفَ الْخَطْفَةَ فَأَتْبَعَه شِهابٌ ثاقِبٌ ‹ 10 ›\r\n\r\nترجمه :\r\n6 - ما آسمان پائين را با ستارگان تزيين كرديم .\r\n7 - و آن را از هر شيطان خبيثى حفظ نموديم .\r\n8 - آنها نمىتوانند به ( سخنان ) فرشتگان عالم بالا گوش فرا دهند ( و هر گاه چنين بخواهند ) از هر سو هدف تيرها قرار مىگيرند ! 9 - آنها به شدت به عقب رانده مىشوند ، و براى آنان عذاب دائم است .\r\n10 - مگر آنها كه در لحظه اى كوتاه براى استراق سمع به آسمان نزديك شوند كه « شهاب ثاقب » آنها را تعقيب مىكند !\r\n\r\nتفسير :\r\n\r\nپاسدارى آسمان از نفوذ شياطين !\r\nدر آيات گذشته سخن از صفوف مختلف فرشتگان الهى بود كه ماموريتهاى بزرگى بر عهده دارند ، و در آيات مورد بحث از نقطه مقابل آنها ، يعنى گروه هاى\r\n","description":"","footnote":"","page_name":" 15 ","page_number":15},
  {"content":"\r\nشياطين و سرنوشت آنها ، سخن مىگويد ، و مىتواند مقدمه اى باشد براى ابطال اعتقاد جمعى از مشركان كه شياطين و جن را معبود خود قرار مىدادند ، و در ضمن درسى از توحيد در لابلاى آن نهفته است .\r\nنخست مىگويد : « ما آسمان نزديك ( آسمان پائين ) را به زينت ستارگان تزيين كرده‌ايم » ( * ( إِنَّا زَيَّنَّا السَّماءَ الدُّنْيا بِزِينَةٍ الْكَواكِبِ ) * ) ( 1 ) .\r\nبه راستى يك نگاه به صفحه آسمان در شبهاى تاريك و پر ستاره ، چنان منظره زيبايى در نظر انسان مجسم مىسازد كه او را مسحور و مفتون خويش سازد .\r\nگويى با زبان بىزبانى با ما سخن مىگويند ، و رازهاى آفرينش را بازگو مىكنند گويى همه شاعرند و زيباترين غزلهاى عشقى و عرفانى را پى در پى مىسرايند .\r\nچشمكزدنهاى آنها بيانگر رازهايى است كه جز در ميان عاشق و معشوق وجود ندارد .\r\nبه راستى منظره ستارگان آسمان آن قدر زيبا است كه هرگز چشم از ديدن آن خسته نمىشود ، بلكه خستگى را از تمام وجود انسان بيرون مىكند ( هر چند اين مسائل در عصر و زمان ما براى شهرنشينانى كه در دود كارخانه‌ها غوطه ورند ، و طبعا آسمانى تاريك و سياه دارند چندان مفهوم نيست ، ولى روستانشينان هنوز مىتوانند ناظر اين گفته قرآنى يعنى تزيين آسمان با ستارگان درخشان باشند .\r\nجالب اينكه مىگويد : « آسمان پائين را با كواكب تزيين كرديم » در حالى كه فرضيه اى كه در آن زمان بر افكار و دانشمندان حاكم بود مىگفت فقط آسمان بالا آسمان ستارگان ثوابت است ( آسمان هشتم طبق فرضيه بطلميوس ) .\r\n\r\n","description":"","footnote":"\r\n( 1 ) از نظر تركيبى « الكواكب » بدل از « زينت » است ، و اين احتمال نيز وجود دارد كه عطف بيان بوده باشد ، و زينت در اينجا معنى اسم مصدرى دارد نه مصدرى ، در كتابهاى ادبى آمده است كه هر گاه نكره بدل از معرفه باشد بايد با وصف همراه گردد ولى در عكس آن لازم نيست ( دقت كنيد ) .\r\n","page_name":" 16 ","page_number":16},
  {"content":"\r\nولى چنان كه مىدانيم بطلان اين فرضيه اثبات شده و عدم پيروى قرآن از فرضيه نادرست مشهور آن زمان خود معجزه زنده اى از اين كتاب آسمانى است ( دقت كنيد ) .\r\nنكته جالب ديگر اينكه از نظر علم امروز مسلم است كه چشمك زدن زيباى ستارگان به خاطر قشر هوايى است كه اطراف زمين را فرا گرفته ، و آنها را به اين كار وامىدارد ، و اين با تعبير « * ( السَّماءَ الدُّنْيا ) * » ( آسمان پائين ) بسيار مناسب است ، اما در بيرون جو زمين ، ستارگان خيره خيره نگاه مىكنند و فاقد تلألؤ هستند .\r\nدر آيه بعد به محفوظ بودن صحنه آسمان از نفوذ شياطين اشاره كرده مىگويد :\r\n« ما آن را از هر شيطان خبيث و عارى از خير و نيكى حفظ كرديم » ( * ( وَحِفْظاً مِنْ كُلِّ شَيْطانٍ مارِدٍ ) * ) ( 1 ) .\r\n« مارد » از ماده « مرد » ( بر وزن سرد ) در اصل به معنى سرزمين بلندى است كه خالى از هر گونه گياه باشد ، به درختى كه از برگ برهنه شود نيز « امرد » گويند ، و به همين مناسبت بر نوجوانى كه مو در صورتش نروئيده اين كلمه اطلاق مىشود ، و در اينجا منظور از « مارد » كسى است كه عارى از هر گونه خير و بركت و به تعبير خودمان « بىهمه چيز » ! باشد .\r\nمىدانيم يكى از طرق حفظ آسمان از صعود شياطين به وسيله گروهى از ستارگان است كه « شهب » ناميده مىشود كه در آيات بعد به آن اشاره خواهد شد .\r\n\r\n","description":"","footnote":"\r\n( 1 ) « حفظا » به گفته بسيارى از مفسران « مفعول مطلق » براى فعل مقدرى است و در تقدير چنين بوده و حفظناها حفظا .\r\nبعضى نيز احتمال داده‌اند كه عطف بر محل « بزينة » كه « مفعول له » است بوده باشد ، كه در تقدير چنين مىشود « انا خلقنا الكواكب زينة للسماء و حفظا » .\r\n","page_name":" 17 ","page_number":17},
  {"content":"\r\nسپس مىافزايد : « آنها نمىتوانند به سخنان فرشتگان عالم بالا گوش فرا دهند ، و اسرار غيب را از آنها نشنوند ، و هر گاه بخواهند دست به چنين كارى زنند از هر سو هدف تيرهاى شهاب قرار مىگيرند » ! ( * ( لا يَسَّمَّعُونَ إِلَى الْمَلإِ الأَعْلى وَيُقْذَفُونَ مِنْ كُلِّ جانِبٍ ) * ) .\r\nآرى « آنها به شدت به عقب رانده مىشوند ، و از صحنه آسمان طرد مىگردند ، و براى آنها عذاب دائم است » ( * ( دُحُوراً وَلَهُمْ عَذابٌ واصِبٌ ) * ) .\r\n« لا يسمعون » ( كه به معنى لا يتسمعون است ) مفهومش اين است كه آنها مىخواهند اخبار « ملا اعلى » را بشنوند اما به آنها اجازه داده نمىشود .\r\n« ملا اعلى » به معنى فرشتگان عالم بالا است ، زيرا « ملا » در اصل به جماعت و گروهى گفته مىشود كه بر نظر واحدى اتفاق دارند و چشم ديگران را با اين هماهنگى و وحدت پر مىكنند ، و اشراف و اعيان و اطرافيان مراكز قدرت را نيز « ملا » مىگويند زيرا كه وضع ظاهرى آنها چشم پركن است ، ولى هنگامى كه توصيف به « اعلى » مىشود اشاره به ملائكه كرام و فرشتگان و الا مقام حق است .\r\n« يقذفون » از ماده « قذف » به معنى پرتاب كردن و تير انداختن به مكان دور است ، و منظور در اينجا طرد « شياطين » به وسيله « شهب » مىباشد كه بعدا به شرح و تفسير آن خواهيم پرداخت ، و اين نشان مىدهد كه خداوند حتى به آنها اجازه نمىدهد به قلمرو ملا اعلى نزديك شوند .\r\n« دحورا » از ماده « دحر » ( بر وزن دهر ) به معنى راندن و دور ساختن است ، و « واصب » در اصل به معنى بيماريهاى مزمن است ، ولى به طور كلى به معنى دائم و مستمر و گاه به معنى خالص نيز آمده است ( 1 ) .\r\n\r\n","description":"","footnote":"\r\n( 1 ) در باره معنى « واصب » در جلد 11 صفحه 261 ذيل آيه 52 سوره نحل نيز بحث شده است .\r\n","page_name":" 18 ","page_number":18},
  {"content":"\r\nدر اينجا اشاره به اين است كه نه تنها شياطين از نزديكشدن به عرصه آسمان منع و طرد مىشوند بلكه سرانجام گرفتار عذاب دائم نيز مىگردند .\r\nدر آخرين آيه مورد بحث به گروهى از شياطين سركش و جسور اشاره مىكند كه قصد صعود به عرصه بلند آسمان مىكنند ، مىفرمايد : « مگر آنها كه در لحظات كوتاهى به عرصه آسمان براى استراق سمع نزديك شوند كه شهاب ثاقب آنها را تعقيب مىكند و مىسوزاند » ! ( * ( إِلَّا مَنْ خَطِفَ الْخَطْفَةَ فَأَتْبَعَه شِهابٌ ثاقِبٌ ) * ) .\r\n« خطفة » يعنى چيزى را به سرعت ربودن .\r\n« شهاب » در اصل به معنى شعله اى است كه از آتش افروخته زبانه مىكشد ، و به شعله‌هاى آتشينى كه در آسمان به صورت خط ممتد ديده مىشود نيز مىگويند .\r\nمىدانيم اينها ستاره نيستند ، بلكه شبيه ستارگانند ، قطعات سنگهاى كوچكى هستند كه در فضا پراكنده‌اند ، و هنگامى كه در حوزه جاذبه زمين قرار گيرند به سوى زمين جذب شوند ، و بر اثر سرعت و شدت برخورد آنها با هواى اطراف زمين مشتعل و برافروخته مىشوند .\r\n« ثاقب » به معنى نافذ و سوراخ كننده است ، گويى بر اثر نور شديد صفحه چشم را سوراخ كرده و به درون چشم انسان نفوذ مىكند ، و در اينجا اشاره به اين است كه به هر موجودى اصابت كند آن را سوراخ كرده و آتش مىزند .\r\nبه اين ترتيب دو گونه مانع در برابر نفوذ شياطين به صحنه آسمانها وجود دارد :\r\nمانع اول قذف و طرد از هر جانب است كه ظاهرا آن نيز بوسيله « شهب » صورت مىگيرد .\r\nمانع دوم عبارت از نوع خاصى از شهاب است كه « شهاب ثاقب » نام دارد ، و در انتظار آنها است كه گاه و بىگاه خود را به « ملاء اعلى » براى استراق سمع\r\n","description":"","footnote":"","page_name":" 19 ","page_number":19},
  {"content":"\r\nنزديك مىكنند ، و مورد اصابت آن قرار مىگيرند .\r\nنظير همين معنى در آيه 17 و 18 سوره حجر آمده است آنجا كه مىگويد وَحَفِظْناها مِنْ كُلِّ شَيْطانٍ رَجِيمٍ إِلَّا مَنِ اسْتَرَقَ السَّمْعَ فَأَتْبَعَه شِهابٌ مُبِينٌ :\r\n« ما بروج آسمانى را از هر شيطان مطرودى حفظ مىكنيم ، مگر آنها كه استراق سمع كنند كه شهاب مبين آنان را تعقيب مىكند » ( مىراند و مىسوزاند ) نظير همين تعبير در سوره ملك آيه 5 نيز آمده است : وَلَقَدْ زَيَّنَّا السَّماءَ الدُّنْيا بِمَصابِيحَ وَجَعَلْناها رُجُوماً لِلشَّياطِينِ : « ما آسمان پائين را به وسيله چراغهايى تزيين كرديم و ( قسمتى از ) آنها را براى طرد شياطين قرار داديم » .\r\n\r\nتوضيح و تكميل\r\nدر اين كه آيا بايد ظواهر اين الفاظ را حفظ كرد يا قرائنى در كار است كه بايد آنها را بر خلاف ظاهر تفسير كنيم ، و از قبيل تمثيل و تشبيه و كنايه بدانيم ؟\r\nدر ميان مفسران نظرهاى مختلفى وجود دارد .\r\nبعضى ظاهر اين آيات را بر همان معانى كه در به دو امر به نظر مىرسد حفظ كرده‌اند و گفته‌اند : در آسمانهاى نزديك و دوردست گروه هايى از فرشتگان ساكنند و اخبار حوادث اين جهان پيش از آنكه در زمين صورت گيرد در آنجا منعكس است .\r\nگروهى از شياطين مىخواهند به آسمانها صعود كنند و با استراق سمع چيزى از آن اخبار را بدانند ، و به كاهنان يعنى عوامل مربوط خود در ميان انسانها منتقل سازند ، اينجا است كه شهابها كه همانند ستاره‌هاى متحرك و كشيده اى هستند به سوى آنها پرتاب مىشود ، و آنها را به عقب مىراند ، يا نابود مىكند .\r\nآنها مىگويند : ممكن است ما دقيقا مفاهيم اين تعبيرات را امروز درك نكنيم اما موظف هستيم ظواهر آنها را حفظ كرده و اطلاع بيشتر را به آينده واگذاريم .\r\n","description":"","footnote":"","page_name":" 20 ","page_number":20},
  {"content":"\r\nاين تفسير را مرحوم طبرسى در « مجمع البيان » و آلوسى در « روح المعانى » و سيد قطب در « فى ظلال » و بعضى ديگر انتخاب كرده‌اند .\r\nدر حالى كه بعضى ديگر عقيده دارند آيات فوق شبيه آياتى است كه از « لوح » و « قلم » و « عرش » و « كرسى » سخن مىگويد ، و از قبيل تمثيل و كنايه است .\r\nآنها معتقدند اين آيات از قبيل تشبيه « معقول » به « محسوس » است ، و مصداق آيه 43 سوره عنكبوت مىباشد كه مىفرمايد وَتِلْكَ الأَمْثالُ نَضْرِبُها لِلنَّاسِ وَما يَعْقِلُها إِلَّا الْعالِمُونَ : « اينها مثلهايى است كه براى مردم مىزنيم و جز عالمان آن را درك نمىكنند » ! آنها سپس افزوده‌اند : منظور از آسمانهايى كه فرشتگان ساكن آن هستند عوالم ملكوت است كه افقش برتر از اين عالم حسى است ، و منظور از نزديك شدن شياطين به آسمان و « استراق سمع » و طرد شدن آنها به وسيله « شهب » اين است كه اين شياطين هر گاه به خواهند به عالم فرشتگان نزديك شوند تا از اسرار خلقت و حوادث آينده با خبر گردند به وسيله نور ملكوت كه طاقت تحمل آن را ندارد طرد مىشوند ، و به واسطه حق ، اباطيل آنها نفى مىگردد ، ذكر اين ماجرا به دنبال بحث از گروه‌هاى فرشتگان را در آغاز اين سوره مؤيد اين معنى مىشمرند ( 1 ) .\r\nاين احتمال نيز وجود دارد كه « سماء » در اينجا كنايه از آسمان ايمان و معنويت است كه همواره شياطين تلاش مىكنند به اين محدود راه بيابند ، و از طريق وسوسه در دل مؤمنان راستين نفوذ كنند ، اما پيامبران الهى و امامان معصوم ع و پيروان خط فكرى و عملى آنها با شهاب ثاقب علم و تقوى بر آنها هجوم مىبرند و آنها را از نزديكشدن به اين آسمان منع مىكنند .\r\nما اين تفسير را فقط به عنوان « يك احتمال » در اينجا مىآوريم و قرائن\r\n\r\n","description":"","footnote":"\r\n( 1 ) تلخيص از تفسير « الميزان » جلد 17 صفحه 130 .\r\n","page_name":" 21 ","page_number":21},
  {"content":"\r\nو شواهدى براى آن در جلد يازدهم ذيل آيه 18 سوره حجر ذكر كرده‌ايم ( براى توضيح بيشتر در مورد اين قرائن به صفحات 40 - 51 جلد يازدهم مراجعه فرمائيد ) .\r\nاين سه تفسير متفاوت در معنى اين آيات قرآن مجيد و آيات مشابه آن بود .\r\n\r\n[ سوره الصافات ‹ 37 › : آيات 11 تا 15 
  ]\r\nفَاسْتَفْتِهِمْ أَ هُمْ أَشَدُّ خَلْقاً أَمْ مَنْ خَلَقْنا إِنَّا خَلَقْناهُمْ مِنْ طِينٍ لازِبٍ ‹ 11 › بَلْ عَجِبْتَ وَيَسْخَرُونَ ‹ 12 › وَإِذا ذُكِّرُوا لا يَذْكُرُونَ ‹ 13 › وَإِذا رَأَوْا آيَةً يَسْتَسْخِرُونَ ‹ 14 › وَقالُوا إِنْ هذا إِلَّا سِحْرٌ مُبِينٌ ‹ 15 ›\r\n\r\nترجمه :\r\n11 - از آنها بپرس : آيا آفرينش ( و معاد ) آنان سختتر است يا آفرينش فرشتگان ( و آسمانها و زمين ) ما آنها را از گل چسبنده اى آفريديم .\r\n12 - تو از انكار آنها تعجب مىكنى ، ولى آنها مسخره مىكنند ! 13 - و هنگامى كه به آنها تذكر داده شود هرگز متذكر نمىشوند .\r\n14 - و هنگامى كه معجزه اى را ببينند ديگران را نيز به استهزا دعوت مىكنند ! 15 - و مىگويند اين فقط سحر آشكارى است .\r\n","description":"","footnote":"","page_name":" 22 ","page_number":22},
  {"content":"\r\n\r\nتفسير : آنها كه هرگز حق را پذيرا نمىشوند\r\nاين آيات هم چنان مساله رستاخيز و مخالفت منكران لجوج را تعقيب مىكند و به دنبال بحث گذشته از قدرت خداوند و خالق آسمان و زمين بر همه چيز مىفرمايد « از آنها بپرس آيا آفرينش و معاد آنها سختتر است يا آفرينش فرشتگان و آسمانها و زمين » ؟ ! ( * ( فَاسْتَفْتِهِمْ أَ هُمْ أَشَدُّ خَلْقاً أَمْ مَنْ خَلَقْنا ) * ) .\r\nآرى « ما آنها را از موضوع ساده اى از گل چسبنده آفريده‌ايم » ! ( * ( إِنَّا خَلَقْناهُمْ مِنْ طِينٍ لازِبٍ ) * ) .\r\nگويا مشركان كه منكر معاد بودند بعد از شنيدن آيات گذشته در مورد آفرينش آسمان و زمين و فرشتگان اظهار داشتند ، آفرينش ما از آن مهمتر است .\r\nقرآن در پاسخ آنها مىگويد : آفرينش انسانها در مقابل آفرينش زمين و آسمان پهناور و فرشتگانى كه در اين عوالم هستند چيز مهمى نيست ، چرا كه مبدء آفرينش انسان يك مشت خاك چسبنده بيش نبوده است .\r\n« استفتهم » از ماده « استفتاء » در اصل به معنى مطالبه اخبار جديد است ، و اينكه به نوجوان « فتى » گفته مىشود نيز به خاطر تازگى جسم و روح او است ( 1 ) .\r\nاين تعبير اشاره به اين است كه اگر به راستى آنها آفرينش خود را مهمتر و محكمتر از آفرينش آسمان و فرشتگان مىدانند مطلب جديد و بىسابقه اى مىگويند .\r\nواژه « لازب » به گفته بعضى در اصل « لازم » بوده كه « ميم » آن تبديل به « ب » شده است و اكنون به همين صورت استعمال مىشود ، و در هر حال به معنى گلهايى است كه ملازم يكديگر يعنى چسبنده‌اند زيرا مبدأ آفرينش انسان نخست\r\n\r\n","description":"","footnote":"\r\n( 1 ) « روح المعانى » ذيل آيه مورد بحث .\r\n","page_name":" 23 ","page_number":23},
  {"content":"\r\n« خاك » بود سپس با « آب » آميخته شد ، كم كم به « صورت لجن بدبويى » درآمد ، و بعد به صورت « گل چسبنده اى » شد ( و با اين بيان جمع ميان تعبيرات گوناگون در آيات قرآن مجيد مىشود ) .\r\nسپس مىافزايد : « تو از انكار آنها نسبت به معاد تعجب مىكنى ولى آنها معاد را مسخره مىكنند » ( * ( بَلْ عَجِبْتَ وَيَسْخَرُونَ ) * ) .\r\nتو آن قدر با قلب پاكت مساله را واضح مىبينى كه از انكار آن در شگفتى فرو مىروى ، و اما اين ناپاكدلان آن قدر آن را محال مىشمرند كه به استهزا برمىخيزند .\r\nعامل اين زشتكاريها تنها نادانى و جهل نيست ، بلكه لجاجت و عناد است ، لذا « هنگامى كه به آنها يادآورى شود - يادآورى دلائل معاد و مجازات الهى - هرگز متذكر نمىگردند » و هم چنان به راه خويش ادامه مىدهند ( * ( وَإِذا ذُكِّرُوا لا يَذْكُرُونَ ) * ) .\r\nحتى از اين بالاتر « هر گاه معجزه اى از معجزات تو را ببينند نه تنها به سخريه و استهزاء مىپردازند بلكه ديگران را نيز به مسخره كردن وامىدارند » ! ( * ( وَإِذا رَأَوْا آيَةً يَسْتَسْخِرُونَ ) * ) .\r\n« و مىگويند اين فقط سحر آشكارى است و نه چيز ديگر » ! ( * ( وَقالُوا إِنْ هذا إِلَّا سِحْرٌ مُبِينٌ ) * ) .\r\nتعبير آنها به « هذا » ( اين ) به منظور تحقير و بىارزش نشان دادن معجزات و آيات الهى است ، و تعبير به « سحر » به خاطر اين بوده است كه از يك سو\r\n","description":"","footnote":"","page_name":" 24 ","page_number":24},
  {"content":"\r\nاعمال خارق العاده پيامبر اسلام ص قابل انكار نبود ، و از سوى ديگر نمىخواستند به عنوان يك معجزه در برابر آن تسليم شوند ، تنها واژه اى كه مىتوانسته شيطنت آنها را منعكس كند و هوسهاى آنها را ارضا نمايد همين واژه « سحر » بوده است ، كه در عين حال اعتراف دشمن را به نفوذ عجيب و فوق العاده قرآن و معجزات پيامبر ص نشان مىدهد .\r\n\r\nنكته‌ها :\r\n1 - جمله « يستسخرون » به عقيده جمعى از مفسران به معنى « يسخرون » ( مسخره مىكنند ) آمده و در ميان اين دو تعبير فرقى نيست ، در حالى كه بعضى ديگر براى اين دو معنى متفاوتى قائلند : « يستسخرون » را به خاطر مفهومى كه در باب استفعال نهفته شده به معنى دعوتكردن ديگران به سخريه نمودن دانسته‌اند ، اشاره به اينكه نه تنها خودشان آيات الهى را به باد استهزاء مىگرفتند بلكه تلاش و كوشش داشتند كه ديگران نيز اين كار را انجام دهند تا مساله به شكل عمومى در جامعه درآيد .\r\nبعضى تفاوت اين دو را در تاكيد بيشترى مىدانند كه از جمله « يستسخرون » استفاده مىشود .\r\nو بعضى اين جمله را به عنوان « اعتقاد به سخريه بودن چيزى » تفسير كرده‌اند ، يعنى آنها بر اثر انحراف شديد به راستى معتقد بودند كه اين معجزات سخريه اى بيش نيست ! ولى معنى دوم از همه مناسبتر به نظر مىرسد .\r\n2 - بعضى از مفسران شان نزولى براى آيه فوق نيز آورده‌اند كه خلاصه اش اين است : پيامبر ص يكى از مشركان را به نام « ركانه » در يكى از كوه هاى\r\n","description":"","footnote":"","page_name":" 25 ","page_number":25},
  {"content":"\r\nاطراف مكه در حالى كه تنها بود ملاقات كرد « ركانه » با اينكه از نيرومندترين و قوىترين مردم مكه بود پيامبر ص او را بر زمين فرو كوفت تا به او نشان دهد كه از نيروى اعجاز برخوردار است ، چرا كه از طرق عادى پيروزى حريف مسلم بود ، سپس بعضى از معجزات ديگر خود را به او نشان داد كه آن نيز براى هدايت او به تنهايى كافى بود ، ولى او نه تنها ايمان نياورد بلكه به مكه آمد و صدا زد « يا بنى هاشم ساحروا بصاحبكم اهل الارض » : « اى بنى هاشم ! دوست شما آن قدر در سحر نيرومند است كه مىتوانيد به وسيله او با تمام ساحران روى زمين مقابله كنيد » آيات فوق در باره او و مانند او نازل گرديد ( 1 ) .\r\n\r\n","description":"","footnote":"\r\n( 1 ) تفسير روح المعانى جلد 23 صفحه 71 .\r\n","page_name":" 26 ","page_number":26},
  {"content":"\r\n\r\n[ سوره الصافات ‹ 37 › : آيات 16 تا 23 
  ]\r\nأَ إِذا مِتْنا وَكُنَّا تُراباً وَعِظاماً أَ إِنَّا لَمَبْعُوثُونَ ‹ 16 › أَ وَآباؤُنَا الأَوَّلُونَ ‹ 17 › قُلْ نَعَمْ وَأَنْتُمْ داخِرُونَ ‹ 18 › فَإِنَّما هِيَ زَجْرَةٌ واحِدَةٌ فَإِذا هُمْ يَنْظُرُونَ ‹ 19 › وَقالُوا يا وَيْلَنا هذا يَوْمُ الدِّينِ ‹ 20 ›\r\nهذا يَوْمُ الْفَصْلِ الَّذِي كُنْتُمْ بِه تُكَذِّبُونَ ‹ 21 › احْشُرُوا الَّذِينَ ظَلَمُوا وَأَزْواجَهُمْ وَما كانُوا يَعْبُدُونَ ‹ 22 › مِنْ دُونِ اللَّه فَاهْدُوهُمْ إِلى صِراطِ الْجَحِيمِ ‹ 23 ›\r\n\r\nترجمه :\r\n16 - آنها مىگويند آيا هنگامى كه ما مرديم و خاك و استخوان شديم بار ديگر برانگيخته خواهيم شد ؟ ! 17 - يا پدران نخستين ما ( باز مىگردند ) ؟\r\n18 - بگو آرى ، همه شما زنده مىشويد ، در حالى كه خوار و كوچك خواهيد بود .\r\n19 - تنها يك صيحه عظيم واقع مىشود ناگهان همه ( از قبرها برمىخيزند و ) نگاه مىكنند .\r\n20 - و مىگويند : اى واى بر ما اين روز جزا است ؟ !\r\n","description":"","footnote":"","page_name":" 27 ","page_number":27},
  {"content":"\r\n21 - ( آرى ) اين همان روز جدايى است كه شما آن را تكذيب مىكرديد ( جداى حق از باطل ) .\r\n22 - ( در اين هنگام به فرشتگان دستور داده مىشود ) ظالمان و همرديفان آنها و آنچه را مىپرستيدند . . .\r\n23 - ( آرى آنچه را ) جز خدا مىپرستيدند جمع كنيد و به سوى راه دوزخ هدايتشان نمائيد .\r\n\r\nتفسير : آيا ما و پدرانمان زنده مىشويم ؟\r\nاين آيات نيز هم چنان گفتگوهاى منكران معاد و پاسخ به آنها را ادامه مىدهد .\r\nنخستين آيه استبعاد منكران رستاخيز را به اين صورت منعكس مىكند :\r\nآنها مىگفتند : « آيا هنگامى كه ما مرديم و خاك و استخوان شديم بار ديگر برانگيخته خواهيم شد » ؟ ! ( * ( أَ إِذا مِتْنا وَكُنَّا تُراباً وَعِظاماً أَ إِنَّا لَمَبْعُوثُونَ ) * ( 1 ) .\r\nو از اين بالاتر اينكه آيا پدران نخستين ما نيز برانگيخته مىشوند « ؟ ! ( * ( أَ وَآباؤُنَا الأَوَّلُونَ ) * ) .\r\nهمانها كه جز مشتى استخوان پوسيده ، يا خاكهاى پراكنده وجودشان باقى نمانده است ، چه كسى مىتواند اين اجزاى متفرق را جمع كند ؟ و چه كسى مىتواند لباس حيات بر آنان بپوشاند .\r\nاما اين كوردلان فراموش كرده بودند كه روز نخست همه خاك بودند ، و از خاك آفريده شدند ، اگر در قدرت خدا شك داشتند بايد بدانند خداوند يك بار قدرت خود را به اينها نشان داده بود ، و اگر در قابليت خاك مردد بودند ، آن هم\r\n\r\n","description":"","footnote":"\r\n( 1 ) اين آيه به صورت يك جمله شرطيه است كه جمله « * ( أَ إِذا مِتْنا . . . ) * » شرط آن را تشكيل مىدهد و جزاى آن محذوف است و جمله « * ( أَ إِنَّا لَمَبْعُوثُونَ ) * » قرينه بر آن است زيرا خود اين جمله طبق قواعد ادبى نمىتواند جزا واقع شود .\r\n","page_name":" 28 ","page_number":28},
  {"content":"\r\nيك بار به ثبوت رسيده بود ، بعلاوه آفرينش آسمانها و زمين با آن همه عظمت جاى ترديد در قدرت بىپايان حق براى كسى باقى نمىگذارد .\r\nقابل توجه اينكه آنها گفته‌هاى خود را در مقام انكار با انواع تاكيدها مؤكد مىساختند ( چرا كه جمله * ( أَ إِنَّا لَمَبْعُوثُونَ ) * هم « جمله اسميه » است ، و هم « ان » و « لام » كه هر كدام براى تاكيد مىباشد در آن به كار رفته ) و اين به دليل جهل و لجاجت آنها بود .\r\nاين نكته نيز قابل دقت است كه « تراب » ( خاك ) در آيه فوق بر « عظام » ( استخوانها ) مقدم داشته شده ، اين امر ممكن است اشاره به يكى از سه نكته باشد :\r\nنخست اينكه گر چه انسان بعد از مرگ ابتداء به صورت استخوان و بعد خاك در مىآيد ولى چون بازگشت خاك به حيات عجيبتر است مقدم ذكر شده .\r\nديگر اينكه هنگامى كه بدن مردگان متلاشى مىشود نخست گوشتها تبديل به خاك مىگردد و در كنار استخوانها قرار مىگيرد ، بنا بر اين در آن واحد هم خاك است و هم استخوان .\r\nو ديگر اينكه « تراب » اشاره به جسدهاى نياكان دور است و « عظام » اشاره به بدنهاى پدران است كه هنوز كاملا تبديل به خاك نشده است .\r\nسپس قرآن به كوبنده ترين پاسخها در برابر آنها پرداخته ، به پيغمبر اكرم ص مىفرمايد « به آنها بگو : آرى همه شما ، و نياكانتان مبعوث مىشويد در حالى كه ذليل و خوار و كوچك خواهيد بود » ؟ ! ( * ( قُلْ نَعَمْ وَأَنْتُمْ داخِرُونَ ) * ) ( 1 ) .\r\n\r\n","description":"","footnote":"\r\n( 1 ) « داخر » از ماده « دخر » ( بر وزن فخر ) و « دخور » هر دو به معنى ذلت و حقارت است ، آيه فوق در حقيقت جمله مقدرى دارد كه جواب اصلى همان بوده و بقيه چيزى اضافه بر آن است تا سخن قاطعيت بيشترى پيدا كند تقدير چنين بوده « نعم انكم مبعوثون حالكونكم داخرين » .\r\n","page_name":" 29 ","page_number":29},
  {"content":"\r\nگمان مىكنيد زنده كردن شما و همه پيشينيان براى خداوند قادر و توانا كار مشكلى است ، و عمل مهم سنگينى مىباشد ؟ نه « تنها يك صيحه و بانگ عظيم از ناحيه مامور پروردگار زده مىشود ، ناگهان همه از قبرها برمىخيزند ، و جان ميگيرند و با چشم خود صحنه محشر را كه تا آن روز تكذيب مىكردند نگاه مىكنند » ! ( * ( فَإِنَّما هِيَ زَجْرَةٌ واحِدَةٌ فَإِذا هُمْ يَنْظُرُونَ ) * ) .\r\n« زجرة » از ماده « زجر » چنان كه قبلا هم اشاره كرديم گاه به معنى طرد است ، و گاه به معنى فرياد ، و در اينجا منظور معنى دوم است ، و اشاره به نفخه دوم و صيحه ثانى اسرافيل مىباشد كه شرح پيرامون آن را به خواست خدا ذيل آيات سوره « زمر » خواهد آمد .\r\nجمله « ينظرون » ( نگاه مىكنند ) اشاره به نگاه كردن خيره خيره آنها به عرصه محشر يا نگاه كردن به عنوان انتظار عذاب است و در هر صورت منظور اين است كه نه تنها زنده مىشوند بلكه درك و ديد خود را با همان يك صيحه باز مىيابند ! تعبير به « * ( زَجْرَةٌ واحِدَةٌ ) * » با توجه به محتواى اين دو كلمه اشاره به سرعت و ناگهانى بودن رستاخيز و سهولت آن در برابر قدرت خدا است كه با يك فرياد آمرانه « فرشته رستاخيز » همه چيز روبراه مىشود ! اينجا است كه ناله اين مشركان مغرور و خيره سر كه نشانه ضعف و زبونى و بيچارگى آنها است برمىخيزد ، « و مىگويند اى واى بر ما اين روز جزا است » ! ( * ( وَقالُوا يا وَيْلَنا هذا يَوْمُ الدِّينِ ) * ) .\r\nآرى هنگامى كه چشمشان به دادگاه عدل الهى ، و شهود و قضات اين دادگاه ، و علائم و نشانه‌هاى مجازات مىافتد بىاختيار ناله و فرياد سر مىدهند\r\n","description":"","footnote":"","page_name":" 30 ","page_number":30},
  {"content":"\r\nو با تمام وجود اعتراف به حقانيت رستاخيز مىكنند ، اعترافى كه نمىتواند هيچ مشكلى را براى آنها حل كند ، و يا كمترين تخفيف در مجازات آنها ايجاد نمايد .\r\nاينجا است كه از ناحيه خداوند يا فرشتگان او به آنها خطاب مىشود آرى « امروز همان روز جدايى است كه شما آن را تكذيب مىكرديد » جدايى حق از باطل ، جدايى صفوف بدكاران از نيكوكاران ، و روز داورى پروردگار بزرگ « ( * ( هذا يَوْمُ الْفَصْلِ الَّذِي كُنْتُمْ بِه تُكَذِّبُونَ ) * ) .\r\nنظير همين تعبير در آيات ديگر قرآن به چشم مىخورد كه از روز قيامت به يوم الفصل يا روز جدايى تعبير شده ، چه تعبير عجيب و گويا و وحشتناكى ؟ ! ( 1 ) قابل توجه اينكه كافران كه در قيامت در باره آن روز سخن مىگويند تعبير به روز جزا مىكنند ( * ( يا وَيْلَنا هذا يَوْمُ الدِّينِ ) * ) .\r\nولى خداوند به عنوان « يوم الفصل » از آن ياد مىنمايد ( * ( هذا يَوْمُ الْفَصْلِ ) * ) .\r\nاين تفاوت تعبير ممكن است از اين نظر باشد كه مجرمان تنها به كيفر و مجازات خود مىانديشند ، ولى خداوند به معنى گسترده ترى اشاره مىكند كه مساله مجازات يكى از ابعاد آن است و آن اينكه روز قيامت روز جدايىها است ، آرى روز جدايى صفوف زشتكاران از نيكوكاران چنان كه در سوره يس آيه 59 آمده است « وَامْتازُوا الْيَوْمَ أَيُّهَا الْمُجْرِمُونَ » : « اى مجرمان از ديگران جدا شويد كه اينجا دار دنيا نيست كه بدكاران خود را در صف بندگان خدا جا زنند » و چه دردناك است كه آنها مشاهده مىكنند بستگان و فرزندان با ايمانشان از آنها جدا مىشوند و راه بهشت پيش مىگيرند .\r\nبعلاوه آن روز روز جدايى حق از باطل است ، مكتبها و خطوط متضاد و برنامه هاى\r\n\r\n","description":"","footnote":"\r\n( 1 ) دخان 40 - مرسلات 13 و 14 و 38 - و نبا 17 .\r\n","page_name":" 31 ","page_number":31},
  {"content":"\r\nراستين و دروغين همچون عالم دنيا بهم آميخته نيست ، بايد هر كدام در جايگاه خويش قرار گيرد .\r\nو از همه گذشته آن روز ، روز فصل به معنى روز داورى است ، و خداوند عالم و عادل در مقام قضاوت دقيقترين حكم را درباره بندگانش صادر مىكند ، و اينجا است كه رسوايى همه جانبه براى مشركان فراهم مىشود .\r\nكوتاه سخن اينكه طبيعت اين دنيا آميزش و اختلاط حق و باطل است ، در حالى كه طبيعت رستاخيز طبيعت جدايى اين دو از يكديگر مىباشد ، و به همين دليل يكى از نامهاى قيامت در قرآن مجيد كه بارها تكرار شده « يوم الفصل » است ، اصولا در روزى كه همه نهانها آشكار مىشود جدايى صفوف اجتنابناپذير است .\r\nسپس خداوند به فرشتگانى كه مامور كوچ دادن مجرمان به دوزخند فرمان مىدهد : « ظالمان و همرديفان آنها و آنچه را مىپرستيدند جمعآورى كنيد » ( * ( احْشُرُوا الَّذِينَ ظَلَمُوا وَأَزْواجَهُمْ وَما كانُوا يَعْبُدُونَ ) * ) .\r\nآرى « آنچه را جز خدا مىپرستيدند حركت دهيد و به سوى دوزخ هدايتشان كنيد » ! ( * ( مِنْ دُونِ اللَّه فَاهْدُوهُمْ إِلى صِراطِ الْجَحِيمِ ) * ) .\r\n« احشروا » از ماده « حشر » به گفته راغب در مفردات به معنى خارج كردن گروهى از مقر خود و گسيل داشتن آنها به ميدان جنگ و مانند آن است .\r\nاين واژه در بسيارى از موارد به معنى جمع كردن نيز آمده است .\r\nبه هر حال اين سخن يا از ناحيه خداوند است ، و يا از سوى گروهى از فرشتگان به گروه ديگرى كه مامور گردآورى و حركت دادن مجرمان به دوزخند ، و نتيجه يكى است .\r\n« ازواج » در اينجا يا اشاره به همسران مجرم و بتپرست آنها است ،\r\n","description":"","footnote":"","page_name":" 32 ","page_number":32},
  {"content":"\r\nو يا همفكران و همكاران و همشكلان آنها ، زيرا اين كلمه به هر دو معنى آمده است ، چنان كه در سوره واقعه آيه 7 مىخوانيم « وَكُنْتُمْ أَزْواجاً ثَلاثَةً » : « شما روز قيامت به سه گروه تقسيم مىشويد » .\r\nبنا بر اين مشركان ، با مشركان ، و بدكاران و تاريكدلان ، با اشباه و نظائر خود در صفوفى به سوى جهنم گسيل مىشوند .\r\nو يا اينكه منظور شياطينى است كه هم شكل و هم عمل آنها بودند .\r\nدر عين حال اين معانى سه گانه با هم منافاتى ندارد و ممكن است در مفهوم آيه جمع باشد .\r\nجمله « * ( ما كانُوا يَعْبُدُونَ ) * » اشاره به معبودهاى مشركان اعم از بتها و شياطين و انسانهاى جبارى همچون فراعنه و نمرودان است ، و تعبير به « * ( ما كانُوا يَعْبُدُونَ ) * » ( چيزهايى را كه مىپرستيدند ) ممكن است به خاطر اين باشد كه اغلب معبودهاى آنها موجودات بيجان و غير عاقل بوده ، و اين تعبير به اصطلاح به خاطر « تغليب » است .\r\n« جحيم » به معنى دوزخ از ماده « جحمه » ( بر وزن ضربه ) به معنى « شدت برافروختگى آتش » گرفته شده است .\r\nجالب اينكه تعبير مىكند آنها را به « صراط جحيم » هدايت كنيد ، چه عبارت عجيبى ؟ يك روز به سوى « صراط مستقيم » هدايت شدند ولى پذيرا نگشتند ، اما امروز بايد به « صراط جحيم » هدايت شوند و مجبورند بپذيرند ! اين سرزنشى است گرانبار كه اعماق روح آنها را مىسوزاند .\r\n","description":"","footnote":"","page_name":" 33 ","page_number":33},
  {"content":"\r\n\r\n[ سوره الصافات ‹ 37 › : آيات 24 تا 32 
  ]\r\nوَ قِفُوهُمْ إِنَّهُمْ مَسْؤُلُونَ ‹ 24 › ما لَكُمْ لا تَناصَرُونَ ‹ 25 › بَلْ هُمُ الْيَوْمَ مُسْتَسْلِمُونَ ‹ 26 › وَأَقْبَلَ بَعْضُهُمْ عَلى بَعْضٍ يَتَساءَلُونَ ‹ 27 › قالُوا إِنَّكُمْ كُنْتُمْ تَأْتُونَنا عَنِ الْيَمِينِ ‹ 28 ›\r\nقالُوا بَلْ لَمْ تَكُونُوا مُؤْمِنِينَ ‹ 29 › وَما كانَ لَنا عَلَيْكُمْ مِنْ سُلْطانٍ بَلْ كُنْتُمْ قَوْماً طاغِينَ ‹ 30 › فَحَقَّ عَلَيْنا قَوْلُ رَبِّنا إِنَّا لَذائِقُونَ ‹ 31 › فَأَغْوَيْناكُمْ إِنَّا كُنَّا غاوِينَ ‹ 32 ›\r\n\r\nترجمه :\r\n24 - آنها را متوقف سازيد كه بايد بازپرسى شوند .\r\n25 - شما چرا از هم يارى نمىطلبيد ؟\r\n","description":"","footnote":"","page_name":" 34 ","page_number":34},
  {"content":"\r\n26 - ولى آنها در آن روز تسليم قدرت خداوندند .\r\n27 - ( و در اينحال ) آنها رو به يكديگر كرده و از هم سؤال مىكنند . . .\r\n28 - گروهى مىگويند : ( شما رهبران گمراه ما ) از طريق خيرخواهى و نيكى وارد شديد ( اما جز مكر و فريب چيزى در كارتان نبود ) .\r\n29 - ( آنها در جواب ) مىگويند : شما خودتان اهل ايمان نبوديد ( تقصير ما چيست ) ؟\r\n30 - ما هيچگونه سلطه اى بر شما نداشتيم ، بلكه شما خود قومى طغيانگر بوديد ! 31 - اكنون فرمان خدا بر همه ما مسلم شده ، و همگى از عذاب او مىچشيم .\r\n32 - ( آرى ) ما شما را گمراه كرديم همانگونه كه خود گمراه بوديم .\r\n\r\nتفسير : گفتگوى رهبران و پيروان گمراه در دوزخ\r\nبطورى كه در آيات گذشته دانستيم فرشتگان مجازات ظالمان و همفكران آنها را به ضميمه بتها و معبودان دروغين يك جا كوچ مىدهند و به سوى جاده جهنم هدايت مىكنند .\r\nدر ادامه اين سخن قرآن مىگويد : در اين هنگام خطاب صادر مىشود « آنها را متوقف سازيد چون بايد مورد بازپرسى قرار گيرند » ( * ( وَقِفُوهُمْ إِنَّهُمْ مَسْؤُلُونَ ) * ) ( 1 ) .\r\nآرى آنها بايد متوقف گردند و به سؤالات مختلف پاسخ گويند .\r\nاما از آنها پيرامون چه چيز سؤال مىشود ؟\r\nبعضى گفته‌اند از بدعتهايى كه گذارده‌اند .\r\nبعضى ديگر گفته‌اند : از اعمال زشت و خطاهايشان .\r\n\r\n","description":"","footnote":"\r\n( 1 ) « قفوهم » از ماده « وقف » گاه به معنى متعدى استعمال مىشود ( نگهداشتن و حبس كردن ) و گاه به معنى لازم ( توقف كردن و ايستادن ) مصدر اولى وقف است و مصدر دومى وقوف .\r\n","page_name":" 35 ","page_number":35},
  {"content":"\r\nبعضى افزوده‌اند : از توحيد و لا إله الا اللَّه .\r\nبعضى گفته‌اند از نعمتها : از جوانى ، تندرستى ، عمر ، مال و مانند اينها .\r\nو در روايت معروفى كه از طرق اهل سنت و شيعه نقل شده آمده است كه از « ولايت على ع سؤال مىشود » ( 1 ) .\r\nالبته اين تفاسير با هم منافاتى ندارد ، چرا كه در آن روز از همه چيز سؤال مىشود ، از عقائد ، از توحيد ، و ولايت ، از گفتار و كردار ، و از نعمتها و مواهبى كه خدا در اختيار انسان گذارده است .\r\nدر اينجا اين سؤال پيش مىآيد كه چگونه نخست آنها را به سوى راه دوزخ مىبرند و سپس آنها را براى بازپرسى متوقف مىسازند ؟\r\nآيا نبايد بازپرسى و دادرسى مقدم بر اين كار صورت گيرد ؟\r\nاين سؤال را از دو طريق مىتوان پاسخ گفت :\r\nنخست اينكه جهنمى بودن اين گروه بر همه واضح است ، حتى بر خودشان ، و بازپرسى و سؤال براى اين است كه حد و حدود و ميزان جرمشان را براى آنها روشن سازد .\r\nديگر اينكه اين سؤالها براى داورى نيست ، بلكه يك نوع سرزنش و مجازات روانى مىباشد .\r\nالبته اينها همه در صورتى است كه سؤالات مربوط به آنچه در بالا آورديم بوده باشد اما اگر مربوط به آيه بعد باشد كه از آنها سؤال مىشود « چرا به يارى هم بر نمىخيزند » در اين صورت هيچ مشكلى در آيه باقى نمىماند ، ولى اين تفسير با روايات متعددى كه در اين زمينه وارد شده سازگار نيست مگر اينكه اين سؤال\r\n\r\n","description":"","footnote":"\r\n( 1 ) اين روايت را در « صواعق » از « ابو سعيد خدرى » از پيامبر ( ص ) و همچنين « حاكم ابو القاسم حسكانى » در « شواهد التنزيل » از آن حضرت نقل كرده ، در عيون اخبار الرضا نيز از امام على بن موسى الرضا ( ع ) نقل شده است .\r\n","page_name":" 36 ","page_number":36},
  {"content":"\r\nنيز جزئى از سؤالات مختلفى مىباشد كه از آنها صورت مىگيرد ( دقت كنيد ) .\r\nبه هر حال اين دوزخيان بينوا هنگامى كه به مسير جهنم هدايت مىشوند دستشان از همه جا بريده و كوتاه مىگردد ، به آنها گفته مىشود شما كه در دنيا در مشكلات به هم پناه مىبرديد ، و از يكديگر كمك مىگرفتيد « چرا در اينجا از هم يارى نمىطلبيد » ؟ ! ( * ( ما لَكُمْ لا تَناصَرُونَ ) * ) .\r\nآرى تمام تكيه گاه هايى كه در دنيا براى خود مىپنداشتيد همه در اينجا ويران گشته است ، نه از يكديگر مىتوانيد كمك بگيريد ، و نه معبودهايتان به يارى شما مىشتابند ، كه آنها خود نيز بيچاره و گرفتارند .\r\nمىگويند « ابو جهل » روز « بدر » صدا زد نحن جميع منتصر : « ما همگى به يارى هم بر مسلمانان پيروز خواهيم شد » كه قرآن مجيد سخن او را در آيه 44 سوره قمر بازگو كرده است « أَمْ يَقُولُونَ نَحْنُ جَمِيعٌ مُنْتَصِرٌ » ولى در قيامت از ابو جهلها و ابو جهل صفتان سؤال مىشود چرا به يارى هم قيام نمىكنيد ؟ اما آنها پاسخى براى اين سؤال ندارند و جز سكوت ذلتبار كارى انجام نمىدهند .\r\nدر آيه بعد مىافزايد : « بلكه آنها در آن روز در برابر فرمان خدا تسليم و خاضعند و هيچگونه قدرت اظهار وجود تا چه رسد به مخالفت ندارند » ( * ( بَلْ هُمُ الْيَوْمَ مُسْتَسْلِمُونَ ) * ) ( 1 ) .\r\nاينجا است كه آنها به سرزنش يكديگر برمىخيزند و هر يك اصرار دارد\r\n\r\n","description":"","footnote":"\r\n( 1 ) « استسلام » از ماده « سلامت » به مقتضاى باب « استفعال » به معنى طلب سلامت كردن است كه معمولا به هنگام قرار گرفتن در برابر يك قدرت بزرگ با انقياد و خضوع توام مىباشد .\r\n","page_name":" 37 ","page_number":37},
  {"content":"\r\nگناه خويش را به گردن ديگرى بيندازد ، دنباله روان رؤساء و پيشوايان خود را مقصر مىشمرند ، و پيشوايان پيروان خود را ، چنان كه در آيه بعد مىگويد : « آنها رو به سوى يكديگر مىكنند و يكديگر را مورد سؤال قرار مىدهند » ( * ( وَأَقْبَلَ بَعْضُهُمْ عَلى بَعْضٍ يَتَساءَلُونَ ) * ) .\r\nپيروان گمراه به پيشوايان گمراه كننده خود « مىگويند : شما شيطان صفتان از طريق نصيحت و خيرخواهى و دلسوزى و به عنوان هدايت و راهنمايى به سراغ ما مىآمديد » اما جز مكر و فريب چيزى در كار شما نبود ! ( * ( قالُوا إِنَّكُمْ كُنْتُمْ تَأْتُونَنا عَنِ الْيَمِينِ ) * ) .\r\nما كه به حكم فطرت طالب نيكيها و پاكيها و سعادتها بوديم دعوت شما را لبيك گفتيم ، بى خبر از اينكه در پشت اين چهره خيرخواهانه چهره ديوسيرتى نهفته است كه ما را به پرتگاه بدبختى مىكشاند ، آرى تمام گناهان ما به گردن شما است ، ما جز حسن نيت و پاكدلى سرمايه اى نداشتيم و شما ديوسيرتان دروغگو نيز جز فريب و نيرنگ چيزى در بساط نداشتيد ! .\r\nواژه « يمين » كه به معنى « دست راست » يا « سمت راست » است در ميان عرب گاهى كنايه از خير و بركت و نصيحت مىآيد ، و اصولا عربها آنچه را از طرف راست به آنها مىرسيد به « فال نيك » مىگرفتند ، لذا بسيارى از مفسران جمله « * ( كُنْتُمْ تَأْتُونَنا عَنِ الْيَمِينِ ) * » : را همانگونه كه در بالا آورديم تفسير به اظهار خيرخواهى و نصيحت كرده‌اند .\r\nبه هر حال اين يك فرهنگ عمومى است كه عضو راست و طرف راست را شريف ، و چپ را غير شريف مىشمرند ، و همين سبب شده كه يمين در نيكيها و خيرات به كار رود .\r\nجمعى از مفسران در اينجا تفسير ديگرى ذكر كرده‌اند و گفته‌اند منظور\r\n","description":"","footnote":"","page_name":" 38 ","page_number":38},
  {"content":"\r\nاين است كه « شما با اتكاء بر قدرت به سراغ ما مىآمديد » زيرا معمولا سمت راست قويتر است ، به همين دليل غالب مردم كارهاى مهم را با دست راست انجام مىدهند لذا اين تعبير كنايه از « قدرت » شده است .\r\nتفسيرهاى ديگرى نيز ذكر كرده‌اند كه به دو تفسير بالا باز مىگردد ولى بدون شك تفسير اول مناسبتر به نظر مىرسد .\r\nبه هر حال پيشوايان آنها نيز سكوت نخواهند كرد و در پاسخ « مىگويند :\r\nشما خودتان اهل ايمان نبوديد « ! ( * ( قالُوا بَلْ لَمْ تَكُونُوا مُؤْمِنِينَ ) * ) .\r\nاگر مزاج شما آماده انحراف نبود ، اگر شما خود طالب شر و شيطنت نبوديد ، كجا به سراغ ما مىآمديد ؟ چرا به دعوت انبيا و نيكان و پاكان پاسخ نگفتيد ؟ و همين كه ما يك اشارت كرديم با سر دويديد ؟ پس معلوم مىشود عيب در خود شما است ، برويد و خودتان را ملامت كنيد و هر چه لعن و نفرين داريد بر خود بفرستيد ! دليل ما روشن است « ما هيچگونه سلطه اى بر شما نداشتيم » و زور و اجبارى در كار نبود ! ( * ( وَما كانَ لَنا عَلَيْكُمْ مِنْ سُلْطانٍ ) * ) .\r\n« بلكه خود شما قومى طغيانگر و متجاوز بوديد » و خلق و خوى ستمگرى شما باعث بدبختيتان شد ( * ( بَلْ كُنْتُمْ قَوْماً طاغِينَ ) * ) .\r\nو چه دردناك است كه انسان ببيند رهبر و پيشواى او كه يك عمر دل به او بسته بود موجبات بدبختى او را فراهم كرده سپس اين گونه از او بيزارى مىجويد و تمام گناه را به گردن او مىاندازد و خويش را به كلى تبرئه مىكند ؟ ! حقيقت اين است كه هر كدام از اين دو گروه از جهتى راست مىگويند ، نه اينها بىگناهند و نه آنها ، از آنها اغواگرى و شيطنت بود و از اينها اغواپذيرى\r\n","description":"","footnote":"","page_name":" 39 ","page_number":39},
  {"content":"\r\nو تسليم ! لذا اين گفتگوها به جايى نمىرسد ، و سرانجام اين پيشوايان گمراه به اين واقعيت اعتراف مىكنند و مىگويند : « به همين دليل فرمان پروردگار ما بر همه ما تثبيت شده و حكم عذاب در باره همه صادر گرديده ، و همگى از عذاب او خواهيم چشيد » ( * ( فَحَقَّ عَلَيْنا قَوْلُ رَبِّنا إِنَّا لَذائِقُونَ ) * ) .\r\nشما طاغى بوديد و سرنوشت طغيانگران همين است ، و ما هم گمراه و گمراه كننده .\r\n« ما شما را گمراه كرديم همانگونه كه خود گمراه بوديم » ( * ( فَأَغْوَيْناكُمْ إِنَّا كُنَّا غاوِينَ ) * ) .\r\nبنا بر اين چه جاى تعجب كه همگى در اين مصائب و عذابها شريك باشيم ؟\r\n\r\nنكته‌ها :\r\n\r\n1 - از ولايت على ( ع ) نيز سؤال مىشود\r\nبه طورى كه قبلا هم اشاره كرديم روايات متعددى در منابع شيعه و اهل سنت در تفسير آيه « * ( وَقِفُوهُمْ إِنَّهُمْ مَسْؤُلُونَ ) * » وارد شده كه نشان مىدهد از جمله مسائلى كه آن روز از مجرمان سؤال مىشود ولايت امير مؤمنان على ع است .\r\nشيخ طوسى در « امالى » از « انس بن مالك » از پيغمبر گرامى اسلام ص نقل مىكند : « اذا كان يوم القيامه و نصب الصراط على جهنم لم يجز عليه الا من معه جواز فيه ولاية على بن ابى طالب ، و ذلك قوله تعالى : * ( وَقِفُوهُمْ إِنَّهُمْ مَسْؤُلُونَ ) * يعنى عن ولاية على بن ابى طالب ( ع ) :\r\n« هنگامى كه روز قيامت مىشود و صراط بر روى جهنم نصب مىگردد هيچكس نمىتواند از روى آن\r\n","description":"","footnote":"","page_name":" 40 ","page_number":40},
  {"content":"\r\nعبور كند مگر اينكه جوازى در دست داشته باشد كه در آن ولايت على ع باشد و اين همان است كه خداوند مىگويد : * ( وَقِفُوهُمْ إِنَّهُمْ مَسْؤُلُونَ ) * ( 1 ) .\r\nدر بسيارى از كتب اهل سنت نيز تفسير اين آيه به سؤال شدن از ولايت على بن ابى طالب ع ، از ابن عباس و ابو سعيد خدرى ، از پيغمبر گرامى اسلام ص نقل شده است ، از جمله كسانى كه اين حديث را نقل كرده‌اند اين دانشمندان هستند :\r\n« ابن حجر هيثمى » در صواعق المحرقه ( صفحه 147 ) .\r\n« عبد الرزاق حنبلى » ( طبق نقل كشف الغمه صفحه 92 ) .\r\nعلامه « سبط ابن جوزى » در تذكره ( صفحه 21 ) .\r\n« آلوسى » در روح المعانى ذيل آيه مورد بحث .\r\n« ابو نعيم اصفهانى » ( طبق نقل كفاية الخصال صفحه 360 ) .\r\nو گروهى ديگر ( 2 ) .\r\nالبته همانگونه كه بارها گفته‌ايم اين گونه روايات مفهوم گسترده آيات را محدود نمىسازد ، بلكه در حقيقت مصداقهاى روشن آيات را منعكس مىكند ، بنا بر اين هيچ مانعى ندارد كه سؤال از همه عقائد شود ، ولى از آنجا كه مساله ولايت موقعيت خاصى در بحث عقائد دارد بالخصوص روى آن تكيه شده است .\r\nاين نكته نيز شايان توجه است كه ولايت به معنى يك دوستى ساده و يا اعتقاد خشك نيست ، بلكه هدف قبول رهبرى على ع در مسائل اعتقادى و عملى و اخلاقى و اجتماعى بعد از پيغمبر گرامى اسلام ص است ، مسائلى كه نمونه هايى از آن در خطبه‌هاى غراى نهج البلاغه و كلمات منقول از آن حضرت ع منعكس است ،\r\n\r\n","description":"","footnote":"\r\n( 1 ) تفسير نور الثقلين جلد 4 صفحه 401 .\r\n( 2 ) براى اطلاع بيشتر در اين زمينه به كتاب نفيس « احقاق الحق » جلد 3 ( طبع جديد ) صفحه 104 و « المراجعات » صفحه 58 ( مراجعه 12 ) رجوع فرمائيد .\r\n","page_name":" 41 ","page_number":41},
  {"content":"\r\nمسائلى كه ايمان به آن و هماهنگ ساختن اعمال با آنها وسيله مؤثرى براى خروج از صف دوزخيان و قرار گرفتن در صراط مستقيم پروردگار است .\r\n\r\n2 - پيشوايان و پيروان گمراه !\r\nدر آيات فوق و آيات ديگر قرآن مجيد اشاراتى پر معنى به مخاصمه رهبران و پيروان گمراه در روز قيامت يا در جهنم آمده است .\r\nاين هشدارى است آموزنده به همه كسانى كه عقل و دين خود را در اختيار رهبران گمراه مىگذارند .\r\nدر آن روز گر چه هر كدام سعى مىكنند از ديگرى برائت جويند ، و حتى گناه خود را به گردن او بيندازند ، ولى با اين حال هيچ كدام قادر به اثبات بىگناهى خويش نيستند .\r\nدر آيات بالا ديديم كه پيشوايان اغواگر به تابعين خود صريحا مىگويند :\r\nعامل نفوذ ما در شما همان روح طغيانگرى شما بود « * ( بَلْ كُنْتُمْ قَوْماً طاغِينَ ) * » .\r\nاين طغيانگرى زمينه‌هاى تاثرپذيرى شما را در برابر اغواگرى ما فراهم ساخت ، و ما توانستيم انحرافاتى را كه داشتيم از اين طريق به شما منتقل كنيم « * ( فَأَغْوَيْناكُمْ إِنَّا كُنَّا غاوِينَ ) * » .\r\nتوجه به معنى دقيق « اغوا » كه از ماده « غى » است مطلب را روشنتر مىسازد زيرا « غى » به گفته « راغب » در « مفردات » به معنى جهلى است كه از اعتقاد فاسد سرچشمه مىگيرد ، اين پيشوايان گمراه از حقايق هستى و زندگى بى خبر ماندند ، و اين جهل و اعتقاد فاسد را به پيروان خود كه روح طغيان در برابر فرمان خدا داشتند منتقل نمودند .\r\nو به همين دليل در آنجا اعتراف مىكنند كه هم خودشان مستحق عذابند و هم پيروانشان « * ( فَحَقَّ عَلَيْنا قَوْلُ رَبِّنا إِنَّا لَذائِقُونَ ) * » مخصوصا تكيه روى كلمه\r\n","description":"","footnote":"","page_name":" 42 ","page_number":42},
  {"content":"\r\n« رب » پر معنى است يعنى كار انسان بجايى مىرسد كه خداوندى كه مالك و مربى او است و جز خير و سعادت او را نمىخواهد او را مشمول مجازات دردناك خويش قرار مىدهد ، و البته اين نيز از شؤون ربوبيت او است .\r\nبه هر حال آن روز به راستى « يوم الحسرة » است ، روزى است كه هم پيشوايان گمراه كننده ، و هم پيروان گمراهشان از برنامه‌هاى خود نادم مىشوند اما چه فايده كه راهى براى بازگشت نيست .\r\n","description":"","footnote":"","page_name":" 43 ","page_number":43},
  {"content":"\r\n\r\n[ سوره الصافات ‹ 37 › : آيات 33 تا 40 
  ]\r\nفَإِنَّهُمْ يَوْمَئِذٍ فِي الْعَذابِ مُشْتَرِكُونَ ‹ 33 › إِنَّا كَذلِكَ نَفْعَلُ بِالْمُجْرِمِينَ ‹ 34 › إِنَّهُمْ كانُوا إِذا قِيلَ لَهُمْ لا إِله إِلَّا اللَّه يَسْتَكْبِرُونَ ‹ 35 › وَيَقُولُونَ أَ إِنَّا لَتارِكُوا آلِهَتِنا لِشاعِرٍ مَجْنُونٍ ‹ 36 › بَلْ جاءَ بِالْحَقِّ وَصَدَّقَ الْمُرْسَلِينَ ‹ 37 ›\r\nإِنَّكُمْ لَذائِقُوا الْعَذابِ الأَلِيمِ ‹ 38 › وَما تُجْزَوْنَ إِلَّا ما كُنْتُمْ تَعْمَلُونَ ‹ 39 › إِلَّا عِبادَ اللَّه الْمُخْلَصِينَ ‹ 40 ›\r\n\r\nترجمه :\r\n33 - همه آنها ( پيشوايان و پيروان گمراه ) در آن روز در عذاب الهى مشتركند .\r\n34 - ( آرى ) ما اين گونه با مجرمان رفتار مىكنيم .\r\n35 - چرا كه وقتى به آنها « لا إله الا اللَّه » گفته مىشد استكبار مىكردند .\r\n36 - و پيوسته مىگفتند : آيا ما خدايان خود را به خاطر شاعر ديوانه اى رها كنيم ؟ ! 37 - چنين نيست ، او حق آورده ، و پيامبران پيشين را تصديق كرده است .\r\n","description":"","footnote":"","page_name":" 44 ","page_number":44},
  {"content":"\r\n38 - اما شما ( مستكبران كوردل ) به طور مسلم عذاب دردناك ( الهى ) را خواهيد چشيد .\r\n39 - و جز به اعمالى كه انجام مىداديد جزا داده نمىشويد .\r\n40 - جز بندگان مخلص پروردگار ( كه از همه اين مجازاتها بركنارند ) .\r\n\r\nتفسير : سرنوشت اين پيشوايان و آن پيروان\r\nبه دنبال بيان مخاصمه پيروان و پيشوايان گمراه در قيامت در كنار دوزخ كه در آيات گذشته آمد ، در آيات مورد بحث سرنوشت هر دو گروه را يك جا بيان كرده ، و عوامل بدبختى آنها را شرح مىدهد كه هم بيان درد است و هم ذكر درمان .\r\nنخست مىفرمايد : « همه آنها در آن روز ، تابع و متبوع ، پيرو و پيشوا ، در عذاب الهى مشتركند » ( * ( فَإِنَّهُمْ يَوْمَئِذٍ فِي الْعَذابِ مُشْتَرِكُونَ ) * ) .\r\nالبته اشتراك آنها در اصل عذاب مانع تفاوتها و اختلاف دركات آنها در دوزخ و عذاب الهى نيست ، چرا كه مسلما كسى كه مايه انحراف هزاران انسان شده است هرگز در مجازات همسان يك فرد عادى گمراه نخواهد بود .\r\nاين آيه در حقيقت شبيه آيه 48 سوره غافر است كه مستكبران خودخواه به مستضعفين در عقائد بعد از محاجه و مخاصمه مىگويند : « ما همگى در دوزخيم چرا كه خداوند ميان بندگانش حكمى عادلانه كرده است » : « قالَ الَّذِينَ اسْتَكْبَرُوا إِنَّا كُلٌّ فِيها إِنَّ اللَّه قَدْ حَكَمَ بَيْنَ الْعِبادِ » و اين منافاتى با آيه 13 سوره عنكبوت ندارد كه مىفرمايد : وَلَيَحْمِلُنَّ أَثْقالَهُمْ وَأَثْقالًا مَعَ أَثْقالِهِمْ : « آنها در قيامت هم بارهاى سنگين خود را بر دوش مىكشند و هم بارهاى ديگرى را اضافه بر بارهاى سنگين خويش كه بر اثر اغوا و اضلال ديگران و تشويق به گناه و بدعت گذاردن حاصل شده است .\r\nسپس براى تاكيد بيشتر مىافزايد : « ما اين گونه با مجرمان رفتار مىكنيم »\r\n","description":"","footnote":"","page_name":" 45 ","page_number":45},
  {"content":"\r\n( * ( إِنَّا كَذلِكَ نَفْعَلُ بِالْمُجْرِمِينَ ) * ) .\r\nاين سنت هميشگى ما است ، سنتى كه از قانون عدالت نشات گرفته است .\r\nو بعد به بيان ريشه اصلى بدبختى آنها پرداخته مىگويد : « آنها چنان بودند كه وقتى كلمه توحيد و لا إله الا اللَّه به آنان گفته مىشد استكبار مىكردند » ( * ( إِنَّهُمْ كانُوا إِذا قِيلَ لَهُمْ لا إِله إِلَّا اللَّه يَسْتَكْبِرُونَ ) * ) .\r\nآرى ريشه تمام انحرافات آنها تكبر و خود برتربينى ، و زير بار حق نرفتن و بر سر سنتهاى غلط و تقاليد باطل اصرار و لجاجت ورزيدن ، و به همه چيز غير از آن با ديده تحقير نگريستن بود .\r\nنقطه مقابل روح استكبار همان خضوع و تسليم در برابر حق است كه اسلام واقعى همين است و بس ، آن استكبار مايه تيره روزى است ، و اين خضوع و تسليم خميرمايه سعادت .\r\nجالب اينكه در بعضى از آيات قرآن عذاب الهى مستقيما در ارتباط با استكبار معرفى شده ، چنان كه در آيه 20 سوره احقاف مىخوانيم : « فَالْيَوْمَ تُجْزَوْنَ عَذابَ الْهُونِ بِما كُنْتُمْ تَسْتَكْبِرُونَ فِي الأَرْضِ بِغَيْرِ الْحَقِّ » : « امروز عذاب خواركننده جزاى شما است به خاطر آنكه در زمين به ناحق استكبار مىكرديد » .\r\nولى آنها براى اين گناه بزرگ خود عذرى بدتر از گناه مىآوردند ، « و پيوسته مىگفتند : آيا ما خدايان و بتهاى خود را به خاطر شاعر ديوانه اى رها كنيم » ؟ ! ( * ( وَيَقُولُونَ أَ إِنَّا لَتارِكُوا آلِهَتِنا لِشاعِرٍ مَجْنُونٍ ) * ) .\r\nشاعرش مىناميدند چون سخنانش آن چنان در دلها نفوذ داشت و عواطف انسانها را همراه خود مىبرد كه گويى موزونترين اشعار را مىسرايد ، در حالى كه گفتارش ابدا شعر نبود ، و مجنونش مىخواندند به خاطر اينكه رنگ محيط به خود\r\n","description":"","footnote":"","page_name":" 46 ","page_number":46},
  {"content":"\r\nنمىگرفت ، و در برابر عقايد خرافى انبوه متعصبان لجوج ايستاده بود ، كارى كه از نظر توده‌هاى گمراه يك نوع انتحار و خودكشى جنونآميز است ، در حالى كه بزرگترين افتخار پيغمبر ص همين بود كه تسليم اين شرائط نشد ! سپس قرآن براى نفى اين سخنان بىاساس و دفاع از مقام وحى و رسالت پيامبر ص مىافزايد : « چنين نيست ، او حق آورده و پيامبران پيشين را تصديق كرده است » ( * ( بَلْ جاءَ بِالْحَقِّ وَصَدَّقَ الْمُرْسَلِينَ ) * ) .\r\nمحتواى سخنان او از يك سو ، و هماهنگى آن با دعوت انبياء از سوى ديگر دليل صدق گفتار او است .\r\n« اما شما اى مستكبران كوردل و گمراهان بدزبان بطور مسلم عذاب دردناك الهى را خواهيد چشيد » ( * ( إِنَّكُمْ لَذائِقُوا الْعَذابِ الأَلِيمِ ) * ) .\r\nولى گمان نكنيد كه خداوند انتقامجو است و مىخواهد انتقام پيامبرش را از شما بگيرد چنين نيست « شما جز به اعمالتان جزا داده نمىشويد » ( * ( وَما تُجْزَوْنَ إِلَّا ما كُنْتُمْ تَعْمَلُونَ ) * ) .\r\nدر حقيقت همان اعمال شما است كه در برابر شما مجسم مىشود و با شما مىماند و شما را شكنجه و آزار مىدهد ، كيفر شما همان عمل خودتان است ، همان استكبار و كفر و بىايمانى ، همان تهمت شعر و جنون به آيات الهى و پيامبرش بستن ، همان ظلم و بيدادگريها و زشتكاريها .\r\nو در آخرين آيه مورد بحث كه در حقيقت مقدمه اى است براى بحثهاى آينده يك گروه را استثناء كرده ، مىگويد : « جز بندگان مخلص پروردگار كه\r\n","description":"","footnote":"","page_name":" 47 ","page_number":47},
  {"content":"\r\nاز همه اين كيفرها بدور و بركنارند « ( * ( إِلَّا عِبادَ اللَّه الْمُخْلَصِينَ ) * ) ( 1 ) .\r\nواژه « * ( عِبادَ اللَّه ) * » به تنهايى براى بيان ارتباط اين گروه به خداوند كافى است ، ولى هنگامى كه « مخلصين » در كنار آن قرار مىگيرد عمق و جان ديگرى به آن مىبخشد ، آن هم « مخلص » به صورت « صيغه اسم مفعول » كسى كه خدا او را خالص كرده است ، خالص از هر گونه شرك و ريا ، و از هر گونه وسوسه‌هاى شيطانى و شوائب هواى نفس .\r\nآرى تنها اين گروهند كه به اعمالشان جزا داده نمىشوند ، بلكه خدا با فضل و كرم با آنها رفتار مىكند و بيحساب پاداش مىگيرند .\r\n\r\nنكته : پاداش مخلصين\r\nدقت در آيات قرآن نشان مىدهد كه « مخلص » ( به كسر لام ) بيشتر در مواردى به كار رفته كه انسان در مراحل خودسازى است ، و هنوز به تكامل لازم نرسيده است ، ولى « مخلص » ( به فتح لام ) به مرحله اى گفته مىشود كه انسان بعد از مدتى جهاد با نفس و طى مراحل معرفت و ايمان به مقامى مىرسد كه از نفوذ وسوسه‌هاى شياطين مصونيت پيدا مىكند ، چنان كه قرآن از قول ابليس نقل مىكند :\r\nفَبِعِزَّتِكَ لأُغْوِيَنَّهُمْ أَجْمَعِينَ إِلَّا عِبادَكَ مِنْهُمُ الْمُخْلَصِينَ : « به عزتت سوگند كه همه آنها را جز بندگان مخلصت گمراه خواهم كرد » ! ( سوره ص آيه 83 - 82 ) .\r\nاين جمله كه مكرر در آيات قرآن آمده عظمت مقام « مخلصين » را روشن مىسازد اين مقام ، مقام يوسفهاى صديق بعد از عبور از آن ميدان آزمايش بزرگ است ، كَذلِكَ لِنَصْرِفَ عَنْه السُّوءَ وَالْفَحْشاءَ إِنَّه مِنْ عِبادِنَا الْمُخْلَصِينَ : « ما اين\r\n\r\n","description":"","footnote":"\r\n( 1 ) اين جمله به صورت « استثناى منقطع » از ضمير « تجزون » يا « لذائقوا » است .\r\n","page_name":" 48 ","page_number":48},
  {"content":"\r\nچنين برهان خويش را به يوسف نشان داديم تا بدى و فحشاء را از او دور سازيم ، چرا كه او از بندگان مخلص ما بود « ( سوره يوسف آيه 24 ) .\r\nاين مقام كسانى است كه در « جهاد اكبر » پيروز مىشوند و دست لطف پروردگار تمام ناخالصىها را از وجودشان بر مىچيند ، و در كوره حوادث آن چنان ذوب مىشوند كه جز طلاى معرفت خالص در آنها چيزى نمىماند .\r\nو اينجا است كه پاداش آنها به معيار عمل داده نمىشود ، بلكه پاداششان به معيار فضل و رحمت خدا است .\r\n« علامه طباطبائى » در اينجا سخنى دارد كه فشرده اش اين است :\r\n« خداوند در آيه مورد بحث مىگويد : همه مردم پاداش اعمالشان را مىگيرند جز بندگان مخلص خدا .\r\nچرا كه آنها به حكم مقام عبوديت خود را مالك هيچ چيز نمىدانند ، جز آنچه خدا مىخواهد اراده نمىكنند ، و جز آنچه او مىطلبد انجام نمىدهند .\r\nو به حكم مخلص بودن ، خدا آنان را براى خويش برگزيده ، و تعلق خاطرى به غير ذات پاك او ندارند .\r\nنه زرق و برق دنيا و نه نعمتهاى عقبى ، و در دل آنها چيزى جز اللَّه نيست ! .\r\nروشن است كسى كه داراى اين ويژگى است لذت و نعمت و موهبت و روزيش چيزى است غير از آنچه ديگران دارند ، چنان كه در آيات بعد مىآيد « * ( أُولئِكَ لَهُمْ رِزْقٌ مَعْلُومٌ ) * » : « آنها روزى خاص و ويژه اى دارند كه از ديگران جدا است » .\r\nدرست است كه آنها همچون ساير بهشتيان در بهشت زندگى دارند اما بهره آنها شباهتى به بهره‌هاى ديگران ندارد ( آنها از جلوه‌هاى ذات پاك خدا از لذات باطنى او بهره مىبرند و قلبشان از پيمانه شوق او لبريز ، و غرق عشق و وصال او هستند ) ( 1 ) .\r\n\r\n","description":"","footnote":"\r\n( 1 ) الميزان جلد 17 صفحه 141 .\r\n","page_name":" 49 ","page_number":49},
  {"content":"\r\n\r\n[ سوره الصافات ‹ 37 › : آيات 41 تا 49 
  ]\r\nأُولئِكَ لَهُمْ رِزْقٌ مَعْلُومٌ ‹ 41 › فَواكِه وَهُمْ مُكْرَمُونَ ‹ 42 › فِي جَنَّاتِ النَّعِيمِ ‹ 43 › عَلى سُرُرٍ مُتَقابِلِينَ ‹ 44 › يُطافُ عَلَيْهِمْ بِكَأْسٍ مِنْ مَعِينٍ ‹ 45 ›\r\nبَيْضاءَ لَذَّةٍ لِلشَّارِبِينَ ‹ 46 › لا فِيها غَوْلٌ وَلا هُمْ عَنْها يُنْزَفُونَ ‹ 47 › وَعِنْدَهُمْ قاصِراتُ الطَّرْفِ عِينٌ ‹ 48 › كَأَنَّهُنَّ بَيْضٌ مَكْنُونٌ ‹ 49 ›\r\n\r\nترجمه :\r\n41 - براى آنها ( بندگان مخلص ) روزى معين و ويژه اى است .\r\n42 - ميوه‌هاى گوناگون پر ارزش ، و آنها مورد احترامند .\r\n","description":"","footnote":"","page_name":" 50 ","page_number":50},
  {"content":"\r\n43 - در باغهاى پرنعمت بهشت .\r\n44 - بر تختها روبروى يكديگر تكيه زده‌اند .\r\n45 - گرداگرد آنها قدحهاى لبريز از شراب طهور را مىگردانند .\r\n46 - شرابى كه سفيد و درخشنده و لذتبخش براى نوشندگان است .\r\n47 - شرابى كه نه در آن مايه فساد عقل است نه موجب مستى مىگردد .\r\n48 - و نزد آنها همسرانى است كه جز به شوهران خود عشق نمىورزند و چشمانى درشت ( و زيبا ) دارند .\r\n49 - گويى ( از لطافت و سفيدى ) همچون تخم مرغهايى هستند كه ( در زير بال و پر مرغ ) پنهان مانده ( و دست انسانى هرگز آن را لمس نكرده است ) .\r\n\r\nتفسير : گوشه اى از نعمتهاى بهشتى\r\nدر آخرين آيه بحث گذشته سخن از « عباد اللَّه مخلصين » به ميان آمد ، آيات مورد بحث مواهب و نعمتهاى بىشمارى را كه خداوند به آنها ارزانى مىدارد ، بيان مىكند كه مىتوان آن را در هفت بخش خلاصه كرد :\r\nنخست مىگويد : « براى آنها روزى معلوم و معينى است » ( * ( أُولئِكَ لَهُمْ رِزْقٌ مَعْلُومٌ ) * ) .\r\nآيا اين خلاصه همان نعمتهايى است كه در آيات بعد تشريح شده و بيانگر نعمتهاى آنها است كه در اينجا به صورت سربسته بيان گشته است ؟\r\nيا اشاره به نعمتهاى ناشناخته معنوى و غير قابل توصيفى است كه در صدر نعمتهاى بهشتى قرار گرفته ؟\r\nجمعى از مفسران آن را به صورت اول تفسير كرده‌اند ، در حالى كه بعضى ديگر آن را به صورت دوم .\r\nتناسب بحث و جامعيت نعمتها با معنى دوم سازگارتر است ، و به اين ترتيب نخستين نعمت از نعمتهاى هفتگانه كه در آيات مورد بحث آمده مواهب معنوى و لذات\r\n","description":"","footnote":"","page_name":" 51 ","page_number":51},
  {"content":"\r\nروحانى و درك جلوه‌هاى ذات پاك حق ، و سرمست شدن از باده طهور عشق او است ، همان لذتى كه تا كس نبيند نمىداند .\r\nو اينكه مواهب مادى بهشت در آيات قرآن به تفصيل آمده ، اما مواهب معنوى و لذات روحانى به صورت سربسته بيان شده به خاطر همين است كه اولى قابل توصيف است و دومى غير قابل توصيف ! .\r\nدر معنى « * ( رِزْقٌ مَعْلُومٌ ) * » سخنان فراوان ديگرى نيز گفته شده ، آيا وقتش معلوم است ؟ يا بقاء و دوامش ؟ و يا سائر مشخصات آن ؟ اما بنا بر آنچه در بالا گفتيم كلمه « معلوم » تعبير « سربسته اى است براى اين مواهب توصيف ناشدنى .\r\nسپس به بيان نعمتهاى ديگر پرداخته ، و قبل از هر چيز از نعمتهاى بهشتى نام مىبرد ، آن هم نعمتهايى كه با نهايت احترام به بهشتيان داده مىشود ، مىگويد :\r\n« براى آنها ميوه‌هاى رنگارنگ است » ( * ( فَواكِه ) * ) .\r\n« و آنها گرامى و مكرمند » ( * ( وَهُمْ مُكْرَمُونَ ) * ) .\r\nنه همچون حيواناتى كه آذوقه در مقابل آنها مىريزند ، بلكه به صورت ميهمانهاى عزيزى با نهايت احترام از آنها پذيرايى مىشود .\r\nاز نعمت ميوه‌هاى رنگارنگ و احترام و گراميداشت كه بگذريم سخن از جايگاه آنها به ميان مىآيد ، مىفرمايد : « جايگاه آنها در باغهاى سرسبز و پر نعمت بهشت است » ( * ( فِي جَنَّاتِ النَّعِيمِ ) * ) .\r\nهر نعمتى بخواهند در آنجا هست و هر چه اراده كنند در برابر آنها حاضر است .\r\nو از آنجا كه يكى از بزرگترين لذات انسان بهره گرفتن از مجلس انس با دوستان يك رنگ و باصفا است ، در چهارمين مرحله به اين نعمت اشاره كرده\r\n","description":"","footnote":"","page_name":" 52 ","page_number":52},
  {"content":"\r\nمىگويد : « بهشتيان بر تختها روبروى يكديگر نشسته‌اند و چشم در چشم هم دارند » ( * ( عَلى سُرُرٍ مُتَقابِلِينَ ) * ) .\r\nاز هر درى سخن مىگويند ، گاه از گذشته خويش در دنيا ، و زمانى از نعمتهاى عظيم پروردگار در آخرت ، گاه از صفات جمال و جلال خدا سخن مىگويند ، و گاه از مقامات اولياء و كرامات آنها ، و از مسائل ديگرى كه آگاهى بر آنها براى ما زندانيان اين دنيا قابل درك نيست ! « سرر » جمع « سرير » به تختهايى گفته مىشود كه در مجلس سرور و انس بر آن قرار مىگيرند ، هر چند گاهى به معنى وسيعترى نيز اطلاق شده است ، تا آنجا كه گاه به تابوت ميت نيز سرير گفته مىشود ، شايد به اين اميد كه مركب سرورى براى او به سوى آمرزش الهى و بهشت جاودانش باشد .\r\nدر پنجمين مرحله از بيان مواهب بهشتيان سخن از نوشابه و شراب طهور آنها است ، مىفرمايد : « قدحهاى لبريز از شراب طهور گرداگرد آنها در حركت است » و هر لحظه اراده كنند از پيمانه آن سيراب مىشوند و در عالمى از نشاط و معنويت فرو مىروند « ( * ( يُطافُ عَلَيْهِمْ بِكَأْسٍ مِنْ مَعِينٍ ) * ) .\r\nاين ظرفها در گوشه اى قرار نگرفته كه آنها تقاضاى جامى از آن كنند ، بلكه به مقتضاى تعبير « * ( يُطافُ عَلَيْهِمْ ) * » گرد آنها مىگردانند ! « كاس » ( بر وزن رأس ) نزد اهل لغت به ظرفى گفته مىشود كه پر و لبريز باشد ، و اگر خالى باشد معمولا به آن « قدح » مىگويند . راغب در مفردات مىگويد :\r\nالكاس الاناء بما فيه من الشراب : كاس به معنى ظرفى است كه پر از نوشيدنى باشد .\r\n« معين » از ماده « معن » ( بر وزن صحن ) به معنى جارى است ، اشاره به اينكه در آنجا چشمه هايى از شراب طهور در جريان است كه هر لحظه پيمانه‌ها را از آن پر مىكنند و گرداگرد بهشتيان مىگردانند ، چنان نيست كه اين شراب\r\n","description":"","footnote":"","page_name":" 53 ","page_number":53},
  {"content":"\r\nطهور پايان گيرد و يا براى تهيه آن نياز به زحمت و درد و رنجى باشد يا كهنه و خراب و فاسد شود .\r\nسپس به توصيفى از ظروف آن شراب طهور پرداخته مىگويد : « آنها سفيد و درخشنده است و لذتبخش براى نوشندگان » ( * ( بَيْضاءَ لَذَّةٍ لِلشَّارِبِينَ ) * ) .\r\nبعضى از مفسران « بيضاء » را صفت « ظروف » اين شراب گرفته‌اند و بعضى توصيفى براى خود « شراب طهور » يعنى اين شراب همچون شرابهاى خوشرنگ دنيا نيست ، شرابى است پاك ، خالى از رنگهاى شيطانى ، سفيد و شفاف .\r\nالبته معنى دوم با جمله « * ( لَذَّةٍ لِلشَّارِبِينَ ) * » مناسبتر است ! از آنجا كه نام شراب و پيمانه و مانند اينها ممكن است مفاهيم ديگرى در اذهان تداعى كند بلافاصله در آيه بعد با ذكر جمله كوتاه و گويايى همه اين مفاهيم را از ذهن شنوندگان مىشويد و مىگويد : « آن خمر شراب طهور نه مايه فساد عقل است ، و نه موجب مستى مىشود » ( * ( لا فِيها غَوْلٌ وَلا هُمْ عَنْها يُنْزَفُونَ ) * ) .\r\nو جز هوشيارى و نشاط و لذت روحانى چيزى در آن نيست .\r\n« غول » ( بر وزن قول ) در اصل به معنى فسادى است كه به طور پنهانى در چيزى نفوذ مىكند و اينكه به قتلهاى مخفى و ترور در ادبيات عرب « غيلة » گفته مىشود از همين نظر است .\r\n« ينزفون » در اصل از ماده « نزف » ( بر وزن حذف ) به معنى از بين بردن چيزى به صورت تدريجى است . اين واژه هنگامى كه در مورد آب چاه به كار رود مفهومش اين است كه آب را تدريجا از چاه بكشند تا پايان يابد .\r\nدر مورد خونريزى تدريجى كه منتهى به ريختن تمام خون بدن شود نيز تعبير « نزف الدم » به كار مىرود .\r\n","description":"","footnote":"","page_name":" 54 ","page_number":54},
  {"content":"\r\nدر هر حال منظور از آن در آيه مورد بحث از بين رفتن تدريجى عقل و رسيدن به حد سكرات كه در مورد شراب طهور بهشت مطلقا وجود ندارد ، نه از عقل مىكاهد و نه فساد توليد مىكند .\r\nاين دو تعبير به طور ضمنى بيان بسيار ظريف و دقيقى است در مورد شرابهاى دنيا و مواد الكلى كه به صورت تدريجى و مخفيانه در وجود انسان نفوذ مىكند و فساد و تباهى مىآفريند ، نه تنها عقل و سلسله اعصاب را به ويرانى مىكشد ، كه در تمام دستگاههاى بدن انسان از قلب گرفته تا عروق ، و از معده تا كليه‌ها و كبد ، تاثير مخرب غير قابل انكارى دارد ، گويى انسان را « ترور » مىكند و نابود مىسازد .\r\nو نيز عقل و هوش انسان را همانند آب چاه تدريجا مىكشد تا آن را خشك و خالى مىكند ! ولى شراب طهور الهى در قيامت از همه اين صفات خالى است ( 1 ) .\r\nو سرانجام در ششمين مرحله به همسران پاك بهشتى اشاره كرده ، مىگويد :\r\n« نزد آنها همسرانى است كه جز به شوهران خود عشق نمىورزند ، به غير آنان نگاه نمىكنند و چشمان درشت و زيبا دارند » ( * ( وَعِنْدَهُمْ قاصِراتُ الطَّرْفِ عِينٌ ) * ) .\r\n« طرف » در اصل به معنى پلك چشمها است و از آنجا كه به هنگام نگاه\r\n\r\n","description":"","footnote":"\r\n( 1 ) ضمير « فيها » و « عنها » هر دو به « خمر » باز مىگردد كه در كلام ، مذكور نيست ولى از سياق كلام معلوم مىشود ، و مىدانيم خمر مؤنث مجازى است ، و « عن » در « عنها » براى بيان علت است ، يعنى آنها به علت اين خمر مست و فاقد عقل و هوش نمىشوند ، بايد توجه داشت كه واژه خمر واژه مشتركى است كه گاه به شراب مفسده انگيز و تباه كننده عقل اطلاق مىشود مانند * ( إِنَّمَا الْخَمْرُ وَالْمَيْسِرُ . . . ) * ( مائده - 90 ) و گاه به شراب طهور كه بهره بندگان مخلص خدا است مانند « * ( وَأَنْهارٌ مِنْ خَمْرٍ لَذَّةٍ لِلشَّارِبِينَ ) * » ( محمد - 15 ) كه در توصيف بهشت آمده است .\r\n","page_name":" 55 ","page_number":55},
  {"content":"\r\nكردن پلكها به حركت در مىآيند اين كلمه كنايه از نگاه كردن است ، بنا بر اين تعبير به « * ( قاصِراتُ الطَّرْفِ ) * » به معنى زنانى است كه نگاهى كوتاه دارند و در تفسير آن احتمالات متعددى داده شده كه در عين حال قابل جمع است .\r\nنخست اينكه : آنها تنها به همسران خود نگاه مىكنند ، چشم خود را از همه چيز برگرفته ، و به آنان مىنگرند .\r\nديگر اينكه : اين تعبير كنايه از اين است كه آنها فقط به همسرانشان عشق مىورزند ، و جز مهر آنها مهر ديگرى را در دل ندارند كه اين خود يكى از بزرگترين امتيازات يك همسر است كه جز به همسرش نينديشد و جز به او عشق نورزد .\r\nتفسير ديگر اينكه آنها چشمانى خمار دارند ، همان حالت مخصوصى كه در بسيارى از اشعار شعرا به عنوان يك توصيف زيبا از چشم مطرح است ( 1 ) .\r\nالبته معنى اول و دوم مناسبتر به نظر مىرسد هر چند جمع ميان معانى نيز بىمانع است .\r\nكلمه « عين » ( بر وزن مين ) جمع « عيناء » به معنى زن درشت چشم است .\r\nبالآخره آخرين آيه مورد بحث توصيف ديگرى براى همين همسران بهشتى بيان كرده و پاكى و قداست آنها را با اين عبارت بيان مىكند : « بدن آنها از شدت پاكى و ظرافت و سفيدى و صفا همچون تخم مرغهايى است كه نه دست انسان آن را لمس كرده و نه گرد و غبارى بر آن نشسته ، بلكه در زير بال و پر مرغ پنهان و پوشيده مانده است » ! ( * ( كَأَنَّهُنَّ بَيْضٌ مَكْنُونٌ ) * ) .\r\n« بيض » جمع « بيضه » به معنى تخم مرغ است ( هر نوع مرغ ) ، و « مكنون »\r\n\r\n","description":"","footnote":"\r\n( 1 ) « روح المعانى » جلد 33 صفحه 81 .\r\n","page_name":" 56 ","page_number":56},
  {"content":"\r\nاز ماده « كن » ( بر وزن جن ) به معنى پوشيده و مستور است .\r\nاين تشبيه قرآن هنگامى به درستى روشن مىشود كه انسان در آن لحظاتى كه تخم از مرغ جدا مىشود ، و هنوز دست انسانى به آن نرسيده ، و زير بال و پر مرغ قرار دارد آن را از نزديك بنگرد ، كه شفافيت و صفاى عجيبى دارد .\r\nبعضى از مفسران « مكنون » را به معنى محتواى تخم مرغ گرفته‌اند كه در زير پوست پنهان است ، و در واقع تشبيه مزبور اشاره به موقعى است كه تخم مرغ را پخته و پوست آن را يك جا جدا كنند كه در آن حالت علاوه بر سفيدى و درخشندگى ، لطافت و نرمى خاصى دارد ، به هر حال تعبيرات قرآن در بيان حقائق به قدرى عميق و پر محتواى است كه با يك تعبير كوتاه و لطيف مطالب زيادى را با لطافت خاصى منعكس مىكند .\r\n\r\nنكته : نظرى بر مجموع آيات گذشته\r\nمواهب گوناگونى كه در باره بهشتيان در آيات گذشته ذكر شد مجموعه اى از مواهب مادى و معنوى است ، و همانگونه كه گفتيم نخستين موهبت كه از جمله سربسته « * ( أُولئِكَ لَهُمْ رِزْقٌ مَعْلُومٌ ) * » استفاده مىشود مربوط به مواهب معنوى و روحانى است كه با هيچ زبانى قابل شرح نمىباشد .\r\nو اما شش قسمت ديگر كه ميوه‌هاى بهشتى ، و مشروب طهور و همسران خوب ، و احترام كافى ، و مسكن پاك ، و همنشينان شايسته و لايق است ابعاد مختلفى از نعمتهاى بهشتى را بازگو مىكند كه غالبا آميخته اى است از مواهب مادى و معنوى .\r\nولى اينها همه سخنانى است كه با زبان ما مطرح شده و هرگز نمىتواند تمام جوانب نعمتهاى بهشتى را منعكس سازد .\r\nاصولا همانگونه كه گفتيم زبان و گوش و درك و ديد ديگرى لازم است ،\r\n","description":"","footnote":"","page_name":" 57 ","page_number":57},
  {"content":"\r\nو الفاظ و جمله بنديها و سخنان ديگرى تا بتواند شرح اين ماجرا را بگويد و به تعبير ديگر حقيقت نعمتهاى بهشتى آن گونه كه هست از اهل دنيا مكتوم خواهد بود ، جز اينكه بروند و ببينند و دريابند ! به هر حال « بندگان مخلص » و آنها كه به مرحله كمال علم و ايمان رسيده‌اند آن قدر در پيشگاه خدا عزيزند كه الطاف بيكران الهى در حق آنها به وصف نمىگنجد و هر چه فكر كنيم از آن برتر و بالاتر است .\r\n","description":"","footnote":"","page_name":" 58 ","page_number":58},
  {"content":"\r\n\r\n[ سوره الصافات ‹ 37 › : آيات 50 تا 61 
  ]\r\nفَأَقْبَلَ بَعْضُهُمْ عَلى بَعْضٍ يَتَساءَلُونَ ‹ 50 › قالَ قائِلٌ مِنْهُمْ إِنِّي كانَ لِي قَرِينٌ ‹ 51 › يَقُولُ أَ إِنَّكَ لَمِنَ الْمُصَدِّقِينَ ‹ 52 › أَ إِذا مِتْنا وَكُنَّا تُراباً وَعِظاماً أَ إِنَّا لَمَدِينُونَ ‹ 53 › قالَ هَلْ أَنْتُمْ مُطَّلِعُونَ ‹ 54 ›\r\nفَاطَّلَعَ فَرَآه فِي سَواءِ الْجَحِيمِ ‹ 55 › قالَ تَاللَّه إِنْ كِدْتَ لَتُرْدِينِ ‹ 56 › وَلَوْ لا نِعْمَةُ رَبِّي لَكُنْتُ مِنَ الْمُحْضَرِينَ ‹ 57 › أَ فَما نَحْنُ بِمَيِّتِينَ ‹ 58 › إِلَّا مَوْتَتَنَا الأُولى وَما نَحْنُ بِمُعَذَّبِينَ ‹ 59 ›\r\nإِنَّ هذا لَهُوَ الْفَوْزُ الْعَظِيمُ ‹ 60 › لِمِثْلِ هذا فَلْيَعْمَلِ الْعامِلُونَ ‹ 61 ›\r\n","description":"","footnote":"","page_name":" 59 ","page_number":59},
  {"content":"\r\n\r\nترجمه :\r\n50 - ( در حالى كه آنها غرق گفتگو هستند ) و بعضى رو به بعضى ديگر كرده سؤال مىكنند . . .\r\n51 - يكى از آنها مىگويد : من همنشينى داشتم .\r\n52 - كه پيوسته مىگفت : آيا ( به راستى ) تو اين سخن را باور كرده اى ؟ . . .\r\n53 - كه وقتى ما مرديم و خاك و استخوان شديم ( بار ديگر ) زنده مىشويم ، و جزا داده خواهيم شد ؟ ! 54 - ( سپس ) مىگويد : آيا شما مىتوانيد از او خبرى بگيريد ؟\r\n55 - اينجاست كه به جستجو برمىخيزد و نگاهى مىكند ناگهان او را در وسط جهنم مىبيند ! 56 - مىگويد : به خدا سوگند چيزى نمانده بود كه مرا نيز به هلاكت بكشانى ! 57 - و هر گاه نعمت پروردگارم نبود من نيز از احضار شدگان در دوزخ بودم ! 58 - ( اى دوستان ) آيا ما هرگز نمىميريم ؟ ( و در بهشت جاودانه خواهيم بود ) .\r\n59 - و جز همان مرگ اول مرگى به سراغ ما نخواهد آمد و ما هرگز مجازات نخواهيم شد ؟ ( چه نعمتى براى خداى من ! ) .\r\n60 - راستى اين پيروزى بزرگى است .\r\n61 - آرى براى مثل اين پاداش تلاشگران بايد بكوشند .\r\n\r\nتفسير : جستجو از دوست جهنمى !\r\nبندگان مخلص پروردگار كه طبق آيات گذشته غرق انواع نعمتهاى معنوى و مادى بهشتند ، انواع ميوه‌هاى بهشتى در يك سو و حوريان بهشتى در سوى ديگر ، جامهاى شراب طهور گرداگرد آنها در حركت ، و بر تختهاى بهشتى تكيه داده و با دوستان با صفا به راز و نياز مشغولند ، ناگهان بعضى از آنها به فكر گذشته\r\n","description":"","footnote":"","page_name":" 60 ","page_number":60},
  {"content":"\r\nخود و دوستان دنيا مىافتد ، همان دوستانى كه راه خود را جدا كردند و جاى آنها در جمع بهشتيان خالى است ، مىخواهند بدانند سرنوشت آنها به كجا رسيد .\r\nآرى در حالى كه « آنها غرق گفتگو هستند و از هر درى سخنى مىگويند و بعضى رو به بعضى ديگر كرده سؤال مىكنند و جواب مىشنوند » ( * ( فَأَقْبَلَ بَعْضُهُمْ عَلى بَعْضٍ يَتَساءَلُونَ ) * ) .\r\nناگهان « يكى از آنها خاطراتى در نظرش مجسم مىشود رو به سوى ديگران كرده و مىگويد : من دوست و همنشينى در دنيا داشتم » ! ( * ( قالَ قائِلٌ مِنْهُمْ إِنِّي كانَ لِي قَرِينٌ ) * ) .\r\nمع الاسف او به انحراف كشيده شده و در خط منكران رستاخيز قرار گرفت ، « او پيوسته به من مىگفت : آيا به راستى تو اين سخن را باور كرده اى و تصديق مىكنى » ؟ ! ( * ( يَقُولُ أَ إِنَّكَ لَمِنَ الْمُصَدِّقِينَ ) * ) .\r\n« كه وقتى ما مرديم و خاك و استخوان شديم ( بار ديگر ) زنده مىشويم و به پاى حساب و كتاب مىآئيم و در برابر اعمالمان مجازات و كيفر خواهيم شد » من كه اين سخنان را باور ندارم ! ( * ( أَ إِذا مِتْنا وَكُنَّا تُراباً وَعِظاماً أَ إِنَّا لَمَدِينُونَ ) * ) ( 1 ) .\r\nاى دوستان ! كاش مىدانستم الان او كجاست ؟ و در چه شرائطى است ؟ ، آه جاى او در ميان ما خالى است ! سپس مىافزايد : اى دوستان ! آيا شما مىتوانيد نظرى بيفكنيد و از او\r\n\r\n","description":"","footnote":"\r\n( 1 ) « مدينون » از ماده « دين » به معنى جزا است ، يعنى آيا به ما جزا داده خواهد شد ؟ !\r\n","page_name":" 61 ","page_number":61},
  {"content":"\r\nخبرى بگيريد « ؟ ( * ( قالَ هَلْ أَنْتُمْ مُطَّلِعُونَ ) * ) ( 1 ) .\r\n« اينجا است كه او نيز به جستجو برمىخيزد و نگاهى به سوى دوزخ مىافكند ناگهان دوست خود را در وسط جهنم مىبيند » ! ( * ( فَاطَّلَعَ فَرَآه فِي سَواءِ الْجَحِيمِ ) * ) ( 2 ) او را مخاطب ساخته « صدا مىزند : به خدا سوگند چيزى نمانده بود كه مرا نيز سقوط دهى و به هلاكت بكشانى » ! ( * ( قالَ تَاللَّه إِنْ كِدْتَ لَتُرْدِينِ ) * ) ( 3 ) .\r\nچيزى نمانده بود كه وسوسه‌هاى تو در قلب صاف من اثر بگذارد ، و مرا به همان خط انحرافى كه در آن بودى وارد كنى « اگر لطف الهى يار من نشده بود و نعمت پروردگارم به كمكم نمىشتافت من نيز امروز با تو در آتش دوزخ احضار مىشدم » ! ( * ( وَلَوْ لا نِعْمَةُ رَبِّي لَكُنْتُ مِنَ الْمُحْضَرِينَ ) * ) .\r\nاين توفيق الهى بود كه رفيق راه من شد ، و اين دست لطف هدايتش بود كه مرا نوازش داد و رهبرى كرد .\r\nدر اينجا به دوست جهنميش رو مىكند و اين سخن را به عنوان سرزنش به ياد او مىآورد و مىگويد : آيا تو نبودى كه در دنيا مىگفتى « ما هرگز نمىميريم » ؟ ( * ( أَ فَما نَحْنُ بِمَيِّتِينَ ) * ) .\r\n\r\n","description":"","footnote":"\r\n( 1 ) « مطلعون » از ماده « اطلاع » به معنى سركشيدن و جستجو كردن و بر چيزى مشرف شدن و آگاهى گرفتن است .\r\n( 2 ) « سواء » به معنى وسط است .\r\n( 3 ) « تردين » از ماده « ارداء » به معنى سقوط از بلندى است كه معمولا توأم با هلاكت است .\r\n","page_name":" 62 ","page_number":62},
  {"content":"\r\n« جز همان يك مرگ اول در دنيا و بعد از آن نه حيات مجددى است و نه ما هرگز مجازات خواهيم شد » ! ( * ( إِلَّا مَوْتَتَنَا الأُولى وَما نَحْنُ بِمُعَذَّبِينَ ) * ) .\r\nاكنون بنگر و ببين چه اشتباه بزرگى كردى ؟ بعد از مرگ چنين حياتى بود و چنين ثواب و جزاء و كيفرى ، اكنون همه حقائق بر تو آشكار شده ولى چه سود كه راه بازگشتى وجود ندارد ! طبق اين تفسير دو آيه اخير از گفتار اين فرد بهشتى با رفيق دوزخيش مىباشد كه گفته‌هاى او را در زمينه انكار معاد به خاطرش مىآورد .\r\nولى جمعى از مفسران احتمال ديگرى در تفسير اين دو آيه داده‌اند و آن اينكه گفتگوى فرد بهشتى با رفيق دوزخى پايان يافته ، و دوستان بهشتى بار ديگر با هم سخن مىگويند ، يكى از آنها از فرط خوشحالى صدا مىزند : « آيا به راستى ديگر ما نمىميريم » و در اينجا حيات جاودان داريم ؟ آيا جز مرگ اول مرگ ديگرى در كار نخواهد بود ؟ و اين لطف الهى بر ما جاودان مىماند و هرگز عذاب نخواهيم شد ؟\r\nالبته اين سخنان از روى شك و ترديد نيست ، از فرط وجد و سرور است ، درست مثل اينكه گاهى انسان بعد از مدتى آرزو و انتظار به منزل وسيع و مرفهى دست مىيابد ، با تعجب مىگويد : آيا اين مال من است ؟ اى خداى من ! چه نعمتى ! آيا از من گرفته نخواهد شد ؟\r\nبه هر حال اين گفتگو را با يك جمله پر معنى و بسيار احساسانگيز و مؤكد به انواع تاكيدات پايان داده ، و مىگويد : « راستى اين رستگارى و پيروزى بزرگى است » ( * ( إِنَّ هذا لَهُوَ الْفَوْزُ الْعَظِيمُ ) * ) .\r\nچه پيروزى و رستگارى از اين برتر كه انسان غرق نعمت جاودانى و حيات\r\n","description":"","footnote":"","page_name":" 63 ","page_number":63},
  {"content":"\r\nابدى و مشمول انواع الطاف الهى باشد ؟ از اين برتر و بالاتر چه چيزى تصور مىشود ؟\r\nو سرانجام خداوند بزرگ با يك جمله كوتاه و بيدار كننده و پر معنى به اين بحث خاتمه داده ، مىفرمايد : « براى مثل اين مردم عمل كنند » و به خاطر اين مواهب تلاشگران بكوشند « ( * ( لِمِثْلِ هذا فَلْيَعْمَلِ الْعامِلُونَ ) * ) .\r\nاينكه بعضى از مفسران احتمال داده‌اند كه آيه اخير نيز از گفته‌هاى بهشتيان باشد بسيار بعيد به نظر مىرسد ، چرا كه در آن روز ديگر عملى در كار نيست ، و به تعبير ديگر در آن روز برنامه عمل وجود ندارد كه با اين عبارت بخواهند افراد را به آن تشويق كنند ، در حالى كه ظاهر آيه نشان مىدهد هدف اين است كه از تمام آيات گذشته با ذكر اين جمله نتيجه گيرى گردد و مردم به سوى ايمان و عمل سوق داده شوند ، لذا مناسب اين است كه اين سخن خداوند در پايان اين بحث بوده باشد .\r\n\r\nنكته‌ها :\r\n\r\n1 - ارتباط بهشتيان با دوزخيان\r\nاز آيات فوق برمىآيد كه گاه نوعى ارتباط ميان بهشتيان و دوزخيان برقرار مىشود ، گويى بهشتيان كه در بالا قرار دارند به دوزخيان كه در پائين هستند مىنگرند و وضع حال آنها را مىبينند ( اين معنى از تعبير فاطلع كه به معنى اشراف از بالا است استفاده مىشود ) .\r\nالبته اين دليل بر آن نيست كه فاصله بهشت و دوزخ كم است ، بلكه در آن شرائط قدرت ديد فوق العاده اى به آنها داده مىشود كه مساله فاصله و مكان در برابر آن مطرح نيست .\r\n","description":"","footnote":"","page_name":" 64 ","page_number":64},
  {"content":"\r\nدر بعضى از كلمات مفسران آمده است كه در بهشت روزنه اى وجود دارد كه از آن مىتوان جهنم را ديد ! از آيات سوره اعراف نيز به خوبى اين ارتباط روشن مىشود ، آنجا كه مىگويد : « بهشتيان دوزخيان را بانگ مىزنند و مىگويند ما آنچه را پروردگارمان وعده داده بود حقا يافتيم ، آيا شما هم آنچه را پروردگارتان وعده داده بود به حق يافتيد ؟ مىگويند آرى ! و در اين هنگام كسى در ميان آنها بانگ برمىآورد كه لعنت خدا بر ستمگران باد » ! « وَنادى أَصْحابُ الْجَنَّةِ أَصْحابَ النَّارِ أَنْ قَدْ وَجَدْنا ما وَعَدَنا رَبُّنا حَقًّا فَهَلْ وَجَدْتُمْ ما وَعَدَ رَبُّكُمْ حَقًّا قالُوا نَعَمْ فَأَذَّنَ مُؤَذِّنٌ بَيْنَهُمْ أَنْ لَعْنَةُ اللَّه عَلَى الظَّالِمِينَ » ( اعراف 44 ) .\r\nاز آيه 46 همان سوره اعراف نيز استفاده مىشود كه « در ميان اهل بهشت و دوزخ حجابى برقرار است » « وَبَيْنَهُما حِجابٌ » .\r\nتعبير به « نادى » كه معمولا در موارد سخن گفتن از دور به كار مىرود نشانه بعد مكانى يا مقامى اين دو گروه است ، اما به هر حال همانگونه كه بارها گفته‌ايم شرائط و احوال روز قيامت با وضع اين جهان بسيار متفاوت است و ما نمىتوانيم با معيارهاى اين جهان آنها را ارزيابى كنيم .\r\n\r\n2 - اين آيات در باره چه كسى نازل شده ؟\r\nبعضى از مفسران شان نزولهايى براى آيات فوق نقل كرده‌اند كه مطابق آنها اين آيات اشاره به آن دو نفر مىكند كه در سوره كهف به عنوان يك مثال مطرح شده است آنجا كه مىفرمايد : وَاضْرِبْ لَهُمْ مَثَلًا رَجُلَيْنِ جَعَلْنا لأَحَدِهِما جَنَّتَيْنِ مِنْ أَعْنابٍ وَحَفَفْناهُما بِنَخْلٍ وَجَعَلْنا بَيْنَهُما زَرْعاً . . . « براى آنها مثالى بيان كن : داستان آن دو مرد را كه براى يكى از آنها دو باغ از انواع انگورها قرار داديم ، و در گرداگرد آن درختان نخل ، و در ميان اين دو زراعتى\r\n","description":"","footnote":"","page_name":" 65 ","page_number":65},
  {"content":"\r\nپر بركت . . . « ( آيات 32 تا 43 سوره كهف ) .\r\nدر اين آيات آمده است كه يكى از آن دو نفر فردى بود بسيار خودخواه و مغرور و كمظرفيت و منكر معاد و ديگرى مؤمن و معتقد به قيامت و سرانجام آن مرد بىايمان مغرور در همين جهان نيز به مجازات الهى گرفتار شد و تمام اموال و ثروتش بر باد رفت ( 1 ) .\r\nولى لحن آيات مورد بحث با آيات سوره كهف چندان هماهنگ نيست و حكايت از دو داستان جداگانه مىكند .\r\nبعضى ديگر از مفسران آن را ناظر به دو نفر شريك يا رفيق مىدانند كه ثروت زيادى داشتند ، يكى انفاقهاى زيادى كرد ، و ديگرى كه به اين امور اعتقادى نداشت خوددارى نمود ، بعد از مدتى انفاق كننده نيازمند شد و مورد سرزنش رفيقش قرار گرفت ، و با استهزاء به او گفت : * ( أَ إِنَّكَ لَمِنَ الْمُصَدِّقِينَ ) * :\r\n« آيا تو در راه خدا انفاق مىكنى » ( 2 ) .\r\nاما اين شان نزول متوقف بر اين است كه « مصدقين » را در آيات مورد بحث با تشديد « صاد » بخوانيم كه مربوط به انفاق و صدقه دادن بوده باشد .\r\nدر حالى كه در قرائت مشهور « مصدقين » بدون تشديد « صاد » است بنا بر اين شان نزول مزبور با قرائت مشهور سازگار نيست .\r\n\r\n3 - براى چنين مواهبى بايد تلاش كرد\r\nآيا سزاوار است انسان سرمايه گرانبهاى عمر و استعدادهاى خلاق خداداد را در امورى مصرف كند كه همانند حباب بر روى آب ناپايدار است ؟ متاعى است كمارزش و بىدوام ، متاعى است پرآفت و پر دردسر .\r\n\r\n","description":"","footnote":"\r\n( 1 ) تفسير فخر رازى جلد 26 صفحه 139 .\r\n( 2 ) روح المعانى جلد 23 صفحه 83 .\r\n","page_name":" 66 ","page_number":66},
  {"content":"\r\nو يا اين نيروهاى پر ارزش را در مسيرى به كار گيرد كه نتيجه آن حيات جاويدان و مواهب بىپايان و خشنودى پروردگار است ؟\r\nقرآن در آيات فوق چه تعبير زيبايى دارد مىگويد تلاشگران براى اين چنين هدفى بايد تلاش كنند ، براى بهشتى مملو از لذات روحانى ، و پر از نعمتهاى جسمانى كه شراب طهورش انسان را در نشئه اى ملكوتى فرو مىبرد ، و همنشينى دوستان با صفايش غمى بر دل نمىگذارد ، نه محدوديتى در آن است و نه ممنوعيتى ، نه اندوه زوال در آن راه دارد و نه دردسر حفظ و نگهدارى .\r\nآرى براى مثل اين بايد سعى و عمل كرد .\r\n","description":"","footnote":"","page_name":" 67 ","page_number":67},
  {"content":"\r\n\r\n[ سوره الصافات ‹ 37 › : آيات 62 تا 70 
  ]\r\nأَ ذلِكَ خَيْرٌ نُزُلًا أَمْ شَجَرَةُ الزَّقُّومِ ‹ 62 › إِنَّا جَعَلْناها فِتْنَةً لِلظَّالِمِينَ ‹ 63 › إِنَّها شَجَرَةٌ تَخْرُجُ فِي أَصْلِ الْجَحِيمِ ‹ 64 › طَلْعُها كَأَنَّه رُؤُسُ الشَّياطِينِ ‹ 65 › فَإِنَّهُمْ لآكِلُونَ مِنْها فَمالِؤُنَ مِنْهَا الْبُطُونَ ‹ 66 ›\r\nثُمَّ إِنَّ لَهُمْ عَلَيْها لَشَوْباً مِنْ حَمِيمٍ ‹ 67 › ثُمَّ إِنَّ مَرْجِعَهُمْ لإِلَى الْجَحِيمِ ‹ 68 › إِنَّهُمْ أَلْفَوْا آباءَهُمْ ضالِّينَ ‹ 69 › فَهُمْ عَلى آثارِهِمْ يُهْرَعُونَ ‹ 70 ›\r\n\r\nترجمه :\r\n62 - آيا اين ( نعمتهاى جاويدان بهشت ) بهتر است يا درخت ( نفرتانگيز ) زقوم ؟ ! 63 - ما آن را مايه درد و رنج ظالمان قرار داديم .\r\n64 - درختى است كه از قعر جهنم مىرويد ! 65 - شكوفه آن مانند كله‌هاى شياطين است .\r\n","description":"","footnote":"","page_name":" 68 ","page_number":68},
  {"content":"\r\n66 - آنها ( مجرمان ) از آن مىخورند و شكم خود را از آن پر مىكنند .\r\n67 - سپس روى آن آب داغ متعفنى مىنوشند .\r\n68 - سپس بازگشت آنها به سوى جهنم است .\r\n69 - چرا كه آنها پدران خود را گمراه يافتند .\r\n7 - با اينحال با سرعت به دنبال آنان مىدوند .\r\n\r\nتفسير : گوشه اى از عذابهاى جانكاه دوزخيان\r\nبعد از بيان نعمتهاى روحبخش و پرارزش بهشتى ، در آيات مورد بحث به بيان عذابهاى دردناك و غمانگيز دوزخى مىپردازد ، و آن چنان ترسيمى از آن مىكند كه در مقايسه با نعمتهاى پيشين در نفوس مستعد عميقا اثر مىگذارد و آنها را از هر گونه زشتى و ناپاكى باز مىدارد .\r\nنخست مىفرمايد : « آيا اين نعمتهاى جاويدان و لذتبخش كه بهشتيان را با آن پذيرايى مىكنند بهتر است يا درخت نفرتانگيز زقوم » ؟ ! ( * ( أَ ذلِكَ خَيْرٌ نُزُلًا أَمْ شَجَرَةُ الزَّقُّومِ ) * ) .\r\nتعبير به « نزل » با توجه به مفهوم آن به چيزى گفته مىشود كه براى پذيرايى ميهمان آماده مىكنند ، و بعضى گفته‌اند نخستين چيزى است كه با آن از ميهمان تازه وارد پذيرايى مىكنند نشان مىدهد كه بهشتيان همچون ميهمانهاى عزيز و محترم پذيرايى مىشوند .\r\nقرآن مىگويد : آيا اين بهتر است يا درخت « زقوم » ؟ ! تعبير به « بهتر » دليل بر اين نيست كه درخت زقوم چيز خوبى است ، و نعمت بهشتيان از آن بهتر است ، چرا كه اين تعبيرات در لغت عرب گاه در مواردى به كار مىرود كه در يك سو هيچگونه خوبى اصلا وجود ندارد ، ولى اين احتمال وجود دارد كه اين يك نوع كنايه است ، درست به اين مىماند كه شخصى بر اثر آلودگى\r\n","description":"","footnote":"","page_name":" 69 ","page_number":69},
  {"content":"\r\nبه انواع گناهان در ميان مردم سخت رسوا شده است و به او مىگوئيم آيا اين رسوايى بهتر است يا افتخار و آبرومندى ؟\r\nو اما « زقوم » به گفته اهل لغت اسم گياهى است تلخ و بد بو و بد طعم ( 1 ) .\r\nو به گفته بعضى از مفسران اسم گياهى است كه داراى برگهاى كوچك و تلخ و بد بو است و در سرزمين « تهامه » مىرويد و مشركان با آن آشنا بودند ( 2 ) .\r\nو در تفسير « روح المعانى » اضافه مىكند اين گياه شيره اى دارد كه وقتى به بدن انسان مىرسد ورم مىكند ( 3 ) .\r\n« راغب » در « مفردات » مىگويد : زقوم هر نوع غذاى تنفرآميز دوزخيان است .\r\n« لسان العرب » مىگويد : اين ماده در اصل به معنى بلعيدن آمده است .\r\nسپس مىافزايد هنگامى كه آيه « زقوم » نازل شد ابو جهل گفت : چنين درختى در سرزمين ما نمىرويد ، چه كسى از شما معنى زقوم را مىداند ؟\r\nدر آنجا مردى بود از آفريقا گفت زقوم به لغت افريقائيان به معنى « كره و خرما » است ! ابو جهل به عنوان سخريه صدا زد كنيز ! مقدارى خرما و كره بياور تا زقوم كنيم ! آنها مىخوردند و مسخره مىكردند و مىگفتند محمد ص در آخرت ما را به اينها مىترساند ! قرآن نازل شد و پاسخ دندانشكنى به آنها داد كه در آيات بعد مىخوانيم .\r\nبه هر حال واژه « شجرة » هميشه به معنى « درخت » نيست گاه به معنى گياه نيز مىآيد ، و قرائن نشان مىدهد كه منظور از آن در اينجا « گياه » است .\r\n\r\n","description":"","footnote":"\r\n( 1 ) مجمع البحرين ماده « زقم » .\r\n( 2 ) تفسير روح البيان جلد 7 صفحه 464 .\r\n( 3 ) روح المعانى جلد 23 صفحه 85 .\r\n","page_name":" 70 ","page_number":70},
  {"content":"\r\nسپس قرآن به بعضى از ويژگيهاى اين گياه پرداخته مىگويد : « ما آن را مايه عذاب و رنج ظالمان قرار داديم » ( * ( إِنَّا جَعَلْناها فِتْنَةً لِلظَّالِمِينَ ) * ) .\r\n« فتنه » ممكن است به معنى رنج و عذاب باشد ، و ممكن است به معنى آزمايش ، همانگونه كه در غالب موارد در قرآن به اين معنى آمده است ، اشاره به اينكه آنها هنگامى كه نام « زقوم » را شنيدند به سخريه و استهزاء پرداختند و از اين رو وسيله اى براى آزمايش اين ستمگران شد .\r\nسپس مىافزايد : « آن درختى است كه از قعر جهنم مىرويد » ! ( * ( إِنَّها شَجَرَةٌ تَخْرُجُ فِي أَصْلِ الْجَحِيمِ ) * ) .\r\nولى اين ظالمان مغرور به سخريه ادامه دادند و گفتند مگر ممكن است گياه يا درختى از قعر جهنم برويد ؟ آتش كجا و درخت و گياه كجا ؟ بنا بر اين شنيدن نام اين گياه و اوصاف آن مايه آزمايش آنها در اين دنيا ، و خود آن در آخرت مايه درد و رنج آنها است .\r\nگويا آنها از اين نكته غافل بودند كه اصولى كه بر زندگى آن جهان ( آخرت ) حاكم است با اين جهان بسيار تفاوت دارد ، گياه و درختى كه از قعر جهنم مىرويد به رنگ جهنم است ، و در شرائط جهنم پرورش يافته ، نه گياهى است همانند گياهى كه در باغهاى اين جهان مىرويد ، و شايد از اين نكته بى خبر نبودند بلكه هدفشان تنها سخريه و استهزاء بود .\r\nسپس مىافزايد : « شكوفه آن مانند كله‌هاى شياطين است » ! ( * ( طَلْعُها كَأَنَّه رُؤُسُ الشَّياطِينِ ) * ) .\r\n« طلع » معمولا به شكوفه خرما گفته مىشود كه داراى پوسته سبز رنگى\r\n","description":"","footnote":"","page_name":" 71 ","page_number":71},
  {"content":"\r\nاست و در درون آن رشته‌هاى سفيدى است كه بعدا تبديل به خوشه خرما مىشود ، واژه « طلع » از ماده « طلوع » به اين مناسبت است كه نخستين ميوه اى است كه بر درخت ظاهر مىشود و طلوع مىكند .\r\nدر اينجا اين سؤال پيش مىآيد كه مگر مردم كله‌هاى شياطين را ديده بودند كه قرآن شكوفه‌هاى « زقوم » را به آن تشبيه مىكند ؟\r\nمفسران در اينجا پاسخهاى متعددى ذكر كرده‌اند :\r\nبعضى گفته‌اند : يكى از معانى « شيطان » يك نوع مار بد منظر است كه شكوفه زقوم به آن تشبيه شده است .\r\nو بعضى گفته‌اند : يك نوع گياه بد چهره است چنان كه در كتاب « منتهى الارب » آمده است : « رأس الشيطان » يا « روس الشياطين » گياهى است .\r\nولى آنچه صحيحتر به نظر مىرسد اين است كه اين تشبيه براى بيان نهايت زشتى و چهره تنفرآميز آن است ، زيرا انسان از چيزى كه متنفر باشد در ذهن خود براى آن قيافه اى زشت و وحشتناك ترسيم مىكند ، و به هر چه علاقه مند است براى آن قيافه اى زيبا و دوست داشتنى .\r\nلذا در عكسهايى كه مردم براى فرشتگان مىكشند زيباترين چهره‌ها را ترسيم مىكنند و به عكس براى شياطين و ديوان بدترين چهره‌ها را ، در حالى كه نه فرشته را ديده‌اند و نه ديو را .\r\nدر تعبيرات روزمره بسيار ديده مىشود كه مىگويند : « فلان كس مانند عفريت » است ، يا « قيافه ديو دارد » ! اينها همه تشبيهاتى است بر اساس انعكاسات ذهنى انسانها از مفاهيم مختلف ، تشبيهاتى است لطيف و گويا .\r\nسرانجام قرآن مىگويد : « اين ظالمان مغرور مسلما از اين گياه مىخورند\r\n","description":"","footnote":"","page_name":" 72 ","page_number":72},
  {"content":"\r\nو شكم را از آن پر مىكنند « ( * ( فَإِنَّهُمْ لآكِلُونَ مِنْها فَمالِؤُنَ مِنْهَا الْبُطُونَ ) * ) .\r\nاين همان فتنه و عذابى است كه در آيات قبل به آن اشاره شد ، خوردن از اين گياه دوزخى با آن بوى بد و طعم تلخ با آن شيره اى كه تماسش با بدن مايه سوزندگى و تورم است ، آن هم خوردن به مقدار زياد ، عذابى است دردناك ( 1 ) .\r\nبديهى است خوردن از اين غذاى ناگوار و تلخ تشنگىآور است ، اما به هنگامى كه تشنه مىشوند چه مىنوشند ؟ قرآن مىگويد : « اين دوزخيان بعد از اين زقوم آب داغ و كثيفى خواهند داشت » ( * ( ثُمَّ إِنَّ لَهُمْ عَلَيْها لَشَوْباً مِنْ حَمِيمٍ ) * ) .\r\n« شوب » به معنى چيزى است كه با شىء ديگر مخلوط شود ، و « حميم » به معنى آب داغ و سوزان است ، بنا بر اين حتى آب داغى كه آنها مىنوشند خالص نيست بلكه آلوده است .\r\nآن غذاى دوزخيان ، و اينهم نوشابه آنان ، اما بعد از اين پذيرايى به كجا مىروند ، قرآن مىگويد : « سپس بازگشت آنها به سوى جهنم است » ! ( * ( ثُمَّ إِنَّ مَرْجِعَهُمْ لإِلَى الْجَحِيمِ ) * ) .\r\nبعضى از مفسران از اين تعبير چنين استفاده كرده‌اند كه اين آب داغ آلوده از چشمه اى در بيرون دوزخ است ، دوزخيان را قبلا براى نوشيدن آن همچون حيواناتى كه به آبگاه مىبرند به آنجا مىخوانند ، و بعد از نوشيدن از آن بار ديگر بازگشتشان به سوى دوزخ است .\r\nبعضى ديگر گفته‌اند اين اشاره به مواقف و جايگاههاى مختلف دوزخ است كه ظالمان و مجرمان را از منطقه اى به منطقه ديگر مىبرند تا از آن آب سوزان\r\n\r\n","description":"","footnote":"\r\n( 1 ) ضمير در « منها » به « شجرة » باز مىگردد ، و اين خود قرينه اى است بر اينكه منظور از « شجره » در اينجا گياه است نه درخت ، زيرا گياه را مىخورند نه درخت را .\r\n","page_name":" 73 ","page_number":73},
  {"content":"\r\nبنوشند و بعد آنها را به جايگاه اصليشان باز مىگردانند ، اما تفسير اول مناسبتر به نظر مىرسد .\r\nهمانگونه كه قبلا نيز اشاره كرديم نه ترسيم نعمتهاى بهشتى آن چنان كه هست در اين دنيا براى ما ممكن است و نه عذابهاى دوزخيان . تنها شبحى از دور با عباراتى كوتاه از آن در ذهن ما ترسيم مىشود ( پروردگارا ما را در پناه لطفت از اين عذابها محفوظ دار ) .\r\nدر آخرين آيات مورد بحث قرآن دليل اصلى گرفتارى دوزخيان را در چنگال اين مجازاتهاى دردناك در دو جمله كوتاه و پرمعنى بيان مىكند ، و مىگويد :\r\n« آنها پدران خود را گمراه يافتند » ( * ( إِنَّهُمْ أَلْفَوْا آباءَهُمْ ضالِّينَ ) * ) .\r\n« اما با اين حال با سرعت و بىاختيار به دنبال آنها مىدوند » ( * ( فَهُمْ عَلى آثارِهِمْ يُهْرَعُونَ ) * ) .\r\nجالب اينكه در اينجا « يهرعون » به صورت « صيغه مجهول » از ماده « اهراع » كه به معنى با سرعت دويدن است آمده ، اشاره به اينكه چنان دل و دين بر تقليد نياكان باخته‌اند كه گويى آنها را به سرعت و بىاختيار به دنبالشان مىدوانند گويى از خود اراده اى ندارند و اين اشاره به نهايت تعصب و شيفتگى آنها به خرافات نياكان است .\r\n","description":"","footnote":"","page_name":" 74 ","page_number":74},
  {"content":"\r\n\r\n[ سوره الصافات ‹ 37 › : آيات 71 تا 74 
  ]\r\nوَ لَقَدْ ضَلَّ قَبْلَهُمْ أَكْثَرُ الأَوَّلِينَ ‹ 71 › وَلَقَدْ أَرْسَلْنا فِيهِمْ مُنْذِرِينَ ‹ 72 › فَانْظُرْ كَيْفَ كانَ عاقِبَةُ الْمُنْذَرِينَ ‹ 73 › إِلَّا عِبادَ اللَّه الْمُخْلَصِينَ ‹ 74 ›\r\n\r\nترجمه :\r\n71 - قبل از آنها اكثر پيشينيان ( نيز ) گمراه شدند .\r\n72 - ما در ميان آنها انذاركنندگانى فرستاديم .\r\n73 - بنگر عاقبت انذارشوندگان چگونه بود ؟\r\n74 - مگر بندگان مخلص ما !\r\n\r\nتفسير :\r\n\r\nاقوام گمراه پيشين\r\nاز آنجا كه مسائل گذشته در رابطه با مجرمان و ظالمان اختصاص به مقطع خاصى از زمان و مكان ندارد قرآن در آيات مورد بحث به تعميم و گسترش آن مىپردازد ، و ضمن چند آيه كوتاه و فشرده زمينه را براى شرح احوال بسيارى از امتهاى پيشين كه اطلاع بر احوالشان سند گويايى براى مباحث گذشته است فراهم مىسازد ، اقوامى همچون قوم نوح و ابراهيم و موسى و هارون و لوط و يونس و مانند آنها .\r\nنخست مىفرمايد : « قبل از آنها بيشتر پيشينيان گمراه شدند » ( * ( وَلَقَدْ ضَلَّ قَبْلَهُمْ أَكْثَرُ الأَوَّلِينَ ) * ) .\r\n","description":"","footnote":"","page_name":" 75 ","page_number":75},
  {"content":"\r\nتنها مشركان مكه نيستند كه به تقليد نياكانشان در گمراهى عميقى گرفتارند ، بلكه پيش از آنها نيز اكثر اقوام گذشته به چنين سرنوشتى گرفتار شدند ، و مؤمنان آنها در برابر گمراهان آنها اندك بودند ، و اين تسلى خاطرى است براى پيامبر ص و مؤمنان اندك نخستين در آن زمان كه در مكه بودند و از هر سو در محاصره دشمن .\r\nسپس اضافه مىكند گمراهى آنها به خاطر نداشتن رهبر و راهنما نبود ، « ما در ميان آنها انذاركنندگانى فرستاديم » ( * ( وَلَقَدْ أَرْسَلْنا فِيهِمْ مُنْذِرِينَ ) * ) .\r\nپيامبرانى كه آنها را از شرك و كفر و ظلم و بيدادگرى و تقليد كوركورانه از ديگران بيم مىدادند ، و آنها را به مسئوليتهايشان آشنا مىساختند .\r\nدرست است كه پيامبران در يك دست نامه انذار و در دست ديگر نامه بشارت داشتند ولى چون ركن اعظم تبليغ آنها مخصوصا نسبت به چنين اقوام گمراه و سركش همان انذار بود در اينجا تنها روى آن تكيه شده است .\r\nسپس در يك جمله كوتاه و پرمعنى مىگويد : « اكنون بنگر عاقبت انذار شوندگان و اين اقوام لجوج گمراه به كجا رسيد » ؟ ( * ( فَانْظُرْ كَيْفَ كانَ عاقِبَةُ الْمُنْذَرِينَ ) * ) .\r\nمخاطب در جمله « فانظر » ( اكنون بنگر ) ممكن است شخص پيامبر ص باشد و يا هر فرد عاقل و بيدار .\r\nدر حقيقت اين جمله اشاره به پايان كار اقوامى است كه در آيات بعد شرح حال آنها خواهد آمد .\r\nو در آخرين آيه به عنوان يك استثنا مىفرمايد : « مگر بندگان مخلص خدا »\r\n","description":"","footnote":"","page_name":" 76 ","page_number":76},
  {"content":"\r\n( * ( إِلَّا عِبادَ اللَّه الْمُخْلَصِينَ ) * ) .\r\nدر واقع اين جمله اشاره به آن است كه عاقبت اين اقوام را بنگر كه چگونه آنها را به عذاب دردناكى گرفتار كرديم ، و هلاك نموديم ، و جز بندگان با ايمان و مخلص كه از اين مهلكه جان سالم بدر بردند ( 1 ) .\r\nقابل توجه اينكه در اين سوره پنج بار روى بندگان « مخلص » خدا در آيات مختلف تكيه شده ، و اين نشانه اى است از عظمت مقام آنها ، و همانگونه كه قبلا اشاره كرديم آنها كسانى هستند كه در معرفت و ايمان و جهاد نفس آن چنان پيروز شده‌اند كه خداوند آنها را برگزيده و خالص كرده ، و به همين دليل در برابر انحرافات و لغزشها مصونيت پيدا كرده‌اند .\r\nشيطان از نفوذ در آنها عاجز و مايوس است و از روز نخست در برابر آنها سپر انداخته و اظهار عجز كرده است .\r\nغوغاى محيط ، وسوسه‌هاى اغواگران ، تقليد نياكان و فرهنگهاى غلط و طاغوتى هرگز نمىتواند آنها را از مسيرشان منحرف سازد .\r\nو اين در حقيقت پيامى است الهام بخش براى مؤمنان مقاوم آن روز در مكه و براى ما مسلمانان در دنياى پرغوغاى امروز كه از انبوه دشمنان نهراسيم و بگوييم در صف عباد اللَّه مخلصين جاى گيريم .\r\n\r\n","description":"","footnote":"\r\n( 1 ) اين جمله استثناى از محذوفى است كه از مذكور فهميده مىشود ، و در تقدير چنين است : فانظر كيف كان عاقبة المنذرين فانا اهلكناهم جميعا الا عباد اللَّه المخلصين .\r\n","page_name":" 77 ","page_number":77},
  {"content":"\r\n\r\n[ سوره الصافات ‹ 37 › : آيات 75 تا 82 
  ]\r\nوَ لَقَدْ نادانا نُوحٌ فَلَنِعْمَ الْمُجِيبُونَ ‹ 75 › وَنَجَّيْناه وَأَهْلَه مِنَ الْكَرْبِ الْعَظِيمِ ‹ 76 › وَجَعَلْنا ذُرِّيَّتَه هُمُ الْباقِينَ ‹ 77 › وَتَرَكْنا عَلَيْه فِي الآخِرِينَ ‹ 78 › سَلامٌ عَلى نُوحٍ فِي الْعالَمِينَ ‹ 79 ›\r\nإِنَّا كَذلِكَ نَجْزِي الْمُحْسِنِينَ ‹ 80 › إِنَّه مِنْ عِبادِنَا الْمُؤْمِنِينَ ‹ 81 › ثُمَّ أَغْرَقْنَا الآخَرِينَ ‹ 82 ›\r\n\r\nترجمه :\r\n75 - نوح ما را ندا كرد ( و ما دعاى او را اجابت كرديم ) ، و چه خوب اجابت كننده اى هستيم .\r\n76 - و او و خاندانش را از اندوه بزرگ رهايى بخشيديم .\r\n77 - و فرزندانش را بازماندگان ( روى زمين ) قرار داديم .\r\n78 - و نام نيك او را در ميان امتهاى بعد باقى گذارديم .\r\n79 - سلام باد بر نوح در ميان جهانيان .\r\n80 - ما اين گونه نيكوكاران را پاداش مىدهيم .\r\n","description":"","footnote":"","page_name":" 78 ","page_number":78},
  {"content":"\r\n81 - چرا كه او از بندگان با ايمان ما بود .\r\n82 - سپس ديگران ( دشمنان او ) را غرق كرديم .\r\n\r\nتفسير : گوشه اى از داستان نوح\r\nاز اينجا شرح داستان نه نفر از پيامبران بزرگ خدا آغاز مىشود كه در آيات پيشين بطور سربسته به آن اشاره شده بود ، نخست از « نوح » شيخ الانبياء و نخستين پيامبر اولوا العزم شروع مىكند ، و قبل از هر چيز به دعاى پرسوز او هنگامى كه از هدايت قومش مايوس شد اشاره كرده مىفرمايد : « نوح ما را ندا كرد ، ما هم اجابت كرديم ، و چه خوب اجابت كننده اى هستيم » ( * ( وَلَقَدْ نادانا نُوحٌ فَلَنِعْمَ الْمُجِيبُونَ ) * ) ( 1 ) .\r\nاين دعا ممكن است اشاره به همان باشد كه در سوره نوح آمده : وَقالَ نُوحٌ رَبِّ لا تَذَرْ عَلَى الأَرْضِ مِنَ الْكافِرِينَ دَيَّاراً إِنَّكَ إِنْ تَذَرْهُمْ يُضِلُّوا عِبادَكَ وَلا يَلِدُوا إِلَّا فاجِراً كَفَّاراً : « نوح گفت : پروردگارا ! احدى از كافران را بر روى زمين مگذار ، چرا كه اگر آنها را به حال خود واگذارى بندگانت را گمراه مىكنند ، و جز افرادى فاجر و كافر نسلى از آنها متولد نخواهد شد » ( هم خود فاسدند و هم نسل آينده آنها ) ( نوح آيات 26 و 27 ) .\r\nو يا دعائى كه به هنگام سوار شدن بر كشتى به پيشگاه خدا عرض كرد :\r\nرَبِّ أَنْزِلْنِي مُنْزَلًا مُبارَكاً وَأَنْتَ خَيْرُ الْمُنْزِلِينَ : « پروردگارا ! ما را در منزلگاهى پر بركت فرود آور و تو بهترين فرودآورندگانى » ( مؤمنون آيه 29 ) .\r\nو يا دعائى كه در سوره قمر آيه 10 آمده : فَدَعا رَبَّه أَنِّي مَغْلُوبٌ فَانْتَصِرْ : « نوح\r\n\r\n","description":"","footnote":"\r\n( 1 ) « مجيبون » به صيغه جمع آمده در حالى كه منظور از آن خداوند است كه دعاى نوح را اجابت كرد ، اين به خاطر آن است كه صيغه جمع گاهى براى بيان عظمت مىآيد همانگونه كه ضمير جمع متكلم در « نادانا » نيز براى همين منظور است .\r\n","page_name":" 79 ","page_number":79},
  {"content":"\r\nپروردگارش را چنين خواند من در چنگال اين قوم مغلوبم مرا يارى فرما » .\r\nالبته هيچ مانعى ندارد كه آيه مورد بحث اشاره به همه اين دعاها بوده باشد ، و خداوند به بهترين وجهى همه را اجابت فرمود .\r\nو لذا در آيه بعد بلافاصله مىفرمايد : ما او و خاندانش را از اندوه بزرگ نجات بخشيديم ( * ( وَنَجَّيْناه وَأَهْلَه مِنَ الْكَرْبِ الْعَظِيمِ ) * ) ( 1 ) .\r\nاين اندوه بزرگ كدام اندوه بوده است كه نوح را سخت رنج مىداده ؟\r\nممكن است اشاره به سخريه‌هاى قوم كافر و مغرور ، و آزارهاى زبانى آنها و هتاكى و توهين نسبت به او و پيروانش باشد ، و يا اشاره به تكذيبهاى پى در پى اين قوم لجوج .\r\nگاه مىگفتند : وَما نَراكَ اتَّبَعَكَ إِلَّا الَّذِينَ هُمْ أَراذِلُنا : « ما نمىبينيم كسى از تو پيروى كند مگر يك مشت اوباش ما » ! ( هود - 27 ) .\r\nو گاه مىگفتند : يا نُوحُ قَدْ جادَلْتَنا فَأَكْثَرْتَ جِدالَنا فَأْتِنا بِما تَعِدُنا إِنْ كُنْتَ مِنَ الصَّادِقِينَ : « اى نوح زياد با ما سخن گفتى ( و پر حرفى كردى ! ) اگر راست مىگويى عذابى را كه وعده مىدهى بياور » ! ( هود - 32 ) .\r\nو گاه چنان كه قرآن مىگويد وَيَصْنَعُ الْفُلْكَ وَكُلَّما مَرَّ عَلَيْه مَلأٌ مِنْ قَوْمِه سَخِرُوا مِنْه : « او مشغول ساختن كشتى بود ، و هر زمان گروهى از قومش از كنار او عبور مىكردند وى را مسخره مىنمودند » ( و مىگفتند اين مرد ديوانه شده است ! ) ( هود - 38 ) .\r\nآن قدر نوح اين پيامبر پر حوصله را ناراحت كردند و اسائه ادب نمودند و نسبت جنون به او دادند كه عرض كرد : رَبِّ انْصُرْنِي بِما كَذَّبُونِ : « پروردگارا !\r\n\r\n","description":"","footnote":"\r\n( 1 ) « كرب » طبق گفته راغب در مفردات اندوه شديد است ، و توصيف به « عظيم » در اينجا تاكيد بيشترى بر اين معنا است .\r\n","page_name":" 80 ","page_number":80},
  {"content":"\r\nدر مقابل تكذيب آنها مرا يارى كن « ( مؤمنون - 26 ) .\r\nبه هر حال مجموعه اى از اين حوادث ناگوار و زخم زبانهاى شديد قلب پاك او را سخت مىفشرد ، تا اينكه طوفان فرا رسيد ، و خداوند او را از چنگال اين قوم ستمگر ، و آن كرب عظيم و اندوه بزرگ رهايى بخشيد .\r\nبعضى از مفسران احتمال داده‌اند كه منظور از « كرب عظيم » همان طوفان بوده است كه جز نوح و يارانش از آن نجات نيافتند ، ولى اين معنى بعيد به نظر مىرسد .\r\nسپس مىافزايد : « ما فرزندان نوح را بازماندگان ( روى زمين ) قرار داديم » ( * ( وَجَعَلْنا ذُرِّيَّتَه هُمُ الْباقِينَ ) * ) .\r\nآيا به راستى تمام انسانهايى كه اكنون روى زمين زندگى مىكنند از فرزندان نوح هستند ؟ و آيه فوق همين را مىگويد ؟ و يا گروه عظيمى از انبياء و اولياء و صلحاء از دودمان او باقى ماندند هر چند همه مردم از دودمان او نيستند ؟\r\nدر اين زمينه بحثى داريم كه به خواست خدا در نكات خواهد آمد .\r\nبه علاوه « ذكر خير و ثناء جميل و نام نيك براى نوح در ميان امتهاى بعد قرار داديم » ( * ( وَتَرَكْنا عَلَيْه فِي الآخِرِينَ ) * ) .\r\nاز او به عنوان يك پيامبر مقاوم و شجاع و صبور و دلسوز و مهربان ياد مىكنند ، و او را « شيخ الانبياء » مىنامند .\r\nتاريخ او اسطوره مقاومت و ايستادگى است ، و برنامه او الهام بخش براى همه رهروان راه حق در برابر كارشكنيهاى سخت دشمنان و نابخرديهاى آنها .\r\n« سلام و درود باد بر نوح در ميان جهانيان » ( * ( سَلامٌ عَلى نُوحٍ فِي الْعالَمِينَ ) * ) .\r\n","description":"","footnote":"","page_name":" 81 ","page_number":81},
  {"content":"\r\nچه افتخارى از اين برتر و بالاتر كه خداوند بر او سلام مىفرستد ، سلامى كه در ميان جهان و جهانيان باقى مىماند ، و تا دامنه قيامت گسترده مىشود ، سلام خدا توأم با ثناء جميل و ذكر خير بندگانش .\r\nجالب اينكه كمتر سلامى در قرآن به اين گستردگى و وسعت در باره كسى ديده مىشود ، بخصوص اينكه « العالمين » ( به مقتضاى اينكه جمع است و توأم با الف و لام ) آن چنان معنى وسيعى دارد كه نه تنها همه انسانها ، بلكه عوالم فرشتگان و ملكوتيان را نيز ممكن است در بر گيرد .\r\nو براى آنكه اين برنامه براى ديگران الهام بخش گردد مىافزايد : « ما اين گونه نيكوكاران را جزا و پاداش مىدهيم » ! ( * ( إِنَّا كَذلِكَ نَجْزِي الْمُحْسِنِينَ ) * ) .\r\n« چرا كه او از بندگان با ايمان ما بود » ( * ( إِنَّه مِنْ عِبادِنَا الْمُؤْمِنِينَ ) * ) .\r\nدر حقيقت مقام عبوديت و بندگى ، و همچنين ايمان توأم با احسان و نيكوكارى كه در دو آيه اخير آمده ، دليل اصلى لطف خداوند نسبت به نوح و نجاتش از اندوه بزرگ و سلام و درود الهى بر او بود كه اگر اين برنامه از ناحيه ديگران نيز تعقيب شود مشمول همان رحمت و لطفند كه نوح بود چرا كه معيارهاى الطاف پروردگار تخلف ناپذير است و جنبه شخصى و خصوصى ندارد .\r\nو در آخرين آيه مورد بحث با جمله اى كوتاه و كوبنده سرنوشت آن قوم ظالم و شرور و كينه توز را بيان كرده ، مىگويد : « سپس ديگران را غرق كرديم » ( * ( ثُمَّ أَغْرَقْنَا الآخَرِينَ ) * ) .\r\nاز آسمان سيلاب آمد ، و از زمين آب جوشيد ، و سرتاسر كره زمين به اقيانوس پر تلاطمى مبدل شد ! كاخهاى بيدادگران را در هم كوبيد ، و جسدهاى بيجانشان\r\n","description":"","footnote":"","page_name":" 82 ","page_number":82},
  {"content":"\r\nبر صفحه آب باقى ماند ! جالب اينكه الطاف خود را با نوح ضمن چندين آيه بيان مىكند ، اما عذاب آن قوم سركش را در يك جمله كوتاه توأم با تحقير و بىاعتنايى ، چرا كه مقام بيان افتخارات و پيروزيهاى مؤمنان و يارى خداوند نسبت به آنها مقام توضيح است و مقام بيان حال سركشان مقام بىاعتنايى .\r\n\r\nنكته : آيا مردم روى زمين همه از دودمان نوحند ؟\r\nجمعى از بزرگان مفسرين از جمله « * ( وَجَعَلْنا ذُرِّيَّتَه هُمُ الْباقِينَ ) * » ( ما فرزندان نوح را بازماندگان در زمين قرار داديم ) چنين استفاده كرده‌اند كه تمام نسل بشر بعد از نوح از دودمان او به وجود آمدند و هم اكنون همه از فرزندان نوحند .\r\nاين سخن را بسيارى از مورخان نقل كرده‌اند كه از نوح سه فرزند باقى ماند به نام : « سام » و « حام » و « يافث » و تمام نژادهاى امروز كره زمين به آنها منتهى مىشوند ، نژاد عرب و فارس و روم را نژاد سامى مىدانند ، و نژاد ترك و گروهى ديگر را از اولاد يافث ، و نژاد سودان و سند و هند و نوبه و حبشه و قبط و بربر را از اولاد حام مىشمرند .\r\nبحث در اين مساله نيست كه اين نژاد از كدامين فرزند نوح است چرا كه در اين مساله در ميان مورخان و مفسران تعبيرهاى مختلفى ديده مىشود ، بحث در اين است كه آيا همه نژادهاى انسانى به اين سه بازمىگردد ؟\r\nدر اينجا اين سؤال پيش مىآيد كه مگر مؤمنان ديگرى با نوح در كشتى سوار نشدند سرنوشت آنها چه شد ؟ آيا آنها همگى از دنيا رفتند بىآنكه فرزندى از آنها باقى بماند ؟ و يا اگر فرزندانى داشتند فرزند دختر بود كه با اولاد نوح ازدواج كردند ؟ اين مساله از نظر تاريخى چندان روشن نيست ، بلكه از بعضى\r\n","description":"","footnote":"","page_name":" 83 ","page_number":83},
  {"content":"\r\nروايات پاره اى اشارات در آيات قرآن ممكن است استفاده كرد كه از آنها نيز فرزندانى در روى زمين مانده ، و اقوامى از اولاد آنها هستند .\r\nدر حديثى كه در تفسير على بن ابراهيم از امام باقر ع در توضيح آيه فوق نقل شده چنين مىخوانيم :\r\nالحق و النبوة و الكتاب و الايمان فى عقبه ، و ليس كل من فى الارض من بنى آدم من ولد نوح ( ع ) قال اللَّه عز و جل فى كتابه احْمِلْ فِيها مِنْ كُلٍّ زَوْجَيْنِ اثْنَيْنِ وَأَهْلَكَ إِلَّا مَنْ سَبَقَ عَلَيْه الْقَوْلُ ) * منهم وَمَنْ آمَنَ وَما آمَنَ مَعَه إِلَّا قَلِيلٌ ، و قال اللَّه عز و جل ايضا : ذُرِّيَّةَ مَنْ حَمَلْنا مَعَ نُوحٍ\r\n: « منظور خداوند از اين آيه ( * ( وَجَعَلْنا ذُرِّيَّتَه هُمُ الْباقِينَ ) * ) اين است كه حق و نبوت و كتاب آسمانى و ايمان در دودمان نوح باقيماند ، ولى تمام كسانى كه از فرزندان آدم در روى زمين زندگى مىكنند از اولاد نوح نيستند ، چرا كه خداوند متعال در كتابش مىگويد : ما به نوح دستور داديم كه از هر جفتى از حيوانات يك زوج بر كشتى سوار كن ، و همچنين اهل خانواده ات را ، مگر آنها كه قبلا وعده هلاكشان داده شده ( اشاره به همسر نوح و يكى از فرزندانش ) و همچنين مؤمنان را ، جز گروه اندكى به نوح ايمان نياوردند - و نيز ( خطاب به بنى اسرائيل كرده مىگويد : ) اى فرزندان كسانى كه با نوح بر كشتى سوار كرديم » ( 1 ) .\r\nو به اين ترتيب آنچه در باره منتهى شدن تمام نژادهاى روى زمين به فرزندان نوح مشهور است ثابت نيست .\r\n\r\n","description":"","footnote":"\r\n( 1 ) اين حديث در جلد 4 نور الثقلين صفحه 405 آمده همچنين در تفسير صافى ذيل آيات مورد بحث .\r\n","page_name":" 84 ","page_number":84},
  {"content":"\r\n\r\n[ سوره الصافات ‹ 37 › : آيات 83 تا 94 
  ]\r\nوَ إِنَّ مِنْ شِيعَتِه لإِبْراهِيمَ ‹ 83 › إِذْ جاءَ رَبَّه بِقَلْبٍ سَلِيمٍ ‹ 84 › إِذْ قالَ لأَبِيه وَقَوْمِه ما ذا تَعْبُدُونَ ‹ 85 › أَ إِفْكاً آلِهَةً دُونَ اللَّه تُرِيدُونَ ‹ 86 › فَما ظَنُّكُمْ بِرَبِّ الْعالَمِينَ ‹ 87 ›\r\nفَنَظَرَ نَظْرَةً فِي النُّجُومِ ‹ 88 › فَقالَ إِنِّي سَقِيمٌ ‹ 89 › فَتَوَلَّوْا عَنْه مُدْبِرِينَ ‹ 90 › فَراغَ إِلى آلِهَتِهِمْ فَقالَ أَ لا تَأْكُلُونَ ‹ 91 › ما لَكُمْ لا تَنْطِقُونَ ‹ 92 ›\r\nفَراغَ عَلَيْهِمْ ضَرْباً بِالْيَمِينِ ‹ 93 › فَأَقْبَلُوا إِلَيْه يَزِفُّونَ ‹ 94 ›\r\n","description":"","footnote":"","page_name":" 85 ","page_number":85},
  {"content":"\r\n\r\nترجمه :\r\n83 - و از پيروان او ( نوح ) ابراهيم بود .\r\n84 - به خاطر بياور هنگامى را كه با قلب سليم به پيشگاه پروردگارش آمد .\r\n85 - هنگامى كه به پدر و قومش گفت : اينها چه چيز است كه مىپرستيد ؟ ! 86 - آيا غير از خدا ، به سراغ اين معبودان دروغين مىرويد ؟\r\n87 - شما در باره پروردگار عالميان چه گمان مىبريد ؟\r\n88 - ( سپس ) او نگاهى به ستارگان افكند .\r\n89 - و گفت من بيمارم ( و با شما به مراسم جشن نمىآيم ) .\r\n90 - آنها از او روى برتافته و به او پشت كردند ( و به سرعت دور شدند ) .\r\n91 - ( او وارد بتخانه شد ) مخفيانه نگاهى به معبودان آنها كرد و از روى تمسخر گفت : چرا از اين غذاها نمىخوريد ؟\r\n92 - ( اصلا ) چرا سخن نمىگوئيد ؟ ! 93 - سپس ضربه اى محكم با دست راست و با توجه بر پيكر آنها فرود آورد ( و همه را جز بت بزرگ در هم شكست ) .\r\n94 - آنها با سرعت به سراغ او آمدند .\r\n\r\nتفسير : طرح جالب بت شكنى ابراهيم\r\nدر اين آيات بخش قابل ملاحظه اى از زندگى ابراهيم قهرمان بتشكن ع به دنبال گوشه هايى از تاريخ پر ماجراى نوح ع آمده است .\r\nدر اينجا نخست از ماجراى بتشكنى ابراهيم و برخورد شديد بتپرستان با او سخن مىگويد ، و در قسمت ديگرى پيرامون بزرگترين صحنه فداكارى ابراهيم خليل و مساله قربانى فرزندش بحث مىكند ، و اين قسمت در قرآن مجيد منحصرا\r\n","description":"","footnote":"","page_name":" 86 ","page_number":86},
  {"content":"\r\nدر همين جا مطرح شده است .\r\nآيه نخست ماجراى ابراهيم را به اين صورت با ماجراى نوح پيوند مىدهد و مىفرمايد : « و از پيروان نوح و ابراهيم بود » ( * ( وَإِنَّ مِنْ شِيعَتِه لإِبْراهِيمَ ) * ) .\r\nاو در همان خط توحيد و عدل ، در همان مسير تقوا و اخلاص كه سنت نوح بود گام بر مىداشت ، كه انبياء همه مبلغان يك مكتب و استادان يك دانشگاهند ، و هر كدام برنامه ديگرى را تداوم مىبخشند و تكميل مىكنند .\r\nچه تعبير جالبى ؟ ابراهيم از شيعيان نوح بود ، با اينكه فاصله زمانى زيادى آن دو را از هم جدا مىكرد ( حدود 2600 سال به گفته بعضى از مفسران ) ولى مىدانيم در پيوند مكتبى زمان كمترين تاثيرى ندارد ( 1 ) .\r\nبعد از بيان اين اجمال به تفصيل آن پرداخته ، مىفرمايد : « به خاطر بياور هنگامى را كه ابراهيم با قلب سليم به پيشگاه پروردگارش آمد » ( * ( إِذْ جاءَ رَبَّه بِقَلْبٍ سَلِيمٍ ) * ) .\r\nمفسران براى « قلب سليم » تفسيرهاى متعددى بيان كرده‌اند كه هر كدام به يكى از ابعاد اين مساله اشاره مىكند .\r\nقلبى كه پاك از شرك باشد .\r\n\r\n","description":"","footnote":"\r\n( 1 ) بعضى از مفسران ضمير « شيعته » را به پيامبر اسلام ( ص ) برگردانده‌اند ، در حالى كه آيات قرآن مىگويد : پيامبر اسلام ( ص ) از آئين ابراهيم پيروى كرد ، بعلاوه چنين مرجع ضميرى در آيات قبل و بعد وجود ندارد ، شايد تصور كرده‌اند تعبير به شيعه دليل بر افضليت نوح از ابراهيم است در حالى كه قرآن براى ابراهيم شخصيت والاترى قائل شده است ، ولى اين تعبير هيچ دلالتى بر اين مساله ندارد بلكه منظور از آن تداوم خط فكرى و مكتبى است كما اينكه افضليت پيامبر اسلام ( ص ) نسبت به همه پيامبران با پيروى او از مكتب توحيدى ابراهيم منافات ندارد قرآن مىگويد : * ( فَبِهُداهُمُ اقْتَدِه ) * : « اى پيامبر به هدايت انبياى پيشين اقتدا كن ( انعام - 90 ) .\r\n","page_name":" 87 ","page_number":87},
  {"content":"\r\nقلبى كه خالص از معاصى و كينه و نفاق بوده باشد .\r\nقلبى كه از عشق دنيا تهى باشد كه حب دنيا سرچشمه همه خطاها است .\r\nو بالآخره قلبى كه جز خدا در آن نباشد ! حقيقت اين است كه « سليم » از ماده « سلامت » ، و هنگامى كه سلامت به طور مطلق مطرح مىشود سلامتى از هر گونه بيمارى اخلاقى و اعتقادى را شامل مىشود .\r\nقرآن مجيد در باره منافقان مىگويد : « فِي قُلُوبِهِمْ مَرَضٌ فَزادَهُمُ اللَّه مَرَضاً » در دلهاى آنها يك نوع بيمارى است و خداوند نيز ( بر اثر لجاجت و گناهشان ) بر اين بيمارى مىافزايد « ( بقره 10 ) .\r\nجالبترين تفسير را براى « قلب سليم » امام صادق ع بيان فرموده : در آنجا كه مىخوانيم :\r\nالقلب السليم الذى يلقى ربه و ليس فيه احد سواه ! :\r\n« قلب سليم قلبى است كه خدا را ملاقات كند در حالى كه هيچ كس جز او در آن نباشد » ( 1 ) .\r\nو اين تعبير ، جامع همه اوصاف گذشته است .\r\nو نيز در روايت ديگرى از همان امام ع آمده است كه فرمود :\r\nصاحب النية الصادقة صاحب القلب السليم ، لان سلامة القلب من هواجس المذكورات تخلص النية للَّه فى الامور كلها :\r\n« كسى كه نيت صادقى دارد صاحب قلب سليم است چرا كه سلامت قلب از شرك و شك نيت را در همه چيز خالص مىكند » ( 2 ) .\r\nدر باره اهميت قلب سليم همين بس كه قرآن مجيد آن را تنها سرمايه نجات روز قيامت شمرده ، چنان كه در سوره شعراء آيه 88 و 89 از زبان همين پيامبر بزرگ ابراهيم ع مىخوانيم : يَوْمَ لا يَنْفَعُ مالٌ وَلا بَنُونَ إِلَّا مَنْ أَتَى اللَّه بِقَلْبٍ سَلِيمٍ : « روزى كه اموال و فرزندان سودى به حال انسان نمىبخشند ، جز كسى\r\n\r\n","description":"","footnote":"\r\n( 1 و 2 ) كافى طبق نقل تفسير صافى ذيل آيه 89 سوره شعراء .\r\n","page_name":" 88 ","page_number":88},
  {"content":"\r\nكه با قلب سليم در پيشگاه خداوند حضور يابد » ( 1 ) .\r\nآرى ابراهيم با قلب سليم و روح پاك و اراده نيرومند و عزم راسخ مامور مبارزه با بتپرستان شد ، و از پدر ( عمو ) و قوم خودش آغاز كرد ، چنان كه قرآن مىگويد « به خاطر بياور هنگامى را كه به پدر و قومش گفت : اينها چه چيز است كه مىپرستيد » ؟ ! ( * ( إِذْ قالَ لأَبِيه وَقَوْمِه ما ذا تَعْبُدُونَ ) * ) .\r\nحيف نيست انسان با آن شرافت ذاتى و عقل و خرد در مقابل مشتى سنگ و چوب بىارزش تعظيم كند ؟ عقلتان كجا است ؟ ! سپس اين تعبير را كه توأم با تحقير آشكار بتها بود با جمله ديگرى تكميل كرد و گفت : « آيا شما جز اللَّه كه بر حق است به سراغ خدايان دروغين مىرويد » ؟\r\n( * ( أَ إِفْكاً آلِهَةً دُونَ اللَّه تُرِيدُونَ ) * ) ( 2 ) .\r\nبا توجه به اينكه « افك » به معنى دروغ بزرگ ، و يا زشترين دروغها است ، قاطعيت سخن ابراهيم در باره بتها روشنتر مىشود .\r\nسرانجام سخنش را با جمله كوبنده ديگرى در اين مقطع پايان داد و گفت :\r\n« شما در باره پروردگار عالميان چه گمان مىبريد » ؟ ! ( * ( فَما ظَنُّكُمْ بِرَبِّ الْعالَمِينَ ) * ) روزى او را مىخوريد ، مواهب او سراسر وجود شما را احاطه كرده ،\r\n\r\n","description":"","footnote":"\r\n( 1 ) در زمينه قلب سليم بحث مشروحى در جلد 15 تفسير نمونه ذيل آيات 88 و 89 سوره شعراء ( تحت عنوان قلب سليم تنها سرمايه نجات ) ( صفحه 273 ) آورده‌ايم .\r\n( 2 ) در تركيب اين جمله مفسران دو احتمال داده‌اند نخست اينكه « افكا » مفعول به براى « تريدون » است و « آلهه » بدل آن است ، ديگر اينكه « الهه » مفعول به است و « افكا » مفعول لاجله كه براى اهميت مقدم داشته شده است .\r\n","page_name":" 89 ","page_number":89},
  {"content":"\r\nبا اينحال موجودات بىارزشى را همرديف او قرار داده‌ايد ، با اينحال باز انتظار داريد به شما رحم كند ، و شما را با اشد مجازات كيفر ندهد ؟ چه اشتباه بزرگى ؟\r\nچه گمراهى خطرناكى ؟ .\r\nتعبير « * ( بِرَبِّ الْعالَمِينَ ) * » اشاره به اين است كه تمام عالم در سايه ربوبيت او اداره مىشوند شما او را رها ساخته به سراغ يك مشت پندار و اوهامى كه هيچ منشا اثر نيست رفته‌ايد .\r\nدر تواريخ و تفاسير آمده است كه بتپرستان بابل هر سال مراسم عيد مخصوصى داشتند غذاهايى در بتخانه آماده مىكردند و در آنجا مىچيدند به اين پندار كه غذاها متبرك شود ، سپس دستجمعى به بيرون شهر مىرفتند و در پايان روز باز مىگشتند و براى نيايش و صرف غذا به بتخانه مىآمدند .\r\nآن روز شهر خالى شد و فرصت خوبى براى در هم كوبيدن بتها به دست ابراهيم افتاد .\r\nفرصتى كه ابراهيم مدتها انتظار آن را مىكشيد و مايل نبود به آسانى از دست برود .\r\nلذا هنگامى كه در شب از او دعوت به شركت در اين مراسم كردند « او نگاهى به ستارگان افكند » ( * ( فَنَظَرَ نَظْرَةً فِي النُّجُومِ ) * ) .\r\n« و گفت من بيمارم » ( * ( فَقالَ إِنِّي سَقِيمٌ ) * ) .\r\nو به اين ترتيب عذر خود را خواست ! « آنها به او پشت كرده و به سرعت از او دور شدند » و به دنبال مراسم خود\r\n","description":"","footnote":"","page_name":" 90 ","page_number":90},
  {"content":"\r\nشتافتند « ( * ( فَتَوَلَّوْا عَنْه مُدْبِرِينَ ) * ) .\r\nدر اينجا دو سؤال مطرح است .\r\nنخست اينكه : چرا ابراهيم به ستارگان نگاه كرد ، هدفش از اين نگاه چه بود ؟ ديگر اينكه آيا به راستى بيمار بود كه گفت بيمارم ؟ چه بيمارى داشت ؟\r\nپاسخ سؤال اول با توجه به اعتقادات مردم بابل و رسوم و عادات آنها روشن است ، آنها در علم نجوم مطالعاتى داشتند ، و حتى مىگويند بتهاى آنها نيز « هياكل » ستارگان بود ، و به اين خاطر به آنها احترام مىگذاشتند كه سمبل ستارگان بودند .\r\nالبته در كنار اطلاعات نجومى خرافات بسيار نيز در اين زمينه در ميان آنها شايع بود ، از جمله اينكه ستارگان را در سرنوشت خود مؤثر مىدانستند ، و از آنها خير و بركت مىطلبيدند ، و از وضع آنها بر حوادث آينده استدلال مىكردند .\r\nابراهيم ع براى اينكه آنها را متقاعد كند طبق رسوم آنها نگاهى به ستارگان آسمان افكند تا چنان تصور كنند كه پيش بينى بيمارى خود را از مطالعه اوضاع كواكب كرده است و قانع شوند ! بعضى از مفسران بزرگ اين احتمال را نيز داده‌اند كه او مىخواست از حركت ستارگان وقت بيمارى خود را دقيقا دريابد ، زيرا يك نوع بيمارى همچون تب در فواصل زمانى خاصى به سراغش مىآمد ، ولى با توجه به وضع افكار مردم بابل احتمال اول مناسبتر است .\r\nبعضى نيز احتمال داده‌اند كه نگاه او به آسمان در واقع نگاه مطالعه در اسرار آفرينش بود ، هر چند آنها نگاه او را نگاه يك منجم مىپنداشتند كه مىخواهد از اوضاع كواكب حوادث آينده را پيشبينى كند .\r\nدر مورد سؤال دوم پاسخهاى متعددى داده‌اند .\r\nاز جمله اينكه او واقعا بيمار بود ، هر چند اگر سالم هم بود هرگز در مراسم\r\n","description":"","footnote":"","page_name":" 91 ","page_number":91},
  {"content":"\r\nجشن بتها شركت نمىكرد ، ولى بيماريش بهانه خوبى براى عدم شركت در آن مراسم و استفاده از فرصت طلايى براى درهم كوبيدن بتها بود ، و دليلى ندارد كه ما بگوئيم او در اينجا توريه كرده ، چرا كه توريه براى انبياء مناسب نيست .\r\nبعضى ديگر گفته‌اند كه ابراهيم واقعا بيمارى جسمى نداشت اما روحش بر اثر اعمال ناموزون اين جمعيت و كفر و شرك و ظلم و فسادشان بيمار بود ، بنا بر اين او واقعيتى را بيان كرد ، هر چند آنها طور ديگرى فكر كردند ، و او را از نظر جسمى بيمار پنداشتند .\r\nاين احتمال نيز داده شده است كه او در اين سخن توريه كرده باشد .\r\nمثل اينكه كسى بر در منزل مىآيد و سؤال مىكند فلان كس در منزل است آنها در پاسخ مىگويند : اينجا نيست و منظورشان از كلمه اينجا پشت در خانه است ، نه مجموع خانه ، در حالى كه شنونده اين چنين نمىفهمد ( اين گونه تعبيرات را كه دروغ نيست اما ظاهرش چيز ديگر است در فقه توريه مىنامند ) .\r\nمنظور ابراهيم از اين سخن اين بود كه من در آينده ممكن است بيمار شوم تا دست از سر او بردارند و به سراغ كار خود بروند .\r\nاما تفسير اول و دوم مناسبتر به نظر مىرسد .\r\nبه اين ترتيب ابراهيم ع تنها در شهر ماند و بتپرستان شهر را خالى كرده و بيرون رفتند ، ابراهيم نگاهى به اطراف خود كرد ، برق شوق در چشمانش نمايان گشت ، لحظاتى را كه از مدتها قبل انتظارش را مىكشيد فرا رسيد ، بايد يك تنه برخيزد و به جنگ بتها برود ، و ضربه سختى بر پيكر آنان وارد سازد ، ضربه اى كه مغزهاى خفته بتپرستان را تكان دهد و بيدار كند .\r\nقرآن مىگويد : « او به سراغ خدايان آنها آمد ، نگاهى به آنها و ظروف غذايى كه در اطرافشان بود افكند و از روى تمسخر صدا زد : آيا از اين غذاها\r\n","description":"","footnote":"","page_name":" 92 ","page_number":92},
  {"content":"\r\nنمىخوريد « ؟ ! ( * ( فَراغَ إِلى آلِهَتِهِمْ فَقالَ أَ لا تَأْكُلُونَ ) * ) ( 1 ) .\r\nاين غذاها را عبادتكنندگانتان فراهم كرده‌اند ، غذاهاى چرب و شيرين متنوع و رنگين است ، چرا ميل نمىكنيد ؟ ! سپس افزود : « اصلا چرا حرف نمىزنيد » ؟ چرا لال و بسته دهن هستيد ؟ ! ( * ( ما لَكُمْ لا تَنْطِقُونَ ) * ) .\r\nو به اين ترتيب تمام معتقدات خرافى آنها را به سخريه كشيد ، بدون شك او به خوبى مىدانست نه آنها غذا مىخورند ، و نه سخن مىگويند ، موجودات بيجانى بيش نيستند ، اما در حقيقت مىخواست دليل برنامه بتشكنى خود را به اين صورت زيبا و لطيف ارائه داده باشد .\r\nسپس آستين را بالا زد ، تبر را به دست گرفت ، و با قدرت حركت داد و « با توجه ضربه اى محكم بر پيكر آنها فرود آورد » ! ( * ( فَراغَ عَلَيْهِمْ ضَرْباً بِالْيَمِينِ ) * ) .\r\nمنظور از « يمين » يا واقعا همان دست راست است كه انسان غالب كارهاى خود را با آن انجام مىدهد و يا كنايه از قدرت و قوت است ( هر دو معنى نيز با هم قابل جمع است ) .\r\nبه هر حال چيزى نگذشت كه از آن بتخانه آباد و زيبا ويرانه اى وحشتناك ساخت بتها همه لتوپار شدند ، و دست و پا شكسته هر كدام به گوشه اى افتادند و به راستى براى بتپرستان منظره اى دلخراش و اسفبار و غمانگيز پيدا كردند .\r\nابراهيم كار خود را كرد و مطمئن و آرام از بتكده بيرون آمد ، و به سراغ خانه خود رفت در حالى كه خود را براى حوادث آينده آماده مىساخت .\r\n\r\n","description":"","footnote":"\r\n( 1 ) « راغ » از ماده « روغ » به معنى توجه و تمايل به چيزى و به صورت پنهانى و مخفيانه يا به صورت توطئه و تخريب است .\r\n","page_name":" 93 ","page_number":93},
  {"content":"\r\nاو مىدانست انفجار عظيمى در شهر ، بلكه در سراسر كشور بابل ايجاد كرده كه صداى آن بعدا بلند خواهد شد ! طوفانى از خشم و غضب به راه مىافتد كه او در ميان طوفان تنها است . اما او خدا را دارد ، و همين او را كافى است .\r\nبتپرستان به شهر بازگشتند و به سراغ بتخانه آمدند ، چه منظره وحشتناك و بهتآورى ؟ گويى بر سر جايشان خشكشان زده ؟ لحظاتى چند رشته افكارشان از دست رفت ، و مات و مبهوت ، خيره خيره به آن ويرانه نگاه كردند و بتهايى را كه پناه روز بىپناهى خود مىپنداشتند بىپناه در آنجا ديدند .\r\nسپس سكوت جاى خود را به خروش و نعره و فرياد داد . . . چه كسى اين كار را كرده ؟ كدام ستمگر ؟ ! و چيزى نگذشت كه به خاطرشان آمد جوان خداپرستى در اين شهر وجود دارد ، به نام ابراهيم كه بتها را به باد استهزاء مىگرفت ، و تهديد كرده بود من نقشه خطرناكى براى بتهاى شما كشيده‌ام ! معلوم مىشود كار ، كار او است .\r\n« سپس جمعيت به سوى او حركت كردند در حالى كه با سرعت ( و خشم ) راه مىرفتند » ( * ( فَأَقْبَلُوا إِلَيْه يَزِفُّونَ ) * ) .\r\n« يزفون » از ماده « زف » ( بر وزن كف ) در اصل در مورد وزش باد و حركت سريع شترمرغ كه مخلوطى از راه رفتن و پريدن است به كار رفته سپس اين كلمه بطور كنايه در مورد « زفاف عروس » يعنى بردن عروس به خانه داماد استعمال شده است .\r\nبه هر حال منظور اين است كه بتپرستان با سرعت به سوى ابراهيم آمدند كه دنباله ماجرايش را در آيات بعد خواهيم خواند .\r\n","description":"","footnote":"","page_name":" 94 ","page_number":94},
  {"content":"\r\n\r\nنكته‌ها :\r\n\r\nآيا پيامبران هم توريه مىكنند ؟\r\nقبلا لازم است بدانيم « توريه » چيست ؟\r\n« توريه » بر وزن « توصيه » كه گاهى از آن تعبير به « معاريض » نيز مىشود اين است كه سخنى بگويند كه ظاهرى دارد اما منظور گوينده چيز ديگر است ، هر چند شنونده نظرش متوجه همان ظاهر مىشود ، فى المثل كسى از ديگرى سؤال مىكند كى از سفر آمدى ؟ او مىگويد : پيش از غروب در حالى كه پيش از ظهر آمده است ، شنونده از ظاهر اين كلام كمى قبل از غروب را مىفهمد ، در حالى كه گوينده قبل از ظهر را اراده كرده ، چرا كه آن هم قبل از غروب است ! .\r\nيا كسى از ديگرى سؤال مىكند غذا خورده اى ؟ مىگويد آرى ، شنونده از اين سخن چنين مىفهمد كه امروز غذا خورده در صورتى كه منظورش اين است ديروز غذا خورده .\r\nاين نكته در كتب فقهى مطرح است كه آيا توريه دروغ محسوب مىشود يا نه ؟ جمعى از فقهاى بزرگ از جمله شيخ انصارى ( رضوان اللَّه عليه ) معتقد است كه توريه جزء دروغ نيست ، نه عرفا كذب بر آن صادق است ، و نه از روايات اسلامى الحاق آن به كذب استفاده مىشود ، بلكه در پاره اى از روايات عنوان كذب رسما از آن نفى شده است .\r\nدر حديثى از امام صادق ع مىخوانيم :\r\nالرجل يستاذن عليه فيقول للجارية قولى ليس هو هاهنا فقال ( ع ) لا باس ليس بكذب :\r\n« كسى دم در مىآيد و اجازه ورود به خانه مىطلبد صاحبخانه ( كه مانعى از پذيرش او دارد ) به كنيز مىگويد : بگو : او اينجا نيست ( و منظور از آن مثلا همان پشت در خانه است ) امام\r\n","description":"","footnote":"","page_name":" 95 ","page_number":95},
  {"content":"\r\nع فرمود اين دروغ نيست ( 1 ) .\r\nولى حق اين است كه در اينجا بايد تفصيلى داد ، و به عنوان يك ضابطه كلى گفت : هر گاه لفظ از نظر مفهوم لغوى و عرفى قابليت دو معنا دارد ولى ذهنيات مخاطب آن را بر معنى خاصى تطبيق مىكند در حالى كه گوينده اراده معنى ديگرى را دارد اين چنين توريه اى دروغ نيست مثل اين كه لفظ مشترك را به كار برند ذهن شنونده متوجه يك معنى شود در حالى كه گوينده نظرش معنى ديگرى باشد .\r\nفى المثل در حالات سعيد ابن جبير آمده است كه حجاج از او پرسيد نظر تو در باره من چگونه است گفت به عقيده من تو « عادل » هستى ! اطرافيان شاد شدند حجاج گفت او با اين سخن حكم كفر مرا صادر كرد زيرا يك معناى عادل عدول كننده از حق به باطل است ! اما اگر لفظ از نظر مفهوم لغوى و عرفى تنها يك معنى دارد و گوينده آن را رها مىكند و به سوى معناى مجاز مىرود بى آنكه قرينه مجاز را ذكر كند اين چنين توريه اى بدون شك حرام است ، و ممكن است با اين تفصيل ميان نظرات مختلف فقها جمع كرد .\r\nولى بايد توجه داشت حتى در مواردى كه توريه مصداق كذب و دروغ نيست گاهى مفاسد آن را در بر دارد و سبب اغراء به جهل و افكندن مردم در خطا مىشود و از اين نظر گاه ممكن است به مرحله حرام برسد اما هر گاه نه چنين مفسده اى دارد ، و نه مصداق كذب و دروغ است ، دليلى بر حرمت آن نداريم ، و روايت امام صادق ع از اين قبيل است .\r\nبنا بر اين تنها دروغ نبودن براى توريه كردن كافى نيست ، بلكه بايد مفاسد ديگر نيز در آن نباشد .\r\nو البته در مواردى كه ضرورتى ايجاب كند كه انسان دروغى بگويد مسلما\r\n\r\n","description":"","footnote":"\r\n( 1 ) وسائل الشيعه جلد 8 صفحه 580 ( باب 141 از ابواب العشره حديث 8 ) .\r\n","page_name":" 96 ","page_number":96},
  {"content":"\r\nما دام كه توريه ممكن است بايد توريه كرد ، تا سخن مصداق دروغ نباشد .\r\nاما اينكه آيا براى پيامبران توريه جايز است يا نه ؟ بايد گفت در صورتى كه موجب تزلزل اعتماد عمومى مردم شود جايز نيست ، چرا كه سرمايه انبياء در طريق تبليغ همان سرمايه اعتماد عمومى مردم است ، و اما در مواردى مانند آنچه در داستان ابراهيم ع در آيات فوق آمده كه اظهار بيمارى كند و يا همچون منجمان نگاه در ستارگان آسمان بيفكند ، و هدف مهمى در اين كار باشد ، بى آنكه پايه‌هاى اعتماد حقجويان را متزلزل سازد ، به هيچ وجه اشكالى ندارد .\r\n\r\nابراهيم و « قلب سليم »\r\nمىدانيم « قلب » در اصطلاح قرآن به معنى روح و عقل است ، بنا بر اين « قلب سليم » به روح پاك و سالمى گفته مىشود كه از هر گونه شرك و شك و فساد خالى است .\r\nقرآن مجيد بعضى از قلوب را به عنوان « قاسيه » ( قساوتمند ) توصيف كرده است ( مائده - 13 ) .\r\nو گاه قلوبى را به عنوان « ناپاك » معرفى نموده ( مائده - 41 ) .\r\nقلبهايى را « بيمار » معرفى مىكند ( بقره - 6 ) .\r\nو قلبهايى را « مهر خورده » و بسته ( توبه - 87 ) .\r\nو در مقابل آنها « قلب سليم » را مطرح مىكند كه هيچيك از اين عيوب در آن نيست ، هم پاك است ، و هم نرم و پر عطوفت ، هم سالم است و هم انعطافپذير در مقابل حق .\r\nاين همان قلبى است كه به عنوان « حرم خدا » در روايات توصيف شده ، چنان كه در حديثى از امام صادق ع مىخوانيم :\r\nالقلب حرم اللَّه فلا تسكن حرم اللَّه غير اللَّه ! :\r\n« قلب حرم خدا است غير خدا را در حرم خدا ساكن مكن » ! ( 1 ) .\r\n\r\n","description":"","footnote":"\r\n( 1 ) بحار جلد 70 صفحه 25 باب حب اللَّه حديث 27 .\r\n","page_name":" 97 ","page_number":97},
  {"content":"\r\nاين همان قلبى است كه مىتواند حقائق غيب را ببيند و به ملكوت عالم بالا نظر كند ، چنان كه در حديثى از پيامبر ص آمده است :\r\nلو لا ان الشياطين يحومون على قلوب بنى آدم لنظروا الى الملكوت ! :\r\n« اگر شياطين قلوب فرزندان آدم را احاطه نكنند مىتوانند به جهان ملكوت نظر افكنند » ! ( 1 ) .\r\nدر هر حال بهترين سرمايه براى نجات در قيامت همين « قلب سليم » است ، و همان بود كه ابراهيم ع با آن به بارگاه پروردگارش شتافت و فرمان رسالت را دريافت كرد .\r\nاين سخن را با حديث ديگرى پايان مىدهيم در روايتى آمده است :\r\nان للَّه فى عباده آنية و هو القلب فاحبها اليه « اصفاها » و « اصلبها » و « ارقها » : اصلبها فى دين امه ، و اصفاها من الذنوب ، و ارقها على الاخوان :\r\n« خداوند در ميان بندگانش ظرف و پيمانه اى دارد به نام » دل « كه از همه آنها بهتر همان ظرفى است كه » صافتر « » محكمتر « و » لطيفتر « باشد ، از همه محكمتر در دين خدا ، از همه پاكتر از گناهان ، از همه لطيفتر در مقابل برادران دينى » ! ( 2 ) .\r\n\r\n","description":"","footnote":"\r\n( 1 ) بحار الانوار جلد 70 صفحه 59 « باب القلب و صلاحه » حديث 39 .\r\n( 2 ) بحار جلد 70 صفحه 56 « باب القلب و صلاحه » حديث 26 .\r\n","page_name":" 98 ","page_number":98},
  {"content":"\r\n\r\n[ سوره الصافات ‹ 37 › : آيات 95 تا 100 
  ]\r\nقالَ أَ تَعْبُدُونَ ما تَنْحِتُونَ ‹ 95 › وَاللَّه خَلَقَكُمْ وَما تَعْمَلُونَ ‹ 96 › قالُوا ابْنُوا لَه بُنْياناً فَأَلْقُوه فِي الْجَحِيمِ ‹ 97 › فَأَرادُوا بِه كَيْداً فَجَعَلْناهُمُ الأَسْفَلِينَ ‹ 98 › وَقالَ إِنِّي ذاهِبٌ إِلى رَبِّي سَيَهْدِينِ ‹ 99 ›\r\nرَبِّ هَبْ لِي مِنَ الصَّالِحِينَ ‹ 100 ›\r\n\r\nترجمه :\r\n95 - او ( ابراهيم ) گفت : آيا چيزى را مىپرستيد كه با دست خود مىتراشيد ؟\r\n96 - با اينكه خداوند هم شما را آفريده و هم بتهايى را كه مىسازيد ! 97 - آنها گفتند بناى مرتفعى براى او بسازيد ، و او را در جهنمى از آتش بيفكنيد ! 98 - آنها طرحى براى نابودى ابراهيم ريخته بودند ولى ما آنها را پست و مغلوب ساختيم .\r\n99 - ( او از اين مهلكه به سلامت بيرون آمد ) و گفت : من به سوى پروردگارم مىروم او مرا هدايت خواهد كرد .\r\n100 - پروردگارا ! به من از ( فرزندان ) صالح ببخش .\r\n","description":"","footnote":"","page_name":" 99 ","page_number":99},
  {"content":"\r\n\r\nتفسير :\r\n\r\nنقشه‌هاى مشركان شكست مىخورد\r\nسرانجام بعد از ماجراى بتشكنى ، ابراهيم را به همين اتهام به دادگاه كشاندند .\r\nاو را مورد سؤال قرار داده و از او خواستند توضيح دهد كه حادثه وحشتناك بتخانه به دست چه كسى انجام يافته ؟ قرآن شرح اين ماجرا را در سوره انبياء بيان كرده و در آيات مورد بحث تنها به يك فراز حساس آن قناعت مىكند و آن آخرين سخن ابراهيم با آنان در زمينه باطل بودن بتپرستى است مىگويد :\r\n« ابراهيم گفت آيا چيزى را پرستش مىكنيد كه با دست خود مىتراشيد » ؟ ! ( * ( قالَ أَ تَعْبُدُونَ ما تَنْحِتُونَ ) * ) .\r\nهيچ آدم عاقلى مصنوع خود را پرستش مىكند ؟ هيچ ذى شعورى در برابر مخلوق خود زانو به زمين مىزند ؟ كدام عقل و منطق به شما چنين اجازه اى داده است ؟ ! معبود بايد خالق انسان باشد نه مخلوق او ، اكنون درست بنگريد و معبود حقيقى را پيدا كنيد : « خداوند هم شما را آفريده ، و هم بتهايى را كه مىسازيد » ( * ( وَاللَّه خَلَقَكُمْ وَما تَعْمَلُونَ ) * ) .\r\nآسمان و زمين همه مخلوق اويند و زمان و مكان همه از او است ، بايد سر بر آستان چنين خالقى نهاد و او را پرستش و نيايش كرد .\r\nاين دليلى است بسيار قوى و دندانشكن كه هيچ پاسخى در مقابل آن نداشتند .\r\n« ما » در جمله « ما تعملون » به اصطلاح « ما موصوله » است ( نه ما مصدريه ) مىخواهد بگويد خدا هم شما را آفريده ، و هم مصنوعاتتان را ، اگر بر بتها كلمه\r\n","description":"","footnote":"","page_name":" 100 ","page_number":100},
  {"content":"\r\n« مصنوع » انسان يا « معمول » انسان اطلاق شود به خاطر شكلى است كه انسان به آن مىدهد ، و گر نه ماده آن را هم خدا آفريده است ، اين درست به اين مىماند كه مىگويند اين فرش ، آن خانه ، و آن اتومبيل ساخته انسان است . مسلما منظور اين نيست كه انسان مواد آنها را ساخته بلكه صورت آنها به دست انسان شكل مىگيرد .\r\nاما اگر « ما » را مصدريه بگيريم مفهومش اين است كه خداوند هم شما را آفريده و هم اعمال شما را ، البته اين معنى غلط نيست و بر خلاف پندار بعضى سر از جبر در نمىآورد ، چرا كه اعمال ما هر چند به اراده ما انجام مىگيرد اما اراده و قدرت بر تصميمگيرى و نيروهاى ديگرى را كه افعال خود را با آن انجام مىدهيم همه از ناحيه خدا است ، ولى با اينحال آيه ناظر به اين معنى نيست ، بلكه ناظر به بتها است مىگويد « خدا هم خالق شما است و هم بتهايى كه ساخته و پرداخته‌ايد » و لطف سخن نيز در همين است ، چرا كه بحث از بتها بوده نه از اعمال آدمى .\r\nدر حقيقت اين آيه شبيه مطلبى است كه در داستان موسى و ساحران آمده كه مىگويد : فَإِذا هِيَ تَلْقَفُ ما يَأْفِكُونَ : « موسى عصا را رها كرد مار عظيمى شد و آنچه را به دروغ ساخته بودند بلعيد ( منظور مارهاى ساختگى ساحران است ) ( اعراف - 117 ) .\r\nولى مىدانيم زورگويان و قلدران هرگز با منطق و استدلال آشنا نبوده‌اند ، به همين دليل اين برهان گويا و نيرومند ابراهيم ع در قلب سردمداران نظام جبار بابل اثر نگذاشت ، هر چند گروهى از توده مردم مستضعف را بيدار كرد ، اما مستكبران كه پيشرفت اين منطق توحيدى را مزاحم منافع خويش مىديدند با منطق زور و سرنيزه و آتش به ميدان آمدند ، منطقى كه هرگز جز آن را نمىفهمند ، تكيه بر قدرت خويش كردند « و فرياد زدند براى او بناى مرتفعى بسازيد و در ميان آن\r\n","description":"","footnote":"","page_name":" 101 ","page_number":101},
  {"content":"\r\nآتش بيفروزيد و او را در جهنمى سوزان بيفكنيد « ! ( * ( قالُوا ابْنُوا لَه بُنْياناً فَأَلْقُوه فِي الْجَحِيمِ ) * ) .\r\nاز اين تعبير استفاده مىشود كه قبلا دستور داده شد چهار ديوارى بزرگى ساختند ، سپس در درون آن آتش افروختند ، شايد به اين منظور كه هم آتش را از پراكنده شدن و خطرات احتمالى مهار كنند ، و هم دوزخى را كه ابراهيم ، بتپرستان را با آن تهديد مىكرد عملا به وجود آورند ! درست است كه براى سوزاندن انسانى همچون ابراهيم يك بار كوچك هيزم كافى بود ، ولى براى اينكه سوز دل خود را از شكستن بتها فرو بنشانند ، و به اصطلاح انتقام خويش را به حد اعلى بگيرند ، و در ضمن شكوه و عظمتى به بتها بخشند كه آبروى بر باد رفته آنها شايد برگردد ، و نيز زهر چشمى از همه مخالفان خود بگيرند كه اين حادثه ديگر در تاريخ بابل تكرار نگردد ، اين درياى آتش را به وجود آوردند ( توجه داشته باشيد « جحيم » در لغت به معنى آتشهايى است كه روى هم متراكم شده است ) .\r\nبعضى « بنيان » را در اينجا به « منجنيق » تفسير كرده‌اند كه وسيله پرتاب اشياء سنگين از فاصله‌هاى دور بود ، ولى غالب مفسران همان تفسير اول را برگزيده‌اند كه « بنيان » همان ساختمان و چهار ديوارى بزرگ است .\r\nدر اينجا قرآن به ريزه كاريها و جزئيات اين مساله كه در سوره انبياء آمده است اشاره نمىكند ، تنها در يك جمعبندى فشرده و جالب پايان اين ماجرا را چنين بيان مىكند : « آنها براى نابودى ابراهيم نقشه دقيقى طرح كرده بودند ، ولى ما آنها را پست و مغلوب ساختيم » ( * ( فَأَرادُوا بِه كَيْداً فَجَعَلْناهُمُ الأَسْفَلِينَ ) * ) .\r\n« كيد » در اصل به معنى هر گونه « چاره انديشى » است ، خواه در طريق صحيح باشد يا غلط ، هر چند غالبا در موارد مذموم استعمال مىشود ، و با توجه\r\n","description":"","footnote":"","page_name":" 102 ","page_number":102},
  {"content":"\r\nبه اينكه در اينجا به صورت « نكره » آمده ، نكره اى كه دلالت بر عظمت و اهميت مىكند ، اشاره به نقشه وسيع و گسترده اى است كه آنها براى نابود ساختن ابراهيم و برچيدن اثرات تبليغ قولى و عملى او طرح كرده بودند .\r\nآرى خداوند آنها را « اسفل » و پائين قرار داد ، و ابراهيم را در « مرتبه اعلى » همانگونه كه منطقش برترى داشت در حادثه آتشسوزى نيز خدا او را برتر قرار داد ، و دشمنان نيرومندش را به سقوط كشانيد ، آتش را بر او سرد و سالم ساخت و بى آنكه حتى يك تار موى او بسوزد از آن درياى آتش سالم به درآمد ! يك روز نوح را از « غرق » نجات مىدهد ، و روز ديگر ابراهيم را از « حرق » تا روشن كند « آب » و « آتش » سر بر فرمان او دارند و « آنچه مىگويد خدا آن مىكنند » .\r\nابراهيم ع از اين حادثه هولناك و توطئه خطرناكى كه دشمن براى او چيده بود سالم و سربلند بيرون آمد ، و چون رسالت خود را در بابل پايان يافته مىديد تصميم بر مهاجرت به اراضى مقدس « شام » گرفت « و گفت من به سوى پروردگارم مىروم ، او مرا هدايت خواهد كرد » ( * ( وَقالَ إِنِّي ذاهِبٌ إِلى رَبِّي سَيَهْدِينِ ) * ) .\r\nبديهى است خداوند مكانى ندارد اما مهاجرت از محيط آلوده به محيط پاك مهاجرت به سوى خدا است .\r\nمهاجرت به سرزمين انبياء و اوليا و كانونهاى وحى الهى مهاجرت به سوى خدا است همانگونه كه سفر به مكه « سفر الى اللَّه » ناميده مىشود .\r\nبعلاوه مهاجرت براى انجام وظيفه و رسالت الهى سفر به سوى دوست محسوب مىگردد ، و در اين سفر ، هادى و راهنما در همه جا خدا است .\r\n","description":"","footnote":"","page_name":" 103 ","page_number":103},
  {"content":"\r\nو در اينجا نخستين تقاضايش از خدا كه در آيات فوق منعكس است تقاضاى فرزند صالح بود ، فرزندى كه بتواند خط رسالت او را تداوم بخشد ، و برنامه‌هاى نيمه تمامش را به پايان برساند ، اينجا بود كه عرض كرد : « پروردگارا ! به من از فرزندان صالح ببخش » ( * ( رَبِّ هَبْ لِي مِنَ الصَّالِحِينَ ) * ) .\r\nچه تعبير جالبى « فرزند صالح و شايسته » ، شايسته از نظر اعتقاد و ايمان ، شايسته از نظر گفتار و عمل ، و شايسته از تمام جهات .\r\nقابل توجه اينكه يك جا ابراهيم خودش تقاضا مىكند كه در زمره صالحان باشد ، چنان كه قرآن از قول او نقل مىكند : رَبِّ هَبْ لِي حُكْماً وَأَلْحِقْنِي بِالصَّالِحِينَ :\r\n« پروردگارا ! به من علم و دانش مرحمت فرما ، و مرا به صالحان ملحق كن » ( شعراء - 83 ) .\r\nو در اينجا تقاضا مىكند كه فرزندان صالح به من مرحمت فرما ، چرا كه صالح وصفى است جامع كه تمام شايستگىهاى يك انسان كامل در آن جمع است .\r\nخداوند نيز اين دعا را مستجاب كرد ، و فرزندان صالحى همچون « اسماعيل » و « اسحاق » به او مرحمت فرمود ، چنان كه در آيات بعد همين سوره مىخوانيم وَبَشَّرْناه بِإِسْحاقَ نَبِيًّا مِنَ الصَّالِحِينَ « ما او را بشارت داديم به تولد اسحاق پيامبرى از صالحان » .\r\nو در مورد اسماعيل مىگويد : وَإِسْماعِيلَ وَإِدْرِيسَ وَذَا الْكِفْلِ كُلٌّ مِنَ الصَّابِرِينَ وَأَدْخَلْناهُمْ فِي رَحْمَتِنا إِنَّهُمْ مِنَ الصَّالِحِينَ : « و اسماعيل و ادريس و ذا الكفل را به ياد آور كه همه از صابران بودند ، و ما آنها را در رحمت خود وارد كرديم چرا كه از صالحان بودند ( انبياء - 86 و 85 ) .\r\n","description":"","footnote":"","page_name":" 104 ","page_number":104},
  {"content":"\r\n\r\nنكته‌ها :\r\n\r\n1 - خالق همه چيز او است\r\nدر آيات مورد بحث خوانديم * ( وَاللَّه خَلَقَكُمْ وَما تَعْمَلُونَ ) * : ابراهيم به بتپرستان مىگويد « هم خودتان مخلوق خدا هستيد و هم بتهاى ساختگى شما » .\r\nبعضى آيه فوق را توجيهى براى مذهب فاسد جبر پنداشته‌اند ( به اين ترتيب كه « ما » در جمله « ما تعملون » را « ما مصدريه » گرفته‌اند و گفته‌اند : مفهوم جمله اين مىشود كه خداوند شما و اعمالتان را آفريده است ، و هنگامى كه اعمال ما مخلوق خدا است پس ما از خودمان اختيارى نداريم .\r\nاين سخن از چند جهت بى اساس است :\r\nاولا چنان كه گفتيم منظور از « ما تعملون » در اينجا بتهايى است كه با دست خود مىساختند ، نه اعمال انسانها ، و بدون شك آنها اين مواد را از عالم خلقت مىگرفتند ولى به آن شكل مىدادند ( بنا بر اين « ما » ما موصوله است ) .\r\nثانيا اگر مفهوم آيه آن باشد كه آنها پنداشته‌اند دليلى مىشد به نفع بتپرستان ، نه بر ضد آنها ، چرا كه آنها مىتوانستند بگويند چون عمل بتسازى و بتپرستى ما را خدا آفريده پس ما در اين ميان بى تقصير هستيم ! .\r\nثالثا به فرض اينكه معنى آيه چنين باشد باز دليل بر جبر نيست ، زيرا در عين آزادى اراده و اختيار باز هم به يك معنى خداوند خالق اعمال ما است ، چرا كه اين آزادى اراده و قدرت بر تصميمگيرى و نيروهاى جسمى و فكرى و مادى و معنوى را چه كسى به ما داده است جز خدا ؟ پس خالق او است در عين اينكه فعل ، فعل اختيارى ما است .\r\n","description":"","footnote":"","page_name":" 105 ","page_number":105},
  {"content":"\r\n\r\n2 - هجرت ابراهيم ( ع )\r\nبسيارى از پيامبران در طول عمر خود براى اداى رسالت خويش اقدام به هجرت كردند كه از جمله آنها ابراهيم بود كه در آيات مختلف قرآن روى مساله هجرت او تكيه شده است .\r\nاز جمله در سوره عنكبوت آيه 26 مىخوانيم : وَقالَ إِنِّي مُهاجِرٌ إِلى رَبِّي إِنَّه هُوَ الْعَزِيزُ الْحَكِيمُ : « گفت من به سوى پروردگارم هجرت مىكنم كه او عزيز و حكيم است » و قرآن اين سخن را بعد از مساله آتشسوزى ابراهيم در آنجا آورده است .\r\nحقيقت اين است كه رهبران الهى هنگامى كه رسالت خويش را در يك نقطه به اتمام مىرساندند ، و يا محيط را آماده براى گسترش دعوت خويش نمىديدند ، براى اينكه رسالت آنها متوقف نگردد دست به مهاجرت مىزدند ، و اين مهاجرتها سرچشمه بركات فراوانى در طول تاريخ اديان شد ، تا آنجا كه تاريخ اسلام از نظر ظاهر و معنا بر محور هجرت پيامبر ص دور مىزند ، و اگر هجرت نبود اسلام در باتلاق بتپرستان مكه براى هميشه فرو رفته بود . هجرت بود كه به اسلام و مسلمين جان تازه داد ، و همه چيز را به نفع آنها دگرگون ساخت ، و بشريت را در مسير جديدى قرار داد .\r\nبلكه به يك معنى هجرت يك برنامه عمومى براى فرد فرد مؤمنان است كه هر وقت در طول زندگى آنها محيط را نامناسب براى اهداف مقدس خود ديدند و آن را به صورت باتلاق عفن يافتند كه همه چيز در آن مىپوسد موظف به هجرتند بايد رخت سفر بربندند و به سرزمين آماده ترى كوچ كنند كه ملك خدا محدود نيست .\r\nاما هجرت پيش از آنكه جنبه برون ذاتى داشته باشد جنبه درون ذاتى دارد ، نخست در درون دل و جان « هجرتى بايد كرد » ، هجرت از « آلودگيها » به سوى « پاكيها » ، هجرت از « شرك » به « ايمان » و هجرت از « گناه » به طاعت\r\n","description":"","footnote":"","page_name":" 106 ","page_number":106},
  {"content":"\r\nپروردگار بزرگ .\r\nاين هجرت درونى سرآغازى خواهد بود براى تحول فرد و جامعه ، و مقدمه اى براى هجرت برونى در جلد چهارم تفسير نمونه بحث مشروحى پيرامون « اسلام و مهاجرت » ذيل آيه 100 سوره نساء صفحه 89 به بعد آورده‌ايم .\r\n","description":"","footnote":"","page_name":" 107 ","page_number":107},
  {"content":"\r\n\r\n[ سوره الصافات ‹ 37 › : آيات 101 تا 110 
  ]\r\nفَبَشَّرْناه بِغُلامٍ حَلِيمٍ ‹ 101 › فَلَمَّا بَلَغَ مَعَه السَّعْيَ قالَ يا بُنَيَّ إِنِّي أَرى فِي الْمَنامِ أَنِّي أَذْبَحُكَ فَانْظُرْ ما ذا تَرى قالَ يا أَبَتِ افْعَلْ ما تُؤْمَرُ سَتَجِدُنِي إِنْ شاءَ اللَّه مِنَ الصَّابِرِينَ ‹ 102 › فَلَمَّا أَسْلَما وَتَلَّه لِلْجَبِينِ ‹ 103 › وَنادَيْناه أَنْ يا إِبْراهِيمُ ‹ 104 › قَدْ صَدَّقْتَ الرُّؤْيا إِنَّا كَذلِكَ نَجْزِي الْمُحْسِنِينَ ‹ 105 ›\r\nإِنَّ هذا لَهُوَ الْبَلاءُ الْمُبِينُ ‹ 106 › وَفَدَيْناه بِذِبْحٍ عَظِيمٍ ‹ 107 › وَتَرَكْنا عَلَيْه فِي الآخِرِينَ ‹ 108 › سَلامٌ عَلى إِبْراهِيمَ ‹ 109 › كَذلِكَ نَجْزِي الْمُحْسِنِينَ ‹ 110 ›\r\n","description":"","footnote":"","page_name":" 108 ","page_number":108},
  {"content":"\r\n\r\nترجمه :\r\n101 - ما او ( ابراهيم ) را به نوجوانى بردبار و پر استقامت بشارت داديم .\r\n102 - هنگامى كه با او به مقام سعى و كوشش رسيد گفت : فرزندم من در خواب ديدم كه بايد تو را ذبح كنم ! بنگر نظر تو چيست ؟ گفت : پدرم هر چه دستور دارى اجرا كن ، به خواست خدا مرا از صابران خواهى يافت ! 103 - هنگامى كه هر دو تسليم و آماده شدند و ابراهيم جبين او را بر خاك نهاد . . .\r\n104 - او را ندا داديم كه اى ابراهيم ! 105 - آنچه را در خواب ماموريت يافتى انجام دادى ، ما اين گونه نيكوكاران را جزا مىدهيم .\r\n106 - اين مسلما امتحان مهم و آشكارى است .\r\n107 - ما ذبح عظيمى را فداى او كرديم .\r\n108 - و نام نيك او را در امتهاى بعد باقى گذارديم .\r\n109 - سلام بر ابراهيم باد ! 110 - اين گونه نيكوكاران را پاداش مىدهيم .\r\n\r\nتفسير : ابراهيم در قربانگاه\r\nدر آيات گذشته به اينجا رسيديم كه ابراهيم بعد از اداى رسالت خويش در بابل از آنجا هجرت كرد ، و نخستين تقاضايش از پروردگار اين بود كه فرزند صالحى به او عطا فرمايد ، زيرا تا آن روز صاحب فرزندى نشده بود .\r\nنخستين آيه مورد بحث سخن از اجابت اين دعاى ابراهيم به ميان آورده ، مىگويد : « ما او را به نوجوانى حليم و بردبار و پر استقامت بشارت داديم » ( * ( فَبَشَّرْناه بِغُلامٍ حَلِيمٍ ) * ) .\r\nدر واقع سه بشارت در اين جمله جمع شده است : بشارت تولد فرزندى\r\n","description":"","footnote":"","page_name":" 109 ","page_number":109},
  {"content":"\r\nپسر ، و بشارت رسيدن او به سنين نوجوانى ، و بشارت به صفت والاى حلم .\r\nدر تفسير « حليم » گفته‌اند كسى است كه در عين توانايى در هيچ كارى قبل از وقتش شتاب نمىكند ، و در كيفر مجرمان عجله اى به خرج نمىدهد . روحى بزرگ دارد و بر احساسات خويش مسلط است .\r\n« راغب » در « مفردات » مىگويد : حلم به معنى خويشتندارى به هنگام هيجان غضب است ، و از آنجا كه اين حالت از عقل و خرد ناشى مىشود گاه به معنى عقل و خرد نيز به كار رفته ، و گر نه معنى حقيقى « حلم » همان است كه در اول گفته شد ، ضمنا از اين توصيف استفاده مىشود كه خداوند بشارت بقاى اين فرزند را تا زمانى كه به سنى برسد كه قابل توصيف به حلم باشد داده است ، و چنان كه در آيات بعد خواهيم ديد او مقام حليم بودن خود را به هنگام ماجراى « ذبح » نشان داد ، همانگونه كه ابراهيم نيز حليم بودن خود را در آن هنگام ، و هم در موقع آتشسوزى آشكار ساخت .\r\nقابل توجه اينكه واژه « حليم » پانزده مرتبه در قرآن مجيد تكرار شده ، و غالبا وصفى است براى خداوند جز در دو مورد كه به صورت توصيفى براى ابراهيم و فرزندش در كلام خدا آمده است ، و در يك مورد توصيفى است براى شعيب از زبان ديگران .\r\nواژه « غلام » به عقيده بعضى به هر كودكى قبل از رسيدن به سن جوانى گفته مىشود و بعضى آن را به كودكى كه از ده سال گذشته و هنوز به سن بلوغ نرسيده است اطلاق كرده‌اند .\r\nاز تعبيرات مختلفى كه در لغت عرب آمده مىتوان استفاده كرد كه « غلام » حد فاصل ميان « طفل » ( كودك ) و « شاب » ( جوان ) است كه در زبان فارسى از آن تعبير به « نوجوان » مىكنيم .\r\n","description":"","footnote":"","page_name":" 110 ","page_number":110},
  {"content":"\r\nسرانجام فرزند موعود ابراهيم طبق بشارت الهى متولد شد ، و قلب پدر را كه در انتظار فرزندى صالح سالها چشم به راه بود روشن ساخت ، دوران طفوليت را پشت سر گذاشت و به سن نوجوانى رسيد .\r\nدر اينجا قرآن مىگويد : « هنگامى كه با او به مقام سعى و كوشش رسيد » ( * ( فَلَمَّا بَلَغَ مَعَه السَّعْيَ ) * ) .\r\nيعنى به مرحله اى رسيد كه مىتوانست در مسائل مختلف زندگى همراه پدر تلاش و كوشش كند و او را يارى دهد .\r\nبعضى « سعى » را در اينجا به معنى عبادت و كار براى خدا دانسته‌اند ، البته سعى مفهوم وسيعى دارد كه اين معنى را نيز شامل مىشود ولى منحصر به آن نيست ، و تعبير « معه » ( با پدرش ) نشان مىدهد كه منظور معاونت پدر در امور زندگى است .\r\nبه هر حال به گفته جمعى از مفسران ، فرزندش در آن وقت 13 ساله بود كه ابراهيم خواب عجيب و شگفتانگيزى مىبيند كه بيانگر شروع يك آزمايش بزرگ ديگر در مورد اين پيامبر عظيم الشان است ، در خواب مىبيند كه از سوى خداوند به او دستور داده شد تا فرزند يگانه اش را با دست خود قربانى كند و سر ببرد .\r\nابراهيم وحشتزده از خواب بيدار شد ، مىدانست كه خواب پيامبران واقعيت دارد و از وسوسه‌هاى شيطانى دور است ، اما با اين حال دو شب ديگر همان خواب تكرار شد كه تاكيدى بود بر لزوم اين امر و فوريت آن .\r\nمىگويند نخستين بار در شب « ترويه » ( شب هشتم ماه ذى الحجه ) اين خواب را ديد ، و در شبهاى « عرفه » و شب « عيد قربان » ( نهم و دهم ذى الحجه ) خواب تكرار گرديد ، لذا براى او كمترين شكى باقى نماند كه اين فرمان قطعى خدا است .\r\n","description":"","footnote":"","page_name":" 111 ","page_number":111},
  {"content":"\r\nابراهيم كه بارها از كوره داغ امتحان الهى سرافراز بيرون آمده بود ، اين بار نيز بايد دل به دريا بزند و سر بر فرمان حق بگذارد ، و فرزندى را كه يك عمر در انتظارش بوده و اكنون نوجوانى برومند شده است با دست خود سر ببرد ! ولى بايد قبل از هر چيز فرزند را آماده اين كار كند ، رو به سوى او كرد و « گفت : فرزندم من در خواب ديدم كه بايد تو را ذبح كنم ، بنگر نظر تو چيست » ؟ ! ( * ( قالَ يا بُنَيَّ إِنِّي أَرى فِي الْمَنامِ أَنِّي أَذْبَحُكَ فَانْظُرْ ما ذا تَرى ) * ) .\r\nفرزندش كه نسخه اى از وجود پدر ايثارگر بود و درس صبر و استقامت و ايمان را در همين عمر كوتاهش در مكتب او خوانده بود ، با آغوش باز و از روى طيب خاطر از اين فرمان الهى استقبال كرد ، و با صراحت و قاطعيت « گفت : پدرم هر دستورى به تو داده شده است اجرا كن » ( * ( قالَ يا أَبَتِ افْعَلْ ما تُؤْمَرُ ) * ) .\r\nو از ناحيه من فكر تو راحت باشد كه « به خواست خدا مرا از صابران خواهى يافت » ( * ( سَتَجِدُنِي إِنْ شاءَ اللَّه مِنَ الصَّابِرِينَ ) * ) .\r\nاين تعبيرات پدر و پسر چقدر پر معنى است و چه ريزه كاريهايى در آن نهفته است ؟ .\r\nاز يك سو پدر با صراحت مساله ذبح را با فرزند 13 ساله مطرح مىكند و از او نظرخواهى مىكند ، براى او شخصيت مستقل و آزادى اراده قائل مىشود ، او هرگز نمىخواهد فرزندش را بفريبد ، و كوركورانه به اين ميدان بزرگ امتحان دعوت كند ، او مىخواهد فرزند نيز در اين پيكار بزرگ با نفس شركت جويد ، و لذت تسليم و رضا را همچون پدر بچشد ! از سوى ديگر فرزند هم مىخواهد پدر در عزم و تصميمش راسخ باشد ، نمىگويد مرا ذبح كن ، بلكه مىگويد هر ماموريتى دارى انجام ده ، من تسليم امر و فرمان او هستم ، و مخصوصا پدر را با خطاب « يا ابت » ! ( اى پدر ! ) مخاطب مىسازد ،\r\n","description":"","footnote":"","page_name":" 112 ","page_number":112},
  {"content":"\r\nتا نشان دهد اين مساله از عواطف فرزندى و پدرى سر سوزنى نمىكاهد كه فرمان خدا حاكم بر همه چيز است .\r\nو از سوى سوم مراتب ادب را در پيشگاه پروردگار به عالىترين وجهى نگه مىدارد ، هرگز به نيروى ايمان و اراده و تصميم خويش تكيه نمىكند ، بلكه بر مشيت خدا و اراده او تكيه مىنمايد و با اين عبارت از او توفيق پايمردى و استقامت مىطلبد .\r\nو به اين ترتيب هم پدر و هم پسر نخستين مرحله اين آزمايش بزرگ را با پيروزى كامل مىگذرانند .\r\nدر اين ميان چه‌ها گذشت ؟ قرآن از شرح آن خوددارى كرده ، و تنها روى نقاط حساس اين ماجراى عجيب انگشت مىگذارد .\r\nبعضى نوشته‌اند : فرزند فداكار براى اينكه پدر را در انجام اين ماموريت كمك كند ، و هم از رنج و اندوه مادر بكاهد ، هنگامى كه او را به قربانگاه در ميان كوه‌هاى خشك و سوزان سرزمين « منى » آورد به پدر گفت : پدرم ريسمان را محكم ببند تا هنگام اجراى فرمان الهى دست و پا نزنم ، مىترسم از پاداشم كاسته شود ! پدر جان كارد را تيز كن و با سرعت بر گلويم بگذران تا تحملش بر من ( و بر تو ) آسانتر باشد ! پدرم قبلا پيراهنم را از تن بيرون كن كه به خون آلوده نشود ، چرا كه بيم دارم چون مادرم آن را ببيند عنان صبر از كفش بيرون رود .\r\nآن گاه افزود سلامم را به مادرم برسان و اگر مانعى نديدى پيراهنم را برايش ببر كه باعث تسلى خاطر و تسكين دردهاى او است ، چرا كه بوى فرزندش را از آن خواهد يافت ، و هر گاه دلتنگ شود آن را در آغوش مىفشارد و سوز درونش را تخفيف خواهد داد .\r\n","description":"","footnote":"","page_name":" 113 ","page_number":113},
  {"content":"\r\nلحظه‌هاى حساسى فرا رسيد ، فرمان الهى بايد اجرا مىشد ، ابراهيم كه مقام تسليم فرزند را ديد او را در آغوش كشيد ، و گونه هايش را بوسه داد ، و هر دو در اين لحظه به گريه افتادند ، گريه اى كه بيانگر عواطف و مقدمه شوق لقاى خدا بود .\r\nقرآن همين اندازه در عبارتى كوتاه و پر معنى مىگويد : « هنگامى كه هر دو تسليم و آماده شدند و ابراهيم جبين فرزند را بر خاك نهاد . . . » ( * ( فَلَمَّا أَسْلَما وَتَلَّه لِلْجَبِينِ ) * ) ( 1 ) .\r\nباز قرآن اينجا را به اختصار برگزار كرده و به شنونده اجازه مىدهد تا با امواج عواطفش قصه را هم چنان دنبال كند .\r\nبعضى گفته‌اند منظور از جمله « * ( تَلَّه لِلْجَبِينِ ) * » اين بود كه پيشانى پسر را به پيشنهاد خودش بر خاك نهاد ، مبادا چشمش در صورت فرزند بيفتد و عواطف پدرى به هيجان در آيد و مانع اجراى فرمان خدا شود ! به هر حال ابراهيم صورت فرزند را بر خاك نهاد و كارد را به حركت در آورد و با سرعت و قدرت بر گلوى فرزند گذارد در حالى كه روحش در هيجان فرو رفته بود ، و تنها عشق خدا بود كه او را در مسيرش بى ترديد پيش مىبرد .\r\nاما كارد برنده در گلوى لطيف فرزند كمترين اثرى نگذارد ! . . .\r\nابراهيم در حيرت فرو رفت بار ديگر كارد را به حركت در آورد ولى باز كارگر نيفتاد ، آرى ابراهيم « خليل » مىگويد : ببر ! اما خداوند « خليل » فرمان مىدهد نبر ! و كارد تنها گوش بر فرمان او دارد .\r\n\r\n","description":"","footnote":"\r\n( 1 ) « تله » از ماده « تل » در اصل به معنى مكان مرتفع است ، و « * ( تَلَّه لِلْجَبِينِ ) * » مفهومش اين است كه او را بر مكان مرتفعى به يك طرف صورت بر زمين افكند - « جبين » به معنى طرف صورت است ، و دو طرف را « جبينان » مىگويند .\r\n","page_name":" 114 ","page_number":114},
  {"content":"\r\nاينجا است كه قرآن با يك جمله كوتاه و پر معنى به همه انتظارها پايان داده ، مىگويد : « در اين هنگام او را ندا داديم كه اى ابراهيم » ( * ( وَنادَيْناه أَنْ يا إِبْراهِيمُ ) * ) .\r\n« آنچه را در خواب ماموريت يافتى انجام دادى » ( * ( قَدْ صَدَّقْتَ الرُّؤْيا ) * ) .\r\n« ما اين گونه نيكوكاران را جزا و پاداش مىدهيم » ( * ( إِنَّا كَذلِكَ نَجْزِي الْمُحْسِنِينَ ) * ) .\r\nهم به آنها توفيق پيروزى در امتحان مىدهيم ، و هم نمىگذاريم فرزند دلبندشان از دست برود ، آرى كسى كه سر تا پا تسليم فرمان ما است و نيكى را به حد اعلا رسانده جز اين پاداشى نخواهد داشت .\r\nسپس مىافزايد : « اين مسلما امتحان مهم و آشكارى است » ( * ( إِنَّ هذا لَهُوَ الْبَلاءُ الْمُبِينُ ) * ) .\r\nذبح كردن فرزند با دست خود ، آن هم فرزندى برومند و لايق ، براى پدرى كه يك عمر در انتظار چنين فرزندى بوده ، كار ساده و آسانى نيست ، چگونه مىتوان دل از چنين فرزندى بركند ؟ و از آن بالاتر با نهايت تسليم و رضا بى آنكه خم به ابرو آورد به امتثال اين فرمان بشتابد ، و تمام مقدمات را تا آخرين مرحله انجام دهد ، بطورى كه از نظر آمادگىهاى روانى و عملى چيزى فروگذار نكند ؟\r\nو از آن عجيبتر تسليم مطلق اين نوجوان در برابر اين فرمان بود ، كه با آغوش باز و با اطمينان خاطر به لطف پروردگار و تسليم در برابر اراده او به استقبال ذبح شتافت .\r\nلذا در بعضى از روايات آمده است هنگامى كه اين كار انجام گرفت جبرئيل\r\n","description":"","footnote":"","page_name":" 115 ","page_number":115},
  {"content":"\r\n( از روى اعجاب ) صدا زد : « اللَّه اكبر » « اللَّه اكبر » ! . . .\r\nو فرزند ابراهيم صدا زد : « لا إله الا اللَّه ، و اللَّه اكبر ! . . . »\r\nو پدر قهرمان فداكار نيز گفت : « اللَّه اكبر و للَّه الحمد » ( 1 ) .\r\nو اين شبيه تكبيراتى است كه ما روز عيد قربان مىگوئيم .\r\nاما براى اينكه برنامه ابراهيم ناتمام نماند ، و در پيشگاه خدا قربانى كرده باشد و آرزوى ابراهيم برآورده شود ، خداوند قوچى بزرگ فرستاد تا به جاى فرزند قربانى كند و سنتى براى آيندگان در مراسم « حج » و سرزمين « منى » از خود بگذارد ، چنان كه قرآن مىگويد : « ما ذبح عظيمى را فداى او كرديم » ( * ( وَفَدَيْناه بِذِبْحٍ عَظِيمٍ ) * ) .\r\nدر اينكه عظمت اين ذبح از چه نظر بوده از نظر جسمانى و ظاهرى ؟ و يا از جهت اينكه فداى فرزند ابراهيم شد ؟ و يا از نظر اينكه براى خدا و در راه خدا بود ؟\r\nو يا از اين نظر كه اين قربانى از سوى خدا براى ابراهيم فرستاده شد ؟\r\nمفسران گفتگوهاى فراوانى دارند ، ولى هيچ مانعى ندارد كه تمام اين جهات در ذبح عظيم جمع ، و از ديدگاههاى مختلف داراى عظمت باشد .\r\nيكى از نشانه‌هاى عظمت اين ذبح آن است كه با گذشت زمان سال به سال وسعت بيشترى يافته ، و الان در هر سال بيش از يك ميليون به ياد آن ذبح عظيم ذبح مىكنند و خاطره اش را زنده نگه مىدارد .\r\n« فدينا » از ماده « فدا » در اصل به معنى قرار دادن چيزى به عنوان بلاگردان و دفع ضرر از شخص يا چيز ديگر است ، لذا مالى را كه براى آزاد كردن اسير مىدهند « فديه » مىگويند ، و نيز كفاره اى را كه بعضى از بيماران بجاى روزه مىدهند به اين نام ناميده مىشود .\r\n\r\n","description":"","footnote":"\r\n( 1 ) « تفسير قرطبى » و « تفسير روح البيان » .\r\n","page_name":" 116 ","page_number":116},
  {"content":"\r\nدر اينكه اين قوچ بزرگ چگونه به ابراهيم ع داده شد بسيارى معتقدند جبرئيل آورد ، بعضى نيز گفته‌اند از دامنه كوه‌هاى « منى » سرازير شد ، هر چه بود به فرمان خدا و به اراده او بود .\r\nنه تنها خداوند پيروزى ابراهيم را در اين امتحان بزرگ در آن روز ستود ، بلكه خاطره آن را جاويدان ساخت ، چنان كه در آيه بعد مىگويد : « ما نام نيك ابراهيم را در امتهاى بعد باقى و برقرار ساختيم » ( * ( وَتَرَكْنا عَلَيْه فِي الآخِرِينَ ) * ) .\r\n« او » اسوه « اى شد براى همه آيندگان ، و » قدوه « اى براى تمام پاكبازان و عاشقان دلداده كوى دوست ، و برنامه او را به صورت سنت حج در اعصار و قرون آينده تا پايان جهان جاودان نموديم » او پدر پيامبران بزرگ ، او پدر امت اسلام و پيامبر اسلام بود .\r\n« سلام بر ابراهيم » ( آن بنده مخلص و پاكباز باد ) ( * ( سَلامٌ عَلى إِبْراهِيمَ ) * ) .\r\nآرى ، « ما اين گونه نيكوكاران را پاداش مىدهيم » ( * ( كَذلِكَ نَجْزِي الْمُحْسِنِينَ ) * ) .\r\nپاداشى به عظمت دنيا ، پاداشى جاودان در سراسر زمان ، پاداشى درخور سلام و درود خداوند بزرگ ! جالب توجه اينكه جمله « * ( كَذلِكَ نَجْزِي الْمُحْسِنِينَ ) * » يك بار اينجا ذكر شده ، و يك بار در چند آيه قبل ، اين تكرار حتما نكته اى دارد .\r\nممكن است دليلش اين بوده باشد كه در مرحله اول خداوند پيروزى ابراهيم را در امتحان بزرگش تصديق مىكند ، و كارنامه قبولى او را امضا\r\n","description":"","footnote":"","page_name":" 117 ","page_number":117},
  {"content":"\r\nمىفرمايد ، اين خود جزا و پاداش بزرگى است ، و اين مهمترين مژده اى بود كه خداوند به ابراهيم داد ، سپس مساله « فدا كردن ذبح عظيم » و « جاودان ماندن نام و سنت او » و « درود فرستادن خدا بر او » را كه سه موهبت بزرگ ديگر است مطرح كرده و آن را به عنوان پاداش نيكوكاران معرفى مىكند .\r\n\r\nنكته‌ها :\r\n\r\n1 - ذبيح اللَّه كيست ؟\r\nدر اينكه كدام يك از فرزندان ابراهيم ( اسماعيل يا اسحاق ) به قربانگاه برده شد و لقب ذبيح اللَّه يافت ؟ در ميان مفسران سخت گفتگو است ، گروهى « اسحاق » را « ذبيح » مىدانند ، و جمعى « اسماعيل » را ، نظر اول را بسيارى از مفسران اهل سنت و نظر دوم را مفسران شيعه برگزيده‌اند .\r\nاما آنچه با ظواهر آيات مختلف قرآن هماهنگ است اين است كه ذبيح « اسماعيل » بوده است ، زيرا :\r\nاولا : در يك جا مىخوانيم : * ( وَبَشَّرْناه بِإِسْحاقَ نَبِيًّا مِنَ الصَّالِحِينَ ) * : « ما او را بشارت به اسحاق داديم كه پيامبرى بود از صالحان » ( صافات 112 ) .\r\nاين تعبير به خوبى نشان مىدهد كه خداوند بشارت به تولد اسحاق را بعد از اين ماجرا و به خاطر فداكاريهاى ابراهيم به او داد ، بنا بر اين ماجراى ذبح مربوط به او نبود .\r\nبعلاوه هنگامى كه خداوند نبوت كسى را بشارت مىدهد ، مفهومش اين است كه زنده مىماند ، و اين با مساله ذبح در كودكى سازگار نيست .\r\nثانيا : در آيه 71 سوره هود مىخوانيم : فَبَشَّرْناها بِإِسْحاقَ وَمِنْ وَراءِ إِسْحاقَ يَعْقُوبَ : « ما او را به تولد اسحاق بشارت داديم و نيز به تولد يعقوب بعد از اسحاق » اين آيه نشان مىدهد كه ابراهيم مطمئن بود اسحاق مىماند و فرزندى\r\n","description":"","footnote":"","page_name":" 118 ","page_number":118},
  {"content":"\r\nهمچون يعقوب از او به وجود مىآيد ، بنا بر اين نوبتى براى ذبح باقى نخواهد ماند .\r\nكسانى كه ذبيح را اسحاق مىدانند در حقيقت اين آيات را ناديده گرفته‌اند .\r\nثالثا : روايات بسيارى در منابع اسلامى آمده است كه نشان مىدهد ذبيح « اسماعيل » بوده است به عنوان نمونه :\r\nدر حديث معتبرى كه از پيامبر گرامى اسلام نقل شده مىخوانيم :\r\nانا ابن الذبيحين :\r\n« من فرزند دو ذبيحم » و منظور از دو ذبيح يكى پدرش « عبد اللَّه » است كه « عبد المطلب » جد پيامبر ص نذر كرده بود او را براى خدا قربانى كند سپس يكصد شتر به فرمان خدا فداء او قرار داد و داستانش مشهور است ، و ديگر « اسماعيل » بود ، زيرا مسلم است كه پيامبر اسلام ص از فرزندان اسماعيل است ، نه اسحاق ( 1 ) .\r\nدر دعائى كه از على ع از پيامبر گرامى ص نقل شده مىخوانيم :\r\nيا من فدا اسماعيل من الذبح\r\n: « اى كسى كه فدايى براى ذبح اسماعيل قرار دادى » ( 2 ) .\r\nدر احاديثى كه از امام باقر و امام صادق ع نقل شده مىخوانيم : « هنگامى كه سؤال كردند « ذبيح » كه بود فرمودند : « اسماعيل » .\r\nدر حديثى كه از امام على بن موسى الرضا ع نقل شده نيز مىخوانيم :\r\nلو علم اللَّه عز و جل شيئا اكرم من الضان لفدى به اسماعيل\r\n: « اگر حيوانى بهتر از گوسفند پيدا مىشد آن را فديه اسماعيل قرار مىداد » ( 3 ) .\r\nخلاصه روايات در اين زمينه بسيار است كه اگر بخواهيم همه آنها را نقل\r\n\r\n","description":"","footnote":"\r\n( 1 ) تفسير « مجمع البيان » ذيل آيات مورد بحث .\r\n( 2 ) « نور الثقلين » جلد 4 صفحه 421 .\r\n( 3 ) نور الثقلين جلد 4 صفحه 422 .\r\n","page_name":" 119 ","page_number":119},
  {"content":"\r\nكنيم سخن به درازا مىكشد ( 1 ) .\r\nدر برابر اين روايات فراوان كه هماهنگ با ظاهر آيات قرآن است روايت شاذى بر ذبيح بودن اسحاق دلالت دارد كه نمىتواند مقابله با روايات گروه اول كند ، و نه با ظاهر آيات قرآن هماهنگ است .\r\nاز همه اينها گذشته اين مساله مسلم است كودكى را كه ابراهيم او را با مادرش به فرمان خدا به مكه آورد و در آنجا رها نمود ، و سپس خانه كعبه را با كمك او ساخت ، و طواف و سعى با او بجا آورد اسماعيل بود ، و اين نشان مىدهد كه ذبيح نيز اسماعيل بوده است ، زيرا برنامه ذبح مكمل برنامه‌هاى فوق محسوب مىشده .\r\nالبته آنچه از كتب « عهد عتيق » ( تورات كنونى ) بر مىآيد اين است كه ذبيح ، اسحاق بوده است ( 2 ) .\r\nو از اينجا چنين به نظر مىرسد كه بعضى از روايات غير معروف اسلامى كه اسحاق را ذبيح معرفى مىكند تحت تاثير روايات اسرائيلى است و احتمالا از مجعولات يهود است ، يهود چون از دودمان « اسحاق » بودند مايل بودند اين افتخار را براى خود ثبت كنند و از مسلمانان كه پيامبرشان زاده اسماعيل بود سلب كنند ، هر چند از طريق انكار واقعيات باشد ! به هر حال آنچه براى ما از همه محكمتر است ظواهر آيات قرآن است كه به خوبى نشان مىدهد كه ذبيح اسماعيل بوده است ، گر چه براى ما تفاوتى نمىكند كه ذبيح اسماعيل باشد يا اسحاق هر دو فرزند ابراهيم و پيامبر بزرگ خدا بودند ، هدف روشن شدن اين ماجراى تاريخى است .\r\n\r\n","description":"","footnote":"\r\n( 1 ) براى اطلاع بيشتر از اين روايات به تفسير « برهان » ( جلد 4 صفحه 28 به بعد ) و تفسير « نور الثقلين » جلد 4 صفحه 420 به بعد مراجعه فرمائيد .\r\n( 2 ) « تورات » سفر تكوين فصل 22 .\r\n","page_name":" 120 ","page_number":120},
  {"content":"\r\n\r\n2 - آيا ابراهيم مامور به ذبح فرزند بود ؟\r\nاز سؤالات مهم ديگرى كه در اين بحث براى مفسران مطرح است اين است كه آيا ابراهيم راستى مامور به ذبح فرزند بود ، يا به مقدمات آن دستور داشت ؟\r\nاگر مامور به ذبح بوده ، چگونه پيش از انجام آن ، اين حكم الهى نسخ شد ؟ در حالى كه نسخ قبل از عمل جايز نيست ، و اين معنى در علم « اصول فقه » اثبات شده است .\r\nو اگر مامور به مقدمات ذبح بوده است اين افتخار مهمى نخواهد بود .\r\nو اينكه بعضى گفته‌اند اهميت مساله از اينجا ناشى مىشود كه ابراهيم احتمال مىداد بعد از انجام اين ماموريت و فراهم كردن مقدمات دستور به اصل ذبح داده شود ، و امتحان بزرگ او همين جا بود ، مطلب جالبى به نظر نمىرسد .\r\nبه عقيده ما اين گفتگوها از اينجا ناشى مىشود كه ميان اوامر امتحانى و غير امتحانى فرق نگذاشته‌اند ، امرى كه به ابراهيم شد يك امر امتحانى بود ، مىدانيم در اوامر امتحانى اراده جدى تعلق به اصل عمل نگرفته است ، بلكه هدف آن است كه روشن شود شخص مورد آزمايش تا چه اندازه آمادگى اطاعت فرمان دارد ؟ و اين در جايى است كه شخص مورد آزمايش از اسرار پشت پرده آگاه نيست .\r\nو به اين ترتيب در اينجا نسخ واقع نشده است كه در صحت آن قبل از عمل بحث و گفتگو شود .\r\nو اگر مىبينيم خداوند بعد از اين ماجرا به ابراهيم مىگويد : * ( قَدْ صَدَّقْتَ الرُّؤْيا ) * : « خوابى را كه ديده بودى تحقق بخشيدى » به خاطر آن است كه آنچه در توان داشت در زمينه ذبح فرزند دلبند انجام داد ، و آمادگى روحى خود را در اين زمينه از هر جهت به ثبوت رسانيد و از عهده اين آزمايش به خوبى برآمد .\r\n","description":"","footnote":"","page_name":" 121 ","page_number":121},
  {"content":"\r\n\r\n3 - چگونه خواب ابراهيم مىتوانست حجت باشد ؟\r\nدر مورد « خواب » و « خواب ديدن » سخن بسيار است كه ما شرح مبسوطى از آن را در تفسير سوره يوسف ذيل آيه 4 آورديم ( 1 ) .\r\nآنچه در اينجا لازم است به آن توجه شود اين است كه چگونه ابراهيم خواب را حجت دانست و آن را معيار عمل خود قرار داد ؟ در پاسخ اين سؤال گاه گفته مىشود كه خوابهاى انبياء هرگز خواب شيطانى ، يا مولود فعاليت قوه واهمه نيست بلكه گوشه اى از برنامه نبوت و وحى آنها است .\r\nو به تعبير ديگر ارتباط انبياء با مصدر وحى گاهى به صورت القاء به قلب است .\r\nو گاه از طريق ديدن فرشته وحى .\r\nو گاه از راه شنيدن امواج صوتى كه به فرمان خدا ايجاد شده .\r\nو گاه از طريق خواب است .\r\nو به اين ترتيب در خوابهاى آنها هيچگونه خطا و اشتباهى رخ نمىدهد ، و آنچه در خواب مىبينند درست همانند چيزى است كه در بيدارى مىبينند .\r\nو گاه گفته مىشود كه ابراهيم ع در حال بيدارى از طريق وحى آگاهى يافت كه بايد به خوابى كه در زمينه « ذبح » مىبيند عمل كند .\r\nو گاه گفته مىشود : قرائن مختلفى كه در اين خواب بود ، و از جمله اينكه در سه شب متوالى عينا تكرار شد ، براى او علم و يقين ايجاد كرد كه اين يك ماموريت الهى است و نه غير آن .\r\nبه هر حال همه اين تفسيرها ممكن است صحيح باشد و منافاتى با هم ندارد و مخالف ظواهر آيات نيز نمىباشد .\r\n\r\n","description":"","footnote":"\r\n( 1 ) جلد 9 صفحه 311 به بعد .\r\n","page_name":" 122 ","page_number":122},
  {"content":"\r\n\r\n4 - وسوسه‌هاى شيطان در روح بزرگ ابراهيم اثر نگذاشت\r\nاز آنجا كه امتحان ابراهيم يكى از بزرگترين امتحانات در طول تاريخ بود ، امتحانى كه هدفش اين بود قلب او را از مهر و عشق غير خدا تهى كند ، و عشق الهى را در سراسر قلب او پرتوافكن سازد ، طبق بعضى از روايات شيطان به دست و پا افتاد ، كارى كند كه ابراهيم از اين ميدان پيروزمند بيرون نيايد ، گاه به سراغ مادرش « هاجر » آمد ، و به او گفت مىدانى ابراهيم چه در نظر دارد ؟ مىخواهد فرزندش را امروز سر ببرد ! هاجر گفت : برو سخن محال مگو كه او مهربانتر از اين است كه فرزند خود را بكشد ، اصولا مگر در دنيا انسانى پيدا مىشود كه فرزند خود را با دست خود ذبح كند ؟\r\nشيطان به وسوسه خود ادامه داد و گفت او مدعى است خدا دستورش داده .\r\nهاجر گفت : اگر خدا دستورش داده پس بايد اطاعت كند و جز رضا و تسليم راهى نيست ! ! گاهى به سراغ « فرزند » آمد و به وسوسه او مشغول شد از آن هم نتيجه اى نگرفت ، چون اسماعيل را يك پارچه تسليم و رضا يافت .\r\nسرانجام به سراغ « پدر » آمد و به او گفت ابراهيم ! خوابى را كه ديدى خواب شيطانى است ! اطاعت شيطان مكن ! ابراهيم كه در پرتو نور ايمان و نبوت او را شناخت بر او فرياد زد دور شو اى دشمن خدا ( 1 ) .\r\nدر حديث ديگرى آمده است : ابراهيم نخست به « مشعر الحرام » آمد تا پسر را قربانى كند ، شيطان به دنبال او شتافت ، او به محل « جمره اولى » آمد شيطان به دنبال او آمد ، ابراهيم هفت سنگ به او پرتاب كرد ، هنگامى كه به\r\n\r\n","description":"","footnote":"\r\n( 1 ) تفسير « ابو الفتوح رازى » جلد نهم صفحه 326 ( ذيل آيات مورد بحث ) .\r\n","page_name":" 123 ","page_number":123},
  {"content":"\r\n« جمره دوم » رسيد باز شيطان را مشاهده نمود هفت سنگ ديگر بر او انداخت ، تا به « جمره عقبه » آمد هفت سنگ ديگر بر او زد ( و او را براى هميشه از خود مايوس ساخت ) ( 1 ) .\r\nو اين نشان مىدهد كه وسوسه‌هاى شياطين در ميدانهاى بزرگ امتحان نه از يك سو كه از جهات مختلف صورت مىگيرد ، هر زمان به رنگى ، و از طريقى مردان خدا بايد ابراهيموار شياطين را در همه چهره‌ها بشناسند ، و از هر طريق وارد شوند راه را بر آنها ببندند و سنگسارشان كنند ، و چه درس بزرگى ؟ !\r\n\r\n5 - فلسفه تكبيرات در « منى »\r\nمىدانيم از دستورهايى كه در مورد عيد اضحى در روايات اسلامى آمده است تكبيرات مخصوصى است كه همه مسلمانان ، چه آنها كه در مراسم حج شركت كرده‌اند و در منى هستند ، و چه آنها كه در ساير نقاط مىباشند ، بعد از نمازها مىگويند ( منتهى كسانى كه در منى باشند بعد از 15 نماز كه نخستين آن نماز ظهر روز عيد است ، و كسانى كه در غير منى باشند بعد از 10 نماز تكرار مىكنند ) و صورت تكبيرات چنين است :\r\nاللَّه اكبر ، اللَّه اكبر ، لا إله الا اللَّه ، و اللَّه اكبر ، اللَّه اكبر ، و للَّه الحمد ، اللَّه اكبر على ما هدانا ، و هنگامى كه اين دستور را با حديثى كه سابقا نقل كرديم مقايسه مىكنيم مىبينيم در حقيقت اين تكبيرات مجموعه اى است از تكبيرات « جبرئيل » و « اسماعيل » و پدرش « ابراهيم » و چيزى افزون بر آن .\r\nو به تعبير ديگر اين تعبيرات خاطره پيروزى « ابراهيم » و « اسماعيل » را در آن ميدان بزرگ آزمايش در نظرها زنده مىكند ، و به همه مسلمانان چه در منى و چه در غير منى الهام مىبخشد .\r\n\r\n","description":"","footnote":"\r\n( 1 ) تفسير « ابو الفتوح رازى » جلد نهم صفحه 326 ( ذيل آيات مورد بحث ) .\r\n","page_name":" 124 ","page_number":124},
  {"content":"\r\nضمنا از روايات اسلامى معلوم مىشود كه نامگذارى سرزمين « منى » به اين اسم به خاطر آن است كه ابراهيم هنگامى كه به اين سرزمين رسيد و از عهده امتحان برآمد جبرئيل به او گفت هر چه مىخواهى از پروردگارت بخواه ، او از خدا « تمنى » كرد كه دستور دهد به عنوان فداى فرزندش اسماعيل قوچى را ذبح كند ، و اين تمناى او انجام شد ( 1 ) .\r\n\r\n6 - « حج » يك عبادت مهم انسان ساز\r\nسفر حج در حقيقت يك هجرت بزرگ است ، يك سفر الهى است ، يك ميدان گسترده خودسازى و جهاد اكبر است .\r\nمراسم حج در واقع عبادتى را نشان مىدهد كه عميقا با خاطره مجاهدات ابراهيم و فرزندش اسماعيل و همسرش هاجر آميخته است ، و ما اگر در مطالعات در مورد اسرار حج از اين نكته غفلت كنيم بسيارى از مراسم آن به صورت معما در مىآيد ، آرى كليد حل اين معما توجه به اين آميختگى عميق است .\r\nهنگامى كه در قربانگاه در سرزمين منى مىآئيم تعجب مىكنيم اين همه قربانى براى چيست ؟ اصولا مگر ذبح حيوان مىتواند حلقه اى از مجموعه يك عبادت باشد ؟ ! اما هنگامى كه مساله قربانى ابراهيم را به خاطر مىآوريم كه عزيزترين عزيزانش و شيرينترين ثمره عمرش را در اين ميدان در راه خدا ايثار كرد ، و بعدا سنتى به عنوان قربانى در منى به وجود آمد ، به فلسفه اين كار پى مىبريم .\r\nقربانى كردن رمز گذشت از همه چيز در راه معبود است ، قربانى كردن مظهرى است براى تهى نمودن قلب از غير ياد خدا ، و هنگامى مىتوان از اين مناسك بهره تربيتى كافى گرفت كه تمام صحنه ذبح اسماعيل و روحيات اين پدر\r\n\r\n","description":"","footnote":"\r\n( 1 ) تفسير « نور الثقلين » جلد 4 صفحه 420 ( حديث 68 ) .\r\n","page_name":" 125 ","page_number":125},
  {"content":"\r\nو پسر به هنگام قربانى در نظر مجسم شود ، و آن روحيات در وجود انسان پرتو افكن گردد ( 1 ) .\r\nهنگامى كه به سراغ جمرات ( سه ستون سنگى مخصوصى كه حجاج در مراسم حج آنها را سنگباران مىكنند و در هر بار هفت سنگ با مراسم مخصوص به آنها مىزنند ) اين معما در نظر ما خودنمايى مىكند كه پرتاب اينهمه سنگ به يك ستون بى روح چه مفهومى مىتواند داشته باشد ؟ و چه مشكلى را حل مىكند ؟\r\nاما هنگامى كه به خاطر مىآوريم اينها ياد آور خاطره مبارزه ابراهيم قهرمان توحيد با وسوسه‌هاى شيطان است كه سه بار بر سر راه او ظاهر شد و تصميم داشت او را در اين ميدان « جهاد اكبر » گرفتار سستى و ترديد كند ، اما هر زمان ابراهيم قهرمان او را با سنگ از خود دور ساخت ، محتواى اين مراسم روشنتر مىشود .\r\nمفهوم اين مراسم اين است كه همه شما نيز در طول عمر در ميدان جهاد اكبر با وسوسه‌هاى شياطين روبرو هستيد ، و تا آنها را سنگسار نكنيد و از خود نرانيد پيروز نخواهيد شد .\r\nاگر انتظار داريد كه خداوند بزرگ همانگونه كه سلام بر ابراهيم فرستاده و مكتب و ياد او را جاودان نموده به شما نظر لطف و مرحمتى كند بايد خط او را تداوم بخشيد .\r\nو يا هنگامى كه به « صفا » و « مروه » مىآئيم و مىبينيم گروه گروه مردم از اين كوه كوچك به آن كوه كوچكتر مىروند ، و از آنجا به اين باز مىگردند ، و بى آنكه چيزى به دست آورده باشند اين عمل را تكرار مىكنند ، گاه مىدوند ، و گاه راه مىروند ، مسلما تعجب مىكنيم كه اين ديگر چه كارى است ، و چه مفهومى\r\n\r\n","description":"","footnote":"\r\n( 1 ) متاسفانه مراسم قربانى در عصر و زمان ما به شكل نامطلوبى در آمده است كه بايد علماى اسلام در نجات آن بكوشند ، در اين زمينه و در زمينه فلسفه‌هاى مختلف حج بحثهاى مشروحى در جلد 14 از صفحه 75 تا 84 آورده‌ايم .\r\n","page_name":" 126 ","page_number":126},
  {"content":"\r\nمىتواند داشته باشد ؟ ! اما هنگامى كه به عقب بر مىگرديم ، و داستان سعى و تلاش آن زن با ايمان « هاجر » را براى نجات جان فرزند شيرخوارش اسماعيل در آن بيابان خشك و سوزان به خاطر مىآوريم كه چگونه بعد از اين سعى و تلاش خداوند او را به مقصدش رسانيد ، چشمه زمزم از زير پاى نوزادش جوشيدن گرفت ، ناگهان چرخ زمان به عقب بر مىگردد ، پرده‌ها كنار مىرود ، و خود را در آن لحظه در كنار « هاجر » مىبينيم ، و با او در سعى و تلاشش همگام مىشويم كه در راه خدا بى سعى و تلاش كسى به جايى نمىرسد ! و به آسانى مىتوان از آنچه گفتيم نتيجه گرفت كه « حج » را بايد با اين رموز تعليم داد ، و خاطرات ابراهيم و فرزند و همسرش را گام به گام تجسم بخشيد ، تا هم فلسفه آن درك شود و هم اثرات عميق اخلاقى حج در نفوس حجاج پرتوافكن گردد ، كه بدون آن آثار ، قشرى بيش نيست .\r\n","description":"","footnote":"","page_name":" 127 ","page_number":127},
  {"content":"\r\n\r\n[ سوره الصافات ‹ 37 › : آيات 111 تا 113 
  ]\r\nإِنَّه مِنْ عِبادِنَا الْمُؤْمِنِينَ ‹ 111 › وَبَشَّرْناه بِإِسْحاقَ نَبِيًّا مِنَ الصَّالِحِينَ ‹ 112 › وَبارَكْنا عَلَيْه وَعَلى إِسْحاقَ وَمِنْ ذُرِّيَّتِهِما مُحْسِنٌ وَظالِمٌ لِنَفْسِه مُبِينٌ ‹ 113 ›\r\n\r\nترجمه :\r\n111 - او ( ابراهيم ) از بندگان با ايمان ما است .\r\n112 - ما او را به اسحاق ، پيامبرى صالح ، بشارت داديم .\r\n113 - ما به « او » و « اسحاق » بركت داديم ، و از دودمان آنها افرادى نيكوكار به وجود آمدند و افرادى كه آشكارا به خود ستم كردند .\r\n\r\nتفسير :\r\n\r\nابراهيم بنده مؤمن خدا\r\nسه آيه فوق آخرين آياتى است كه ماجراى ابراهيم و فرزندانش را تعقيب و تكميل مىكند ، و در حقيقت هم بيان دليلى است بر آنچه گذشت و هم نتيجه اى براى آن .\r\nنخست مىگويد : « او ( ابراهيم ) از بندگان با ايمان ما است » ( * ( إِنَّه مِنْ عِبادِنَا الْمُؤْمِنِينَ ) * ) .\r\nدر حقيقت اين جمله دليلى است بر آنچه گذشت و اين واقعيت را بيان مىكند كه اگر ابراهيم همه هستى و وجود خويش و حتى فرزند عزيزش را يك جا در طبق\r\n","description":"","footnote":"","page_name":" 128 ","page_number":128},
  {"content":"\r\nاخلاص گذارد و فداى راه معبود خويش كرد به خاطر ايمان عميق و قويش بود .\r\nآرى همه اينها از جلوه‌هاى ايمان است و ايمان چه جلوه‌هاى عجيبى دارد ! در ضمن اين تعبير به ماجراى ابراهيم و فرزندش گسترش و تعميم مىدهد ، و آن را از صورت يك واقعه شخصى و خصوصى بيرون مىآورد ، و نشان مىدهد هر كجا ايمان است ايثار و عشق و فداكارى و گذشت است . ابراهيم همان را مىپسنديد كه خدا مىپسنديد و همان را مىخواست كه خدا مىخواست ، و هر مؤمنى مىتواند چنين باشد .\r\nسپس به يكى ديگر از مواهب خدا به ابراهيم سخن مىگويد : مىفرمايد :\r\n« ما او را بشارت داديم به اسحاق ، كه مقدر بود پيامبر گردد و از صالحان شود » ( * ( وَبَشَّرْناه بِإِسْحاقَ نَبِيًّا مِنَ الصَّالِحِينَ ) * ) .\r\nبا توجه به آيه : فَبَشَّرْناه بِغُلامٍ حَلِيمٍ كه در آغاز اين ماجرا ذكر شده به خوبى روشن مىشود كه اين دو بشارت مربوط به دو فرزند است ، اگر بشارت اخير طبق صريح آيه مورد بحث مربوط به « اسحاق » است پس « غلام حليم » ( نوجوان بردبار شكيبا ) حتما « اسماعيل » است ، و آنها كه اصرار دارند « ذبيح » را « اسحاق » بدانند هر دو آيه را اشاره به يك مطلب دانسته‌اند با اين تفاوت كه آيه اول را بيان اصل بشارت فرزند مىدانند و آيه دوم را بشارت به نبوت مىدانند ولى اين معنى بسيار بعيد است و آيات فوق به وضوح مىگويد كه اين دو بشارت مربوط به دو فرزند بوده است ( دقت كنيد ) .\r\nاز اين گذشته بشارت نبوت نشان مىدهد كه اسحاق بايد زنده بماند و وظائف نبوت را انجام دهد ، و اين با مساله ذبح سازگار نيست .\r\nجالب اين است كه در اينجا بار ديگر به عظمت مقام صالحان برخورد مىكنيم ، كه در توصيف اسحاق مىفرمايد « مىبايست پيامبر شود و از صالحان\r\n","description":"","footnote":"","page_name":" 129 ","page_number":129},
  {"content":"\r\nگردد « و چه والاست مقام صالحان در پيشگاه خداوند بزرگ ؟\r\nو در آخرين آيه ، سخن از بركتى در ميان است كه خدا به ابراهيم و فرزندش اسحاق ارزانى داشت ، مىفرمايد : « ما به او و اسحاق بركت داديم » ( * ( وَبارَكْنا عَلَيْه وَعَلى إِسْحاقَ ) * ) .\r\nاما بركت در چه چيز ؟ توضيحى براى آن داده نشده ، و مىدانيم معمولا هنگامى كه فعلى به صورت مطلق مىآيد و قيد و شرطى در آن نيست معنى عموم را مىرساند ، بنا بر اين بركت در همه چيز را شامل مىشود ، در عمر و زندگى ، در نسلهاى آينده ، در تاريخ و مكتب و در همه چيز .\r\nاصولا « بركت » در اصل از « برك » ( بر وزن درك ) به معنى سينه شتر است و هنگامى كه شتر سينه خود را بر زمين مىافكند همين ماده در مورد او به كار مىرود ( برك البعير ) .\r\nو تدريجا اين ماده در معنى ثبوت و دوام چيزى به كار رفته است ، بركه آب را نيز از آن جهت « بركه » گويند كه آب در آن ثابت است ، و مبارك را از اين نظر مبارك مىگويند كه خير آن باقى و برقرار است .\r\nاز اينجا روشن مىشود كه آيه مورد بحث اشاره به ثبوت و دوام نعمتهاى الهى بر ابراهيم و اسحاق ( و خاندانشان ) مىباشد و يكى از بركاتى كه خداوند بر ابراهيم و اسحاق داد اين بود كه تمام انبياى بنى اسرائيل از دودمان اسحاق به وجود آمدند در حالى كه پيامبر بزرگ اسلام از دودمان اسماعيل است .\r\nاما براى اينكه توهم نشود كه اين بركت در خاندان ابراهيم جنبه نسب و قبيله دارد بلكه در ارتباط با مذهب و مكتب و ايمان است ، در آخر آيه مىافزايد :\r\n« از دودمان اين دو ، افرادى نيكوكار به وجود آمدند ، و هم افرادى كه به خاطر عدم ايمان ، آشكارا به خود ستم كردند » ( * ( مِنْ ذُرِّيَّتِهِما مُحْسِنٌ وَظالِمٌ لِنَفْسِه مُبِينٌ ) * ) .\r\n","description":"","footnote":"","page_name":" 130 ","page_number":130},
  {"content":"\r\n« محسن » در اينجا به معنى مؤمن و مطيع فرمان خدا است ، و چه احسان و نيكوكارى از اين برتر تصور مىشود ؟ و « ظالم » به معنى كافر و گنهكار است و تعبير به « لنفسه » اشاره به اين است كه كفر و گناه در درجه اول ظلم بر خويشتن است ، آن هم ظلمى واضح و آشكار .\r\nو به اين ترتيب آيه فوق به گروهى از يهود و نصارى كه افتخار مىكردند ما از فرزندان انبياء هستيم پاسخ مىگويد كه پيوند خويشاوندى به تنهايى افتخار نيست ، مگر اينكه در سايه پيوند فكرى و مكتبى قرار گيرد .\r\nشاهد اين سخن حديثى است كه از پيامبر گرامى اسلام ص نقل شده كه خطاب به « بنى هاشم » فرمود :\r\nلا ياتينى الناس باعمالهم و تاتونى بانسابكم !\r\n« اى بنى هاشم نكند در روز قيامت مردم با اعمالشان به سراغ من بيايند و شما با انساب و پيوند خويشاونديتان » ! ( آنها پيوند مكتبى داشته باشند و شما پيوند جسمانى ) ( 1 ) .\r\n\r\n","description":"","footnote":"\r\n( 1 ) « روح البيان » جلد 7 صفحه 479 .\r\n","page_name":" 131 ","page_number":131},
  {"content":"\r\n\r\n[ سوره الصافات ‹ 37 › : آيات 114 تا 122 
  ]\r\nوَ لَقَدْ مَنَنَّا عَلى مُوسى وَهارُونَ ‹ 114 › وَنَجَّيْناهُما وَقَوْمَهُما مِنَ الْكَرْبِ الْعَظِيمِ ‹ 115 › وَنَصَرْناهُمْ فَكانُوا هُمُ الْغالِبِينَ ‹ 116 › وَآتَيْناهُمَا الْكِتابَ الْمُسْتَبِينَ ‹ 117 › وَهَدَيْناهُمَا الصِّراطَ الْمُسْتَقِيمَ ‹ 118 ›\r\nوَ تَرَكْنا عَلَيْهِما فِي الآخِرِينَ ‹ 119 › سَلامٌ عَلى مُوسى وَهارُونَ ‹ 120 › إِنَّا كَذلِكَ نَجْزِي الْمُحْسِنِينَ ‹ 121 › إِنَّهُما مِنْ عِبادِنَا الْمُؤْمِنِينَ ‹ 122 ›\r\n\r\nترجمه :\r\n114 - ما به موسى و هارون نعمت بخشيديم .\r\n115 - آنها و قومشان را از اندوه بزرگ نجات داديم .\r\n116 - و آنها را يارى كرديم تا بر دشمنان خود پيروز شدند .\r\n117 - ما به آنها كتاب ( آسمانى ) داديم .\r\n118 - آنها را به راه راست هدايت كرديم .\r\n","description":"","footnote":"","page_name":" 132 ","page_number":132},
  {"content":"\r\n119 - و ذكر خير آنها را در اقوام بعد باقى گذارديم .\r\n120 - سلام بر موسى و هارون .\r\n121 - ما اين گونه نيكوكاران را پاداش مىدهيم .\r\n122 - آنها از بندگان مؤمن ما بودند .\r\n\r\nتفسير : مواهب الهى بر موسى و هارون\r\nدر اين آيات به گوشه اى از الطاف الهى نسبت به « موسى » و برادرش « هارون » اشاره شده ، و بحثهايى هماهنگ با آنچه در باره « نوح » و « ابراهيم » در آيات پيشين گذشت آمده ، محتواى آيات شبيه به يكديگر ، و الفاظ نيز از جهاتى هماهنگ است ، تا يك برنامه تربيتى منسجم را در باره مؤمنان پياده كند .\r\nباز در اين آيات از روش « اجمال و تفصيل » كه روش قرآن در نقل بسيارى از حوادث است استفاده شده :\r\nنخست مىگويد : « ما بر موسى و هارون منت گذارديم » و آنها را مرهون نعمتهاى خود ساختيم ( * ( وَلَقَدْ مَنَنَّا عَلى مُوسى وَهارُونَ ) * ) .\r\n« منت » ، چنان كه قبلا هم گفته‌ايم ، در اصل از « من » بر معنى سنگى است كه با آن وزن مىشود ، سپس به نعمتهاى بزرگ و سنگين اطلاق شده است كه اگر جنبه عملى داشته زيبا و پسنديده است ، و اگر با لفظ و سخن باشد زشت و بدنما است ، گر چه منت در استعمالات روزمره بيشتر به معنى دوم گفته مىشود ، و همين موضوع سبب تداعى نامطلوبى به هنگام مطالعه آياتى همچون آيات مورد بحث مىشود ، ولى بايد توجه داشت « منت » در لغت و استعمالات قرآن معنى گسترده اى دارد كه مفهوم اول ( بخشيدن نعمتهاى سنگين ) را نيز شامل مىشود .\r\nبه هر حال خداوند در اين آيه به طور سربسته خبر از نعمتهاى پر وزنى مىدهد كه به اين دو برادر ارزانى داشت ، و در آيات بعد هفت مورد از اين نعمتها\r\n","description":"","footnote":"","page_name":" 133 ","page_number":133},
  {"content":"\r\nرا شرح مىدهد كه هر كدام از ديگرى گرانقدرتر است .\r\nدر نخستين مرحله مىفرمايد : « ما اين دو برادر و قوم آنها را از اندوه بزرگ رهايى بخشيديم » ( * ( وَنَجَّيْناهُما وَقَوْمَهُما مِنَ الْكَرْبِ الْعَظِيمِ ) * ) .\r\nچه اندوهى از اين بزرگتر كه بنى اسرائيل در چنگال فرعونيان جبار و خونخوار گرفتار بودند ؟ پسرانشان را سر مىبريدند ، و زنانشان را به خدمتكارى و مردان را به بردگى و بيگارى وامىداشتند .\r\nآرى از دست دادن حريت و آزادى و گرفتارى در چنگال سلطان بيرحمى كه نه بر صغير رحم مىكرد و نه بر كبير ، و حتى نواميس قوم و ملتى را به بازيچه مىگرفت كرب عظيم و اندوه بزرگى بود ، و اين نخستين منتى است كه خدا بر قوم بنى اسرائيل نهاد .\r\nدر مرحله دوم مىفرمايد : « ما آنها ( موسى و هارون و بنى اسرائيل ) را يارى كرديم تا آنها بر دشمنان نيرومند خود پيروز شدند » ( * ( وَنَصَرْناهُمْ فَكانُوا هُمُ الْغالِبِينَ ) * ) .\r\nدر آن روز كه لشكر خونخوار فرعونى با قدرت و نيروى عظيم و در پيشاپيش آنها شخص فرعون به حركت درآمد ، بنى اسرائيل قومى ضعيف و ناتوان و فاقد مردان جنگى و سلاح كافى بودند ، اما دست لطف خدا به يارى آنها آمد ، فرعونيان را در ميان امواج دفن كرد ، و آنها را از غرقاب رهايى بخشيد و كاخها و ثروتها و باغها و گنجهاى فرعونيان را به آنها سپرد .\r\nدر سومين مرحله به مواهب معنوى كه خدا به اين قوم از بند رسته عنايت فرمود اشاره كرده ، مىگويد : « ما به آن دو كتاب آشكار داديم » ( * ( وَآتَيْناهُمَا\r\n","description":"","footnote":"","page_name":" 134 ","page_number":134},
  {"content":"\r\n* ( الْكِتابَ الْمُسْتَبِينَ ) * ) .\r\nآرى « تورات » كتاب مستبين يعنى كتاب روشنگر بود ، و به تمام نيازمنديهاى دين و دنياى بنى اسرائيل در آن روز پاسخ مىگفت ، همانگونه كه در آيه 44 سوره مائده نيز مىخوانيم إِنَّا أَنْزَلْنَا التَّوْراةَ فِيها هُدىً وَنُورٌ . « ما تورات را نازل كرديم كه هم در آن هدايت بود و هم نور و روشنايى » .\r\nدر مرحله چهارم باز به يكى ديگر از مواهب معنوى - موهبت هدايت به صراط مستقيم - اشاره كرده ، مىگويد : « ما آن دو را به راه راست هدايت نموديم » ( * ( وَهَدَيْناهُمَا الصِّراطَ الْمُسْتَقِيمَ ) * ) .\r\nهمان راه راست و خالى از هر گونه كجى و اعوجاج كه راه انبياء و اولياء است ، و خطر انحراف و گمراهى و سقوط در آن وجود ندارد .\r\nجالب اينكه : در سوره حمد كه در همه نمازها مىخوانيم وقتى كه از خدا تقاضاى هدايت به « صراط مستقيم » مىكنيم مىگوئيم : راه كسانى كه آنان را مشمول نعمتهاى خود قرار دادى ، نه راه مغضوبين و گمراهان ، و اين همان راه انبياء و اولياست .\r\nدر پنجمين مرحله به سراغ تداوم مكتب و بقاى نام نيك آنها رفته ، مىگويد :\r\n« ما ذكر خير آنها را در اقوام بعد باقى و برقرار ساختيم » ( تا به عنوان دو اسوه شناخته شوند ، و مردم جهان از روش و تاريخ آنان الهام گيرند ) ( * ( وَتَرَكْنا عَلَيْهِما فِي الآخِرِينَ ) * ) .\r\nاين همان تعبيرى است كه در آيات گذشته در باره « ابراهيم » و « نوح » آمده بود ، اصولا همه مردان خدا و رهروان بزرگ راه حق ، تاريخ و نامشان جاويدان است ، و بايد چنين باشد كه آنها متعلق به قوم و ملتى نيستند ، بلكه تعلق به تمام\r\n","description":"","footnote":"","page_name":" 135 ","page_number":135},
  {"content":"\r\nجهان انسانيت دارند .\r\nدر ششمين مرحله سخن از سلام و درود خداوند بر موسى و هارون است مىفرمايد : « سلام بر موسى و هارون » ( * ( سَلامٌ عَلى مُوسى وَهارُونَ ) * ) .\r\nسلامى از ناحيه پروردگار بزرگ و مهربان .\r\nسلامى كه رمز سلامت در دين و ايمان ، در اعتقاد و مكتب ، و در خط و مذهب است .\r\nسلامى كه بيانگر نجات و امنيت از مجازات و عذاب اين جهان و آن جهان است .\r\nو در هفتمين و آخرين مرحله به جزا و پاداش بزرگ خود به آنها پرداخته ، مىگويد آرى « ما اين چنين نيكوكاران را پاداش مىدهيم » ( * ( إِنَّا كَذلِكَ نَجْزِي الْمُحْسِنِينَ ) * ) .\r\nاگر آنها به اين افتخارات نائل شدند بىدليل نبود ، آنها محسن بودند ، مؤمن و مخلص و فداكار و نيكوكار ، و چنين كسانى بايد مشمول اين همه پاداش شوند .\r\nقابل توجه اينكه عين اين عبارت « * ( إِنَّا كَذلِكَ نَجْزِي الْمُحْسِنِينَ ) * » در همين سوره در مورد نوح و ابراهيم موسى و هارون الياس آمده است .\r\nو تعبيرى شبيه آن در مورد يوسف ( يوسف آيه 22 ) و گروهى ديگر از انبياء ( انعام آيه 84 ) نيز به چشم مىخورد ، و همگى گواهى مىدهد كه براى بهره مند شدن از الطاف الهى بايد نخست در زمره « محسنين » قرار گرفت كه به دنبال آن بركات الهى قطعى است ( دقت كنيد ) .\r\n","description":"","footnote":"","page_name":" 136 ","page_number":136},
  {"content":"\r\nسرانجام در آخرين آيه مورد بحث به همان دليلى اشاره مىكند كه در داستان ابراهيم و نوح قبل از آن آمد ، مىگويد : « آن هر دو ( موسى و هارون ) از بندگان مؤمن ما بودند » ( * ( إِنَّهُما مِنْ عِبادِنَا الْمُؤْمِنِينَ ) * ) .\r\nايمان است كه روح انسان را چنان روشن و نيرومند مىسازد كه به سراغ احسان و نيكوكارى و پاكى و تقوا مىرود ، احسانى كه درهاى رحمت الهى را به روى انسان مىگشايد ، و انواع نعمتهايش را بر انسان نازل مىكند .\r\n","description":"","footnote":"","page_name":" 137 ","page_number":137},
  {"content":"\r\n\r\n[ سوره الصافات ‹ 37 › : آيات 123 تا 132 
  ]\r\nوَ إِنَّ إِلْياسَ لَمِنَ الْمُرْسَلِينَ ‹ 123 › إِذْ قالَ لِقَوْمِه أَ لا تَتَّقُونَ ‹ 124 › أَ تَدْعُونَ بَعْلًا وَتَذَرُونَ أَحْسَنَ الْخالِقِينَ ‹ 125 › اللَّه رَبَّكُمْ وَرَبَّ آبائِكُمُ الأَوَّلِينَ ‹ 126 › فَكَذَّبُوه فَإِنَّهُمْ لَمُحْضَرُونَ ‹ 127 ›\r\nإِلَّا عِبادَ اللَّه الْمُخْلَصِينَ ‹ 128 › وَتَرَكْنا عَلَيْه فِي الآخِرِينَ ‹ 129 › سَلامٌ عَلى إِلْياسِينَ ‹ 130 › إِنَّا كَذلِكَ نَجْزِي الْمُحْسِنِينَ ‹ 131 › إِنَّه مِنْ عِبادِنَا الْمُؤْمِنِينَ ‹ 132 ›\r\n","description":"","footnote":"","page_name":" 138 ","page_number":138},
  {"content":"\r\n\r\nترجمه :\r\n123 - و الياس از رسولان ما بود .\r\n124 - به خاطر بياور هنگامى كه به قومش گفت : آيا تقوا پيشه نمىكنيد ؟\r\n125 - آيا بت بعل را مىخوانيد و بهترين خالقها را رها مىسازيد ؟ ! 126 - خدايى كه پروردگار شما و پروردگار نياكان شما است .\r\n127 - اما آنها او را تكذيب كردند ، ولى مسلما همگى در دادگاه عدل الهى احضار مىشوند .\r\n128 - مگر بندگان مخلص خدا .\r\n129 - ما نام نيك او ( الياس ) را در ميان امتهاى بعد برقرار ساختيم .\r\n130 - سلام بر الياسين .\r\n131 - ما اين گونه نيكوكاران را پاداش مىدهيم .\r\n132 - او از بندگان مؤمن ما است .\r\n\r\nتفسير : پيامبر خدا الياس در برابر مشركان\r\nچهارمين سرگذشتى كه از انبياء پيشين در اين سوره آمده است سرگذشت فشرده اى از « الياس » است ، مىفرمايد : « الياس از رسولان خدا بود » ( * ( وَإِنَّ إِلْياسَ لَمِنَ الْمُرْسَلِينَ ) * ) .\r\nدر باره « الياس » و خصوصيات نسب و زندگى او بحثهايى است كه در نكات آخر اين آيات به خواست خدا خواهد آمد .\r\nسپس براى شرح اين اجمال به تفصيل پرداخته ، مىگويد : « به خاطر بياور هنگامى كه به قومش هشدار داد و گفت : آيا پرهيزكارى پيشه نمىكنيد » ؟\r\n( * ( إِذْ قالَ لِقَوْمِه أَ لا تَتَّقُونَ ) * ) .\r\n","description":"","footnote":"","page_name":" 139 ","page_number":139},
  {"content":"\r\nتقواى الهى و پرهيز از شرك و بتپرستى ، از گناه و ظلم و فساد ، و از آنچه انسانيت را به تباهى مىكشاند .\r\nدر آيه بعد با صراحت بيشترى از اين مساله سخن مىگويد : « آيا بت » بعل « را مىخوانيد و بهترين خالقها را رها مىسازيد » ؟ ! ( * ( أَ تَدْعُونَ بَعْلًا وَتَذَرُونَ أَحْسَنَ الْخالِقِينَ ) * ) .\r\nو از اينجا روشن مىشود كه آنها بت معروفى به نام « بعل » داشتند كه در مقابل آن سجده مىكردند ، « الياس » آنها را از اين عمل زشت باز داشت ، و به سوى آفريدگار بزرگ جهان و توحيد خالص دعوت كرد .\r\nو از همين جا است كه جمعى معتقدند مركز فعاليت « الياس » شهر « بعلبك » از شهرهاى شامات بود ( 1 ) .\r\nزيرا « بعل » نام آن بت مخصوص و « بك » به معنى شهر بود ، و از تركيب اين دو با هم « بعلبك » به وجود آمد ، گفته‌اند اين بت طلايى به قدرى بزرگ بود كه طولش به 20 ذراع مىرسيد ! و چهار صورت داشت ، و خدمه او بالغ بر چهار صد نفر بود ! ( 2 ) .\r\nولى بعضى « بعل » را اسم بت معينى ندانسته بلكه به معنى مطلق بت گرفته‌اند ولى بعضى ديگر آن را به معنى « رب و معبود » مىدانند .\r\n« راغب » در مفردات مىگويد : « بعل » در اصل به معنى شوهر است ، اما عرب معبودهايى را كه به وسيله آن به خدا تقرب مىجستند بعل مىناميد .\r\nتعبير به بهترين خالق با اينكه آفريننده واقعى در عالم جز خدا نيست - ظاهرا اشاره به مصنوعاتى است كه انسان با تغيير شكل دادن به مواد طبيعى درست\r\n\r\n","description":"","footnote":"\r\n( 1 ) « بعلبك » امروز جزء لبنان در كنار مرز سوريه قرار دارد .\r\n( 2 ) « روح المعانى » ذيل آيات مورد بحث .\r\n","page_name":" 140 ","page_number":140},
  {"content":"\r\nمىكند ، و از اين نظر خالق بر او اطلاق مىگردد ، هر چند خالق مجازى است .\r\nبه هر حال « الياس » اين قوم بتپرست را سخت نكوهش كرد ، و ادامه داد : « خدايى را رها مىكنيد كه پروردگار شما و پروردگار پدران پيشين شما است » ( * ( اللَّه رَبَّكُمْ وَرَبَّ آبائِكُمُ الأَوَّلِينَ ) * ) .\r\nمالك و مربى همه شما او بوده و هست ، هر نعمتى داريد از او است ، و حل هر مشكلى با دست قدرت او ميسر است ، غير از او نه سرچشمه خير و بركتى وجود دارد و نه دفع كننده شر و آفتى .\r\nگويا بتپرستان زمان « الياس » همانند بتپرستان عصر پيامبر اسلام ص براى توجيه كار خود تكيه بر سنت نياكان و پيشينيان مىكردند كه الياس در پاسخ آنها مىگويد : « اللَّه رب شما و رب پدران شما است » .\r\nتعبير به « رب » ( مالك و مربى ) بهترين محرك براى تفكر و انديشه است ، چرا كه مهمترين مساله در زندگى انسان اين است كه بداند از ناحيه چه كسى آفريده شده ؟ و امروز صاحب اختيار و مربى و ولى نعمت او كيست ؟\r\nاما اين قوم خيره سر و خودخواه گوش به اندرزهاى مستدل ، و هدايتهاى روشن اين پيامبر بزرگ الهى فرا ندادند ، « و به تكذيب او برخاستند » ( * ( فَكَذَّبُوه ) * ) .\r\nخداوند هم مجازات آنها را در يك جمله كوتاه بيان كرده مىفرمايد :\r\nآنها در دادگاه عدل الهى ، و در عذاب دوزخ او احضار مىشوند « ( * ( فَإِنَّهُمْ لَمُحْضَرُونَ ) * ) .\r\nو به كيفر اعمال زشت و شوم خود خواهند رسيد .\r\nولى ظاهرا گروه اندكى از پاكان نيكان و خالصان به الياس ايمان آوردند ،\r\n","description":"","footnote":"","page_name":" 141 ","page_number":141},
  {"content":"\r\nبراى آنكه حق آنها فراموش نگردد ، بلافاصله مىفرمايد : « مگر بندگان مخلص خدا » ( * ( إِلَّا عِبادَ اللَّه الْمُخْلَصِينَ ) * ) ( 1 ) .\r\nدر آيات اخير اين داستان همان مسائل چهارگانه اى را كه در سرگذشتهاى پيامبران ديگر ( در مورد موسى و هارون و ابراهيم و نوح ) آمده بود به خاطر اهميتى كه دارد تكرار شده است :\r\nنخست مىفرمايد : « ما نام نيك الياس را در ميان امتهاى بعد جاودان ساختيم » ( * ( وَتَرَكْنا عَلَيْه فِي الآخِرِينَ ) * ) .\r\nامتهاى ديگر زحمات اين انبياء بزرگ را كه در پاسدارى خط توحيد ، و آبيارى بذر ايمان منتهاى تلاش و كوشش را به عمل آوردند ، هرگز فراموش نخواهند كرد ، و تا دنيا برقرار است ياد و مكتب اين بزرگمردان و فداكار زنده و جاويدان است .\r\nدر مرحله دوم مىافزايد : « سلام و درود بر الياسين » ( * ( سَلامٌ عَلى إِلْياسِينَ ) * ) .\r\nتعبير به « الياسين » به جاى « الياس » يا به خاطر اين است كه الياسين لغتى در واژه « الياس » بود ، و هر دو بيك معنى است ، و يا اشاره به الياس و پيروان او است كه به صورت جمعى آمده است ( 2 ) .\r\nدر مرحله سوم مىفرمايد : « ما اين گونه نيكوكاران را پاداش مىدهيم » ( * ( إِنَّا كَذلِكَ نَجْزِي الْمُحْسِنِينَ ) * ) .\r\n\r\n","description":"","footnote":"\r\n( 1 ) طبق آنچه در بالا گفتيم اين استثناء « استثناء متصل است ، از » واو « در » كذبوه « يعنى همه قوم تكذيب كردند و همه گرفتار عذاب الهى مىشوند جز بندگان مخلص خدا .\r\n( 2 ) نخست « الياس » منسوب گشته و « الياسى » شده ، سپس به صورت جمع درآمده و « الياسيين » گرديده ، و بعد مخفف شده و « الياسين » شده است . ( دقت كنيد ) .\r\n","page_name":" 142 ","page_number":142},
  {"content":"\r\nمنظور نيكوكارى و احسان به معنى وسيع كلمه است كه عمل به تمام آئين و دستورات او را شامل مىشود ، سپس مبارزه با هر گونه شرك و انحراف و گناه و فساد .\r\nو در مرحله چهارم ريشه اصلى همه اينها كه « ايمان » است طرح مىكند و مىگويد : « مسلما او ( الياس ) از بندگان مؤمن ماست » ( * ( إِنَّه مِنْ عِبادِنَا الْمُؤْمِنِينَ ) * ) .\r\n« ايمان » و « عبوديت » سرچشمه احسان ، و احسان عامل قرار گرفتن در صف مخلصين است و مشمول سلام خدا شدن .\r\n\r\nنكته‌ها :\r\n\r\n1 - الياس كيست ؟\r\nدر اينكه « الياس » يكى از پيامبران بزرگ خدا است ترديدى نيست ، و آيات مورد بحث با صراحت اين مساله را بيان كرده ، آنجا كه مىگويد : « * ( إِنَّ إِلْياسَ لَمِنَ الْمُرْسَلِينَ ) * » .\r\nنام اين پيامبر در دو آيه از قرآن مجيد آمده است : يكى در همين سوره « صافات » و ديگرى در سوره « انعام » همراه گروه ديگرى از پيامبران آنجا كه مىفرمايد : وَزَكَرِيَّا وَيَحْيى وَعِيسى وَإِلْياسَ كُلٌّ مِنَ الصَّالِحِينَ ( انعام 85 ) .\r\nولى در اين كه الياس نام ديگر يكى از پيامبرانى است كه در قرآن نامشان آمده ، يا مستقلا نام پيغمبرى است ، و ويژگيهاى او كدام است ؟ مفسران نظرات گوناگونى دارند :\r\nالف : بعضى معتقدند « الياس » همان « ادريس » است ( زيرا ادريس ، ادراس نيز تلفظ شده ، و با تغيير مختصرى الياس شده است ) .\r\nب : الياس از پيامبران بنى اسرائيل است ، فرزند « ياسين » از نواده‌هاى هارون برادر موسى ع .\r\n","description":"","footnote":"","page_name":" 143 ","page_number":143},
  {"content":"\r\nج : الياس همان خضر است ، در حالى كه بعضى ديگر معتقدند الياس از دوستان خضر است ، و هر دو زنده‌اند ، با اين تفاوت كه الياس ماموريتى در خشكى دارد ، ولى خضر در جزائر و درياها ، بعضى ديگر ماموريت الياس را در بيابانها و ماموريت خضر را در كوه‌ها مىدانند ، و براى هر دو عمر جاودان قائلند ، بعضى نيز الياس را فرزند « اليسع » دانسته‌اند .\r\nد : الياس همان « ايليا » پيامبر بنى اسرائيل معاصر « آجاب » پادشاه بنى اسرائيل بود كه خداوند او را براى تخويف و هدايت اين پادشاه جبار فرستاده .\r\nبعضى او را نيز « يحيى » تعميد دهنده مسيح دانسته‌اند .\r\nاما آنچه با ظاهر آيات قرآن هماهنگ است اين است كه اين كلمه مستقلا نام يكى از پيامبران است غير از آنها كه نامشان در قرآن آمده ، كه براى هدايت يك قوم بتپرست مامور گرديد ، و اكثريت آن قوم به تكذيب او برخاستند ، اما گروهى از مؤمنان مخلص به او گرويدند .\r\nو به طورى كه قبلا هم اشاره كرديم بعضى با توجه به اينكه نام بت بزرگ اين قوم « بعل » بوده معتقدند كه اين پيامبر از سرزمين « شامات » برخاست ، و مركز فعاليت او را شهر « بعلبك » مىدانند كه امروز جزء لبنان است و در مرز سوريه قرار دارد .\r\nبه هر حال در باره اين پيامبر داستانهاى مختلفى در كتابها آمده است و چون مورد اعتماد و اطمينان نبود از نقل آن صرف نظر مىكنيم ( 1 ) .\r\n\r\n2 - « الياسين » كيانند ؟\r\nمفسران و مورخان در مورد « الياسين » نظرات متفاوتى دارند :\r\n\r\n","description":"","footnote":"\r\n( 1 ) تفسير « مجمع البيان » و تفسير « الميزان » و « روح البيان » و « فخر رازى » و « فى ظلال » و « اعلام القرآن » و « دائرة المعارف دهخدا » .\r\n","page_name":" 144 ","page_number":144},
  {"content":"\r\nالف : بعضى آن را لغتى در الياس مىدانند ، يعنى همانگونه كه فى المثل « ميكان » و « ميكائيل » دو تعبير از آن فرشته مخصوص است و « سينا » و « سينين » هر دو نام براى سرزمين معروفى است ، « الياس » و « الياسين » نيز دو تعبير از اين پيغمبر بزرگ است ( 1 ) .\r\nب : بعضى ديگر آن را جمع مىدانند به اين ترتيب كه « الياس » با ياء نسبت همراه شده ، و « الياسى » شده ، و بعد با ياء و نون جمع بسته شده و « الياسيين » گرديده و پس از تخفيف « الياسين » شده بنا بر اين مفهومش كليه كسانى است كه به الياس مربوط بودند و پيرو مكتب او شدند ( 2 ) .\r\nج : « آلياسين » با الف ممدوده تركيبى است از كلمه « آل » و « ياسين » ياسين طبق نقلى نام پدر الياس است ، و طبق نقل ديگرى از نامهاى پيامبر گرامى اسلام ص است ، بنا بر اين « آل ياسين » به معنى خاندان پيغمبر گرامى اسلام ص يا خاندان ياسين پدر الياس مىباشد .\r\nقرائن روشنى در خود قرآن است كه همان معنى اول را تاييد مىكند كه منظور از « الياسين » همان « الياس » است ، زيرا بعد از آيه « * ( سَلامٌ عَلى إِلْياسِينَ ) * » به فاصله يك آيه مىگويد : * ( إِنَّه مِنْ عِبادِنَا الْمُؤْمِنِينَ ) * ( او از بندگان مؤمن ما بود ) بازگشت ضمير مفرد به « الياسين » دليل بر اين است كه او يك نفر بيشتر نبوده ، يعنى همان الياس .\r\nدليل ديگر اينكه اين آيات چهارگانه اى كه در پايان ماجراى الياس بود عينا همان آياتى است كه در پايان داستان نوح و ابراهيم و موسى و هارون بود ، و هنگامى كه اين آيات را در كنار هم قرار مىدهيم مىبينيم سلامى كه از سوى خدا در اين آيات ذكر شده ، به همان پيامبرى است كه در صدر سخن آمده است ( سَلامٌ عَلى نُوحٍ فِي الْعالَمِينَ - سَلامٌ عَلى إِبْراهِيمَ - سَلامٌ عَلى مُوسى وَهارُونَ )\r\n\r\n","description":"","footnote":"\r\n( 1 و 2 ) « البيان » فى غريب اعراب القرآن جلد 2 صفحه 308 .\r\n","page_name":" 145 ","page_number":145},
  {"content":"\r\nبنا بر اين در اينجا هم * ( سَلامٌ عَلى إِلْياسِينَ ) * سلام بر الياس خواهد بود ( دقت كنيد ) .\r\nنكته اى كه در اينجا بايد مورد توجه قرار گيرد اين است كه در بسيارى از تفاسير حديثى نقل شده كه سند آن به ابن عباس برمىگردد و او مىگويد :\r\nمنظور از « آل ياسين » آل محمد ص است چرا كه « ياسين » از اسماء پيامبر اسلام ص است .\r\nدر معانى الاخبار صدوق در بابى كه براى تفسير « آل ياسين » ذكر كرده پنج حديث در همين زمينه نقل شده كه هيچكدام از آنها به ائمه اهل بيت - جز يك حديث - منتهى نمىشود ، و راوى آن حديث شخصى به نام « كادح » يا « قادح » است ( 1 ) كه در كتب رجال خبرى از او نيست .\r\nاز آنجا كه اين اخبار روى فرض اين است كه قرائت آيه فوق را به صورت سلام على آل ياسين بخوانيم ، و هماهنگى آيات را ناديده بگيريم ، و اسناد اين روايات نيز چنان كه ديديم قابل گفتگو است ، بهتر اين است كه از قضاوت در باره اين روايات خوددارى كنيم و علم آن را به اهلش بسپاريم .\r\n\r\n","description":"","footnote":"\r\n( 1 ) « معانى الاخبار » صفحه 122 ( چاپ جامعة المدرسين قم ) .\r\n","page_name":" 146 ","page_number":146},
  {"content":"\r\n\r\n[ سوره الصافات ‹ 37 › : آيات 133 تا 138 
  ]\r\nوَ إِنَّ لُوطاً لَمِنَ الْمُرْسَلِينَ ‹ 133 › إِذْ نَجَّيْناه وَأَهْلَه أَجْمَعِينَ ‹ 134 › إِلَّا عَجُوزاً فِي الْغابِرِينَ ‹ 135 › ثُمَّ دَمَّرْنَا الآخَرِينَ ‹ 136 › وَإِنَّكُمْ لَتَمُرُّونَ عَلَيْهِمْ مُصْبِحِينَ ‹ 137 ›\r\nوَ بِاللَّيْلِ أَ فَلا تَعْقِلُونَ ‹ 138 ›\r\n\r\nترجمه :\r\n133 - لوط از رسولان ما بود .\r\n134 - به خاطر بياور زمانى را كه او و خاندانش را نجات همگى داديم .\r\n135 - مگر پير زنى كه در ميان آن قوم باقى ماند ( و به سرنوشت آنها گرفتار شد ) .\r\n136 - سپس بقيه را نابود كرديم .\r\n137 - و شما پيوسته صبحگاهان از كنار ( ويرانه‌هاى شهرهاى ) آنها عبور مىكنيد . . .\r\n138 - و شبانگاه ، آيا نمىانديشيد .\r\n\r\nتفسير : سرزمين بلا زده اين قوم در برابر شماست !\r\nپنجمين پيامبرى كه در اين سوره ، و در اين سلسله آيات ، نامش به ميان آمده و فشرده اى از تاريخ او به عنوان يك درس آموزنده بازگو شده ، لوط است ، كه طبق\r\n","description":"","footnote":"","page_name":" 147 ","page_number":147},
  {"content":"\r\nصريح قرآن همزمان و معاصر با ابراهيم ع بوده است ، و از پيامبران بزرگ خدا است ( عنكبوت آيه 26 و سوره هود 74 ) .\r\nنام « لوط » ع در قرآن در آيات زيادى آمده است ، و كرارا در باره او و قومش بحث شده ، و مخصوصا سرنوشت دردناك اين قوم منحرف به روشنترين صورتى تبيين گشته است ( سوره شعراء آيات 167 تا 173 ، و سوره هود 70 تا 83 ، و سوره نمل از آيه 54 تا آيه 58 و غير آن ) .\r\nنخست مىگويد : « لوط از رسولان ما بود » ( * ( وَإِنَّ لُوطاً لَمِنَ الْمُرْسَلِينَ ) * ) .\r\nو بعد از بيان اين اجمال طبق روش اجمال و تفصيل كه قرآن دارد به شرح قسمتى از ماجراى او پرداخته ، مىگويد : « به خاطر بياور زمانى را كه لوط و خاندانش را همگى نجات داديم » ( * ( إِذْ نَجَّيْناه وَأَهْلَه أَجْمَعِينَ ) * ) .\r\n« جز همسرش پير زنى كه در ميان بازماندگان باقى ماند » ( * ( إِلَّا عَجُوزاً فِي الْغابِرِينَ ) * ) ( 1 ) .\r\n« سپس بقيه را در هم كوبيديم و نابود كرديم » ( ثُمَّ دَمَّرْنَا الآخَرِينَ ) .\r\nجمله‌هاى كوتاه فوق اشاراتى به تاريخ پر ماجراى اين قوم است كه شرح آن در سوره‌هاى « هود » و « شعراء » و « عنكبوت » گذشت .\r\n« لوط » همچون ساير انبياء نخست دعوت خود را از توحيد شروع كرد ،\r\n\r\n","description":"","footnote":"\r\n( 1 ) « غابر » چنان كه قبلا هم گفته‌ايم از ماده « غبور » بر وزن « عبور » به معنى باقى مانده چيزى است ، و هر گاه جمعيتى از نقطه اى حركت كند و كسى جا بماند به او « غابر » مىگويند ، و نيز به همين جهت باقى مانده خاك را « غبار » مىنامند و باقى مانده شير در پستان را « غبرة » ( بر وزن لقمه ) گفته‌اند .\r\n","page_name":" 148 ","page_number":148},
  {"content":"\r\nسپس به مبارزه شديد با مفاسد محيط پرداخت ، مخصوصا همان انحراف معروف اخلاقى و همجنسگرايى آنها كه رسوايى آن در تمام تواريخ منعكس است .\r\nاين پيامبر بزرگ مرارتها كشيد ، و خون جگرها خورد ، و آنچه در توان داشت براى اصلاح اين قوم منحرف و زشت سيرت و زشت صورت و جلوگيرى آنان از اعمال ننگينشان به كار بست ، اما نتيجه اى نگرفت ، و اگر افراد اندكى به او ايمان آوردند به زودى خود را از آن محيط آلوده نجات بخشيدند .\r\nسرانجام لوط از آنها نوميد شد و در مقام دعا بر آمد ، و از خداوند تقاضاى نجات خود و خاندانش را كرد ، خداوند دعاى او را اجابت كرد و آن گروه اندك را همگى نجات داد ، جز همسرش همان پير زنى كه نه تنها از تعليمات او پيروى نمىكرد بلكه گاه به دشمنان او نيز كمك مىنمود .\r\nخداوند سختترين مجازات را براى اين قوم قائل شد ، نخست شهرهاى آنها را زير و رو كرد ، و بعد بارانى از سنگريزه متراكم بر آنها فرو باريد ، به گونه اى كه همگى نابود شدند حتى اجسادشان محو شد ! و از آنجا كه همه اينها مقدمه اى است براى بيدار كردن غافلان مغرور در پايان اين سخن اضافه مىكند : « شما پيوسته صبحگاهان از كنار ويرانه‌هاى شهرهاى آنها مىگذريد » ( وَإِنَّكُمْ لَتَمُرُّونَ عَلَيْهِمْ مُصْبِحِينَ ) .\r\n« و شبانگاه نيز از آنجا عبور مىكنيد آيا نمىانديشيد » ؟ ! ( وَبِاللَّيْلِ أَ فَلا تَعْقِلُونَ ) .\r\nاين تعبير به خاطر آن است كه شهرهاى قوم لوط در مسير كاروانهاى مردم حجاز به سوى شام قرار داشت ، و اينها در سفرهاى روزانه و شبانه خود از كنار آن عبور مىكردند ، اگر گوش جانى داشتند فرياد دلخراش و جانكاه اين قوم گنهكار\r\n","description":"","footnote":"","page_name":" 149 ","page_number":149},
  {"content":"\r\nبلا ديده را مىشنيدند ، چرا كه ويرانه‌هاى شهرهاى آنها با زبان بىزبانى به همه عابران درس مىدهد ، و از گرفتار شدن در چنگال حوادث مشابهى بر حذر مىدارد .\r\nآرى درس عبرت بسيار است اما عبرت گيرندگان كمند « ما اكثر العبر و اقل الاعتبار » ( 1 ) .\r\nنظير همين معنى در آيه 76 سوره حجر بعد از بيان داستان قوم لوط آمده است ، « وَإِنَّها لَبِسَبِيلٍ مُقِيمٍ » : « اين آثار بر سر راه كاروانيان و عابران همواره برقرار است » .\r\nدر روايتى از امام صادق ع اين جمله طور ديگرى تفسير شده است هنگامى كه يكى از اصحاب از تفسير آيات « وَإِنَّكُمْ لَتَمُرُّونَ عَلَيْهِمْ مُصْبِحِينَ وَبِاللَّيْلِ أَ فَلا تَعْقِلُونَ » سؤال كرد ، فرمود :\r\nتمرون عليهم فى القرآن اذا قرأتم فى القرآن فاقرئوا ما قص اللَّه عليكم من خبرهم :\r\n« شما در قرآن به هنگامى كه تلاوت آيات قرآن مىكنيد از كنار آنها مىگذريد ، قرآن اخبارى را كه خداوند بيان كرده براى شما بازگو مىكند » ( 2 ) .\r\nاين تفسير ممكن است اشاره به معنى دوم آيه و بطون آن باشد ، و در هر حال جمع ميان دو تفسير نيز بىمانع است ، چرا كه هم آثار قوم لوط در خارج در برابر چشمان آنها قرار داشت ، و هم اخبار آن در قرآن مجيد .\r\n\r\n","description":"","footnote":"\r\n( 1 ) « نهج البلاغه » كلمات قصار كلمه 297 .\r\n( 2 ) « روضه كافى » بنا بر نقل « نور الثقلين » جلد 4 صفحه 432 .\r\n","page_name":" 150 ","page_number":150},
  {"content":"\r\n\r\n[ سوره الصافات ‹ 37 › : آيات 139 تا 148 
  ]\r\nوَ إِنَّ يُونُسَ لَمِنَ الْمُرْسَلِينَ ‹ 139 › إِذْ أَبَقَ إِلَى الْفُلْكِ الْمَشْحُونِ ‹ 140 › فَساهَمَ فَكانَ مِنَ الْمُدْحَضِينَ ‹ 141 › فَالْتَقَمَه الْحُوتُ وَهُوَ مُلِيمٌ ‹ 142 › فَلَوْ لا أَنَّه كانَ مِنَ الْمُسَبِّحِينَ ‹ 143 ›\r\nلَلَبِثَ فِي بَطْنِه إِلى يَوْمِ يُبْعَثُونَ ‹ 144 › فَنَبَذْناه بِالْعَراءِ وَهُوَ سَقِيمٌ ‹ 145 › وَأَنْبَتْنا عَلَيْه شَجَرَةً مِنْ يَقْطِينٍ ‹ 146 › وَأَرْسَلْناه إِلى مِائَةِ أَلْفٍ أَوْ يَزِيدُونَ ‹ 147 › فَآمَنُوا فَمَتَّعْناهُمْ إِلى حِينٍ ‹ 148 ›\r\n","description":"","footnote":"","page_name":" 151 ","page_number":151},
  {"content":"\r\n\r\nترجمه :\r\n139 - و يونس از رسولان ما بود .\r\n140 - به خاطر بياور زمانى را كه به سوى كشتى مملو ( از جمعيت و بار ) فرار كرد .\r\n141 - و با آنها قرعه افكند ( و قرعه بنام او اصابت كرد و ) مغلوب شد .\r\n142 - ( او را به دريا افكندند ) و ماهى عظيمى او را بلعيد ، در حالى كه مستحق ملامت بود ! 143 - و اگر او از تسبيحكنندگان نبود . . .\r\n144 - تا روز قيامت در شكم ماهى مىماند .\r\n145 - ( به هر حال ما او را رهايى بخشيديم و ) او را در يك سرزمين خشك خالى از گياه افكنديم در حالى كه بيمار بود .\r\n146 - و كدوبنى بر او رويانديم ( تا در سايه برگهاى پهن و مرطوبش آرامش يابد ) .\r\n147 - و او را به سوى جمعيت يكصد هزار نفرى ، يا بيشتر ، فرستاديم .\r\n148 - آنها ايمان آوردند و تا مدت معلومى آنان را از مواهب زندگى بهره مند ساختيم .\r\n\r\nتفسير : يونس در بوته امتحان\r\nاين ششمين و آخرين سرگذشت انبياء و اقوام پيشين است كه در اين سوره آمده سرگذشت « يونس » و قوم توبه كارش ، و جالب اينكه در پنج سرگذشت پيشين كه از قوم « نوح » و « ابراهيم » و « موسى » و « هارون » و « الياس » و « لوط » سخن مىگفت همه به اينجا منتهى مىشد كه اين اقوام هرگز بيدار نشدند و به عذاب الهى گرفتار شدند ، و خدا اين پيامبران بزرگ را از ميان آنها نجات داد .\r\nاما در اين داستان پايان قضيه به عكس آنها است ، قوم كافر يونس با مشاهده نشانه اى از عذاب الهى بيدار شدند و توبه كردند ، و خدا آنها را مشمول الطاف خويش قرار داد ، و از بركات مادى و معنوى بهره مند نمود ، حتى يونس را به خاطر ترك اولايى كه به خاطر تعجيل در مهاجرت از ميان اين قوم انجام داد ، گرفتار مشكلات و ناراحتى كرد ، و حتى در مورد او به « ابق » كه معمولا در باره بندگان\r\n","description":"","footnote":"","page_name":" 152 ","page_number":152},
  {"content":"\r\nفرارى ذكر مىشود تعبير نمود ! اشاره به اينكه شما مشركان عرب ، و شما انسانها در طول تاريخ ، آيا مىخواهيد همانند آن اقوام پنجگانه باشيد يا همانند قوم يونس ؟ آيا آن عاقبت شوم و دردناك را طلب مىكنيد ، يا اين پايان خير و سعادت ؟ بسته به تصميم خود شما است ! به هر حال در سوره‌هاى متعددى از قرآن مجيد ( از جمله سوره انبياء و يونس و سوره قلم و همين سوره صافات ) از اين پيامبر بزرگ و داستانش سخن به ميان آمده و در هر كدام بخشى از حالات او منعكس است ، و در سوره صافات بيشترين تكيه روى مساله فرار يونس و گرفتارى و نجات او است .\r\nنخست همچون داستانهاى گذشته سخن از مقام رسالت او به ميان آورده ، مىگويد : « يونس از رسولان خداوند بود » ( وَإِنَّ يُونُسَ لَمِنَ الْمُرْسَلِينَ ) .\r\nيونس ع همانند ساير انبياء دعوت خود را از توحيد و مبارزه با بتپرستى شروع كرد ، و سپس با مفاسدى كه در محيط رائج بود به مبارزه پرداخت .\r\nاما آن قوم متعصب كه چشم و گوش بسته از نياكان خود تقليد مىكردند در برابر دعوت او تسليم نشدند .\r\nيونس ع هم چنان از روى دلسوزى و خيرخواهى مانند پدرى مهربان آن قوم گمراه را اندرز مىداد ، ولى در برابر اين منطق حكيمانه چيزى جز مغالطه و سفسطه از دشمنان نمىشنيد .\r\nتنها گروه اندكى كه شايد از دو نفر تجاوز كردند ( « عابد » و « عالمى » ! ) به او ايمان آوردند .\r\nيونس آن قدر تبليغ كرد كه تقريبا از آنها مايوس شد ، در بعضى از روايات آمده است كه به پيشنهاد مرد عابد ( و با ملاحظه اوضاع و احوال قوم گمراه )\r\n","description":"","footnote":"","page_name":" 153 ","page_number":153},
  {"content":"\r\nتصميم گرفت به آنها نفرين كند ( 1 ) .\r\nاين برنامه تحقق يافت و يونس به آنها نفرين كرد ، به او وحى آمد كه در فلان زمان عذاب الهى نازل مىشود ، هنگامى كه موعد عذاب نزديك شد يونس همراه مرد عابد از ميان آنها بيرون رفت در حالى كه خشمگين بود ، تا به ساحل دريا رسيد در آنجا يك كشتى پر از جمعيت و بار را مشاهده كرد ، و از آنها خواهش نمود كه او را نيز همراه خود ببرند .\r\nاين همان است كه قرآن در آيه بعد به آن اشاره كرده ، مىگويد : « به خاطر بياور هنگامى را كه به سوى كشتى مملو از بار و جمعيت فرار كرد » ( إِذْ أَبَقَ إِلَى الْفُلْكِ الْمَشْحُونِ ) .\r\nتعبير به « ابق » از ماده « اباق » به معنى فرار كردن بنده از مولاى خود ، در اينجا تعبير عجيبى است ، و نشان مىدهد كه ترك اولاى بسيار كوچك تا چه حد در مورد پيامبران عاليمقام از سوى خداوند مورد سختگيرى و عتاب واقع مىشود تا آنجا كه پيامبرش را بنده فرارى مىنامد ! بدون شك يونس پيامبر معصوم بود و هرگز مرتكب گناهى نشد ، ولى بهتر اين بود كه باز هم تحمل به خرج مىداد و تا آخرين لحظات قبل از نزول عذاب در ميان قوم مىماند شايد بيدار مىشدند .\r\nدرست است كه طبق بعضى از روايات چهل سال تبليغ كرد ، ولى باز بهتر بود چند روز يا چند ساعتى هم بر آن مىافزود ، چون چنين نكرد تشبيه به بنده فرارى شد .\r\n\r\n","description":"","footnote":"\r\n( 1 ) تفسير « برهان » جلد 4 صفحه 35 .\r\n","page_name":" 154 ","page_number":154},
  {"content":"\r\nبه هر حال يونس سوار بر كشتى شد ، طبق روايات ماهى عظيمى سر راه را بر كشتى گرفت ، دهان باز كرد گويى غذايى مىطلبد ، سرنشينان كشتى گفتند به نظر مىرسد گناهكارى در ميان ما است ! ( كه بايد طعمه اين ماهى شود ، و چاره اى جز استفاده از قرعه نيست ) در اينجا قرعه افكندند قرعه به نام يونس درآمد ! طبق روايتى قرعه را سه بار تكرار كردند ، و هر بار به نام يونس در آمد ، ناچار يونس را گرفتند در دهان ماهى عظيم پرتاب كردند ! قرآن در آيات مورد بحث با يك جمله كوتاه به اين ماجرا اشاره كرده مىگويد : « يونس با آنها قرعه افكند و مغلوب شد » ! ( فَساهَمَ فَكانَ مِنَ الْمُدْحَضِينَ ) .\r\n« ساهم » از ماده « سهم » در اصل به معنى تير و « ساهمه » به معنى قرعه كشى آمده است ، زيرا به هنگام قرعه كشى نامها را بر چوبه‌هاى تير مىنوشتند ، و با هم مخلوط مىكردند ، سپس يك چوبه تير از آن بيرون مىآوردند و به نام هر كس اصابت مىكرد مشمول قرعه مىشد .\r\n« مدحض » از ماده « ادحاض » به معنى باطل كردن و زائل نمودن و مغلوب كردن است ، و در اينجا منظور اين است كه قرعه به نام او اصابت كرد .\r\nاين تفسير نيز گفته شده كه دريا طوفانى شد ، و بار كشتى سنگين بود و هر لحظه خطر غرق شدن سرنشينان كشتى را تهديد مىكرد و چاره اى جز اين نبود كه براى سبك شدن كشتى بعضى از افراد را به دريا بيفكنند ، و قرعه به نام يونس درآمد ، او را به دريا انداختند ، و درست در همين هنگام نهنگى فرا رسيد و او را در كام خود فرو برد .\r\nبه هر حال قرآن مىگويد : « ماهى عظيم او را بلعيد در حالى كه مستحق ملامت بود » ! ( * ( فَالْتَقَمَه الْحُوتُ وَهُوَ مُلِيمٌ ) * ) .\r\n","description":"","footnote":"","page_name":" 155 ","page_number":155},
  {"content":"\r\n« التقمه » از ماده « التقام » به معنى « بلعيدن » است .\r\n« مليم » در اصل از ماده « لوم » به معنى ملامت است ( و هنگامى كه به باب افعال مىرود معنى استحقاق ملامت را مىدهد ) .\r\nمسلم است اين ملامت و سرزنش به خاطر ارتكاب گناه كبيره يا صغيره اى نبود ، بلكه علت آن تنها ترك اولايى بود كه از او سر زد ، و آن عجله در ترك قوم خويش و هجرت از آنان بود .\r\nاما خدايى كه آتش را در دل آب ، و شيشه را در كنار سنگ سالم نگه مىدارد ، به اين حيوان عظيم فرمان تكوينى داد كه كمترين آزارى به بنده اش « يونس » نرساند ، او بايد يك دوران زندان بىسابقه را طى كند و متوجه ترك اولاى خود شود و در مقام جبران بر آيد .\r\nدر روايتى آمده است\r\nاوحى اللَّه الى الحوت لا تكسر منه عظما و لا تقطع له وصلا\r\n: « خداوند به آن ماهى وحى فرستاد كه هيچ استخوانى را از او مشكن ، و هيچ پيوندى را از او قطع مكن » ! ( 1 ) .\r\nيونس خيلى زود متوجه ماجرا شد ، و با تمام وجودش رو به درگاه خدا آورد ، و از ترك اولى خويش استغفار كرد ، و از پيشگاه مقدسش تقاضاى عفو نمود .\r\nدر اينجا ذكر معروف و پرمحتوايى از قول يونس نقل شده كه در آيه 87 سوره انبياء آمده ، و در ميان اهل عرفان به ذكر « يونسيه » معروف است :\r\nفَنادى فِي الظُّلُماتِ أَنْ لا إِله إِلَّا أَنْتَ سُبْحانَكَ إِنِّي كُنْتُ مِنَ الظَّالِمِينَ :\r\n« او در ميان ظلمتهاى متراكم فرياد زد كه معبودى جز تو نيست ، منزهى تو ، من از ظالمان و ستمكاران بودم » !\r\n\r\n","description":"","footnote":"\r\n( 1 ) تفسير « فخر رازى » جلد 26 صفحه 165 - همين معنى با تفاوت مختصرى در تفسير « برهان » جلد 4 صفحه 37 نيز آمده است .\r\n","page_name":" 156 ","page_number":156},
  {"content":"\r\nبر خويشتن ستم كردم و از درگاهت دور افتادم ، و به عتاب و سرزنش تو كه جهنم آتش سوزانى براى من است گرفتار شدم .\r\nاين اعتراف خالصانه و اين تسبيح توأم با ندامت كار خود را كرد و همانگونه كه در آيه 88 سوره انبياء آمده فَاسْتَجَبْنا لَه وَنَجَّيْناه مِنَ الْغَمِّ وَكَذلِكَ نُنْجِي الْمُؤْمِنِينَ :\r\n« ما دعاى او را اجابت كرديم و از غم و اندوه نجاتش داديم و اين گونه مؤمنان را نجات مىدهيم » .\r\nاكنون ببينيم آيات مورد بحث در اين زمينه چه مىگويد ؟ در يك جمله كوتاه مىگويد : « اگر او از تسبيح كنندگان نبود . . . » ( * ( فَلَوْ لا أَنَّه كانَ مِنَ الْمُسَبِّحِينَ ) * ) .\r\n« مسلما تا روز قيامت در شكم ماهى باقى مىماند » ! ( * ( لَلَبِثَ فِي بَطْنِه إِلى يَوْمِ يُبْعَثُونَ ) * ) .\r\nو اين زندان موقت تبديل به يك زندان دائم مىشد ، و آن زندان دائم مبدل به گورستان او مىگشت ! در اينكه آيا ماندن يونس در شكم ماهى تا روز رستاخيز ( به فرض ترك تسبيح و توبه به درگاه الهى ) به صورت زنده يا مرده بوده است بعضى از مفسران احتمالاتى ذكر كرده‌اند :\r\n« نخست » اينكه هر دو زنده مىماندند و يونس به صورت يك زندانى تا روز قيامت در شكم ماهى محبوس بود .\r\n« دوم » اينكه يونس از دنيا مىرفت و ماهى به صورت قبرستان سيار او زنده مىماند ! « سوم » اينكه يونس و ماهى هر دو مىمردند و شكم ماهى قبر يونس مىشد ، و زمين قبر ماهى ، او در دل ماهى و ماهى در دل زمين تا روز رستاخيز دفن مىشدند .\r\n","description":"","footnote":"","page_name":" 157 ","page_number":157},
  {"content":"\r\nآيه مورد بحث دليل بر هيچيك از اين اقوال نمىتواند باشد ، ولى آيات متعددى كه مىگويد در پايان دنيا همه مىميرند نشان مىدهد كه زنده ماندن « يونس » يا زنده ماندن ماهى تا روز قيامت ممكن نيست ، لذا از ميان اين تفسيرهاى سه گانه تفسير سوم نزديكتر به نظر مىرسد ( 1 ) .\r\nاين احتمال نيز وجود دارد كه اين تعبير كنايه از مدت طولانى باشد يعنى تا مدتى طولانى در اين زندان باقى مىماند ، چنان كه اين تعبير را در موارد مشابه آن نيز مىگويند كه تا قيامت بايد در انتظار فلان مطلب بمانى .\r\nولى فراموش نكنيم كه اينها همه در صورتى تحقق مىيافت كه او تسبيح و توبه را ترك مىگفت ، ولى چنين نشد او در سايه تسبيح پروردگار مشمول عفو خاصش شد .\r\nسپس همانگونه كه قرآن مىگويد : « ما او را در يك سرزمين خشك و خالى از درخت و گياه افكنديم ، در حالى كه بيمار بود » ( * ( فَنَبَذْناه بِالْعَراءِ وَهُوَ سَقِيمٌ ) * ) .\r\nماهى عظيم در كنار ساحل خشك و بىگياهى آمد ، و به فرمان خدا لقمه اى را كه از او زياد بود بيرون افكند ، اما پيدا است اين زندان عجيب سلامت جسم يونس را بر هم زده بود ، بيمار و ناتوان از اين زندان آزاد شد .\r\nدرست نمىدانيم يونس چه مدت در شكم ماهى بود ، ولى مسلم است هر چه بود نمىتوانست از عوارض آن بر كنار ماند ، درست است كه فرمان الهى صادر شده بود كه يونس هضم و جذب بدن ماهى نشود ، اما اين بدان معنى نبود كه آثارى از اين زندان را به همراه نياورد ، لذا جمعى از مفسران نوشته‌اند كه او به صورت\r\n\r\n","description":"","footnote":"\r\n( 1 ) قابل توجه اينكه مفسر بزرگ مرحوم « طبرسى » كه معمولا اقوال مختلف را ذيل آيات جمع مىكند در اينجا تنها به همين يك احتمال قناعت مىكند و مىگويد : لصار بطن الحوت قبرا له الى يوم القيامة : « شكم ماهى تا روز قيامت قبر او مىشد » .\r\n","page_name":" 158 ","page_number":158},
  {"content":"\r\nجوجه نوزاد و ضعيف و بىبال و پر از شكم ماهى بيرون آمد ، به طورى كه توان حركت نداشت .\r\nباز در اينجا لطف الهى به سراغ او آمد ، چرا كه بدنش بيمار و آزرده ، و اندامش خسته و ناتوان بود ، آفتاب ساحل او را آزار مىداد ، پوششى لطيف لازم بود تا بدنش در زير آن بيارامد ، قرآن در اينجا مىگويد : « ما كدوبنى بر او رويانيديم » تا در سايه برگهاى پهن و مرطوب بيارامد ( * ( وَأَنْبَتْنا عَلَيْه شَجَرَةً مِنْ يَقْطِينٍ ) * ) .\r\n« يقطين » به طورى كه بسيارى از ارباب لغت و مفسران گفته‌اند : هر گياهى است كه ساقه ندارد ، و داراى برگهاى پهن است ، مانند بوته خربزه و كدو و خيار و هندوانه و امثال آن ، ولى بسيارى از مفسران و روات حديث در اينجا تصريح كرده‌اند كه منظور خصوص كدوبن است ( بايد توجه داشت كه « شجره » در لغت عرب هم به نباتاتى گفته مىشود كه داراى ساقه و شاخه است و هم بدون ساقه و شاخه ، و به تعبير ديگر اعم از درخت و گياه است حتى در اينجا حديثى از پيامبر گرامى اسلام ص نقل كرده‌اند كه شخصى به آن حضرت عرض كرد :\r\n« انك تحب القرع » ؟ « شما كدو را دوست داريد » فرمود\r\nاجل هى شجرة اخى يونس\r\n: « آرى آن گياه برادرم يونس است » ( 1 ) .\r\nمىگويند : كدوبن علاوه بر اينكه برگهاى پهن و پرآبى دارد و مىتوان از آن سايبان خوبى تهيه كرد مگس نيز بر برگهاى آن نمىنشيند ، و يونس به خاطر توقف در شكم ماهى پوست تنش آن قدر نازك و حساس شده بود كه از نشستن حشرات بر آن رنج مىبرد ، او اندام خود را با اين كدوبن پوشانيد تا هم از سوزش آفتاب در امان باشد و هم از حشرات .\r\n\r\n","description":"","footnote":"\r\n( 1 ) روح البيان جلد 7 - صفحه 489 .\r\n","page_name":" 159 ","page_number":159},
  {"content":"\r\nشايد خداوند مىخواهد درسى را كه به يونس در شكم ماهى داده است ، در اين مرحله تكميل كند ، او بايد تابش آفتاب و حرارتش را بر پوست نازك تنش احساس كند ، تا در آينده در مقام رهبرى براى نجات امتش از آتش سوزان جهنم تلاش و كوشش بيشترى به خرج دهد ، همين مضمون در بعضى از روايات اسلامى وارد شده است ( 1 ) .\r\n« يونس » را در اينجا رها مىكنيم و به سراغ قومش مىرويم .\r\nهنگامى كه يونس با حالت خشم و غضب قوم را رها كرد ، و مقدمات خشم الهى نيز بر آنها ظاهر شد ، تكان سختى خوردند و به خود آمدند ، اطراف عالم و دانشمندى را كه در ميان آنها بود گرفتند ، و با رهبرى او در مقام توبه بر آمدند .\r\nدر بعضى از روايات آمده است كه آنها دستجمعى به سوى بيابان حركت كردند ، و بين زنان و فرزندان ، و حيوانات و بچه‌هاى آنها ، جدايى افكندند ، سپس گريه را سر دادند ، و صداى ناله خود را بلند كردند و مخلصانه از گناهان خويش و تقصيراتى كه در باره پيامبر خدا يونس داشتند توبه كردند .\r\nدر اينجا پرده‌هاى عذاب كنار رفت و حادثه بر كوه‌ها ريخت ، و جمعيت مؤمن توبه كار به لطف الهى نجات يافتند ( 2 ) .\r\nيونس بعد از اين ماجرا به سراغ قومش آمد تا ببيند عذاب بر سر آنها چه آورده است ؟\r\nهنگامى كه آمد در تعجب فرو رفت كه چگونه آنها در روز هجرتش همه بتپرست بودند ولى اكنون همه موحد خداپرست شده‌اند ؟\r\n\r\n","description":"","footnote":"\r\n( 1 ) تفسير نور الثقلين جلد 4 صفحه 436 حديث 116 .\r\n( 2 ) در تفسير برهان جلد 4 صفحه 35 اين حديث از امام صادق عليه السلام نقل شده است .\r\n","page_name":" 160 ","page_number":160},
  {"content":"\r\nقرآن در اينجا مىگويد : « ما او را به سوى جمعيت يكصد هزار نفرى يا بيشتر فرستاديم » ( * ( وَأَرْسَلْناه إِلى مِائَةِ أَلْفٍ أَوْ يَزِيدُونَ ) * ) .\r\n« آنها ايمان آوردند و ما تا مدت معينى آنان را از مواهب حيات و زندگى دنيا بهره مند ساختيم ( * ( فَآمَنُوا فَمَتَّعْناهُمْ إِلى حِينٍ ) * ) .\r\nالبته ايمان اجمالى و توبه آنها قبلا بود ، ولى ايمان آنها بطور تفصيل به خدا و پيامبرش يونس و تعليمات و دستورات او هنگامى صورت گرفت كه « يونس » به ميان آنها بازگشت .\r\nقابل توجه اينكه از آيات قرآن استفاده مىشود كه اين ماموريت مجدد به سوى همان قوم پيشين بوده است ، و اينكه بعضى آن را ماموريت جديدى به سوى قوم تازه اى دانسته‌اند با ظاهر آيات سازگار نيست .\r\nزيرا از يك سو در اينجا خوانديم : * ( فَآمَنُوا فَمَتَّعْناهُمْ إِلى حِينٍ ) * : يعنى اين قومى كه يونس ماموريت هدايت آنها را پيدا كرد ايمان آوردند و ما آنها را تا زمان معينى بهره مند ساختيم .\r\nو از سوى ديگر همين تعبير در سوره يونس در باره همان قوم سابق آمده است : فَلَوْ لا كانَتْ قَرْيَةٌ آمَنَتْ فَنَفَعَها إِيمانُها إِلَّا قَوْمَ يُونُسَ لَمَّا آمَنُوا كَشَفْنا عَنْهُمْ عَذابَ الْخِزْيِ فِي الْحَياةِ الدُّنْيا وَمَتَّعْناهُمْ إِلى حِينٍ : « چرا هيچيك از اقوام به موقع ايمان نياوردند تا مفيد به حالشان باشد ، جز قوم يونس كه وقتى ايمان آوردند عذاب خواركننده را در زندگى دنيا از آنها بر طرف ساختيم ، و تا مدت معينى آنها را بهره مند نموديم » ( يونس - 98 ) .\r\nضمنا از اينجا روشن مىشود كه مراد از « الى حين » ( تا مدت معينى ) همان پايان زندگى و اجل طبيعى آنها است .\r\nدر اينكه چرا در آيات فوق مىفرمايد : « صد هزار نفر ، يا بيشتر » و مراد\r\n","description":"","footnote":"","page_name":" 161 ","page_number":161},
  {"content":"\r\nاز بيشتر چه اندازه است مفسران تفسيرهاى گوناگونى ذكر كرده‌اند .\r\nولى ظاهر اين است كه اين گونه تعبيرات براى تاكيد و عظمت چيزى است نه بخاطر ترديد و شك گوينده ( 1 ) .\r\n\r\nنكته‌ها :\r\n\r\n1 - تاريخچه كوتاهى از زندگى يونس ( ع )\r\n« يونس » فرزند « متى » كه لقب او « ذو النون » ( صاحب ماهى ) است و اين لقب به خاطر آن است كه سرگذشت او با داستان ماهى چنان كه گفتيم گره خورده شده است ، از پيامبران معروفى است كه ظاهرا بعد از موسى و هارون قدم به عرصه وجود گذاشت .\r\nبعضى او را از اولاد « هود » و ماموريت او را هدايت باقيمانده قوم ثمود دانسته‌اند .\r\nسرزمين ظهور او منطقه اى از عراق بنام « نينوا » بود ( 2 ) .\r\nبعضى ظهور او را در حدود 825 سال قبل از ميلاد حضرت مسيح ع نوشته‌اند ، و هم اكنون در نزديكى كوفه در كنار شط قبر معروفى است بنام « يونس » .\r\nدر بعضى از كتب آمده او پيغمبرى از بنى اسرائيل بود كه بعد از سليمان به سوى اهل نينوا مبعوث شد .\r\n\r\n","description":"","footnote":"\r\n( 1 ) بنا بر اين « او » در اينجا به معنى بل مىباشد .\r\n( 2 ) « نينوا » نام چند نقطه است ، نخست شهرى نزديك موصل ( يا قصبه موصل ) و ديگر ناحيه اى در اطراف كوفه در سمت كربلا ، و شهرى در آسياى صغير ، پايتخت مملكت « آشور » واقع در كنار دجله ( دائرة المعارف دهخدا ) بعضى ديگر نوشته‌اند « نينوا » بزرگترين شهرهاى كشور آشور است كه در كرانه شرقى دجله روبروى موصل بنا شده بود ( فرهنگ قصص قرآن ) .\r\n","page_name":" 162 ","page_number":162},
  {"content":"\r\nدر كتاب « يوناه » از كتب عهد عتيق ( تورات ) بحثهاى مشروحى در باره يونس تحت نام « يوناه ابن متى » آمده است .\r\nطبق اين نقل او ماموريت داشت كه به شهر بزرگ نينوا رود ، و در برابر شرارت مردم قيام كند ، سپس حوادث ديگرى ذكر مىكند كه شباهت زيادى دارد با آنچه در قرآن آمده است ، با اين تفاوت كه طبق روايات اسلامى يونس به دعوت قوم خود برخاست و وظيفه خود را در اين زمينه انجام داد ، و بعد از آنكه قوم دعوت او را رد كردند به آنها نفرين كرد ، و از ميان آنها خارج شد و ماجراى كشتى و ماهى براى او پيش آمد ، ولى تورات عبارت زننده اى دارد و تصريح مىكند كه او قبل از انجام ماموريت مىخواست استعفا كند ! لذا برخاست و فرار كرد و ماجراى كشتى و ماهى پيش آمد .\r\nو عجبتر اينكه « تورات » مىگويد هنگامى كه خداوند عذاب را از قوم او به خاطر توبه آنها برداشت يونس ، بسيار ناراحت شد و خشمش افروخته شد ! ( 1 ) .\r\nاز فصول تورات استفاده مىشود كه يونس دو بار ماموريت پيدا كرد ، در ماموريت اول خوددارى نمود و به آن سرنوشت دردناك مبتلا شد ، بار دوم به او ماموريت داده شد كه به همان شهر « نينوا » برود مردم نينوا بيدار شدند ، به خدا ايمان آوردند ، و به توبه از گناهان خود پرداختند ، و مشمول عفو الهى شدند و اين همان عفوى بود كه يونس را خوش آمد نبود ! از مقايسه آنچه در قرآن و روايات اسلامى آمده با آنچه در تورات كنونى آمده است روشن مىشود كه تا چه حد « تورات تحريف يافته » مقام اين پيامبر بزرگ را پائين آورده است ، گاه نسبت عدم قبول ماموريت رسالت را به او مىدهد و گاه خشمناك شدن از شمول عفو و رحمت پروردگار نسبت به يك قوم توبه كار ، و اينها است كه نشان مىدهد تورات كنونى به هيچ وجه كتاب قابل اعتمادى نيست . به هر\r\n\r\n","description":"","footnote":"\r\n( 1 ) تورات كتاب يوناه پيغمبر فصل اول و دوم و سوم و چهارم .\r\n","page_name":" 163 ","page_number":163},
  {"content":"\r\nحال او از پيامبران بزرگى است كه قرآن از او به عظمت ياد كرده است .\r\n\r\n2 - چگونه يونس در شكم ماهى زنده ماند ؟\r\nگفتيم دليل روشنى در دست نيست كه يونس چه مدتى در شكم ماهى ماند ؟\r\nچند ساعت ، يا چند روز ، و يا چند هفته ، در بعضى از روايات نه ساعت ، و بعضى سه روز ، و بعضى بيشتر ، و حتى تا چهل روز گفته‌اند ، ولى مدرك مسلمى بر هيچيك از اين اقوال وجود ندارد ، تنها در تفسير على بن ابراهيم در حديثى از امير مؤمنان على ع توقف يونس در شكم ماهى 9 ساعت ذكر شده است ( 1 ) .\r\nبعضى از مفسران اهل سنت مدت آن را يك ساعت هم ذكر كرده‌اند ( 2 ) .\r\nولى هر چه باشد بدون شك اين توقف يك امر عادى نيست ، انسان نمىتواند بيش از چند دقيقه در محيطى كه هوا وجود ندارد زنده بماند ، و اگر مىبينيم جنين در شكم مادر ماهها زنده مىماند به خاطر اين است كه هنوز دستگاه تنفس او به كار نيفتاده و اكسيژن لازم را تنها از طريق خون مادر دريافت مىكند .\r\nبنا بر اين ماجراى يونس بدون شك يك اعجاز است ، و اين نخستين اعجازى نيست كه در قرآن با آن روبرو مىشويم ، همان خدايى كه ابراهيم ع را در دل آتش سالم نگهداشت ، و موسى و بنى اسرائيل را با ايجاد جاده‌هاى خشك در وسط دريا از غرقاب نجات داد ، و نوح ع را به وسيله كشتى ساده اى از آن طوفان عظيم و گسترده رهايى بخشيد ، و سالم به زمين فرود آورد ، همان خداوند قدرت دارد كه بنده اى از بندگان خاصش را مدتى در شكم ماهى عظيمى سالم نگهدارد .\r\nالبته وجود چنين ماهيهاى بزرگ در گذشته و امروز مطلب عجيبى نيست ، هم اكنون ، ماهيهاى عظيمى به نام « بالن » موجود است كه بيش از 30 متر طول\r\n\r\n","description":"","footnote":"\r\n( 1 ) تفسير على بن ابراهيم طبق نقل نور الثقلين جلد 4 صفحه 436 .\r\n( 2 ) تفسير قرطبى جلد 8 صفحه 5567 .\r\n","page_name":" 164 ","page_number":164},
  {"content":"\r\nدارد و بزرگترين حيوان روى زمين است و جگر او بالغ بر يك تن مىشود ! در همين سوره داستانهاى انبياى پيشين را خوانديم كه به طرز اعجازآميزى از چنگال بلاها رهايى يافتند و يونس آخرين آنها در اين سلسله است .\r\n\r\n3 - درسهايى بزرگ در داستانى كوچك !\r\nمىدانيم طرح اين سرگذشتها در قرآن مجيد همه براى هدفهاى تربيتى است چرا كه قرآن كتاب داستان نيست كتاب انسانسازى و تربيت است .\r\nاز اين سرگذشت عجيب پندهاى بزرگى مىتوان گرفت :\r\nالف : تخلف حتى به صورت يك « ترك اولى » از يك پيامبر بزرگ در پيشگاه خداوند مهم است و كيفر دارد .\r\nالبته چون مقام پيامبران بسيار و الا است يك غفلت كوچك در مورد آنها گاه معادل يك گناه كبيره اى كه از ديگران سر بزند مىباشد ، به همين دليل ديديم كه در اين داستان خداوند او را بنده فرارى ناميد ، و در روايات آمده بود كه سرنشينان كشتى گفتند : يك فرد عاصى در ميان ما است ! و سرانجام خداوند او را در زندان وحشتناكى گرفتار كرد ، و بعد از توبه و بازگشت به سوى خدا از آن زندان با تنى آزرده و بيمار آزاد شد .\r\nتا همگان بدانند تخلف از هيچكس پذيرفته نيست ، عظمت مقام پيامبران و اولياى خدا نيز به آن است كه بنده مطيع فرمان او هستند و گرنه كسى با خدا رابطه خويشاوندى ندارد ، البته اين نشانه عظمت مقام اين پيامبر بزرگ است كه خداوند در باره او چنين سختگيرى مىكند .\r\nب : در همين داستان ( در آن قسمتى كه در سوره انبياء آيه 87 آمده است ) راه نجات مؤمنان را از غم و اندوه و گرفتارى و مشكلات همان راهى معرفى مىكند كه « يونس » ع پيمود ، و آن اعتراف به خطا در پيشگاه حق ، و تسبيح و تنزيه\r\n","description":"","footnote":"","page_name":" 165 ","page_number":165},
  {"content":"\r\nو توبه و بازگشت به سوى او است .\r\nج : اين ماجرا نشان مىدهد كه چگونه يك قوم گنهكار و مستحق عذاب مىتوانند در آخرين لحظات مسير تاريخ خود را عوض كنند ، و به آغوش پر مهر و رحمت الهى بازگردند و نجات يابند ، مشروط بر اينكه پيش از آنكه فرصت از دست رود متوجه شوند و اگر بتوانند « عالمى » را به رهبرى خود برگزينند .\r\nد : اين ماجرا نشان مىدهد كه ايمان به خدا و توبه از گناه علاوه بر آثار و بركات معنوى مواهب ظاهرى دنيا را نيز متوجه انسان مىسازد ، عمران و آبادى مىآفريند ، و مايه طول عمر و بهره گيرى از مواهب حيات مىشود ، نظير اين معنى در داستان نوح ع نيز آمده است كه شرح آن را به خواست خدا در تفسير سوره « نوح » خواهيم خواند .\r\nه : قدرت خداوند آن قدر وسيع و گسترده است كه چيزى در برابر آن مشكل نيست ، تا آن حد كه مىتواند انسانى را در دهان و شكم جانور عظيم و وحشتناكى سالم نگهدارد ، و سالم بيرون فرستد . اينها نشان مىدهد كه همه اسباب اين عالم ابزار اراده او هستند و همه سر بر فرمان او دارند .\r\n\r\n4 - پاسخ به يك سؤال\r\nدر اينجا سؤالى مطرح مىشود و آن اينكه : در بيان سرگذشتهاى اقوام ديگر در آيات قرآن آمده است كه به هنگام نزول عذاب ( عذاب استيصال كه براى نابودى اقوام سركش نازل مىشده ) توبه و انابه بىاثر بوده است ، چگونه اين مساله در مورد قوم يونس استثنا پذيرفت ؟\r\nدر برابر اين سؤال دو پاسخ مىتوان گفت :\r\n« نخست » اينكه عذاب هنوز نازل نشده بود تنها علائم مختصرى كه از قبيل هشدارها است به چشم مىخورد كه آنها به موقع از اين هشدارها استفاده كردند\r\n","description":"","footnote":"","page_name":" 166 ","page_number":166},
  {"content":"\r\nو پيش از نزول عذاب توبه نمودند و ايمان آوردند .\r\n« ديگر » اينكه اين عذاب « عذاب استيصال » نبوده ، و از قبيل گوشمالىهايى بوده كه قبل از نزول عذاب بنيانكن به اقوام مختلف مىداده تا قبل از فوت فرصت بيدار شوند و راه تقوا پيش گيرند ، مانند مجازاتهاى مختلف قوم فرعون قبل از غرقاب .\r\n\r\n5 - « قرعه » و مشروعيت آن در اسلام\r\nدر روايات مربوط به قرعه و مشروعيت آن مىخوانيم كه امام صادق ع فرمود :\r\nاى قضية اعدل من القرعة اذا فوض الامر الى اللَّه عز و جل ، يقول :\r\nفَساهَمَ فَكانَ مِنَ الْمُدْحَضِينَ : « كدام داورى از قرعه عادلانه تر است ( هنگامى كه كارها به بنبست رسد ) و موضوع به خدا واگذار شود ، مگر خداوند ( در قرآن مجيد در باره يونس ) نمىگويد : فَساهَمَ فَكانَ مِنَ الْمُدْحَضِينَ : « يونس با سرنشينان كشتى قرعه افكند ، و قرعه به نام او درآمد و محكوم شد » ! ( 1 ) .\r\nاشاره به اينكه قرعه به هنگامى كه كار مشكل شود و راه حل ديگرى نباشد و كار را به خدا واگذار كنند به راستى راه گشا است ، چنان كه در داستان يونس درست منطبق بر واقعيت شد .\r\nاين معنى در حديث ديگرى با صراحت بيشتر از پيغمبر گرامى اسلام ص نقل شده كه فرمود :\r\nليس من قوم تنازعوا ( تقارعوا ) ثم فوضوا امرهم الى اللَّه الا خرج سهم المحق\r\n: « هيچ قومى اقدام به قرعه ( به هنگام بنبست كامل ) نكردند در حالى كه كار خود را به خدا واگذار كرده باشند مگر اينكه قرعه به واقعيت\r\n\r\n","description":"","footnote":"\r\n( 1 ) تفسير « برهان » جلد 4 صفحه 37 ( حديث 6 ) .\r\n","page_name":" 167 ","page_number":167},
  {"content":"\r\nاصابت مىكند و حق آشكار مىشود ( 1 ) .\r\nشرح بيشتر پيرامون اين مساله را در كتاب « القواعد الفقهيه » آورده‌ايم .\r\n\r\n","description":"","footnote":"\r\n( 1 ) « وسايل » كتاب القضاء جلد 18 باب الحكم بالقرعة فى القضايا المشكلة از ابواب كيفيت الحكم و احكام الدعوى ( باب 13 ) حديث 5 .\r\n","page_name":" 168 ","page_number":168},
  {"content":"\r\n\r\n[ سوره الصافات ‹ 37 › : آيات 149 تا 160 
  ]\r\nفَاسْتَفْتِهِمْ أَ لِرَبِّكَ الْبَناتُ وَلَهُمُ الْبَنُونَ ‹ 149 › أَمْ خَلَقْنَا الْمَلائِكَةَ إِناثاً وَهُمْ شاهِدُونَ ‹ 150 › أَلا إِنَّهُمْ مِنْ إِفْكِهِمْ لَيَقُولُونَ ‹ 151 › وَلَدَ اللَّه وَإِنَّهُمْ لَكاذِبُونَ ‹ 152 › أَصْطَفَى الْبَناتِ عَلَى الْبَنِينَ ‹ 153 ›\r\nما لَكُمْ كَيْفَ تَحْكُمُونَ ‹ 154 › أَ فَلا تَذَكَّرُونَ ‹ 155 › أَمْ لَكُمْ سُلْطانٌ مُبِينٌ ‹ 156 › فَأْتُوا بِكِتابِكُمْ إِنْ كُنْتُمْ صادِقِينَ ‹ 157 › وَجَعَلُوا بَيْنَه وَبَيْنَ الْجِنَّةِ نَسَباً وَلَقَدْ عَلِمَتِ الْجِنَّةُ إِنَّهُمْ لَمُحْضَرُونَ ‹ 158 ›\r\nسُبْحانَ اللَّه عَمَّا يَصِفُونَ ‹ 159 › إِلَّا عِبادَ اللَّه الْمُخْلَصِينَ ‹ 160 ›\r\n","description":"","footnote":"","page_name":" 169 ","page_number":169},
  {"content":"\r\n\r\nترجمه :\r\n149 - از آنها بپرس : آيا پروردگار تو دخترانى دارد و پسران از آن آنها است ؟ ! 150 - آيا ما فرشتگان را به صورت دختران آفريديم و آنها ناظر بودند ؟ ! 151 - بدانيد آنها با اين تهمت بزرگشان مىگويند :\r\n152 - خداوند فرزندى آورده ! ولى آنها قطعا دروغ مىگويند ! 153 - آيا دختران را بر پسران ترجيح داده ؟\r\n154 - شما چگونه حكم مىكنيد ؟ ( و هيچ مىفهميد چه مىگوئيد ؟ ) .\r\n155 - آيا متذكر نمىشويد ؟\r\n156 - آيا شما دليل روشنى در اين باره داريد ؟\r\n157 - كتابتان را بياوريد اگر راست مىگوييد ! 158 - آنها ميان او و جن ( خويشاوندى و ) نسبتى قائل شدند ، در حالى كه جنيان به خوبى مىدانستند كه اين بتپرستان در دادگاه الهى احضار مىشوند .\r\n159 - منزه است خداوند از توصيفى كه آنها مىكنند .\r\n160 - مگر بندگان مخلص خدا .\r\n\r\nتفسير : تهمتهاى زشت و رسوا\r\nبعد از ذكر شش داستان از سرگذشت انبياء پيشين و درسهاى آموزنده اى كه در هر يك نهفته بود موضوع سخن را تغيير داده ، و به مطلب ديگرى كه به مشركان عرب سخت ارتباط داشته مىپردازد ، و اشكال مختلفى از شرك آنها را مطرح ساخته ، سخت آنها را به محاكمه مىكشد ، و با دلائل مختلف افكار خرافى آنها را در هم مىكوبد .\r\nمساله اين است كه جمعى از مشركان عرب به خاطر انحطاط فكرى و نداشتن\r\n","description":"","footnote":"","page_name":" 170 ","page_number":170},
  {"content":"\r\nهيچگونه علم و دانش خدا را با خود قياس مىكردند و براى او فرزند و گاهى همسر قائل بودند .\r\nاز جمله قبائل « جهينه » ، و « سليم » و « خزاعه » و « بنى مليح » معتقد بودند كه « فرشتگان » دختران خدا هستند ! و بسيارى از مشركان عرب « جن » را نيز فرزندان او مىپنداشتند و يا بعضا همسرى از « جن » براى پروردگار قائل بودند ! اين پندارهاى بىاساس و خرافى آنها را به كلى از راه حق منحرف ساخته بود ، به گونه اى كه آثار توحيد و يگانگى خدا از بين آنها برچيده شده بود .\r\nدر حديث آمده است كه « مورچه گمان مىكند كه پروردگارش مانند او دو شاخك دارد » ! .\r\nآرى فكر كوتاه انسان را به مقايسه مىكشاند ، مقايسه خالق به مخلوق ، و اين مقايسه بدترين عامل گمراهى در شناخت خدا است .\r\nبه هر حال قرآن نخست به سراغ آنها مىرود كه فرشتگان را دختران خدا مىپنداشتند و از سه طريق « تجربى » و « عقلى » و « نقلى » به آنها پاسخ مىدهد :\r\nنخست مىفرمايد : « از آنها بپرس : آيا پروردگار تو دخترانى دارد و پسران از آن آنها است » ؟ ! ( * ( فَاسْتَفْتِهِمْ أَ لِرَبِّكَ الْبَناتُ وَلَهُمُ الْبَنُونَ ) * ) ( 1 ) .\r\nچگونه آنچه را براى خود نمىپسنديد براى خدا قائل هستيد ( اين سخن طبق عقيده باطل آنها است كه از دختر سخت متنفر بودند و به پسر سخت علاقمند ، چرا كه پسران در زندگى آنها در جنگها و غارتگريهاشان نقش مؤثرى داشتند در حالى كه دختران كمكى به آنها نمىكردند .\r\n\r\n","description":"","footnote":"\r\n( 1 ) « استفتهم » از ماده « استفتاء » در اصل از « فتوا » گرفته شده كه به معنى جواب مسايل مشكله است .\r\n","page_name":" 171 ","page_number":171},
  {"content":"\r\nبدون شك پسر و دختر از نظر انسانى و در پيشگاه خدا از نظر ارزش يكسانند و معيار شخصيت هر دو پاكى و تقوا است ، ولى استدلال قرآن در اينجا به اصطلاح از باب « ذكر مسلمات خصم » است كه مطالب طرف را بگيرند و به خود او بازگردانند .\r\nنظير اين معنى در سوره‌هاى ديگر قرآن آمده است ، از جمله : در سوره نجم آيه 22 مىخوانيم : أَ لَكُمُ الذَّكَرُ وَلَه الأُنْثى تِلْكَ إِذاً قِسْمَةٌ ضِيزى : « آيا براى شما پسر است و براى او دختر ؟ اين تقسيم غير عادلانه اى است » ! سپس به دليل حسى مساله پرداخته ، باز به طريق استفهام انكارى مىگويد :\r\n« آيا ما فرشتگان را به صورت دختران آفريديم و آنها شاهد و ناظر بودند » ؟ ( * ( أَمْ خَلَقْنَا الْمَلائِكَةَ إِناثاً وَهُمْ شاهِدُونَ ) * ) .\r\nبدون شك جواب آنها در اين زمينه منفى بود ، چه اينكه هيچكدام نمىتوانستند حضور خود را به هنگام خلقت فرشتگان ادعا كنند .\r\nبار ديگر به دليل عقلى كه از مسلمات ذهنى آنها گرفته شده باز مىگردد و مىگويد : « بدانيد آنها با اين تهمت زشت و بزرگشان مىگويند . . . » ( * ( أَلا إِنَّهُمْ مِنْ إِفْكِهِمْ لَيَقُولُونَ ) * ) .\r\n« خداوند فرزندى آورده ، آنها قطعا كاذب و دروغگو هستند » ! ( * ( وَلَدَ اللَّه وَإِنَّهُمْ لَكاذِبُونَ ) * ) .\r\n« آيا دختران را بر پسران ترجيح داده » ؟ ! ( * ( أَصْطَفَى الْبَناتِ عَلَى الْبَنِينَ ) * ) .\r\n","description":"","footnote":"","page_name":" 172 ","page_number":172},
  {"content":"\r\n« شما را چه مىشود ؟ چگونه حكم مىكنيد » ؟ ! هيچ مىفهميد چه مىگوئيد ؟\r\n( * ( ما لَكُمْ كَيْفَ تَحْكُمُونَ ) * ) .\r\n« آيا وقت آن نرسيده است كه از اين لاطائلات و خرافات زشت و رسوا دست برداريد ؟ » آيا متذكر نمىشويد « ؟ ( * ( أَ فَلا تَذَكَّرُونَ ) * ) .\r\nاين سخنان به قدرى باطل و بىپايه است كه اگر آدمى يك ذره عقل و درايت داشته باشد و انديشه كند باطل بودن آن را درك مىنمايد .\r\nبعد از ابطال ادعاى خرافى آنها با يك دليل حسى و يك دليل عقلى ، به سومين دليل مىپردازد كه دليل نقلى است ، مىگويد : اگر چنين چيزى كه شما مىگوئيد صحت داشت بايد اثرى از آن در كتب پيشين باشد ، آيا شما دليل روشنى در اين زمينه داريد « ؟ ! ( * ( أَمْ لَكُمْ سُلْطانٌ مُبِينٌ ) * ) .\r\nاگر داريد « كتاب خود را بياوريد اگر راست مىگوئيد » ! ( فَأْتُوا بِكِتابِكُمْ إِنْ كُنْتُمْ صادِقِينَ ) .\r\nدر كدام كتاب ؟ در كدام نوشته ؟ و در كدام وحى آسمانى چنين چيزى آمده ، و بر كدام پيامبر نازل شده است ؟ ! اين سخن نظير گفتگوى ديگرى است كه قرآن با بتپرستان دارد . پس از آنكه مىگويد : آنها فرشتگان را كه بندگان خدا هستند دختران قرار داده‌اند ، و ادعا مىكنند كه اگر خدا نمىخواست ما اينها را پرستش نمىكرديم مىگويد : أَمْ آتَيْناهُمْ كِتاباً مِنْ قَبْلِه فَهُمْ بِه مُسْتَمْسِكُونَ : « آيا ما كتابى پيش از آن براى آنها فرستاده‌ايم و در اين ادعاى خود به آن تمسك مىجويند » ؟\r\n( زخرف - 21 ) .\r\n","description":"","footnote":"","page_name":" 173 ","page_number":173},
  {"content":"\r\nنه ، اينها چكيده كتب آسمانى نيست ، اينها خرافاتى است كه از نسلى به نسل ديگر و از جاهلانى به جاهلان ديگر منتقل شده ، و هيچ مبنا و ماخذ خردپسندى ندارد . چنان كه در ذيل همين آيه سوره زخرف نيز به آن اشاره شده است .\r\nدر آيه بعد به يكى ديگر از خرافات مشركان عرب مىپردازد ، و آن نسبتى است كه ميان « خدا » و « جن » قائل بودند ! سخن را از صورت « خطاب » در آورده و به صورت « غائب » مطرح مىكند ، گويى آنها چنان بىارزشند كه بيش از اين شايستگى و لياقت رويارويى در سخن را ندارند ، مىفرمايد : « آنها ميان او و جن خويشاوندى و نسبتى قائل شدند » ! ( * ( وَجَعَلُوا بَيْنَه وَبَيْنَ الْجِنَّةِ نَسَباً ) * ) .\r\nاين چه نسبتى بود كه آنها ميان خداوند و جن قائل بودند ؟ در پاسخ اين سؤال تفسيرهاى مختلفى ذكر شده است .\r\nبعضى گفته‌اند : آنها دوگانه پرست بودند و معتقد بودند ( نعوذ باللَّه ) خدا و شيطان برادرند ! خدا خالق نيكىها است و شيطان خالق شرور ! .\r\nاين تفسير بعيد به نظر مىرسد ، زيرا دوگانه پرستان يا ثنويين در ميان عرب معروف نبودند ، در مناطقى مثل ايران در عصر ساسانى اين خرافه وجود داشت .\r\nبعضى ديگر « جن » و « ملائكه » را به يك معنى دانسته‌اند ، زيرا جن در اصل به معنى موجودى است كه از نظرها پوشيده و پنهان است ، و چون فرشتگان با چشم ديده نمىشوند اين كلمه بر آنها اطلاق شده است ، بنا بر اين مىگويند مراد از نسب همان نسبتى است كه عرب جاهلى براى آنها قائل بود و آنان را دختران خدا مىناميد .\r\nاين تفسير نيز مشكل به نظر مىرسد چرا كه ظاهر آيات مورد بحث اين است كه دو مطلب را تعقيب مىكند ، بعلاوه اطلاق واژه جن بر فرشتگان معمول\r\n","description":"","footnote":"","page_name":" 174 ","page_number":174},
  {"content":"\r\nو مانوس نيست ، به خصوص در قرآن مجيد .\r\nتفسير سومى كه بعضى براى اين آيه گفته‌اند اين است كه آنها « جن » را همسران خدا مىپنداشتند و ملائكه را دختران او ! ! اين نيز بعيد به نظر مىرسد ، چون اطلاق كلمه « نسب » به « همسرى » نيز بعيد است .\r\nتفسيرى كه از همه مناسبتر است اينكه منظور از « نسب » هر گونه نسبت و رابطه است ، هر چند جنبه خويشاوندى نداشته باشد ، و مىدانيم كه جمعى از مشركان عرب جن را مىپرستيدند و آنها را شريك خدا مىپنداشتند ، و به اين ترتيب رابطه اى ميان آنها و خداوند قائل بودند .\r\nبه هر حال قرآن مجيد اين عقيده خرافى را سخت انكار كرده ، و مىگويد :\r\n« جنيانى كه بتپرستان خرافى آنها را معبود خود مىپندارند ، يا رابطه خويشاوندى با خدا براى آنها قائلند ، آرى همان جنيان ، به خوبى مىدانستند كه اين بتپرستان خرافى در دادگاه عدل الهى براى حساب و مجازات احضار مىشوند » ( * ( وَلَقَدْ عَلِمَتِ الْجِنَّةُ إِنَّهُمْ لَمُحْضَرُونَ ) * ) .\r\nبعضى احتمال ديگرى در تفسير اين آيه نيز گفته‌اند كه منظور اين است :\r\n« جنيان اغواگر مىدانند كه خود در دادگاه خداوند براى حساب و كيفر احضار مىشوند » ، ولى تفسير اول مناسبتر به نظر مىرسد ( 1 ) .\r\nبعد مىافزايد : « منزه است خداوند از توصيفى كه اين گروه ( جاهل گمراه ) مىكنند » ( * ( سُبْحانَ اللَّه عَمَّا يَصِفُونَ ) * ) .\r\n\r\n","description":"","footnote":"\r\n( 1 ) در صورت اول ضمير « هم » به « مشركان » باز مىگردد و در صورت دوم به « جن » .\r\n","page_name":" 175 ","page_number":175},
  {"content":"\r\n« جز توصيفى كه بندگان مخلص خدا ( از روى آگاهى و معرفت در مورد او دارند ) هيچ توصيفى شايسته ذات مقدسش نيست » ( * ( إِلَّا عِبادَ اللَّه الْمُخْلَصِينَ ) * ) .\r\nبه اين ترتيب هر گونه توصيفى كه مردم در باره خدا مىكنند نادرست است ، و خداوند از آن پاك و منزه است ، جز توصيفى كه بندگان مخلص از او دارند ، بندگانى كه از هر گونه شرك و هواى نفس و جهل و گمراهى مبرا هستند ، و خدا را جز به آنچه خودش اجازه داده توصيف نمىكنند ( 1 ) .\r\nدر باره « * ( عِبادَ اللَّه الْمُخْلَصِينَ ) * » ذيل آيه 128 همين سوره بحثى داشته‌ايم .\r\nآرى براى شناخت خدا نبايد دنبال خرافاتى افتاد كه از اقوام جاهلى باقى مانده و انسان از بيان آنها شرم دارد ، بايد به سراغ بندگان مخلصى رفت كه گفتار آنها روح انسان را به اوج آسمانها پرواز مىدهد ، و در نور وحدانيت او محو مىسازد ، هر گونه شائبه شرك را از دل مىشويد ، و هر گونه « تجسم » و « تشبيه » را از فكر مىزدايد .\r\nبايد به سراغ سخنان پيامبر ص و خطبه‌هاى نهج البلاغه على ع و دعاهاى پر مغز امام سجاد ع در صحيفه سجاديه رفت ، و در پرتو توصيفهاى اين بندگان خدا ، خدا را شناخت .\r\nامير مؤمنان على ع در يك جا مىفرمايد : « لم يطلع العقول على تحديد صفته ، و لم يحجبها عن واجب معرفته ، فهو الذى تشهد له اعلام الوجود ، على اقرار قلب ذى الجحود ، تعالى اللَّه عما يقوله المشبهون به و الجاحدون له علوا كبيرا :\r\n« نه عقول را بر كنه صفات خويش آگاه ساخته ، و نه آنها را از معرفت و شناختش باز داشته ، او است كه نشانه‌هاى عالم هستى دلهاى منكران را بر اقرار\r\n\r\n","description":"","footnote":"\r\n( 1 ) بنا بر اين تفسير ، جمله * ( إِلَّا عِبادَ اللَّه ) * استثناء از ضمير « يصفون » است ، ولى بعضى آن را استثناى از ضمير در « محضرون » دانسته‌اند و تفسيرهاى مختلفى از آن دارند ، اما تفسير اول مناسبتر به نظر مىرسد و در هر حال استثناء « منقطع » است .\r\n","page_name":" 176 ","page_number":176},
  {"content":"\r\nبه وجودش واداشته ، و برتر و بالاتر است از گفتار كسانى كه او را به مخلوقاتش تشبيه مىكنند ، يا راه انكارش را مىپويند » ( 1 ) .\r\nدر جاى ديگر در توصيف پروردگار چنين مىگويد :\r\n« لا تناله الاوهام فتقدره ، و لا تتوهمه الفطن فتصوره ، و لا تدركه الحواس فتحسه ، و لا تلمسه الايدى فتمسه ، و لا يتغير به حال ، و لا يتبدل فى الاحوال ، و لا تبليه الليالى و الايام ، و لا يغيره الضياء و الظلام ، و لا يوصف بشىء من الاجزاء و لا بالجوارح و الاعضاء ، و لا بعرض من الاعراض ، و لا بالغيرية و الأبعاض ، و لا يقال له حد و لا نهاية ، و لا انقطاع و لا غاية :\r\n« دست انديشه‌هاى بلند به دامن كبريائيش نرسد ، تا در حد و نهايتى محدودش كند ، و هوشمندان نتوانند نقش او را در خيال تصوير نمايند ، حواس از دركش عاجز ، و دستها از لمسش قاصرند ، تغيير و گوناگونى در او راه ندارد ، و گذشت زمان هيچگونه تبديل و دگرگونى براى او به وجود نياورد ، آمد و شد شبها و روزها او را كهنه نسازد ، و روشنايى و تاريكى تغييرش ندهد ، او به اجزاء و جوارح و اعضاء ، و به عوارض و ابعاض ، به هيچكدام توصيف نگردد ، حد و نهايتى براى او نيست ، و انقطاع و انتهايى ندارد » ( 2 ) .\r\nو در جاى ديگر مىفرمايد « و من قال فيم ؟ فقد ضمنه ، و من قال علام ؟\r\nفقد اخلى منه ، كائن لا عن حدث ، موجود لا عن عدم ، مع كل شىء لا بمقارنة و غير كل شىء لا بمزايله :\r\n« و آن كس كه بگويد خدا در كجا است ؟\r\nوى را در ضمن چيزى تصور كرده ، و هر كس بپرسد بر روى چه قرار دارد ؟\r\nجايى را از او خالى دانسته ، همواره بوده است ، و از چيزى به وجود نيامده ، وجودى است كه سابقه عدم بر او نيست و با همه چيز هست ، اما نه اينكه قرين آن\r\n\r\n","description":"","footnote":"\r\n( 1 ) نهج البلاغه خطبه 49 .\r\n( 2 ) نهج البلاغه خطبه 186 .\r\n","page_name":" 177 ","page_number":177},
  {"content":"\r\nباشد و مغير با همه چيز است اما نه اينكه از آن بيگانه و جدا باشد » ! ( 1 ) و امام على بن الحسين سيد الساجدين ع در صحيفه سجاديه مىگويد :\r\n« الحمد للَّه الاول بلا اول كان قبله ، و الآخر بلا آخر يكون بعده ، الذى قصرت عن رؤيته ابصار الناظرين و عجزت عن نعته اوهام الواصفين :\r\n« ستايش مخصوص خدا است كه هستى او مبدأ آفرينش است بى آنكه ذات ازلى او را ابتدايى باشد ، و آخر در وجود است بى آنكه براى آن حقيقت ابدى آخر و انتهايى تصور شود ، موجودى قبل از او و بعد از او نتواند بود ، ذاتى است كه ديده بينندگان از ديدنش قاصر ، و فهم و انديشه توصيف كنندگان از نعمت و وصفش عاجز است » ( 2 ) .\r\nآرى شناخت خدا را از مكتب بزرگ اين « عباد اللَّه الصالحين » بايد فرا گرفت ، و در اين مدرسه درس خداشناسى خواند .\r\n\r\n","description":"","footnote":"\r\n( 1 ) نهج البلاغه خطبه 1 .\r\n( 2 ) صحيفه سجاديه دعاء اول .\r\n","page_name":" 178 ","page_number":178},
  {"content":"\r\n\r\n[ سوره الصافات ‹ 37 › : آيات 161 تا 170 
  ]\r\nفَإِنَّكُمْ وَما تَعْبُدُونَ ‹ 161 › ما أَنْتُمْ عَلَيْه بِفاتِنِينَ ‹ 162 › إِلَّا مَنْ هُوَ صالِ الْجَحِيمِ ‹ 163 › وَما مِنَّا إِلَّا لَه مَقامٌ مَعْلُومٌ ‹ 164 › وَإِنَّا لَنَحْنُ الصَّافُّونَ ‹ 165 ›\r\nوَ إِنَّا لَنَحْنُ الْمُسَبِّحُونَ ‹ 166 › وَإِنْ كانُوا لَيَقُولُونَ ‹ 167 › لَوْ أَنَّ عِنْدَنا ذِكْراً مِنَ الأَوَّلِينَ ‹ 168 › لَكُنَّا عِبادَ اللَّه الْمُخْلَصِينَ ‹ 169 › فَكَفَرُوا بِه فَسَوْفَ يَعْلَمُونَ ‹ 170 ›\r\n","description":"","footnote":"","page_name":" 179 ","page_number":179},
  {"content":"\r\n\r\nترجمه :\r\n161 - شما و آنچه پرستش مىكنيد ، 162 - هرگز نمىتوانيد كسى را ( با آن ) فريب دهيد .\r\n163 - مگر آنها كه مىخواهند در آتش دوزخ بسوزند .\r\n164 - هر يك از ما مقام معلومى داريم .\r\n165 - و ما همگى ( براى اطاعت فرمان خداوند ) به صف ايستاده‌ايم .\r\n166 - و ما همگى تسبيح او مىگوييم .\r\n167 - آنها پيوسته مىگفتند :\r\n168 - اگر يكى از كتب پيشينيان نزد ما بود ، 169 - ما از بندگان مخلص خدا بوديم ! 170 - ( اما هنگامى كه اين كتاب بزرگ آسمانى بر آنها نازل شد ) آنها به آن كافر شدند ولى به زودى نتيجه كار خود را خواهند دانست .\r\n\r\nتفسير : ادعاهاى دروغين !\r\nدر آيات پيشين سخن از معبودهاى مختلف مشركين به ميان آمد ، آيات مورد بحث نيز همين مساله را تعقيب كرده ، و در هر چند آيه اى مطلبى در اين رابطه بيان مىكند .\r\nنخست اين بحث را به ميان مىآورد كه وسوسه‌هاى شما بتپرستان در دلهاى پاكان و نيكان اثرى ندارد ، و تنها قلوب آلوده و ارواح دوزخى و متمايل به فساد شما است كه خود را تسليم اين وسوسه‌ها مىسازد ، مىفرمايد : « شما و آنچه را پرستش مىكنيد . . . » ( * ( فَإِنَّكُمْ وَما تَعْبُدُونَ ) * ) .\r\n« هرگز نمىتوانيد كسى را ( با آن ) فريب دهيد و با فتنه و فساد از خداوند\r\n","description":"","footnote":"","page_name":" 180 ","page_number":180},
  {"content":"\r\nمنحرف سازيد « ( * ( ما أَنْتُمْ عَلَيْه بِفاتِنِينَ ) * ) ( 1 ) .\r\n« مگر آنها كه مىخواهند در آتش دوزخ بسوزند » ! ( * ( إِلَّا مَنْ هُوَ صالِ الْجَحِيمِ ) * ) .\r\nاين آيات - بر خلاف آنچه طرفداران مسلك جبر پنداشته‌اند - دليلى است بر ضد اين مكتب ، و اشاره اى است به اين حقيقت كه هيچ كس نمىتواند خود را در برابر انحرافات معذور بداند ، و ادعا كند مرا فريب داده و به بتپرستى كشانده‌اند ، مىگويد : شما بتپرستان توانايى بر « فتنه » و فريب اشخاص نداريد ، مگر آنها كه با اراده خود راه دوزخ را پيش گيرند .\r\nشاهد اين سخن تعبير « * ( صالِ الْجَحِيمِ ) * » است ، زيرا در اصل « صالى » به صورت اسم فاعل بوده ، و معمولا هنگامى كه صيغه اسم فاعل را در مورد موجود عاقلى به كار مىبرند مفهومش انجام كارى از روى اراده و اختيار است ، همانند « قاتل » و « جالس » و « ضارب » ، بنا بر اين « صال الجحيم » يعنى كسى كه مايل است خود را به آتش دوزخ بسوزاند ، و به اين ترتيب راه عذر را بر همه منحرفان مىبندد .\r\n\r\n","description":"","footnote":"\r\n( 1 ) اين آيه و آيه فوق و آيه بعد از نظر تركيب نحوى طبق مشهور چنين است :\r\n« ما » در « ما تعبدون » « ماء موصوله » و عطف بر اسم « ان » است ، و جمله « * ( ما أَنْتُمْ عَلَيْه بِفاتِنِينَ ) * » خبر آن مىباشد ، با اين قيد كه ما در « ما انتم » نافيه است ، و ضمير « عليه » به خداوند بر مىگردد و مجموعا چنين نتيجه مىدهد : انكم و آلهتكم التي تعبدونها لا تقدرون على اضلال احد على اللَّه بسببها الا من يحترق بنار الجحيم بسوء اختياره - بعضى ديگر آيه « * ( فَإِنَّكُمْ وَما تَعْبُدُونَ ) * » را جمله مستقلى دانسته‌اند كه مفهومش اين مىشود شما با معبودهايتان باشيد ، سپس در آيه بعد مىگويد : نمىتوانيد به وسيله آن كسى را گمراه كنيد مگر آنها كه مىخواهند دوزخى باشند .\r\n","page_name":" 181 ","page_number":181},
  {"content":"\r\nتعجب از بعضى از مفسران معروف است كه آيه را چنين معنى كرده‌اند :\r\n« شما نمىتوانيد كسى را به فريبيد ، مگر آنها كه مقدر شده جهنمى باشند » ! به راستى اگر معنى آيه اين است پيامبران براى چه مىآيند ؟ كتابهاى آسمانى به چه منظور نازل شده ؟ حساب و كتاب و ملامت و سرزنش بتپرستان در آيات قرآن چه مفهومى دارد ؟ و عدالت خدا كجا خواهد رفت ؟ ! آرى بايد قبول كرد كه اعتراف به مكتب جبر ، اصالت مكتب انبيا را به كلى مخدوش مىكند ، همه مفاهيم آن را مسخ مىنمايد ، و تمام ارزشهاى الهى و انسانى را به نابودى مىكشاند .\r\nتوجه به اين نكته لازم است كه « صالى » از ماده صلى ( بر وزن سرد ) به معنى آتش افروختن و داخل شدن در آتش و يا سوختن و برشته شدن به وسيله آن است ، و « فاتن » اسم فاعل از ماده « فتنه » به معنى فتنه گر و اغواكننده است .\r\nبعد از اين سه آيه كه مساله اختيار انسانها را در برابر فتنه جويى و اغواگرى بتپرستان روشن مىسازد ، ضمن سه آيه ديگر از مقام والاى فرشتگان خدا سخن مىگويد ، همان فرشتگانى كه بتپرستان آنها را دختران خدا مىپنداشتند ، و جالب اينكه سخن را از زبان خود آنها بيان مىكند و مىگويد : « هر يك از ما مقام معلومى داريم » ( * ( وَما مِنَّا إِلَّا لَه مَقامٌ مَعْلُومٌ ) * ) ( 1 ) .\r\n« و ما همگى براى اطاعت فرمان خدا به صف ايستاده‌ايم ، و چشم بر امر او\r\n\r\n","description":"","footnote":"\r\n( 1 ) در بعضى از روايات كه از طرق اهل بيت وارد شده مىخوانيم كه اين آيه تفسير به امامان معصوم شده است ، ممكن است اين تفسير از قبيل تشبيه مقام امامان به فرشتگان باشد ، يعنى همانگونه كه آنها داراى مقامات و وظائف معينى هستند ما نيز چنين هستيم .\r\n","page_name":" 182 ","page_number":182},
  {"content":"\r\nداريم « ( * ( وَإِنَّا لَنَحْنُ الصَّافُّونَ ) * ) .\r\n« و ما همگى تسبيح او مىگوئيم ، و او را از آنچه لايق ذات پاكش نيست منزه مىشمريم » ( * ( وَإِنَّا لَنَحْنُ الْمُسَبِّحُونَ ) * ) .\r\nآرى ما بندگانيم كه جان و دل بر كف داريم ، همواره چشم بر امر ، و گوش بر فرمانش سپرده‌ايم ، ما كجا و فرزندى خدا كجا ؟ ما او را از اين نسبتهاى زشت و دروغين منزه مىشمريم ، و از اين خرافات و اوهام مشركان متنفر و بيزاريم .\r\nدر حقيقت آيات سه گانه فوق به سه قسمت از صفات فرشتگان اشاره مىكند :\r\nنخست اينكه هر كدام رتبه و منزلتى دارند كه از آن تجاوز نمىكنند .\r\nديگر اينكه آنها دائما آماده اطاعت فرمان خدا در عرصه آفرينش و اجراى اوامر او در پهنه عالم هستى هستند . اين سخن شبيه چيزى است كه در آيه 26 و 27 سوره انبياء آمده است « بَلْ عِبادٌ مُكْرَمُونَ لا يَسْبِقُونَه بِالْقَوْلِ وَهُمْ بِأَمْرِه يَعْمَلُونَ » :\r\n« آنها بندگان شايسته خدا هستند كه در سخن بر او پيشى نمىگيرند ، و فرمان او را عمل مىكنند .\r\nسوم اينكه آنها پيوسته تسبيح خدا مىگويند و او را از آنچه لايق مقامش نيست منزه مىشمرند .\r\nاز آنجا كه اين دو جمله ( * ( إِنَّا لَنَحْنُ الصَّافُّونَ وَإِنَّا لَنَحْنُ الْمُسَبِّحُونَ ) * ) از نظر ادبيات عرب مفهومش « حصر » است ، بعضى از مفسران از آن چنين استفاده كرده‌اند كه فرشتگان با اين عبارت مىخواهند بگويند تنها ما مطيع فرمان خدا هستيم و تسبيحكننده واقعى او نيز مائيم ، اشاره به اينكه « اطاعت » و « تسبيح » بنى آدم در برابر كار فرشتگان چيز قابل ملاحظه اى نيست .\r\nقابل توجه اينكه جمعى از مفسران ذيل اين آيات حديثى از پيامبر گرامى\r\n","description":"","footnote":"","page_name":" 183 ","page_number":183},
  {"content":"\r\nاسلام نقل كرده كه فرمود : « ما فى السماوات موضع شبر الا و عليه ملك يصلى و يسبح :\r\n« در تمام آسمانها حتى به اندازه يك وجب مكانى وجود ندارد مگر اينكه در آنجا فرشته اى است كه نماز مىخواند و تسبيح خدا مىگويد » ( 1 ) ! در نقل ديگرى همين معنى به اين صورت بيان شده :\r\nما فى السماء موضع قدم الا عليه ملك ساجد او قائم :\r\n« در تمام آسمانها حتى به اندازه يك جاى پا وجود ندارد جز اينكه فرشته اى در آنجا در حال سجده يا قيام است » ! ( 2 ) و در نقل ديگرى از پيامبر گرامى اسلام چنين آمده است : روزى به دوستان كه در گردش نشسته بودند فرمود :\r\nاطت السماء و حق لها ان تاط ! ليس فيها موضع قدم الا عليه ملك راكع او ساجد ، ثم قرأ * ( وَإِنَّا لَنَحْنُ الصَّافُّونَ وَإِنَّا لَنَحْنُ الْمُسَبِّحُونَ ) *\r\n: « آسمان ( از سنگينى بار خود ) ناله كرد ، و حق دارد ناله كند ، چرا كه در آن به اندازه جاى پايى نيست مگر اينكه فرشته اى بر آن در حال ركوع يا سجود است ! سپس اين آيات را قرائت فرمود : * ( وَإِنَّا لَنَحْنُ الصَّافُّونَ . . . ) * ( 3 ) .\r\nاين تعبيرهاى گوناگون كنايه لطيفى است از اينكه عالم هستى پر است از فرمانبرداران پروردگار و تسبيحكنندگان براى او .\r\nسپس در چهار آيه اخير به يكى از عذرهاى ناموجه اين مشركان در ارتباط با همين مساله بتپرستى و مطالب ديگر اشاره كرده و پاسخ مىدهد ، مىفرمايد :\r\n« آنها پيوسته مىگفتند . . . » ( * ( وَإِنْ كانُوا لَيَقُولُونَ ) * ) ( 4 ) .\r\n\r\n","description":"","footnote":"\r\n( 1 و 2 ) تفسير « قرطبى » جلد 8 صفحه 5581 .\r\n( 3 ) « در المنثور » ( طبق نقل الميزان جلد 17 صفحه 188 ) .\r\n( 4 ) « ان » در اينجا مخففه از مثقله است در تقدير « و انهم كانوا ليقولون » بوده است .\r\n","page_name":" 184 ","page_number":184},
  {"content":"\r\n« اگر نزد ما يكى از كتب آسمانى پيشينيان بود . . . » ( * ( لَوْ أَنَّ عِنْدَنا ذِكْراً مِنَ الأَوَّلِينَ ) * ) .\r\n« ما از بندگان مخلص خدا بوديم » ( * ( لَكُنَّا عِبادَ اللَّه الْمُخْلَصِينَ ) * ) .\r\nاين همه از بندگان مخلص و آنان كه خدايشان خالص كرده است سخن مگوى ، و پيامبران بزرگى همچون نوح و ابراهيم و موسى و غير آنها را به رخ ما مكش ، ما هم اگر مشمول لطف خدا شده بوديم و يكى از كتب آسمانى بر ما نازل مىشد ، در زمره اين بندگان مخلص بوديم ! اين درست به گفتار شاگردان عقب افتاده و رفوزه اى مىماند كه براى سرپوش نهادن بر تنبلى خود مىگويند ما هم اگر معلم و استاد خوبى داشتيم از شاگردان رديف اول بوديم ! آيه بعد مىگويد اين آرزوى آنها هم اكنون جامه عمل به خود پوشيده و بزرگترين كتاب آسمانى خدا قرآن مجيد بر آنان نازل شده ، اما اين دروغپردازان پر ادعا « به آن كافر شدند و از در مخالفت و انكار و دشمنى درآمدند ، اما به زودى نتيجه كار خود را خواهند دانست » ( * ( فَكَفَرُوا بِه فَسَوْفَ يَعْلَمُونَ ) * ) ( 1 ) .\r\nاين همه لاف و گزاف نگوئيد ، و خود را شايسته قرار گرفتن در صف بندگان مخلص خدا نشماريد ، دروغ شما آشكار شد ، و ادعاهايتان تو خالى از آب درآمد ، كتابى بهتر از قرآن تصور نمىشود ، و مكتبى بهتر از مكتب تربيتى اسلام نيست ، ولى ببينيد چگونه با اين كتاب آسمانى برخورد كرديد ؟ منتظر عواقب دردناك كفر و بىايمانى خود باشيد .\r\n\r\n","description":"","footnote":"\r\n( 1 ) اين جمله در حقيقت محذوفى دارد و در تقدير چنين است : « فلما اتاهم الكتاب و هو القرآن كفروا به فسوف يعلمون عاقبة كفرهم » .\r\n","page_name":" 185 ","page_number":185},
  {"content":"\r\n\r\n[ سوره الصافات ‹ 37 › : آيات 171 تا 177 
  ]\r\nوَ لَقَدْ سَبَقَتْ كَلِمَتُنا لِعِبادِنَا الْمُرْسَلِينَ ‹ 171 › إِنَّهُمْ لَهُمُ الْمَنْصُورُونَ ‹ 172 › وَإِنَّ جُنْدَنا لَهُمُ الْغالِبُونَ ‹ 173 › فَتَوَلَّ عَنْهُمْ حَتَّى حِينٍ ‹ 174 › وَأَبْصِرْهُمْ فَسَوْفَ يُبْصِرُونَ ‹ 175 ›\r\nأَ فَبِعَذابِنا يَسْتَعْجِلُونَ ‹ 176 › فَإِذا نَزَلَ بِساحَتِهِمْ فَساءَ صَباحُ الْمُنْذَرِينَ ‹ 177 ›\r\n\r\nترجمه :\r\n171 - وعده قطعى ما براى بندگان مرسل ما از قبل مسلم شده .\r\n172 - كه آنها يارى مىشوند .\r\n173 - و لشكر ما ( در تمام صحنه‌ها ) پيروزند .\r\n174 - از آنها روى بگردان تا زمان معينى ( تا زمانى كه فرمان جهاد صادر شود ) .\r\n175 - و وضع آنها را بنگر ( چه بىمحتوا است ) اما به زودى آنها ( محصول اعمال خود را ) مىبينند .\r\n176 - آيا آنها براى عذاب ما عجله مىكنند ؟ ! 177 - اما هنگامى كه عذاب ما در صحن خانه هاشان فرود آيد صبحگاهان بدى خواهند داشت !\r\n","description":"","footnote":"","page_name":" 186 ","page_number":186},
  {"content":"\r\n\r\nتفسير : حزب اللَّه پيروز است !\r\nبه دنبال بحثهاى گوناگونى كه پيرامون مبارزات انبياى بزرگ و كارشكنيهاى مشركان بىايمان طى آيات اين سوره آمده است ، اكنون كه به آخرين آيات سوره نزديك مىشويم مهمترين مساله را در اين رابطه بيان مىكند ، و حسن ختام را به عاليترين وجه نشان مىدهد ، و آن خبر از پيروزى نهايى لشكر خدا بر لشكر شيطان و دشمنان حق است ، تا مؤمنان اندكى كه به هنگام نزول اين آيات در مكه تحت فشار دشمنان اسلام بودند ، و همچنين همه مؤمنان محروم در هر عصر و زمان به اين وعده بزرگ الهى دلگرم شوند و گرد و غبار ياس و نوميدى را از دل و جان خود بشويند و براى ادامه مبارزه با لشكر باطل آماده و مقاوم گردند .\r\nمىفرمايد : « وعده قطعى ما براى بندگان مرسل ما از قبل مسلم شده » ( * ( وَلَقَدْ سَبَقَتْ كَلِمَتُنا لِعِبادِنَا الْمُرْسَلِينَ ) * ) .\r\n« كه آنها يارى مىشوند » ( * ( إِنَّهُمْ لَهُمُ الْمَنْصُورُونَ ) * ) .\r\n« و لشكر ما در تمام صحنه‌ها پيروزند » ( إِنَّ جُنْدَنا لَهُمُ الْغالِبُونَ ) .\r\nچه عبارت صريح و گويا ، و چه وعده روحپرور و اميدبخشى ؟ ! آرى پيروزى لشكر حق بر باطل ، و غلبه جند اللَّه و يارى خداوند نسبت به بندگان مرسل و مخلص از وعده‌هاى مسلم او ، و از سنتهاى قطعى است كه در آيات فوق به عنوان « * ( سَبَقَتْ كَلِمَتُنا ) * » ( اين وعده و سنت ما از آغاز بوده ) مطرح شده است .\r\nنظير اين مطالب در آيات فراوان ديگرى از قرآن مجيد آمده است : در آيه\r\n","description":"","footnote":"","page_name":" 187 ","page_number":187},
  {"content":"\r\n47 سوره روم مىخوانيم : كانَ حَقًّا عَلَيْنا نَصْرُ الْمُؤْمِنِينَ « يارى كردن مؤمنان حقى است مسلم بر ما » ! و در آيه 40 سوره حج آمده است : وَلَيَنْصُرَنَّ اللَّه مَنْ يَنْصُرُه : « خداوند هر كس را كه به يارى آئين او برخيزد ياريش مىكند » .\r\nو در آيه 51 از سوره غافر مىخوانيم : إِنَّا لَنَنْصُرُ رُسُلَنا وَالَّذِينَ آمَنُوا فِي الْحَياةِ الدُّنْيا وَيَوْمَ يَقُومُ الأَشْهادُ : « ما رسولان خود و افراد با ايمان را در زندگى دنيا و در ( روز رستاخيز ) آن روز كه شاهدان به حق قيام مىكنند يارى مىدهيم » .\r\nو بالآخره در آيه 21 سوره مجادله با قاطعيت تمام از اين غلبه و پيروزى به عنوان يك سنت قطعى سخن مىگويد : كَتَبَ اللَّه لأَغْلِبَنَّ أَنَا وَرُسُلِي : « خداوند مقرر داشته است كه من و رسولانم بطور قطع غلبه خواهيم كرد » ! بديهى است خداوندى كه بر همه چيز توانا است ، و در وعده‌هاى او هرگز تخلف نبوده و نيست ، مىتواند به اين وعده بزرگ خود جامه عمل بپوشاند ، و همانند سنتهاى تخلفناپذير عالم هستى بىكم و كاست مردان حق را پيروز گرداند .\r\nاين وعده الهى يكى از مهمترين مسائلى است كه رهروان راه حق به آن دلگرمند ، و از آن روح و جان مىگيرند ، هر زمان خسته شوند با آن نفس ، تازه مىكنند ، و خون جديدى در عروقشان جارى مىشود .\r\nيك سؤال مهم در اينجا سؤالى مطرح مىشود و آن اينكه : اگر مشيت و اراده الهى بر يارى پيامبران و پيروزى مؤمنان قرار گرفته ، چگونه مشاهده مىكنيم كه در طول تاريخ پرماجراى بشر پيامبرانى به شهادت رسيدند ، و گروه هايى از مؤمنان مواجه با شكست شدند ؟ اگر اين يك سنت تخلف ناپذير الهى است ، پس اين استثناها\r\n","description":"","footnote":"","page_name":" 188 ","page_number":188},
  {"content":"\r\nبراى چيست ؟ ! در پاسخ مىگوئيم :\r\nاولا : پيروزى معنى وسيعى دارد ، و هميشه به معنى غلبه ظاهرى و جسمانى بر دشمن نيست ، گاه پيروزى پيروزى مكتب است ، و مهمترين پيروزى همين است ، فرض كنيد پيامبر اسلام ص در يكى از غزوات شهيد شده بود ، اما مىبينيم آئينش دنيا را گرفته ، آيا ممكن است اين شهادت را به شكست تعبير كنيم ؟\r\nمثال روشنتر اينكه امام حسين ع و يارانش در كربلا واقعا شربت شهادت نوشيدند ، ولى هدف آنها اين بود كه چهره زشت « بنى اميه » را كه مدعى خلافت پيامبر ص بودند اما در حقيقت جامعه اسلامى را به عصر جاهليت باز مىگرداندند نشان دهند ، و به اين هدف بزرگ رسيدند ، مسلمانان را از خطر آنان آگاه كردند و اسلام را از سقوط رهايى بخشيدند ، آيا مىتوان گفت آنها در كربلا مغلوب شدند ؟ ! مهم اين است كه انبياء و جنود الهى يعنى مؤمنان در برابر تمام تلاشهاى مستمر و منسجم دشمنان حق توانستند اهداف خود را در دنيا پيش ببرند و پيروان زيادى پيدا كنند و خط مكتبى خود را تداوم بخشند ، و در برابر آن همه طوفان قد علم كنند و حتى در دنياى امروز افكار اكثريت مردم جهان را به خود متوجه سازند .\r\nنوع ديگر از پيروزى داريم كه پيروزى تدريجى در برابر دشمن در طول قرنها است كه گاه نسلى به ميدان مىآيد و پيروز نمىشود ، اما نسلهاى آينده دنبال كار آنها را مىگيرند و به پيروزى مىرسند ( مانند پيروزى نهايى لشكر اسلام بر لشكر صليبيون بعد از دويست سال ! ) اين نيز پيروزى براى مجموع محسوب مىشود .\r\nثانيا : فراموش نبايد كرد كه وعده خداوند دائر به غلبه مؤمنان يك وعده\r\n","description":"","footnote":"","page_name":" 189 ","page_number":189},
  {"content":"\r\nمشروط است نه مطلق ، و بسيارى از اشتباهات از عدم توجه به اين حقيقت سرچشمه مىگيرد .\r\nزيرا در آيات مورد بحث كلمه « عبادنا » ( بندگان ما ) و « جندنا » ( لشكر ما ) و يا تعبيرات مشابه ديگرى كه در اين زمينه در ساير آيات قرآن آمده ، مانند حِزْبَ اللَّه - و - الَّذِينَ جاهَدُوا فِينا - و - وَلَيَنْصُرَنَّ اللَّه مَنْ يَنْصُرُه و مانند اينها همه دليل روشنى است براى شرائط پيروزى .\r\nما مىخواهيم نه مؤمن مجاهدى باشيم ، و نه جند مخلصى ، و با اين حال بر دشمنان حق و عدالت پيروز شويم ! ما مىخواهيم در مسير الهى با افكار و برنامه‌هاى شيطانى پيش برويم ، بعد تعجب مىكنيم كه چرا مغلوب دشمنان هستيم ، مگر ما به وعده‌هاى خود عمل كرده‌ايم كه از خدا مطالبه وفا به وعده هايش مىكنيم ؟ ! در جنگ احد پيامبر اسلام ص وعده پيروزى به مسلمانان داده بود ، و در مرحله اول جنگ نيز پيروز شدند ، اما گروهى به فكر جمعآورى غنائم و ايجاد تفرقه و نفاق و رها كردن فرمان رسول خدا افتادند ، و در حفاظت از دستاورد پيروزى آغاز جنگ و دره احد كوتاهى كردند ، و همين امر سبب شكست نهايى آنها در آن جنگ شد .\r\nگويا گروهى كه خود را طلبكار مىدانستند خدمت پيامبر اسلام آمدند و با لحن خاصى عرض كردند پس وعده پيروزى چه شد ؟\r\nقرآن جواب بسيار جالبى به آنها گفت كه شاهد گفتار ما است ، فرمود :\r\nوَ لَقَدْ صَدَقَكُمُ اللَّه وَعْدَه إِذْ تَحُسُّونَهُمْ بِإِذْنِه حَتَّى إِذا فَشِلْتُمْ وَتَنازَعْتُمْ فِي الأَمْرِ وَعَصَيْتُمْ مِنْ بَعْدِ ما أَراكُمْ ما تُحِبُّونَ مِنْكُمْ مَنْ يُرِيدُ الدُّنْيا وَمِنْكُمْ مَنْ يُرِيدُ الآخِرَةَ ثُمَّ صَرَفَكُمْ عَنْهُمْ لِيَبْتَلِيَكُمْ وَلَقَدْ عَفا عَنْكُمْ وَاللَّه ذُو فَضْلٍ عَلَى الْمُؤْمِنِينَ :\r\n","description":"","footnote":"","page_name":" 190 ","page_number":190},
  {"content":"\r\n« خداوند وعده خود را به شما ( در باره پيروزى بر دشمن در احد ) محقق ساخت ، در آن هنگام كه ( در آغاز جنگ ) دشمنان را به فرمان او مىكشتيد ، و اين پيروزى هم چنان ادامه داشت تا اينكه سست شديد ، و در كار خود به نزاع پرداختيد ، و بعد از آنكه ( به مطلوب خود رسيديد ) و آنچه را دوست مىداشتيد خداوند به شما نشان داد ، نافرمانى كرديد ، بعضى از شما خواهان دنيا بودند ، و بعضى خواهان آخرت ( با اين حال باز شما را از شكست كامل نجات داد ) و آنها را از شما منصرف ساخت تا شما را بيازمايد ، و شما را مشمول عفو خود قرار داد ، و خداوند نسبت به مؤمنان فضل و بخشش دارد » ( آل عمران آيه 152 ) .\r\nتعبيراتى مانند « فشلتم » ( سست شديد ) .\r\n« تنازعتم » ( به اختلاف پرداختيد ) .\r\n« عصيتم » ( نافرمانى كرديد ) .\r\nبه خوبى نشان مىدهد كه آنها شرائط نصرت الهى و پيروزى بر دشمن را رها كردند ، در نتيجه به مقصود خود نرسيدند .\r\nآرى خداوند هرگز قول نداده است كه هر كس نام خود را مسلمان و سرباز اسلام نهاد ، و دم از جند اللَّه ، و حزب اللَّه زد ، در تمام صحنه‌ها بر دشمن غلبه كند ، اين وعده الهى مخصوص كسانى است كه از قلب و جان خواهان رضاى خدا و از نظر عمل در خط فرمان او باشند و تقوا و امانت را فراموش نكنند .\r\nنظير همين سؤال و جواب را در مورد « دعا » و « وعده اجابت » الهى نيز گفته‌ايم ( 1 ) .\r\nسپس در ادامه اين آيات هم براى دلدارى پيامبر ص و مؤمنان و تاكيد بر پيروزى ، و هم تهديد مشركان بى خبر مىگويد : « از آنها روى بگردان و آنها\r\n\r\n","description":"","footnote":"\r\n( 1 ) به جلد اول تفسير « نمونه » ذيل آيه 186 سوره « بقره » مراجعه فرمائيد .\r\n","page_name":" 191 ","page_number":191},
  {"content":"\r\nرا تا زمان معينى به حال خود بگذار « ! ( * ( فَتَوَلَّ عَنْهُمْ حَتَّى حِينٍ ) * ) .\r\nتهديدى است پر معنى و هولانگيز كه از اطمينان به پيروزى نهايى سرچشمه مىگيرد ، به خصوص اينكه تعبير « حتى حين » ( تا مدتى ) به صورت سربسته اداء شده است ، اما تا چه مدت ؟ تا زمان هجرت ؟ تا موقع جنگ بدر ؟ تا فتح مكه ؟\r\nو يا زمانى كه شرائط قيام نهايى و عمومى مسلمانان بر ضد اين كوردلان فراهم گردد ؟\r\nدقيقا معلوم نيست .\r\nنظير اين تعبير در آيات ديگر قرآن نيز ديده مىشود : گاه مىگويد :\r\nفَأَعْرِضْ عَنْهُمْ وَتَوَكَّلْ عَلَى اللَّه « از آنها روى بگردان و بر خدا توكل كن » ( نساء - 81 ) .\r\nدر جاى ديگر مىگويد : قُلِ اللَّه ثُمَّ ذَرْهُمْ فِي خَوْضِهِمْ يَلْعَبُونَ : « بگو اللَّه ، سپس آنها را رها كن كه در دروغهاى خود بازى كنند » ( انعام - 91 ) .\r\nسپس اين جمله را با تهديد ديگرى تاكيد كرده ، مىفرمايد : « وضع آنها را بنگر ( چه بىمحتوا است لجاجتهايشان ، دروغهايشان ، خرافاتشان ، و خيره سريهايشان را ) اما به زودى آنها نيز نتيجه شوم كار خود را مىبينند » ( * ( وَأَبْصِرْهُمْ فَسَوْفَ يُبْصِرُونَ ) * ) .\r\nبه زودى پيروزى تو و مؤمنان ، و شكست ذلتبار خود را در اين دنيا ، و مجازات الهى را در جهان ديگر خواهند ديد .\r\nو از آنجا كه اين خيره سران بىشرم پيوسته اين سخن را تكرار مىكردند كه وعده عذاب الهى چه شد ؟ و اگر راست مىگويى چرا معطلى ؟ قرآن با لحنى تهديدآميز در پاسخ آنها مىگويد : « آيا اينها براى عذاب ما عجله مىكنند » ؟\r\nگاه مىگويند مَتى هذَا الْوَعْدُ ( اين وعده الهى چه شده ) و گاه مىگويند\r\n","description":"","footnote":"","page_name":" 192 ","page_number":192},
  {"content":"\r\n« مَتى هذَا الْفَتْحُ » ( اين پيروزى كى خواهد آمد ) ( أَ فَبِعَذابِنا يَسْتَعْجِلُونَ ) .\r\n« اما هنگامى كه عذاب ما در صحن خانه شان فرود آيد و روزگارشان تيره و تار شود ، آن روز مىفهمند چه بد و خطرناك است صبح انذارشده گان » ( * ( فَإِذا نَزَلَ بِساحَتِهِمْ فَساءَ صَباحُ الْمُنْذَرِينَ ) * ) ( 1 ) .\r\nتعبير به « ساحة » ( صحن خانه و فضاى ميان خانه‌ها ) براى اين است كه نزول عذاب را در متن زندگى آنها مجسم كند ، و مبدل شدن كانون آرامش آنها را به كانونى از وحشت و اضطراب نشان دهد .\r\nتعبير به « * ( صَباحُ الْمُنْذَرِينَ ) * » ( صبح انذارشدگان ) ممكن است اشاره به اين باشد كه عذاب الهى بر اين قوم لجوج و ستمگر - همانند بسيارى از اقوام پيشين - صبحگاهان فرود مىآيد .\r\nو يا به اين معنى است كه مردم همگى در انتظار اين هستند كه صبحشان با خير و نيكى شروع شود اما اينها صبحگاهانى بد و تيره و تار در پيش دارند .\r\nو يا اينكه صبح موقع بيدارى است ، اينها نيز زمانى بيدار مىشوند كه راه نجاتى باقى نمانده و كار از كار گذشته است .\r\n\r\n","description":"","footnote":"\r\n( 1 ) اين جمله محذوفى دارد و تقدير چنين است : « فساء الصباح صباح المنذرين » .\r\n","page_name":" 193 ","page_number":193},
  {"content":"\r\n\r\n[ سوره الصافات ‹ 37 › : آيات 178 تا 182 
  ]\r\nوَ تَوَلَّ عَنْهُمْ حَتَّى حِينٍ ‹ 178 › وَأَبْصِرْ فَسَوْفَ يُبْصِرُونَ ‹ 179 › سُبْحانَ رَبِّكَ رَبِّ الْعِزَّةِ عَمَّا يَصِفُونَ ‹ 180 › وَسَلامٌ عَلَى الْمُرْسَلِينَ ‹ 181 › وَالْحَمْدُ لِلَّه رَبِّ الْعالَمِينَ ‹ 182 ›\r\n\r\nترجمه :\r\n178 - از آنها روى بگردان تا زمان معينى .\r\n179 - و وضع كارشان را ببين ، آنها نيز به زودى ( محصول اعمال خود را ) مىبينند .\r\n180 - منزه است پروردگار ، پروردگار عزت ( و قدرت ) از توصيفهايى كه آنها مىكنند .\r\n181 - و سلام بر رسولان .\r\n182 - و حمد و ستايش مخصوص خداوندى است كه پروردگار عالميان است .\r\n\r\nتفسير :\r\n\r\nبه آنها اعتنا مكن !\r\nگفتيم آيات آخر اين سوره در حقيقت وسيله اى است براى دلدارى پيامبر و مؤمنان راستين و تهديدى است براى كفار لجوج .\r\nدو آيه نخست از آيات مورد بحث همان است كه قبلا هم آمده بود ، و بار ديگر براى تاكيد در اينجا تكرار مىشود ، با لحنى تهديدآميز مىفرمايد : « از\r\n","description":"","footnote":"","page_name":" 194 ","page_number":194},
  {"content":"\r\nآنها روى بگردان و آنان را به حال خود واگذار تا مدت معينى « ( * ( وَتَوَلَّ عَنْهُمْ حَتَّى حِينٍ ) * ) .\r\n« لجاجت و كارشكنى آنها و تكذيب و انكارشان را بنگر كه آنها نيز به زودى نتيجه كار خود را مىنگرند » ! ( * ( وَأَبْصِرْ فَسَوْفَ يُبْصِرُونَ ) * ) .\r\nاين تكرار چنان كه گفتيم به خاطر تاكيد است كه آنها بدانند اين يك مساله قطعى است كه به زودى مجازات و شكست و ناكامى خود را خواهند ديد ، و به نتائج مرارتبار اعمالشان گرفتار مىشوند و پيروزى مؤمنان نيز قطعى و مسلم است .\r\nيا به خاطر اين است كه نخست آنها را به مجازات دنيا تهديد مىكند و بار دوم به مجازات و كيفر الهى در آخرت .\r\nسپس سوره را با سه جمله پرمعنى در باره « خداوند » و « پيامبران » و « جهانيان » پايان مىدهد .\r\nمىفرمايد : « منزه است پروردگار تو ، پروردگار عزت و قدرت از اين توصيفهاى بىاساسى كه مشركان و جاهلان مىكنند » ( * ( سُبْحانَ رَبِّكَ رَبِّ الْعِزَّةِ عَمَّا يَصِفُونَ ) * ) .\r\nگاه فرشتگان را دختران او مىنامند ، گاه در ميان او و جن نسبى قائل مىشوند ، و گاه موجودات بىارزشى همچون قطعات سنگ و چوب را همرديف او قرار مىدهند .\r\nتكيه بر عزت ( قدرت مطلق و شكست ناپذير ) در حقيقت به معنى كشيدن خط بطلان بر تمام اين معبودهاى خيالى است .\r\nدر آيات اين سوره گاه سخن از تسبيح و تنزيه « عباد اللَّه المخلصين » به ميان آمده ، و گاه سخن از تسبيح فرشتگان ، و در اينجا سخن از تسبيح و تنزيه خداوند\r\n","description":"","footnote":"","page_name":" 195 ","page_number":195},
  {"content":"\r\nنسبت به ذات پاكش مىباشد .\r\nو در جمله دوم همه پيامبران را مورد لطف بىپايان خويش قرار داده و مىگويد : « سلام بر رسولان » ( * ( وَسَلامٌ عَلَى الْمُرْسَلِينَ ) * ) .\r\nسلامى كه نشانه سلامت و عافيت از هر گونه عذاب و كيفر روز قيامت ، سلامى كه امان در برابر شكستها و دليل بر پيروزى بر دشمنان است .\r\nقابل توجه اينكه در آيات اين سوره بر بسيارى از پيامبران جداگانه سلام فرستاده ، در آيه 79 فرمود : سَلامٌ عَلى نُوحٍ فِي الْعالَمِينَ ، و در آيه 109 سَلامٌ عَلى إِبْراهِيمَ ، و در آيه 120 سَلامٌ عَلى مُوسى وَهارُونَ و در آيه 130 سَلامٌ عَلى إِلْياسِينَ .\r\nاما در اينجا تمام اين سلامها و غير اينها را در يك جمله خلاصه و جمعبندى كرده مىفرمايد : « سلام بر همه پيامبران مرسل » .\r\nو سرانجام آخرين جمله سخن را با حمد الهى پايان داده مىگويد :\r\n« حمد و ستايش مخصوص خداوندى است كه پروردگار جهانيان است » ( * ( وَالْحَمْدُ لِلَّه رَبِّ الْعالَمِينَ ) * ) .\r\nسه آيه اخير مىتواند اشاره و مرورى اجمالى بر تمام اين مسائل اين سوره باشد ، چرا كه بخش مهمى از اين سوره پيرامون توحيد و مبارزه با انواع شرك بود ، و آيه اول با تسبيح و تنزيه خداوند از توصيفهاى مشركان همه را بازگو مىكند .\r\nبخش ديگرى از اين سوره بيان گوشه هايى از حالات هفت پيامبر بزرگ بود ، آيه دوم اشاره اى به آنها است .\r\nو بالآخره بخش ديگرى از نعمتهاى الهى ، مخصوصا انواع نعمتهاى بهشتى ،\r\n","description":"","footnote":"","page_name":" 196 ","page_number":196},
  {"content":"\r\nو پيروزى جنود الهى بر لشكر كفر سخن مىگفت ، و حمد و ستايش خدا در پايان كار اشاره اى به همه اينها است .\r\nبعضى از مفسران تحليل ديگرى در مورد آيات سه گانه آخر اين سوره دارند ، و آن اين است :\r\nمهمترين مسائلى كه انسان را به خود مشغول مىدارد معرفت سه چيز است :\r\nنخست معرفت خداوند عالم به مقدار توانايى بشر ، و آخرين كارى كه انسان در اين زمينه مىتواند انجام دهد سه امر است :\r\nمنزه دانستن او از آنچه شايسته مقام او نيست كه با لفظ « سبحان » بيان شده .\r\nو توصيف او به تمام صفات كمال كه با كلمه « رب » كه دليل بر حكمت و رحمت خداوند و مالكيت و تربيت موجودات است اشاره شده .\r\nو منزه بودن از هر گونه شريك و نظير كه در جمله « * ( عَمَّا يَصِفُونَ ) * » آمده است .\r\nدومين مساله مهم در زندگانى انسانها مساله تكميل نقائص است كه آن نيز بدون وجود رهبران الهى و ارشاد كنندگان آسمانى ممكن نيست ، و جمله * ( سَلامٌ عَلَى الْمُرْسَلِينَ ) * اشاره اى به آن است .\r\nسومين مساله مهم در زندگى انسان اين است كه بداند سرنوشت او بعد از مردن چگونه خواهد بود ؟ در اينجا توجه به نعمتهاى « رب العالمين » و مقام غنا و رحمت و لطف او ، به انسان آرامش مىدهد - * ( وَالْحَمْدُ لِلَّه رَبِّ الْعالَمِينَ ) * ( 1 ) .\r\n\r\n","description":"","footnote":"\r\n( 1 ) تفسير كبير فخر رازى جلد 26 صفحه 173 .\r\n","page_name":" 197 ","page_number":197},
  {"content":"\r\n\r\nنكته : آنچه در پايان هر كار بايد به آن انديشيد\r\nدر روايات متعددى كه گاه از شخص پيامبر گرامى اسلام ص و گاه از امير مؤمنان ع و گاه از امام باقر ع نقل شده مىخوانيم :\r\nمن اراد ان يكتال بالمكيال الاوفى ( من الاجر يوم القيامة ) فليكن آخر كلامه فى مجلسه * ( سُبْحانَ رَبِّكَ رَبِّ الْعِزَّةِ عَمَّا يَصِفُونَ وَسَلامٌ عَلَى الْمُرْسَلِينَ وَالْحَمْدُ لِلَّه رَبِّ الْعالَمِينَ ) *\r\n: « كسى كه مىخواهد در روز قيامت اجر و پاداش او با پيمانه بزرگ و كامل داده شود بايد آخرين سخنش در هر مجلسى كه مىنشيند اين بوده باشد * ( سُبْحانَ رَبِّكَ رَبِّ الْعِزَّةِ عَمَّا يَصِفُونَ وَسَلامٌ عَلَى الْمُرْسَلِينَ وَالْحَمْدُ لِلَّه رَبِّ الْعالَمِينَ ) * » ( 1 ) .\r\nآرى مجلس خود را با تنزيه ذات خدا ، و درود فرستادن بر پيامبران او ، و حمد و شكر در برابر نعمتهاى پروردگار پايان دهد ، تا اگر كارى نادرست يا سخنى ناروا در آن مجلس از او سر زده جبران گردد .\r\nدر كتاب توحيد صدوق چنين آمده است كه يكى از دانشمندان شام به خدمت امام باقر ع رسيد عرض كرد : آمده‌ام از شما مساله اى سؤال كنم كه هيچ كس تا كنون به درستى براى من تفسير نكرده است ، از سه گروه سؤال كردم هر كدام جوابى بر خلاف ديگرى گفتند .\r\nامام باقر ع فرمود مساله تو چيست ؟\r\nعرض كرد سؤال من اين است كه نخستين چيزى را كه خداوند متعال آفريد چه بود ؟ بعضى به من گفته‌اند « قدرت » بوده و بعضى « علم » و بعضى « روح » .\r\nفرمود : « هيچيك پاسخ صحيح به تو نداده‌اند ، اكنون به تو خبر مىدهم\r\n\r\n","description":"","footnote":"\r\n( 1 ) « مجمع البيان » ذيل آيات مورد بحث و « اصول كافى » و « من لا يحضر » ( طبق نقل تفسير نور الثقلين جلد 4 صفحه 440 ) .\r\n","page_name":" 198 ","page_number":198},
  {"content":"\r\nكه در آغاز خدا بود و چيزى غير از او نبود ، و در عين حال قادر و عزيز بود و هنوز عزتى آفريده نشده بود « ( او در ذات پاكش هم قدرت داشت و هم علم بىآنكه نياز به آفرينش علم و قدرت داشته باشد ) سپس افزود : « اين همان چيزى است كه خدا مىفرمايد » * ( سُبْحانَ رَبِّكَ رَبِّ الْعِزَّةِ عَمَّا يَصِفُونَ ) * » ( 1 ) اشاره به اين كه سخنانى كه اين و آن به تو گفته‌اند سخنان شركآلودى بوده كه مشمول اين آيه مىباشد خداوند از ازل قادر و عالم و عزيز بوده است .\r\nپروردگارا ! خودت قول داده اى كه رسولانت را يارى و جنودت را پيروز گردانى ، ما را در خط رسولان ، و در صفوف جنودت قرار ده ، و بر دشمنان خونخوارى كه از شرق و غرب عالم براى نابودى و خاموش كردن نور قرآن برخاسته‌اند پيروز فرما ! بارالها ! ما را از آلودگى به هر گونه شرك ، و انحراف از طريق توحيد مصون و محفوظ دار .\r\nخداوندا ! مشكلاتى كه انبياى مرسل در طول تاريخ در برابر لشكر شرك و كفر داشتند هم اكنون در برابر جامعه اسلامى ما مجسم شده است ، همان سلامى را كه مايه سلامت پيامبران مرسل بود شامل حال ما در اين معركه‌ها فرما .\r\nآمين يا رب العالمين پايان سوره صافات جمعه 22 ماه مبارك رمضان 1404 اول تير ماه 1363\r\n\r\n","description":"","footnote":"\r\n( 1 ) تفسير « نور الثقلين » جلد 4 صفحه 440 .\r\n","page_name":" 199 ","page_number":199},
  {"content":"\r\n","description":"","footnote":"","page_name":" 200 ","page_number":200},
  {"content":"\r\n\r\n‹ 38 › سوره « ص » اين سوره در مكه نازل شده و داراى 88 آيه است\r\nتاريخ شروع 23 رمضان 1404 برابر با 2 : 4 : 1363\r\n","description":"","footnote":"","page_name":" 201 ","page_number":201},
  {"content":"\r\n","description":"","footnote":"","page_name":" 202 ","page_number":202},
  {"content":"\r\n\r\nمحتواى سوره « ص »\r\nاين سوره در حقيقت مكملى براى سوره « صافات » است ، و استخوان بندى مطالبش شباهت زيادى با استخوان بندى سوره « صافات » دارد ، و از اين نظر كه سوره مكى است تمام ويژگيهاى اين سوره‌ها را در زمينه بحث از مبدء و معاد و رسالت پيامبر اسلام ص در بر دارد ، و آن را با مطالب حساس ديگرى آميخته ، و در مجموع معجونى شفابخش براى همه جويندگان راه حق فراهم ساخته است .\r\nمحتواى اين سوره را در پنج بخش مىتوان خلاصه كرد :\r\nبخش اول از مساله توحيد و مبارزه با شرك و مساله نبوت پيامبر اسلام ص و سرسختى و لجاجت دشمنان مشرك در برابر اين دو امر سخن مىگويد .\r\nبخش دوم گوشه هايى از تاريخ نه نفر از پيامبران خدا را منعكس ساخته ، و بالخصوص از « داود » و « سليمان » و « ايوب » بحث بيشترى دارد ، مشكلات آنها را در زندگى و دعوت به سوى خدا منعكس مىسازد تا درسى باشد آموزنده براى مؤمنان نخستين كه در آن موقع تحت فشار شديدى قرار داشتند .\r\nبخش سوم سخن از سرنوشت كفار طاغى و ياغى در قيامت و تخاصم و جنگ و جدال آنها در دوزخ مىگويد ، و به مشركان و افراد بىايمان نشان مىدهد كه پايان كار آنها به كجا خواهد رسيد .\r\nچهارمين بخش سخن از آفرينش انسان و مقام والاى او و سجده كردن فرشتگان براى آدم مىگويد ، و نشان مىدهد كه فاصله قوس صعودى و نزولى انسان تا چه حد عظيم است ، تا اين كوردلان بى خبر به ارزش وجودى خويش پى برند ، و در برنامه‌هاى انحرافى خود تجديد نظر كنند و از زمره شياطين بدر آيند .\r\n","description":"","footnote":"","page_name":" 203 ","page_number":203},
  {"content":"\r\nپنجمين و آخرين بخش تهديدى است براى همه دشمنان لجوج ، و تسلى خاطرى است براى پيامبر اسلام ص و بيان اين واقعيت كه او در دعوت خود هيچگونه اجر و مزدى از كسى نمىطلبد ، و هيچ درد و رنجى براى كسى نمىخواهد .\r\n\r\nفضيلت تلاوت اين سوره\r\nدر فضيلت اين سوره كه به خاطر آغازش به نام سوره « ص » ناميده شده ، در روايتى از پيامبر گرامى اسلام ص مىخوانيم :\r\nمن قرء سورة « ص » اعطى من الاجر به وزن كل جبل سخره اللَّه لداود حسنات و عصمه اللَّه ان يصر على ذنب صغيرا او كبيرا :\r\nكسى كه سوره « ص » را بخواند به اندازه هر كوهى كه خدا مسخر داود فرموده بود « حسنه » به او مىدهد ، و از آلوده شدن و اصرار بر گناه صغير و كبير حفظ مىكند » ( 1 ) .\r\nو در حديث ديگرى از امام باقر ع چنين آمده :\r\nمن قرء سورة « ص » فى ليلة الجمعة اعطى من خير الدنيا و الآخرة ما لم يعط احد من الناس الا نبى مرسل او ملك مقرب ، و ادخله اللَّه الجنة و كل من احب من أهل بيته حتى خادمه الذى يخدمه :\r\n« كسى كه سوره » ص « را در شب جمعه بخواند از خير دنيا و آخرت آن قدر ( از سوى خداوند ) به او بخشيده مىشود كه به هيچكس داده نشده ، جز پيامبران مرسل ، و فرشتگان مقرب ، و خدا او و تمام كسانى را كه از خانواده اش مورد علاقه او هستند وارد بهشت مىكند ، حتى خدمتگزارى كه به او خدمت مىكرده » ( 2 ) .\r\n\r\n","description":"","footnote":"\r\n( 1 ) مجمع البيان آغاز سوره صاد ( جلد 8 صفحه 463 ) .\r\n( 2 ) همان مدرك .\r\n","page_name":" 204 ","page_number":204},
  {"content":"\r\nهر گاه محتواى اين سوره را در كنار اين پاداشها بچينيم ، پيوند و ارتباط اين اجر و پاداشها با آن تعليمات روشن مىشود ، و بار ديگر تاكيدى است بر اين حقيقت كه منظور تلاوت خشك و بيروح نيست ، بلكه تلاوتى است انديشه بر انگيز ، و تصميمآفرين ، انديشه و تصميمى كه انگيزه عمل گردد ، و محتواى سوره را در زندگى انسان پياده كند .\r\n","description":"","footnote":"","page_name":" 205 ","page_number":205},
  {"content":"\r\n\r\n[ سوره ص ‹ 38 › : آيات 1 تا 3 
  ]\r\nبِسْمِ اللَّه الرَّحْمنِ الرَّحِيمِ\r\nص وَالْقُرْآنِ ذِي الذِّكْرِ ‹ 1 › بَلِ الَّذِينَ كَفَرُوا فِي عِزَّةٍ وَشِقاقٍ ‹ 2 › كَمْ أَهْلَكْنا مِنْ قَبْلِهِمْ مِنْ قَرْنٍ فَنادَوْا وَلاتَ حِينَ مَناصٍ ‹ 3 ›\r\n\r\nترجمه :\r\nبنام خداوند بخشنده بخشايشگر 1 - ص ، سوگند به قرآنى كه متضمن ذكر است ( كه اين كتاب اعجاز الهى است ) .\r\n2 - ولى كافران گرفتار غرور و اختلافند .\r\n3 - چه بسيار اقوامى را كه پيش از آنها هلاك كرديم و به هنگام نزول عذاب فرياد مىزدند ، ولى وقت نجات گذشته بود\r\n\r\nشان نزول :\r\nدر كتب تفسير و حديث شان نزولهاى مشابهى براى آيات آغاز اين سوره وارد شده است كه به يكى از آنها كه مشروحتر و جامعتر است در اينجا اشاره مىكنيم و آن حديثى است كه مرحوم كلينى از امام باقر ع نقل مىكند :\r\n« ابو جهل و جماعتى از قريش نزد ابو طالب عموى پيامبر ص آمدند و گفتند : فرزند برادرت ما را آزار داده ، و خدايان ما را نيز ناراحت ساخته\r\n","description":"","footnote":"","page_name":" 206 ","page_number":206},
  {"content":"\r\nاست ! او را بخوان و به او دستور ده دست از خدايان ما بردارد تا ما هم ناسزا به خداى او نگوئيم ! ابو طالب كسى را خدمت پيامبر ص فرستاد ، هنگامى كه پيامبر ص وارد خانه شد و به اطراف اطاق نگاه كرد ديد كسى جز مشركان در كنار ابو طالب نيست ، گفت :\r\nالسلام على من اتبع الهدى\r\n« سلام بر كسانى كه پيرو هدايتند » ! سپس نشست ، ابو طالب سخنان آنها را براى پيامبر ص شرح داد .\r\nپيامبر ص در جواب فرمود :\r\nاو هل لهم فى كلمة خير لهم يسودون بها العرب و يطاون اعناقهم :\r\n« آيا آنها حاضرند جمله اى را با من موافقت كنند و در سايه آن بر تمام عرب پيشى گيرند و حكومت كنند » ؟ ! ابو جهل ( كه از اين سخن به وجد آمده بود و انتظار داشت كليد حكومت بر عرب را از دست پيامبر بگيرد ) گفت : بله موافقيم ، منظورت كدام جمله است ؟\r\nپيغمبر ص فرمود :\r\nتقولون لا إله الا اللَّه ! :\r\n« بگوئيد معبودى جز اللَّه نيست » ! ( و اين بتها را كه مايه بدبختى و ننگ و عقبافتادگى شماست دور بريزيد ) .\r\nهنگامى كه حضار اين جمله را شنيدند آن چنان وحشت كردند كه انگشتها در گوش گذاردند و با سرعت خارج شدند ، و مىگفتند ، چنين چيزى را تا كنون نشنيده‌ايم ، اين يك دروغ است .\r\nاينجا بود كه آيات آغاز سوره « ص » نازل شد ( 1 ) .\r\n\r\n","description":"","footnote":"\r\n( 1 ) « اصول كافى » ( طبق نقل نور الثقلين جلد 4 صفحه 441 ) .\r\n","page_name":" 207 ","page_number":207},
  {"content":"\r\n\r\nتفسير : وقت نجات شما گذشته است\r\nباز در نخستين آيه اين سوره به يكى از حروف مقطعه ( ص ) برخورد مىكنيم و همان گفتگوهاى پيشين در تفسير اين حروف مقطعه مطرح مىشود كه آيا اينها اشاره به عظمت قرآن مجيد است كه از مواد ساده اى همچون حروف الفبا تشكيل شده ، با محتوايى كه جهان انسانيت را دگرگون مىسازد ؟ و اين قدرتنمايى عجيب خدا است كه از آن مواد ساده چنين تركيب شگرفى به وجود آورده .\r\nيا اشاره به اسرار و رموزى است كه ميان خداوند و پيامبرش بوده و پيامى است از آشنا به سوى آشنا .\r\nو يا تفسيرهاى ديگر .\r\nجمعى از مفسران در اينجا مخصوصا روى علامت اختصارى بودن « ص » نسبت به « اسماء اللَّه » يا غير آن تكيه كرده‌اند ، چرا كه بسيارى از اسماء اللَّه با « ص » شروع مىشود مانند « صادق » و « صمد » و « صانع » و يا اشاره به جمله « صدق اللَّه » است كه در يك حرف خلاصه شده است .\r\nشرح بيشتر پيرامون تفسير مقطعه را در آغاز سوره‌هاى بقره ، آل عمران و اعراف ( در جلد اول و دوم و ششم ) مطالعه فرمائيد .\r\nسپس مىفرمايد : « سوگند به قرآنى كه داراى ذكر است كه تو بر حقى و اين كتاب اعجاز الهى است » ( * ( وَالْقُرْآنِ ذِي الذِّكْرِ ) * ) ( 1 ) .\r\nقرآن هم خودش ذكر است و هم داراى ذكر « ذكر » به معنى يادآورى و زدودن زنگار غفلت از صفحه دل ، ياد خدا ، ياد نعمتهاى او ، ياد دادگاه بزرگ\r\n\r\n","description":"","footnote":"\r\n( 1 ) جمله « * ( وَالْقُرْآنِ ذِي الذِّكْرِ ) * » جمله قسميه است كه جواب آن محذوف است ، و تقدير آن را چنين ذكر كرده‌اند : « و القرآن ذى الذكر انك صادق و ان هذا الكلام معجز .\r\n","page_name":" 208 ","page_number":208},
  {"content":"\r\nرستاخيز ، و ياد هدف خلقت انسان .\r\nآرى عامل مهم بدبختى انسانها فراموشى و غفلت است ، و قرآن مجيد آن را زائل مىكند .\r\nقرآن در باره منافقان مىگويد : نَسُوا اللَّه فَنَسِيَهُمْ : « آنها خدا را فراموش كردند و خدا نيز آنها را فراموش نمود » ( و رحمتش را از آنها قطع كرد ) ( توبه - 67 ) .\r\nو در همين سوره ( ص ) آيه 26 در باره گمراهان مىخوانيم : إِنَّ الَّذِينَ يَضِلُّونَ عَنْ سَبِيلِ اللَّه لَهُمْ عَذابٌ شَدِيدٌ بِما نَسُوا يَوْمَ الْحِسابِ : « كسانى كه از راه خداوند گمراه مىشوند عذاب شديدى به خاطر فراموش كردن روز حساب دارند » .\r\nآرى بلاى بزرگ گمراهان و گنهكاران همان فراموشى است ، تا آنجا كه حتى خويشتن و ارزشهاى وجودى خويش را فراموش مىكنند ، چنان كه قرآن مىگويد : وَلا تَكُونُوا كَالَّذِينَ نَسُوا اللَّه فَأَنْساهُمْ أَنْفُسَهُمْ أُولئِكَ هُمُ الْفاسِقُونَ :\r\n« مانند كسانى نباشيد كه خدا را فراموش كردند ، خداوند خودشان نيز از يادشان برد ، آنها فاسقانند » ! ( حشر - 19 ) .\r\nو قرآن وسيله اى براى شكافتن اين پرده‌هاى نسيان ، و نورى براى بر طرف ساختن ظلمات غفلت و فراموشكارى است ، آياتش انسان را به ياد خدا و معاد مىاندازد و جمله هايش انسان را به ارزشهاى وجودى خويش آشنا مىسازد .\r\nدر آيه بعد مىگويد : اگر مىبينى آنها در برابر اين آيات روشنگر و قرآن بيداركننده تسليم نمىشوند نه به خاطر اين است كه پرده اى بر اين كلام حق افتاده « بلكه كافران گرفتار تكبر و غرورى هستند كه آنها را از قبول حق باز داشته ، و عداوت و عصيانى كه آنها را از پذيرش دعوت تو مانع مىشود » ( * ( بَلِ الَّذِينَ\r\n","description":"","footnote":"","page_name":" 209 ","page_number":209},
  {"content":"\r\n* ( كَفَرُوا فِي عِزَّةٍ وَشِقاقٍ ) * ) .\r\n« عزة » به گفته « راغب » در « مفردات » حالتى است كه مانع مغلوب شدن انسان مىگردد ( حالت شكستناپذيرى ) و در اصل از « عزاز » به معنى سر زمين صلب و محكم و نفوذناپذير گرفته شده است . . . و آن بر دو گونه است گاه « عزت ممدوح » و شايسته است ، چنان كه ذات پاك خدا را به « عزيز » توصيف مىكنيم ، و گاه « عزت مذموم » و آن نفوذناپذيرى در مقابل حق و تكبر از پذيرش واقعيات مىباشد ، و اين عزت در حقيقت ذلت است ! « شقاق » از ماده « شق » در اصل به معنى شكاف است ، سپس به معنى اختلاف نيز به كار رفته ، زيرا اختلاف سبب مىشود كه هر گروهى در شقى قرار گيرد .\r\nقرآن در اينجا مساله نفوذناپذيرى و كبر و غرور و پيمودن راه جدايى و شكاف و تفرقه را عامل بدبختى كفار شمرده ، آرى اينها صفات زشت و شومى است كه روى چشم و گوش انسان پرده مىافكند ، و حس تشخيص را از انسان مىگيرد ، و چه دردناك است كه چشم باز باشد و گوش باز اما آدمى كور باشد و كر ؟\r\nدر آيه 206 سوره « بقره » مىخوانيم : وَإِذا قِيلَ لَه اتَّقِ اللَّه أَخَذَتْه الْعِزَّةُ بِالإِثْمِ فَحَسْبُه جَهَنَّمُ وَلَبِئْسَ الْمِهادُ : « هنگامى كه به او ( منافق ) گفته مىشود از خدا بترس لجاجت و تعصب و غرور او را مىگيرد و به گناه مىكشاند ، آتش دوزخ براى او كافى است و چه جايگاه بدى » ؟\r\nسپس براى بيدار ساختن اين مغروران غافل دست آنها را گرفته ، به گذشته تاريخ بشر مىبرد ، و سرنوشت اقوام مغرور و متكبر و لجوج را به آنها نشان مىدهد ، شايد عبرت گيرند ، مىگويد : « چه بسيار اقوامى كه قبل از آنها بودند و ما آنها را ( به خاطر تكذيب پيامبران و انكار آيات الهى و ظلم و گناه ) هلاك كرديم » ( * ( كَمْ أَهْلَكْنا مِنْ قَبْلِهِمْ مِنْ قَرْنٍ ) * ) .\r\n","description":"","footnote":"","page_name":" 210 ","page_number":210},
  {"content":"\r\n« و به هنگام نزول عذاب فرياد استغاثه آنها بلند شد ، اما چه سود كه دير شده بود ، و زمان نجات سپرى شده بود » ( * ( فَنادَوْا وَلاتَ حِينَ مَناصٍ ) * ) .\r\nآن روز كه پيامبران الهى و اولياى حق آنها را اندرز دادند و از عاقبت شوم اعمالشان بر حذر داشتند نه تنها گوش شنوا نداشتند بلكه به استهزاء و سخريه و آزار مؤمنان و حتى قتل آنها پرداختند ، و فرصتها از دست رفت و پلهاى پشت سر ويران گشت ، و در حالى عذاب استيصال براى نابودى آنها نازل شد كه درهاى توبه و بازگشت همه بسته شده بود و فريادهاى استغاثه آنها به جايى نرسيد ! واژه لات براى نفى است و در اصل « لاء نافيه » بوده ، و « تاء تانيث » براى تاكيد بر آن افزوده شده است ( 1 ) .\r\n« مناص » از ماده « نوص » به معنى پناهگاه و فريادرس است ، مىگويند عرب هنگامى كه حادثه سخت و وحشتناكى رخ مىداده مخصوصا در جنگها اين كلمه را تكرار مىكرد و مىگفت « مناص ، مناص » يعنى پناهگاه كجا است ، پناهگاه كجاست ؟ و چون اين مفهوم با فرار مقارن است گاهى به معنى محل فرار نيز آمده است ( 2 ) .\r\nبه هر حال اين غافلان مغرور تا فرصت در دست داشتند كه به آغوش پر مهر لطف خدا پناه برند از آن استفاده نكردند ، و به هنگامى كه فرصتها از دست رفت\r\n\r\n","description":"","footnote":"\r\n( 1 ) بعضى نيز « تا » را « زائده » و براى مبالغه دانسته‌اند ( مانند علامه ) همانگونه كه بعضى « لا » را در اينجا « نافية للجنس » دانسته‌اند ، و بعضى « مشبه به ليس » و به هر حال بعد از اضافه « تا » به آن احكام ويژه اى پيدا مىكند از جمله اينكه حتما در مورد زمان به كار مىرود ، ديگر اينكه دائما اسم يا خبر آن محذوف است ، و تنها يكى از اين دو در كلام ذكر مىشود ، بنا بر اين جمله « * ( وَلاتَ حِينَ مَناصٍ ) * » در تقدير « و لات الحين حين مناص » بوده است .\r\n( 2 ) مفردات راغب تفسير فخر رازى ، تفسير روح المعانى و كتاب مجمع البحرين ماده « نوص » .\r\n","page_name":" 211 ","page_number":211},
  {"content":"\r\nو عذاب استيصال نازل شد اين فريادهاى استغاثه و تلاش براى پيدا كردن راه فرار و پناهگاه به جايى نمىرسد .\r\nاين سنت پروردگار در همه اقوام پيشين بوده ، و در آينده نيز ادامه خواهد داشت ، چرا كه براى سنت او تغيير و تبديلى نيست .\r\nافسوس كه بسيارى از مردم حاضر نيستند از تجارب ديگران استفاده كنند بايد خودشان بار ديگر تجربه‌هاى تلخ را بيازمايند ، تجربه هايى كه گاه در طول عمر انسان تنها يك بار رخ مىدهد ، و نوبت به بار دوم نمىرسد ، و باصطلاح اول و آخر آن يكى است .\r\n","description":"","footnote":"","page_name":" 212 ","page_number":212},
  {"content":"\r\n\r\n[ سوره ص ‹ 38 › : آيات 4 تا 7 
  ]\r\nوَ عَجِبُوا أَنْ جاءَهُمْ مُنْذِرٌ مِنْهُمْ وَقالَ الْكافِرُونَ هذا ساحِرٌ كَذَّابٌ ‹ 4 › أَ جَعَلَ الآلِهَةَ إِلهاً واحِداً إِنَّ هذا لَشَيْءٌ عُجابٌ ‹ 5 › وَانْطَلَقَ الْمَلأُ مِنْهُمْ أَنِ امْشُوا وَاصْبِرُوا عَلى آلِهَتِكُمْ إِنَّ هذا لَشَيْءٌ يُرادُ ‹ 6 › ما سَمِعْنا بِهذا فِي الْمِلَّةِ الآخِرَةِ إِنْ هذا إِلَّا اخْتِلاقٌ ‹ 7 ›\r\n\r\nترجمه :\r\n4 - آنها تعجب كردند كه چرا پيامبر انذاركننده اى از ميان آنها برخاسته ، و كافران گفتند :\r\nاين ساحر دروغگويى است ! 5 - آيا او بجاى اينهمه خدايان خداى واحدى قرار داده ؟ اين راستى چيز عجيبى است ؟ ! 6 - سركردگان آنها بيرون آمدند و گفتند برويد و خدايانتان را محكم بچسبيد كه مىخواهند ما را به سوى بدبختى بكشانند ! 7 - ما هرگز چنين چيزى از پدران خود نشنيده‌ايم ، اين فقط يك دروغ است\r\n\r\nشان نزول :\r\nدر باره اين آيات شان نزولى شبيه آنچه در آيات قبل بيان شد نقل كرده‌اند و بعيد نيست شان نزول واحدى باشد كه براى مجموع اين آيات است .\r\n","description":"","footnote":"","page_name":" 213 ","page_number":213},
  {"content":"\r\nولى از آنجا كه اين شان نزول مطالب تازه اى دارد ما آن را از تفسير « على بن ابراهيم » در اينجا مىآوريم ، و آن اين است كه :\r\nهنگامى كه رسول خدا دعوتش را آشكار كرد سران قريش نزد ابو طالب آمدند و گفتند اى ابو طالب فرزند برادرت ما را سبك مغز مىخواند ، و به خدايان ما ناسزا مىگويد ، جوانان ما را فاسد نموده ، و در جمعيت ما تفرقه افكنده است ، اگر اين كارها به خاطر كمبود مالى است ما آن قدر مال براى او جمعآورى مىكنيم كه ثروتمندترين مرد قريش شود ، و حتى حاضريم او را به رياست برگزينيم .\r\nابو طالب اين پيام را به رسول اللَّه ص عرض كرد : پيامبر ص فرمود :\r\nلو وضعوا الشمس فى يمينى و القمر فى يسارى ما اردته ، و لكن كلمة يعطونى يملكون بها العرب و تدين بها العجم و يكونون ملوكا فى الجنة ! :\r\n« اگر آنها خورشيد را در دست راست من و ماه را در دست چپ من بگذارند من به آن تمايل ندارم ، ولى ( به جاى اين همه وعده‌ها ) يك جمله ، با من موافقت نمايند تا در سايه آن بر عرب حكومت كنند ، و غير عرب نيز به آئين آنها درآيند ، و آنها سلاطين بهشت خواهند بود » ! .\r\nابو طالب اين پيام را به آنها رسانيد ، آنها گفتند : حاضريم به جاى يك جمله ده جمله را بپذيريم ( كدام جمله منظور تو است ؟ ) .\r\nپيامبر ص به آنها فرمود :\r\nتشهدون ان لا إله الا اللَّه و انى رسول اللَّه :\r\n« گواهى دهيد كه معبودى جز اللَّه نيست و من رسول خدا هستم » .\r\nآنها ( از اين سخن سخت وحشت كردند و ) گفتند : ما 360 خدا را رها كنيم تنها به سراغ يك خدا برويم ؟ چه چيز عجيبى ؟ ! ( آن هم خدايى كه هرگز ديده نمىشود ! ) .\r\nدر اينجا آيات زير نازل شد « * ( وَعَجِبُوا أَنْ جاءَهُمْ مُنْذِرٌ مِنْهُمْ وَقالَ\r\n","description":"","footnote":"","page_name":" 214 ","page_number":214},
  {"content":"\r\n* ( الْكافِرُونَ هذا ساحِرٌ كَذَّابٌ ) * . . . * ( إِنْ هذا إِلَّا اخْتِلاقٌ ) * » ( 1 ) .\r\nهمين معنى در تفسير مجمع البيان با تفاوت مختصرى نقل شده و در آخر آن آمده است : « پيامبر ص در حالى كه اشك از چشمانش جارى بود فرمود اى عمو ! اگر اينها خورشيد را در دست راست من و ماه را در دست چپم قرار دهند تا دست از اين سخن بردارم هرگز چنين نخواهم كرد ، مگر اينكه اين سخن را در جامعه نفوذ دهم ، و يا در راه آن كشته شوم ، هنگامى كه ابو طالب اين سخن را شنيد عرض كرد به دنبال برنامه خود باش به خدا سوگند كه من هرگز دست از يارى تو بر نخواهم داشت » ( 2 ) .\r\n\r\nتفسير : آيا بجاى اينهمه خدا ، يك خدا را بپذيريم ؟ !\r\nافراد مغرور و خودخواه هم نفوذناپذيرند و هم « مطلقگرا » چيزى را جز آنچه با افكار محدود و ناقصشان درك كرده‌اند به رسميت نمىشناسند ، و معيار سنجش همه ارزشها را همان قرار مىدهند .\r\nلذا هنگامى كه پيامبر اسلام ص پرچم توحيد را در مكه برافراشت و بر ضد بتهاى كوچك و بزرگ كه عدد آنها بالغ بر 360 بت مىشد قيام كرد گاه « تعجب مىكردند كه چرا پيامبر انذاركننده اى از ميان آنها برخاسته است » ؟\r\n( * ( وَعَجِبُوا أَنْ جاءَهُمْ مُنْذِرٌ مِنْهُمْ ) * ) .\r\nتعجب آنها از اين بود كه محمد ص يك نفر از خود آنها است .\r\nچرا فرشته اى از آسمان نازل نشده ؟ آنها اين نقطه بزرگ قوت را نقطه ضعف مىپنداشتند ، كسى كه از ميان توده مردم برخاسته بود ، از نيازها و دردهاى\r\n\r\n","description":"","footnote":"\r\n( 1 ) تفسير على بن ابراهيم طبق نقل تفسير نور الثقلين جلد 4 صفحه 442 ( حديث 7 ) .\r\n( 2 ) « مجمع البيان » جلد 8 صفحه 65 .\r\n","page_name":" 215 ","page_number":215},
  {"content":"\r\nآنها با خبر بود ، و با مشكلات و مسائل زندگى آنان آشنايى داشت ، مىتوانست در همه چيز الگو و اسوه باشد ، آنها اين امتياز بزرگ را به عنوان يك نقطه تاريك در دعوت پيامبر ص تلقى مىكردند و از آن تعجب داشتند .\r\nگاه از اين مرحله نيز فراتر رفتند « و كافران گفتند اين ساحر دروغگويى است » ! ( * ( وَقالَ الْكافِرُونَ هذا ساحِرٌ كَذَّابٌ ) * ) .\r\nبارها گفته‌ايم كه نسبت دادن سحر به پيامبر ص به خاطر مشاهده معجزات غير قابل انكار و نفوذ خارق العاده او در افكار بود ، و نسبت دادن كذب به او به خاطر اين بود كه بر خلاف سنتهاى خرافى و افكار منحطى كه جزء مسلمات آن محيط محسوب مىشد قيام كرد و بر ضد آن سخن مىگفت و دعوى رسالت از سوى خدا داشت .\r\nهنگامى كه پيامبر دعوت توحيدى خود را آشكار نمود نگاه به يكديگر مىكردند و مىگفتند بيائيد چيزهاى ناشنيده بشنويد « آيا او بجاى اينهمه خدايان يك خدا قرار داده ؟ اين راستى چيز عجيبى است » ؟ ! ( * ( أَ جَعَلَ الآلِهَةَ إِلهاً واحِداً إِنَّ هذا لَشَيْءٌ عُجابٌ ) * ) ( 1 ) .\r\nآرى گاه غرور و خودخواهى و مطلقنگرى و فساد محيط آن چنان بينش و قضاوت انسان را تغيير مىدهد كه از واقعيتهاى روشن تعجب مىكند در حالى كه به خرافات و پندارهاى واهى سخت پاىبند است .\r\nواژه « عجاب » مانند « طوال » ( بر وزن تراب ) معنى مبالغه را مىرساند ، و به امور بسيار عجيب گفته مىشود .\r\nاين سبك مغزان فكر مىكردند هر قدر تعداد معبودهاى آنها بيشتر شود\r\n\r\n","description":"","footnote":"\r\n( 1 ) منظور از « جعل » در اينجا قرار دادن تكوينى نيست بلكه قرار دادن بر حسب اعتقاد است .\r\n","page_name":" 216 ","page_number":216},
  {"content":"\r\nقدرت و اعتبار نفوذ آنها بيشتر خواهد بود ، و به همين دليل خداى يكتا چيز كمى به نظر آنها مىرسيد ، در حالى كه مىدانيم اشياء متعدد از نظر فلسفى هميشه محدودند ، و وجود نامحدود يكى بيشتر نيست ، به همين دليل تمام مطالعات در خداشناسى به خط « توحيد » منتهى مىشود .\r\n« سركردگان آنها هنگامى كه از مراجعه به ابو طالب و ميانجيگرى او مايوس و نااميد شدند از نزد او بيرون آمدند ، و گفتند : برويد و خدايانتان را محكم بچسبيد ، و ايستادگى و استقامت به خرج دهيد كه هدف محمد ص اين است كه جامعه ما را به فساد و تباهى كشد و نعمتهاى خدا را به خاطر پشت كردن به بتها از ما قطع كند و خود بر ما رياست نمايد » ! ( * ( وَانْطَلَقَ الْمَلأُ مِنْهُمْ أَنِ امْشُوا وَاصْبِرُوا عَلى آلِهَتِكُمْ إِنَّ هذا لَشَيْءٌ يُرادُ ) * ) .\r\n« انطلق » از ماده « انطلاق » به معنى بيرون رفتن با سرعت و توام با رها ساختن كار قبلى است ، و در اينجا اشاره به رها ساختن مجلس ابو طالب با قهر و خشم است .\r\n« ملا » اشاره به اشراف و سرشناسان قريش است كه به سراغ ابو طالب آمدند كه بعد از بيرون آمدن از آن مجلس به يكديگر و يا به پيروان خود مىگفتند دست از بتها برنداريد و معبودهايتان را محكم بچسبيد .\r\nجمله « * ( لَشَيْءٌ يُرادُ ) * » مفهومش اين است كه « اين مساله چيزى است خواسته شده » و چون جمله سربسته اى است مفسران تفسيرهاى بسيارى براى آن ذكر كرده‌اند ، از جمله :\r\nبعضى گفته‌اند : اشاره به دعوت پيامبر گرامى اسلام است و منظور اين است كه اين دعوت توطئه اى است كه هدفش مائيم ، ظاهرى دارد دعوت به سوى اللَّه و باطنى كه حكومت كردن بر ما و سيادت و رياست بر عرب است ، و اينها همه بهانه اى\r\n","description":"","footnote":"","page_name":" 217 ","page_number":217},
  {"content":"\r\nاست براى اين مطلب ، شما مردم برويد و محكم بر آئين خود بايستيد ، و تحليل در باره اين توطئه را به ما سران قوم واگذاريد ! .\r\nاين چيزى است كه سردمداران باطل هميشه براى خاموش كردن صداى رهروان راه حق مطرح مىكردند ، آن را توطئه مىناميدند ، توطئه اى كه بايد سياستمداران آن را به دقت تحليل كرده ، و براى مبارزه با آن برنامه تنظيم كنند ، و اما توده مردم بايد بىاعتنا از كنار آن بگذرند ، و به آنچه در دست دارند سخت بچسبند ! نظير اين سخن در داستان نوح نيز آمده است كه اشراف و سرجنبانها به توده مردم گفتند : ما هذا إِلَّا بَشَرٌ مِثْلُكُمْ يُرِيدُ أَنْ يَتَفَضَّلَ عَلَيْكُمْ : « اين مرد فقط انسانى مثل شما است كه مىخواهد بر شما تقدم جويد » ( مؤمنون - 24 ) .\r\nبعضى ديگر در تفسير اين جمله گفته‌اند : منظور اين است شما بتپرستان محكم در مورد خدايانتان استقامت كنيد ، اين همان چيزى است كه از شما خواسته شده است .\r\nبعضى نيز گفته‌اند : منظور اين است محمد ص هدفش مائيم ، او مىخواهد جامعه ما را به فساد بكشد و ما به خدايانمان پشت كنيم ، در نتيجه نعمتها از ما قطع شود ، و عذاب بر ما نازل گردد ! بعضى نيز احتمال داده‌اند : منظور اين است كه محمد ص از كار خود دست بردار نيست ، تصميمى است گرفته شده ، و اراده اى است تخلفناپذير ، بنا بر اين مذاكره كردن با او بيهوده است ، برويد و عقائدتان را محكم نگهداريد .\r\nو بالآخره احتمال داده شده كه منظور آنها اين بوده كه اين مصيبتى است براى ما پيش آمده ، و به هر حال بايد بسازيم و بسوزيم و آئين خود را محكم نگهداريم .\r\nالبته با توجه به كلى بودن مفهوم اين جمله غالب اين تفسيرها ممكن است در آن جمع باشد هر چند معنى اول از همه مناسبتر به نظر مىرسد .\r\n","description":"","footnote":"","page_name":" 218 ","page_number":218},
  {"content":"\r\nبه هر حال سران بتپرستان مىخواستند با اين سخن ، روحيه متزلزل پيروان خود را تقويت كنند ، و از سقوط هر چه بيشتر اعتقاداتشان جلوگيرى به عمل آورند اما چه تلاش بيهوده اى ؟ ! .\r\nسپس براى اغفال مردم و يا قانع ساختن خويش گفتند : « ما هرگز چنين چيزى را از پدران خود نشنيده‌ايم ، اين فقط يك دروغ و كذب است » ! ( * ( ما سَمِعْنا بِهذا فِي الْمِلَّةِ الآخِرَةِ إِنْ هذا إِلَّا اخْتِلاقٌ ) * ) .\r\nاگر ادعاى توحيد و نفى بتها واقعيتى داشت بايد پدران ما با آن عظمت و شخصيت ! آن را درك كرده باشند ، و ما از آنها شنيده باشيم ، اما اين يك گفتار دروغين و بىسابقه است ! تعبير به « * ( الْمِلَّةِ الآخِرَةِ ) * » ممكن است اشاره به جمعيت پدرانشان باشد كه نسبت به آنها آخرين ملت بودند چنان كه در بالا گفتيم ، و ممكن است اشاره به « اهل كتاب » مخصوصا « نصارى » باشد كه آخرين دين و ملت قبل از ظهور پيامبر اسلام ص محسوب مىشدند ، يعنى در كتب نصارا نيز از سخنان محمد ص اثرى نيست ، چرا كه آنها قائل به « تثليث » ( خدايان سه گانه ) هستند ، توحيد محمد ص مطلب نوظهورى است ! ولى چنان كه لحن قرآن در آيات مختلف ديگر نشان مىدهد عرب جاهلى تكيه بر كتب يهود و نصارى نداشت ، تمام تكيه گاهش سنت و آئين نياكان و پدران بود ، و همين شاهد خوبى براى تفسير اول است .\r\n« اختلاق » از ماده « خلق » در اصل به معنى ابداء چيزى بدون سابقه است ، سپس اين كلمه به « دروغ » نيز اطلاق شده ، چرا كه دروغگو در بسيارى از مواقع مطالب بىسابقه اى را مطرح مىكند ، بنا بر اين منظور از « اختلاق » در آيه مورد بحث اين است كه ادعاى توحيد ادعاى نوظهور و بىسابقه اى است\r\n","description":"","footnote":"","page_name":" 219 ","page_number":219},
  {"content":"\r\nكه محمد ص آن را مطرح كرده و در ميان ما و پيشينيانمان كاملا ناشناخته بوده است ، و اين خود دليل بر بطلان آن است !\r\n\r\nنكته : وحشت از نوآورى !\r\nترس از مسائل تازه و نوظهور در طول تاريخ يكى از علل اصرار اقوام گمراه بر انحرافات خود و عدم تسليم در برابر دعوت پيامبران الهى بوده است ، آنها از هر چيز تازه اى وحشت داشتند ، و به همين جهت به آئين انبيا با بدبينى فوق العاده مىنگريستند ، هنوز آثار اين تفكر جاهلى در اقوام زيادى وجود دارد ، در حالى كه نه دعوت پيامبران به سوى توحيد مطلب تازه اى بود ، و نه اگر چيز تازه اى باشد دليل بر بطلان آن مىشود ، بايد تابع منطق بود ، و تسليم حق ، هر جا كه باشد و از هر كه باشد .\r\nعجب اينكه وحشت از نوآورى گاه مع الاسف دامن بعضى از دانشمندان را نيز مىگيرد و در برابر نظرات علمى تازه علم مخالفت برمىدارند ، و « * ( إِنْ هذا إِلَّا اخْتِلاقٌ ) * » مىگويند ! مخصوصا در تاريخ ارباب كليسا اين مساله بسيار ديده مىشود كه آنها در مقابل اكتشافات علمى علماى علوم طبيعى به پا مىخاستند ، و امثال « گاليله » را به خاطر كشف حركت زمين به دور خورشيد و به دور خود ، آماج سختترين حملات قرار مىدادند ، و مىگفتند : اين سخنان بدعت است و دروغ بىسابقه ! عجب اينكه بعضى از بزرگان هنگامى كه به ابتكارات علمى تازه دست مىيافتند از ترس اينكه مبادا به خاطر نوآورى مورد هجوم حملات كسانى كه به خاطر حجاب معاصرت آنها را بباد انتقاد مىگرفتند در امان باشند ، دست و پا مىكردند تا چند نفرى را از قدما و پيشينيان هماهنگ با نظرات تازه خود را\r\n","description":"","footnote":"","page_name":" 220 ","page_number":220},
  {"content":"\r\nپيدا كنند ! و از اين راه نظر خود را يك عقيده كهنه و قديمى نشان دهند ، تا در امان بمانند ، و اين بسيار دردناك است ! نمونه اين سخن را در مورد نظريه معروف « حركت جوهرى » صدر المتالهين شيرازى در اسفار مىتوان مشاهده كرد .\r\nبه هر حال اين طرز برخورد با مسائل تازه و ابتكارات جديد ضايعات بزرگى براى جوامع انسانى و براى جهان علم و دانش داشته و دارد ، و بايد علاقمندان دلسوز براى اصلاح آن بكوشند ، و اين رسوبات جاهلى را از افكار بزدايند .\r\nاما اين سخن به آن معنى نيست كه هر مطلب تازه اى را به خاطر تازه بودنش مورد استقبال قرار دهيم ، هر چند بىپايه و بىاساس باشد ، كه « تازه زدگى » مانند « عشق به كهنه‌ها » خود بلاى بزرگى است .\r\nاعتدال اسلامى ايجاب مىكند كه نه آن « افراط » در كار باشد و نه اين « تفريط » .\r\n","description":"","footnote":"","page_name":" 221 ","page_number":221},
  {"content":"\r\n\r\n[ سوره ص ‹ 38 › : آيات 8 تا 11 
  ]\r\nأَ أُنْزِلَ عَلَيْه الذِّكْرُ مِنْ بَيْنِنا بَلْ هُمْ فِي شَكٍّ مِنْ ذِكْرِي بَلْ لَمَّا يَذُوقُوا عَذابِ ‹ 8 › أَمْ عِنْدَهُمْ خَزائِنُ رَحْمَةِ رَبِّكَ الْعَزِيزِ الْوَهَّابِ ‹ 9 › أَمْ لَهُمْ مُلْكُ السَّماواتِ وَالأَرْضِ وَما بَيْنَهُما فَلْيَرْتَقُوا فِي الأَسْبابِ ‹ 10 › جُنْدٌ ما هُنالِكَ مَهْزُومٌ مِنَ الأَحْزابِ ‹ 11 ›\r\n\r\nترجمه :\r\n8 - آيا از ميان همه ما ، قرآن تنها بر او ( محمد ) نازل شده ؟ ، آنها در حقيقت در اصل وحى من ترديد دارند ، بلكه آنها هنوز عذاب الهى را نچشيده‌اند ( كه اينچنين گستاخانه سخن مىگويند ) .\r\n9 - مگر خزائن رحمت پروردگار قادر و بخشنده ات نزد آنها است ( تا به هر كس ميل دارند بدهند ) ؟ ! .\r\n10 - يا اينكه مالكيت و حاكميت آسمانها و زمين و آنچه در ميان اين دو است از آن آنها است ؟\r\n( اگر چنين است ) به آسمانها بروند ( و جلو نزول وحى را بر قلب پاك محمد بگيرند ) .\r\n11 - ( آرى ) اينها لشكر كوچك شكستخورده اى از احزابند\r\n","description":"","footnote":"","page_name":" 222 ","page_number":222},
  {"content":"\r\n\r\nتفسير : اين لشكر كوچك شكست خورده !\r\nدر آيات گذشته سخن از موضعگيرى منفى مخالفان در برابر خط توحيد و رسالت پيامبر اسلام بود ، در آيات مورد بحث نيز اين سخن ادامه دارد .\r\nمشركان مكه هنگامى كه منافع نامشروع خود را در خطر ديدند ، و آتش كينه و حسد در دل آنها شعله ور شد ، براى اغفال مردم و قانع كردن خويش در مورد مخالفت با پيامبر اسلام ص ، به منطقهاى سست گوناگونى دست مىزدند ، از جمله از روى تعجب و انكار مىگفتند : « آيا از ميان همه ما قرآن تنها بر محمد ص نازل شده » ؟ ! ( * ( أَ أُنْزِلَ عَلَيْه الذِّكْرُ مِنْ بَيْنِنا ) * ) .\r\nاز ميان اينهمه پير مردان پر سن و سال ، اينهمه پولداران ثروتمند و سرشناس آيا كسى پيدا نشد كه خدا قرآنش را بر او نازل كند ، جز محمد يتيم تهيدست ؟ ! اين منطق منحصر به آن زمان نبود كه در هر عصر و زمان ما نيز هر گاه مسئوليت مهمى به كسى واگذار شود روح حسادت شعله ور مىگردد ، چشمها خيره و گوشها تيز مىشود ، و نقزدنها و بهانه گيرىها آغاز مىگردد ، و مىگويند آدم پيدا نمىشد كه اين كار به فلان كس كه از خانواده گمنام و فقيرى است واگذارده شده ؟\r\nآرى دنياپرستى از يك سو ، و حسد از سوى ديگر سبب شد كه اهل كتاب ( يهود و نصارا ) كه قدر مشتركى با مسلمانان داشتند از اسلام و قرآن فاصله گيرند و به سراغ بتپرستان روند و بگويند راه شما بهتر از راه اينها است :\r\nأَ لَمْ تَرَ إِلَى الَّذِينَ أُوتُوا نَصِيباً مِنَ الْكِتابِ يُؤْمِنُونَ بِالْجِبْتِ وَالطَّاغُوتِ وَيَقُولُونَ لِلَّذِينَ كَفَرُوا هؤُلاءِ أَهْدى مِنَ الَّذِينَ آمَنُوا سَبِيلًا : « آيا نديدى كسانى را كه بهره اى از كتاب خدا دارند به جبت و طاغوت ( بت و بتپرستان ) ايمان مىآورند و به مشركان مىگويند آنها از كسانى كه به محمد ص ايمان آورده‌اند هدايت\r\n","description":"","footnote":"","page_name":" 223 ","page_number":223},
  {"content":"\r\nيافته ترند « ( نساء - 51 ) .\r\nبديهى است اين تعجبها و انكارها كه علاوه بر حسد و حب دنيا سرچشمه ديگرى يعنى اشتباه در « تشخيص ارزشها » داشت هرگز نمىتوانست معيار منطقى براى قضاوت باشد ، مگر شخصيت انسان در اسم و آوازه پول و مقام و سن و سال او است ؟ مگر رحمت الهى بر اين معيارها تقسيم مىشود ؟\r\nلذا در دنباله آيه مىفرمايد درد آنها چيز ديگرى است ، « آنها در حقيقت در اصل وحى و ذكر من شك و ترديد دارند » ( * ( بَلْ هُمْ فِي شَكٍّ مِنْ ذِكْرِي ) * ) .\r\nايراد به شخص محمد ص بهانه اى بيش نيست و اين شك و ترديد آنها در مساله نه بخاطر وجود ابهام در قرآن مجيد است ، بلكه سرچشمه آن هوى و هوسها و حب دنيا و حسادتها است .\r\nو سرانجام آنها را با اين جمله تهديد مىكند : « آنها هنوز عذاب الهى را نچشيده‌اند كه اين گونه جسورانه در برابر فرستاده خدا ايستاده‌اند ، و با اين سخنان واهى به جنگ در برابر وحى الهى برخاسته‌اند » ( * ( بَلْ لَمَّا يَذُوقُوا عَذابِ ) * ) آرى هميشه گروهى وجود دارند كه گوششان بدهكار منطق و حرف حساب نيست ، و چيزى جز تازيانه‌هاى عذاب آنان را از مركب غرورشان پياده نمىكند ، بايد مجازات شوند كه درمانشان تنها عذاب الهى است .\r\nسپس در پاسخ آنها مىافزايد : « راستى مگر خزائن رحمت پروردگار قادر و بخشنده تو نزد آنها است » تا هر كه را ميل دارند فرمان نبوت بدهند ، و هر كس را مايل نيستند محروم سازند ؟ ( * ( أَمْ عِنْدَهُمْ خَزائِنُ رَحْمَةِ رَبِّكَ الْعَزِيزِ الْوَهَّابِ ) * ) .\r\nخداوند به مقتضاى اينكه « رب » است ( و پروردگار مالك و مربى عالم هستى و جهان انسانيت است ) كسى را براى رسالتش برمىگزيند كه بتواند مردم را در مسير تكامل و تربيت رهبرى كند ، و به مقتضاى « عزيز » بودنش ، مغلوب\r\n","description":"","footnote":"","page_name":" 224 ","page_number":224},
  {"content":"\r\nخواسته هيچ كس نيست ، تا مقام رسالت را به فرد نالايقى واگذارد ، و اصولا مقام نبوت مقامى است بس عظيم كه تنها خدا قدرت دارد آن را به كسى بدهد و به مقتضاى « وهاب » بودنش هر چه را بخواهد و به هر كس صلاح بداند مىبخشد .\r\nقابل توجه اينكه « وهاب » صيغه مبالغه و به معنى بسيار بخشنده است ، اشاره به اينكه نبوت تنها يك موهبت نيست ، بلكه موهبتهاى متعددى است كه دست به دست هم مىدهد تا كسى بتواند عهده دار آن منصب گردد ، موهبت علم و تقوا و عصمت و شجاعت و شهامت .\r\nنظير اين سخن را در سوره زخرف آيه 32 نيز مىخوانيم : أَ هُمْ يَقْسِمُونَ رَحْمَتَ رَبِّكَ : « آنها به خاطر نزول قرآن بر تو ايراد مىگيرند مگر رحمت پروردگارت به دست آنها تقسيم مىشود » ؟\r\nضمنا از تعبير به « رحمت » به خوبى استفاده مىشود كه نبوت رحمت و لطف خدا بر جهان انسانيت است ، و به راستى چنين است ، چرا كه اگر انبياء نبودند انسانها هم راه آخرت و معنويت را گم مىكردند و هم راه دنيا را ، چنان كه دور افتادگان از مكتب انبياء هر دو راه را گم كرده‌اند .\r\nباز در آيه بعد همين معنى را از طريق ديگرى تعقيب كرده ، مىگويد :\r\nآيا مالكيت و حاكميت آسمانها و زمين و آنچه در ميان اين دو است از آن آنها است ؟\r\nاگر چنين است به آسمانها بروند و جلو نزول وحى الهى را بر قلب پاك محمد بگيرند « ! ( * ( أَمْ لَهُمْ مُلْكُ السَّماواتِ وَالأَرْضِ وَما بَيْنَهُما فَلْيَرْتَقُوا فِي الأَسْبابِ ) * ) .\r\nاين سخن در حقيقت تكميلى است بر بحث گذشته ، در آنجا مىگفت : « خزائن رحمت پروردگار در دست شما نيست كه به هر كس كه با تمايلات هوسآلودتان هماهنگ است ببخشيد » ، حال مىگويد اكنون كه اين خزائن به دست شما نيست و فقط در اختيار خدا است ، تنها راهى كه در پيش داريد اين است كه به آسمانها\r\n","description":"","footnote":"","page_name":" 225 ","page_number":225},
  {"content":"\r\nبرويد ، و مانع نزول وحى او شويد ، و خود مىدانيد كه از اين كار نيز سخت عاجز و ناتوانيد ! بنا بر اين نه « مقتضى » در اختيار شما است و نه قدرت بر ايجاد « مانع » داريد ، با اينحال چه كارى از دست شما ساخته است ؟ از حسد بميريد ، و هر كار از دستتان ساخته است انجام دهيد .\r\nبه اين ترتيب اين دو آيه مطلب واحدى را تكرار نمىكنند - آن چنان كه جمعى از مفسران گفته‌اند - بلكه هر كدام به يكى از ابعاد مساله ناظر است .\r\nدر آخرين آيه مورد بحث در مقام تحقير اين مغروران سبك مغز و فخرفروش مىگويد : « اينها لشكر كوچك شكستخورده اى از احزابند » ! ( * ( جُنْدٌ ما هُنالِكَ مَهْزُومٌ مِنَ الأَحْزابِ ) * ) ( 1 ) .\r\n« هنالك » به معنى « آنجا » و براى اشاره به بعيد است ، به همين دليل جمعى آن را اشاره به شكست مشركان در جنگ « بدر » مىدانند كه در نقطه نسبتا دوردستى از مكه واقع شده .\r\nتعبير به « احزاب » ظاهرا اشاره به تمام گروه هايى است كه بر ضد پيامبران قيام كردند و خداوند آنها را در هم كوبيد ، اين جمعيت مشركان گروهك كوچكى از آن گروه‌ها هستند كه به سرنوشت آنان گرفتار خواهند شد . ( شاهد اين سخن آيات آينده است كه به اين مساله تصريح كرده ) .\r\nفراموش نكنيم كه اين سوره از سوره‌هاى مكى است ، و اين سخن را قرآن\r\n\r\n","description":"","footnote":"\r\n( 1 ) « ما » در جمله بالا زائده است كه به منظور تقليل آمده ، و « جند » خبر مبتداى محذوفى است و مهزوم خبر بعد از خبر است و در اصل « هم جند ما مهزوم من الاحزاب » بوده است بعضى معتقدند كه جمله محذوفى ندارد و « جند » مبتدا و « مهزوم » خبر است اما نظر اول مناسبتر به نظر مىرسد .\r\n","page_name":" 226 ","page_number":226},
  {"content":"\r\nزمانى مىگويد كه مسلمانان در اقليت شديدى بودند ، آن چنان كه ممكن بود مشركان آنها را همچون يك لقمه بربايند « تَخافُونَ أَنْ يَتَخَطَّفَكُمُ النَّاسُ » ( انفال - 26 ) .\r\nآن روز هيچ نشانه اى از پيروزى براى مسلمانان به چشم نمىخورد .\r\nآن روز پيروزيهاى بدر و احزاب و حنين پيش نيامده بود ، ولى قرآن با قاطعيت گفت : « اين دشمنان سرسخت لشكر كوچكى هستند كه دچار شكست خواهند شد » .\r\nامروز هم قرآن همين بشارت را به مسلمانان جهان كه از هر سو در محاصره قدرتهاى متجاوز و ستمگر قرار گرفته‌اند مىدهد كه اگر همچون مسلمانان نخستين بر سر عهد و پيمان خدا به ايستند او نيز وعده خودش را در زمينه شكست جنود احزاب تحقق خواهد بخشيد .\r\n","description":"","footnote":"","page_name":" 227 ","page_number":227},
  {"content":"\r\n\r\n[ سوره ص ‹ 38 › : آيات 12 تا 16 
  ]\r\nكَذَّبَتْ قَبْلَهُمْ قَوْمُ نُوحٍ وَعادٌ وَفِرْعَوْنُ ذُو الأَوْتادِ ‹ 12 › وَثَمُودُ وَقَوْمُ لُوطٍ وَأَصْحابُ الأَيْكَةِ أُولئِكَ الأَحْزابُ ‹ 13 › إِنْ كُلٌّ إِلَّا كَذَّبَ الرُّسُلَ فَحَقَّ عِقابِ ‹ 14 › وَما يَنْظُرُ هؤُلاءِ إِلَّا صَيْحَةً واحِدَةً ما لَها مِنْ فَواقٍ ‹ 15 › وَقالُوا رَبَّنا عَجِّلْ لَنا قِطَّنا قَبْلَ يَوْمِ الْحِسابِ ‹ 16 ›\r\n\r\nترجمه :\r\n12 - قبل از آنها قوم نوح و عاد و فرعون صاحب قدرت ( پيامبران ما را ) تكذيب كردند .\r\n13 - و قوم ثمود و لوط و اصحاب الايكه ( قوم شعيب ) ، اينها احزابى بودند ( كه به تكذيب پيامبران برخاستند ) .\r\n14 - هر يك از اين گروه‌ها رسولان را تكذيب كردند ، و عذاب الهى در باره آنها تحقق يافت .\r\n15 - اينها ( با اين اعمالشان ) انتظارى جز اين نمىكشند كه يك صيحه آسمانى فرود آيد صيحه اى كه در آن بازگشت نيست ( و همگى را نابود سازد ) .\r\n16 - آنها ( از روى خيره سرى ) گفتند . پروردگارا ! نصيب ما را از عذابت هر چه زودتر قبل از روز حساب به ما ده\r\n\r\nتفسير : تنها يك صيحه آسمانى كارشان را يكسره مىكند !\r\nدر تعقيب آخرين آيه اى كه گذشت و از شكست مشركان در آينده خبر\r\n","description":"","footnote":"","page_name":" 228 ","page_number":228},
  {"content":"\r\nمىداد ، و آنها را لشكر كوچكى از احزاب مغلوب معرفى مىكرد ، در آيات مورد بحث گروهى از اين احزاب را كه تكذيب پيامبران كردند و به سرنوشت شومى گرفتار شدند معرفى مىكند .\r\nمىگويد : « قبل از آنها قوم نوح و عاد و فرعون ذو الاوتاد و صاحب قدرت آيات الهى و رسولانش را تكذيب كردند » ( * ( كَذَّبَتْ قَبْلَهُمْ قَوْمُ نُوحٍ وَعادٌ وَفِرْعَوْنُ ذُو الأَوْتادِ ) * ) .\r\n« همچنين قوم ثمود و قوم لوط و اصحاب الايكه ( قوم شعيب ) اينها احزابى بودند كه به تكذيب پيامبران برخاستند » ( * ( وَثَمُودُ وَقَوْمُ لُوطٍ وَأَصْحابُ الأَيْكَةِ أُولئِكَ الأَحْزابُ ) * ) ( 1 ) .\r\nآرى اينها شش گروه از احزاب جاهلى و بتپرست بودند كه بر ضد پيامبران بزرگى قيام كردند .\r\nقوم نوح در برابر اين پيامبر عظيم .\r\nقوم عاد در مقابل حضرت « هود » .\r\nفرعون در برابر « موسى » و « هارون » .\r\nقوم ثمود در برابر « صالح » .\r\nقوم لوط در برابر حضرت « لوط » .\r\nو اصحاب الايكه در برابر « شعيب » .\r\nآنها آنچه در توان داشتند در تكذيب و آزار و ايذاء پيامبران و مؤمنان به كار گرفتند اما سرانجام عذاب الهى دامانشان را گرفت و همچون مزرعه خشك\r\n\r\n","description":"","footnote":"\r\n( 1 ) جمله « * ( أُولئِكَ الأَحْزابُ ) * » مبتداء و خبر است ، اولئك اشاره به شش قوم مذكور در اين دو آيه است و « احزاب » اشاره به همان احزابى است كه در دو آيه قبل آمد و مشركان مكه را گروه اندكى از آنان شمرد .\r\n","page_name":" 229 ","page_number":229},
  {"content":"\r\nشده آنها را درو كرد .\r\nقوم نوح با طوفان و بارانهاى سيلابى نابود شدند .\r\nعاد با تندبادى سرسخت و كوبنده .\r\nفرعون و فرعونيان با امواج نيل .\r\nقوم ثمود با صيحه آسمانى ( صاعقه اى عظيم ) .\r\nقوم لوط با زلزله اى وحشتناك توام با بارانى از سنگهاى آسمانى .\r\nقوم شعيب نيز با صاعقه اى مرگبار كه از ابرى بر سر آنها فرود آمد و به اين ترتيب « آب » و « باد » و « خاك » و « آتش » كه وسائل اصلى زندگى انسان را تشكيل مىدهند مامور مرگ آنها شدند ، و چنان طومار عمر اين سركشان ياغى را در هم نورديدند كه اثرى از آنها باقى نماند .\r\nاين مشركان مكه بايد بينديشند نسبت به اين اقوام گروه كوچكى بيش نيستند ، چرا از خواب غفلت بيدار نمىشوند ؟\r\nتوصيف فرعون به « * ( ذُو الأَوْتادِ ) * » ( صاحب ميخهاى محكم ) كه در آيات فوق صريحتر و در آيه 10 سوره فجر آمده است ، كنايه از استحكام قدرت فرعون و فرعونيان است ، اين تعبير در سخنان روزمره نيز به معنى استحكام به كار مىرود گفته مىشود : فلان كس ميخهايش محكم است ، يا ميخهاى اين كار كوبيده شده ، و يا چهارميخه شده است ، چرا كه هميشه براى استحكام بنا يا خيمه‌ها از انواع ميخها استفاده مىكنند .\r\nبعضى نيز آن را اشاره به لشكريان عظيم فرعون دانسته‌اند ، چرا كه لشكر معمولا از خيمه‌ها استفاده مىكند ، و براى نگهداشتن خيمه‌ها از ميخ استفاده مىنمايند .\r\nبعضى ديگر آن را اشاره به شكنجه‌هاى وحشتناك فرعونيان نسبت به دشمنانشان دانسته‌اند كه به اصطلاح آنها را به چهار ميخ مىكشند ، هر يك از دست و پاى\r\n","description":"","footnote":"","page_name":" 230 ","page_number":230},
  {"content":"\r\nآنها را با ميخ به زمين ، چوبه دار ، و يا ديوارى مىكوبيدند ، و مىگذاشتند تا جان دهد ! و سرانجام بعضى نيز احتمال داده‌اند كه « اوتاد » همان « اهرام » مصر است كه همچون ميخ بر دل زمين نشسته ، و چون اهرام از ويژگيهاى فراعنه است اين توصيف در قرآن منحصرا در مورد آنان آمده است .\r\nدر عين حال اين احتمالات با هم منافاتى ندارد و ممكن است در مفهوم اين كلمه جمع باشد .\r\nدر مورد « اصحاب الايكه ، » ايكه « به معنى درخت و » اصحاب الايكه « همان قوم حضرت شعيب هستند كه در سرزمينى پر آب و مشجر در ميان حجاز و شام زندگى مىكردند در تفسير سوره حجر ذيل آيه 78 به قدر كافى سخن گفته‌ايم ( جلد 11 صفحه 120 ) .\r\n« آرى هر يك از اين گروه‌ها رسولان پروردگار را تكذيب كردند و عذاب الهى در باره آنها محقق شد » ( * ( إِنْ كُلٌّ إِلَّا كَذَّبَ الرُّسُلَ فَحَقَّ عِقابِ ) * ) ( 1 ) .\r\nو تاريخ نشان مىدهد كه چگونه هر گروهى از آنها به بلائى جان سپردند و در مدت كوتاهى شهر و ديارشان به ويرانه اى تبديل شد ، و نفراتشان به جسدهايى بىروح ! آيا اين مشركان مكه با اين كارهاى خود سرنوشتى بهتر از آنها مىتوانند داشته باشند ، ؟ در حالى كه اعمال آنها همان اعمال است و سنت خداوند همان سنت ؟ !\r\n\r\n","description":"","footnote":"\r\n( 1 ) جمله « * ( فَحَقَّ عِقابِ ) * » در اصل « فحق عقابى » بوده ، طبق معمول « يا » حذف شده ، و كسره كه دلالت بر آن دارد باقى مانده است « حق » فعل و « عقاب » فاعل آن است ، يعنى : « عقاب من در باره آنها ثابت و محقق گرديد » .\r\n","page_name":" 231 ","page_number":231},
  {"content":"\r\nلذا در آيه بعد به عنوان يك تهديد قاطع و كوبنده مىگويد : « اينها با اين اعمال انتظارى جز اين نمىكشند كه يك صيحه آسمانى فرا رسد ، صيحه اى كه در آن بازگشت نيست » ( * ( وَما يَنْظُرُ هؤُلاءِ إِلَّا صَيْحَةً واحِدَةً ما لَها مِنْ فَواقٍ ) * ) .\r\nاين صيحه ممكن است همانند صيحه هايى باشد كه بر اقوام پيشين فرود آمد ، صاعقه اى وحشتناك ، يا زمين لرزه اى پر صدا ، و زندگى آنها را در هم كوبيد .\r\nو نيز ممكن است اشاره به « صيحه عظيم پايان جهان » باشد كه از آن تعبير به « نفخه صور اول » مىشود .\r\nبعضى از مفسران تفسير اول را مورد ايراد قرار داده‌اند و آن را مخالف آيه 33 سوره انفال دانسته‌اند كه مىفرمايد : وَما كانَ اللَّه لِيُعَذِّبَهُمْ وَأَنْتَ فِيهِمْ :\r\n« تا تو در ميان آنها هستى خداوند آنان را مجازات نمىكند » .\r\nاما با توجه به اينكه مشركان اين اعتقاد را در باره پيامبر اسلام ص نداشتند ، و اعمالشان همانند اعمال اقوامى بود كه با صيحه‌هاى آسمانى جان داده بودند ، مىبايست هر لحظه در انتظار چنين سرنوشتى باشند ، چرا كه آيه سخن از مساله « انتظار » مىگويد ( دقت كنيد ) .\r\nبعضى به تفسير دوم نيز ايراد كرده‌اند كه مشركان عرب به هنگام پايان جهان زنده نيستند كه آن صيحه عظيم دامانشان را بگيرد .\r\nولى اين ايراد نيز درست نيست ، به همان دليل كه قبلا گفتيم ، زيرا هيچكس لحظه پايان جهان و قيام قيامت را نمىداند ، بنا بر اين در آن روز مشركان مىبايست هر لحظه در انتظار آن صيحه عظيم و غير قابل بازگشت باشند ( 1 ) .\r\n\r\n","description":"","footnote":"\r\n( 1 ) اما اينكه بعضى از مفسران احتمال داده‌اند كه منظور « صيحه دوم » است كه به هنگام زنده شدن مردگان و حضورشان در دادگاه عدل الهى واقع مىشود ، بسيار بعيد به نظر مىرسد چرا كه نه با آيه بعد سازگار است و نه با آيات قبل ( دقت كنيد ) .\r\n","page_name":" 232 ","page_number":232},
  {"content":"\r\nبه هر حال اين بيخبران با تكذيب و انكار آيات الهى و نسبتهاى ناروا در باره پيامبر اسلام ص و اصرار و لجاجت بر بتپرستى ظلم و فساد گويى در انتظار عذاب الهى نشسته‌اند ، عذابى كه خرمن عمر آنها را بسوزاند ، و يا صيحه اى كه به عمر جهان پايان دهد و آنها را به راهى غير قابل بازگشت ببرد .\r\n« فواق » ( بر وزن رواق ) به طورى كه بسيارى از اهل لغت و تفسير گفته‌اند در اصل به معنى فاصله اى است كه در ميان دو مرتبه دوشيدن شير از پستان مىباشد ، زيرا هنگامى كه شير به طور كامل دوشيده شود كمى بايد صبر كرد تا مجددا شير در پستان جمع شود .\r\nو بعضى آن را به معنى فاصله اى كه ميان باز كردن انگشتان و بستن آن به هنگام دوشيدن شير با انگشت است مىدانند .\r\nو از آنجا كه پستان بعد از دوشيدن شير در استراحت فرو مىرود گاه اين كلمه در معنى آرامش و استراحت نيز به كار رفته است .\r\nو نيز از آنجا كه اين فاصله براى بازگشت شير به پستان است اين تعبير به معنى بازگشت و رجوع نيز آمده ، و از همين جهت بهبودى مريض را « افاقه » مىگويند ، چرا كه سلامت و تندرستى به او باز مىگردد ، و نيز به هوش آمدن مست ، و عاقل شدن ديوانه را به خاطر بازگشت هوش و عقل به آنها « افاقه » مىگويند . ( 1 )\r\nبه هر حال اين صيحه وحشتناك هيچگونه بازگشت و راحت و آرامش و سكونى در آن نيست ، و هنگامى كه تحقق يافت همه درها به روى انسان بسته مىشود ،\r\n\r\n","description":"","footnote":"\r\n( 1 ) بعضى از ارباب لغت ميان « فواق » ( به فتح ) با « فواق » ( به ضم ) فرقهايى گذاشته‌اند ، و بعضى هر دو را به يك معنى مىدانند ، براى توضيح بيشتر به مفردات راغب ، و تفسير روح المعانى ، و فخر رازى ، و تفسير ابو الفتوح ، و قرطبى و منابع لغت مراجعه كنيد .\r\n","page_name":" 233 ","page_number":233},
  {"content":"\r\nنه پشيمانى سودى دارد ، نه امكان جبران موجود است ، و نه فريادها بجايى مىرسد .\r\nآخرين آيه مورد بحث به يكى ديگر از سخنان كفار و منكران كه از روى سخريه و استهزاء مىگفتند اشاره كرده مىگويد :\r\n« آنها گفتند : پروردگارا ! نصيب ما را از عذابت هر چه زودتر قبل از روز حساب به ما ده » ! ( * ( وَقالُوا رَبَّنا عَجِّلْ لَنا قِطَّنا قَبْلَ يَوْمِ الْحِسابِ ) * ) .\r\nاين كوردلان مغرور آن چنان مست باده غرور بودند كه حتى عذاب الهى و دادگاه عدلش را به باد مسخره مىگرفتند ، و مىگفتند : چرا سهميه عذاب ما تاخير كرد ؟\r\nچرا خدا زودتر سهميه ما را نمىدهد ؟ ! در ميان اقوام پيشين اين چنين سبك مغزان از خود راضى نيز كم نبودند ، اما در لحظه گرفتارى در چنگال عذاب الهى مانند حيوانات نعره مىكشيدند ، و كسى به فريادشان نمىرسيد .\r\n« قط » ( بر وزن جن ) در اصل به معنى چيزى است كه از عرض بريده مىشود ، و « قد » ( بر همين وزن ) به معنى چيزى است كه از طول بريده مىشود ! و از آنجا كه نصيب و سهميه معين هر كس گويى چيزى مقطوع و بريده شده است ، اين واژه در معنى سهم نيز به كار رفته است .\r\nو گاه به معنى كاغذى است كه چيزى بر آن مىنگارند ، و يا نام اشخاص و جوائز آنها را در آن مىنويسند .\r\nلذا بعضى از مفسران در تفسير آيه فوق گفته‌اند منظور اين است « خداوندا نامه اعمال ما را پيش از روز جزا به دست ما ده » اين سخن را زمانى گفتند كه آيات قرآن خبر داد گروهى در روز قيامت نامه اعمالشان در دست راست و گروهى\r\n","description":"","footnote":"","page_name":" 234 ","page_number":234},
  {"content":"\r\nدر دست چپ آنها است .\r\nآنها از روى استهزاء گفتند چه خوب بود الان نامه اعمال ما به ما داده مىشد ؟ تا بخوانيم و به بينيم چكاره‌ايم ؟\r\nبه هر حال « جهل » و « غرور » دو صفت بسيار زشت و مذموم است كه غالبا از يكديگر جدا نمىشود ، جاهلان مغرورند ، و مغروران جاهل ، و آثار اين دو در مشركان عصر جاهليت فراوان به چشم مىخورد .\r\n","description":"","footnote":"","page_name":" 235 ","page_number":235},
  {"content":"\r\n\r\n[ سوره ص ‹ 38 › : آيات 17 تا 20 
  ]\r\nاصْبِرْ عَلى ما يَقُولُونَ وَاذْكُرْ عَبْدَنا داوُدَ ذَا الأَيْدِ إِنَّه أَوَّابٌ ‹ 17 › إِنَّا سَخَّرْنَا الْجِبالَ مَعَه يُسَبِّحْنَ بِالْعَشِيِّ وَالإِشْراقِ ‹ 18 › وَالطَّيْرَ مَحْشُورَةً كُلٌّ لَه أَوَّابٌ ‹ 19 › وَشَدَدْنا مُلْكَه وَآتَيْناه الْحِكْمَةَ وَفَصْلَ الْخِطابِ ‹ 20 ›\r\n\r\nترجمه :\r\n17 - در برابر آنچه مىگويند شكيبا باش ، و به خاطر بياور بنده ما داود صاحب قدرت و توبه كار را .\r\n18 - ما كوه‌ها را مسخر او ساختيم كه هر شامگاه و صبحگاه با او تسبيح مىگفتند .\r\n19 - پرندگان را نيز دستجمعى مسخر او كرديم ( تا همراه او تسبيح خدا گويند ) و همه اينها بازگشتكننده به سوى او بودند .\r\n20 - و حكومت او را استحكام بخشيديم ، هم دانش به او داديم و هم داورى عادلانه\r\n\r\nتفسير : از زندگى داود درس بياموز\r\n« داود » يكى از پيامبران بزرگ بنى اسرائيل بود ، كه حكومتى عظيم داشت ، و در آيات متعددى از قرآن مجيد مقام والاى او ستوده شده ، به دنبال بحثهايى كه در آيات گذشته پيرامون كارشكنيهاى مشركان و بتپرستان ، و نسبتهاى نارواى آنان به پيامبر اسلام ص آمده بود ، قرآن در اينجا براى دلدارى پيامبر ص و مؤمنان اندك آن روز داستان داود را مطرح مىكند ، داودى كه خداوند آن\r\n","description":"","footnote":"","page_name":" 236 ","page_number":236},
  {"content":"\r\nهمه قدرت به او داد ، و حتى كوه‌ها و پرندگان را مسخر او ساخت ، تا نشان دهد هنگامى كه لطف او شامل حال كسى باشد كارى از انبوه دشمنان ساخته نيست .\r\nولى اين پيغمبر بزرگ نيز با آن همه قدرت ظاهرى از زخم زبان مردم در امان نماند ، تا تسلى خاطرى براى پيامبر ص باشد كه اين مساله منحصر به او نبوده و بزرگان جهان در اين امر شركت داشته‌اند .\r\nنخست مىگويد : « در برابر آنچه آنها مىگويند شكيبا باش ، و به خاطر بياور بنده ما را داود صاحب قدرت بود و بسيار توبه كار » ( * ( اصْبِرْ عَلى ما يَقُولُونَ وَاذْكُرْ عَبْدَنا داوُدَ ذَا الأَيْدِ إِنَّه أَوَّابٌ ) * ) .\r\n« ايد » هم به معنى « قدرت » آمده و هم به معنى « نعمت » .\r\nو داود به هر دو معنى « ذا الايد » بود ، نيروى جسمانيش در حدى بود كه در ميدان جنگ بنى اسرائيل با جالوت جبار ستمگر با يك ضربه نيرومند به وسيله سنگى كه از فلاخن رها كرد جالوت را از بالاى مركب به روى خاك افكند ، و در خون خود غلطيد .\r\nبعضى نوشته‌اند سنگ سينه او را شكافت و از آن طرف بيرون آمد ! و از نظر قدرت سياسى ، حكومتى نيرومند داشت كه با قدرت تمام در برابر دشمنان مىايستاد ، حتى گفته‌اند در اطراف محراب عبادت او هزاران نفر شب تا به صبح به حال آماده باش بودند ! .\r\nو از نظر قدرت معنوى و اخلاقى و نيروى عبادت چنان بود كه بسيارى از شب را بيدار بود و به عبادت پروردگار مشغول ، و نيمى از روزهاى سال را روزه مىگرفت .\r\nاز نظر نعمتها خداوند انواع نعم ظاهرى و باطنى را به او ارزانى داشته بود ، خلاصه اينكه داود مردى بود نيرومند در جنگها ، در عبادت ، در علم و دانش\r\n","description":"","footnote":"","page_name":" 237 ","page_number":237},
  {"content":"\r\nو در حكومت ، و هم صاحب نعمت فراوان ( 1 ) .\r\n« اواب » از ماده « اوب » ( بر وزن قول ) به معنى بازگشت اختيارى به سوى چيزى است ، و از آنجا كه « اواب » صيغه مبالغه مىباشد اشاره به اين است كه او بسيار به سوى پروردگارش بازگشت مىكرد ، و از كوچكترين غفلت و ترك اولى توبه مىنمود .\r\nسپس طبق روش اجمال و تفصيل كه در قرآن مجيد به هنگام ذكر مسائل مختلف معمول است ، بعد از بيان اجمالى نعمتهاى خداوند بر داود ، به شرح قسمتى از آن پرداخته ، چنين مىگويد : « ما كوه‌ها را مسخر او ساختيم به گونه اى كه هر شامگاه و صبحگاه با او خدا را تسبيح مىگفتند » ! ( * ( إِنَّا سَخَّرْنَا الْجِبالَ مَعَه يُسَبِّحْنَ بِالْعَشِيِّ وَالإِشْراقِ ) * ) ( 2 ) .\r\nنه تنها كوه‌ها كه « پرندگان را نيز دسته جمعى مسخر او كرديم ، تا همراه او تسبيح خدا گويند » ( * ( وَالطَّيْرَ مَحْشُورَةً ) * ) .\r\nهمه اين پرندگان و كوه‌ها مطيع فرمان داود و همصدا با او و « بازگشت كننده به سوى او بودند » ( * ( كُلٌّ لَه أَوَّابٌ ) * ) .\r\nضمير « له » ممكن است به « داود » باز گردد ، بنا بر اين مفهوم جمله همان\r\n\r\n","description":"","footnote":"\r\n( 1 ) « ايد » جمع « يد » به معنى « دست » مىباشد ، سپس به مناسبت اين كه دست مظهر قدرت و بخشيدن نعمت و سلطه و مالكيت است ، در همه اين معانى به كار رفته است .\r\n( 2 ) « معه » ممكن است متعلق به « يسبحن » باشد ، بنا بر اين همصدا شدن كوه‌ها را با داود بيان مىكند شبيه آنچه در آيه 10 سوره سبا آمده * ( يا جِبالُ أَوِّبِي مَعَه ) * و ممكن است متعلق به « سخرنا » بوده باشد ، و در اين صورت مفهوم جمله اين است كه « ما كوه‌ها را مسخر او ساختيم » اما تعبير به « معه » بجاى « له » براى بيان اين نكته است كه اين تسخير در زمينه هماوازى در تسبيح بود .\r\n","page_name":" 238 ","page_number":238},
  {"content":"\r\nخواهد بود كه در بالا گفتيم ، اين احتمال نيز داده شده كه به ذات پاك خداوند برگردد يعنى همه ذرات عالم به سوى او باز مىگردند و سر بر فرمان او دارند .\r\nدر اينكه همصدا شدن كوه‌ها و پرندگان با داود چگونه بوده ؟ در ميان مفسران گفتگو است :\r\n1 - گاه احتمال داده‌اند كه اين صداى گيرا و جذاب و پر طنين داود بود كه در كوه‌ها منعكس مىشد و پرندگان را به سوى خود جذب مىكرد ( البته اين فضيلت مهمى محسوب نمىشود كه قرآن از آن با آن همه عظمت ياد كند ) .\r\n2 - گاه گفته‌اند كه اين تسبيح توأم با صداى ظاهرى و همراه با نوعى درك و شعور بوده كه در باطن ذرات عالم است ، طبق اين نظر تمامى موجودات جهان از يك نوع عقل و شعور برخوردارند ، و هنگامى كه صداى دلانگيز اين پيامبر بزرگ را به وقت مناجات مىشنيدند با او همصدا مىشدند ، و غلغله تسبيح آنها درهم مىآميخت .\r\n3 - بعضى نيز احتمال داده‌اند كه اين همان تسبيح تكوينى است كه همه موجودات با زبان حال دارند ، و نظام خلقت آنها به خوبى حكايت مىكند كه خداوند از هر عيب و نقص پاك و منزه است و داراى علم و قدرت و هر گونه صفات كمال .\r\nولى اين معنى اختصاص به « داود » ندارد كه از ويژگيهاى او شمرده شود بنا بر اين از همه مناسبتر تفسير دوم است ، و اين از قدرت خدا بعيد نيست ، اين زمزمه اى بود كه در درون اين موجودات جهان و در مكنون باطن آنها هميشه جريان داشت ، اما خداوند به نيروى اعجاز آن را براى داود ظاهر مىساخت ، همانگونه كه در مورد تسبيح سنگريزه در كف پيغمبر اسلام ص نيز مشهور است .\r\nآيه بعد هم چنان به ذكر نعمتهاى خداوند بر داود ادامه داده ، مىفرمايد :\r\n","description":"","footnote":"","page_name":" 239 ","page_number":239},
  {"content":"\r\n« ما نظام حكومت او را استحكام بخشيديم » ( * ( وَشَدَدْنا مُلْكَه ) * ) .\r\nآن چنان كه همه سركشان و طاغيان و دشمنان از او حساب مىبردند .\r\nعلاوه بر اين « به او حكمت و علم و دانش داديم » ( * ( وَآتَيْناه الْحِكْمَةَ ) * ) .\r\nهمان حكمتى كه قرآن در باره آن مىگويد : وَمَنْ يُؤْتَ الْحِكْمَةَ فَقَدْ أُوتِيَ خَيْراً كَثِيراً : « هر كس حكمت به او اعطا شده خير فراوان نصيب او شده است » .\r\n« حكمت » در اينجا به معنى علم و دانش و نيروى تدبير امور كشور يا مقام نبوت و يا همه اينها است .\r\n« حكمت » گاه جنبه علمى دارد كه از آن تعبير به « معارف عاليه » مىشود ، و گاه جنبه عملى كه از آن تعبير به « اخلاق و عمل صالح » مىگردد ، و داود از همه اينها بهره وافر داشت .\r\nآخرين نعمت بزرگ خدا بر داود اين بود كه مىفرمايد : « ما به او علم قضا و داورى صحيح و عادلانه داديم » ( * ( وَفَصْلَ الْخِطابِ ) * ) .\r\nتعبير از داورى به « فصل الخطاب » به خاطر آن است كه « خطاب » همان گفتگوهاى طرفين نزاع است ، و « فصل » به معنى قطع و جدايى است .\r\nو مىدانيم گفتگوهاى صاحبان نزاع هنگامى قطع خواهد شد كه داورى صحيحى بين آنها بشود ، لذا اين تعبير به معنى قضاوت عادلانه آمده است .\r\nاين احتمال در تفسير اين جمله نيز وجود دارد كه خداوند منطق نيرومندى كه از فكر بلند ، و عمق انديشه ، حكايت مىكرد در اختيار داود گذارد ، نه تنها در مقام داورى كه در همه جا سخن آخر و آخرين سخن را بيان مىكرد .\r\nبه راستى با وجود خداوندى كه قدرت دارد به انسان شايسته اى اينهمه نيرو و توان بخشد جاى اين نيست كه احدى از لطف او مايوس گردد ، و اين نه تنها مايه تسلى خاطر پيامبر ص و مؤمنان مكه در آن روز بود كه سخت در فشار\r\n","description":"","footnote":"","page_name":" 240 ","page_number":240},
  {"content":"\r\nبودند ، بلكه مايه تسلى همه مؤمنان در بند در همه اعصار و قرون است .\r\n\r\nنكته : ده صفت برجسته داود ( ع )\r\nبعضى از مفسران از چند آيه فوق ده موهبت بزرگ الهى براى داود استفاده كرده‌اند كه هم مقام والاى اين پيامبر را روشن مىكند و هم ويژگيهاى يك انسان كامل را :\r\n1 - به پيامبر اسلام ص با آن عظمت مقام دستور مىدهد كه در صبر و شكيبايى به داود اقتدا كند و از تاريخ او كمك گيرد ( * ( اصْبِرْ عَلى ما يَقُولُونَ وَاذْكُرْ ) * ) .\r\n2 - او را به مقام عبوديت و بندگى توصيف مىكند و در حقيقت نخستين ويژگى او را همين مقام عبوديتش مىشمرد ( * ( عَبْدَنا داوُدَ ) * ) نظير همين معنى را در مورد پيامبر اسلام ص در مساله معراج مىخوانيم آنجا كه مىگويد :\r\nسُبْحانَ الَّذِي أَسْرى بِعَبْدِه . . . « منزه است خداوندى كه بنده خود را شبانه حركت داد . . . » ( اسراء - 1 ) .\r\n3 - او داراى قوت و قدرت ( بر اطاعت پروردگار و پرهيز از گناه و تدبير امور مملكت ) بود ( * ( ذَا الأَيْدِ ) * ) همانگونه كه در مورد پيغمبر اسلام نيز مىخوانيم هُوَ الَّذِي أَيَّدَكَ بِنَصْرِه وَبِالْمُؤْمِنِينَ : او كسى است كه تو را با يارى خود تقويت كرد ، همچنين به وسيله مؤمنان ( انفال - 62 ) .\r\n4 - او را به اواب بودن كه مفهومش بازگشت مكرر و رجوع پى در پى به ساحت قدس خداوند است توصيف مىكند ( * ( إِنَّه أَوَّابٌ ) * ) .\r\n5 - تسخير كوه‌ها را با او در تسبيح صبحگاهان و شامگاهان ، از افتخاراتش مىشمرد ( * ( إِنَّا سَخَّرْنَا الْجِبالَ مَعَه يُسَبِّحْنَ بِالْعَشِيِّ وَالإِشْراقِ ) * ) .\r\n","description":"","footnote":"","page_name":" 241 ","page_number":241},
  {"content":"\r\n6 - هماوازى پرندگان را با او در نيايش و تسبيح خدا يكى از مواهب خدادادى او مىشمرد ( * ( وَالطَّيْرَ مَحْشُورَةً ) * ) .\r\n7 - نه تنها در آغاز با او همصدا بودند كه هر بار او به تسبيح خدا باز مىگشت با او هم آواز مىشدند ( * ( كُلٌّ لَه أَوَّابٌ ) * ) .\r\n8 - خداوند ملك و حكومتى به او داد كه پايه‌هاى آن را محكم ساخته بود ، و وسائل مادى و معنوى براى نيل به اين مقصود را در اختيارش گذارده بود ( * ( وَشَدَدْنا مُلْكَه ) * ) .\r\n9 - سرمايه مهم ديگر خداداديش علم و دانش فوق العاده بود ، همان علم و دانشى كه هر جا باشد منبع خير كثير و سرچشمه هر نيكى و بركت است ( * ( وَآتَيْناه الْحِكْمَةَ ) * ) .\r\n10 - و بالآخره منطقى نيرومند و گفتارى مؤثر و نافذ و قدرت بر داورى قاطع و عادلانه به او ارزانى شده بود ( * ( وَفَصْلَ الْخِطابِ ) * ) ( 1 ) .\r\nو به راستى پايه‌هاى هيچ حكومتى بدون اين صفات : علم ، قدرت منطق ، تقواى الهى ، توانايى بر ضبط نفس ، و نيل به مقام عبوديت پروردگار محكم نمىشود .\r\n\r\n","description":"","footnote":"\r\n( 1 ) تفسير كبير فخر رازى ذيل آيات مورد بحث جلد 26 صفحه 183 .\r\n","page_name":" 242 ","page_number":242},
  {"content":"\r\n\r\n[ سوره ص ‹ 38 › : آيات 21 تا 25 
  ]\r\nوَ هَلْ أَتاكَ نَبَأُ الْخَصْمِ إِذْ تَسَوَّرُوا الْمِحْرابَ ‹ 21 › إِذْ دَخَلُوا عَلى داوُدَ فَفَزِعَ مِنْهُمْ قالُوا لا تَخَفْ خَصْمانِ بَغى بَعْضُنا عَلى بَعْضٍ فَاحْكُمْ بَيْنَنا بِالْحَقِّ وَلا تُشْطِطْ وَاهْدِنا إِلى سَواءِ الصِّراطِ ‹ 22 › إِنَّ هذا أَخِي لَه تِسْعٌ وَتِسْعُونَ نَعْجَةً وَلِيَ نَعْجَةٌ واحِدَةٌ فَقالَ أَكْفِلْنِيها وَعَزَّنِي فِي الْخِطابِ ‹ 23 › قالَ لَقَدْ ظَلَمَكَ بِسُؤالِ نَعْجَتِكَ إِلى نِعاجِه وَإِنَّ كَثِيراً مِنَ الْخُلَطاءِ لَيَبْغِي بَعْضُهُمْ عَلى بَعْضٍ إِلَّا الَّذِينَ آمَنُوا وَعَمِلُوا الصَّالِحاتِ وَقَلِيلٌ ما هُمْ وَظَنَّ داوُدُ أَنَّما فَتَنَّاه فَاسْتَغْفَرَ رَبَّه وَخَرَّ راكِعاً وَأَنابَ ‹ 24 › فَغَفَرْنا لَه ذلِكَ وَإِنَّ لَه عِنْدَنا لَزُلْفى وَحُسْنَ مَآبٍ ‹ 25 ›\r\n","description":"","footnote":"","page_name":" 243 ","page_number":243},
  {"content":"\r\n\r\nترجمه :\r\n21 - آيا داستان شاكيان هنگامى كه از محراب ( داود ) بالا رفتند به تو رسيده است ؟ ! 22 - هنگامى كه ( بىهيچ مقدمه ) بر او وارد شدند و او از مشاهده آنها وحشت كرد ، گفتند نترس ، دو نفر شاكى هستيم كه يكى از ما بر ديگرى تعدى كرده ، اكنون در ميان ما به حق داورى كن و ستم روا مدار ، و ما را به راه راست هدايت فرما .\r\n23 - اين برادر من است نود و نه ميش دارد ، و من يكى بيش ندارم ، اما او اصرار مىكند كه اين يكى را هم به من واگذار ! و از نظر سخن بر من غلبه كرده است .\r\n24 - ( داود ) گفت : مسلما او با درخواست يك ميش تو براى افزودن آن به ميشهايش بر تو ستم كرده ، و بسيارى از دوستان به يكديگر ستم مىكنند مگر آنها كه ايمان آورده‌اند و عمل صالح دارند ، اما عده آنان كم است ! ، داود گمان كرد ما او را ( با اين ماجرا ) آزموده‌ايم ، از پروردگارش طلب آمرزش نمود و به سجده افتاد و توبه كرد .\r\n25 - ما اين عمل را بر او بخشيديم ، و او نزد ما داراى مقام و الا و آينده نيك است\r\n\r\nتفسير : آزمون بزرگ داود !\r\nدر اين آيات بحث ساده و روشنى در باره قضاوت داود مطرح شده كه بر اثر تحريفات و سوء تعبيرات بعضى از ناآگاهان جنجال عظيمى در ميان مفسران برانگيخته است ، امواج اين غوغا آن چنان قوى بود كه حتى بعضى از مفسران اسلامى را به دنبال خود كشانده ، و داوريهاى نادرست و گاه بسيار زننده را در باره اين پيامبر بزرگ سبب شده است .\r\nما قبلا متن آيات قرآن را بدون هيچ شرحى در اينجا بيان مىكنيم تا خوانندگان با ذهن خالى مفهوم آيات را دريابند و بعد از پايان اين تفسير كوتاه به سراغ گفتگوهاى مختلفى كه در اين زمينه شده است مىرويم .\r\nبه دنبال آيات گذشته كه صفات ويژه « داود » و مواهب بزرگ خدا را بر او\r\n","description":"","footnote":"","page_name":" 244 ","page_number":244},
  {"content":"\r\nبيان مىكرد قرآن ماجرايى را كه در يك دادرسى براى داود پيش آمد شرح مىدهد :\r\nنخست خطاب به پيامبر اسلام ص كرده ، مىگويد : « آيا داستان شاكيانى كه از ديوار محراب داود بالا رفتند به تو رسيده است » ؟ ! ( * ( وَهَلْ أَتاكَ نَبَأُ الْخَصْمِ إِذْ تَسَوَّرُوا الْمِحْرابَ ) * ) .\r\n« خصم » در اصل معنى مصدرى دارد ، و به معنى نزاع كردن است ، ولى بسيار مىشود كه به طرفين نزاع نيز « خصم » مىگويند ، اين كلمه بر مفرد و جمع هر دو اطلاق مىشود ، و گاه جمع آن به صورت « خصوم » آمده است .\r\n« تسوروا » از ماده « سور » به معنى ديوار بلندى است كه اطراف خانه يا شهر را گرفته باشد ، ولى بايد توجه داشت كه اين ماده در اصل به معنى پريدن و بالا رفتن است .\r\n« محراب » به معنى صدر مجلس و يا غرفه‌هاى فوقانى است ، و چون محل عبادت در آن قرار مىگرفته تدريجا به معنى « معبد » به كار رفته است ، و در استعمالات روزمره خصوصا به مكانى كه امام جماعت براى اقامه نماز جماعت مىايستد گفته مىشود .\r\nدر « مفردات » از بعضى نقل شده كه « محراب » مسجد را از اين نظر محراب گفته‌اند كه محل حرب و جنگ با شيطان و هواى نفس است .\r\nبه هر حال با اينكه « داود » محافظين و مراقبين فراوانى در اطراف خود داشت ، طرفين نزاع از غير راه معمولى از ديوار محراب و قصر او بالا رفتند ، و ناگهان در برابر او ظاهر گشتند ، چنان كه قرآن در ادامه اين بحث مىگويد :\r\n« ناگهان آنها بر داود وارد شدند ( بىآنكه اجازه اى گرفته باشند و يا اطلاع قبلى بدهند ) لذا داود از مشاهده آنها وحشت كرده زيرا فكر مىكرد قصد سويى\r\n","description":"","footnote":"","page_name":" 245 ","page_number":245},
  {"content":"\r\nدر باره او دارند ( * ( إِذْ دَخَلُوا عَلى داوُدَ فَفَزِعَ مِنْهُمْ ) * ) .\r\nاما آنها به زودى وحشت او را از بين بردند و « گفتند : نترس ، دو نفر شاكى هستيم كه يكى از ما بر ديگرى تعدى كرده » و براى دادرسى نزد تو آمديم ( * ( قالُوا لا تَخَفْ خَصْمانِ بَغى بَعْضُنا عَلى بَعْضٍ ) * ) .\r\n« اكنون در ميان ما به حق داورى كن ، و ستم روا مدار ، و ما را به راه راست هدايت فرما » ( * ( فَاحْكُمْ بَيْنَنا بِالْحَقِّ وَلا تُشْطِطْ وَاهْدِنا إِلى سَواءِ الصِّراطِ ) * ) « تشطط » از ماده « شطط » ( بر وزن فقط ) در اصل به معنى دورى زياد است ، و از آنجا كه ظلم و ستم انسان را از حق بسيار دور مىكند واژه « شطط » در اين معنى به كار رفته ، و همچنين به سخنى كه دور از حقيقت باشد اطلاق مىشود .\r\nمسلما نگرانى و وحشت داود در اينجا كم شد ، ولى شايد اين سؤال هنوز براى او باقى بود كه بسيار خوب ، شما قصد سويى نداريد ، و هدفتان شكايت نزد قاضى است ، ولى آمدن از اين راه غير معمول براى چه منظورى بود ؟\r\nاما آنها مجال زيادى به داود ندادند و يكى براى طرح شكايت پيش قدم شد و گفت « اين برادر من است ، نود و نه ميش دارد ، و من يكى بيش ندارم ولى او اصرار دارد كه اين يكى را هم به من واگذار ! ، او از نظر سخن بر من غلبه كرده ، و از من گوياتر است » ( * ( إِنَّ هذا أَخِي لَه تِسْعٌ وَتِسْعُونَ نَعْجَةً وَلِيَ نَعْجَةٌ واحِدَةٌ فَقالَ أَكْفِلْنِيها وَعَزَّنِي فِي الْخِطابِ ) * ) .\r\n« نعجة » به معنى ميش ( گوسفند ماده ) است ، و به گاو وحشى و گوسفند كوهى ماده نيز گفته مىشود .\r\nاكفلنيها از ماده « كفالت » در اينجا كنايه از واگذار كردن است ( معنى جمله اين است كه كفالت آن را به من واگذار يعنى آن را به من ببخش ) .\r\n« عزنى » از ماده « عزت » به معنى غلبه است ، و مفهوم جمله اين است كه\r\n","description":"","footnote":"","page_name":" 246 ","page_number":246},
  {"content":"\r\n« او بر من غلبه كرد » .\r\nدر اينجا داود پيش از آنكه گفتار طرف مقابل را بشنود - چنان كه ظاهر آيات قرآن است - رو به شاكى كرد و « گفت : مسلما او با درخواست يك ميش تو براى افزودن آن به ميشهايش بر تو ستم روا داشته » ! ( * ( قالَ لَقَدْ ظَلَمَكَ بِسُؤالِ نَعْجَتِكَ إِلى نِعاجِه ) * ) .\r\nاما اين تازگى ندارد « بسيارى از دوستان و افرادى كه با هم سرو كار دارند نسبت به يكديگر ظلم و ستم مىكنند » ( * ( وَإِنَّ كَثِيراً مِنَ الْخُلَطاءِ لَيَبْغِي بَعْضُهُمْ عَلى بَعْضٍ ) * ) ( 1 ) .\r\n« مگر آنها كه ايمان آورده‌اند و عمل صالح دارند » ( * ( إِلَّا الَّذِينَ آمَنُوا وَعَمِلُوا الصَّالِحاتِ ) * ) .\r\n« اما عده آنها كم است » ( * ( وَقَلِيلٌ ما هُمْ ) * ) ( 2 ) .\r\nآرى آنها كه در معاشرت و دوستى حق ديگران را بطور كامل رعايت كنند و كمترين تعدى بر دوستان خود روا ندارند كمند ، تنها كسانى مىتوانند حق دوستان و آشنايان را بطور كاملا عادلانه ادا كنند كه از سرمايه ايمان و عمل صالح بهره كافى داشته باشند .\r\nبه هر حال چنين به نظر مىرسد كه طرفين نزاع با شنيدن اين سخن قانع\r\n\r\n","description":"","footnote":"\r\n( 1 ) « خلطاء » جمع « خليط » به معنى اشخاص يا امورى است كه با يكديگر مخلوطند و به دوست و شريك و همسايه نيز اطلاق مىشود ، با اينكه ظلم و تعدى مخصوص اينها نيست اما ذكر خصوص اين گروه يا بخاطر تماسى است كه با هم دارند ، و در اين تماس خواه ناخواه برخوردهايى پيش مىآيد ، و يا بخاطر آن است كه از آنها انتظار ظلم و ستم نيست .\r\n( 2 ) تركيب جمله چنين است كه « هم » مبتداء و « قليل » خبر آن است ، و « ما » زائده كه در اينجا براى مبالغه در كمى و قلت آمده .\r\n","page_name":" 247 ","page_number":247},
  {"content":"\r\nشدند ، و مجلس داود را ترك گفتند .\r\nولى داود در اينجا در فكر فرو رفت و با اين كه مىدانست قضاوت عادلانه اى كرده چه اينكه اگر طرف دعوا ادعاى شاكى را قبول نداشت حتما اعتراض مىكرد ، سكوت او بهترين دليل بر اين بوده كه مساله همان است كه شاكى مطرح كرده ، ولى با اين حال آداب مجلس قضا ايجاب مىكند كه داود در گفتار خود عجله نمىكرد ، بلكه از طرف مقابل شخصا سؤال مىنمود سپس داورى مىكرد ، لذا از اين كار خود سخت پشيمان شد « و گمان كرد كه ما او را با اين جريان آزموده‌ايم » ( * ( وَظَنَّ داوُدُ أَنَّما فَتَنَّاه ) * ) .\r\nدر مقام استغفار بر آمد « و از درگاه پروردگارش طلب آمرزش نمود و به سجده افتاد و توبه كرد » ( * ( فَاسْتَغْفَرَ رَبَّه وَخَرَّ راكِعاً وَأَنابَ ) * ) .\r\n« خر » از ماده « خرير » به معنى سقوط از بلندى و توام با صدا است ، مانند صداى آبشار ، و از آنجا كه افراد سجده كننده گويى از بلندى سقوط مىكنند و به هنگام سجده تسبيح مىگويند اين تعبير كنايه از سجده كردن آمده .\r\nتعبير به « راكعا » در آيه مورد بحث يا به خاطر آن است كه ركوع به معنى سجده نيز در لغت آمده ، و يا ركوع مقدمه اى است براى سجده .\r\nبه هر حال خداوند او را مشمول لطف خود قرار داد و لغزش او را در اين ترك اولى بخشيد چنان كه قرآن در آيه بعد مىگويد : « ما اين عمل را بر او بخشيديم » ( * ( فَغَفَرْنا لَه ذلِكَ ) * ) .\r\n« و او نزد ما داراى مقام و الا و آينده نيك است » ( * ( وَإِنَّ لَه عِنْدَنا لَزُلْفى وَحُسْنَ مَآبٍ ) * ) .\r\n« زلفى » به معنى مقام ( و قرب در پيشگاه خدا ) است ، و « حسن ماب » اشاره به بهشت و نعمتهاى اخروى مىباشد .\r\n","description":"","footnote":"","page_name":" 248 ","page_number":248},
  {"content":"\r\n\r\nنكته‌ها :\r\n\r\n1 - ماجراى اصلى داستان داود چه بود ؟\r\nآنچه از قرآن مجيد استفاده مىشود بيش از اين نيست كه افرادى به عنوان دادخواهى از محراب داود بالا رفتند و نزد او حاضر شدند ، او نخست وحشت كرد ، سپس به شكايت شاكى گوش فرا داد كه يكى از آن دو 99 گوسفند ماده داشته و ديگرى فقط يك گوسفند ، در حالى كه صاحب نود و نه گوسفند از برادرش تقاضا داشته كه يكى را هم به او واگذار كند ، او حق را به شاكى داد ، و اين تقاضا را ظلم و تعدى خواند ، سپس از كار خود پشيمان گشت ، و از خداوند تقاضاى عفو كرد و خدا او را بخشيد .\r\nمنتهى در اينجا دو تعبير قابل دقت است : يكى مساله « آزمايش » و ديگرى مسئله « استغفار و توبه » .\r\nقرآن در اين دو قسمت روى نقطه مشخصى انگشت نگذاشته ، اما با توجه به قرائن موجود در اين آيات و روايات اسلامى كه در تفسير اين آيات آمده ، داود اطلاعات و مهارت فراوانى در امر قضا داشت ، و خدا مىخواست او را آزمايش كند ، لذا يك چنين شرائط غير عادى ( وارد شدن بر داود از طريق غير معمول از بالاى محراب ) براى او پيش آورد ، او گرفتار دستپاچگى و عجله شد ، و پيش از آنكه از طرف مقابل توضيحى بخواهد داورى كرد ، هر چند داورى عادلانه بود .\r\nگر چه او به زودى متوجه لغزش خود شد ، و پيش از گذشتن وقت جبران نمود ، ولى هر چه بود كارى از او سر زد كه شايسته مقام والاى نبوت نبود ، لذا از اين « ترك اولى » استغفار كرد ، خداوند هم او را مشمول عفو و بخشش قرار داد .\r\nگواه بر اين تفسير علاوه بر آنچه گذشت - آيه اى است كه بلافاصله بعد از اين آيات مىآيد و به داود خطاب مىكند كه ما تو را جانشين خود در روى\r\n","description":"","footnote":"","page_name":" 249 ","page_number":249},
  {"content":"\r\nزمين قرار داديم ، لذا از روى حق و عدالت در ميان مردم داورى كن و از هوا و هوس پيروى منما .\r\nاين تعبير نشان مىدهد كه لغزش داود در طرز قضاوت و داورى بوده است .\r\nبه اين ترتيب در آيات فوق چيزى كه مخالف شان و مقام اين پيامبر بزرگ باشد وجود ندارد .\r\n\r\n2 - داستان خرافى تورات در مورد داود\r\nاكنون به تورات مراجعه مىكنيم تا به بينيم در اين زمينه چه مىگويد ؟\r\nو هم ريشه بعضى از تفسيرهاى افراد ناآگاه و بى خبر را پيدا كنيم .\r\nتورات در كتاب دوم « اشموئيل » فصل يازده جمله‌هاى 2 تا 27 چنين مىگويد :\r\n« واقع شد كه وقت غروب داود از بسترش برخاست و بر پشت بام خانه ملك گردش كرد ، و از پشت بام زنى را ديد كه خويشتن را شستشو مىكرد ، و آن زن بسيار خوب صورت و خوش منظر بود ، و داود فرستاد و در باره آن زن استفسار نمود ، و كسى گفت كه آيا « بت شبع » ( 1 ) دختر « اليعام » زن « اورياه حتى » ( 2 ) نيست ؟\r\nو داود ايلچيان را فرستاد و او را گرفت ، و او نزد وى آمده ، داود با او خوابيد و او بعد از تميز شدن از نجاستش به خانه خود رفت ، و زن حامله شده ، فرستاد و داود را مخبر ساخته كه حامله هستم ، و داود به « يوآب » ( 3 ) فرستاد كه « اورياه\r\n\r\n","description":"","footnote":"\r\n( 1 ) « بت شبع » نام آن زنى است كه داود - طبق گفته تورات - او را برهنه از پشت بام ديد و آتش عشق او در دلش شعله ور شد . اين زن دختر « اليعام » يكى از صاحب منصبان عبرانى بود .\r\n( 2 ) « اورياه » به تشديد يا نام يكى از افسران ارشد لشكر داود بود ، و « حتى » با تشديد تاء و كسر « ح » منسوب به « حت » ابن كنعان است ، كه طايفه او را « بنى حت » مىگفتند .\r\n( 3 ) « يوآب » فرمانده لشكر داود .\r\n","page_name":" 250 ","page_number":250},
  {"content":"\r\nحتى « را نزد من بفرست ، و يوآب ، اورياه را نزد او فرستاد . و اورياه نزد وى آمد ، و داود از سلامتى يوآب و از سلامتى قوم و از خوش گذشتن جنگ پرسيد .\r\nو داود به اورياه گفت به خانه ات فرود آى و پاهايت را شستشو نماى ، و اورياه از خانه ملك بيرون رفت و از عقبش مجموعه طعام از ملك بيرون رفت . اما اورياه در دهنه خانه ملك با ساير بندگان آقايش خوابيد و به خانه اش فرود نيامد ، و هنگامى كه داود را خبر داده گفتند كه « اورياه » به خانه اش فرود نيامده بود ، داود به اورياه گفت كه آيا از سفر نيامده اى ؟ چرا به خانه ات فرود نيامدى ؟ و اورياه به داود عرض كرد كه صندوق و اسرائيل و يهودا ، در سايه بانها ساكنند ، و آقايم يوآب و بندگان آقايم به روى صحرا خيمه نشينند ، و من آيا مىشود كه به جهت خوردن و نوشيدن و خوابيدن با زن خود به خانه خود بروم ؟ به حيات جانت ( سوگند ) اين كار را نخواهم كرد . . .\r\nو واقع شد كه داود صبحدم مكتوبى به « يوآب » نوشته به دست اورياه فرستاد ، و در مكتوب بدين مضمون نوشت كه اورياه را در مقابل روى جنگ شديدى بگذاريد ، و از عقبش پس برويد ، تا كه زده شده بميرد ( كشته شود ) .\r\nو چنين شد بعد از آنى كه يوآب شهر را ملاحظه كرده بود اورياه را در مكانى كه مىدانست مردمان دلير در آن بوده باشند در آنجا گذاشت و مردمان شهر بيرون آمده با يوآب جنگيدند ، و بعضى از قوم بندگان داود افتادند و « اورياه حتى » نيز مرد . . . زن اورياه شنيد كه شوهرش اورياه مرده است ، و به خصوص شوهرش عزادارى نمود و بعد از انقضاى تعزيه داود فرستاد او را به خانه اش آورد كه او زنش شد ! . . . اما كارى كه داود كرده بود در نظر خدا ناپسند آمد ! ( 1 ) .\r\nخلاصه اين داستان تا به اينجا چنين مىشود كه :\r\nداود روزى به پشت بام قصر مىرود و چشمش به خانه مجاور مىافتد ، زنى\r\n\r\n","description":"","footnote":"\r\n( 1 ) نقل از كتاب دوم « اشموئيل » فصل 11 جمله‌هاى 2 تا 27 .\r\n","page_name":" 251 ","page_number":251},
  {"content":"\r\nرا برهنه در حال شستشو مىبيند ، عشق او در دلش جاى مىگيرد ، به هر وسيله اى بود او را به خانه خود مىآورد ، و او از داود باردار مىشود ! شوهر اين زن يكى از افسران برجسته لشكر داود ، و مرد پاكطينت و با صفايى بود ، داود او را ( نعوذ باللَّه ) با توطئه ناجوانمردانه اى از طريق فرستادن او به منطقه خطرناكى در جنگ به قتل مىرساند ، و همسر او را رسما به ازدواج خود درمىآورد « ! ! اكنون بقيه داستان را از زبان تورات كنونى بشنويد :\r\nدر فصل 12 از همان كتاب دوم اشموئيل چنين آمده است : « خداوند ناثان را ( يكى از پيامبران بنى اسرائيل و مشاور داود ) نزد داود فرستاد ، و گفت در شهرى دو آدم بودند يكى غنى و ديگرى فقير ، غنى گوسفند و گاو بسيار داشت ، و فقير را جز يك بره كوچك نبود ، مسافرى نزد غنى آمد او دريغ كرد كه از گوسفندان خود غذا براى ميهمان تهيه كند ، بره مرد فقير را گرفت و كشت ، اكنون چه بايد كرد ؟ ! داود سخت خشمگين شد و به ناثان گفت : به خدا سوگند كسى كه اين كار را كرده مستحق قتل است ! ، او بايد چهار گوسفند به جاى گوسفند بدهد ! اما ناثان به داود گفت آن مرد تويى ! داود متوجه كار نادرست خويش شد ، و توبه كرد ، خداوند توبه او را پذيرفت در عين حال بلاهاى سنگين بر سر داود آورد » .\r\nدر اينجا تورات تعبيراتى دارد كه قلم از ذكر آن شرم دارد ، لذا از آن صرف نظر مىكنيم .\r\nدر اين قسمت از داستان تورات نكاتى به چشم مىخورد كه مخصوصا قابل دقت است .\r\n1 - كسى به عنوان دادخواهى نزد داود نيامد بلكه يكى از پيامبران\r\n","description":"","footnote":"","page_name":" 252 ","page_number":252},
  {"content":"\r\nمشاور او داستانى را بر سبيل مثال براى پند و اندرز براى او ذكر كرد ، سخن از دو برادر و تقاضاى يكى از ديگرى در اينجا نيست ، بلكه سخن از دو آدم غنى و فقير است كه يكى گاوان و گوسفندان بسيار داشته ، و ديگرى فقط يك بره ، ولى مرد غنى بره مرد فقير را براى ميهمان خود كشته ، تا اينجا نه سخن از بالا رفتن از ديوار محراب است ، نه وحشت داود ، و نه طرح دعوا ميان دو برادر ، و نه تقاضاى بخشش .\r\n2 - داود آن مرد غنى ستمگر را مستحق قتل دانست ( براى يك گوسفند قتل چرا ؟ ) .\r\n3 - بلافاصله حكمى بر ضد اين حكم صادر كرد و گفت بايد به عوض يك گوسفند چهار گوسفند بدهد ؟ ( چرا ؟ ) .\r\n4 - داود به گناه خود در مورد خيانت به همسر اورياه اعتراف كرد .\r\n5 - خداوند او را عفو كرد ( به اين سادگى چرا ؟ ) .\r\n6 - خداوند مجازات عجيبى در باره داود قائل شد كه نقلناكردنش بهتر است .\r\n7 - و همين زن - با اين سوابق درخشان - مادر سليمان شد ! گر چه نقل اين داستانها به راستى رنجآور است اما چه مىتوان كرد ، بعضى از جاهلان ناآگاه تحت تاثير اين روايات اسرائيلى چهره پاك آيات قرآن مجيد را تيره ساخته‌اند ، و سخنانى گفته‌اند كه براى روشن كردن حق ، چاره اى جز ذكر بخشى از اين داستان رسوا نبود .\r\n\r\nاكنون ما سؤال مىكنيم :\r\n1 - آيا پيامبرى كه خداوند او را در آيات گذشته با ده توصيف بزرگ ستوده و پيامبر اسلام را براى الهام گرفتن به سرگذشت او توجه داده ، ممكن\r\n","description":"","footnote":"","page_name":" 253 ","page_number":253},
  {"content":"\r\nاست يك هزارم از اين اتهامات بر او وارد باشد ؟ ! 2 - آيا اين اراجيف با جمله اى كه قرآن در آيات بعد از اين مىگويد :\r\n* ( يا داوُدُ إِنَّا جَعَلْناكَ خَلِيفَةً فِي الأَرْضِ ) * : « اى داود ما تو را خليفه و نماينده خود در زمين قرار داديم » سازگار است ؟ ! 3 - پيامبر خدا نه ، اگر يك فرد عادى مرتكب چنين جنايتى شود همسر افسر وفادار و پاك و با ايمانش را اين چنين ناجوانمردانه از دست او بربايد مردم چه قضاوتى در باره او خواهند كرد و مجازاتش چيست ؟ ! حتى اگر اين كار از افسق فساق سر زند جاى تعجب است .\r\nدرست است كه تورات داود را پيامبر نمىداند ولى او را به عنوان يك پادشاه عادل كه مقامى بس ارجمند داشته ، و بنيانگذار معبد بزرگ بنى اسرائيل بوده معرفى مىكند .\r\n4 - جالب اينكه يكى از كتابهاى معروف تورات كتاب « مزامير داود » و مناجاتهاى او است ، آيا مناجات و سخنان يك چنين آدمى مىتواند در لابلاى كتب آسمانى قرار گيرد ؟\r\n5 - هر كس اندك عقل و شعورى داشته باشد مىداند كه داستانهاى تورات محرف كنونى در اين زمينه خرافاتى است كه به دست دشمنان مكتب انبياء و يا افراد بسيار ناآگاه و جاهل ساخته و پرداخته شده است ، چگونه مىتوان آنها را معيار بحث قرار داد ؟\r\nآرى عظمت قرآن در اين است كه از اين گونه خرافات خالى است .\r\n\r\n3 - روايات اسلامى و ماجراى داود ( ع )\r\nدر روايات اسلامى داستان زشت و خرافى تورات به اشد وجه تكذيب شده ، از جمله در حديثى از امير مؤمنان على ع آمده است كه فرمود :\r\n","description":"","footnote":"","page_name":" 254 ","page_number":254},
  {"content":"\r\nلا اوتى برجل يزعم داود تزوج امرأة اوريا الا جلدته حدين حدا للنبوة و حدا للاسلام\r\nهر كس را نزد من آورند كه بگويد داود با همسر اوريا ازدواج كرده دو حد بر او جارى مىكنم حدى براى نبوت و حدى براى اسلام ( 1 ) .\r\nچرا كه نسبت فوق از يك سو نسبت يك عمل نامشروع به انسان مؤمنى است و از سوى ديگر هتك مقام نبوت است لذا بايد دو بار حد قذف ( هر بار 80 تازيانه ) در مورد او اجرا شود . همين معنى به تعبير ديگرى از آن امام بزرگوار نقل شده\r\nمن حدثكم بحديث داود على ما يرويه القصاص جلدته مائة و ستين :\r\n« هر كس حديث داود را طبق آنچه افسانه سرايان مىگويند براى شما روايت كند من يكصد و شصت تازيانه به او خواهم زد » ( 2 ) .\r\nدر حديث ديگرى كه « صدوق » در « امالى » از امام صادق ع نقل كرده چنين مىخوانيم :\r\nان رضا الناس لا يملك ، و السنتهم لا تضبط ، ا لم ينسبوا داود الى انه تبع الطير حتى نظر الى امرأة اوريا فهواها ، و انه قدم زوجها امام التابوت حتى قتل ثم تزوج بها ! :\r\n« رضايت همه مردم را نمىتوان به دست آورد ، و زبان آنها را نمىتوان بست ، آيا آنها اين نسبت ( فوق العاده زشت را ) به داود ندادند كه او به دنبال پرنده اى به پشت بام قصرش رفت ، و چشمش به همسر » اوريا « افتاد ، و عشق او را به دل گرفت ، سپس همسر او را به ميدان جنگ در پيشاپيش تابوت ( كه آثار انبياى بنى اسرائيل در آن حفظ مىشد و به عنوان بركت در پيشاپيش لشكر حمل مىنمودند ) فرستاد تا كشته شد ، سپس با همسرش ازدواج كرد ؟ ! ( جايى كه پيامبر بزرگ\r\n\r\n","description":"","footnote":"\r\n( 1 ) مجمع البيان ذيل آيات مورد بحث\r\n( 2 ) « تفسير فخر رازى » ذيل آيات مورد بحث .\r\n","page_name":" 255 ","page_number":255},
  {"content":"\r\nخدا از زبان مردم در امان نباشد ديگران چه انتظارى مىتوانند داشته باشند ) ( 1 ) .\r\nبالآخره در حديثى در « عيون الاخبار » از امام على بن موسى الرضا ع چنين آمده است كه به هنگام گفتگو با ارباب مذاهب مختلف در مورد عصمت پيامبران به يكى از حاضران ( على بن جهم ) فرمود : « شما در باره داود چه مىگوئيد » ؟ او گفت : مىگويند داود در محرابش مشغول عبادت بود شيطان به صورت پرنده زيبايى در مقابل او نمايان شد ، داود نمازش را شكست و به دنبال پرنده رفت ! . . .\r\nسپس افسانه ديدن زن اوريا را در حال غسل كردن ، و دل به او بستن و همسرش را در پيشاپيش تابوت به ميدان نبرد فرستادن و كشته شدن و ازدواج داود با همسرش را شرح داد .\r\nامام على بن موسى الرضا ع سخت ناراحت شد ، دست بر پيشانى مبارك زد و فرمود :\r\nإِنَّا لِلَّه وَإِنَّا إِلَيْه راجِعُونَ ) * ، لقد نسبتم نبيا من انبياء اللَّه الى التهاون بصلاته حتى خرج فى اثر الطير ، ثم بالفاحشة ثم بالقتل ؟ ! :\r\n« إِنَّا لِلَّه وَإِنَّا إِلَيْه راجِعُونَ ، شما پيامبرى از پيغمبران خدا را به سستى در نمازش نسبت داديد ، تا آنجا كه ( همچون كودكان ) به دنبال پرنده اى رفت ، سپس او را به فحشاء ، و بعد از آن به قتل انسان بىگناهى متهم ساختيد » ؟ ! « على بن جهم » پرسيد پس گناه داود كه از آن استغفار كرد و در قرآن به آن اشاره شده چه بود ؟\r\nامام ع در جواب عجله داود را در مساله قضاوت شرح مىدهد و از آيه بعد : * ( يا داوُدُ إِنَّا جَعَلْناكَ خَلِيفَةً فِي الأَرْضِ ) * به عنوان گواه كمك مىگيرد .\r\n« على بن جهم » سؤال مىكند پس داستان « اوريا » چه بوده ؟\r\nامام مىفرمايد : در زمان داود زنانى كه شوهرانشان از دنيا مىرفت يا كشته\r\n\r\n","description":"","footnote":"\r\n( 1 ) « امالى صدوق » طبق نقل نور الثقلين جلد 4 صفحه 446 .\r\n","page_name":" 256 ","page_number":256},
  {"content":"\r\nمىشد هرگز ازدواج نمىكردند ( و اين منشا مفاسد فراوان بود ) نخستين كسى كه خداوند اين كار را براى او مباح كرد داود بود ( تا اين سنت شكسته شود ، و زنان شوهر از دست داده از بلاتكليفى درآيند ) لذا داود بعد از آنكه اوريا ( بر حسب تصادف در يكى از جنگها ) كشته شد همسرش را به عقد خود درآورد ، و اين بر مردم آن زمان سنگين آمد ( و به دنبال آن افسانه‌ها به هم بافته شد ) ( 1 ) .\r\nاز اين حديث استفاده مىشود كه مساله « اوريا » يك ريشه واقعى ساده اى داشته ، كه داود به عنوان يك رسالت الهى آن را انجام داد ، ولى دشمنان دانا از يك سو ، و دوستان نادان از سوى ديگر ، و افسانه سرايانى كه عادت به ارائه مطالب عجيب و دروغين دارند از سوى سوم شاخ و برگهايى براى اين قصه درست كرده‌اند كه انسان از آن وحشت مىكند .\r\nيكى گفته : لا بد اين ازدواج بدون مقدمه صورت نگرفته ؟\r\nديگرى گفته : لا بد خانه اوريا در همسايگى داود بوده ! و بالآخره براى اين كه چشم داود را به همسر اوريا بيندازند افسانه پرنده را بهم بافته ، و سرانجام در مجموع پيامبر بزرگى را به انواع گناهان كبيره شرم آور متهم ساخته‌اند ، و بيخبران ابله آن را نيز زبان به زبان نقل كرده‌اند كه اگر ذكر آن در كتب معروف نيامده بود حتى نقل آن را غلط مىدانستيم .\r\nالبته اين روايت با آنچه در روايت امير مؤمنان على ع آمده منافات ندارد ، زيرا سخن آن حضرت اشاره به داستان دروغين معروفى است كه نسبت به زنا و مانند آن ( نعوذ باللَّه ) به اين پيامبر بزرگ مىدهد .\r\n\r\n","description":"","footnote":"\r\n( 1 ) « عيون الاخبار » طبق نقل تفسير نور الثقلين جلد 4 صفحه 445 .\r\n","page_name":" 257 ","page_number":257},
  {"content":"\r\n\r\nتوجيهات مفسران\r\nبعضى از مفسران توجيهات ديگرى براى داستان داود گفته‌اند ، گر چه با ظاهر آيات سازگار نيست ولى براى تكميل بحث اشاره به بعضى از آنها را بىمناسبت نمىدانيم .\r\nاز جمله اينكه حضرت داود ساعات خود را با برنامه منظم تقسيم كرده بود ، و جز در ساعات خاصى ارباب رجوع را نمىپذيرفت .\r\nروزى دو نفر كه قصد قتل او را داشتند خواستند نزد او آيند در حالى كه داود در محراب به عبادت پروردگار مشغول بود ، از فرصت استفاده كرده و از محراب او بالا رفتند ، هنگامى كه نزد او آمدند محافظان را در اطراف مشاهده كردند ترسيدند و فورا دروغى جعل كرده گفتند : ما دو نفر شاكى هستيم كه براى دادخواهى نزد تو آمده‌ايم ، و ماجرايى را كه قرآن مىگويد شرح دادند ، داود ميان آنها قضاوت كرد ، اما نظر به اينكه آگاه بود اين صحنه سازى به منظور قتل او بوده خشمگين شده و تصميم بر انتقام از آنان گرفت ، اما چيزى نگذشت كه از اين تصميم پشيمان گشت و استغفار كرد ( 1 ) .\r\n2 - مفسر بزرگ نويسنده « الميزان » در اينجا بيانى دارد كه از نظر اساس و پايه هماهنگ با چيزى است كه ساير مفسران بزرگ اسلام در تفسير اين ماجراى داود گفته‌اند ، و ما نيز در بالا آورديم ، ولى در پاره اى از جهات با آن تفاوت دارد كه ذيلا از نظر شما مىگذرد :\r\n« بسيارى از مفسران معتقداند كه آن دو نفر شاكى كه وارد بر داود شدند از فرشتگان خدا بودند كه خداوند آنان را براى آزمايش داود فرستاد .\r\n\r\n","description":"","footnote":"\r\n( 1 ) در تفسير « فخر رازى » و « روح المعانى » اين بحث به عنوان يك توجيه ذكر شده « و مراغى » در تفسير خود آن را پذيرفته است .\r\n","page_name":" 258 ","page_number":258},
  {"content":"\r\nولى خصوصيات داستان مانند بالا رفتن آنها از محراب ، و وارد شدن بر داود ، بطور غير عادى ، و ترس و وحشت او ، و همچنين توجه به اينكه اين ماجرا يك آزمايش الهى است ، همه اينها نشان مىدهد كه اين ماجرا به صورت تمثل از فرشتگان در قيافه مردانى از نوع انسان بوده است .\r\n( منظور از تمثل اين است كه واقعا در وجود خارجى چنين افرادى به سراغ داود نيامدند بلكه در قوه ادراك داود چنين منعكس شد ) .\r\nبنا بر اين حكمى كه او در اين دعوا صادر كرد حكمى در ظرف « تمثل » بوده ، درست مثل آنكه آنها را در خواب ديده باشد ، همانگونه كه انسان در وقايع عالم خواب تكليفى ندارد در ظرف تمثل نيز تكليفى نيست ، تكليف در عالم مشهود يعنى جهان ماده است ، و اگر خطايى از او سر زده ، در همين ظرف « تمثل » بوده ، و چيزى نيست كه با مقام عصمت ناسازگار باشد ، همانند خطاى آدم در بهشت پيش از آنكه هبوط به زمين كند كه محل تكليف و تشريع است ، و به اين ترتيب استغفار او استغفار از يك گناه واقعى نيست ( 1 ) .\r\nولى مسلما ظاهر آيات اين است كه اين شكايت و طرح دعوا از ناحيه افرادى بوده كه عينيت خارجى داشته‌اند ، و با اين حال قضاوت مزبور گناهى نبوده كه از داود سر زده باشد بعد از آنكه او از گفتار شاكى علم و يقين حاصل كرده باشد ، هر چند آداب مستحبّ قضا ايجاب مىكرده كه عجله در قضا نكند ، و استغفار او نيز از اين « ترك اولى » بوده است .\r\nبه هر حال ضرورتى ندارد كه ماجراى اين داورى را در ظرف تمثل بدانيم ، و يا به گفته بعضى ديگر آن را يك صحنه سازى براى تنبه و بيدارى داود بشمريم ، بهتر اين است ظاهر آيات را حفظ كنيم ، و به ترتيبى كه گفته شد آن را تفسير نمائيم كه هم ظواهر الفاظ آيه حفظ شده و هم مشكلى از نظر مقام عصمت انبياء پيش نمىآيد .\r\n\r\n","description":"","footnote":"\r\n( 1 ) « الميزان » جلد 17 صفحه 203 .\r\n","page_name":" 259 ","page_number":259},
  {"content":"\r\n\r\n[ سوره ص ‹ 38 › : آيات 26 تا 29 
  ]\r\nيا داوُدُ إِنَّا جَعَلْناكَ خَلِيفَةً فِي الأَرْضِ فَاحْكُمْ بَيْنَ النَّاسِ بِالْحَقِّ وَلا تَتَّبِعِ الْهَوى فَيُضِلَّكَ عَنْ سَبِيلِ اللَّه إِنَّ الَّذِينَ يَضِلُّونَ عَنْ سَبِيلِ اللَّه لَهُمْ عَذابٌ شَدِيدٌ بِما نَسُوا يَوْمَ الْحِسابِ ‹ 26 › وَما خَلَقْنَا السَّماءَ وَالأَرْضَ وَما بَيْنَهُما باطِلًا ذلِكَ ظَنُّ الَّذِينَ كَفَرُوا فَوَيْلٌ لِلَّذِينَ كَفَرُوا مِنَ النَّارِ ‹ 27 › أَمْ نَجْعَلُ الَّذِينَ آمَنُوا وَعَمِلُوا الصَّالِحاتِ كَالْمُفْسِدِينَ فِي الأَرْضِ أَمْ نَجْعَلُ الْمُتَّقِينَ كَالْفُجَّارِ ‹ 28 › كِتابٌ أَنْزَلْناه إِلَيْكَ مُبارَكٌ لِيَدَّبَّرُوا آياتِه وَلِيَتَذَكَّرَ أُولُوا الأَلْبابِ ‹ 29 ›\r\n\r\nترجمه :\r\n26 - اى داود ما تو را خليفه ( و نماينده خود ) در زمين قرار داديم ، در ميان مردم به حق داورى كن ، و از هواى نفس پيروى منما كه تو را از راه خدا منحرف مىسازد ،\r\n","description":"","footnote":"","page_name":" 260 ","page_number":260},
  {"content":"\r\nكسانى كه از راه خدا گمراه شوند عذاب شديدى به خاطر فراموش كردن روز حساب دارند .\r\n27 - ما آسمان و زمين و آنچه را در ميان آنها است بيهوده نيافريديم ، اين گمان كافران است واى بر كافران از آتش ( دوزخ ) .\r\n28 - آيا كسانى را كه ايمان آورده‌اند و عمل صالح انجام داده‌اند همچون مفسدان در زمين قرار دهيم ، يا پرهيزگاران را همچون فاجران ؟ ! 29 - اين كتابى است پر بركت كه بر تو نازل كرده‌ايم تا در آيات آن تدبر كنند و صاحبان مغز ( و انديشه ) متذكر شوند\r\n\r\nتفسير : حكم به عدالت كن و از هواى نفس پيروى منما !\r\nبه دنبال داستان داود ، و به عنوان آخرين سخن ، وى را مخاطب ساخته و ضمن بيان مقام والاى او وظائف و مسئوليتهاى سنگين وى را با لحنى قاطع و تعبيراتى پر معنا شرح داده ، مىفرمايد : « اى داود ما تو را خليفه ( و نماينده خود ) در زمين قرار داديم لذا در ميان مردم به حق حكم كن ، و از هواى نفس پيروى منما كه تو را از راه خدا منحرف مىسازد ، كسانى كه از راه خداوند گمراه شوند عذاب شديدى به خاطر فراموش كردن روز حساب دارند » ( * ( يا داوُدُ إِنَّا جَعَلْناكَ خَلِيفَةً فِي الأَرْضِ فَاحْكُمْ بَيْنَ النَّاسِ بِالْحَقِّ وَلا تَتَّبِعِ الْهَوى فَيُضِلَّكَ عَنْ سَبِيلِ اللَّه إِنَّ الَّذِينَ يَضِلُّونَ عَنْ سَبِيلِ اللَّه لَهُمْ عَذابٌ شَدِيدٌ بِما نَسُوا يَوْمَ الْحِسابِ ) * ) .\r\nمحتواى اين آيه كه از مقام والاى داود و وظيفه مهم او سخن مىگويد نشان مىدهد كه افسانه‌هاى دروغينى كه در باره ازدواج او با همسر « اوريا » به هم بافته‌اند تا چه اندازه بىپايه است .\r\nچگونه ممكن است خداوند به كسى كه نسبت به نواميس مؤمنان و ياران خود چشم خيانت دوخته و دستش به خون بىگناهان آلوده است خلافت روى زمين\r\n","description":"","footnote":"","page_name":" 261 ","page_number":261},
  {"content":"\r\nدهد ، و مقام قضاوت را به طور مطلق به او بسپارد ؟ ! اين آيه از پنج جمله كه هر كدام حقيقتى را دنبال مىكند تشكيل يافته :\r\nنخست مقام خلافت داود در زمين است ، آيا منظور جانشينى انبياى پيشين است يا خلافت الهى ؟ معنى دوم مناسبتر به نظر مىرسد ، و با آيه 30 سوره بقره سازگارتر است « وَإِذْ قالَ رَبُّكَ لِلْمَلائِكَةِ إِنِّي جاعِلٌ فِي الأَرْضِ خَلِيفَةً » :\r\n« به خاطر بياور هنگامى را كه پروردگارت به فرشتگان گفت من در روى زمين خليفه اى قرار دهم » .\r\nالبته خلافت به معنى واقعى كلمه در مورد خداوند معنى ندارد زيرا تنها در مورد كسانى كه وفات يا غيبت دارند صحيح است ، بلكه منظور از آن نمايندگى او است در ميان بندگان ، و اجراى اوامر و فرمانهاى او در زمين .\r\nاين جمله نشان مىدهد كه حكومت در زمين بايد از حكومت الهى نشات گيرد و هر حكومتى از غير اين طريق باشد حكومتى است ظالمانه و غاصبانه .\r\nدر جمله دوم دستور مىدهد : اكنون كه اين موهبت بزرگ به تو داده شده وظيفه تو اين است كه در ميان مردم به حق حكم كنى ، در حقيقت نتيجه خلافت الهى حكومت حق است ، و از اين جمله مىتوان استفاده كرد كه حكومت حق نيز تنها از خلافت الهى ناشى مىشود و محصول مستقيم آن است .\r\nدر جمله سوم به مهمترين خطرى كه يك حاكم عادل را تهديد مىكند اشاره كرده ، مىگويد : « هرگز از هواى نفس پيروى مكن » .\r\nآرى هواى نفس پرده ضخيمى بر چشمان حقيقتبين انسان مىافكند ، و ميان او و عدالت جدايى مىاندازد .\r\nلذا در جمله چهارم مىگويد : « اگر از هواى نفس پيروى كنى تو را از راه خدا كه همان راه حق است بازمىدارد » .\r\n","description":"","footnote":"","page_name":" 262 ","page_number":262},
  {"content":"\r\nبنا بر اين هر جا گمراهى است پاى هواى نفس در ميان است ، و هر جا هواى نفس است نتيجه آن گمراهى است .\r\nحاكمى كه پيرو هواى نفس باشد منافع و حقوق مردم را فداى مطامع خويش مىكند ، و به همين دليل حكومتش ناپايدار و مواجه با شكست خواهد بود .\r\nممكن است هواى نفس در اينجا معنى وسيعى داشته باشد كه هم هواى نفس خود انسان را شامل شود ، و هم هواى نفس مردم را ، و به اين ترتيب قرآن قلم بطلان بر مكتبهايى كه پيروى از افكار عمومى را - هر چه باشد - براى حكومتها لازم مىشمرند مىكشد ، چرا كه نتيجه هر دو گمراهى از طريق خدا و صراط حق است .\r\nما امروز شاهد آثار نكبتبار اين طرز تفكر در دنياى به اصطلاح متمدن هستيم كه گاهى شنيعترين اعمال زشت را به خاطر تمايلات مردم شكل قانونى داده ، و رسوايى را به حد اعلى رسانده‌اند كه قلم از شرح آن شرم دارد .\r\nدرست است كه پايه‌هاى حكومت بايد بر دوش مردم باشد ، و با مشاركت عموم تحقق يابد ، اما اين به آن معنى نيست كه معيار حق و باطل در همه چيز و در همه جا تمايلات اكثريت باشد .\r\nحكومت بايد چهارچوبه اى از حق داشته باشد اما در پياده كردن اين چهارچوب از نيروى جامعه كمك گيرد . و معنى جمهورى اسلامى كه ما خواهان آن هستيم و از دو كلمه « جمهورى » و « اسلامى » تركيب يافته نيز همين است و به تعبير ديگر اصول از مكتب گرفته مىشود و اجرا با مشاركت مردم ( دقت كنيد ) .\r\nبالآخره در پنجمين جمله به اين حقيقت اشاره مىكند كه گمراهى از طريق حق از فراموشى « يوم الحساب » سرچشمه مىگيرد و نتيجه اش عذاب شديد الهى است .\r\n","description":"","footnote":"","page_name":" 263 ","page_number":263},
  {"content":"\r\nاصولا فراموشى روز قيامت هميشه سرچشمه گمراهيها است ، و هر گمراهى آميخته با اين فراموشكارى است و اين اصل تاثير تربيتى توجه به معاد را در زندگى انسانها روشن مىسازد .\r\nرواياتى كه در اين زمينه در منابع اسلامى وارد شده بسيار قابل دقت است ، از جمله حديث معروفى است كه از پيغمبر گرامى اسلام ص و هم از امير مؤمنان على ع نقل شده كه فرمودند\r\nايها الناس ان اخوف ما اخاف عليكم اثنان اتباع ، الهوى و طول الامل فاما اتباع الهوى فيصد عن الحق و اما طول الامل فينسى الآخرة :\r\n« اى مردم ! وحشتناكترين چيزى كه از ناحيه آن بر شما مىترسم دو چيز است : پيروى از هوا و آرزوهاى دور و دراز است ، اما پيروى هوا شما را از حق باز مىدارد ، و آرزوهاى دور و دراز قيامت را به دست فراموشى مىسپارد » ( 1 ) .\r\nسزاوار است اين جمله با آب طلا نوشته شود و در برابر ديدگان همه مخصوصا حكمرانان و قضات و مسئولين امور قرار گيرد .\r\nدر روايت ديگرى از امام باقر ع مىخوانيم :\r\nثلاث موبقات : شح مطاع و هوى متبع ، و اعجاب المرء بنفسه :\r\n« سه چيز است كه آدمى را هلاك مىكند :\r\nبخلى كه مورد اطاعت باشد ، و هواى نفسى كه از آن پيروى نمايد ، و راضى بودن انسان از خويشتن « ! ( 2 ) .\r\nسپس به دنبال بحث از سرگذشت داود و خلافت الهى او در زمين ، سخن از هدفدار بودن جهان هستى به ميان مىآورد تا جهت حكومت بر زمين كه جزئى از آن است مشخص گردد ، مىفرمايد : ما آسمان و زمين و آنچه را در ميان اين\r\n\r\n","description":"","footnote":"\r\n( 1 ) نهج البلاغه خطبه 42 .\r\n( 2 ) كتاب خصال مطابق نقل نور الثقلين جلد 4 صفحه 453 .\r\n","page_name":" 264 ","page_number":264},
  {"content":"\r\nدو است باطل و بيهوده نيافريده‌ايم ، اين گمان كافران است ، واى بر كافران از آتش دوزخ « ! ( * ( وَما خَلَقْنَا السَّماءَ وَالأَرْضَ وَما بَيْنَهُما باطِلًا ذلِكَ ظَنُّ الَّذِينَ كَفَرُوا فَوَيْلٌ لِلَّذِينَ كَفَرُوا مِنَ النَّارِ ) * ) .\r\nمساله مهمى كه تمام حقوق از آن سرچشمه مىگيرد هدفدار بودن خلقت است ، هنگامى كه در جهانبينى خود اين مطلب را پذيرفتيم كه اين عالم وسيع از ناحيه خداوند بزرگ بيهوده آفريده نشده ، بلافاصله به دنبال هدف آن مىرويم ، هدفى كه در كلمه‌هاى كوتاه و پر محتواى « تكامل » و « تعليم » و « تربيت » خلاصه مىشود ، و از آنجا نتيجه مىگيريم كه حكومتها نيز بايد در همين خط گام بردارند ، پايه‌هاى تعليم و تربيت را محكم كنند و مايه تكامل معنوى انسانها شوند .\r\nبه تعبير ديگر عالم هستى بر پايه حق و عدالت است ، و حكومتها نيز بايد هماهنگ با مجموعه عالم يعنى منطبق بر موازين حق و عدالت باشند .\r\nضمنا آخرين جمله آيه گذشته كه سخن از فراموشى روز جزا مىگفت نيز با محتواى آيه مورد بحث كاملا هماهنگ است چرا كه هدف آفرينش جهان ايجاب مىكند كه روز جزائى در كار باشد ، و چنان كه در بحثهاى معاد ( در پايان سوره يس ) گفته‌ايم اگر روز حسابى در كار نبود آفرينش اين جهان بيهوده و بى معنى و بىمحتوا و نامفهوم بود .\r\nجالب اينكه پايان اين آيه به يكى از خطوط روشنى كه مكتب ايمان را از كفر جدا مىسازد اشاره مىكند ، و آن اعتقاد به پوچى عالم در مكتبهاى الحادى است كه ما امروز نيز گرفتار نمونه‌هاى آن هستيم . آنها با صراحت اعلام مىكنند كه اين جهان پوچ و بيهدف است ، با اين طرز جهانبينى چگونه مىتوانند در حكومتهاى خود مجرى حق و عدالت باشند ؟ ! تنها حكومتى مىتواند حق و عدالت را اجراء كند كه از جهانبينى الهى\r\n","description":"","footnote":"","page_name":" 265 ","page_number":265},
  {"content":"\r\nنشات گيرد كه براى عالم هدفى قائل است ، و نظامى حساب شده كه حكومت نيز بايد در مسير آن باشد . و اگر دنياى الحادى امروز در حكومتش ، در جنگ و صلحش ، و در اقتصاد و فرهنگش ، به بنبست رسيده ، ريشه اصلى آن را در همين امر بايد جستجو كرد ، و نيز به همين دليل است آنها پايه فعاليتهاى خود را بر « زور و سلطه » قرار مىدهند ، و براى هر كس همان قائلند كه مىتواند با زور و ستم به دست آورد ، و چه وحشتناك است دنيايى كه بر اين طرز فكر پىريزى و اداره شود .\r\nبه هر حال خداوند حكيم است و ممكن نيست اين عالم بزرگ را بدون هدف بيافريند ، اين هدف در صورتى تامين خواهد شد كه اين عالم مقدمه اى باشد براى جهانى وسيعتر و گسترده تر ، جهانى كه به ابديت به پيوندد ، و مشروعيت عالم دنيا را توجيه كند .\r\nدر آيه بعد اضافه مىكند : « آيا ممكن است كسانى را كه ايمان آورده‌اند و عمل صالح انجام داده‌اند همچون مفسدان در زمين قرار دهيم » ؟ ! ( * ( أَمْ نَجْعَلُ الَّذِينَ آمَنُوا وَعَمِلُوا الصَّالِحاتِ كَالْمُفْسِدِينَ فِي الأَرْضِ ) * ) ( 1 ) .\r\n« و آيا امكان دارد پرهيزكاران را همچون فاجران قرار دهيم » ( * ( أَمْ نَجْعَلُ الْمُتَّقِينَ كَالْفُجَّارِ ) * ) .\r\nنه بىهدفى در خلقت ممكن است ، و نه مساوات صالحان و طالحان ، چرا كه گروه اول در مسير اهداف آفرينش گام برمىدارند و به سوى مقصد پيش مىروند ، اما گروه دوم در جهت مخالف قرار گرفته‌اند .\r\n\r\n","description":"","footnote":"\r\n( 1 ) بعضى از مفسران تصريح كرده‌اند كه « ام » در اينجا به معنى « بل » براى اضراب است ، ولى اين احتمال نيز وجود دارد كه « ام » براى عطف بر استفهام محذوفى بوده باشد ، و در تقدير چنين است : « أ خلقنا السماوات و الارض باطلا ام نجعل المتقين كالفجار » .\r\n","page_name":" 266 ","page_number":266},
  {"content":"\r\nدر حقيقت بحث معاد با تمام شؤونش در اين آيه و آيه قبل به طور مستدل بيان شده است :\r\nاز يك سو مىگويد : حكمت آفريدگار ايجاب مىكند كه آفرينش جهان هدفى داشته باشد ( و اين هدف بدون جهان ديگر حاصل نمىگردد چرا كه چند روزه زندگى دنيا بىارزشتر از آن است كه بتواند هدف اين آفرينش بزرگ باشد ) .\r\nاز سوى ديگر حكمت و عدل او ايجاب مىكند كه نيكان و بدان و عادلان و ظالمان يكسان نباشند ، و اين است مجموعه رستاخيز و پاداش و كيفر و بهشت و دوزخ .\r\nاز اين گذشته هنگامى كه به صحنه جامعه انسانى در اين دنيا مىنگريم فاجران همرديف مؤمنان و بدان را در كنار نيكان مىبينيم ، بلكه در بسيارى از موارد مفسدان بدكار را در تنعم و رفاه بيشترى مىيابيم ، اگر بعد از اين جهان عالم ديگرى نباشد كه عدالت در آن اجرا شود وضع اين جهان هم مخالف « حكمت » است و هم بر خلاف « عدل » و اين خود دليل ديگرى بر مساله معاد محسوب مىشود .\r\nبه تعبير ديگر : براى اثبات معاد گاهى از طريق برهان « حكمت » استدلال مىشود و گاه از طريق برهان « عدالت » آيه قبل به استدلال اول نظر دارد و آيه بعد به استدلال دوم .\r\nدر آخرين آيه مورد بحث به مطلبى اشاره مىكند كه در حقيقت تامينكننده هدف آفرينش است ، مىفرمايد : « اين كتابى پر بركت است كه بر تو نازل كرده‌ايم ، تا آيات آن را تدبر كنند ، و صاحبان مغز و انديشه متذكر شوند » ( * ( كِتابٌ أَنْزَلْناه إِلَيْكَ مُبارَكٌ لِيَدَّبَّرُوا آياتِه وَلِيَتَذَكَّرَ أُولُوا الأَلْبابِ ) * ) .\r\n","description":"","footnote":"","page_name":" 267 ","page_number":267},
  {"content":"\r\nتعليماتش جاويدان ، و دستوراتش عميق و ريشه دار ، و برنامه هايش حياتبخش و راهبر انسان در طريق هدف آفرينش است .\r\n« هدف » از نزول اين كتاب بزرگ اين نبوده كه تنها به تلاوت و لقلقه زبان قناعت كنند بلكه هدف اين بوده كه آياتش سرچشمه فكر و انديشه ، و مايه بيدارى وجدانها گردد و آن نيز به نوبه خود حركتى در مسير عمل بيافريند .\r\nتعبير به « مبارك » چنان كه مىدانيم به معنى چيزى است كه داراى خير مستمر و مداوم باشد ، و اين تعبير در مورد قرآن اشاره به دوام استفاده جامعه انسانى از تعليمات آن است ، و چون اين كلمه به صورت مطلق به كار رفته هر گونه خير و سعادت دنيا و آخرت را شامل مىشود .\r\nخلاصه هر خير و بركتى بخواهيد در آن است ، به شرط اينكه در آن تدبر كنيد و از آن الهام بگيريد و به حركت درآئيد .\r\n\r\nنكته‌ها :\r\n\r\n1 - تقوا و فجور در برابر هم\r\nدر آيات فوق « فساد در ارض » در مقابل « ايمان و عمل صالح » قرار گرفته ، و « فجور » ( شكافتن پرده دين ) و تقوا در برابر پرهيزكارى .\r\nآيا اين دو ، بيان يك واقعيت است به دو عبارت ، يا بيان دو مطلب ؟\r\nبعيد نيست هر دو تاكيد يك معنى بوده باشد ، چرا كه « متقين » همان مؤمنان صالحالعملند و « فجار » همان « مفسدان فى الارض » .\r\nاين احتمال نيز وجود دارد كه جمله اول اشاره به جنبه‌هاى اعتقادى و عملى هر دو باشد و صاحبان عقيده درست و عمل صالح را با آنها كه فاسد العقيده و فاسد العملند مقايسه مىكند ، در حالى كه جمله دوم تنها به جنبه‌هاى عملى اشاره دارد .\r\nاين تفاوت نيز ممكن است كه « تقوا و فجور » ناظر به كمال و نقصان شخص\r\n","description":"","footnote":"","page_name":" 268 ","page_number":268},
  {"content":"\r\nباشد ، و عمل صالح و فساد در ارض ناظر به جنبه‌هاى اجتماعى .\r\nولى تاكيد مناسبتر به نظر مىرسد .\r\n\r\n2 - اين آيات ناظر به كيست ؟\r\nدر روايتى در تفسير اين آيات مىخوانيم : * ( الَّذِينَ آمَنُوا وَعَمِلُوا الصَّالِحاتِ ) * :\r\nبه امير مؤمنان على ع و يارانش اشاره مىكند ، در حالى كه : « * ( كَالْمُفْسِدِينَ فِي الأَرْضِ ) * » : اشاره به مخالفان آنها است ( 1 ) .\r\nدر حديث ديگرى كه « ابن عساكر » از « ابن عباس » نقل كرده ، آمده است كه منظور از « * ( الَّذِينَ آمَنُوا ) * » « على » ع و « حمزه » و « عبيده » هستند كه در ميدان بدر در مقابل « عتبه » و « وليد » و « شيبه » از سپاه شرك قرار گرفتند ( و با آنها پيكار تن به تن كردند و بر آنها غالب شدند ) و منظور از « * ( كَالْمُفْسِدِينَ فِي الأَرْضِ ) * » سه نفر نامبرده كه از لشكر كفر و شرك است كه در برابر آنها قرار گرفته‌اند ( 2 ) .\r\nروشن است كه معنى اين روايات انحصار مفهوم آيه در افراد خاصى نيست ، بلكه بيان شان نزول يا مصداقهاى روشن و بارز اين آيه است .\r\n\r\n","description":"","footnote":"\r\n( 1 ) تفسير « نور الثقلين » جلد 4 صفحه 453 ( حديث 37 ) .\r\n( 2 ) تفسير « روح المعانى » جلد 23 صفحه 171 .\r\n","page_name":" 269 ","page_number":269},
  {"content":"\r\n\r\n[ سوره ص ‹ 38 › : آيات 30 تا 33 
  ]\r\nوَ وَهَبْنا لِداوُدَ سُلَيْمانَ نِعْمَ الْعَبْدُ إِنَّه أَوَّابٌ ‹ 30 › إِذْ عُرِضَ عَلَيْه بِالْعَشِيِّ الصَّافِناتُ الْجِيادُ ‹ 31 › فَقالَ إِنِّي أَحْبَبْتُ حُبَّ الْخَيْرِ عَنْ ذِكْرِ رَبِّي حَتَّى تَوارَتْ بِالْحِجابِ ‹ 32 › رُدُّوها عَلَيَّ فَطَفِقَ مَسْحاً بِالسُّوقِ وَالأَعْناقِ ‹ 33 ›\r\n\r\nترجمه :\r\n30 - ما « سليمان » را به داود بخشيديم ، چه بنده خوبى ؟ چرا كه همواره به سوى خدا بازگشت مىكرد ( و به ياد او بود ) .\r\n31 - به خاطر بياور هنگامى را كه عصرگاهان اسبان چابك تندرو را بر او عرضه داشتند .\r\n32 - گفت من اين اسبان را به خاطر پروردگارم دوست دارم ( من مىخواهم از آنها در جهاد استفاده كنم او هم چنان به آنها نگاه مىكرد ) تا از ديدگانش پنهان شدند .\r\n33 - ( آنها آن قدر جالب بودند كه گفت ) بار ديگر آنها را بازگردانيد و دست به ساقها و گردنهاى آنها كشيد ( و آنها را نوازش داد )\r\n\r\nتفسير : سليمان از نيروى رزمى خود سان مىبيند\r\nاين آيات هم چنان بحث گذشته را پيرامون داود ادامه مىدهد .\r\nدر نخستين آيه ، خبر از بخشيدن فرزند برومندى همچون « سليمان » به او مىدهد كه ادامه دهنده حكومت و رسالت او بود ، مىگويد : « ما سليمان را به داود بخشيديم ، چه بنده خوبى ؟ چرا كه همواره به سوى خداوند و آغوش حق باز مىگشت »\r\n","description":"","footnote":"","page_name":" 270 ","page_number":270},
  {"content":"\r\n( * ( وَوَهَبْنا لِداوُدَ سُلَيْمانَ نِعْمَ الْعَبْدُ إِنَّه أَوَّابٌ ) * ) .\r\nاين تعبير كه نشاندهنده عظمت مقام سليمان است شايد براى رد اتهامات بىاساس و زشتى است كه در مورد تولد سليمان از همسر « اوريا » در تورات تحريف يافته آمده است و در عصر نزول قرآن در آن محيط شايع بوده .\r\nتعبير به « وهبنا » ( بخشيديم ) از يك سو ، و تعبير به « نعم العبد » ( چه بنده خوبى ) از سوى ديگر ، و تعليل « انه اواب » ( كسى كه پيوسته به اطاعت و امتثال فرمان خدا باز مىگردد و از كوچكترين غفلتها و لغزشها توبه مىكند ) از سوى سوم ، همه نشاندهنده عظمت مقام اين پيامبر بزرگ است .\r\nتعبير به « انه اواب » درست همان تعبيرى است كه در باره پدرش داود در آيه 17 همين سوره آمده بود ، و با توجه به اينكه « اواب » صيغه مبالغه است و مفهومش « بسيار بازگشتكننده » مىباشد ، و قيد و شرطى در آن نيست مىتواند بيانگر بازگشت به اطاعت فرمان خدا ، بازگشت به حق و عدالت ، و بازگشت از غفلتها و ترك اولىها باشد .\r\nاز آيه بعد داستان اسبهاى سليمان شروع مىشود كه تفسيرهاى گوناگونى براى آن شده كه بعضا از سوى ناآگاهان بوده و بسيار زننده و مخالف موازين عقل و حتى دون شان يك انسان عادى است ، تا چه رسد به پيامبر بزرگى همچون سليمان ع هر چند محققان با الهام از دلائل عقل و نقل راه را بر اين گونه تفسيرها بسته‌اند .\r\nما پيش از آنكه به سراغ احتمالات مختلف برويم آيات را طبق ظاهر آن - يا ظاهرترين احتمال آن - تفسير مىكنيم تا روشن شود اين نسبتهاى ناروا در قرآن نبوده ، بلكه از طريق پيشداوريهاى ديگران بر قرآن تحميل شده است .\r\nقرآن مىگويد : « به خاطر بياور هنگامى را كه عصرگاهان اسبان چابك\r\n","description":"","footnote":"","page_name":" 271 ","page_number":271},
  {"content":"\r\nو تندرو را بر او ( سليمان ) عرضه داشتند « ( * ( إِذْ عُرِضَ عَلَيْه بِالْعَشِيِّ الصَّافِناتُ الْجِيادُ ) * ) .\r\n« صافنات » جمع « صافنة » بطورى كه بسيارى از مفسران و ارباب لغت نوشته‌اند به اسبهايى گفته مىشود كه به هنگام ايستادن بر روى سه دست و پا ايستاده ، و يك دست را كمى بلند كرده ، تنها نوك جلو سم را بر زمين مىگذارد ، و اين حالت مخصوص اسبهاى چابك و تيزرو است كه هر لحظه آماده حركت مىباشد ( 1 ) .\r\n« جياد » جمع « جواد » در اينجا به معنى اسبهاى سريع السير و تندرو است ، و در اصل از ماده « جود » و بخشش گرفته شده ، منتهى « جود » در انسان از طريق بخشيدن مال است ، و در اسب از طريق سرعت سير .\r\nبه اين ترتيب اسبهاى مزبور هم در حالت توقف آمادگى خود را براى حركت نشان مىداد ، و هم در حال حركت سرعت عمل را .\r\nاز مجموعه اين آيه با قرائن مختلف كه در اطراف آن وجود دارد چنين بر مىآمد كه روزى به هنگام عصر سليمان از اسبان تيزرو و چابك خود كه براى ميدان جهاد آماده كرده بود سان مىديد ، و ماموران با اسبهاى مزبور از جلو او رژه مىرفتند ، و از آنجا كه يك پادشاه عادل و صاحب نفوذ بايد ارتشى نيرومند داشته باشد ، و يكى از وسائل مهم ارتش مركبهاى تندرو است ، اين توصيف در قرآن بعد از ذكر مقام سليمان به عنوان يك نمونه از كار او بازگو شده است .\r\nسليمان در اينجا براى اينكه تصور نشود كه علاقه او به اين اسبهاى پرقدرت جنبه دنياپرستى دارد ، « گفت : من اين اسبان را به خاطر ياد پروردگارم و دستور او دوست دارم » من مىخواهم از آنها در ميدان جهاد با دشمنان او استفاده كنم\r\n\r\n","description":"","footnote":"\r\n( 1 ) بعضى گفته‌اند « صافنات » هم معنى مذكر و هم معنى مؤنث دارد ، بنا بر اين اختصاص به اسبهاى ماده نخواهد داشت .\r\n","page_name":" 272 ","page_number":272},
  {"content":"\r\n( * ( فَقالَ إِنِّي أَحْبَبْتُ حُبَّ الْخَيْرِ عَنْ ذِكْرِ رَبِّي ) * ) .\r\nدر ميان عرب معمول است كه از « خيل » ( اسب ) به « خير » تعبير مىكنند ، و در حديثى آمده است كه پيامبر گرامى اسلام ص فرمود :\r\nالخير معقود بنواصى الخيل الى يوم القيامة :\r\n« خير و خوبى به پيشانى اسب تا روز قيامت بسته شده است » ( 1 ) .\r\nسليمان كه از مشاهده اين اسبهاى چابك و آماده براى جهاد و پيكار با دشمن خرسند شده بود هم چنان آنها را نگاه مىكرد و چشم به آنها دوخته بود « تا از ديدگانش پنهان شدند » ( * ( حَتَّى تَوارَتْ بِالْحِجابِ ) * ) .\r\nصحنه آن قدر جالب و زيبا و براى يك فرمانده بزرگ همچون سليمان نشاط آور بود كه او دستور داد « بار ديگر اين اسبها را براى من بازگردانيد » ( * ( رُدُّوها عَلَيَّ ) * ) .\r\nبه هنگامى كه مامورانش اين فرمان را اطاعت كردند و اسبها را بازگرداندند سليمان شخصا آنها را مورد نوازش قرار داد « و دست به ساقها و گردنهاى آنها كشيد » ( * ( فَطَفِقَ مَسْحاً بِالسُّوقِ وَالأَعْناقِ ) * ) .\r\nو به اين وسيله هم مربيان آنها را تشويق كرد ، و هم از آنها قدردانى نمود ، زيرا معمول است هنگامى كه مىخواهند از مركبى قدردانى كنند دست بر سر و صورت و يال و گردن ، يا بر پايش مىكشند ، و چنين ابراز علاقه اى در برابر وسيله مؤثرى كه انسان را در هدفهاى والايش كمك مىكنند از پيغمبر بزرگى همچون سليمان تعجبآور نيست .\r\n\r\n","description":"","footnote":"\r\n( 1 ) « مجمع البيان » ذيل آيه مورد بحث ، بعضى « خير » را در آيه فوق به معنى مال يا مال كثير تفسير كرده‌اند كه ممكن است منطبق بر تفسير سابق گردد ، چرا كه مصداق مال در اينجا همان اسبها است .\r\n","page_name":" 273 ","page_number":273},
  {"content":"\r\n« طفق » ( به اصطلاح نحويين از افعال مقاربه است و ) به معنى آغاز كردن كارى است .\r\n« سوق » جمع « ساق » و « اعناق » جمع « عنق » ( گردن ) است ، و معنى مجموع جمله اين است : « سليمان شروع كرد به مسح كردن و نوازش نمودن گردنها و ساقهاى آنها » .\r\nآنچه در بالا در تفسير اين آيات گفته شد موافق چيزى است كه بعضى از مفسران همچون فخر رازى برگزيده‌اند ، و در ميان بزرگان شيعه از كلمات عالم نامدار و بزرگوار سيد مرتضى نيز قسمتى از اين تفسير استفاده مىشود ، چرا كه او در كتاب « تنزيه الانبياء » هنگامى كه مىخواهد نسبتهاى ناروايى را كه بعضى از مفسران و ارباب حديث به سليمان داده‌اند نفى كند مىگويد :\r\n« چگونه ممكن است خداوند در آغاز اين پيامبر را مورد مدح قرار دهد ، سپس بلافاصله كار زشتى به او نسبت دهد كه او مشغول سان ديدن اسبان بود و نماز را فراموش كرد ؟ بلكه ظاهر اين است كه علاقه او به آن اسبها نيز به فرمان پروردگار و امر و دستور او بوده است ، زيرا خداوند ما را نيز دستور به نگهدارى و پرورش اسب و آماده ساختن آن براى جنگ با دشمنان داده است ، چه مانعى دارد كه پيامبر خدا نيز چنين باشد » ( 1 ) .\r\nمرحوم « علامه مجلسى » در كتاب نبوت « بحار الانوار » در تفسير آيات فوق بياناتى دارد كه بعضى از آنها با آنچه در بالا آورديم قريب الافق است ( 2 ) .\r\nبه هر حال مطابق اين تفسير نه گناهى از سليمان سر زده ، نه هماهنگى آيات بهم مىخورد ، و نه مشكلى پيش مىآيد كه بخواهيم به توجيه آن بپردازيم ( 3 ) .\r\n\r\n","description":"","footnote":"\r\n( 1 ) تنزيه الانبياء صفحه 93 .\r\n( 2 ) بحار الانوار جلد 14 صفحه 104 .\r\n( 3 ) طبق اين تفسير ضمير در جمله‌هاى « توارت » و « ردوها » هر دو به اسبهاى تيزرو ( * ( الصَّافِناتُ الْجِيادُ ) * ) باز مىگردد .\r\n","page_name":" 274 ","page_number":274},
  {"content":"\r\nاكنون به تفسيرهاى ديگرى كه جمعى از مفسران ذكر كرده‌اند مىپردازيم و از همه مشهورتر اين است كه : ضمير در جمله‌هاى « توارت » و « ردوها » هر دو به « شمس » ( خورشيد ) باز مىگردد كه در عبارت مذكور نيست ، ولى از تعبير به « عشى » ( عصرگاهان ) در آيات مورد بحث مىتوان آن را استفاده كرد ، به اين ترتيب مفهوم آيات چنين مىشود : سليمان غرق تماشاى اسبها بود كه خورشيد سر به افق مغرب نهاد و در حجاب پنهان شد ! .\r\nسليمان كه به خاطر از دست رفتن نماز عصرش سخت خشمگين و ناراحت شده بود صدا زد اى فرشتگان پروردگار ! خورشيد را براى من بازگردانيد ، اين تقاضاى سليمان انجام يافت و « رد شمس » شد ، يعنى خورشيد بار ديگر به افق بازگشت ، سليمان وضو گرفت ( منظور از مسح كردن ساق و گردن برنامه وضويى بوده كه در آئين سليمان وجود داشت ، البته گاهى مسح در لغت عرب به معنى شستن نيز آمده است ) سپس نماز خود را بجاى آورد .\r\nبعضى از ناآگاهان از اين هم فراتر رفته‌اند ، و نسبت زشت و نارواى ديگرى نيز در اينجا به اين پيغمبر بزرگ داده‌اند و گفته‌اند : منظور از جمله « * ( فَطَفِقَ مَسْحاً بِالسُّوقِ وَالأَعْناقِ ) * » اين است كه دستور داد با شمشير ساق و گردن اسبها را بزنند و يا شخصا اين كار را كرد ، چرا كه آنها سبب فراموشى ياد پروردگار و نماز او شده بودند ! ! البته بطلان گفتار اخير بر كسى پنهان نيست ، چرا كه اسبها گناهى نداشتند كه از دم شمشير سليمان بگذرند ، اگر گناهى باشد متوجه خود او است كه غرق تماشاى اسبها شده ، و غير آن را فراموش كرده است .\r\nوانگهى كشتن اسبها علاوه بر اينكه جنايت است اسراف نيز هست ، چگونه ممكن است چنين عمل ناروايى از پيغمبرى سر زند ؟ لذا در رواياتى كه در ذيل\r\n","description":"","footnote":"","page_name":" 275 ","page_number":275},
  {"content":"\r\nاين آيات در منابع اسلامى آمده اين نسبت شديدا از سليمان نفى شده است .\r\nو اما جمله‌هاى قبل كه از فراموشى و غفلت از نماز عصر سخن مىگويد آن نيز اين سؤال را به وجود مىآورد كه مگر ممكن است پيامبر معصومى وظيفه واجب خود را به دست فراموشى بسپارد ؟ هر چند سان ديدن اسبها نيز وظيفه ديگرى از او بوده است ، مگر اينكه به گفته بعضى نماز ، نماز نافله و مستحبّ بوده باشد كه فراموشى آن مشكلى ايجاد نكند ، ولى براى نماز نافله « رد شمس » ضرورتى ندارد .\r\nاز اينها كه بگذريم اشكالات ديگرى در اين تفسير است .\r\n1 - كلمه « شمس » ( خورشيد ) صريحا در آيات نيامده ، در حالى كه اسبها ( * ( الصَّافِناتُ الْجِيادُ ) * ) صريحا ذكر شده است ، و مناسبتر اين است كه ضميرها به چيزى بازگردد كه صريحا در آيات آمده .\r\n2 - تعبير به « * ( عَنْ ذِكْرِ رَبِّي ) * » ظاهرش اين است كه محبت اين اسبها ناشى از ياد و فرمان خدا بوده در حالى كه بر طبق تفسير اخير بايد كلمه « عن » به معنى « على » باشد يعنى من محبت اسبها را بر محبت پروردگارم ترجيح دادم و اين معنى خلاف ظاهر است ( دقت كنيد ) .\r\n3 - از همه اينها عجيبتر جمله « * ( رُدُّوها عَلَيَّ ) * » ( آن را بر من بازگردانيد ) با آن لحن آمرانه است ، آيا ممكن است « سليمان » با چنين لحنى كه با خدمت - گذارانش صحبت مىكند از خدا يا فرشتگان او بخواهد كه خورشيد را بازگردانند 4 - مسئله « رد شمس » گر چه در برابر قدرت خدا محال نيست ، اما مشكلات روشنى دارد كه جز در موارد قيام دليل روشن نمىتوان آن را پذيرفت .\r\n5 - آيات فوق با مدح و تمجيد سليمان شروع مىشود در حالى كه اين آيات طبق تفسير اخير به مذمت او مىانجامد .\r\n6 - اگر نماز واجب ترك شده توجيه آن مشكل است و اگر نماز نافله بوده\r\n","description":"","footnote":"","page_name":" 276 ","page_number":276},
  {"content":"\r\nرد شمس چه لزومى دارد ؟\r\nتنها سؤالى كه در اينجا باقى مىماند اين است كه اين تفسير در روايات متعددى كه در منابع حديث آمده است به چشم مىخورد ، ولى اگر در اسناد اين احاديث دقت كنيم تصديق خواهيم كرد كه هيچ كدام سند معتبرى ندارد ، و غالبا روايات مرسله است .\r\nآيا بهتر اين نيست كه از اين روايات غير معتبر صرفنظر شود و علمش را به اهلش واگذاريم و آنچه را از آيات با ذهن خالى از پيشداوريها استفاده مىكنيم برگزينيم ، و از اشكالات مختلف فارغ و آسوده شويم ؟\r\n","description":"","footnote":"","page_name":" 277 ","page_number":277},
  {"content":"\r\n\r\n[ سوره ص ‹ 38 › : آيات 34 تا 40 
  ]\r\nوَ لَقَدْ فَتَنَّا سُلَيْمانَ وَأَلْقَيْنا عَلى كُرْسِيِّه جَسَداً ثُمَّ أَنابَ ‹ 34 › قالَ رَبِّ اغْفِرْ لِي وَهَبْ لِي مُلْكاً لا يَنْبَغِي لأَحَدٍ مِنْ بَعْدِي إِنَّكَ أَنْتَ الْوَهَّابُ ‹ 35 › فَسَخَّرْنا لَه الرِّيحَ تَجْرِي بِأَمْرِه رُخاءً حَيْثُ أَصابَ ‹ 36 › وَالشَّياطِينَ كُلَّ بَنَّاءٍ وَغَوَّاصٍ ‹ 37 › وَآخَرِينَ مُقَرَّنِينَ فِي الأَصْفادِ ‹ 38 ›\r\nهذا عَطاؤُنا فَامْنُنْ أَوْ أَمْسِكْ بِغَيْرِ حِسابٍ ‹ 39 › وَإِنَّ لَه عِنْدَنا لَزُلْفى وَحُسْنَ مَآبٍ ‹ 40 ›\r\n\r\nترجمه :\r\n34 - ما سليمان را آزموديم ، و بر كرسى او جسدى افكنديم ، سپس او به درگاه خداوند انابه كرد .\r\n35 - گفت : پروردگارا مرا ببخش ، و حكومتى به من عطا كن كه بعد از من سزاوار هيچكس نباشد ، كه تو بسيار بخشنده اى .\r\n36 - ما باد را مسخر او ساختيم تا مطابق فرمانش به نرمى حركت كند ، و به هر جا او\r\n","description":"","footnote":"","page_name":" 278 ","page_number":278},
  {"content":"\r\nمىخواهد برود .\r\n37 - و شياطين را مسخر او ساختيم ، هر بناء و غواصى از آنها .\r\n38 - و گروه ديگرى ( از شياطين ) را در غل و زنجير ( تحت سلطه او ) قرار داديم .\r\n39 - ( و به او گفتيم ) اين عطاى ماست به هر كس مىخواهى ( و صلاح مىبينى ) ببخش و از هر كس مىخواهى امساك كن و حسابى بر تو نيست .\r\n40 - و براى او ( سليمان ) نزد ما مقامى ارجمند و سرانجامى نيك است\r\n\r\nتفسير : آزمايش سخت سليمان و حكومت گسترده او\r\nاين آيات هم چنان قسمت ديگرى از سرگذشت سليمان را بازگو مىكند ، و نشان مىدهد كه انسان به هر پايه اى از قدرت برسد باز از خود چيزى ندارد ، و هر چه هست از ناحيه خدا است ، مطلبى كه توجه به آن پرده‌هاى غرور و غفلت را از مقابل چشم انسان كنار مىزند ، و او را به موقعيت خويش در عرصه جهان هستى واقف مىسازد .\r\nنخستين قسمت اين آيات در باره يكى از آزمايشهايى است كه خدا در باره سليمان كرد ، آزمايشى كه با « ترك اولى » همراه بود ، و به دنبال آن سليمان به درگاه خدا روى آورد و از اين « ترك اولى » توبه كرد .\r\nفشرده بودن محتواى اين آيات باز به گروهى از خيالپردازان افسانه باف مجالى داده است كه داستانهاى بىاساس و موهومى را در اينجا بسازند ، و امورى را به اين پيامبر بزرگ نسبت دهند كه يا مخالف اساس نبوت است ، و يا منافى مقام عصمت ، و يا اصولا منافات با منطق عقل و خرد دارد كه اين خود نيز امتحان و آزمايشى است براى همه پژوهندگان قرآن ، در حالى كه اگر قناعت به متن گفته قرآن مىشد مجالى براى اين افسانه‌هاى خرافى باقى نمىماند .\r\nدر نخستين آيه مورد بحث قرآن مىگويد : « ما سليمان را آزموديم و بر كرسى\r\n","description":"","footnote":"","page_name":" 279 ","page_number":279},
  {"content":"\r\nاو جسدى افكنديم ، سپس به درگاه خداوند انابه كرد ، و به سوى او بازگشت « ( * ( وَلَقَدْ فَتَنَّا سُلَيْمانَ وَأَلْقَيْنا عَلى كُرْسِيِّه جَسَداً ثُمَّ أَنابَ ) * ) .\r\n« كرسى » به معنى « تخت پايه كوتاه » است ، و چنين به نظر مىرسد كه سلاطين داراى دو نوع تخت بوده‌اند ، تختى براى مواقع عادى بود كه پايه‌هاى كوتاهى داشت ، و تختى براى جلسات رسمى و تشريفاتى كه پايه‌هاى بلند داشت ، اولى را « كرسى » و دومى را « عرش » مىناميدند .\r\n« جسد » به معنى جسم بىروح است ، و به گفته « راغب » در كتاب « مفردات » مفهومى محدودتر از مفهوم « جسم » دارد ، زيرا جسد بر غير انسان اطلاق نمىشود ( مگر به طور نادر ) ولى جسم اعم است .\r\nاز اين آيه اجمالا استفاده مىشود كه موضوع آزمايش سليمان به وسيله جسد بىروحى بوده است كه بر تخت او در برابر چشمانش قرار گرفت ، چيزى كه انتظار آن را نداشت ، و اميد به غير آن بسته بود ، ولى قرآن شرح بيشترى در اين زمينه نداده است .\r\nمفسران و محدثان در اين زمينه اخبار و تفسيرهايى نقل كرده‌اند كه از همه موجه تر و روشنتر اين است كه :\r\n« سليمان » آرزو داشت فرزندان برومند شجاعى نصيبش شود كه در اداره كشور و مخصوصا جهاد با دشمن به او كمك كنند ، او داراى همسران متعدد بود با خود گفت : من با آنها همبستر مىشوم - تا فرزندان متعددى نصيبم گردد ، و به هدفهاى من كمك كنند ، ولى چون در اينجا غفلت كرد و « انشاء اللَّه » ، همان جمله اى كه بيانگر اتكاى انسان به خدا در همه حال است ، نگفت در آن زمان هيچ فرزندى از همسرانش تولد نيافت ، جز فرزندى ناقص الخلقه ، همچون جسدى بىروح كه آن را آوردند و بر كرسى او افكندند ! سليمان سخت در فكر فرو رفت ، و ناراحت شد كه چرا يك لحظه از خدا\r\n","description":"","footnote":"","page_name":" 280 ","page_number":280},
  {"content":"\r\nغفلت كرده ، و بر نيروى خودش تكيه كرده است ، توبه كرد و به درگاه خدا بازگشت .\r\nتفسير ديگرى كه بعد از اين تفسير قابل توجه به نظر مىرسد اين است كه :\r\nخداوند سليمان را با بيمارى شديدى مورد آزمايش قرار داد ، آن چنان كه همچون جسدى بىروح بر تختش افتاد ، و در زبان عرب معمول است كه به انسان ضعيف و بسيار بيمار گاهى « جسد بلا روح » گفته مىشود .\r\nسرانجام او توبه كرد و خداوند او را به حال اول بازگرداند ( منظور از « اناب » بازگشت به سلامت است ) .\r\nالبته ايرادى كه متوجه اين تفسير مىشود اين است كه طبق اين معنى بايد « و القيناه » بوده باشد ، يعنى ما سليمان را بر تختش به صورت جسدى بىروح افكنديم ، در حالى كه اين تعبير در آيه نيامده است و تقدير گرفتن نيز بر خلاف ظاهر مىباشد .\r\nجمله « اناب » نيز در اين تفسير به معنى « بازگشت به صحت » آمده كه اين نيز بر خلاف ظاهر است .\r\nولى اگر « اناب » را به معنى توبه و بازگشت به خدا بگيريم ضررى به اين تفسير نمىزند بنا بر اين تنها مورد خلاف ظاهر همان حذف ضمير « القيناه » مىباشد .\r\nاما افسانه‌هاى دروغين زشتى كه در باره گمشدن انگشتر سليمان ، و يا ربوده شدن آن به وسيله يكى از شياطين ، و نشستن شيطان بر تخت حكومت به جاى او كه با آب و تاب در بعضى از كتب آمده ، و ظاهرا ريشه آن به « تلمود » يهوديان باز مىگردد و از خرافات اسرائيلى است با هيچ عقل و منطقى سازگار نيست .\r\nاين افسانه‌ها قبل از هر چيز دليل بر انحطاط فكرى گويندگانش مىباشد ، و لذا محققان اسلامى هر جا از آن نام برده‌اند بىپايه بودن آنها را با صراحت\r\n","description":"","footnote":"","page_name":" 281 ","page_number":281},
  {"content":"\r\nبازگو كرده‌اند ، و گفته‌اند نه مقام نبوت و حكومت الهى به انگشتر وابسته است .\r\nو نه هرگز خداوند اين مقام را از پيامبرى گرفته ، شيطانى را به صورت پيامبرى درآورده ، تا چه رسد به اينكه چهل روز بر جاى او بنشيند و ميان مردم حكومت و قضاوت كند ( 1 ) .\r\nبه هر حال قرآن در آيه بعد مساله توبه سليمان را كه در آخرين جمله آيه قبل آمده بود به صورت مشروحترى بازگو كرده ، مىفرمايد : « گفت پروردگارا مرا ببخش » ( * ( قالَ رَبِّ اغْفِرْ لِي ) * ) .\r\nو ملك و حكومتى به من عطا كن كه بعد از من سزاوار هيچكس نباشد كه تو بسيار بخشنده اى « ( * ( وَهَبْ لِي مُلْكاً لا يَنْبَغِي لأَحَدٍ مِنْ بَعْدِي إِنَّكَ أَنْتَ الْوَهَّابُ ) * ) .\r\n\r\nدر اينجا دو سؤال مطرح است\r\n1 - آيا از اين تقاضاى سليمان استشمام بخل نمىشود ؟\r\nدر پاسخ اين سؤال مفسران مطالب بسيارى دارند كه قسمت مهمى از آن با ظاهر آيات ناهماهنگ است ، آنچه از همه مناسبتر و منطقىتر به نظر مىرسد اين است كه :\r\nاو از خداوند يك نوع حكومت مىخواست كه توأم با معجزات ويژه اى بوده باشد ، و حكومت او را از ساير حكومتها مشخص كند ، زيرا مىدانيم هر پيامبرى معجزه مخصوص به خود داشته موسى ع معجزه عصا و يد بيضا داشت ، آتش براى ابراهيم سرد و خاموش شد ، معجزه صالح ناقه مخصوص او بود ، و معجزه پيامبر اسلام قرآن مجيد بود ، سليمان نيز حكومتى داشت آميخته با اعجازهاى\r\n\r\n","description":"","footnote":"\r\n( 1 ) براى اينكه روشن شود ريشه اين خرافات كتب يهود است به كتاب « اعلام قرآن » بحث سليمان در افسانه‌ها صفحه 392 مراجعه شود .\r\n","page_name":" 282 ","page_number":282},
  {"content":"\r\nالهى ، حكومت بر بادها ، و شياطين ، با ويژگيهاى بسيار ديگر .\r\nو اين براى پيامبران عيب و نقصى محسوب نمىشود كه براى خود تقاضاى معجزه ويژه اى كنند ، تا وضع آنها را كاملا مشخص كند ، بنا بر اين هيچ مانعى ندارد كه ديگران حكومتهاى وسيعتر و گسترده تر از سليمان پيدا كنند اما ويژگيهاى آن را نخواهند داشت .\r\nشاهد اين سخن آيات بعد از اين آيه است كه در حقيقت اجابت اين درخواست سليمان را منعكس ساخته و سخن از تسخير باد و شياطين مىگويد ، و مىدانيم اين موضوع از ويژگيهاى حكومت سليمان بود .\r\nو از اينجا پاسخ سؤال دوم كه مىگويد : طبق عقيده ما مسلمانان حكومت مهدى ع ( ارواحنا فداه ) حكومتى است جهانى و مسلما گسترده تر از حكومت سليمان ، روشن مىشود . زيرا با تمام وسعتى كه حكومت حضرت مهدى ع دارد و با همه امتيازاتى كه آن را از ساير حكومتها مشخص مىكند ، از نظر ويژگيها و خصوصيات با حكومت سليمان متفاوت است ، و اين حكومت سليمان مخصوص خودش بوده .\r\nخلاصه اينكه سخن از كم و زياد و افزونطلبى و انحصارجويى نيست ، سخن از اين است كه كمال نبوت در اين است كه از نظر معجزات ويژگيهايى داشته باشد كه آن را از نبوت انبياى ديگر مشخص كند ، و سليمان طالب اين بود .\r\nدر بعضى از روايات كه از طرق اهل بيت از امام موسى بن جعفر ع نقل شده پاسخى از سؤال بخل داده شده كه بسيار جالب است .\r\nحديث چنين است كه يكى از دوستانش بنام على بن يقطين از آن امام ع سؤال كرد آيا جايز است پيامبر خدا بخيل باشد ؟\r\nامام ع فرمود : نه .\r\nعرض كرد پس چرا سليمان مىگويد : « * ( رَبِّ اغْفِرْ لِي وَهَبْ لِي مُلْكاً\r\n","description":"","footnote":"","page_name":" 283 ","page_number":283},
  {"content":"\r\n* ( لا يَنْبَغِي لأَحَدٍ مِنْ بَعْدِي ) * « و مفهوم و تفسير اين آيه چيست ؟\r\nامام ع فرمود : « حكومت دو گونه است : حكومتى كه از طريق ظلم و غلبه و اجبار مردم به دست مىآيد ، و حكومتى كه از سوى خداوند است ، مانند حكومت خاندان ابراهيم و طالوت و ذو القرنين .\r\nسليمان از خداوند خواست حكومتى به او دهد كه هيچ كس نتواند بعد از او بگويد از طريق غلبه و ظلم و اجبار مردم به دست آمده است .\r\nلذا خداوند متعال باد را مسخر فرمان او ساخت كه به نرمى هر كجا او مايل بود جريان مىيافت ، و صبحگاهان فاصله يك ماه را مىپيمود ، و عصرگاهان فاصله يك ماه را ، و خداوند متعال شياطين را مسخر او ساخت كه براى او ساختمان مىساختند و غواصى مىكردند ، و علم سخن گفتن پرندگان را به او تعليم داد ، و حكومت او را در زمين پا بر جا ساخت ، لذا در همان زمان و زمانهاى بعد مردم دانستند كه حكومت او هيچ شباهتى به حكومتى كه مردم آن را برمىگزينند ، و يا از طريق قهر و غلبه و ستم حاصل مىشود ندارد » .\r\nعلى بن يقطين مىگويد عرض كردم پس تفسير اين سخن كه از پيامبر اسلام ص نقل شده كه فرمود\r\nرحم اللَّه اخى سليمان ابن داود ما كان ابخله :\r\n« خدا رحمت كند برادرم سليمان بن داود را چه بخيل بود » چيست ؟ ! فرمود : دو معنى دارد : نخست اينكه او بسيار در مورد نواميس و عرضش بخيل بود از اينكه كسى سخن نامناسبى در باره آنها بگويد .\r\nديگر اين كه منظور پيامبر ص اين بود كه اگر آيه قرآن را آن چنان كه بعضى از جهال تفسير كرده‌اند كه او تقاضاى حكومتى بىنظير و منحصر به خود كرد بايد او مرد بخيلى باشد ( و اين طعنى است بر آنها ) ( 1 ) .\r\n\r\n","description":"","footnote":"\r\n( 1 ) كتاب « علل الشرائع » ( طبق تفسير نور الثقلين جلد 4 صفحه 459 ) .\r\n","page_name":" 284 ","page_number":284},
  {"content":"\r\nآيات بعد همانگونه كه گفتيم بيان اين مطلب است كه خدا تقاضاى سليمان را پذيرفت و حكومتى با امتيازات ويژه و مواهبى بزرگ در اختيار او گذارد كه آنها را مىتوان در پنج موضوع خلاصه كرد :\r\n1 - تسخير بادها به عنوان يك مركب راهوار ، چنان كه مىفرمايد : « ما باد را مسخر او ساختيم تا مطابق فرمانش به نرمى حركت كند ، و به هر جا او اراده نمايد برود » ( * ( فَسَخَّرْنا لَه الرِّيحَ تَجْرِي بِأَمْرِه رُخاءً حَيْثُ أَصابَ ) * ) .\r\nمسلم است يك حكومت وسيع و گسترده بايد از وسيله ارتباطى سريعى برخوردار باشد ، تا رئيس حكومت بتواند در مواقع لزوم به سرعت از تمام مناطق كشور سركشى كند ، و خداوند اين امتياز را به سليمان داده بود .\r\nاينكه چگونه باد به فرمان او بود ؟ و با چه سرعتى حركت مىكرد ؟ ، سليمان و يارانش به هنگام حركت به وسيله باد ، بر چه چيز سوار مىشدند ؟\r\nو چه عواملى آنها را از سقوط و كم و زياد شدن فشار هوا و مشكلات ديگر حفظ مىكرد ؟\r\nو خلاصه اين چه وسيله مرموز و اسرارآميزى بوده كه در آن عصر و زمان در اختيار سليمان قرار داشت ؟\r\nاينها مسائلى است كه جزئيات آن بر ما روشن نيست ، ما همين قدر مىدانيم كه اين از جمله خوارق عاداتى بود كه در اختيار پيامبران قرار مىگرفت ، يك مساله عادى و معمولى نبود ، يك موهبت فوق العاده و يك اعجاز بود ، و اين امور در برابر قدرت خداوند امر ساده اى است و چه بسيارند مسائلى كه ما اصل آن را مىدانيم اما از جزئياتش خبر نداريم .\r\nدر اينجا سؤالى پيش مىآيد كه تعبير به رخاء ( نرم و ملايم ) كه در اين آيه وارد شده با تعبير عاصفه ( تندباد ) كه در آيه 81 سوره انبياء آمده است هماهنگ نيست ، آنجا كه مىفرمايد : وَلِسُلَيْمانَ الرِّيحَ عاصِفَةً تَجْرِي بِأَمْرِه\r\n","description":"","footnote":"","page_name":" 285 ","page_number":285},
  {"content":"\r\nإِلى الأَرْضِ الَّتِي بارَكْنا فِيها : « ما تندباد را مسخر سليمان ساختيم كه به فرمان او به سوى سرزمينى كه آن را بركت داده بوديم حركت مىكرد » .\r\nاين سؤال را از دو راه مىتوان پاسخ گفت :\r\nنخست اينكه توصيف به « عاصفه » ( تندباد ) براى بيان سرعت آن است ، و توصيف به رخاء بيان منظم بودن و نرم بودن حركات آن مىباشد ، به طورى كه آنها در عين حركت سريع احساس ناراحتى نمىكردند ، درست مانند وسائل تكامل يافته سريع السير كنونى كه بعضا انسان به هنگامى كه با آن سفر مىكند اين احساس را دارد كه گويى در اطاق خانه اش نشسته است در حالى كه با سرعت سرسامآورى در حركت است .\r\nديگر اينكه بعضى از مفسران اين دو آيه را ناظر به دو نوع باد دانسته‌اند كه هر دو را خداوند در اختيار سليمان قرار داده بود نوعى سريع السير و نوعى آرام .\r\n2 - موهبت ديگر خداوند به سليمان ع مساله تسخير موجودات سركش و قرار دادن آن در اختيار او براى انجام كارهاى مثبت بود چنان كه در آيه بعد مىگويد « و شياطين را مسخر او ساختيم ، و هر بنا و غواصى از آنها را سر بر فرمان او نهاديم » تا گروهى در خشكى هر بنائى مىخواهد براى او بسازند ، و گروهى در دريا به غواصى مشغول باشند « ( * ( وَالشَّياطِينَ كُلَّ بَنَّاءٍ وَغَوَّاصٍ ) * ) ( 1 ) .\r\nو به اين ترتيب خداوند نيروى آماده اى براى كارهاى مثبت را در اختيار او گذاشت ، و شياطين كه طبيعتشان تمرد و سركشى است آن چنان مسخر او شدند كه در مسير سازندگى و استخراج منابع گرانبها قرار گرفتند .\r\n\r\n","description":"","footnote":"\r\n( 1 ) « شياطين » عطف بر « الريح » است كه مفعول « سخرنا » مىباشد و « * ( كُلَّ بَنَّاءٍ وَغَوَّاصٍ ) * » بدل از شياطين مىباشد .\r\n","page_name":" 286 ","page_number":286},
  {"content":"\r\nنه تنها در اين آيه كه در آيات متعدد ديگرى از قرآن مجيد به اين معنى اشاره شده كه شياطين مسخر سليمان بودند ، و براى او فعاليتهاى مثبتى داشتند ، منتها در بعضى از آيات مانند آيات مورد بحث و آيه 82 سوره انبياء تعبير به « شياطين » شده ، در حالى كه در آيه 12 سوره سبأ تعبير به « جن » شده است .\r\nهمانگونه كه قبلا نيز گفته‌ايم « جن » موجودى است كه از نظر ما پوشيده است ، اما داراى عقل و شعور و قدرت مىباشد ، همچنين مؤمن و كافر است ، و هيچ مانعى ندارد كه به فرمان خدا در اختيار پيامبرى قرار گيرند و به كارهاى مفيدى مشغول شوند ، اين احتمال نيز وجود دارد كه شياطين معنى گسترده اى داشته باشد كه هم انسانهاى سركش و هم غير آنها را شامل شود ، و اطلاق شيطان بر اين مفهوم وسيع در قرآن مجيد آمده است ( انعام - 112 ) و به اين ترتيب خداوند نيرويى به سليمان داد كه توانست همه متمردان را تسليم خود سازد .\r\n3 - موهبت ديگر خداوند به سليمان مهار كردن گروهى از نيروهاى مخرب بود ، زيرا به هر حال در ميان شياطين افرادى بودند كه به عنوان يك نيروى مفيد و سازنده قابل استفاده به حساب نمىآمدند ، و چاره اى جز اين نبود كه آنها در بند باشند ، تا جامعه از شر مزاحمت آنها در امان بماند ، چنان كه قرآن در آيه بعد مىگويد : « و گروه ديگرى از شياطين را در غل و زنجير تحت سلطه او قرار داديم » ( * ( وَآخَرِينَ مُقَرَّنِينَ فِي الأَصْفادِ ) * ) ( 1 ) .\r\n« مقرنين » از ماده « قرن » به معنى « مقارنت » و نزديكى است ، و در اينجا اشاره به جمع كردن دست و پا يا گردن در بند و زنجير است .\r\n\r\n","description":"","footnote":"\r\n( 1 ) « آخرين » عطف بر « كل بناء » و در حكم مفعول « سخرنا » مىباشد و « مقرنين » صفت براى « آخرين » است .\r\n","page_name":" 287 ","page_number":287},
  {"content":"\r\n« اصفاد » جمع « صفد » ( بر وزن نمد ) به معنى قيد و بند است ( مانند دستبندها و پابندهايى كه بر زندانيان مىگذارند ، بعضى از جمله « * ( مُقَرَّنِينَ فِي الأَصْفادِ ) * » « غل جامعه » را استفاده كردند و آن زنجيرى بوده است كه دستها را به گردن مىبست كه با معنى « مقرنين » كه مفهوم نزديكى را دارد متناسب است .\r\nاين احتمال نيز داده شده كه منظور از اين جمله اين است كه آنها هر گروه در يك بند قرار داشتند .\r\nمنتها اين سؤال پيش مىآيد كه اگر منظور از شياطين ، شياطين جن باشد كه طبعا داراى جسمى لطيفند غل و زنجير و دستبند تناسبى با آنها ندارد .\r\nلذا بعضى گفته‌اند كه اين تعبير كنايه از بازداشت و جلوگيرى آنها از فعاليتهاى تخريبى است ، و اگر منظور شياطين و سركشان انس باشد غل و زنجير و دستبند مفهوم اصلى خود را حفظ خواهد كرد .\r\n4 - چهارمين موهبت خداوند به سليمان اختيارات فراوانى بود كه دست او را در اعطا و منع باز مىگذارد ، چنان كه آيه بعد مىگويد : « به او گفتيم اين عطا و بخشش ماست به هر كس مىخواهى ( و صلاح مىبينى ) ببخش و از هر كس مىخواهى ( و صلاح مىدانى ) امساك كن و حسابى بر تو نيست » ( * ( هذا عَطاؤُنا فَامْنُنْ أَوْ أَمْسِكْ بِغَيْرِ حِسابٍ ) * ) .\r\nتعبير « به غير حساب » يا اشاره به اين است كه خداوند به خاطر مقام عدالت تو در اين زمينه اختيارات وسيعى به تو داده و مورد محاسبه و بازخواست قرار نخواهى گرفت ، و يا به اين معنى است كه عطاى الهى بر تو آن قدر زياد است كه هر چه ببخشى در آن به حساب نمىآيد .\r\nبعضى از مفسران نيز اين تعبير را تنها مربوط به شياطين دربند دانستند كه هر كس را مىخواهى ( و صلاح مىدانى ) آزاد كن و هر كدام را مصلحت\r\n","description":"","footnote":"","page_name":" 288 ","page_number":288},
  {"content":"\r\nمىدانى در بند نگهدار ، اما اين معنى بعيد به نظر مىرسد زيرا با ظاهر كلمه « عطائنا » هماهنگ نيست .\r\n5 - پنجمين و آخرين موهبت خداوند بر سليمان مقامات معنوى او بود كه خدا در سايه شايستگيهايش به او مرحمت كرده بود ، چنان كه در آخرين آيه مورد بحث مىفرمايد « براى او ( سليمان ) نزد ما مقامى بلند و و الا و سرانجامى نيك است » ( * ( وَإِنَّ لَه عِنْدَنا لَزُلْفى وَحُسْنَ مَآبٍ ) * ) .\r\nاين جمله در حقيقت پاسخى است به آنها كه ساحت قدس اين پيامبر بزرگ را به انواع نسبتهاى ناروا و خرافى - به پيروى آنچه در تورات كنونى آمده است - آلوده ساخته‌اند ، و به اين ترتيب او را از همه اين اتهامات مبرا مىشمرد ، و مقام او را نزد خداوند گرامى مىدارد ، حتى تعبير به « حسن ماب » كه خبر از عاقبت نيك او مىدهد ممكن است اشاره به نسبت ناروايى باشد كه در تورات آمده كه سليمان به خاطر ازدواج با بتپرستان سرانجام به آئين بتپرستى تمايل پيدا كرد ! و حتى دست به ساختن بتخانه اى زد ! ! قرآن با اين تعبير خط بطلان بر تمام اين اوهام و خرافات مىكشد .\r\n\r\nنكته‌ها :\r\n\r\n1 - حقايقى كه داستان سليمان به ما مىآموزد\r\nبدون شك هدف قرآن از ذكر تواريخ انبياء تكميل برنامه‌هاى تربيتى از طريق انعكاس عينى واقعيتها در اين سرگذشتهاى زنده است .\r\nاز جمله مسائلى كه در لابلاى داستان سليمان عينيت يافته امور زير است .\r\nالف : داشتن يك حكومت نيرومند با امكانات مادى فراوان و اقتصاد گسترده و تمدن درخشان هرگز منافاتى با مقامات معنوى و ارزشهاى الهى و انسانى ندارد ،\r\n","description":"","footnote":"","page_name":" 289 ","page_number":289},
  {"content":"\r\nچنان كه آيات فوق بعد از ذكر تمام مواهب مادى سليمان در پايان مىگويد : با اين همه او در پيشگاه خدا مقامى و الا و سرانجامى نيك داشت .\r\nدر حديثى از پيغمبر گرامى اسلام ص آمده است\r\nا رأيتم ما اعطى سليمان بن داود من ملكه ؟ فان ذلك لم يزده الا تخشعا ، ما كان يرفع بصره الى السماء تخشعا لربه ! :\r\n« شنيده‌ايد خداوند چه اندازه از ملك و حكومت به سليمان داد ؟ با اين حال اينهمه مواهب جز بر خشوع او نيفزود ، به گونه اى كه حتى از شدت خشوع و ادب چشم به آسمان نمىانداخت » ( 1 ) .\r\nب : براى اداره يك كشور آباد هم وسيله ارتباطى سريع لازم است ، و هم به كار گرفتن نيروهاى مختلف ، و هم جلوگيرى از نيروهاى مخرب ، هم توجه به مسائل عمرانى ، هم توليد سرمايه از طريق استخراج منابع مختلف ، و هم دادن اختيارات به مديران لايق كه همه اينها در اين داستان به طرز روشنى منعكس شده است .\r\nج : از نيروها بايد حد اكثر استفاده را كرد و حتى شياطين را به طور كامل نبايد حذف كرد ، بلكه آنها را كه قابل توجيه و ارشادند در مسير صحيح به كار گرفت ، و تنها آن بخش كه به هيچوجه قابل استفاده نيستند بايد در بند باشند .\r\n\r\n2 - سليمان در قرآن و تورات\r\nدر ترسيمى كه قرآن مجيد از اين پيامبر بزرگ در آيات فوق كرده او را انسانى پاك ، پر ارزش ، مدبر و عدالتپيشه معرفى مىكند .\r\nدر حالى كه تورات تحريف يافته كنونى او را ( العياذ باللَّه ) مردى عياش\r\n\r\n","description":"","footnote":"\r\n( 1 ) « روح البيان » جلد 8 صفحه 39 .\r\n","page_name":" 290 ","page_number":290},
  {"content":"\r\nو هواپرست با نقطه‌هاى ضعف فراوان معرفى مىكند و عجب اينكه در همين كتاب مناجاتهاى سليمان و اشعار مذهبى او و امثال و حكمتش در كنار بقيه ابواب تورات قرار گرفته كه نشان مىدهد او مردى حكيم و وارسته بوده است ، و اين تناقض عجيبى است كه در ميان مندرجات تورات كنونى وجود دارد .\r\nبراى توضيح بيشتر در اين زمينه به بحث مشروحى كه در جلد 18 تفسير نمونه ذيل آيات 12 تا 14 سوره سبا ( تحت عنوان چهره سليمان در قرآن و تورات كنونى ) آورده‌ايم مراجعه فرمائيد .\r\n","description":"","footnote":"","page_name":" 291 ","page_number":291},
  {"content":"\r\n\r\n[ سوره ص ‹ 38 › : آيات 41 تا 44 
  ]\r\nوَ اذْكُرْ عَبْدَنا أَيُّوبَ إِذْ نادى رَبَّه أَنِّي مَسَّنِيَ الشَّيْطانُ بِنُصْبٍ وَعَذابٍ ‹ 41 › ارْكُضْ بِرِجْلِكَ هذا مُغْتَسَلٌ بارِدٌ وَشَرابٌ ‹ 42 › وَوَهَبْنا لَه أَهْلَه وَمِثْلَهُمْ مَعَهُمْ رَحْمَةً مِنَّا وَذِكْرى لأُولِي الأَلْبابِ ‹ 43 › وَخُذْ بِيَدِكَ ضِغْثاً فَاضْرِبْ بِه وَلا تَحْنَثْ إِنَّا وَجَدْناه صابِراً نِعْمَ الْعَبْدُ إِنَّه أَوَّابٌ ‹ 44 ›\r\n\r\nترجمه :\r\n41 - به خاطر بياور بنده ما ايوب را ، هنگامى كه پروردگارش را خوانده كه شيطان مرا به رنج و عذاب افكنده .\r\n42 - ( به او گفتيم ) پاى خود را بر زمين بكوب اين ، چشمه آبى خنك براى شستشو و نوشيدن است .\r\n43 - و خانواده اش را به او بخشيديم ، و همانند آنها را با آنها قرار داديم ، تا رحمتى از سوى ما باشد و تذكرى براى صاحبان فكر .\r\n44 - ( و به او گفتيم ) بسته اى از ساقه‌هاى گندم ( يا مانند آن ) را برگير و به او ( همسرت ) بزن و سوگند خود را مشكن ، ما او را شكيبا يافتيم ، چه بنده خوبى كه بسيار بازگشتكننده به سوى خدا بود\r\n","description":"","footnote":"","page_name":" 292 ","page_number":292},
  {"content":"\r\n\r\nتفسير : زندگى پر ماجراى ايوب و مقام صبرش\r\nدر آيات گذشته سخن از سليمان و حشمت او بود كه قدرت خداداد را نشان مىداد و اين خود نويدى بود براى پيامبر ص و مسلمانان مكه كه آن روز در فشار سختى قرار داشتند .\r\nدر آيات مورد بحث سخن از ايوب است كه الگوى صبر و استقامت مىباشد ، تا به مسلمانان آن روز و امروز و فردا درس مقاومت در برابر مشكلات و ناراحتيهاى زندگى دهد ، و به پايمردى دعوت كند ، و عاقبت محمود اين صبر را روشن سازد .\r\nايوب سومين پيامبرى است كه در اين سوره گوشه اى از زندگى او مطرح شده ، و پيامبر بزرگ ما موظف گرديد سرگذشت او را به ياد آورد ، و براى مسلمانان بازگو كند تا از مشكلات طاقتفرسا نهراسند ، از لطف و رحمت خدا هرگز مايوس نشوند .\r\nنام يا سرگذشت ايوب در چندين سوره از قرآن آمده است : در سوره نساء آيه 163 ، در سوره انعام آيه 84 تنها به ذكر نام او در رديف پيامبران ديگر اكتفاء شده كه مقام نبوت او را تثبيت و تبيين مىكند ، بر خلاف تورات كنونى كه او را در زمره پيامبران نشمرده بلكه بنده اى متمكن و نيكوكار داراى اموال و فرزندان بسيار مىداند .\r\nدر سوره انبياء آيات 83 و 84 توضيح كوتاهى در باره زندگى او آمده ، و در آيات مورد بحث از « سوره ص » مشروحتر از هر جاى ديگر قرآن شرح حال او ضمن چهار آيه بيان شده است .\r\nنخست مىگويد : « بنده ما ايوب را به ياد آور هنگامى كه پروردگارش را\r\n","description":"","footnote":"","page_name":" 293 ","page_number":293},
  {"content":"\r\nخواند و عرض كرد : « شيطان مرا به رنج و عذاب افكنده » ( * ( وَاذْكُرْ عَبْدَنا أَيُّوبَ إِذْ نادى رَبَّه أَنِّي مَسَّنِيَ الشَّيْطانُ بِنُصْبٍ وَعَذابٍ ) * ) .\r\n« نصب » ( بر وزن عسر ) و « نصب » ( بر وزن حسد ) هر دو به معنى بلا و شر است .\r\nاز اين آيه اولا مقام والاى ايوب در پيشگاه خدا به عنوان « عبدنا » ( بنده ما ) به خوبى استفاده مىشود ، ثانيا اشاره سربسته اى است به گرفتاريهاى شديد و طاقتفرسا و درد و رنج فراوان ايوب .\r\nشرح اين ماجرا در قرآن نيامده ، ولى در كتب معروف حديث و در تفاسير ماجرا به اين صورت نقل شده است :\r\nكسى از امام صادق سؤال كرد : بلائى كه دامنگير ايوب شد براى چه بود ؟\r\n( شايد فكر مىكرد كار خلافى از او سر زده بود كه خداوند او را مبتلا ساخت ) .\r\nامام در پاسخ او جواب مشروحى فرمود كه خلاصه اش چنين است :\r\n« ايوب به خاطر كفران نعمت گرفتار آن مصائب عظيم نشد ، بلكه به عكس به خاطر شكر نعمت بود ، زيرا شيطان به پيشگاه خدا عرضه داشت كه اگر ايوب را شاكر مىبينى به خاطر نعمت فراوانى است كه به او داده اى ، مسلما اگر اين نعمتها از او گرفته شود او هرگز بنده شكرگزارى نخواهد بود ! خداوند براى اينكه اخلاص ايوب را بر همگان روشن سازد ، و او را الگويى براى جهانيان قرار دهد كه به هنگام » نعمت « و » رنج « هر دو شاكر و صابر باشند به شيطان اجازه داد كه بر دنياى او مسلط گردد . شيطان از خدا خواست اموال سرشار ايوب ، زراعت و گوسفندانش و همچنين فرزندان او از ميان بروند ، و آفات و بلاها در مدت كوتاهى آنها را از ميان برد ، ولى نه تنها از مقام شكر ايوب كاسته نشد بلكه افزوده گشت ! او از خدا خواست كه اين بار بر بدن ايوب مسلط گردد ، و آن چنان بيمار\r\n","description":"","footnote":"","page_name":" 294 ","page_number":294},
  {"content":"\r\nشود كه از شدت درد و رنجورى به خود بپيچد و اسير و زندانى بستر گردد .\r\nاين نيز از مقام شكر او چيزى نكاست .\r\nولى جريانى پيش آمد كه قلب ايوب را شكست و روح او را سخت جريحه دار ساخت ، و آن اينكه جمعى از راهبان بنى اسرائيل به ديدنش آمدند و گفتند :\r\nتو چه گناهى كرده اى كه به اين عذاب اليم گرفتار شده اى ؟ ! ايوب در پاسخ گفت : به پروردگارم سوگند كه خلافى در كار نبوده ، هميشه در طاعت الهى كوشا بوده‌ام ، و هر لقمه غذايى خوردم يتيم و بينوايى بر سر سفره من حاضر بوده .\r\nدرست است كه ايوب از اين شماتت دوستان بيش از هر مصيبت ديگرى ناراحت شد ، ولى باز رشته صبر را از كف نداد ، و آب زلال شكر را به كفران آلوده نساخت ، تنها رو به درگاه خدا آورد و جمله‌هاى بالا را بيان نمود ، و چون از عهده امتحانات الهى به خوبى برآمده بود خداوند درهاى رحمتش را بار ديگر به روى اين بنده صابر و شكيبا گشود ، و نعمتهاى از دست رفته را يكى پس از ديگرى و حتى بيش از آن را به او ارزانى داشت ، تا همگان سرانجام نيك صبر و شكيبايى و شكر را دريابند » ( 1 ) .\r\nبعضى از مفسران بزرگ احتمال داده‌اند كه رنج و آزار شيطان نسبت به ايوب از ناحيه وسوسه‌هاى مختلف او بود ، گاه مىگفت : بيمارى تو طولانى شده ، خدايت تو را فراموش كرده ! گاه مىگفت : چه نعمتهاى عظيمى داشتى ؟ چه سلامت و قدرت و قوتى ؟\r\nهمه را از تو گرفت ، باز هم شكر او را بجا مىآورى ؟ !\r\n\r\n","description":"","footnote":"\r\n( 1 ) اين روايت در تفسير نور الثقلين ، از تفسير على بن ابراهيم نقل شده ، و همين مضمون در « تفسير قرطبى » و تفسير فخر رازى ، و « تفسير صافى » و تفاسير ديگر ، و « اعلام القرآن » با تفاوتهايى آمده است ، در كتب عهد عتيق در كتاب ايوب مطالبى شبيه آن ديده مىشود هر چند تفاوتهايى با آنچه در منابع اسلامى آمده است دارد .\r\n","page_name":" 295 ","page_number":295},
  {"content":"\r\nشايد اين تفسير به خاطر آن باشد كه تسلط شيطان را بر پيامبرى همچون ايوب و بر جان و مال و فرزندش بعيد دانسته‌اند ، اما با توجه به اينكه اين سلطه اولا به فرمان خدا بوده ، و ثانيا محدود و موقتى بوده و ثالثا براى آزمايش اين پيامبر بزرگ و ترفيع درجه او صورت گرفته ، مشكلى ايجاد نمىكند .\r\nبه هر حال ، مىگويند : ناراحتى و رنج و بيمارى او هفت سال و به روايتى هيجده سال طول كشيد و كار بجايى رسيد كه حتى نزديكترين ياران و اصحابش او را ترك گفتند ، تنها همسرش بود كه در وفادارى نسبت به ايوب استقامت به خرج داد .\r\nو اين خود شاهدى است بر وفادارى بعضى از همسران ! اما در ميان تمام ناراحتىها و رنجها آنچه بيشتر روح ايوب را آزار مىداد مساله شماتت دشمنان بود ، لذا در حديثى مىخوانيم : بعد از آنكه ايوب سلامت خود را بازيافت و درهاى رحمت الهى به روى او گشوده شد از او سؤال كردند بدترين درد و رنج تو چه بود ؟\r\nگفت شماتت دشمنان ! .\r\nسرانجام ايوب از بوته داغ اين آزمايش الهى سالم به درآمد ، و فرمان رحمت خدا از اينجا آغاز شد كه به او دستور داد « پاى خود را بر زمين بكوب ، چشمه آبى مىجوشد كه هم خنك است براى شستشوى تنت ، و هم گواراست براى نوشيدن » ( * ( ارْكُضْ بِرِجْلِكَ هذا مُغْتَسَلٌ بارِدٌ وَشَرابٌ ) * ) .\r\n« اركض » از ماده « ركض » ( بر وزن مكث ) به معنى كوبيدن پا بر زمين ، و گاه به معنى دويدن آمده است ، و در اينجا به معنى اول است .\r\nهمان خداوندى كه چشمه زمزم را در آن بيابان خشك و سوزان از زير پاشنه پاى اسماعيل شيرخوار بيرون آورد ، و همان خداوندى كه هر حركت و\r\n","description":"","footnote":"","page_name":" 296 ","page_number":296},
  {"content":"\r\nهر سكونى ، هر نعمت و هر موهبتى ، از ناحيه اوست ، اين فرمان را نيز در مورد ايوب صادر كرد ، چشمه آب جوشيدن گرفت چشمه اى خنك و گوارا و شفابخش از بيماريهاى « برون » و « درون » .\r\nبعضى معتقدند اين چشمه داراى يك نوع آب معدنى بوده كه هم براى نوشيدن گوارا بوده ، و هم اثرات شفابخش از نظر بيماريها داشته ، هر چه بود لطف و رحمت الهى بود ، در باره پيامبرى صابر و شكيبا .\r\n« مغتسل » به معنى آبى است كه با آن شستشو مىكنند ، و بعضى آن را به معنى محل شستشو دانسته‌اند ، ولى معنى اول صحيحتر به نظر مىرسد ، و به هر حال توصيف آن آب به خنك بودن شايد اشاره اى باشد به تاثير مخصوص شستشو با آب سرد براى بهبود و سلامت تن ، همانگونه كه در طب امروز نيز ثابت شده است .\r\nو نيز اشاره لطيفى است بر اينكه كمال آب شستشو در آن است كه از نظر پاكى و نظافت همچون آب نوشيدنى باشد ! شاهد اين سخن اينكه در دستورهاى اسلامى نيز آمده ، « قبل از آنكه با آبى غسل كنيد جرعه اى از آن بنوشيد » ! ( 1 ) .\r\nنخستين و مهمترين نعمت الهى كه عافيت و بهبودى و سلامت بود به ايوب بازگشت ، نوبت بازگشت مواهب و نعمتهاى ديگر رسيد ، و در اين زمينه قرآن مىگويد : « ما خانواده اش را به او بخشيديم » ( * ( وَوَهَبْنا لَه أَهْلَه ) * ) .\r\n« و همانند آنها را با آنها قرار داديم » ( * ( وَمِثْلَهُمْ مَعَهُمْ ) * ) .\r\n« تا رحمتى از سوى ما باشد ، و هم تذكرى براى صاحبان فكر و انديشه » ( * ( رَحْمَةً مِنَّا وَذِكْرى لأُولِي الأَلْبابِ ) * ) .\r\n\r\n","description":"","footnote":"\r\n( 1 ) « وسائل الشيعه » جلد 1 باب 13 از ابواب آداب الحمام حديث 1 .\r\n","page_name":" 297 ","page_number":297},
  {"content":"\r\nدر اينكه چگونه خاندان او به او بازگشتند ؟ تفسيرهاى متعددى وجود دارد ، مشهور اين است كه آنها مرده بودند خداوند بار ديگر آنها را به زندگى و حيات بازگرداند .\r\nولى بعضى گفته‌اند آنها بر اثر بيمارى ممتد ايوب از گرد او پراكنده شده بودند ، هنگامى كه ايوب سلامت و نشاط خود را بازيافت بار ديگر گرد او جمع شدند .\r\nاين احتمال نيز داده شده است كه همه يا عده اى از آنها نيز گرفتار انواع بيماريها شده بودند ، رحمت الهى شامل حال آنها نيز شد ، و همگى سلامت خود را بازيافتند ، و همچون پروانگانى گرد شمع وجود پدر جمع گشتند .\r\nافزودن « همانند آنها بر آنها » اشاره به اين است كه خداوند كانون خانوادگى او را گرمتر از گذشته ساخت و فرزندان بيشترى به او مرحمت فرمود .\r\nگر چه در مورد اموال ايوب در اين آيات سخنى به ميان نيامده است ، ولى قرائن حال نشان مىدهد كه خداوند آنها را به صورت كاملتر نيز به او بازگرداند .\r\nقابل توجه اينكه ذيل آيه فوق هدف بازگشت مواهب الهى به ايوب را دو چيز مىشمرد : يكى « رحمت الهى بر او » كه جنبه فردى دارد ، و در حقيقت پاداش و جائزه اى است كه از سوى خداوند به اين بنده صابر و شكيبا ، و ديگر « دادن درس عبرتى به همه صاحبان عقل و هوش در تمام طول تاريخ » تا در مشكلات و حوادث سخت ، رشته صبر و شكيبايى را از دست ندهند ، و همواره به رحمت الهى اميدوار باشند .\r\nتنها مشكلى كه براى ايوب مانده بود سوگندى بود كه در مورد همسرش خورده بود و آن اينكه تخلفى از او ديد و در آن حال بيمارى سوگند ياد كرد كه هر گاه قدرت پيدا كند يكصد ضربه يا كمتر بر او بزند ، اما بعد از بهبودى\r\n","description":"","footnote":"","page_name":" 298 ","page_number":298},
  {"content":"\r\nمىخواست به پاس وفاداريها و خدماتش او را ببخشد ، ولى مساله سوگند و نام خدا در ميان بود .\r\nخداوند اين مشكل را نيز براى او حل كرد و چنان كه قرآن مىگويد :\r\nفرمود « بسته اى از ساقه‌هاى گندم ( يا مانند آن ) را برگير ، و به او بزن و سوگند خود را مشكن » ! ( * ( وَخُذْ بِيَدِكَ ضِغْثاً فَاضْرِبْ بِه وَلا تَحْنَثْ ) * ) .\r\n« ضغث » ( بر وزن حرص ) به معنى دسته اى از چوبهاى نازك ساقه گندم و جو و يا رشته‌هاى خوشه خرما و يا دسته گل و مانند آن است .\r\nدر اينكه تخلف همسر ايوب كه طبق روايتى نامش « ليا » دختر يعقوب بود ، چه بوده است ؟ باز در ميان مفسران گفتگو است .\r\nاز ابن عباس مفسر معروف نقل شده كه شيطان ( يا شيطانصفتى ) به صورت طبيعى بر همسرش ظاهر شد گفت من شوهر تو را معالجه مىكنم تنها به اين شرط كه وقتى بهبودى يافت به من بگويد تنها عامل بهبوديش من بوده‌ام ، و هيچ مزد ديگرى نمىخواهم ! همسرش كه از ادامه بيمارى شوهر سخت ناراحت بود پذيرفت و اين پيشنهاد را به ايوب كرد ، ايوب كه متوجه دام شيطان بود سخت برآشفت و سوگندى ياد كرد همسرش را تنبيه كند .\r\nبعضى ديگر گفته‌اند ايوب او را دنبال انجام كارى فرستاد ، و او دير كرد ، او كه از بيمارى رنج مىبرد سخت ناراحت شد و چنان سوگندى ياد كرد .\r\nولى به هر حال اگر او از يك نظر مستحق چنين كيفرى بوده ، از نظر وفاداريش در طول خدمت و پرستارى استحقاق چنان عفوى را نيز داشته است .\r\nدرست است كه زدن يك دسته ساقه گندم يا چوبهاى خوشه خرما مصداق واقعى سوگند او نبوده است ، ولى براى حفظ احترام نام خدا و عدم اشاعه قانونشكنى او اين كار را انجام داد ، و اين تنها در موردى است كه طرف مستحق عفو باشد\r\n","description":"","footnote":"","page_name":" 299 ","page_number":299},
  {"content":"\r\nو انسان مىخواهد در عين عفو ، حفظ ظاهر قانون را نيز بكند ، و گرنه در مواردى كه استحقاق عفو نباشد هرگز چنين كارى مجاز نيست ( 1 ) .\r\nو بالآخره در آخرين جمله از آيات مورد بحث كه در واقع عصاره اى است از آغاز و پايان اين داستان مىفرمايد : « ما او را صابر و شكيبا يافتيم ، چه بنده خوبى بود ايوب كه بسيار بازگشتكننده به سوى ما بود » ( * ( إِنَّا وَجَدْناه صابِراً نِعْمَ الْعَبْدُ إِنَّه أَوَّابٌ ) * ) .\r\nناگفته پيداست كه دعاى او به درگاه خدا ، و تقاضاى دفع وسوسه‌هاى شيطان ، و رنج و محنت و بيمارى ، منافات با مقام صبر و شكيبايى ندارد ، آن هم بعد از هفت سال يا به روايتى هيجده سال با درد و بيمارى و فقر و نادارى ساختن و تحمل كردن و شاكر بودن .\r\nقابل توجه اينكه در اين جمله ، حضرت ايوب به سه وصف مهم توصيف شده است كه در هر كس باشد انسان كاملى است :\r\n1 - مقام عبوديت 2 - صبر و شكيبايى و استقامت 3 - بازگشت پى در پى به سوى خدا .\r\n\r\nنكته‌ها :\r\n\r\n1 - درسهاى مهمى از داستان ايوب\r\nبا اينكه مجموع سرگذشت اين پيامبر شكيبا تنها در چهار آيه اين سوره آمده ، اما همين مقدار كه قرآن بيان داشته الهامبخش حقايق مهمى است :\r\nالف : آزمون الهى آن قدر وسيع و گسترده است كه حتى انبياء بزرگ با شديدترين و سختترين آزمايشها آزموده مىشوند ، چرا كه طبيعت زندگى اين\r\n\r\n","description":"","footnote":"\r\n( 1 ) نظير اين معنى در باب حدود اسلامى و اجراى آن در مورد بيماران خطاكار نيز آمده است ( كتاب الحدود ابواب حد الزنا ) .\r\n","page_name":" 300 ","page_number":300},
  {"content":"\r\nجهان بر اين اساس گذارده شده ، و اصولا بدون آزمايشهاى سخت استعدادهاى نهفته انسانها شكوفا نمىشود .\r\nب : « فرج بعد از شدت » نكته ديگرى است كه در اين ماجرا نهفته است هنگامى كه امواج حوادث و بلا از هر سو انسان را در فشار قرار مىدهد ، نه تنها نبايد مايوس و نوميد گشت ، بلكه بايد آن را نشانه و مقدمه اى بر گشوده شدن درهاى رحمت الهى دانست ، چنان كه امير مؤمنان على ع مىفرمايد :\r\nعند تناهى الشدة تكون الفرجة ، و عند تضايق حلق البلاء يكون الرخاء :\r\n« به هنگامى كه سختيها به اوج خود مىرسد فرج نزديك است ، و هنگامى كه حلقه‌هاى بلا تنگتر مىشود راحتى و آسودگى فرا مىرسد » ( 1 ) .\r\nج : از اين ماجرا به خوبى بعضى از فلسفه‌هاى بلاها و حوادث سخت زندگى روشن مىشود ، و به آنها كه وجود آفات و بلاها را ماده نقضى بر ضد برهان نظم در بحث توحيد مىشمرند پاسخ مىدهد ، كه وجود اين حوادث سخت گاه در زندگى انسانها از پيامبران بزرگ خدا گرفته ، تا افراد عادى يك ضرورت است ، ضرورت امتحان و آزمايش و شكوفا شدن استعدادهاى نهفته ، و بالآخره تكامل وجود انسان .\r\nلذا در بعضى از روايات اسلامى از امام صادق ع آمده است :\r\nان اشد الناس بلاء الانبياء ثم الذى يلونهم الامثل فالامثل :\r\n« بيش از همه مردم پيامبران الهى گرفتار حوادث سخت مىشوند ، سپس كسانى كه پشت سر آنها قرار دارند ، به تناسب شخصيت و مقامشان » ( 2 ) .\r\nو نيز از همان امام بزرگوار ع نقل شده كه فرمود :\r\nان فى الجنة منزلة لا يبلغها عبد الا بالابتلاء :\r\n« در بهشت مقامى هست كه هيچكس به آن نمىرسد مگر در پرتو ابتلائات و گرفتاريهايى كه پيدا مىكند » ( 3 ) .\r\n\r\n","description":"","footnote":"\r\n( 1 ) « نهج البلاغه » كلمات قصار جمله 351 .\r\n( 2 و 3 ) « سفينة البحار » ماده « بلا » جلد 1 صفحه 105 .\r\n","page_name":" 301 ","page_number":301},
  {"content":"\r\nد : اين ماجرا درس شكيبايى به همه مؤمنان راستين در تمام طول زندگى مىدهد ، همان صبر و شكيبايى كه سرانجامش پيروزى در تمام زمينه هاست ، و نتيجه اش داشتن « مقام محمود » و « منزلت و الا » در پيشگاه پروردگار است .\r\nه : آزمونى كه براى يك انسان پيش مىآيد در عين حال آزمونى است براى دوستان و اطرافيان او ، تا ميزان صداقت و دوستى آنها به محك زده شود كه تا چه حد وفادارند ، ايوب هنگامى كه اموال و ثروت و سلامت خود را از دست داد دوستانش نيز خسته و پراكنده شدند ، و دوستان و دشمنان زبان به شماتت و ملامت گشودند ، و بهتر از هر زمان خود را نشان دادند ، و ديديم كه رنج ايوب از زبان آنها بيش از هر رنج ديگر بود ، چرا كه طبق مثل معروف زخمهاى نيزه و شمشير التيام مىيابد ، ولى زخمى كه زبان بر دل مىزند التيامپذير نيست ! و : دوستان خدا كسانى نيستند كه تنها به هنگام روىآوردن نعمت به ياد او باشند ، دوستان واقعى كسانى هستند كه در « سراء » و « ضراء » در بلا و نعمت ، در بيمارى و عافيت ، و در فقر و غنا به ياد او باشند ، و دگرگونيهاى زندگى مادى ايمان و افكار آنها را دگرگون نسازد .\r\nامير مؤمنان على ع در آن خطبه غرا و پرشورى كه در اوصاف پرهيزگاران براى دوست باصفايش « همام » بيان كرد ، و بيش از يكصد صفت براى متقين برشمرد ، يكى از اوصاف مهمشان را اين مىشمرد :\r\nنزلت انفسهم منهم فى البلاء كالتى نزلت فى الرخاء :\r\n« روح آنها به هنگام بلا همانند حالت آسايش و آرامش است » ( و تحولات زندگى آنها را دگرگون نمىسازد ) .\r\nز : اين ماجرا بار ديگر اين حقيقت را تاكيد مىكند نه از دست رفتن امكانات مادى و روى آوردن مصائب و مشكلات و فقر دليل بر بىلطفى خداوند نسبت به انسان است ، و نه داشتن امكانات مادى دليل بر دورى از ساحت قرب پروردگار ،\r\n","description":"","footnote":"","page_name":" 302 ","page_number":302},
  {"content":"\r\nبلكه انسان مىتواند با داشتن همه اين امكانات بنده خاص او باشد ، مشروط بر اينكه اسير مال و مقام و فرزند نگردد ، و با از دستدادن آن زمام صبر از دست ندهد .\r\n\r\n2 - « ايوب » در قرآن و تورات\r\nچهره پاك اين پيامبر بزرگ را كه مظهر صبر و شكيبايى است ، تا آن پايه كه صبر ايوب در ميان همه ضرب المثل است ، در قرآن مجيد ديديم ، كه چگونه خداوند در آغاز و پايان اين داستان بهترين تجليل را از او به عمل مىآورد .\r\nولى متاسفانه سرگذشت اين پيامبر بزرگ نيز از دستبرد جاهلان و يا دشمنان دانا مصون نمانده ، و خرافاتى بر آن بسته‌اند كه ساحت قدس او از آن پاك و منزه است ، از جمله اينكه ايوب به هنگام بيمارى بدنش كرم برداشت ، و آن قدر متعفن و بدبو شد كه اهل قريه او را از آبادى بيرون كردند ! بدون شك چنين روايتى مجعول است هر چند در لابلاى كتب حديث ذكر شده باشد ، زيرا رسالت پيامبران ايجاب مىكند كه مردم در هر زمان بتوانند با ميل و رغبت با آنها تماس گيرند ، و آنچه موجب تنفر و بيزارى مردم و فاصله گرفتن افراد از آنها مىشود ، خواه بيماريهاى تنفرآميز باشد ، و يا عيوب جسمانى ، و يا خشونت اخلاقى ، در آنها نخواهد بود ، چرا كه با فلسفه رسالت آنها تضاد دارد .\r\nقرآن مجيد در مورد پيامبر اسلام ص مىگويد : فَبِما رَحْمَةٍ مِنَ اللَّه لِنْتَ لَهُمْ وَلَوْ كُنْتَ فَظًّا غَلِيظَ الْقَلْبِ لَانْفَضُّوا مِنْ حَوْلِكَ : « در پرتو رحمت الهى براى آنها نرم و مهربان شدى كه اگر خشن و سنگدل بودى از گرد تو پراكنده مىشدند » ( آل عمران - 159 ) .\r\nاين آيه دليل بر آن است كه پيامبر نبايد چنان باشد كه از اطرافش پراكنده شوند .\r\n","description":"","footnote":"","page_name":" 303 ","page_number":303},
  {"content":"\r\nولى در تورات كتاب مفصلى در باره « ايوب » ديده مىشود كه قبل از « مزامير داود » قرار دارد ، اين كتاب مشتمل بر 42 فصل است ، و در هر فصل بحثهاى مشروحى وجود دارد ، در بعضى از اين فصول مطالب زننده اى به چشم مىخورد ، از جمله اينكه در فصل سوم مىگويد : ايوب زبان به شكايت باز كرد و شكوه بسيار نمود ، در حالى كه قرآن او را به مقام صبر و شكيبايى ستوده است .\r\n\r\n3 - توصيف پيامبران بزرگ به اواب\r\nدر همين سوره ( ص ) سه نفر از پيامبران بزرگ به عنوان « اواب » توصيف شده‌اند : داود و سليمان و ايوب ، و در سوره ق آيه 32 اين وصف براى همه بهشتيان ذكر شده است ، « هذا ما تُوعَدُونَ لِكُلِّ أَوَّابٍ حَفِيظٍ » .\r\nاين تعبيرات نشان مىدهد كه مقام اوابين مقام و الا و ارجمندى است ، و هنگامى كه به منابع لغت مراجعه مىكنيم مىبينيم « اواب » از ماده « اوب » ( بر وزن قول ) به معنى رجوع و بازگشت است .\r\nاين رجوع و بازگشت - مخصوصا با توجه به صيغه اواب كه صيغه مبالغه است دلالت بر تكرار و كثرت دارد - اشاره به اين است كه « اوابين » در برابر عواملى كه آنها را از خدا دور مىسازد اعم از زرق و برق جهان ماده ، يا وسوسه‌هاى نفس و شياطين ، حساسيت بسيار دارند ، اگر لحظه اى دور شوند بلافاصله متذكر شده به سوى او بازمىگردند ، و اگر لحظه اى غافل گردند به ياد او مىافتند و جبران مىكنند .\r\nاين بازگشت مىتواند به معنى بازگشت به اوامر و نواهى الهى باشد يعنى مرجع و تكيه گاه آنها همه جا فرمانهاى اوست ، و از همه جا به سوى او باز مىگردند .\r\n","description":"","footnote":"","page_name":" 304 ","page_number":304},
  {"content":"\r\nاز آيه يا جِبالُ أَوِّبِي مَعَه وَالطَّيْرَ سوره سبا آيه - 10 ) كه در باره داود است معنى ديگرى نيز براى اواب استفاده مىشود و آن همصدا شدن و هم آواز گرديدن است ، زيرا مىگويد اى كوه‌ها و اى پرندگان ! با داود همصدا شويد ، بنا بر اين « اواب » كسى است كه همصدا و هماهنگ با قوانين آفرينش ، اوامر الهى و حمد و تسبيح عمومى موجودات جهان باشد و اتفاقا يكى از معانى ايوب نيز اواب است .\r\n","description":"","footnote":"","page_name":" 305 ","page_number":305},
  {"content":"\r\n\r\n[ سوره ص ‹ 38 › : آيات 45 تا 48 
  ]\r\nوَ اذْكُرْ عِبادَنا إِبْراهِيمَ وَإِسْحاقَ وَيَعْقُوبَ أُولِي الأَيْدِي وَالأَبْصارِ ‹ 45 › إِنَّا أَخْلَصْناهُمْ بِخالِصَةٍ ذِكْرَى الدَّارِ ‹ 46 › وَإِنَّهُمْ عِنْدَنا لَمِنَ الْمُصْطَفَيْنَ الأَخْيارِ ‹ 47 › وَاذْكُرْ إِسْماعِيلَ وَالْيَسَعَ وَذَا الْكِفْلِ وَكُلٌّ مِنَ الأَخْيارِ ‹ 48 ›\r\n\r\nترجمه :\r\n45 - و به خاطر بياور بندگان ما ابراهيم و اسحاق و يعقوب را صاحبان دستهاى ( نيرومند ) و چشمهاى ( بينا ) .\r\n46 - ما آنها را با خلوص ويژه اى خالص كرديم ، و آن يادآورى سراى آخرت بود .\r\n47 - و آنها نزد ما از برگزيدگان و نيكانند .\r\n48 - و به خاطر بياور اسماعيل و اليسع و ذا الكفل را كه همه از نيكان بودند\r\n\r\nتفسير : شش پيامبر بزرگ ديگر\r\nدر تعقيب آيات گذشته كه شرح مبسوطى پيرامون زندگى « داود » و « سليمان » و شرح كوتاهترى پيرامون زندگى « ايوب » و نقاط برجسته حيات اين پيامبر بزرگ بيان كرد ، آيات مورد بحث نام شش تن ديگر از بزرگترين پيامبران\r\n","description":"","footnote":"","page_name":" 306 ","page_number":306},
  {"content":"\r\nالهى را برده ، و اوصاف برجسته آنها را كه مىتواند الگو و اسوه براى همه انسانها باشد به طور فشرده بيان مىدارد .\r\nجالب اينكه براى اين شش پيامبر بزرگ شش توصيف مختلف ذكر شده كه هر كدام معنى و مفهوم خاصى دارد .\r\nنخست روى سخن را به پيامبر اسلام ص كرده مىگويد : « به خاطر بياور بندگان ما ابراهيم و اسحاق و يعقوب را » ( * ( وَاذْكُرْ عِبادَنا إِبْراهِيمَ وَإِسْحاقَ وَيَعْقُوبَ ) * ) .\r\nمقام « عبوديت » و بندگى نخستين توصيفى است كه براى آنها ذكر شده ، و به راستى همه چيز در آن جمع است ، بندگى خدا يعنى وابستگى مطلق به او ، يعنى در برابر اراده او از خود اراده اى نداشتن ، و در همه حال سر بر فرمان او نهادن .\r\nبندگى خدا يعنى بىنيازى از غير او ، و بىاعتنايى به ما سوى اللَّه ، و تنها چشم بر لطف او دوختن ، اين همان اوج تكامل انسان و برترين شرف و افتخار او است .\r\nسپس اضافه مىكند : « آنها صاحبان دستهاى نيرومند و چشمهاى بينا بودند » ( * ( أُولِي الأَيْدِي وَالأَبْصارِ ) * ) .\r\nچه تعبير عجيبى ؟ صاحبان دست و چشم ! « ايدى » جمع « يد » و « ابصار » جمع « بصر » به معنى « چشم » و « بينايى » است .\r\nانسان براى پيشبرد هدفهايش نياز به دو نيرو دارد : نيروى درك و تشخيص ، و نيروى كار و عمل ، و به تعبير ديگر بايد از « علم » و « قدرت » كمك گرفت تا به هدف و اصل گشت .\r\nخداوند اين پيامبران را به داشتن « درك و تشخيص و بينش قوى » و « قوت\r\n","description":"","footnote":"","page_name":" 307 ","page_number":307},
  {"content":"\r\nو قدرت كافى « براى انجام كار توصيف كرده است .\r\nآنها افراد كماطلاعى نبودند ، سطح معرفتشان بالا ، ميزان آگاهيشان از آئين خدا و اسرار آفرينش و رموز زندگى قابل ملاحظه بود .\r\nاز نظر اراده و تصميم و نيروى عمل ، افرادى سست و زبون و ضعيف و ناتوان نبودند ، افرادى با اراده ، پر قدرت ، و داراى تصميم قاطع و آهنين بودند .\r\nاين الگويى است براى همه رهروان راه حق كه بعد از مقام عبوديت و بندگى خدا با اين دو سلاح برنده مسلح گردند .\r\nاز آنچه گفتيم به خوبى روشن شد كه دست و چشم در اينجا به معنى دو عضو مخصوص نيست ، چرا كه بسيارند افرادى كه داراى اين دو عضوند ، اما نه درك و شعور كافى دارند ، و نه قدرت تصميمگيرى ، و نه توانايى بر عمل ، بلكه كنايه از دو صفت « علم و قدرت » است .\r\nدر چهارمين توصيف از آنان مىگويد « ما آنها را با خلوص ويژه اى خالص كرديم » ( * ( إِنَّا أَخْلَصْناهُمْ بِخالِصَةٍ ) * ) .\r\n« و آن يادآورى سراى آخرت بود » ( * ( ذِكْرَى الدَّارِ ) * ) ( 1 ) .\r\nآرى آنها پيوسته به ياد جهان ديگر بودند ، افق ديد آنها در زندگى چند روزه اين دنيا و لذات آن محدود نمىشد ، آنها در ما وراى اين زندگى زودگذر سراى جاويدان با نعمتهاى بىپايانش را مىديدند ، و همواره براى آن تلاش و كوشش داشتند .\r\nبنا بر اين منظور از « الدار » ( سرا ) كه به طور مطلق ذكر شده سراى آخرت است ، گويى غير از آن سرايى وجود ندارد ، و هر چه غير از آن است\r\n\r\n","description":"","footnote":"\r\n( 1 ) « * ( ذِكْرَى الدَّارِ ) * » ممكن است خبر از مبتداى محذوفى باشد كه در تقدير « هى ذكر الدار » بوده ، و ممكن است « بدل » از « خالصة » بوده باشد .\r\n","page_name":" 308 ","page_number":308},
  {"content":"\r\nگذرگاهى به سوى آن ! بعضى از مفسران اين احتمال را نيز داده‌اند كه مراد از « دار » در اينجا سراى دنيا باشد ، و تعبير به « * ( ذِكْرَى الدَّارِ ) * » اشاره به نام نيكى است كه از اين پيامبران در اين جهان باقى مانده ، اما اين احتمال - به خصوص با توجه به مطلق بودن « الدار » - بسيار بعيد به نظر مىرسد ، و با كلمه « ذكرى » نيز چندان سازگار نيست .\r\nبعضى نيز احتمال داده‌اند كه مراد نام نيك و ذكر جميل در سراى آخرت باشد كه آن نيز بعيد به نظر مىرسد .\r\nبه هر حال ديگران ممكن است گهگاه به ياد سراى آخرت بيفتند ، مخصوصا هنگامى كه يكى از دوستانشان از دنيا مىرود و يا در مراسم تشييع و يادبود عزيزى حاضر مىشوند ، ولى اين ياد « خالص » نيست مشوب به ياد دنياست ، اما مردان خدا توجهى خالص و عميق و مداوم و مستمر به سراى ديگر دارند ، گويى هميشه در برابر چشمانشان حاضر است ، و تعبير به « خالصة » در آيه اشاره به همين است .\r\nتوصيف پنجم و ششم آنها همانست كه در آيه بعد آمده : مىفرمايد : « آنها نزد ما از برگزيدگان و نيكانند » ( * ( وَإِنَّهُمْ عِنْدَنا لَمِنَ الْمُصْطَفَيْنَ الأَخْيارِ ) * ) ( 1 ) .\r\nايمان و عمل صالح آنها سبب شده كه خدا آنان را از ميان بندگان برگزيند و به منصب نبوت و رسالت مفتخر سازد ، و نيكوكارى آنها به حدى رسيده كه عنوان « اخيار » ( نيكان ) را به طور مطلق پيدا كرده‌اند ، افكارشان نيك ، و اخلاقشان نيك و اعمال و برنامه‌ها و سراسر زندگانيشان نيك است ، و « آنچه خوبان همه دارند آنها تنها دارند » ، به همين دليل بعضى از مفسران از اين تعبير كه خداوند بدون هيچ قيد\r\n\r\n","description":"","footnote":"\r\n( 1 ) « مصطفين » ( به فتح فا ) جمع مصطفى است ، و در اصل « مصطفيين » بوده ياء اول حذف شده و « مصطفين » شده است .\r\n","page_name":" 309 ","page_number":309},
  {"content":"\r\nو شرطى آنها را از « اخيار » خوانده ، استفاده مقام عصمت براى انبيا كرده‌اند ، چرا كه هر گاه انسانى « خير مطلق » باشد حتما معصوم است ( 1 ) .\r\nتعبير « عندنا » ( نزد ما ) تعبير بسيار پر معنى است ، اشاره به اينكه برگزيدگى و نيكى آنها نزد مردم نيست كه گاه در ارزيابيهاى خود انواع مسامحه و چشمپوشى را روا مىدارند ، بلكه توصيف آنها به اين دو وصف نزد ما محقق بوده كه با دقت تمام و ارزيابى ظاهر و باطن آنها انجام گرفته است .\r\nبعد از اشاره به مقامات برجسته سه پيامبر فوق ، نوبت به سه پيامبر بزرگ ديگر مىرسد ، مىفرمايد : « و به ياد آور اسماعيل و اليسع و ذا الكفل را كه همه از اخيار و نيكان بودند » ( * ( وَاذْكُرْ إِسْماعِيلَ وَالْيَسَعَ وَذَا الْكِفْلِ وَكُلٌّ مِنَ الأَخْيارِ ) * ) .\r\nهر يك از آنها الگو و اسوه اى در صبر و استقامت و اطاعت فرمان خدا بودند ، مخصوصا اسماعيل كه آماده شد جان خود را فداى راه او كند به همين دليل « ذبيح اللَّه » ناميده شد ، با پدرش ابراهيم در بناى خانه كعبه و گرم كردن اين كانون بزرگ و رسالتهاى ديگر همكارى فراوان داشت ، توجه به زندگى آنان براى پيامبر اسلام ص و همه مسلمين الهامبخش است ، و مطالعه زندگى اين چنين مردان بزرگ به زندگى انسانها جهت مىدهد ، روح تقوا و فداكارى و ايثار را در آنها زنده مىكند ، و در برابر مشكلات و حوادث سخت مقاوم مىسازد .\r\nتعبير به « * ( كُلٌّ مِنَ الأَخْيارِ ) * » با توجه به اينكه همين توصيف ( الاخيار ) عينا در باره « ابراهيم » و « اسحاق » و « يعقوب » به عنوان آخرين صفت آمده بود ممكن است اشاره به اين باشد كه اين سه پيامبر نيز داراى تمام اوصاف سه پيامبر پيشين بودند ، چرا كه « خير مطلق » معنى وسيعى دارد كه هم « نبوت » را شامل مىشود و هم توجه به سراى آخرت ، و هم مقام عبوديت و علم و قدرت را .\r\n\r\n","description":"","footnote":"\r\n( 1 ) تفسير فخر رازى جلد 26 صفحه 217 .\r\n","page_name":" 310 ","page_number":310},
  {"content":"\r\nدر ميان اين سه پيامبر « اسماعيل » از همه معروفتر و شناخته تر است ، اما « اليسع » كه نام او دو بار در قرآن مجيد آمده است ( اينجا و سوره انعام آيه 86 ) تعبير قرآن در باره او نشان مىدهد كه وى از پيامبران بزرگ الهى بوده است ، و در زمره كسانى است كه در باره آنها مىفرمايد : وَكلًّا فَضَّلْنا عَلَى الْعالَمِينَ « هر يك از آنها را بر جهانيان برترى داديم » ( انعام - 86 ) .\r\nبعضى معتقدند او همان « يوشع بن نون » پيامبر معروف بنى اسرائيل است ، كه « الف و لام » بر آن داخل شده ، و « شين » به « سين » تبديل گرديده است ، و داخل شدن الف و لام بر يك نام غير عربى ( و در اينجا عبرى ) چيز تازه اى نيست ، همانگونه كه عرب « اسكندر » را به عنوان « الاسكندر » مىشناسند .\r\nدر حالى كه بعضى آن را يك واژه عربى مىدانند كه از « يسع » ( فعل مضارع از ماده وسعت ) گرفته شده ، و بعد از آنكه جنبه اسمى به خود گرفته « الف و لام » كه از مشخصات اسم است بر آن وارد شده .\r\nآيه سوره انعام نشان مىدهد كه او از دودمان ابراهيم است ، ولى روشن نمىسازد كه از پيامبران بنى اسرائيل بوده يا نه ؟\r\nدر تورات در كتاب « پادشاهان » نام وى « اليشع » فرزند « شافات » ضبط شده ، و معنى اليشع در زبان عبرى « ناجى » و معنى شافات « قاضى » است .\r\nبعضى او را با « خضر » يكى دانسته‌اند ، اما دليل روشنى بر اين معنى در دست نيست ، و اينكه بعضى او را همان « ذا الكفل » مىدانند خلاف صريح آيه مورد بحث است چرا كه ذا الكفل را عطف بر اليسع كرده ، به هر حال او پيامبرى است و الا مقام و پر استقامت و براى الهام گرفتن از زندگانيش همين براى ما كافى است .\r\nو اما « ذا الكفل » مشهور اين است كه از پيامبران بوده ، و ذكر نام او در رديف نام پيامبران در سوره انبياء آيه 85 بعد از نام اسماعيل و ادريس گواه بر اين معنى است .\r\n","description":"","footnote":"","page_name":" 311 ","page_number":311},
  {"content":"\r\nبعضى معتقدند كه او از پيامبران بنى اسرائيل است ، وى را فرزند ايوب مىدانند كه اسم اصليش « بشر » يا « بشير » يا « شرف » بوده است و بعضى او را همان « حزقيل » مىدانند كه ذا الكفل به عنوان لقب او انتخاب شده است ( 1 ) .\r\nدر اينكه چرا او « ذا الكفل » ناميده شده ، با توجه به اينكه « كفل » هم به معنى نصيب آمده و هم به معنى كفالت و عهده دارى ، احتمالات مختلفى داده‌اند :\r\nگاه گفته‌اند : چون خداوند نصيب وافرى از ثواب و رحمتش به او مرحمت فرمود « ذا الكفل » يعنى « صاحب بهره وافى » ناميده شد .\r\nو گاه گفته‌اند چون تعهد كرده بود كه شبها را به عبادت برخيزد ، و روزها را روزه دارد ، و هنگام قضاوت هرگز خشم نگيرد ، و بر سر اين عهد و پيمان باقيماند اين لقب به او داده شد .\r\nو گاه گفته‌اند چون گروهى از انبياء بنى اسرائيل را كفالت كرد و جان آنها را در برابر پادشاه جبار زمان حفظ نمود او را به اين اسم ناميدند .\r\nبه هر حال همين مقدار از زندگى او كه امروز در دست ماست دليلى بر استقامت او در طريق اطاعت و بندگى خدا و مقاومت در برابر جباران است و سرمشقى است براى امروز و فرداى ما ، هر چند در باره جزئيات زندگى آنها بر اثر بعد زمان نمىتوان قضاوت دقيقى كرد .\r\n\r\n","description":"","footnote":"\r\n( 1 ) « اعلام القرآن » ، « تفسير قرطبى » ، « تفسير روح البيان » و « تفسير الميزان » هر يك به بخشى از مطالب فوق اشاره كرده‌اند .\r\n","page_name":" 312 ","page_number":312},
  {"content":"\r\n\r\n[ سوره ص ‹ 38 › : آيات 49 تا 54 
  ]\r\nهذا ذِكْرٌ وَإِنَّ لِلْمُتَّقِينَ لَحُسْنَ مَآبٍ ‹ 49 › جَنَّاتِ عَدْنٍ مُفَتَّحَةً لَهُمُ الأَبْوابُ ‹ 50 › مُتَّكِئِينَ فِيها يَدْعُونَ فِيها بِفاكِهَةٍ كَثِيرَةٍ وَشَرابٍ ‹ 51 › وَعِنْدَهُمْ قاصِراتُ الطَّرْفِ أَتْرابٌ ‹ 52 › هذا ما تُوعَدُونَ لِيَوْمِ الْحِسابِ ‹ 53 ›\r\nإِنَّ هذا لَرِزْقُنا ما لَه مِنْ نَفادٍ ‹ 54 ›\r\n\r\nترجمه :\r\n49 - اين يك يادآورى است ، و براى پرهيزگاران بازگشت نيكويى است .\r\n50 - باغهاى جاويدان بهشتى كه درهايش به روى آنان گشوده است .\r\n51 - در حالى كه در آن بر تختها تكيه كرده‌اند ، و انواع ميوه‌ها و نوشيدنيهاى گوناگون در اختيار آنان است .\r\n52 - و نزد آنان همسرانى است كه تنها چشم به شوهرانشان دوخته‌اند و همگى هم سن و سالند .\r\n53 - اين چيزى است كه براى روز حساب به شما وعده داده مىشود ( وعده اى تخلف ناپذير ) .\r\n54 - اين روزى ما است كه هرگز پايان نمىگيرد\r\n","description":"","footnote":"","page_name":" 313 ","page_number":313},
  {"content":"\r\n\r\nتفسير : اين وعده براى پرهيزكاران است\r\nاز اينجا فصل ديگرى از آيات اين سوره آغاز مىشود كه پرهيزگاران و متقين را با گردنكشان طاغى مقايسه كرده ، و سرنوشت هر دو گروه را در قيامت شرح مىدهد ، و در مجموع بحثهاى آيات گذشته را تكميل مىكند .\r\nنخست به عنوان يك جمعبندى از سرگذشت انبياى پيشين و نكات آموزنده زندگى آنها مىفرمايد : « اين يك تذكر و يادآورى است » ( * ( هذا ذِكْرٌ ) * ) ( 1 ) .\r\nآرى هدف از بيان فرازهايى از تاريخ پرشكوه آنان داستانسرايى نبود ، هدف ذكر و تذكر بود ، همانگونه كه از آغاز اين سوره روى اين مساله تكيه شده « ص وَالْقُرْآنِ ذِي الذِّكْرِ » .\r\nهدف بيدار ساختن انديشه‌ها ، بالا بردن سطح معرفت و آگاهى ، و افزودن نيروى مقاومت و پايدارى در مسلمانانى است كه اين آيات براى آنها نازل شده است ( 2 ) .\r\nسپس مساله را از صورت خصوصى و بيان زندگى انبياء درآورده ، شكل كلى به آن مىدهد ، سرنوشت متقين را به طور عموم مورد بحث قرار داده ، مىفرمايد :\r\n« براى پرهيزگاران حسن مرجع و محل بازگشت نيكويى است » ( * ( وَإِنَّ لِلْمُتَّقِينَ لَحُسْنَ مَآبٍ ) * ) ( 3 ) .\r\n\r\n","description":"","footnote":"\r\n( 1 ) بعضى از مفسران در تفسير اين جمله گفته‌اند منظور ذكر جميل پيامبران گذشته است .\r\n( 2 ) جمعى از مفسران « * ( هذا ذِكْرٌ ) * » را اشاره به اين دانسته‌اند كه آنچه در باره انبياى گذشته بيان شد ذكر خير و ثناء جميل در باره آنها بود ، و آيات بعد مقامات آنها را در آخرت بازگو مىكند ، ولى اين معنى بعيد به نظر مىرسد بلكه ظاهر آيات كلى است همانگونه كه در بالا گفته‌ايم .\r\n( 3 ) « ماب » به معنى محل بازگشت است ، و اضافه « حسن » به « ماب » از قبيل اضافه صفت به موصوف مىباشد .\r\n","page_name":" 314 ","page_number":314},
  {"content":"\r\nبعد از اين جمله كوتاه و سربسته كه خوبى حال آنها را اجمالا ترسيم مىكند ، با استفاده از روش اجمال و تفصيل كه روش قرآن است به شرح آن پرداخته مىگويد : « بازگشت آنها به باغهاى جاويدان بهشت است كه درهايش به روى آنان گشوده است » ( * ( جَنَّاتِ عَدْنٍ مُفَتَّحَةً لَهُمُ الأَبْوابُ ) * ) ( 1 ) .\r\n« جنات » اشاره به باغهاى بهشت است و « عدن » ( بر وزن عدل ) به معنى استقرار و ثبات است ، و « معدن » را به اين جهت معدن گفته‌اند كه فلزات و مواد گرانقيمت در آنجا مستقر است ، به هر حال اين تعبير در اينجا اشاره به جاويدان بودن باغهاى بهشت است .\r\nتعبير به « * ( مُفَتَّحَةً لَهُمُ الأَبْوابُ ) * » اشاره به آن است كه حتى زحمت گشودن درها براى بهشتيان وجود ندارد ، گويى بهشت در انتظار آنهاست ، و هنگامى كه چشمش به آنان مىافتد آغوش باز مىكند و آنها را به درون دعوت مىكند ! سپس آرامش و احترام خاص بهشتيان را به اين صورت بيان مىكند : « اين در حالى است كه آنها بر تختها در آن تكيه كرده‌اند ، و انواع ميوه‌هاى فراوان و نوشيدنى در اختيار آنها است » هر زمان آن را مىطلبند ، فورا نزد آنها حاضر مىشود « ( * ( مُتَّكِئِينَ فِيها يَدْعُونَ فِيها بِفاكِهَةٍ كَثِيرَةٍ وَشَرابٍ ) * ) ( 2 ) .\r\nآيا فورا به وسيله خدمتكاران بهشتى در برابر آنها حاضر مىگردد ، يا\r\n\r\n","description":"","footnote":"\r\n( 1 ) « * ( جَنَّاتِ عَدْنٍ ) * » بدل يا عطف بيان براى « ماب » است .\r\n( 2 ) ضمير « فيها » در هر دو مورد به « * ( جَنَّاتِ عَدْنٍ ) * » بازمىگردد ، و توصيف « فاكهة » به « كثيرة » دليل بر توصيف « شراب » به اين وصف نيز مىباشد ، و « متكئين » حال براى ضمير « لهم » است ، يعنى آنها در بهشت جاويدان كه درهاى آن مستقر مىشوند در حالى كه تكيه بر مسندها زده‌اند ، و در حالى كه دستور آوردن ميوه‌هاى مختلف و انواع نوشيدنيها را مىدهند .\r\n","page_name":" 315 ","page_number":315},
  {"content":"\r\nتنها اراده آنها كافى براى حضور آن است ؟ هر دو احتمال وجود دارد .\r\nتكيه روى « فاكهة » و « شراب » ( ميوه و نوشيدنى ) ممكن است اشاره به اين باشد كه بيشترين غذاى بهشتيان ميوه است ، هر چند غذاهاى ديگر طبق صريح آيات قرآن نيز در آنجا وجود دارد .\r\nهمانگونه كه بهترين و سالمترين غذاى انسان در اين دنيا نيز ميوه است ! تعبير به « كثيرة » اشاره به انواع مختلف ميوه‌هاى بهشتى است ، همانگونه كه نوشيدنى و شراب طهور آن نيز اشكال متنوعى دارد كه در آيات مختلف قرآن به آن اشاره شده است .\r\nبعد از آن سخن از همسران پاك بهشتى به ميان آورده ، مىگويد : « نزد بهشتيان همسرانى است كه فقط چشم به شوهرانشان دوخته‌اند ، همگى جوان و با شوهران خود هم سن و سالند » ( * ( وَعِنْدَهُمْ قاصِراتُ الطَّرْفِ أَتْرابٌ ) * ) .\r\n« طرف » ( بر وزن برف ) به معنى پلك چشم است ، و گاه به معنى نگاه كردن نيز آمده است ، توصيف زنان بهشتى به « قاصرات الطرف » ( آنها كه نگاهى كوتاه دارند ) اشاره به اين است كه تنها چشم به همسران خود دوخته‌اند ، فقط به آنها عشق مىورزند و به غير آنان نمىانديشند كه اين از بزرگترين مزاياى همسر است ، بعضى از مفسران نيز آن را به معنى حالت خمار بودن چشم كه حالت جالب مخصوصى است دانسته‌اند ، جمع ميان اين دو معنى نيز بىمانع است .\r\n« اتراب » به معنى « هم سن و سال » توصيف ديگرى است براى زنان بهشتى نسبت به همسرانشان ، چرا كه توافق سنى جاذبه را ميان دو همسر افزون مىكند ، و يا توصيفى است براى خود آن زنان كه همه آنها هم سن و سال و جوانند ( 1 ) .\r\n\r\n","description":"","footnote":"\r\n( 1 ) « اتراب » جمع « ترب » ( بر وزن شعر ) است .\r\n","page_name":" 316 ","page_number":316},
  {"content":"\r\nدر آخرين آيات مورد بحث به تمام هفت نعمت بزرگ بهشتيان كه در آيات قبل آمده بود اشاره كرده ، مىگويد : « اين چيزى است كه براى روز حساب به شما وعده داده مىشود » ( * ( هذا ما تُوعَدُونَ لِيَوْمِ الْحِسابِ ) * ) .\r\nوعده اى تخلفناپذير و نشاطانگيز ، وعده اى از سوى خداوند بزرگ .\r\nو براى تاكيد بر جاودانگى اين مواهب مىافزايد « اين رزق و روزى ماست ، عطائى است كه هرگز پايان نمىگيرد و فنايى براى آن متصور نيست » ( * ( إِنَّ هذا لَرِزْقُنا ما لَه مِنْ نَفادٍ ) * ) ( 1 ) .\r\nبنا بر اين غم زوال و نابودى كه همچون سايه شومى بر نعمتهاى اين جهان افتاده در آنجا وجود ندارد ، و از بركت خزائن پربار الهى پيوسته مدد مىگيرد و محدوديتى براى آن نيست ، و حتى كاستى در آن ظاهر نمىشود ، چون اراده خدا بر آن تعلق گرفته .\r\n\r\n","description":"","footnote":"\r\n( 1 ) « نفاد » به معنى « فنا » و نابودى است ، و « لام » در « لرزقنا » براى تاكيد است .\r\n","page_name":" 317 ","page_number":317},
  {"content":"\r\n\r\n[ سوره ص ‹ 38 › : آيات 55 تا 61 
  ]\r\nهذا وَإِنَّ لِلطَّاغِينَ لَشَرَّ مَآبٍ ‹ 55 › جَهَنَّمَ يَصْلَوْنَها فَبِئْسَ الْمِهادُ ‹ 56 › هذا فَلْيَذُوقُوه حَمِيمٌ وَغَسَّاقٌ ‹ 57 › وَآخَرُ مِنْ شَكْلِه أَزْواجٌ ‹ 58 › هذا فَوْجٌ مُقْتَحِمٌ مَعَكُمْ لا مَرْحَباً بِهِمْ إِنَّهُمْ صالُوا النَّارِ ‹ 59 ›\r\nقالُوا بَلْ أَنْتُمْ لا مَرْحَباً بِكُمْ أَنْتُمْ قَدَّمْتُمُوه لَنا فَبِئْسَ الْقَرارُ ‹ 60 › قالُوا رَبَّنا مَنْ قَدَّمَ لَنا هذا فَزِدْه عَذاباً ضِعْفاً فِي النَّارِ ‹ 61 ›\r\n\r\nترجمه :\r\n55 - اين ( پاداش پرهيزگاران است ) و براى طغيانگران بدترين محل بازگشت است .\r\n56 - دوزخ است كه در آن وارد مىشوند و چه بستر بدى است ؟ ! 57 - اين نوشابه حميم و غساق است ( دو مايع سوزان و تيره رنگ ) كه بايد از آن بچشند .\r\n58 - و جز اينها كيفرهاى ديگرى همشكل آن را دارند .\r\n59 - ( به آنها گفته مىشود ) اين فوجى است كه همراه شما وارد دوزخ مىشوند ( اينها\r\n","description":"","footnote":"","page_name":" 318 ","page_number":318},
  {"content":"\r\nهمان رؤساى ضلالند ) خوشامد بر آنها مباد ، همگى در آتش خواهند سوخت .\r\n60 - آنها ( به رؤساى خود ) مىگويند : بلكه خوشامد بر شما مباد كه اين عذاب را شما براى ما فراهم ساختيد ، چه بد قرارگاهى است اينجا ؟ ! 61 - ( سپس ) مىگويند : پروردگارا هر كس اين عذاب را براى ما فراهم ساخته عذابى مضاعف در آتش بر او بيفزا\r\n\r\nتفسير : و اين هم كيفر طاغيان !\r\nدر آيات گذشته نعمتهاى هفتگانه و مواهب بىدريغ پروردگار براى پرهيزگاران برشمرده شد ، و در آيات مورد بحث با استفاده از روش مقابله و مقايسه كه قرآن زياد آن را به كار مىگيرد سرنوشت شوم و كيفرهاى گوناگون طاغيان و سركشان را در برابر خداوند برمىشمرد .\r\nنخست مىگويد : « آنچه گفته شد پاداشهاى » متقين « است ، و براى طغيانگران بدترين مرجع و محل بازگشت است » ! ( * ( هذا وَإِنَّ لِلطَّاغِينَ لَشَرَّ مَآبٍ ) * ) ( 1 ) .\r\nمتقين ، « حسن ماب » داشتند ، اينها « شر ماب » و سرنوشت و بازگشت شوم دارند .\r\nسپس با استفاده از روش اجمال و تفصيل به شرح اين جمله سربسته پرداخته مىگويد : « اين بازگشت شوم و مرجع سوء همان دوزخ است كه در آن وارد مىشوند و به آتش آن مىسوزند ، و چه بستر بدى است آتش دوزخ » ! ( * ( جَهَنَّمَ يَصْلَوْنَها فَبِئْسَ الْمِهادُ ) * ) ( 2 ) .\r\n\r\n","description":"","footnote":"\r\n( 1 ) « هذا » مبتدا و خبر آن محذوف است و در تقدير چنين است : « هذا الذى ذكرناه للمتقين » .\r\n( 2 ) « جهنم » عطف بيان ، يا بدل از « شر ماب » است ، و « يصلونها » حال براى آن مىباشد .\r\n","page_name":" 319 ","page_number":319},
  {"content":"\r\nگويا جمله « يصلونها » ( در جهنم وارد مىشوند و به آتش آن مىسوزند ) براى بيان اين است كه كسى گمان نكند تنها جهنم را از فاصله دور مىبينند و يا در كنار آن قرار مىگيرند ، نه ، به درون آن وارد مىكنند ، و نيز كسى توهم نكند كه آنها به آتش دوزخ عادت مىكنند و انس مىگيرند ، نه ، پيوسته با آن مىسوزند .\r\n« مهاد » - چنان كه قبلا هم گفته‌ايم - به معنى بسترى است كه براى خواب و استراحت گسترده مىشود ، به گاهواره طفل نيز اطلاق مىگردد .\r\nبستر جايگاه استراحت است و بايد از هر نظر مناسب حال و ملايم طبع باشد ، اما چگونه خواهد بود وضع كسانى كه بسترشان آتش جهنم مىباشد ؟ ! سپس به انواع ديگرى از عذابهاى آنها پرداخته مىگويد : « اين نوشابه حميم و غساق است كه بايد از آن بچشند » ( * ( هذا فَلْيَذُوقُوه حَمِيمٌ وَغَسَّاقٌ ) * ) ( 1 ) .\r\n« حميم » به معنى آب داغ و سوزان كه يكى از نوشابه‌هاى دوزخيان مىباشد ، در برابر انواع « شراب طهور » كه در آيات قبل براى بهشتيان ذكر شده بود .\r\n« غساق » از ماده « غسق » ( بر وزن رمق ) به معنى شدت تاريكى شب است ، ابن عباس آن را به نوشابه بسيار سردى ( كه از شدت برودت درون انسان را مىسوزاند و مجروح مىكند ) تفسير كرده است ، ولى در مفهوم ريشه اين كلمه چيزى نيست كه دلالت بر اين معنى كند جز اينكه مقابله آن با حميم كه آب داغ و سوزان است ممكن است منشا چنين استنباطى شده باشد .\r\n\r\n","description":"","footnote":"\r\n( 1 ) اين جمله در اصل « هذا حميم و غساق فليذوقوه » بوده كه براى تاكيد جمله « فليذوقوه » در ميان مبتدا و خبر فاصله شده است بعضى از مفسران نيز احتمال داده‌اند كه « هذا » خبر مبتداى محذوفى باشد همانگونه كه « حميم و غساق » چنين است ، و در تقدير اين چنين بوده : « العذاب هذا فليذوقوه ، هذا حميم و غساق » ولى احتمال اول ظريفتر و جالبتر به نظر مىرسد .\r\n","page_name":" 320 ","page_number":320},
  {"content":"\r\n« راغب » در « مفردات » آن را به قطراتى كه از پوست تن دوزخيان ( و جراحات بدن آنها ) بيرون مىآيد تفسير كرده است .\r\nلا بد تيره بودن رنگ آن سبب اطلاق اين واژه بر آن شده است ، چرا كه محصول آن آتش سوزان چيزى جز يك مشت اندام سوخته با تراوشهاى سياه نيست ! به هر حال از پاره اى از كلمات بر مىآيد كه « غساق » بوى بسيار بد و زننده اى دارد كه همگان را ناراحت مىكند .\r\nبعضى ديگر آن را به يك نوع عذاب كه جز خدا از آن آگاه نيست تفسير كرده‌اند ، چرا كه آنها مرتكب گناهان و مظالم سختى شده‌اند كه جز خدا از آن آگاه نبوده و كيفرشان نيز بايد چنين باشد .\r\nهمانگونه كه بهشتيان پرهيزگار اعمال نيكى انجام مىدادند كه جز خدا از آن آگاه نبود لذا به آنها وعده پاداشهايى داده شده كه جز خدا از آن خبر ندارد :\r\nفَلا تَعْلَمُ نَفْسٌ ما أُخْفِيَ لَهُمْ مِنْ قُرَّةِ أَعْيُنٍ ( الم سجده - 17 ) .\r\nباز به انواع ديگرى از عذابهاى دردناك آنها اشاره كرده ، مىگويد : « و جز اينها ، كيفرهاى ديگرى هم شكل آن دارند » ( * ( وَآخَرُ مِنْ شَكْلِه أَزْواجٌ ) * ) ( 1 ) .\r\n« شكل » ( به فتح شين ) به معنى مثل و مانند است ، و « ازواج » به معنى انواع و اقسام است و اين يك اشاره اجمالى به انواع ديگرى از عذاب همانند عذابهاى گذشته است كه در اينجا به طور سربسته بيان شده ، و شايد براى محبوسان اين جهان ماده قابل توصيف و درك نباشد .\r\n\r\n","description":"","footnote":"\r\n( 1 ) « آخر » صفت براى موصوف محذوفى است كه مبتدا مىباشد و « ازواج » مبتداى ثانى و « من شكله » خبر آن است و مجموعا جز مبتداى اول است و در تقدير چنين بوده :\r\n« و عذاب آخر ازواج من شكله » .\r\n","page_name":" 321 ","page_number":321},
  {"content":"\r\nاين در حقيقت نقطه مقابل « بِفاكِهَةٍ كَثِيرَةٍ » در آيات گذشته است كه اشاره به انواع مختلف نعمتها و ميوه‌هاى بهشتى بود .\r\nبه هر حال اين شباهت ممكن است در شدت و ناراحتى و يا در جميع جهات باشد .\r\nسپس آخرين مجازات آنها را كه همنشينان بد با زبانى مملو از سرزنش است مطرح ساخته مىگويد : هنگامى كه رؤساى ضلال وارد دوزخ مىشوند و با چشم خود مىبينند كه پيروان را نيز به سمت دوزخ مىآورند به يك ديگر مىگويند : « اين فوجى است كه همراه شما وارد دوزخ مىشود » ( * ( هذا فَوْجٌ مُقْتَحِمٌ مَعَكُمْ ) * ) ( 1 ) .\r\n« خوش آمد بر آنها مباد » ! ( * ( لا مَرْحَباً بِهِمْ ) * ) .\r\n« آنها همگى در آتش خواهند سوخت » ( * ( إِنَّهُمْ صالُوا النَّارِ ) * ) .\r\nجمله « * ( هذا فَوْجٌ مُقْتَحِمٌ مَعَكُمْ ) * » به قرينه جمله‌ها و آيات بعد ، از گفتار پيشوايان ضلالت و گمراهى است ، وقتى پيروان خويش را آماده ورود در دوزخ مىبينند به يكديگر مىگويند اينها هم با شما خواهند بود بعضى از مفسران نيز آن را خطاب فرشتگان به سردمداران كفر و عصيان مىدانند ، ولى معنى اول مناسبتر به نظر مىرسد .\r\n« مرحبا » كلمه اى است كه به هنگام خوشآمد گفتن به ميهمان ، گفته مىشود و « لا مرحبا » ضد آن است ، اين كلمه مصدر از ماده رحب ( بر وزن محو ) به معنى وسعت مكان است ، يعنى بفرمائيد كه در مكان وسيع و مناسبى ورود كرده‌ايد ، و معادل آن در زبان فارسى جمله « خوش آمديد » مىباشد .\r\n« مقتحم » از ماده « اقتحام » به معنى وارد شدن در كار شديد و خوفناك\r\n\r\n","description":"","footnote":"\r\n( 1 ) اين جمله محذوفى دارد ، و در تقدير چنين است « يقول رؤساء الضلال بعضهم لبعض هذا فوج مقتحم معكم » .\r\n","page_name":" 322 ","page_number":322},
  {"content":"\r\nاست ، و غالبا به ورود در كارها بدون مطالعه و فكر قبلى نيز اطلاق مىشود .\r\nاين تعبير نشان مىدهد كه پيروان ضلالت بدون مطالعه و فكر و صرفا روى هوا و هوس و تقليدهاى كوركورانه در آتش شديد و خوفناك جهنم ورود مىكنند .\r\nبه هر حال اين صدا به گوش پيروان مىرسد و از ناخوشامد گفتن رؤساى ضلالت سخت خشمگين مىگردند ، رو به سوى آنها كرده ، « مىگويند : بلكه خوشامد بر شما مباد كه شما اين عذاب دردناك را به ما پيشنهاد كرديد و براى ما فراهم ساختيد ، چه بد قرارگاهى است دوزخ » ؟ ! ( * ( قالُوا بَلْ أَنْتُمْ لا مَرْحَباً بِكُمْ أَنْتُمْ قَدَّمْتُمُوه لَنا فَبِئْسَ الْقَرارُ ) * ) .\r\nجمله اخير ( * ( فَبِئْسَ الْقَرارُ ) * ) در حقيقت نقطه مقابل « جَنَّاتِ عَدْنٍ » است كه در باره پرهيزگاران آمده بود ، اشاره به اينكه مصيبت بزرگ اين است كه دوزخ جايگاه موقتى نيست ، بلكه قرارگاه ثابت است ! هدف پيروان از اين تعبير اين است كه آنها مىخواهند بگويند هر چه هست اين حسن را دارد كه شما رؤساى ضلالت نيز در اين امر با ما مشتركيد ، و اين مايه تشفى قلب ماست ، و يا اشاره به اين است كه جنايت شما پيشوايان بر ما جنايتى بس عظيم بود ، چرا كه دوزخ يك جايگاه موقتى نيست بلكه قرارگاه ماست .\r\nولى با اين حال پيروان به اين سخن راضى نمىشوند ، چرا كه رؤساى ضلالت را كه عامل اصلى جرم بودند از خود مستحقتر مىدانند لذا رو به درگاه خدا كرده « مىگويند : پروردگارا ! هر كس اين عذاب را براى ما فراهم ساخته عذابى مضاعف در آتش دوزخ بر او بيفزا » ( * ( قالُوا رَبَّنا مَنْ قَدَّمَ لَنا هذا فَزِدْه عَذاباً ضِعْفاً فِي النَّارِ ) * ) .\r\n","description":"","footnote":"","page_name":" 323 ","page_number":323},
  {"content":"\r\nعذابى به خاطر گمراهى خودشان و عذابى به خاطر گمراه كردن ما .\r\nاين آيه شبيه همان مطلبى است كه در آيه 38 سوره اعراف آمده : رَبَّنا هؤُلاءِ أَضَلُّونا فَآتِهِمْ عَذاباً ضِعْفاً مِنَ النَّارِ : « پروردگارا ! اينها ما را گمراه كردند ، عذاب مضاعف از آتش براى آنها قرار ده » ! هر چند دنباله همين آيه سوره اعراف مىگويد « هر دو عذاب مضاعف دارند » ( چرا كه پيروان نيز نيروى اجرايى پيشوايان بودند ، و زمينه‌هاى ضلالت و فساد به دست آنها فراهم شد كه اگر توده مردم تنور ظالمان را داغ نكنند آنها قدرت بر انجام كارى نخواهند داشت ) ولى به هر حال شك نيست كه عذاب پيشوايان به درجات سنگينتر است هر چند هر دو عذاب مضاعف دارند .\r\nآرى اين است سرانجام كسانى كه با هم پيمان دوستى بستند و در راه انحراف و ضلالت بيعت كردند كه وقتى نتائج شوم اعمال خود را مىبينند به مخاصمت و دشمنى و نفرين بر يكديگر برمىخيزند .\r\nقابل توجه اينكه در اين آيات ذكر نعمتهاى پرهيزگاران تنوع بيشترى از ذكر مجازاتها و عذابهاى طغيانگران دارد ( در قسمت اول به هفت موهبت و در قسمت دوم به پنج عذاب اشاره شده ) اين شايد به خاطر پيشى گرفتن رحمت خدا بر غضب اوست « يا من سبقت رحمته غضبه » !\r\n","description":"","footnote":"","page_name":" 324 ","page_number":324},
  {"content":"\r\n\r\n[ سوره ص ‹ 38 › : آيات 62 تا 64 
  ]\r\nوَ قالُوا ما لَنا لا نَرى رِجالًا كُنَّا نَعُدُّهُمْ مِنَ الأَشْرارِ ‹ 62 › أَتَّخَذْناهُمْ سِخْرِيًّا أَمْ زاغَتْ عَنْهُمُ الأَبْصارُ ‹ 63 › إِنَّ ذلِكَ لَحَقٌّ تَخاصُمُ أَهْلِ النَّارِ ‹ 64 ›\r\n\r\nترجمه :\r\n62 - آنها مىگويند چرا مردانى را كه ما از اشرار مىشمرديم ( در اينجا ، در آتش دوزخ ) نمىبينيم .\r\n63 - آيا ما آنها را به سخريه گرفتيم يا ( به اندازه اى حقير بودند كه ) چشمها آنها را نمىديد ؟ ! 64 - اين يك واقعيت است گفتگوهاى خصمانه دوزخيان\r\n\r\nتفسير : مخاصمه اصحاب دوزخ !\r\nاين آيات بحث پيرامون گفتگوهاى دوزخيان را كه در آيات قبل گذشت ادامه مىدهد و يكى ديگر از گفتگوهاى آنها را كه از تاسفى عميق و جانكاه و شكنجه اى روحى و جانفرسا حكايت مىكند ، بيان مىدارد .\r\nمىفرمايد : « سردمداران ضلالت هنگامى كه به اطراف خود در دوزخ مىنگرند مىگويند چرا ما مردانى را كه از اشرار مىشمرديم در اينجا نمىبينيم » ؟ ! ( * ( وَقالُوا ما لَنا لا نَرى رِجالًا كُنَّا نَعُدُّهُمْ مِنَ الأَشْرارِ ) * ) .\r\nآرى افرادى همچون « بو جهلها » و « بو لهبها » هنگامى كه مىبينند اثرى از « عمار ياسرها » « خبابها » و « صهيبها » و « بلالها » در دوزخ نيست ، به خود مىآيند و از يكديگر اين سؤال را مىكنند : پس اين افراد چه شدند ؟\r\n","description":"","footnote":"","page_name":" 325 ","page_number":325},
  {"content":"\r\nما آنها را مشتى اخلالگر و مفسد فى الارض و اشرار و اوباش مىدانستيم كه براى به همزدن آرامش اجتماع ، و از بين بردن افتخارات نياكان ما ، بپاخاسته بودند ، مثل اينكه تشخيص ما تمام غلط بود ! « آيا ما آنها را به سخريه گرفتيم يا به اندازه اى حقير بودند كه چشمهاى ما آنها را نمىديد » ( * ( أَتَّخَذْناهُمْ سِخْرِيًّا أَمْ زاغَتْ عَنْهُمُ الأَبْصارُ ) * ) ( 1 ) .\r\nآرى ما اين مردان بزرگ و با شخصيت را به باد مسخره مىگرفتيم ، و بر حسب و وصله اشرار بودن به آنها مىزديم ، و گاه حتى از اين مرحله نيز پائينتر مىشمرديم آنها را افراد حقيرى مىدانستيم كه اصلا به چشم نمىآمدند ، اما معلوم شد هوا و هوسها و جهل و غرور بر چشم ما پرده سنگينى افكنده بود ، آنها مقربان درگاه خدا بودند و الان بهشت جايگاهشان است .\r\nجمعى از مفسران احتمال ديگرى در تفسير آيه فوق داده‌اند و آن اينكه :\r\nمساله سخريه اشاره به وضع عالم دنيا است و جمله « * ( أَمْ زاغَتْ عَنْهُمُ الأَبْصارُ ) * » اشاره به وضع دوزخ است يعنى در اينجا چشم نزديكبين ما در ميان اين شعله‌هاى دود و آتش آنها را نمىتواند ببيند ، البته معنى اول صحيحتر به نظر مىرسد .\r\nاين نكته قابل توجه است كه يكى از عوامل عدم درك واقعيتها جدى نگرفتن مسائل و استهزا و شوخى با حقايق است ، هميشه بايد با تصميم جدى به بررسى واقعيتها پرداخت تا حقيقت روشن گردد .\r\nسپس به عنوان يك خلاصه گيرى از گفتگوهايى كه ميان دوزخيان\r\n\r\n","description":"","footnote":"\r\n( 1 ) قابل توجه اينكه « زاغت » كه از ماده « زيغ » به معنى انحراف از حق و درستى است در اينجا به چشم نسبت داده شده نه به صاحبان چشم ، و اين براى بيان مبالغه در مطلب است .\r\n","page_name":" 326 ","page_number":326},
  {"content":"\r\nواقع مىشود و تاكيد بر آنچه گذشت مىفرمايد : « اين يك واقعيت است مخاصمه و گفتگوهاى خصمانه دوزخيان » ( * ( إِنَّ ذلِكَ لَحَقٌّ تَخاصُمُ أَهْلِ النَّارِ ) * ) ( 1 ) .\r\nدوزخيان در اين جهان نيز گرفتار تخاصم و نزاعند و روح پرخاشگرى و نزاع و جدال بر آنها حاكم است ، و هر روز با كسى درگير و گلاويز مىشوند ، و در قيامت كه صحنه بروز مكنونات است آنچه در درون داشتند ظاهر مىگردد ، و در جهنم به جان هم مىافتند ، دوستان ديروز دشمنان امروز ، و مريدان ديروز مخالفان امروز مىشوند ، تنها خط ايمان و توحيد است كه خط وحدت و صفا در اين جهان و آن جهان مىباشد .\r\nجالب اينكه بهشتيان بر سريرها و تختها تكيه زده ، به گفتگوهاى دوستانه مشغولند ، چنان كه در آيات مختلف قرآن آمده در حالى كه دوزخيان در حال جنگ و جدالند كه آن خود موهبتى است بزرگ ، و اين عذابى است دردناك !\r\n\r\nنكته :\r\nدر حديثى از امام صادق ع آمده است كه به يكى از يارانش فرمود « خداوند از شما پيروان مكتب اهل بيت در قرآن ياد كرده آنجا كه دشمنان شما در آتش دوزخ مىگويند چرا ما در اينجا مردانى را كه از اشرار مىشمرديم نمىبينيم ؟ آيا آنها را بباد مسخره گرفتيم ، يا از شدت حقارت به چشم ما نيامدند ؟ به خدا سوگند مقصود شما از اين مردان هستيد كه گروهى شما را از اشرار مىپندارند ، ولى به خدا سوگند در بهشت شادمان و مسروريد ، در حالى كه دوزخيان در جهنم دنبال شما مىگردند » ( 2 ) .\r\n\r\n","description":"","footnote":"\r\n( 1 ) « * ( تَخاصُمُ أَهْلِ النَّارِ ) * » بيان براى « ذلك » مىباشد .\r\n( 2 ) « روضه كافى » طبق نقل تفسير نور الثقلين جلد 4 صفحه 467 .\r\n","page_name":" 327 ","page_number":327},
  {"content":"\r\n\r\n[ سوره ص ‹ 38 › : آيات 65 تا 70 
  ]\r\nقُلْ إِنَّما أَنَا مُنْذِرٌ وَما مِنْ إِله إِلَّا اللَّه الْواحِدُ الْقَهَّارُ ‹ 65 › رَبُّ السَّماواتِ وَالأَرْضِ وَما بَيْنَهُمَا الْعَزِيزُ الْغَفَّارُ ‹ 66 › قُلْ هُوَ نَبَأٌ عَظِيمٌ ‹ 67 › أَنْتُمْ عَنْه مُعْرِضُونَ ‹ 68 › ما كانَ لِي مِنْ عِلْمٍ بِالْمَلإِ الأَعْلى إِذْ يَخْتَصِمُونَ ‹ 69 ›\r\nإِنْ يُوحى إِلَيَّ إِلَّا أَنَّما أَنَا نَذِيرٌ مُبِينٌ ‹ 70 ›\r\n\r\nترجمه :\r\n65 - بگو من فقط يك انذاركننده‌ام و هيچ معبودى جز خداوند يگانه قهار نيست .\r\n66 - پروردگار آسمانها و زمين و آنچه ميان آن دو است ، پروردگار عزيز و غفار .\r\n67 - بگو : اين يك خبر بزرگ است ! 68 - كه شما از آن روى گردان هستيد .\r\n69 - من از ملاء اعلى ( و فرشتگان عالم بالا ) به هنگامى كه ( در باره آفرينش آدم ) مخاصمه مىكردند خبر ندارم .\r\n70 - تنها چيزى كه به من وحى مىشود اين است كه من انذاركننده آشكارى هستم\r\n","description":"","footnote":"","page_name":" 328 ","page_number":328},
  {"content":"\r\n\r\nتفسير : من يك بيم دهنده‌ام !\r\nاز آنجا كه تمام بحثهاى گذشته چه آنها كه از مجازات دردناك دوزخيان سخن مىگويد و چه آنها كه از عذاب دنيوى اقوام گنهكار پيشين بحث مىكند و همه جنبه انذار و تهديد براى مشركان و سركشان و ظالمان دارد ، در آيات مورد بحث همين مساله را تعقيب كرده ، مىگويد : « بگو : من فقط يك انذاركننده‌ام » ! ( * ( قُلْ إِنَّما أَنَا مُنْذِرٌ ) * ) .\r\nدرست است كه پيامبر ص بشارت دهنده نيز مىباشد ، و آيات قرآن مجيد به هر دو معنى ناطق است ، ولى چون بشارت براى مؤمنان است ، و انذار براى مشركان و مفسدان ، و در اينجا روى سخن با گروه اخير است ، تنها تكيه بر انذار شده است .\r\nسپس مىافزايد : « هيچ معبودى جز خداوند يگانه قهار نيست » ( * ( وَما مِنْ إِله إِلَّا اللَّه الْواحِدُ الْقَهَّارُ ) * ) .\r\nتكيه بر قهر او نيز به همين منظور است ، تا كسى به لطف او مغرور نگردد ، و از قهر او خود را ايمن نشمرد ، و در گرداب كفر و گناه غوطه ور نشود .\r\nو بلافاصله به عنوان ذكر دليل براى توحيد الوهيت و عبادت پروردگار مىافزايد : « او همان كسى است كه پروردگار آسمانها و زمين و آنچه در ميان آنها قرار دارد مىباشد ، همان خدايى كه عزيز و غفار است » ( * ( رَبُّ السَّماواتِ وَالأَرْضِ وَما بَيْنَهُمَا الْعَزِيزُ الْغَفَّارُ ) * ) .\r\nدر حقيقت در اين آيه سه وصف از اوصاف خداوند بيان شده كه هر كدام براى اثبات مقصودى است .\r\nنخست مساله « ربوبيت » او نسبت به تمام عالم هستى است ، او مالك همه\r\n","description":"","footnote":"","page_name":" 329 ","page_number":329},
  {"content":"\r\nاين جهان است مالكى كه آنها را تدبير و تربيت مىكند ، تنها كسى شايسته « عبوديت » است كه چنين باشد ، نه بتهايى كه به مقدار سر سوزن از خود چيزى ندارند .\r\nدوم مساله « عزت » او است ، مىدانيم « عزيز » از نظر معنى لغت به كسى گفته مىشود كه هيچكس نتواند بر او غالب گردد ، و هر چه اراده كند انجام شدنى باشد ، و به تعبير ديگر هميشه غالب است و هرگز مغلوب نيست .\r\nكسى كه چنين است فرار كردن از چنگال قدرتش چگونه امكان دارد ؟\r\nو نجات از كيفرش چگونه ميسر است ؟\r\nسومين توصيف مقام « غفاريت » و كثرت آمرزش او است كه درهاى بازگشت را به روى گنهكاران مىگشايد ، و باران رحمتش را بر آنها مىبارد ، تا تصور نكنند اگر « قهار » و « عزيز » است مفهومش بستن درهاى رحمت و توبه به روى بندگان مىباشد .\r\nدر حقيقت يكى بيان « خوف » است و ديگرى بيان « رجاء » كه بدون موازنه اين دو حالت تكامل انسان امكانپذير نيست ، يا گرفتار غرور و غفلت مىشود ، و يا در گرداب ياس و نوميدى فرو مىرود .\r\nو به تعبير ديگر توصيف او به « عزيز » و « غفار » دليل ديگرى بر « الوهيت » او است ، چرا كه تنها كسى شايسته پرستش است كه علاوه بر « ربوبيت » قدرت بر مجازات نيز دارد ، و علاوه بر قدرت بر مجازات ، درهاى رحمت و مغفرت او نيز گشوده است .\r\nسپس در جمله اى كوتاه و تكاندهنده خطاب به پيامبر ص كرده ، مىفرمايد :\r\n« بگو اين يك خبر بزرگ است » ( * ( قُلْ هُوَ نَبَأٌ عَظِيمٌ ) * ) .\r\n« كه شما از آن روىگردان هستيد » ( * ( أَنْتُمْ عَنْه مُعْرِضُونَ ) * ) .\r\n","description":"","footnote":"","page_name":" 330 ","page_number":330},
  {"content":"\r\nاين كدام خبر است كه به آن اشاره كرده و آن را به عظمت توصيف مىكند ؟\r\nقرآن مجيد ؟ رسالت پيامبر ؟ قيامت و سرنوشت مؤمنان و كافران ؟ توحيد و يگانگى خدا ؟ و يا همه اينها ؟\r\nاز آنجا كه قرآن مشتمل بر همه اين امور است و جامع ميان آنها است ، و اعراض مشركان نيز از آن بوده ، مناسبتر همان معنى اول يعنى قرآن است .\r\nآرى اين كتاب بزرگ آسمانى خبرى است بزرگ ، به عظمت تمام عالم هستى كه از ناحيه خالق اين جهان ، خالق عزيز و غفار و واحد و قهار ، نازل شده ، خبرى كه عظمت آن را گروه عظيمى به هنگام نزولش درنيافتند ، جمعى آن را به باد سخريه و استهزاء گرفتند ، و جمعى سحرش خواندند ، و عده اى شعرش ناميدند ، ولى چيزى نگذشت كه اين « نبا عظيم » باطن خود را نشان داد ، مسير تاريخ بشريت را عوض كرد ، بر پهنه جهان سايه افكند ، تمدنى عظيم و درخشان در تمام زمينه‌ها به وجود آورد ، و جالب اينكه اعلام اين نبا عظيم در اين سوره مكى شده ، در زمانى كه مسلمانان ظاهرا در نهايت ضعف و ناتوانى بودند ، و درهاى پيروزى و نجات به روى آنان بسته بود .\r\nحتى امروز نيز عظمت اين خبر بزرگ بر جهانيان و حتى بر خود مسلمانان كاملا روشن نيست ، و بايد آينده آن را نشان دهد .\r\nاين گفتار قرآن كه « شما از آن روىگردان هستيد » هنوز صادق است ، و همين اعراض مسلمين سبب شده كه نتوانند از اين چشمه جوشان فيض الهى كاملا سيراب شوند ، و در پرتو انوار آن به پيش تازند ، و قله‌هاى فخر و شرف را تسخير كنند .\r\nسپس به عنوان مقدمه اى براى ذكر ماجراى آفرينش آدم ، و ارزش والاى وجود انسان تا آن حد كه فرشتگان همگى در برابر او سجده كردند ، مىفرمايد :\r\n","description":"","footnote":"","page_name":" 331 ","page_number":331},
  {"content":"\r\n« من از ملاء اعلى ، و فرشتگان عالم بالا به هنگامى كه در باره آفرينش انسان گفتگو و مخاصمه مىكردند خبر ندارم » ( * ( ما كانَ لِي مِنْ عِلْمٍ بِالْمَلإِ الأَعْلى إِذْ يَخْتَصِمُونَ ) * ) .\r\nآگاهى من تنها از طريق وحى است ، و « تنها چيزى كه به من وحى مىشود اين است كه من انذاركننده آشكارى هستم » ( * ( إِنْ يُوحى إِلَيَّ إِلَّا أَنَّما أَنَا نَذِيرٌ مُبِينٌ ) * ) .\r\nگر چه فرشتگان ، جدال و مخاصمه اى با پروردگار نداشتند ، ولى همين اندازه كه به هنگام خطاب خداوند به آنها كه « من مىخواهم خليفه اى در زمين بيافرينم » آنها به گفتگو پرداختند و عرض كردند : « آيا مىخواهى كسى را بيافرينى كه فساد و خونريزى كند » ؟ كه در پاسخ آنها فرمود : « من چيزى مىدانم كه شما نمىدانيد » ( آيه 30 - سوره بقره ) به اين گفتگوها « مخاصمه » اطلاق شده است كه يك اطلاق مجازى است ، و همانگونه كه اشاره كرديم اين در حقيقت مقدمه اى است براى آيات بعد كه پيرامون آفرينش آدم سخن مىگويد .\r\nاين احتمال نيز وجود دارد كه « ملاء اعلى » مفهوم وسيعى دارد كه حتى شيطان را شامل مىشود ، چه اينكه آن روز شيطان در زمره فرشتگان بود و به مخاصمه با خدا برخاست و زبان به اعتراض گشود ، و به همين دليل براى هميشه مطرود درگاه حق شد ، ولى تفسير اول مناسبتر است .\r\nدر روايات متعددى كه از طرق شيعه و اهل سنت نقل شده مىخوانيم كه پيامبر ص از يكى از يارانش پرسيد :\r\nا تدرى فيما يختصم الملأ الاعلى ؟ :\r\n« آيا مىدانى فرشتگان عالم بالا در چه چيز بحث و گفتگو مىكنند » ؟ ! عرض كرد : نه .\r\nفرمود :\r\nاختصموا فى الكفارات و الدرجات ، فاما الكفارات فاصباغ\r\n","description":"","footnote":"","page_name":" 332 ","page_number":332},
  {"content":"\r\nالوضوء فى السبرات ، و نقل الاقدام الى الجماعات ، و انتظار الصلاة بعد الصلاة ، و اما الدرجات فافشاء السلام ، و اطعام الطعام ، و الصلاة فى الليل و الناس نيام\r\n: « آنها در مورد » كفارات « ( كارهايى كه گناهان را جبران مىكند ) و » درجات « ( آنچه بر درجات انسان مىافزايد ) به گفتگو پرداختند : اما كفارات وضوى پر آب در سرماى زمستان گرفتن ، و به سوى نماز جماعت گام برداشتن ، و انتظار نمازى بعد از نماز ديگر كشيدن است ، و اما درجات ، بسيار سلام كردن و اطعام طعام نمودن ، و نماز در شب به هنگامى كه چشم مردم در خواب است باشد » ( 1 ) .\r\nالبته در اين حديث صريحا نيامده است كه نظر به تفسير آيه فوق دارد ، هر چند تعبيرات شبيه تعبيرات آيه مورد بحث است ، و به هر حال از اين حديث استفاده مىشود كه منظور از « مخاصمه » در اينجا تنها بحث و گفتگو است ، نه جدال و كشمكش ، بحث و گفتگو از اعمال آدميان ، و كارهايى كه كفاره گناهان مىشود و بر درجات انسانها مىافزايد ، و شايد گفتگوى آنها در تعداد اعمالى است كه سرچشمه اين فضائل مىگردد ، و يا در تعيين حد و ميزان درجاتى است كه از اين اعمال حاصل مىشود ، و به اين ترتيب از اين حديث تفسير سومى براى آيه به دست مىآيد كه از جهاتى مناسب است ولى با آيات آينده تناسب زيادى ندارد و همانگونه كه گفتيم ممكن است ناظر به گفتگوهاى ديگر فرشتگان باشد نه آنچه مربوط به اين آيات است .\r\nاين نكته نيز قابل توجه است كه عدم علم پيامبر به اين معنى است كه من از خودم چيزى در اين زمينه‌ها نمىدانم تنها همان را مىدانم كه از طريق وحى بر من نازل مىگردد .\r\n\r\n","description":"","footnote":"\r\n( 1 ) « مجمع البيان » ذيل آيات مورد بحث ، همين حديث در تفسير در المنثور از طرق بسيارى از گروهى از صحابه پيامبر - با تفاوتهايى - نقل شده است .\r\n","page_name":" 333 ","page_number":333},
  {"content":"\r\n\r\n[ سوره ص ‹ 38 › : آيات 71 تا 83 
  ]\r\nإِذْ قالَ رَبُّكَ لِلْمَلائِكَةِ إِنِّي خالِقٌ بَشَراً مِنْ طِينٍ ‹ 71 › فَإِذا سَوَّيْتُه وَنَفَخْتُ فِيه مِنْ رُوحِي فَقَعُوا لَه ساجِدِينَ ‹ 72 › فَسَجَدَ الْمَلائِكَةُ كُلُّهُمْ أَجْمَعُونَ ‹ 73 › إِلَّا إِبْلِيسَ اسْتَكْبَرَ وَكانَ مِنَ الْكافِرِينَ ‹ 74 › قالَ يا إِبْلِيسُ ما مَنَعَكَ أَنْ تَسْجُدَ لِما خَلَقْتُ بِيَدَيَّ أَسْتَكْبَرْتَ أَمْ كُنْتَ مِنَ الْعالِينَ ‹ 75 ›\r\nقالَ أَنَا خَيْرٌ مِنْه خَلَقْتَنِي مِنْ نارٍ وَخَلَقْتَه مِنْ طِينٍ ‹ 76 › قالَ فَاخْرُجْ مِنْها فَإِنَّكَ رَجِيمٌ ‹ 77 › وَإِنَّ عَلَيْكَ لَعْنَتِي إِلى يَوْمِ الدِّينِ ‹ 78 › قالَ رَبِّ فَأَنْظِرْنِي إِلى يَوْمِ يُبْعَثُونَ ‹ 79 › قالَ فَإِنَّكَ مِنَ الْمُنْظَرِينَ ‹ 80 ›\r\nإِلى يَوْمِ الْوَقْتِ الْمَعْلُومِ ‹ 81 › قالَ فَبِعِزَّتِكَ لأُغْوِيَنَّهُمْ أَجْمَعِينَ ‹ 82 › إِلَّا عِبادَكَ مِنْهُمُ الْمُخْلَصِينَ ‹ 83 ›\r\n","description":"","footnote":"","page_name":" 334 ","page_number":334},
  {"content":"\r\n\r\nترجمه :\r\n71 - به خاطر بياور هنگامى را كه پروردگارت به ملائكه گفت : من بشرى را از گل مىآفرينم .\r\n72 - هنگامى كه آن را نظام بخشيدم و از روح خودم در آن دميدم براى او سجده كنيد .\r\n73 - در آن هنگام همه فرشتگان سجده كردند .\r\n74 - جز ابليس كه تكبر ورزيد و از كافران بود ! 75 - گفت : اى ابليس چه چيز مانع تو از سجده كردن بر مخلوقى كه با قدرت خود او را آفريدم گرديد ؟ آيا تكبر كردى ، يا از برترين بودى ؟ ( بالاتر از اينكه فرمان سجود به تو داده شود ! ) .\r\n76 - گفت : من از او بهترم ! مرا از آتش آفريده اى و او را از گل ! 77 - فرمود : از آسمانها ( و از صفوف ملائكه ) خارج شو كه تو رانده درگاه منى ! 78 - و مسلما لعنت من بر تو تا روز قيامت خواهد بود .\r\n79 - عرض كرد : پروردگار من ! مرا تا روزى كه انسانها برانگيخته مىشوند مهلت ده .\r\n80 - فرمود تو از مهلت داده شدگانى .\r\n81 - ولى تا روز و زمان معينى .\r\n82 - گفت : به عزتت سوگند همه آنها را گمراه خواهم كرد ! 83 - مگر بندگان خالص تو از ميان آنها\r\n","description":"","footnote":"","page_name":" 335 ","page_number":335},
  {"content":"\r\n\r\nتفسير : تكبر كرد و رانده درگاه خدا شد !\r\nاين آيات همانگونه كه گفتيم توضيحى است بر « مخاصمه ملاء اعلى » و « ابليس » و گفتگو در باره آفرينش « آدم » ، و در مجموع هدف از بيان اين سرگذشت اين است كه اولا به انسانها يادآور شود كه وجود آنها آن قدر با ارزش است كه تمامى فرشتگان براى جدشان آدم به سجده افتادند ، انسانى با اين همه شخصيت چگونه اسير چنگال شيطان و هواى نفس مىشود ؟ چگونه ارزش وجودى خود را رها كرده ، يا در برابر سنگ و چوبى سجده مىكند ؟ ! اصولا يكى از روشهاى مؤثر تربيت ، اعطاى شخصيت به افراد مورد تربيت است ، و يا به تعبير صحيحتر : شخصيت و الا و ارزش وجودى آنها را به يادشان آوردن ، در چنين شرائطى است كه انسان احساس مىكند كه پستى و انحطاط لايق شان او نيست و خود به خود از آن كناره گيرى مىنمايد .\r\nثانيا لجاجت شيطان و غرور و تكبر و حسدش كه سبب شد براى هميشه از اوج افتخار سقوط كند ، و در لجنزار لعنت فرو رود ، مىتواند هشدارى براى همه افراد لجوج و مغرور باشد تا عبرت گيرند و رويه شيطان را رها كنند .\r\nثالثا از وجود چنين دشمن بزرگى كه سوگند براى اغواى انسانها ياد كرده خبر مىدهد ، تا همگان به هوش باشند و در دام او نيفتند .\r\nمجموع اين امور ، تكميلى است براى بحثهاى پيشين .\r\nبه هر حال در نخستين آيه مىفرمايد : « به خاطر بياور هنگامى را كه پروردگارت به ملائكه گفت : من بشرى را از گل مىآفرينم » ( * ( إِذْ قالَ رَبُّكَ لِلْمَلائِكَةِ إِنِّي خالِقٌ بَشَراً مِنْ طِينٍ ) * ) .\r\n","description":"","footnote":"","page_name":" 336 ","page_number":336},
  {"content":"\r\nاما براى اينكه تصور نشود كه بعد وجود انسانى همان بعد خاكى است در آيه بعد مىافزايد : « و هنگامى كه آن را نظام بخشيدم ، و از روح خودم ( روح شريف و ممتازى را كه آفريده‌ام ) در او دميدم همگى براى او به خاك بيفتيد و سجده كنيد » ( * ( فَإِذا سَوَّيْتُه وَنَفَخْتُ فِيه مِنْ رُوحِي فَقَعُوا لَه ساجِدِينَ ) * ) .\r\nبه اين ترتيب آفرينش انسان پايان پذيرفت ، « روح خدا » و « گل تيره » به هم آميختند ، و موجودى عجيب و بىسابقه كه قوس صعودى و نزوليش هر دو بىانتها بود آفرينش يافت ، و موجودى با استعداد فوق العاده كه مىتوانست شايسته مقام « خليفة اللهى » باشد ، قدم به عرصه هستى گذاشت « و در آن هنگام همه فرشتگان بدون استثنا سجده كردند » ( * ( فَسَجَدَ الْمَلائِكَةُ كُلُّهُمْ أَجْمَعُونَ ) * ) .\r\nو شايسته ستايش آن آفريدگارى را دانستند « كارد چنين دلآويز نقشى ز ماء و طينى » ! اما « تنها كسى كه سجده نكرد ابليس بود تكبر ورزيد و تمرد و طغيان نمود و به همين دليل از مقام با عظمت خود سقوط كرد و در صف كافران بود » ( * ( إِلَّا إِبْلِيسَ اسْتَكْبَرَ وَكانَ مِنَ الْكافِرِينَ ) * ) .\r\nآرى و بدترين بلاى جان انسان نيز همين كبر و غرور است كه پرده‌هاى تاريك جهل بر چشم بيناى او مىافكند ، و او را از درك حقايق محروم مىسازد ، او را به تمرد و سركشى وامىدارد ، و از صف مؤمنان كه صف بندگان مطيع خداست بيرون مىافكند ، و در صف كافران كه صف ياغيان و طاغيان است قرار مىدهد ، آن گونه كه ابليس را قرار داد .\r\nاينجا بود كه ابليس از سوى خداوند مورد مؤاخذه و بازپرسى قرار گرفت :\r\n","description":"","footnote":"","page_name":" 337 ","page_number":337},
  {"content":"\r\n« فرمود اى ابليس ! چه چيز مانع تو از سجده كردن بر مخلوقى كه با دو دست خود آفريدم گرديد » ؟ ! ( * ( قالَ يا إِبْلِيسُ ما مَنَعَكَ أَنْ تَسْجُدَ لِما خَلَقْتُ بِيَدَيَّ ) * ) .\r\nبديهى است تعبير به « يدى » ( دو دست ) به معنى دستهاى حسى نيست كه او از هر گونه جسم و جسمانيت پاك و منزه است ، بلكه دست در اينجا كنايه از قدرت است ، چرا كه انسان معمولا قدرت خود را با دست اعمال مىكند ، لذا در تعبيرات روزمره اين كلمه در معنى قدرت ، فراوان به كار مىرود ، گفته مىشود فلان كشور در دست فلان گروه است ، يا فلان معبد و ساختمان بزرگ به دست فلان كس ساخته شده ، گاه گفته مىشود دست من كوتاه است يا دست تو پر است .\r\nدست در هيچكدام از اين استعمالات به معنى عضو مخصوص نيست ، بلكه تمام اينها كنايه از قدرت و سلطه است .\r\nو از آنجا كه انسان كارهاى مهم را با دو دست انجام مىدهد ، و به كار گرفتن دو دست نشانه نهايت توجه و علاقه انسان به چيزى است ، ذكر اين تعبير در آيه فوق كنايه از عنايت مخصوص پروردگار و اعمال قدرت مطلقه اش در آفرينش انسان است .\r\nسپس مىافزايد : « آيا تكبر ورزيدى ، يا بالاتر از آن بودى كه فرمان سجود به تو داده شود » ؟ ! ( * ( أَسْتَكْبَرْتَ أَمْ كُنْتَ مِنَ الْعالِينَ ) * ) .\r\nبدون شك احدى نمىتواند ادعا كند كه قدر و منزلتش ما فوق اين است كه براى خدا سجده كند ( يا براى آدم به فرمان خدا ) بنا بر اين تنها راهى كه باقى مىماند همان احتمال دوم يعنى تكبر است .\r\nبعضى از مفسران « عالين » را در اينجا به معنى كسانى مىدانند كه هميشه در راه كبر و غرور گام بر مىدارند و بنا بر اين معنى جمله چنين مىشود : « آيا تو هم اكنون تكبر كرده يا همواره چنين بوده اى » ؟ ! ولى معنى اول مناسبتر به نظر مىرسد .\r\n","description":"","footnote":"","page_name":" 338 ","page_number":338},
  {"content":"\r\nاما ابليس با نهايت تعجب شق دوم را انتخاب كرد ، و معتقد بود برتر از آن است كه چنين دستورى به او داده شود ، لذا با كمال جسارت به مقام استدلال در مخالفتش با فرمان خدا بر آمد و « گفت : من از او ( آدم ) بهترم ، چرا كه مرا از آتش آفريده اى و او را از گل » ! ( * ( قالَ أَنَا خَيْرٌ مِنْه خَلَقْتَنِي مِنْ نارٍ وَخَلَقْتَه مِنْ طِينٍ ) * ) .\r\nاو در واقع مىخواست به پندار خويش با سه مقدمه فرمان پروردگار را نفى كند :\r\nنخست اينكه من از آتش آفريده شده‌ام و او از گل كه اين يك واقعيت بود ، همانگونه كه قرآن مجيد به آن ناطق است : خَلَقَ الإِنْسانَ مِنْ صَلْصالٍ كَالْفَخَّارِ وَخَلَقَ الْجَانَّ مِنْ مارِجٍ مِنْ نارٍ : « خداوند انسان را از گل خشكيده اى همچون آجر و سفال آفريد و جن را ( كه ابليس نيز از آنها است ) از شعله آتش » ( الرحمن 14 و 15 ) .\r\nمقدمه دوم اينكه آنچه از آتش آفريده شده ، از آنچه از خاك آفريده شده برتر است ، چرا كه آتش اشرف از خاك است .\r\nمقدمه سوم اينكه هرگز نبايد به موجود اشرف دستور داد كه در برابر غير اشرف سجده كند ! ! و تمام اشتباه ابليس در اين دو مقدمه اخير بود .\r\nزيرا اولا آدم تنها از خاك نبود ، بلكه عظمتش از آن روح الهى بود كه در آن دميده شد ، و گرنه خاك كجا و اينهمه افتخار و استعداد و تكامل كجا ؟ ! ثانيا : خاك نه تنها كمتر از آتش نيست ، بلكه به مراتب برتر از آن است ، تمام زندگى و حيات و منابع حياتى از خاك برمىخيزد ، گياهان و گلها و تمام موجودات زنده از خاك مدد مىگيرند ، تمام معادن گرانبها در دل خاك نهفته\r\n","description":"","footnote":"","page_name":" 339 ","page_number":339},
  {"content":"\r\nشده ، و خلاصه خاك منبع انواع بركات است ، در حالى كه آتش با تمام اهميتى كه در زندگى دارد هرگز به پاى آن نمىرسد ، و تنها ابزارى است براى استفاده كردن از منابع خاكى ، آن هم ابزارى خطرناك و ويرانگر ، تازه مواد آتشزا غالبا از بركت زمين به وجود آمده ( هيزم ، ذغال نفت و مانند آنها ) .\r\nثالثا : مساله ، مساله اطاعت فرمان پروردگار ، و انجام اوامر او است ، همه مخلوق و بنده او هستند و بايد سر به فرمان او داشته باشند .\r\nبه هر حال اگر استدلال ابليس را بشكافيم سر از كفر عجيبى در مىآورد ، او با اين سخن خدا مىخواست هم حكمت خدا را نفى كند ، و هم امر او را ( نعوذ باللَّه ) بىمأخذ بشمرد ، و اين موضعگيرى دليل بر نهايت جهل او است ، چرا كه اگر مىگفت : هواى نفس من مانع شد ، يا كبر و غرور به من اجازه نداد ، و مانند اينها ، تنها اعتراف به يك گناه كرده بود ، اما اكنون كه براى توجيه عصيانش به نفى حكمت پروردگار و علم و دانش او مىپردازد نشان مىدهد كه به پستترين مرحله كفر سقوط كرده است .\r\nبعلاوه مخلوق در برابر خالق از خود استقلالى ندارد ، هر چه دارد از اوست ، و لحن ابليس نشان مىدهد كه او براى خود حاكميت و استقلال در مقابل حاكميت پروردگار قائل بوده است ، و اين يكى ديگر از سرچشمه‌هاى كفر است .\r\nبه هر حال عامل گمراهى شيطان معجونى از « خودخواهى » و « غرور » و « كبر » و « جهل » و « حسد » بود ، اين صفات شيطانى دست به دست هم دادند و او را كه ساليان دراز همنشين ملائكه ، بلكه معلم آنان بود از آن اوج و افتخار پائين كشيدند ، و چه خطرناك است اين اوصاف زشت در هر جا كه پيدا شود ؟ ! به فرموده على ع در يكى از خطبه‌هاى « نهج البلاغه » : « او هزاران سال عبادت پروردگار كرده بود ، اما يك ساعت تكبر همه آنها را به آتش كشيد\r\n","description":"","footnote":"","page_name":" 340 ","page_number":340},
  {"content":"\r\nو بر باد داد « ! ( 1 ) .\r\nآرى يك بناى مهم و معظم را بايد در ساليان دراز ساخت ولى ممكن است آن را در يك لحظه با يك بمب قوى به ويرانى كشيد ! اينجا بود كه مىبايست اين موجود پليد از صفوف ملاء اعلى و فرشتگان عالم بالا اخراج گردد ، لذا خداوند به او خطاب كرد و « فرمود : از صفوف ملائكه ، از آسمان برين ، بيرون رو كه تو رانده درگاه منى » ! ( * ( قالَ فَاخْرُجْ مِنْها فَإِنَّكَ رَجِيمٌ ) * ) .\r\n« ضمير در فاخرج منها » ممكن است اشاره به صفوف ملائكه ، يا عوالم بالا ، يا بهشت و يا رحمت خدا بوده باشد .\r\nآرى اين نامحرم بايد از اينجا بيرون رود كه ديگر جاى او نيست ، اينجا جاى پاكان و مقربان است ، نه جاى آلودگان و سركشان و تاريكدلان .\r\n« رجيم » از ماده « رجم » به معنى سنگسار كردن است ، و چون لازمه آن طرد مىباشد گاه در اين معنى به كار مىرود .\r\nو سپس افزود : « مسلما لعنت من بر تو تا روز قيامت ادامه خواهد يافت »\r\n\r\n","description":"","footnote":"\r\n( 1 ) امير مؤمنان على ( ع ) مىفرمايد\r\nفاعتبروا بما كان من فعل اللَّه بابليس اذا حبط عمله الطويل و جهده الجهيد و كان قد عبد اللَّه ستة الاف سنة . . . عن كبر ساعة واحدة فمن ذا بعد ابليس يسلم على اللَّه به مثل معصيته :\r\n« عبرت گيريد بندگان خدا ! به آنچه خداوند در مورد ابليس انجام داد كه اعمال طولانى و كوششهاى فراوان او را - در حالى كه شش هزار سال عبادت كرده بود - . . . به خاطر يك ساعت تكبر بر باد داد ، پس چگونه ممكن است كسى همان كار ابليس را انجام دهد و از غضب خداوند در امان بماند » ؟ ( نهج البلاغه خطبه 192 خطبه قاصعه ) .\r\n","page_name":" 341 ","page_number":341},
  {"content":"\r\nو هميشه مطرود از رحمت من خواهى بود ( * ( وَإِنَّ عَلَيْكَ لَعْنَتِي إِلى يَوْمِ الدِّينِ ) * ) .\r\nمهم اين است كه انسان هنگامى كه از اعمال زشت خود نتيجه شومى مىگيرد بيدار شود ، و به فكر جبران بيفتد ، اما چيزى خطرناكتر از آن نيست كه هم چنان بر مركب غرور و لجاج سوار گردد ، و به مسير خود به سوى پرتگاه ادامه دهد ، اينجاست كه لحظه به لحظه فاصله او از صراط مستقيم بيشتر مىشود ، و اين همان سرنوشت شومى بود كه دامن « ابليس » را گرفت .\r\nاينجا بود كه « حسد » تبديل به « كينه » شد ، كينه اى سخت و ريشه دار ، و چنان كه قرآن مىگويد :\r\n« عرض كرد : پروردگار من ! مرا تا روز رستاخيز كه انسانها برانگيخته مىشوند مهلت ده » ( * ( قالَ رَبِّ فَأَنْظِرْنِي إِلى يَوْمِ يُبْعَثُونَ ) * ) .\r\nمهلتى كه بر گذشته خود اشك حسرت و ندامت بريزم ؟ مهلتى كه عصيان زشت و شوم خود را جبران كنم ؟ نه ! ، مهلتى كه از فرزندان آدم انتقام گيرم ، و همه را به گمراهى بكشانم ، هر چند گمراهى هر يك نفر از آنها بار سنگين تازه اى از گناه بر دوش من مىنهد ، و مرا در اين منجلاب كفر و عصيان پائينتر مىبرد ، ! اى واى از لجاجت و كبر و غرور و حسد كه چه بلاها كه بر سر افراد نمىآورد ؟ ! ! در حقيقت او مىخواست تا آخرين فرصت ممكن به اغواى فرزندان آدم بپردازد ، چرا كه روز رستاخيز پايان دوران تكليف است ، و ديگر وسوسه و اغوا مفهومى ندارد ، علاوه بر اين با اين درخواست مرگ را از خود دور كند ، و تا قيامت زنده بماند ، هر چند همه جهانيان از دنيا بروند .\r\nدر اينجا مشيت الهى به دلائلى كه بعد اشاره خواهيم كرد اقتضا نمود كه اين\r\n","description":"","footnote":"","page_name":" 342 ","page_number":342},
  {"content":"\r\nخواسته ابليس برآورده شود ، اما نه به طور مطلق ، كه به صورت مشروط ، چنان كه در آيه بعد مىفرمايد : « گفت تو از مهلت داده شدگانى » ( * ( قالَ فَإِنَّكَ مِنَ الْمُنْظَرِينَ ) * ) .\r\nولى نه تا روز رستاخيز و مبعوث شدن خلايق بلكه « تا روز و زمان معينى » ( * ( إِلى يَوْمِ الْوَقْتِ الْمَعْلُومِ ) * ) .\r\nدر اينكه « * ( يَوْمِ الْوَقْتِ الْمَعْلُومِ ) * » چه روزى است ؟ مفسران تفسيرهاى گوناگونى دارند :\r\nبعضى آن را پايان اين جهان مىدانند ، چرا كه در آن روز همه موجودات زنده مىميرند ، و تنها ذات پاك خداوند مىماند ، چنان كه در آيه 88 سوره قصص مىخوانيم « كُلُّ شَيْءٍ هالِكٌ إِلَّا وَجْهَه » و به اين ترتيب به قسمتى از خواسته ابليس ترتيب اثر داده شده .\r\nبعضى احتمال داده‌اند منظور از آن روز قيامت است ، ولى اين احتمال نه با ظاهر آيات مورد بحث مىسازد كه لحن آن نشان مىدهد با تمام خواسته او موافقت نشد ، و نه با آيات ديگر قرآن كه خبر از مرگ عموم زندگان در پايان اين جهان مىدهد .\r\nاين احتمال نيز وجود دارد كه آيه فوق اشاره به زمانى باشد كه هيچكس جز خدا نمىداند .\r\nولى تفسير اول از همه مناسبتر است لذا در روايتى كه در تفسير برهان از امام صادق ع نقل شده آمده است كه ابليس بين نفخه اول و دوم مىميرد ( 1 ) .\r\nاينجا بود كه ابليس مكنون خاطر خود را آشكار ساخت ، و هدف نهائيش را\r\n\r\n","description":"","footnote":"\r\n( 1 ) « تفسير برهان » جلد 2 صفحه 342 .\r\n","page_name":" 343 ","page_number":343},
  {"content":"\r\nاز تقاضاى عمر جاويدان نشان داد ، و « گفت : به عزتت سوگند كه همه آنها را گمراه خواهم كرد » ! ( * ( قالَ فَبِعِزَّتِكَ لأُغْوِيَنَّهُمْ أَجْمَعِينَ ) * ) .\r\nسوگند به « عزت » براى تكيه بر قدرت و اظهار توانايى است ، و اين تاكيدهاى پى در پى ( قسم از يك سو ، و نون تاكيد ثقليه از سوى ديگر ، و كلمه « اجمعين » از سوى سوم ) نشان مىدهد كه او نهايت پافشارى را در تصميم خويش داشته و دارد ، و تا آخرين نفس بر سر گفتار خود ايستاده است .\r\nولى متوجه اين واقعيت بود كه گروهى از بندگان خاص خدا به هيچ قيمتى در منطقه نفوذ و حوزه وسوسه او قرار نمىگيرند ، لذا ناچار آنها را از گفتار بالا استثنا كرد و گفت : « مگر بندگان مخلص تو از ميان آنها » ! ( * ( إِلَّا عِبادَكَ مِنْهُمُ الْمُخْلَصِينَ ) * ) .\r\nهمانها كه در راه معرفت و بندگى تو از روى اخلاص و صدق و صفا گام برمىدارند ، تو نيز آنها را پذيرا شده اى ، خالصشان كرده اى ، و در حوزه حفاظت خود قرار داده اى ، تنها اين گروهند كه من به آنها دسترسى ندارم ، و گرنه بقيه را به دام خود خواهم افكند ! اتفاقا اين حدس و گمان ابليس درست از آب در آمد ، و هر كس به نحوى در دام او گرفتار شد ، و جز « مخلصين » از آن نجات نيافتند ، همانگونه كه قرآن در آيه 20 سوره سبأ مىفرمايد : وَلَقَدْ صَدَّقَ عَلَيْهِمْ إِبْلِيسُ ظَنَّه فَاتَّبَعُوه إِلَّا فَرِيقاً مِنَ الْمُؤْمِنِينَ : « گمان ابليس در باره آنها به واقعيت پيوست ، و جز گروهى از مؤمنان همه از او پيروى كردند » !\r\n","description":"","footnote":"","page_name":" 344 ","page_number":344},
  {"content":"\r\n\r\nنكته‌ها :\r\n\r\n1 - فلسفه وجود شيطان\r\nدر باره آيات فوق مسائل مهمى مطرح است ، از جمله : مساله آفرينش شيطان ، و دليل سجده كردن فرشتگان بر آدم ، و علت برترى آدم بر فرشتگان ، و اينكه شيطان بر چه كسانى تسلط مىيابد ، و نتيجه كبر و غرور و خودخواهى و منظور از گل تيره و روح خدا ، و مساله آفرينش آدم و خلقت مستقل او در برابر فرضيه تكامل انواع ، و مسائل ديگرى از اين قبيل كه به طور مشروح در جلد اول تفسير نمونه ذيل آيه 34 سوره بقره ، و جلد يازدهم ذيل آيه 26 سوره حجر ، ( صفحه 74 به بعد ) و جلد ششم ذيل آيه 11 سوره اعراف ( صفحه 98 به بعد ) بحث كرده‌ايم .\r\nآنچه در اينجا مجددا لازم به يادآورى مىدانيم نخست سؤالى است كه در باره فلسفه آفرينش شيطان مىشود .\r\nبسيارى سؤال مىكنند كه اگر انسان براى تكامل و نائل شدن به سعادت از طريق بندگى خدا آفريده شده ، وجود شيطان كه يك موجود ويرانگر ضد تكاملى است چه دليلى مىتواند داشته باشد ؟ آن هم موجودى هوشيار ، كينه توز ، مكار ، پر فريب و مصمم ! اما اگر اندكى بينديشيم خواهيم دانست كه وجود اين دشمن نيز كمكى است به پيشرفت تكامل انسانها .\r\nراه دور نرويم هميشه نيروهاى مقاوم در برابر دشمنان سر سخت جان مىگيرند ، و سير تكاملى خود را مىپيمايند .\r\nفرماندهان و سربازان ورزيده و نيرومند كسانى هستند كه در جنگهاى بزرگ با دشمنان سرسخت درگير بوده‌اند .\r\n","description":"","footnote":"","page_name":" 345 ","page_number":345},
  {"content":"\r\nسياستمداران با تجربه و پر قدرت آنها هستند كه در كوره‌هاى سخت بحرانهاى سياسى با دشمنان نيرومندى دست پنجه نرم كرده‌اند .\r\nقهرمانان بزرگ كشتى آنها هستند كه با حريفهاى پر قدرت و سرسخت زورآزمايى كرده‌اند .\r\nبنا بر اين چه جاى تعجب كه بندگان بزرگ خدا با مبارزه مستمر و پىگير در برابر « شيطان » روز به روز قويتر و نيرومندتر شوند ! دانشمندان امروز در مورد فلسفه وجود ميكربهاى مزاحم مىگويند :\r\nاگر آنها نبودند سلولهاى بدن انسان در يك حالت سستى و كرخى فرو مىرفتند ، و احتمالا نمو بدن انسانها از 80 سانتيمتر تجاوز نمىكرد ، همگى به صورت آدمهاى كوتوله بودند ، و به اين ترتيب انسانهاى كنونى با مبارزه جسمانى با ميكربهاى مزاحم نيرو و نمو بيشترى كسب كرده‌اند .\r\nو چنين است روح انسان در مبارزه با شيطان و هواى نفس .\r\nاما اين بدان معنا نيست كه شيطان وظيفه دارد بندگان خدا را اغوا كند ، شيطان از روز اول خلقتى پاك داشت ، مانند همه موجودات ديگر ، انحراف و انحطاط و بدبختى و شيطنت با اراده و خواست خودش به سراغش آمد ، بنا بر اين خداوند ابليس را از روز اول شيطان نيافريد ، او خودش خواست شيطان باشد ولى در عين حال شيطنت او نه تنها زيانى به بندگان حقطلب نمىرساند بلكه نردبان ترقى آنها است ( دقت كنيد ) .\r\nمنتها اين سؤال باقى مىماند كه چرا درخواست او را در باره ادامه حياتش پذيرفت ، و چرا فورا نابودش نكرد ؟ ! پاسخ اين سؤال همانست كه در بالا گفته شد و به تعبير ديگر :\r\nعالم دنيا ميدان آزمايش و امتحان است ( آزمايشى كه وسيله پرورش و تكامل انسانها است ) . و مىدانيم آزمايش جز در برابر دشمنان سرسخت و طوفانها و بحرانها\r\n","description":"","footnote":"","page_name":" 346 ","page_number":346},
  {"content":"\r\nامكانپذير نيست .\r\nالبته اگر شيطان هم نبود هواى نفس و وسوسه‌هاى نفسانى انسان را در بوته آزمايش قرار مىداد ، اما با وجود شيطان اين تنور آزمايش داغتر شد ، چرا كه شيطان عاملى است از برون و هواى نفس عاملى است از درون !\r\n\r\n2 - آتش كبر و غرور سرمايه هستى را مىسوزاند\r\nاز مسائل فوق العاده حساسى كه در ماجراى « ابليس » و رانده شدن او از درگاه خدا جلب توجه مىكند تاثير عامل خودخواهى و غرور در سقوط و بدبختى انسان است ، به طورى كه مىتوان گفت : مهمترين و خطرناكترين عامل انحراف همين عامل است .\r\nهمين بود كه شش هزار سال عبادت را در يك لحظه به نابودى كشانيد ، و همين بود كه موجودى را كه همرديف فرشتگان بزرگ آسمان بود به پستترين دركات شقاوت تنزل داد ، و مستحق لعن ابدى خداوند نمود .\r\nخودخواهى و غرور به انسان اجازه نمىدهد چهره حقيقت را آن چنان كه هست ببيند .\r\nخودخواهى سرچشمه حسادت ، و حسادت سرچشمه كينه توزى ، و كينه توزى عامل خونريزى و جنايات ديگر است .\r\nخودخواهى انسان را به ادامه خطا و اشتباه وامىدارد ، و به هنگام وجود عوامل بيداركننده همه را خنثى مىكند .\r\nخودخواهى و لجاجت فرصت توبه و جبران را از دست انسان مىگيرد ، و درهاى نجات را به روى او مىبندد ، خلاصه هر چه در باره خطر اين صفت زشت و نكوهيده گفته شود كم است .\r\nو چه زيبا فرمود امير مؤمنان على ع\r\nفعدو اللَّه امام المتعصبين ، و سلف\r\n","description":"","footnote":"","page_name":" 347 ","page_number":347},
  {"content":"\r\nالمستكبرين ، الذى وضع اساس العصبية ، و نازع اللَّه رداء الجبرية ، و ادرع لباس التعزز ، و خلع قناع التذلل الا ترون كيف صغره اللَّه بتكبره ؟ و وضعه بترفعه ؟ فجعله فى الدنيا مدحورا و اعد له فى الآخرة سعيرا :\r\n« اين دشمن خدا شيطان پيشواى متعصبان و سلف مستكبران است كه اساس تعصب و تكبر و خودخواهى را پىريزى كرد ، و با خداوند در مقام جبروتيش به ستيز و منازعه برخاست ، لباس خود بزرگبينى بر تن پوشانيد ، و پوشش تواضع و فروتنى را كنار گذاشت .\r\nآيا نمىبينيد چگونه خداوند او را به خاطر تكبرش كوچك كرد ؟ و بر اثر بلندپروازيش پست و خوار گردانيد ؟ در دنيا مطرودش ساخت ، و در آخرت آتش سوزان دوزخ را براى او آماده كرده است « ! ( نهج البلاغه خطبه 192 خطبه قاصعه ) .\r\n","description":"","footnote":"","page_name":" 348 ","page_number":348},
  {"content":"\r\n\r\n[ سوره ص ‹ 38 › : آيات 84 تا 88 
  ]\r\nقالَ فَالْحَقُّ وَالْحَقَّ أَقُولُ ‹ 84 › لأَمْلأَنَّ جَهَنَّمَ مِنْكَ وَمِمَّنْ تَبِعَكَ مِنْهُمْ أَجْمَعِينَ ‹ 85 › قُلْ ما أَسْئَلُكُمْ عَلَيْه مِنْ أَجْرٍ وَما أَنَا مِنَ الْمُتَكَلِّفِينَ ‹ 86 › إِنْ هُوَ إِلَّا ذِكْرٌ لِلْعالَمِينَ ‹ 87 › وَلَتَعْلَمُنَّ نَبَأَه بَعْدَ حِينٍ ‹ 88 ›\r\n\r\nترجمه :\r\n84 - فرمود : به حق سوگند ، و حق مىگويم .\r\n85 - كه جهنم را از تو و پيروانت همگى پر خواهم كرد .\r\n86 - بگو : ( اى پيامبر ! ) من از شما هيچ پاداشى نمىطلبم ، و من از متكلفين نيستم ( سخنانم روشن و همراه با دليل است ) .\r\n87 - اين ( قرآن ) وسيله تذكر براى همه جهانيان است .\r\n88 - و خبر آن را بعد از مدتى مىشنويد !\r\n\r\nتفسير :\r\n\r\nآخرين سخن در باره ابليس !\r\nاين آيات كه آخرين آيات سوره ص است ، در حقيقت خلاصه اى است از تمام محتواى اين سوره و نتيجه اى است براى بحثهاى مختلفى كه در اين سوره آمده است .\r\n","description":"","footnote":"","page_name":" 349 ","page_number":349},
  {"content":"\r\nنخست در پاسخ « ابليس » كه تهديد كرد تمام انسانها را به جز « مخلصين » اغوا مىكند خداوند « فرمود : به حق سوگند ، و حق مىگويم » ( * ( قالَ فَالْحَقُّ وَالْحَقَّ أَقُولُ ) * ) ( 1 ) .\r\n« كه جهنم را از تو و پيروانت همگى پر خواهم كرد » ( * ( لأَمْلأَنَّ جَهَنَّمَ مِنْكَ وَمِمَّنْ تَبِعَكَ مِنْهُمْ أَجْمَعِينَ ) * ) .\r\nآنچه از آغاز سوره تا به اينجا بوده همه حق بوده است ، و آنچه پيامبران بزرگى كه گوشه اى از زندگانيشان در اين سوره آمده به خاطر آن پيكار و مبارزه كردند حق بوده ، سخن از قيامت و عذاب دردناك طاغيان و انواع مواهب بهشتيان كه در اين سوره به ميان آمد همه حق بود ، پايان سوره نيز حق است و خداوند به حق سوگند ياد مىكند و حق مىگويد كه جهنم را از شيطان و پيروانش پر مىكند تا در برابر حرف ابليس در مورد اغواى انسانها كه با قاطعيت ادا شد پاسخ قاطعى بيان فرموده باشد و تكليف همه را روشن كند .\r\nبه هر حال اين دو جمله مشتمل بر تاكيدات فراوانى است : دو بار روى مساله « حق » تاكيد كرده و سوگند ياد نموده ، و جمله « لأملأن » نيز با نون تاكيد ثقيله همراه است ، « اجمعين » نيز تاكيد مجددى بر همه اينهاست ، تا كسى كمترين ترديد و شكى در اين باره به خود راه ندهد كه براى شيطان و پيروانش راه نجاتى نيست و ادامه خط آنها به دار البوار منتهى مىگردد .\r\n\r\n","description":"","footnote":"\r\n( 1 ) در تركيب اين جمله سخن بسيار است ممكن است « الحق » مبتدا باشد و « قسمى » كه خبر آن است محذوف شده ، و نيز ممكن است خبر آن « قولى » باشد ( فالحق قولى ) اين احتمال نيز وجود دارد كه خبر مبتداى محذوفى باشد و در تقدير ( هذا هو الحق ) يا ( انا الحق ) بوده است .\r\n","page_name":" 350 ","page_number":350},
  {"content":"\r\nسپس در پايان اين سخن به چهار مطلب مهم در عباراتى كوتاه و روشن اشاره مىكند :\r\nدر مرحله اول مىفرمايد « بگو من از شما هيچ اجر و پاداشى نمىطلبم » ( * ( قُلْ ما أَسْئَلُكُمْ عَلَيْه مِنْ أَجْرٍ ) * ) .\r\nو به اين ترتيب به بهانه‌هاى بهانه جويان پايان مىدهد ، و روشن مىسازد كه من تنها طالب نجات و سعادت شما هستم ، نه پاداش مادى از شما مىخواهم نه معنوى ، نه تقدير و نه شكرگزارى ، نه مقام و نه حكومت . پاداش من تنها بر خداست ، همانگونه كه در آيات ديگرى از قرآن مجيد از قبيل آيه 47 سوره سبأ به آن تصريح شده است « إِنْ أَجْرِيَ إِلَّا عَلَى اللَّه » .\r\nاين خود يكى از دلائل صدق پيامبر ص است چرا كه مدعى دروغين براى مطامعى دعوى خود را مطرح مىكند ، و مطامعش از خلال سخنانش به هر صورت آشكار خواهد شد .\r\nدر مرحله دوم مىگويد : « من از متكلفين نيستم » سخنانم مقرون به دليل و منطق است ، و هيچگونه تكلفى در آن وجود ندارد ، عباراتم روشن و سخنانم خالى از هر گونه ابهام و پيچيدگى است ( * ( وَما أَنَا مِنَ الْمُتَكَلِّفِينَ ) * ) .\r\nدر حقيقت جمله اول از اوصاف دعوتكننده سخن مىگويد ، و جمله دوم از چگونگى دعوت و محتواى آن ، و در واقع مصداق « آفتاب آمد دليل آفتاب » است .\r\nدر مرحله سوم هدف اصلى اين دعوت بزرگ و نزول اين كتاب آسمانى را بيان كرده مىفرمايد « اين قرآن فقط وسيله تذكر و بيدارى براى همه جهانيان است » ( * ( إِنْ هُوَ إِلَّا ذِكْرٌ لِلْعالَمِينَ ) * ) .\r\nآرى مهم آنست كه مردم از غفلت به درآيند و به تفكر و انديشه پردازند ،\r\n","description":"","footnote":"","page_name":" 351 ","page_number":351},
  {"content":"\r\nچرا كه راه روشن ، و نشانه‌هاى آن آشكار است ، و در درون جان انسان فطرت پاكى است كه به او جهت مىدهد ، و به خط توحيد و تقوى مىكشاند ، مهم بيدارى است ، و رسالت اصلى پيامبران و كتب آسمانى همين است .\r\nاين تعبير كه نظيرش در قرآن مجيد كم نيست نشان مىدهد كه محتواى دعوت انبياء در تمام مراحل هماهنگ با فطرت خدادادى است و اين دو همدوش با هم پيش مىروند .\r\nو در چهارمين و آخرين مرحله مخالفان را با عبارتى كوتاه و پر معنى تهديد كرده مىگويد : « خبر آن را بعد از مدتى خواهيد شنيد » ! ( * ( وَلَتَعْلَمُنَّ نَبَأَه بَعْدَ حِينٍ ) * ) .\r\nممكن است شما اين سخنان را جدى نگيريد ، و بىاعتنا از كنار آن بگذريد ، اما به زودى صدق گفتار من آشكار خواهد شد ، هم در اين جهان در ميدانهاى نبرد اسلام و كفر ، در منطقه نفوذ اجتماعى و فكرى ، در مجازاتهاى الهى ، و هم در عالم ديگر و مجازاتهاى دردناك خدا خواهيد ديد ، خلاصه هر چه را به شما گفتم به موقع آن را با چشم خويش مشاهده خواهيد كرد ، خلاصه تازيانه الهى آماده است و به زودى بر گرده مستكبران و ظالمان فرود خواهد آمد .\r\n\r\nنكته : متكلف كيست ؟\r\nدر آيات فوق خوانديم كه پيامبر ص يكى از افتخارات خود را اين مىشمرد كه از متكلفان نيست .\r\nدر روايات اسلامى بحثهاى فراوانى در باره نشانه‌هاى « متكلفين » و علائم آنها آمده است :\r\n","description":"","footnote":"","page_name":" 352 ","page_number":352},
  {"content":"\r\nدر حديثى كه در « جوامع الجامع » از پيامبر ص نقل شده مىخوانيم :\r\nللمتكلف ثلاث علامات : ينازع من فوقه ، و يتعاطى ما لا ينال ، و يقول ما لا يعلم ! :\r\n« متكلف سه نشانه دارد : پيوسته با كسانى كه ما فوق او هستند نزاع و پرخاشگرى مىكند ، و به دنبال امورى است كه به آن هرگز نمىرسد ، و سخن از مطالبى مىگويد كه از آن آگاهى ندارد » ! ( 1 ) .\r\nهمين مضمون به عبارت ديگرى از امام صادق ع در كلمات لقمان حكيم نيز آمده است .\r\nدر حديث ديگرى از وصاياى پيامبر ص به على ع مىخوانيم :\r\nللمتكلف ثلاث علامات : يتملق اذا حضر ، و يغتاب اذا غاب ، و يشمت بالمصيبة :\r\n« متكلف » سه نشانه دارد :\r\nدر حضور تملق مىگويد .\r\nدر غياب غيبت مىكند .\r\nو به هنگام مصيبت زبان به شماتت مىگشايد « ! ( 2 ) .\r\nباز در حديث ديگرى از امام صادق ع مىخوانيم :\r\nالمتكلف مخطئ و ان اصاب ، و المتكلف لا يستجلب فى عاقبة امره الا الهوان ، و فى الوقت الا التعب و العناء و الشقاء ، و المتكلف ظاهره رياء و باطنه نفاق ، و هما جناحان بهما يطير المتكلف ، و ليس فى الجملة من اخلاق الصالحين ، و لا من شعار المتقين المتكلف فى اى باب ، كما قال اللَّه تعالى لنبيه قال * ( ما أَسْئَلُكُمْ عَلَيْه مِنْ أَجْرٍ وَما أَنَا مِنَ الْمُتَكَلِّفِينَ ) * :\r\n« متكلف خطاكار است هر چند ظاهرا به حقيقت رسد .\r\n\r\n","description":"","footnote":"\r\n( 1 ) جوامع الجامع مطابق نقل تفسير الميزان جلد 17 صفحه 243 .\r\n( 2 ) نور الثقلين جلد 4 صفحه 473 .\r\n","page_name":" 353 ","page_number":353},
  {"content":"\r\nمتكلف در عاقبت كار جز پستى و خوارى نتيجه اى نخواهد گرفت ، و امروز نيز جز رنج و زحمت و ناراحتى بهره اى ندارد .\r\nمتكلف ظاهرش ريا ، و باطنش نفاق است ، و پيوسته با اين دو بال پرواز مىكند ! خلاصه تكلف از اخلاق صالحين و شعار متقين نيست در هر چه بوده باشد ، همانگونه كه خداوند به پيامبرش مىفرمايد : بگو من از شما پاداشى نمىطلبم و از متكلفان نيستم » ( 1 ) .\r\nاز مجموع اين روايات به خوبى استفاده مىشود كه متكلفان كسانى هستند كه از جاده حق و عدالت و راستى و درستى قدم بيرون نهاده ، واقعيتها را ناديده مىگيرند ، به پندارها روى مىآورند ، از امورى كه آگاهى ندارند خبر مىدهند ، و در امورى كه نمىدانند دخالت مىكنند ، ظاهر و باطنشان دو تاست ، و حضور و غيابشان متضاد است ، خود را به رنج و زحمت مىافكنند ، و نتيجه اى جز سرشكستگى و بدبختى به دست نمىآورند ، و پرهيزگاران و صالحان از اين « صفت » به كلى پاك و منزهند .\r\nپروردگارا ! به ما توفيقى عنايت فرما كه تمام آثار تكلف و نفاق و تمرد و طغيان را از خود برانيم .\r\nخداوندا ! ما را در صف مخلصانى قرار ده كه آنها را در كنف حمايت خودت حفظ مىكنى و شيطان اغواگر از آنها مايوس است .\r\nبارالها ! به ما آن بيدارى و هوشيارى را مرحمت كن كه براى احياى محتواى اين قرآن بزرگ به پاخيزيم ، نيروهاى مسلمانان را در سراسر جهان\r\n\r\n","description":"","footnote":"\r\n( 1 ) همان مدرك .\r\n","page_name":" 354 ","page_number":354},
  {"content":"\r\nبسيج كنيم ، يكدل و يك زبان در راه تو گام برداريم ، و دشمنان حق و حقيقت را در هم بشكنيم آمين يا رب العالمين .\r\nپايان سوره ص دوشنبه 9 شوال 1404 18 تير ماه 1363\r\n","description":"","footnote":"","page_name":" 355 ","page_number":355},
  {"content":"\r\n","description":"","footnote":"","page_name":" 356 ","page_number":356},
  {"content":"\r\n\r\n‹ 39 › سوره زمر اين سوره در مكه نازل شده و 75 آيه است\r\nشروع 24 : شوال : 1404 مطابق 2 : 5 : 1363\r\n","description":"","footnote":"","page_name":" 357 ","page_number":357},
  {"content":"\r\n","description":"","footnote":"","page_name":" 358 ","page_number":358},
  {"content":"\r\nبسم اللَّه الرحمن الرحيم\r\n\r\nمحتواى سوره زمر :\r\nاين سوره در مكه نازل شده ، و به همين دليل بيش از هر چيز سخن از مسائل مربوط به توحيد و معاد ، و اهميت قرآن و مقام نبوت پيامبر اسلام ص مىگويد . چنان كه معمول سوره‌هاى مكى همين است .\r\nدوران مكه دوران سازندگى مسلمانان از نظر زيربناى اعتقادات دينى و پايه‌هاى ايمانى بود ، لذا قويترين و مؤثرترين بحثها در اين زمينه در سوره‌هاى مكى منعكس است ، و همين اساس محكم بود كه اثرات شگرفش در مدينه ، در غزوات ، در برخورد با دشمن ، در برابر كارشكنيهاى منافقين ، و در پذيرش نظام اسلامى شد . و اگر بخواهيم سر پيروزى سريع مسلمانان را در مدينه بدانيم بايد آموزشهاى مؤثر مكه را مورد مطالعه قرار دهيم .\r\nبه هر حال اين سوره از چند بخش مهم تشكيل يافته است :\r\n1 - چيزى كه بيش از همه در سراسر اين سوره منعكس است مساله دعوت به توحيد خالص مىباشد ، توصيه در تمام ابعاد و شاخه هايش ، توحيد خالقيت ، توحيد ربوبيت ، و توحيد عبادت ، مخصوصا روى مساله اخلاص در عبادت و بندگى خدا بارها در آيات مختلف اين سوره تكيه شده است ، و تعبيراتش در اين زمينه آن چنان مؤثر است كه قلب انسان را به سوى اخلاص مىكشاند و جذب مىكند .\r\n2 - مساله مهم ديگرى كه در مقاطع مختلف اين سوره و تقريبا از آغاز تا\r\n","description":"","footnote":"","page_name":" 359 ","page_number":359},
  {"content":"\r\nانجام آن مورد توجه است مساله « معاد » و دادگاه بزرگ عدالت خدا است ، مساله ثواب و جزا ، غرفه‌هاى بهشتى ، و سايبانهاى آتشين دوزخى ، مساله ترس و وحشت روز قيامت ، و آشكار شدن نتايج اعمال ، و ظاهر شدن خود آنها در آن صحنه بزرگ مساله سياه شدن صورت دروغگويان و كسانى كه بر خدا افترا بستند ، رانده شدن كافران به سوى جهنم ، ملامت و سرزنش فرشتگان عذاب نسبت به آنها ، و دعوت بهشتيان به سوى بهشت و تبريك و تهنيت فرشتگان رحمت به آنها ! اين مسائل كه بر محور معاد دور مىزند آن چنان با مسائل توحيدى آميخته است كه گويى تار و پود يك پارچه را تشكيل مىدهد .\r\n3 - بخش ديگرى از اين سوره كه تنها قسمت كوتاهى از آن را اشغال مىكند اهميت قرآن مجيد است ، ولى اين بخش كوتاه ترسيم جالبى از قرآن و تاثير نيرومند آن در قلوب و جانها در بر دارد .\r\n4 - بخش ديگرى كه آن هم نسبتا كوتاه است بيان سرنوشت اقوام پيشين و مجازات دردناك الهى نسبت به تكذيبكنندگان آيات حق مىباشد .\r\n5 - و بالآخره بخشى از اين سوره نيز پيرامون مساله توبه و باز بودن درهاى بازگشت به سوى خداست ، و مؤثرترين آيات توبه و رحمت در اين بخش بيان شده كه شايد در قرآن آيه اى نويدبخشتر از آن در اين زمينه نباشد .\r\nاين سوره بنام سوره « زمر » معروف است و اين نام از آيه 71 و 73 اين سوره گرفته شده و گاه سوره « غرف » به مناسبت آيه 20 ناميده مىشود اما اين نام مشهور نيست .\r\n","description":"","footnote":"","page_name":" 360 ","page_number":360},
  {"content":"\r\n\r\n« فضيلت سوره زمر » :\r\nدر احاديث اسلامى اهميت فوق العاده اى به تلاوت اين سوره داده شده ، از جمله در حديثى از پيامبر اسلام ص مىخوانيم :\r\nمن قرء سورة الزمر لم يقطع اللَّه رجاه ، و اعطاه ثواب الخائفين الذين خافوا اللَّه تعالى :\r\n« كسى كه سوره زمر را قرائت كند خداوند اميدش را ( از رحمت خود ) قطع نخواهد كرد ، و پاداش كسانى را كه از خدا مىترسند به او عطا مىكند » ( 1 ) .\r\nدر حديث ديگرى از امام صادق چنين نقل شده :\r\nمن قرء سورة الزمر اعطاه اللَّه شرف الدنيا و الآخرة ، و اعزه بلا مال و لا عشيرة ، حتى يهابه من يراه و حرم جسده على النار :\r\n« كسى كه سوره زمر را تلاوت كند خداوند شرف دنيا و آخرت به او مىدهد ، و بدون داشتن مال و قبيله قدرت و عزت به او مىبخشد ، آن چنان كه هر كس او را ببيند از او حساب مىبرد ، و بدن او را بر آتش دوزخ حرام مىكند » ( 2 ) .\r\nمقايسه فضيلتهاى فوق با محتواى اين سوره در زمينه خوف از پروردگار ، و اميد به رحمت او ، و اخلاص در عبوديت ، و تسليم مطلق در برابر ذات پاك حق ، به خوبى نشان مىدهد كه اين پاداشها از آن كسانى است كه « تلاوت » را مقدمه اى براى « انديشه » و « انديشه » را وسيله اى براى « ايمان و عمل » قرار مىدهند ، و به تعبير ديگر : محتواى اين سوره در درون جان آنها پياده مىشود ، و تجلى آن در تمام زندگى آنها نمايان مىگردد ، آرى چنين افرادى ، درخور چنان پاداش عظيم و رحمت وسيع پروردگارند .\r\n\r\n","description":"","footnote":"\r\n( 1 ) مجمع البيان آغاز سوره زمر .\r\n( 2 ) مجمع البيان و ثواب الاعمال و تفسير نور الثقلين .\r\n","page_name":" 361 ","page_number":361},
  {"content":"\r\n\r\n[ سوره الزمر ‹ 39 › : آيات 1 تا 3 
  ]\r\nبِسْمِ اللَّه الرَّحْمنِ الرَّحِيمِ\r\nتَنْزِيلُ الْكِتابِ مِنَ اللَّه الْعَزِيزِ الْحَكِيمِ ‹ 1 › إِنَّا أَنْزَلْنا إِلَيْكَ الْكِتابَ بِالْحَقِّ فَاعْبُدِ اللَّه مُخْلِصاً لَه الدِّينَ ‹ 2 › أَلا لِلَّه الدِّينُ الْخالِصُ وَالَّذِينَ اتَّخَذُوا مِنْ دُونِه أَوْلِياءَ ما نَعْبُدُهُمْ إِلَّا لِيُقَرِّبُونا إِلَى اللَّه زُلْفى إِنَّ اللَّه يَحْكُمُ بَيْنَهُمْ فِي ما هُمْ فِيه يَخْتَلِفُونَ إِنَّ اللَّه لا يَهْدِي مَنْ هُوَ كاذِبٌ كَفَّارٌ ‹ 3 ›\r\n\r\nترجمه :\r\nبنام خداوند بخشنده بخشايشگر 1 - اين كتابى است كه از سوى خداوند عزيز و حكيم نازل شده است .\r\n2 - ما اين كتاب را به حق بر تو نازل كرديم ، خدا را پرستش كن و دين خود را براى او خالص گردان .\r\n3 - آگاه باشيد دين خالص از آن خدا است ، و آنها كه غير از خدا را اولياى خود قرار دادند ، و دليلشان اين بود كه اينها را نمىپرستيم مگر به خاطر اينكه ما را به خداوند\r\n","description":"","footnote":"","page_name":" 362 ","page_number":362},
  {"content":"\r\nنزديك كنند ، خداوند روز قيامت ميان آنها در آنچه اختلاف داشتند داورى مىكند ، خداوند آن كس را كه دروغگو و كفران كننده است هرگز هدايت نمىكند\r\n\r\nتفسير : دين خود را از هر گونه شرك پاك و خالص كن !\r\nاين سوره با دو آيه در باره نزول قرآن مجيد آغاز شده كه در يك آيه « مبدء نزول » قرآن يعنى ذات پاك خدا مطرح است ، و در آيه ديگر « محتوا و هدف » قرآن .\r\nنخست مىگويد : « اين كتابى است كه از سوى خداوند عزيز و حكيم نازل شده است » ( * ( تَنْزِيلُ الْكِتابِ مِنَ اللَّه الْعَزِيزِ الْحَكِيمِ ) * ) ( 1 ) .\r\nهر كتابى را به نازلكننده ، يا نويسنده آن بايد شناخت ، و هنگامى كه بدانيم كه اين كتاب بزرگ آسمانى از علم خداوند قادر و حكيمى سرچشمه گرفته كه هيچ چيز در برابر قدرت بىپايانش مشكل نيست و هيچ امرى از علم نامتناهيش مخفى نمىباشد پى به عظمت محتواى آن مىبريم ، و بىآنكه توضيح بيشترى داده شود يقين پيدا مىكنيم كه محتواى آن حق است و سراسر حكمت و نور و هدايت است .\r\nضمنا اين گونه تعبيرات در آغاز سوره‌هاى قرآن ، مؤمنان را به اين حقيقت متوجه مىسازد كه آنچه را در اين كتاب بزرگ مىيابند كلام خدا است نه كلام پيامبر ص ، هر چند كلام او هم و الا و حكيمانه است .\r\n\r\n","description":"","footnote":"\r\n( 1 ) « * ( تَنْزِيلُ الْكِتابِ ) * » خبر براى مبتداى محذوفى است و در تقدير چنين است :\r\n« هذا تنزيل الكتاب » بعضى از مفسران نيز احتمال داده‌اند كه « تنزيل الكتاب » مبتدا و « من اللَّه » خبر آن بوده باشد ، ولى احتمال اول صحيحتر به نظر مىرسد ، ضمنا « تنزيل » مصدرى است به معنى اسم مفعول و از قبيل اضافه صفت به موصوف است يعنى « هذا كتاب منزل من اللَّه . . . » .\r\n","page_name":" 363 ","page_number":363},
  {"content":"\r\nسپس به محتواى اين كتاب آسمانى و هدف آن پرداخته مىگويد : « ما اين كتاب را به حق بر تو نازل كرديم » ( * ( إِنَّا أَنْزَلْنا إِلَيْكَ الْكِتابَ بِالْحَقِّ ) * ) .\r\nچيزى جز « حق » در آن نيست ، و مطلبى جز « حق » در آن مشاهده نمىكنى از همين رو حقطلبان به دنبال آن مىروند و تشنه كامان وادى حقيقت در جستجوى محتواى آنند .\r\nو از آنجا كه هدف از نزول آن دادن دين خالص به انسانهاست در پايان آيه مىافزايد : اكنون كه چنين است « خدا را پرستش كن در حالى كه دين خود را براى او خالص مىكنى » ( * ( فَاعْبُدِ اللَّه مُخْلِصاً لَه الدِّينَ ) * ) .\r\nممكن است منظور از « دين » در اينجا عبادت خداوند باشد ، چرا كه قبل از آن با جمله « * ( فَاعْبُدِ اللَّه ) * » دستور به عبادت مىدهد ، بنا بر اين دنباله آن كه « * ( مُخْلِصاً لَه الدِّينَ ) * » است شرط صحت عبادت يعنى اخلاص و خالى از هر گونه شرك و ريا و غير خدا بودن را بيان مىكند .\r\nبا اين حال وسعت مفهوم « دين » و عدم هيچگونه قيد و شرط در آن ، معنى گسترده ترى را مىرساند كه هم عبادت را شامل مىشود و هم اعمال ديگر و هم اعتقادات را ، به تعبير ديگر « دين » مجموعه حيات معنوى و مادى انسان را در بر مىگيرد ، و بندگان خالص خدا بايد تمام شؤون زندگى خود را براى او خالص گردانند ، غير او را از خانه دل و صحنه جان ، و ميدان عمل ، و دايره گفتار بزدايند ، به او بينديشند و براى او دوست بدارند ، از او سخن بگويند و به خاطر او عمل كنند ، و هميشه در راه رضاى او گام بردارند كه « اخلاص دين » همين است .\r\nبنا بر اين محدود ساختن مفهوم آيه در شهادت « لا إله الا اللَّه » يا خصوص « عبادت و اطاعت » نه لزومى دارد و نه دليل روشنى .\r\n","description":"","footnote":"","page_name":" 364 ","page_number":364},
  {"content":"\r\nدر آيه بعد بار ديگر روى مساله « اخلاص » تاكيد كرده مىگويد « آگاه باشيد دين خالص از آن خدا است » ! ( * ( أَلا لِلَّه الدِّينُ الْخالِصُ ) * ) .\r\nاين عبارت تاب دو معنى دارد :\r\nنخست اينكه : آنچه را خدا مىپذيرد تنها دين خالص است ، و تنها تسليم بىقيد و شرط در برابر فرمان او است و هر گونه شرك و رياء و آميختن قوانين الهى به غير آن مردود و مطرود است .\r\nديگر اينكه : دين و آئين خالص را تنها از خدا بايد گرفت ، چرا كه هر چه ساخته و پرداخته افكار انسانها است نارسا است ، و آميخته با خطا و اشتباه است .\r\nولى با توجه به آنچه در ذيل آيه سابق آمد معنى اول مناسبتر به نظر مىرسد ، چرا كه در آنجا فاعل اخلاص ، بندگان هستند ، بنا بر اين خلوص در آيه مورد بحث نيز بايد از ناحيه آنها رعايت شود .\r\nشاهد ديگر اين سخن حديثى است كه از پيغمبر گرامى ص نقل شده است كه مردى خدمتش آمد و عرض كرد :\r\nيا رسول اللَّه ! انا نعطى اموالنا التماس الذكر فهل لنا من اجر ؟ فقال رسول اللَّه ( ص ) لا ، قال يا رسول اللَّه ! انا نعطى التماس الاجر و الذكر ، فهل لنا اجر ؟ فقال رسول اللَّه ( ص ) ان اللَّه تعالى لا يقبل الا من اخلص له ، ثم تلا رسول اللَّه ( ص ) هذه الاية * ( أَلا لِلَّه الدِّينُ الْخالِصُ ) *\r\n: « اى رسول خدا ص ما اموال خود را به ديگران مىبخشيم تا اسم و رسمى در ميان مردم پيدا كنيم آيا پاداشى داريم ؟ فرمود نه .\r\nمجددا عرض كرد : گاهى هم براى اجر الهى و هم به دست آوردن نام مىبخشيم آيا پاداشى داريم ؟ پيامبر فرمود : خداوند چيزى را قبول نمىكند مگر اينكه خالص براى او باشد ، سپس اين آيه را تلاوت كرد « * ( أَلا لِلَّه الدِّينُ الْخالِصُ ) * » ( 1 ) .\r\n\r\n","description":"","footnote":"\r\n( 1 ) « روح المعانى » جلد 23 صفحه 212 ( ذيل آيات مورد بحث ) .\r\n","page_name":" 365 ","page_number":365},
  {"content":"\r\nبه هر حال اين آيه در حقيقت بيان دليل براى آيه قبل است ، در آنجا مىگويد : خدا را از روى اخلاص عبادت كن ، و در اينجا مىافزايد : بدانيد خدا تنها عمل خالص را مىپذيرد .\r\nدر آيات قرآن و احاديث اسلامى روى مساله اخلاص بسيار تكيه شده است ، شروع جمله مورد بحث با « الا » كه معمولا براى جلب توجه گفته مىشود نشانه ديگرى نيز بر اهميت اين موضوع است .\r\nسپس به ابطال منطق سست و واهى مشركان كه راه اخلاص را رها كرده و در بيراهه شرك سرگردان شده‌اند پرداخته ، چنين مىگويد : « كسانى كه غير از خدا را اولياى خود پذيرفته‌اند و دليلشان اين است كه اينها را نمىپرستيم مگر به خاطر اينكه ما را به خداوند نزديك كنند ، خداوند روز قيامت ميان آنها در آنچه اختلاف داشتند داورى مىكند » و آنجا است كه فساد و تباهى اعمال و افكارشان بر همگان آشكار مىشود « ( * ( وَالَّذِينَ اتَّخَذُوا مِنْ دُونِه أَوْلِياءَ ما نَعْبُدُهُمْ إِلَّا لِيُقَرِّبُونا إِلَى اللَّه زُلْفى إِنَّ اللَّه يَحْكُمُ بَيْنَهُمْ فِي ما هُمْ فِيه يَخْتَلِفُونَ ) * ) ( 1 ) .\r\nاين آيه در حقيقت تهديدى است قاطع براى مشركان كه در روز قيامت كه روز بر طرف شدن اختلافات و آشكار شدن حقائق است در ميان آنها داورى مىكند ، و آنان را به كيفر اعمالشان مىرساند ، علاوه بر اينكه در صحنه محشر در برابر همگان رسوا مىشوند .\r\nدر اينجا منطق بتپرستان به روشنى بيان شده است .\r\nتوضيح اينكه :\r\nبعضى معتقدند يكى از سرچشمه‌هاى بتپرستى اين است كه گروهى به زعم خود ذات پاك خداوند را بزرگتر از آن مىدانستند كه عقل و فكر ما به آن راه يابد\r\n\r\n","description":"","footnote":"\r\n( 1 ) روشن است كه در آيه فوق قبل از جمله « * ( ما نَعْبُدُهُمْ ) * » جمله اى در تقدير است « يقولون ما نعبدهم . . . »\r\n","page_name":" 366 ","page_number":366},
  {"content":"\r\nو بر اين اساس او را منزه از اين مىدانستند كه ما مستقيما او را مورد عبادت خويش قرار دهيم ، بنا بر اين بايد به كسانى روى آوريم كه ربوبيت و تدبير اين عالم از سوى خداوند بر عهده آنها گذارده شده است ، و آنها را واسطه ميان خود و او قرار دهيم .\r\nآنها را به عنوان « ارباب » و خدايان بپذيريم و پرستش كنيم تا ما را به خدا نزديك كنند ، آنها همان فرشتگان و جن و به طور كلى وجودات مقدس عالمند .\r\nسپس از آنجا كه دسترسى به اين مقدسين نيز امكانپذير نبود تمثال و سمبلى براى آنها مىساختند ، و آنها را پرستش مىكردند ، و اينها همان بتها بودند ، و چون ميان اين تمثالها و وجود مقدسين يك نوع وحدت قائل بودند بتها را نيز « ارباب » و خدايان خود مىپنداشتند .\r\nبه اين ترتيب خدايان در نزد آنها همان موجودات ممكنى بودند كه از سوى خداوند عالم آفريده شده بودند ، و به زعم آنها مقربان درگاه حق و اداره كنندگان امور جهان به امر پروردگار بودند ، و خدا را رب الارباب ( خداى خدايان ) مىدانستند كه خالق و آفريدگار عالم هستى است ، و گرنه كمتر كسى از بتپرستان معتقد بود كه اين بتهاى سنگى و چوبى و يا حتى خدايان پندارى آنها يعنى فرشتگان و جن و مانند آن خالق و آفريدگار اين جهان مىباشد ( 1 ) .\r\nالبته بتپرستى سرچشمه‌هاى ديگرى نيز دارد از جمله اينكه احترام فوق العاده به انبياء و نيكان گاهى سبب مىشد كه تمثال آنها را بعد از مرگشان مورد احترام قرار دهند ، و با گذشت زمان اين تمثالها جنبه استقلالى پيدا كرده ، و احترام نيز تبديل به پرستش مىشد ، و به همين علت مساله مجسمه سازى در اسلام شديدا نهى شده است .\r\n\r\n","description":"","footnote":"\r\n( 1 ) « تفسير الميزان » جلد 17 صفحه 247 ( با تغييراتى ) .\r\n","page_name":" 367 ","page_number":367},
  {"content":"\r\nاين امر نيز در تواريخ آمده است كه عرب جاهلى به خاطر احترام فوق العاده اى كه براى كعبه و سرزمين مكه قائل بود گاهى قطعات سنگى از آنجا را با خود به نقاط ديگر مىبرد و مورد احترام و كم كم پرستش قرار مىداد .\r\nو در هر حال اينها منافاتى با آنچه در داستان « عمرو بن لحى » نقل شده ندارد كه او به هنگام سفر به شام صحنه هايى از بتپرستى را مشاهده كرد و براى اولين بار بتى را با خود از آنجا به حجاز آورد ، و پرستش بتان از آن زمان معمول شد ، چرا كه هر يك از آنچه گفتيم يكى از ريشه‌هاى بتپرستى را بيان مىكند و انگيزه شاميان در پرستش بتها نيز از همين امور يا مانند آن سرچشمه مىگرفت .\r\nاما در هر صورت اينها همه اوهام و خيالات بىاساسى بود كه از مغزهاى ناتوان تراوش مىكرد ، و مردم را از جاده اصيل خداشناسى منحرف مىساخت .\r\nقرآن مجيد مخصوصا روى اين نكته تاكيد مىكند كه انسان بدون هيچ واسطه اى مىتواند با خداى خود تماس گيرد ، با او سخن گويد ، راز و نياز كند ، حاجت بطلبد ، تقاضاى عفو و توبه كند ، اينها همه از آن او و در اختيار و قدرت او است .\r\nسوره « حمد » بيانگر اين واقعيت است چرا كه بندگان با خواندن اين سوره به طور مداوم در نمازهاى روزانه مستقيما با پروردگار خود ارتباط برقرار مىكنند ، او را مىخوانند و بدون هيچ واسطه اى از او تقاضا مىكنند و حاجات خويش را مىطلبند .\r\nطرز استغفار و توبه در برنامه‌هاى اسلامى و همچنين هر گونه تقاضا از خداوند بزرگ كه دعاهاى ماثوره ما مملو از آن است همگى نشان مىدهد كه اسلام هيچگونه واسطه اى در اين مسائل قائل نشده است و اين همان حقيقت توحيد است .\r\nحتى مساله شفاعت و توسل به اولياء اللَّه نيز مقيد به اذن پروردگار و اجازه\r\n","description":"","footnote":"","page_name":" 368 ","page_number":368},
  {"content":"\r\nاو است و تاكيدى است بر همان مساله توحيد .\r\nو بايد همچنين رابطه اى برقرار باشد ، چرا كه او به ما از خود ما نزديكتر است ، چنان كه قرآن مىگويد : وَنَحْنُ أَقْرَبُ إِلَيْه مِنْ حَبْلِ الْوَرِيدِ : « ما به انسان از رگ گردن او نزديكتريم » ! ( ق - 16 ) وَاعْلَمُوا أَنَّ اللَّه يَحُولُ بَيْنَ الْمَرْءِ وَقَلْبِه : « بدانيد خداوند ميان انسان و دل او قرار دارد » ! ( انفال - 24 ) .\r\nبا اين حال نه او از ما دور است ، و نه ما از او دوريم ، تا نيازى به واسطه باشد ، او از هر كس ديگر به ما نزديكتر است ، در همه جا حضور دارد ، و در درون قلب ما جاى او است .\r\nبنا بر اين پرستش واسطه‌ها ، خواه فرشتگان و جن و مانند آنها باشند ، و خواه پرستش بتهاى سنگى و چوبى ، يك عمل بىاساس و دروغين است ، به علاوه كفران نعمتهاى پروردگار محسوب مىشود ، چرا كه بخشنده نعمت سزاوار پرستش است نه اين موجودات بىجان يا سراپا نياز .\r\nلذا در پايان آيه مىگويد : « خداوند كسى را كه دروغگو و كفران كننده است هرگز هدايت نمىكند » ( * ( إِنَّ اللَّه لا يَهْدِي مَنْ هُوَ كاذِبٌ كَفَّارٌ ) * ) .\r\nنه هدايت به راه مستقيم در اين جهان ، نه به سوى بهشت در جهان ديگر ، چرا كه خود مقدمات بسته شدن درهاى هدايت را فراهم ساخته است ، زيرا خداوند فيض هدايتش را به زمينه هايى مىفرستد كه لايق و آماده پذيرش آنند ، نه دلهايى كه آگاهانه هر گونه آمادگى را در خود نابود كرده‌اند .\r\n\r\nنكته : فرق ميان « تنزيل » و « انزال »\r\nدر نخستين آيه اين سوره تعبير به « * ( تَنْزِيلُ الْكِتابِ ) * » شده است ، و در آيه دوم تعبير به « * ( أَنْزَلْنا إِلَيْكَ الْكِتابَ ) * » .\r\n","description":"","footnote":"","page_name":" 369 ","page_number":369},
  {"content":"\r\nدر اينكه در ميان « تنزيل » و « انزال » چه تفاوتى است ؟ و اين اختلاف تعبير در اين آيات به چه منظور است ؟ آنچه از پاره اى از متون لغت استفاده مىشود اين است كه « تنزيل » معمولا در مواردى گفته مىشود كه چيزى تدريجا نازل شود در حالى كه « انزال » معنى عامى دارد كه هم شامل نزول تدريجى مىگردد ، و هم نزول دفعى ( 1 ) .\r\nبعضى نيز اين دو را در مقابل يكديگر دانسته‌اند و معتقدند « تنزيل » فقط نزول تدريجى و « انزال » فقط نزول دفعى است ( 2 ) .\r\nبنا بر اين اختلاف تعبير فوق ممكن است به خاطر آن باشد كه قرآن داراى دو گونه نزول است ، يكى نزول دفعى كه در شب قدر و در ماه مبارك رمضان واقع شد كه يك جا بر قلب پيامبر گرامى اسلام نازل گشت چنان كه قرآن مىگويد :\r\nإِنَّا أَنْزَلْناه فِي لَيْلَةِ الْقَدْرِ : « ما قرآن را در شب قدر نازل كرديم » ( قدر آيه 1 ) - إِنَّا أَنْزَلْناه فِي لَيْلَةٍ مُبارَكَةٍ : « ما آن را در شب مباركى نازل كرديم » ( دخان - 3 ) - شَهْرُ رَمَضانَ الَّذِي أُنْزِلَ فِيه الْقُرْآنُ « ماه رمضان همان ماهى است كه قرآن در آن نازل شده است » ( بقره - 185 ) .\r\nدر تمام اين موارد از ماده « انزال » استفاده شده كه اشاره به نزول دفعى قرآن است .\r\nو نزول ديگرى كه تدريجا در طى 23 سال دوران نبوت پيامبر ص صورت گرفت ، و در هر حادثه و ماجرايى آياتى متناسب آن نازل گرديد ، و مسلمانها را مرحله به مرحله در مدارج كمال معنوى و اخلاقى و اعتقادى و اجتماعى سير داد ،\r\n\r\n","description":"","footnote":"\r\n( 1 ) مفردات راغب ماده « نزل » ( و الفرق بين الانزال و التنزيل فى وصف القرآن و الملائكة ان التنزيل يختص بالموضع الذى يشير اليه انزاله مفرقا و مرة بعد اخرى ، و الانزال عام ) .\r\n( 2 ) در تفسير كبير فخر رازى اين تفاوت از بعضى نقل شده است .\r\n","page_name":" 370 ","page_number":370},
  {"content":"\r\nچنان كه در آيه 106 سوره اسراء مىخوانيم : وَقُرْآناً فَرَقْناه لِتَقْرَأَه عَلَى النَّاسِ عَلى مُكْثٍ وَنَزَّلْناه تَنْزِيلًا : « ما قرآنى بر تو نازل كرديم كه به صورت آياتى جدا از هم مىباشد تا آن را تدريجا و با آرامش بر مردم بخوانى ( و جذب دلها شود ) و به طور قطع اين قرآن را تدريجا ما نازل كرديم » .\r\nجالب اينكه گاهى در يك آيه هر دو تعبير به دو منظور به كار رفته است ، چنان كه قرآن مجيد در آيه 20 سوره محمد مىگويد : وَيَقُولُ الَّذِينَ آمَنُوا لَوْ لا نُزِّلَتْ سُورَةٌ فَإِذا أُنْزِلَتْ سُورَةٌ مُحْكَمَةٌ وَذُكِرَ فِيهَا الْقِتالُ رَأَيْتَ الَّذِينَ فِي قُلُوبِهِمْ مَرَضٌ يَنْظُرُونَ إِلَيْكَ نَظَرَ الْمَغْشِيِّ عَلَيْه مِنَ الْمَوْتِ :\r\n« مؤمنان مىگويند چرا سوره اى نازل نشده ؟ هنگامى كه سوره محكمى نازل شود و يادى از جنگ در آن باشد منافقان بيمار دل را مىبينى آن چنان به تو نگاه مىكنند كه گويى مىخواهند قبض روح شوند » ! گويى مؤمنان تقاضاى نزول تدريجى يك سوره را مىكنند تا با آن خو بگيرند ، ولى از آنجا كه گاه نزول يك سوره به طور تدريجى در مورد مسائلى همچون جهاد سبب سوء استفاده منافقان مىشد تا مرحله به مرحله از آن شانه خالى كنند در اين گونه موارد سوره يك جا نازل مىگشت .\r\nاين آخرين چيزى است كه در تفاوت اين دو تعبير مىتوان گفت ، و بر طبق آن آيات مورد بحث اشاره به هر دو گونه نزول كرده است ، و از اين نظر جامعيت كامل دارد .\r\nولى با اين حال موارد استثنايى نيز براى تفسير و تفاوت فوق وجود دارد از جمله در آيه 32 فرقان مىخوانيم : وَقالَ الَّذِينَ كَفَرُوا لَوْ لا نُزِّلَ عَلَيْه الْقُرْآنُ جُمْلَةً واحِدَةً كَذلِكَ لِنُثَبِّتَ بِه فُؤادَكَ وَرَتَّلْناه تَرْتِيلًا : « كافران گفتند چرا قرآن يك جا بر او نازل نشده ؟ اين به خاطر آنست كه قلب تو را محكم داريم ، و آن را تدريجا بر تو فرو خوانديم » .\r\n","description":"","footnote":"","page_name":" 371 ","page_number":371},
  {"content":"\r\nالبته هر يك از اين دو « نزول » فوائد و آثارى دارد كه در جاى خود به آن اشاره شده است ( 1 ) .\r\n\r\n","description":"","footnote":"\r\n( 1 ) در باره فوائد نزول تدريجى قرآن بحث مشروحى در جلد 15 صفحه 81 به بعد داشته‌ايم .\r\n","page_name":" 372 ","page_number":372},
  {"content":"\r\n\r\n[ سوره الزمر ‹ 39 › : آيات 4 تا 5 
  ]\r\nلَوْ أَرادَ اللَّه أَنْ يَتَّخِذَ وَلَداً لاصْطَفى مِمَّا يَخْلُقُ ما يَشاءُ سُبْحانَه هُوَ اللَّه الْواحِدُ الْقَهَّارُ ‹ 4 › خَلَقَ السَّماواتِ وَالأَرْضَ بِالْحَقِّ يُكَوِّرُ اللَّيْلَ عَلَى النَّهارِ وَيُكَوِّرُ النَّهارَ عَلَى اللَّيْلِ وَسَخَّرَ الشَّمْسَ وَالْقَمَرَ كُلٌّ يَجْرِي لأَجَلٍ مُسَمًّى أَلا هُوَ الْعَزِيزُ الْغَفَّارُ ‹ 5 ›\r\n\r\nترجمه :\r\n4 - اگر ( به فرض محال ) خدا مىخواست فرزندى انتخاب كند از ميان مخلوقاتش آنچه را مىخواست بر مىگزيد ، منزه است ، ( از اينكه فرزندى داشته باشد ) او خداوند واحد قهار است .\r\n5 - آسمانها و زمين را به حق آفريد ، شب را بر روز مىپيچد ، و روز را بر شب ، و خورشيد و ماه را مسخر فرمان خويش قرار داد ، هر كدام تا سرآمد معينى به حركت خود ادامه مىدهند ، آگاه باشيد او قادر بخشنده است\r\n\r\nتفسير : او حاكم بر همه چيز است ، چه نيازى به فرزند دارد ؟ !\r\nمشركان علاوه بر اينكه بتها را واسطه و شفيعان نزد خدا مىدانستند كه در آيات گذشته از آن سخن بود ، عقيده ديگرى در باره بعضى از معبودان خود مانند فرشتگان داشتند كه آنها را دختران خدا مىپنداشتند ، نخستين آيه مورد\r\n","description":"","footnote":"","page_name":" 373 ","page_number":373},
  {"content":"\r\nبحث به پاسخ اين پندار زشت پرداخته مىگويد : « اگر خدا مىخواست فرزندى انتخاب كند از ميان مخلوقاتش آنچه را مىخواست بر مىگزيد » ( * ( لَوْ أَرادَ اللَّه أَنْ يَتَّخِذَ وَلَداً لَاصْطَفى مِمَّا يَخْلُقُ ما يَشاءُ ) * ) .\r\n« پاك و منزه است از اينكه فرزندى داشته باشد ، او خداوند واحد قهار است » ( * ( سُبْحانَه هُوَ اللَّه الْواحِدُ الْقَهَّارُ ) * ) .\r\nدر تفسير جمله اول مفسران تفسيرهاى گوناگونى دارند :\r\nبعضى گفته‌اند : منظور اين است كه اگر خدا مىخواست فرزندى انتخاب كند چرا دختران را برگزيند كه به زعم و پندار شما انسانهايى هستند كم ارزش ؟\r\nچرا پسران را برنگزيند ؟ ، و اين در حقيقت يك نوع استدلال بر طبق ذهنيات طرف مقابل است تا بىپايه بودن گفتار خودش را دريابد .\r\nبعضى ديگر گفته‌اند منظور اين است كه اگر خدا مىخواست فرزندى داشته باشد مخلوقاتى برتر و بهتر از فرشتگان مىآفريد .\r\nاما با توجه به اينكه ارزش وجودى دختران در پيشگاه خدا از پسران كمتر نيست ، و با توجه به اينكه فرشتگان و يا حضرت عيسى كه به اعتقاد منحرفان فرزند خداست موجوداتى بسيار شريف و شايسته‌اند ، هيچيك از اين دو تفسير مناسب به نظر نمىرسد .\r\nبهتر اين است كه گفته شود آيه در صدد بيان اين مطلب است كه فرزند لا بد براى « كمك » يا « انس روحى » است ، به فرض محال كه خداوند نياز به چنين چيزى داشت فرزند لزومى نداشت ، بلكه از ميان مخلوقات شريف خود كسانى را برمىگزيد كه اين هدف را تامين كنند چرا فرزند انتخاب كند ؟\r\nولى از آنجا كه او واحد و يگانه و قاهر و غالب بر همه چيز و ازلى و ابدى است نه نيازى به كمك كسى دارد ، و نه وحشتى در او تصور مىشود كه از طريق انس گرفتن با چيزى بر طرف گردد و نه احتياج به ادامه نسل دارد ، بنا بر اين او منزه\r\n","description":"","footnote":"","page_name":" 374 ","page_number":374},
  {"content":"\r\nو پاك است از داشتن فرزند خواه فرزند حقيقى باشد و يا فرزند انتخابى .\r\nبعلاوه چنان كه قبلا هم گفته‌ايم اين سبك مغزان بى خبر كه گاه فرشتگان را فرزندان خدا مىپنداشتند و گاه در ميان او و جن نسبتى قائل مىشدند و گاه « مسيح » يا « عزير » را پسر خدا معرفى مىكردند از اين واقعيت روشن بى خبر بودند كه اگر منظور از فرزند ، فرزند حقيقى است ، اولا لازمه آن جسم بودن است ، ثانيا تجزيه پذيرفتن ( چرا كه فرزند جزئى از وجود پدر است كه از او جدا مىشود ) .\r\nثالثا لازمه آن داشتن شبيه و نظير است ( چرا كه فرزند هميشه شباهت به پدر دارد ) .\r\nو رابعا : لازمه آن نياز به همسر است .\r\nو خداوند از همه اين امور پاك و منزه مىباشد .\r\nو اگر منظور فرزند انتخابى و به اصطلاح « تبنى » است ، آن نيز يا به خاطر نياز به كمك جسمانى و يا انس اخلاقى و مانند آن است ، و خداى قادر و قاهر از همه اين امور بىنياز است .\r\nبنا بر اين توصيف به « واحد » و « قهار » پاسخ فشرده اى به تمام اين احتمالات است .\r\nبه هر حال انتخاب تعبير « لو » كه معمولا در موارد شرطهاى محال به كار مىرود اشاره به اين است كه اين يك فرض محال است كه خدا فرزندى برگزيند ، و به فرض محال كه نيازى داشت ، نيازى به آنچه آنها مىگويند نداشت ، بلكه مخلوقات برگزيده اش اين منظور را تامين مىكردند .\r\nسپس براى تثبيت اين واقعيت كه خدا هيچ نيازى به مخلوقات ندارد ، و نيز براى بيان نشانه هايى از توحيد و عظمتش مىفرمايد : « خداوند همه آسمانها\r\n","description":"","footnote":"","page_name":" 375 ","page_number":375},
  {"content":"\r\nو زمين را به حق آفريد « ( * ( خَلَقَ السَّماواتِ وَالأَرْضَ بِالْحَقِّ ) * ) .\r\nحق بودن آنها دليل بر اين است كه هدفى بزرگ در كار بوده كه آن چيزى جز تكامل موجودات ، و در پيشاپيش آنها انسان ، و سپس منتهى شدن به رستاخيز نيست .\r\nبعد از بيان اين آفرينش بزرگ به گوشه اى از تدبير عجيب و تغييرات حساب شده و نظامات شگرف حاكم بر آنها اشاره كرده ، مىگويد : « او شب را بر روز مىپيچد و روز را بر شب » ( * ( يُكَوِّرُ اللَّيْلَ عَلَى النَّهارِ وَيُكَوِّرُ النَّهارَ عَلَى اللَّيْلِ ) * ) .\r\nچه تعبير جالبى ؟ اگر انسانى بيرون كره زمين ايستاده باشد و به منظره حركت وضعى زمين به دور خودش و پيدايش شب و روز بر گرد آن نگاه كند ، مىبيند كه گويى به طور مرتب از يك سو نوار سياه رنگ شب بر روشنايى روز پيچيده مىشود و از سوى ديگر نوار سفيد رنگ روز بر سياهى شب ، و با توجه به اينكه « يكور » از ماده « تكوير » به معنى پيچيدن است و مخصوصا ارباب لغت پيچيدن عمامه و دستار را به دور سر نمونه اى از آن مىشمارند ، نكته لطيفى كه در اين تعبير قرآنى ، نهفته است روشن مىشود ، هر چند بسيارى از مفسران بر اثر عدم توجه به اين نكته مطالب ديگرى ذكر كرده‌اند كه چندان مناسب با مفهوم « تكوير » نيست ، نكته اين است كه زمين كروى است و به دور خود گردش مىكند ، و بر اثر اين گردش ، نوار سياه شب ، و نوار سفيد روز ، دائما گرد آن مىگردند ، گويى از يك سو نوار سفيد بر سياه و از سوى ديگر نوار سياه بر سفيد پيچيده مىشود .\r\nبه هر حال قرآن مجيد در مورد نظام « نور » و « ظلمت » و پيدايش شب و روز تعبيرات گوناگونى دارد كه هر كدام به نكته اى اشاره مىكند و از زاويه خاصى به آن مىنگرد :\r\nگاه مىگويد : يُولِجُ اللَّيْلَ فِي النَّهارِ وَيُولِجُ النَّهارَ فِي اللَّيْلِ :\r\n","description":"","footnote":"","page_name":" 376 ","page_number":376},
  {"content":"\r\n« شب را در روز تدريجا وارد مىكند ، و روز را در شب » ( فاطر - 13 ) .\r\nدر اينجا سخن از ورود مخفيانه و بىسر و صداى شب در روز و روز در شب است .\r\nو گاه مىگويد : يُغْشِي اللَّيْلَ النَّهارَ : « خداوند پرده‌هاى ظلمانى شب را بر روز مىپوشاند » ( اعراف - 54 ) و در اينجا شب به پرده اى ظلمانى تشبيه شده كه گويى بر روشنايى روز مىافتد و آن را پنهان مىسازد .\r\nو در آيات مورد بحث سخن از « تكوير » و پيچيده شدن اين دو بر يكديگر است كه آن نيز نكته اى دارد كه در بالا به آن اشاره شد .\r\nسپس به گوشه ديگر از تدبير و نظم اين جهان پرداخته مىگويد : « او خورشيد و ماه را مسخر فرمان خويش قرار داد كه هر كدام تا سرآمد معينى به حركت خود ادامه مىدهند » ( * ( وَسَخَّرَ الشَّمْسَ وَالْقَمَرَ كُلٌّ يَجْرِي لأَجَلٍ مُسَمًّى ) * ) .\r\nنور خورشيد در حركتى كه به گرد خود دارد ، يا حركتى كه با مجموع منظومه شمسى به سوى نقطه خاصى از كهكشان پيش مىرود كمترين بىنظمى از خود نشان مىدهد ، و نه ماه در حركت خود به دور زمين و به دور خودش ، و در همه حال سر بر فرمان او دارند ، « مسخر قوانين آفرينش » اويند ، و تا سرآمد عمرشان به وضع خود ادامه مىدهند .\r\nاين احتمال نيز وجود دارد كه منظور از تسخير خورشيد و ماه « مسخر شدن آنها براى انسان » به اذن پروردگار باشد ، چنان كه در آيه 33 سوره ابراهيم آمده است وَسَخَّرَ لَكُمُ الشَّمْسَ وَالْقَمَرَ دائِبَيْنِ : « او خورشيد و ماه كه دائما در حركتند مسخر شما قرار داده .\r\nولى با توجه به جمله‌هاى قبل و بعد در آيه مورد بحث ، و نيز با توجه به اينكه تعبير به « لكم » در آيه مورد بحث وجود ندارد اين معنى بعيد به نظر مىرسد .\r\nدر پايان آيه به عنوان تهديد مشركان در عين گشودن راه بازگشت و لطف\r\n","description":"","footnote":"","page_name":" 377 ","page_number":377},
  {"content":"\r\nو عنايت مىفرمايد : « بدانيد او عزيز غفار است » ! ( * ( أَلا هُوَ الْعَزِيزُ الْغَفَّارُ ) * ) .\r\nبه مقتضاى عزت و قدرت بىانتهايش هيچ گنهكار و مشركى نمىتواند از چنگال عذابش بگريزد ، و به مقتضاى غفاريتش پرده بر روى عيوب و گناهان توبه كاران مىافكند و آنها را در سايه رحمتش قرار مىدهد .\r\n« غفار » صيغه مبالغه از ماده غفران است كه در اصل به معنى پوشيدن چيزى است كه انسان را از آلودگى نگه دارد ، و هنگامى كه در مورد خداوند به كار مىرود مفهومش اين است كه عيوب و گناهان بندگان نادم را مىپوشاند و آنها را از عذاب و كيفر حفظ مىكند ، آرى او در عين عزت و قدرت « غفار » است و در عين رحمت و غفران « قهار » ، و ذكر اين دو وصف در پايان آيه براى ايجاد حالت خوف و رجاء در بندگان است كه عامل اصلى هر گونه حركت تكاملى است .\r\n","description":"","footnote":"","page_name":" 378 ","page_number":378},
  {"content":"\r\n\r\n[ سوره الزمر ‹ 39 › : آيات 6 تا 7 
  ]\r\nخَلَقَكُمْ مِنْ نَفْسٍ واحِدَةٍ ثُمَّ جَعَلَ مِنْها زَوْجَها وَأَنْزَلَ لَكُمْ مِنَ الأَنْعامِ ثَمانِيَةَ أَزْواجٍ يَخْلُقُكُمْ فِي بُطُونِ أُمَّهاتِكُمْ خَلْقاً مِنْ بَعْدِ خَلْقٍ فِي ظُلُماتٍ ثَلاثٍ ذلِكُمُ اللَّه رَبُّكُمْ لَه الْمُلْكُ لا إِله إِلَّا هُوَ فَأَنَّى تُصْرَفُونَ ‹ 6 › إِنْ تَكْفُرُوا فَإِنَّ اللَّه غَنِيٌّ عَنْكُمْ وَلا يَرْضى لِعِبادِه الْكُفْرَ وَإِنْ تَشْكُرُوا يَرْضَه لَكُمْ وَلا تَزِرُ وازِرَةٌ وِزْرَ أُخْرى ثُمَّ إِلى رَبِّكُمْ مَرْجِعُكُمْ فَيُنَبِّئُكُمْ بِما كُنْتُمْ تَعْمَلُونَ إِنَّه عَلِيمٌ بِذاتِ الصُّدُورِ ‹ 7 ›\r\n\r\nترجمه :\r\n6 - او شما را از نفس واحدى آفريد ، و همسرش را از ( باقيمانده گل ) او خلق كرد ، و براى شما هشت زوج از چهارپايان نازل كرد ، او شما را در شكم مادرانتان آفرينشى بعد از آفرينش ديگر در ميان تاريكيهاى سه گانه مىبخشد ، اين است خداوند ، پروردگار شما ، كه حكومت ( در عالم هستى ) از آن او است ، هيچ معبودى جز او وجود ندارد با اينحال چگونه از راه حق منحرف مىشويد ؟ !\r\n","description":"","footnote":"","page_name":" 379 ","page_number":379},
  {"content":"\r\n7 - اگر كفران كنيد خداوند از شما بىنياز است ، و هرگز كفران را براى بندگانش نمىپسندد ، و اگر شكر او را بجا آوريد آن را براى شما مىپسندد ، و هيچ گنهكارى گناه ديگرى را بر دوش نمىكشد ، سپس بازگشت همه شما به سوى پروردگارتان است ، و شما را از آنچه انجام مىداديد آگاه مىسازد ، چرا كه به آنچه در سينه هاست آگاه است\r\n\r\nتفسير : همه شما را از نفس واحدى آفريد\r\nباز در اين آيات سخن از آيات عظمت آفرينش خداوند و بيان قسمت ديگرى از نعمتهاى گوناگون او در مورد انسانهاست .\r\nنخست از آفرينش انسان سخن مىگويد و مىفرمايد : « خداوند همه شما را از شخص واحدى آفريد ، سپس همسرش را از او خلق كرد » ( * ( خَلَقَكُمْ مِنْ نَفْسٍ واحِدَةٍ ثُمَّ جَعَلَ مِنْها زَوْجَها ) * ) .\r\nآفرينش همه انسانها از نفس واحد اشاره به مساله آفرينش آدم جد نخستين ماست ، كه اينهمه افراد بشر با تنوع خلقت ، و خلق و خوى متفاوت ، و استعدادها و ذوقهاى مختلف ، همه به يك ريشه باز مىگردد كه آن « آدم » است .\r\nتعبير به « * ( ثُمَّ جَعَلَ مِنْها زَوْجَها ) * » در واقع اشاره به اين است كه خدا آدم را آفريد سپس همسرش را از باقيمانده گل او خلق كرد ( 1 ) .\r\nروى اين حساب آفرينش « حوا » بعد از آفرينش « آدم » بوده است و قبل از آفرينش فرزندان آدم .\r\nتعبير به « ثم » هميشه براى تاخير زمانى نيست بلكه گاهى براى تاخير بيان نيز مىآيد ، مثلا مىگوئيم كار امروز تو را ديديم سپس كار ديروزت را هم نيز مشاهده\r\n\r\n","description":"","footnote":"\r\n( 1 ) در حقيقت جمله فوق محذوفى دارد و در تقدير چنين است « خلقكم من نفس واحدة خلقها ، ثم جعل منها زوجها » .\r\n","page_name":" 380 ","page_number":380},
  {"content":"\r\nكرديم ، در حالى كه اعمال ديروز مسلما قبل از اعمال امروز واقع شده ، ولى توجه به آن در مرحله بعد بوده است .\r\nو اينكه بعضى تعبير فوق را اشاره به مساله « عالم ذر » و آفرينش فرزندان « آدم » بعد از خلقت او و قبل از خلقت « حوا » به صورت مورچگان دانسته‌اند مطلب نادرستى است كه در تفسير و توضيح « عالم ذر ذيل آيه 172 سوره اعراف بيان كرديم » ( 1 ) .\r\nاين نكته نيز لازم به يادآورى است كه آفرينش همسر آدم از اجزاى وجود خود آدم نبوده بلكه از باقيمانده گل او صورت گرفته است ، چنان كه در روايات اسلامى به آن تصريح شده ، و اما روايتى كه مىگويد « حوا » از آخرين دنده چپ آدم آفريده شده است سخن بىاساسى است كه از بعضى از روايات اسرائيلى گرفته شده ، و هماهنگ با مطلبى است كه در فصل دوم از « سفر تكوين » تورات تحريف يافته كنونى آمده است ، و از اين گذشته بر خلاف مشاهده و حس مىباشد زيرا طبق اين روايت يك دنده آدم برداشته شد و از آن حوا آفريده گشت ، و لذا مردان يك دنده در طرف چپ كمتر دارند ، در حالى كه مىدانيم هيچ تفاوتى ميان تعداد دنده‌هاى مرد و زن وجود ندارد و اين تفاوت يك افسانه بيش نيست .\r\nبعد از آن به مساله آفرينش چهارپايان كه از وسايل مهم زندگى انسانهاست لباس از پوست و از يك سو براى تغذيه خود از شير و گوشت آنها استفاده مىكنند ، و از سوى ديگر از پوست و پشم آنها لباس و انواع وسايل زندگى مىسازند ، و از سوى سوم به عنوان مركب و وسيله حمل و نقل از آنها بهره مىگيرند اشاره كرده ، مىفرمايد : « از چهارپايان هشت زوج براى شما نازل كرد » ( * ( وَأَنْزَلَ لَكُمْ مِنَ الأَنْعامِ ثَمانِيَةَ أَزْواجٍ ) * ) .\r\nمنظور از « هشت زوج » گوسفند نر و ماده ، بز نر و ماده ، شتر و گاو نر و ماده\r\n\r\n","description":"","footnote":"\r\n( 1 ) به جلد 7 صفحه 3 به بعد مراجعه فرمائيد .\r\n","page_name":" 381 ","page_number":381},
  {"content":"\r\nاست ، و از آنجا كه كلمه « زوج » به هر يك از دو جنس نر و ماده گفته مىشود مجموعا 8 زوج مىشود ( هر چند در تعبيرات روزمره فارسى « زوج » به مجموع دو جنس اطلاق مىگردد ، ولى در تعبيرات عربى چنين نيست ، لذا در آغاز همين آيه از همسر آدم به عنوان « زوج » تعبير شده است ) .\r\nتعبير به « * ( أَنْزَلَ لَكُمْ ) * » ( براى شما نازل كرد ) در مورد چهارپايان - چنان كه قبلا هم گفته‌ايم - به معنى فرستادن از مكان بالا نيست ، بلكه در اين گونه موارد به معنى « نزول مقامى » و نعمتى است كه از مقام برتر به مقام پائينتر داده شود .\r\nاين احتمال را نيز داده‌اند كه « انزال » در اينجا از ماده « نزل » ( بر وزن رسل ) به معنى پذيرايى كردن ميهمان يا نخستين چيزى است كه براى پذيرايى ميهمان مىآورند ، نظير آنچه در سوره « آل عمران » آيه 198 در باره بهشتيان آمده :\r\n« خالِدِينَ فِيها نُزُلًا مِنْ عِنْدِ اللَّه » : « جاودانه در بهشت مىمانند ، اين پذيرايى از ناحيه خداست » .\r\nبعضى از مفسران نيز گفته‌اند كه چهارپايان گر چه از مكان بالا نازل نشده‌اند ، ولى مقدمات حيات و پرورش آنها كه قطرات جانپرور باران ، و اشعه حياتبخش آفتاب است ، از سمت بالا به زمين مىآيد .\r\nتفسير چهارمى نيز براى اين تعبير گفته‌اند و آن اينكه : همه موجودات در آغاز در خزانه علم و قدرت پروردگار ، در عالم غيب ، بوده‌اند ، سپس از مقام « غيب » به مقام « شهود » و ظهور و بروز رسيده‌اند ، لذا از آن تعبير به « انزال » شده است ، چنان كه در آيه 21 سوره حجر مىخوانيم : وَإِنْ مِنْ شَيْءٍ إِلَّا عِنْدَنا خَزائِنُه وَما نُنَزِّلُه إِلَّا بِقَدَرٍ مَعْلُومٍ : « خزائن و منابع هر چيزى نزد ماست و ما جز به مقدار معلوم از آن نازل نمىكنيم » ( 1 ) .\r\n\r\n","description":"","footnote":"\r\n( 1 ) « تفسير الميزان » و « روح المعانى » ذيل آيات مورد بحث .\r\n","page_name":" 382 ","page_number":382},
  {"content":"\r\nولى تفسير اول از همه مناسبتر به نظر مىرسد ، هر چند تضادى در ميان اين تفاسير نيست و ممكن است همه در مفهوم آيه جمع باشد .\r\nدر حديثى از امير مؤمنان على ع در تفسير اين آيه مىخوانيم كه فرمود :\r\nانزاله ذلك خلقه اياه :\r\n« نازل كردن هشت جفت از چهارپايان همان آفرينش آنها از سوى خدا است » .\r\nاين حديث نيز ظاهرا اشاره به تفسير اول است ، چرا كه آفرينش خداوند آفرينشى است از سوى مقام برتر .\r\nبه هر حال ، چهارپايان هر چند امروز براى حمل و نقل كمتر مورد استفاده قرار مىگيرند ، ولى منافع مهم ديگر آنها نه تنها نسبت به گذشته كم نشده ، بلكه گسترش بيشترى پيدا كرده است ، هم امروز قسمت عمده تغذيه انسانها از فراورده‌هاى شير و گوشت چهارپايان است ، گذشته از لباس و ساير وسايل زندگى كه از پشم و پوست آنها تهيه مىشود ، و به همين دليل يكى از منابع مهم درآمد كشورهاى بزرگ دنيا از طريق پرورش اين حيوانات صورت مىگيرد .\r\nسپس به حلقه ديگرى از حلقه‌هاى آفرينش پروردگار كه تطورات خلقت جنين بوده باشد پرداخته ، مىگويد : « او شما را در شكم مادرانتان خلقتى بعد از خلقت ديگر و آفرينشى بعد از آفرينش ديگر مىبخشد ، در ميان تاريكيهاى سه گانه ، ( * ( يَخْلُقُكُمْ فِي بُطُونِ أُمَّهاتِكُمْ خَلْقاً مِنْ بَعْدِ خَلْقٍ فِي ظُلُماتٍ ثَلاثٍ ) * ) .\r\nناگفته پيداست كه منظور از « * ( خَلْقاً مِنْ بَعْدِ خَلْقٍ ) * » آفرينشهاى مكرر و پى در پى است ، نه فقط دو آفرينش .\r\nو نيز روشن است « يخلقكم » به حكم اينكه فعل مضارع است دلالت بر استمرار دارد و اشاره اى است كوتاه و پر معنى به تحولات عجيب ، و چهره‌هاى متفاوت شگفتانگيز جنين ، در مراحل مختلف در شكم مادر ، كه به گفته علماى « جنين شناسى » از عجيبترين و ظريفترين چهره‌هاى آفرينش پروردگار است ، تا آنجا\r\n","description":"","footnote":"","page_name":" 383 ","page_number":383},
  {"content":"\r\nكه علم « جنينشناسى » يك دوره كامل توحيد و خداشناسى محسوب مىشود ، و كمتر كسى است كه ريزه كاريهاى اين مسائل را مطالعه كند و زبان به حمد و ستايش آفريننده آن نگشايد .\r\nتعبير به « * ( ظُلُماتٍ ثَلاثٍ ) * » ( ظلمتهاى سه گانه ) اشاره به ظلمت شكم مادر ، و ظلمت رحم ، و مشيمه ( كيسه مخصوصى كه جنين در آن قرار گرفته است ) مىباشد كه در حقيقت سه پرده ضخيم است كه بر روى جنين كشيده شده .\r\nصورتگران معمولى بايد در مقابل نور و روشنايى كامل صورتگرى كنند ، اما آفريدگار انسان در آن ظلمتگاه عجيب چنان نقش بر آب مىزند و صورتگرى مىكند كه همه مجذوب تماشاى آن مىشوند ، و در جايى كه هيچ دسترسى از ناحيه هيچكس به آن نيست رزق و روزيش را كه براى پرورش و رشد سريع سخت به آن نيازمند است به طور مداوم به او مىرساند .\r\nسيد الشهداء امام حسين ع در دعاى معروف « عرفه » كه يك دوره كامل و عالى درس توحيد است به هنگام بر شمردن نعمت و قدرت خداوند به پيشگاه او چنين عرض مىكند :\r\nو ابتدعت خلقى من منى يمنى ، ثم اسكنتنى فى ظلمات ثلاث :\r\nبين لحم و جلد و دم ، لم تشهر بخلقى ، و لم تجعل الى شيئا من امرى ، ثم اخرجتنى الى الدنيا تاما سويا ! :\r\n« آغاز آفرينش مرا از قطرات ناچيز منى قرار دادى ، سپس مرا در ظلمتهاى سه گانه ، در ميان گوشت و پوست و خون ساكن نمودى ، آفرينش مرا آشكار نساختى ، و در آن مخفيگاه به تطورات خلقتم ادامه دادى ، و هيچيك از امور حياتى مرا به من واگذار نكردى ، سپس مرا به دنيا كامل و سالم منتقل ساختى » ( 1 ) .\r\n( در زمينه عجائب آفرينش در دوران جنين و مراحل مختلف آن در جلد 2 صفحه 316 به بعد « ذيل آيه 6 سوره آل عمران » و در جلد 14 صفحه 22 به بعد\r\n\r\n","description":"","footnote":"\r\n( 1 ) دعاى « عرفه » ( مصباح الزائر ابن طاووس ) .\r\n","page_name":" 384 ","page_number":384},
  {"content":"\r\n« ذيل آيه 5 سوره حج » بحث كرده‌ايم ) .\r\nدر پايان آيه و بعد از ذكر حلقه‌هاى سه گانه توحيدى پيرامون خلقت انسان ، و چهارپايان ، و تطورات جنين ، مىگويد : « اين است خداوند پروردگار شما كه حكومت در سراسر عالم هستى از آن اوست ، هيچ معبودى جز او وجود ندارد ، با اينحال چگونه از راه حق منحرف مىشويد » ؟ ! ( * ( ذلِكُمُ اللَّه رَبُّكُمْ لَه الْمُلْكُ لا إِله إِلَّا هُوَ فَأَنَّى تُصْرَفُونَ ) * ) .\r\nگويى انسان را بعد از مشاهده اين آثار بزرگ توحيدى به مقام شهود ذات پروردگار رسانده ، سپس به ذات مقدسش اشاره كرده ، مىگويد : « اين است خداوند و معبود و پروردگار شما » و به راستى اگر چشم بينايى باشد او را در پشت اين آثار به خوبى تماشا مىكند ، چشم سر آثار را مىبيند و چشم دل آفريننده آثار را !\r\n\r\nبا صد هزار جلوه برون آمدى كه من\r\nبا صد هزار ديده تماشا كنم تو را !\r\n\r\nتعبير به « ربكم » و همچنين « له الملك » در واقع دليلى است براى انحصار معبود در ذات پاك خدا كه در جمله « * ( لا إِله إِلَّا هُوَ ) * » بيان شده است ( دقت كنيد ) .\r\nهنگامى كه خالق اوست ، مالك و مربى نيز اوست ، حاكميت در سراسر هستى نيز تنها براى اوست ، پس غير او چه نقشى در اين عالم دارد كه شايسته عبوديت شود ؟ ! اينجاست كه گويى به جمعى خواب و گروهى غافل از همه جا بى خبر فرياد مىزند « * ( فَأَنَّى تُصْرَفُونَ ) * » با اينحال چگونه شما اغفال شده‌ايد و از راه توحيد منحرف گشته‌ايد ؟ ! ( 1 ) .\r\n\r\n","description":"","footnote":"\r\n( 1 ) توجه داشته باشيد كه « انى » گاه به معنى « اين » ( كجا ) و گاه به معنى « كيف » ( چگونه ) مىآيد .\r\n","page_name":" 385 ","page_number":385},
  {"content":"\r\nبعد از ذكر اين نعمتهاى بزرگ پروردگار ، در آيه بعد به مساله « شكر و كفران » پرداخته و جوانب آن را مورد بررسى قرار مىدهد .\r\nنخست مىگويد : نتيجه كفران و شكر شما به خودتان باز مىگردد ، و اگر كفران كنيد خداوند از شما بىنياز است « ( و همچنين اگر شكر نعمت او را بجا آوريد نيازى به آن ندارد ) ( * ( إِنْ تَكْفُرُوا فَإِنَّ اللَّه غَنِيٌّ عَنْكُمْ ) * ) .\r\nسپس مىافزايد اين غنا و بىنيازى پروردگار مانع از آن نيست كه شما را مكلف به شكر و ممنوع از كفران سازد ، چرا كه « تكليف » خود لطف و نعمت ديگرى است ، آرى « او هرگز كفران را براى بندگانش نمىپسندد ، و اگر شكر او را بجا آوريد آن را براى شما مىپسندد » ( * ( وَلا يَرْضى لِعِبادِه الْكُفْرَ وَإِنْ تَشْكُرُوا يَرْضَه لَكُمْ ) * ) ( 1 ) .\r\nبعد از بيان اين دو مطلب به مساله سومى در اين رابطه مىپردازد ، و آن « مسئوليت هر كس در برابر عمل خويش است » ، چرا كه مساله « تكليف » بدون اين معنى كامل نمىشود ، مىفرمايد : « هيچكس بار گناه ديگرى را بر دوش نمىكشد » ( * ( وَلا تَزِرُ وازِرَةٌ وِزْرَ أُخْرى ) * ) .\r\nو از آنجا كه تكليف بدون كيفر و پاداش معنى ندارد ، در مرحله چهارم به مساله معاد اشاره كرده ، مىگويد : « سپس بازگشت همه شما به سوى پروردگارتان است ، و او شما را از آنچه انجام مىداديد آگاه مىسازد » ( * ( ثُمَّ إِلى رَبِّكُمْ مَرْجِعُكُمْ فَيُنَبِّئُكُمْ بِما كُنْتُمْ تَعْمَلُونَ ) * ) .\r\n\r\n","description":"","footnote":"\r\n( 1 ) « يرضه » به ضم هاء در قرائت مشهورء بدون اشباع ضمير خوانده مىشود ، زيرا در اصل « يرضاه » بوده و الف به خاطر جزم افتاده ، و « يرضه » شده است ، ضمنا بايد توجه داشت كه اين ضمير به « شكر » بر مىگردد ، و كلمه شكر هر چند در عبارت قبل صريحا نيامده ، اما جمله « * ( إِنْ تَشْكُرُوا ) * » دال بر آن است ، مانند ضمير در « * ( اعْدِلُوا هُوَ أَقْرَبُ لِلتَّقْوى ) * » كه به عدالت باز مىگردد .\r\n","page_name":" 386 ","page_number":386},
  {"content":"\r\nو چون مساله محاسبه و جزا بدون علم و آگاهى از اسرار نهان امكان پذير نيست ، آيه را با اين جمله پايان مىدهد : « او به آنچه در سينه‌ها نهفته ، و بر آن حاكم است آگاه است » ( * ( إِنَّه عَلِيمٌ بِذاتِ الصُّدُورِ ) * ) .\r\nو به اين ترتيب مجموعه اى از فلسفه « تكليف » و خصوصيات آن ، و همچنين « مسئوليت انسانها » و مساله « جزا و پاداش و كيفر » را در جمله هايى كوتاه و منسجم بيان مىدارد .\r\nضمنا اين آيه پاسخ دندانشكنى است به طرفداران مكتب جبر كه متاسفانه در ميان فرق اسلامى كم نبوده‌اند ، چرا كه با صراحت مىگويد : او هرگز راضى به كفران كردن بندگانش نيست ، و اين خود دليل روشنى است بر اينكه هرگز اراده كفر در مورد كافران نيز نكرده ( آن چنان كه پيروان مكتب جبر مىگويند ) زيرا هنگامى كه راضى به چيزى نباشد حتما اراده آن را نخواهد كرد ، مگر ممكن است اراده او از رضاى او جدا باشد ؟\r\nو عجب از متعصبانى است كه براى پرده پوشى بر اين عبارت روشن خواسته‌اند كلمه « عباد » را محصور در مؤمنان يا معصومان كنند ، در حالى كه اين كلمه مطلق است و به وضوح همه بندگان را شامل مىشود ، آرى خداوند كفر و كفران را براى هيچيك از بندگانش نمىپسندد ، همانگونه كه شكر را براى همه آنها بدون استثنا مىپسندد ( 1 ) .\r\nاين نكته نيز قابل توجه است كه اصل مسئوليت هر كس در برابر اعمال خويش از اصول منطقى و مسلم در همه اديان آسمانى است ( 2 ) .\r\n\r\n","description":"","footnote":"\r\n( 1 ) در باره « شكر » و اهميت و فلسفه و مفهوم واقعى و ابعاد آن در جلد دهم صفحه 278 به بعد - ذيل آيه 5 سوره ابراهيم - مشروحا بحث كرده‌ايم .\r\n( 2 ) در اين باره در جلد 12 صفحه 56 ( ذيل آيه 15 سوره اسراء ) بحث شده است .\r\n","page_name":" 387 ","page_number":387},
  {"content":"\r\nالبته گاه ممكن است انسان شريك جرم ديگرى باشد اما اين در صورتى است كه به نحوى در ايجاد مقدمات يا اصل آن عمل دخالت داشته باشد ، مانند كسانى كه بدعت شومى مىگذارند ، و يا سنت زشت و غلطى كه هر كس به آن عمل كند گناه آن را بر « مسبب اصلى » مىنويسند بىآنكه از گناه عاملين به آن چيزى كاسته شود ( 1 ) .\r\n\r\n","description":"","footnote":"\r\n( 1 ) در اين باره نيز در جلد 6 صفحه 64 - ( ذيل آيه 64 سوره انعام ) بحث كرده‌ايم .\r\n","page_name":" 388 ","page_number":388},
  {"content":"\r\n\r\n[ سوره الزمر ‹ 39 › : آيات 8 تا 9 
  ]\r\nوَ إِذا مَسَّ الإِنْسانَ ضُرٌّ دَعا رَبَّه مُنِيباً إِلَيْه ثُمَّ إِذا خَوَّلَه نِعْمَةً مِنْه نَسِيَ ما كانَ يَدْعُوا إِلَيْه مِنْ قَبْلُ وَجَعَلَ لِلَّه أَنْداداً لِيُضِلَّ عَنْ سَبِيلِه قُلْ تَمَتَّعْ بِكُفْرِكَ قَلِيلًا إِنَّكَ مِنْ أَصْحابِ النَّارِ ‹ 8 › أَمَّنْ هُوَ قانِتٌ آناءَ اللَّيْلِ ساجِداً وَقائِماً يَحْذَرُ الآخِرَةَ وَيَرْجُوا رَحْمَةَ رَبِّه قُلْ هَلْ يَسْتَوِي الَّذِينَ يَعْلَمُونَ وَالَّذِينَ لا يَعْلَمُونَ إِنَّما يَتَذَكَّرُ أُولُوا الأَلْبابِ ‹ 9 ›\r\n\r\nترجمه :\r\n8 - هنگامى كه انسان را زيانى رسد پروردگار خود را مىخواند ، و به سوى او باز مىگردد ، اما هنگامى كه نعمتى از خود به او عطا كند آنچه را به خاطر آن قبلا خدا را مىخواند به فراموشى مىسپرد ، و براى خداوند شبيه هايى قرار مىدهد ، تا مردم را از راه او منحرف سازد ، بگو چند روزى از كفرت بهره گير كه از اصحاب دوزخى ! 9 - آيا چنين كسى با ارزش است يا كسى كه در ساعات شب به عبادت مشغول است و در حال سجده و قيام ، از عذاب آخرت مىترسد ، و به رحمت پروردگارش اميدوار است ، بگو آيا كسانى كه مىدانند با كسانى كه نمىدانند يكسانند ؟ تنها صاحبان مغز متذكر مىشوند\r\n","description":"","footnote":"","page_name":" 389 ","page_number":389},
  {"content":"\r\n\r\nتفسير : آيا عالمان و جاهلان يكسانند ؟ !\r\nدر آيات گذشته سخن از توحيد استدلالى و معرفت پروردگار از طريق مطالعه آيات عظمت او در آفاق و انفس بود ، آيات مورد بحث نخست از توحيد فطرى سخن به ميان مىآورد و روشن مىسازد آنچه را كه انسان از طريق عقل و خرد و مطالعه نظام آفرينش درك مىكند به صورت فطرى در اعماق جانش وجود دارد كه در تجليگاه مشكلات ، و طوفانهاى حوادث ، خود را نشان مىدهد ، ولى اين انسان فراموشكار وقتى طوفان حوادث فرو نشست دوباره گرفتار غفلت و غرور مىشود .\r\nمىفرمايد : « هنگامى كه انسان را زيانى رسد ( نور توحيد در قلبش درخشيدن مىگيرد ) پروردگار خود را مىخواند در حالى كه به سوى او باز مىگردد و از گناه و غفلت خود پشيمان است » ( * ( وَإِذا مَسَّ الإِنْسانَ ضُرٌّ دَعا رَبَّه مُنِيباً إِلَيْه ) * ) .\r\nاما هنگامى كه خدا نعمتى از خودش به او عطا كند گرفتاريهاى گذشته را كه به خاطر آن دست به دامن لطف الهى زده بود به فراموشى مىسپارد « ( * ( ثُمَّ إِذا خَوَّلَه نِعْمَةً مِنْه نَسِيَ ما كانَ يَدْعُوا إِلَيْه مِنْ قَبْلُ ) * ) ( 1 ) .\r\n« براى خداوند شبيهان و شريكانى درست مىكند ، و به پرستش آنها برمىخيزد ، تا علاوه بر گمراهى خويش مردم را نيز از راه خدا منحرف سازد »\r\n\r\n","description":"","footnote":"\r\n( 1 ) در اينكه « ما » در جمله « * ( نَسِيَ ما كانَ يَدْعُوا إِلَيْه ) * » چه معنى مىدهد ؟\r\nدر ميان مفسران مورد گفتگو است جمعى معتقدند « ماء موصوله » است ، و اشاره به « ضر » مىباشد ( اين معنى از همه معانى مناسبتر به نظر مىرسد ، و در بالا همان را انتخاب كرده‌ايم ) و بعضى به معنى « اللَّه » مىدانند ، بعضى نيز آن را « ما مصدريه » و به معنى « دعاء » گرفته‌اند ، دقت در آيه 12 - يونس ( * ( وَإِذا مَسَّ الإِنْسانَ الضُّرُّ دَعانا لِجَنْبِه أَوْ قاعِداً أَوْ قائِماً فَلَمَّا كَشَفْنا عَنْه ضُرَّه مَرَّ كَأَنْ لَمْ يَدْعُنا إِلى ضُرٍّ مَسَّه ) * ) شاهد گويايى بر معنى اول است .\r\n","page_name":" 390 ","page_number":390},
  {"content":"\r\n( * ( وَجَعَلَ لِلَّه أَنْداداً لِيُضِلَّ عَنْ سَبِيلِه ) * ) .\r\nمنظور از « انسان » در اينجا انسانهاى عادى و تربيت نايافته در پرتو تعليمات انبياء است ، و گرنه دستپروردگان مردان حق همچون خود آنان در « سراء » و « ضراء » در ناراحتيها و راحتيها ، در ناكاميها و كاميابيها همواره به ياد او هستند ، و دست به دامن لطف او دارند .\r\nمنظور از « ضر » در اينجا هر گونه گزند و زيان و ناراحتى است ، خواه جنبه جسمانى داشته باشد يا روحى .\r\n« خولناه » از ماده « خول » ( بر وزن عمل ) به معنى سركشى و مراقبت مداوم از چيزى است ، و از آنجا كه چنين توجه خاصى مستلزم اعطا و بخشش است اين ماده در معنى « بخشيدن » به كار رفته است .\r\nجمعى نيز گفته‌اند از « خول » ( بر وزن عمل ) كه به معنى خدمتگزار است ، آمده ، بنا بر اين « خوله » به معنى « خدمتگزارانى به او بخشيد » مىباشد ، و سپس در هر گونه بخشيدن نعمت به كار رفته است .\r\nبعضى نيز اين ماده را به معنى فخر و مباهات دانسته‌اند ، بنا بر اين جمله فوق به معنى مفتخر ساختن كسى از طريق اعطاى نعمتى است ( 1 ) .\r\nرويهمرفته اين جمله علاوه بر مساله اعطاء و بخشش توجه و عنايت مخصوص خداوند را نيز منعكس مىكند .\r\nتعبير « * ( مُنِيباً إِلَيْه ) * » نشان مىدهد كه انسان در حالات سخت كه تمام پرده‌هاى غرور و غفلت كنار مىرود هر چه غير از خدا است رها كرده و به سوى او باز مىگردد ، و در مفهوم « انابه » و بازگشت اين حقيقت نيز افتاده كه جايگاه اصلى انسان و مبدء و مقصد او نيز خدا بوده است .\r\n« انداد » جمع « ند » ( بر وزن ضد ) به معنى مثل و مانند است ، با اين\r\n\r\n","description":"","footnote":"\r\n( 1 ) به « لسان العرب » ، « مفردات راغب » و تفسير « روح المعانى » مراجعه شود .\r\n","page_name":" 391 ","page_number":391},
  {"content":"\r\nتفاوت كه « مثل » مفهوم وسيعى دارد ، ولى « ند » تنها به معنى مماثلت در حقيقت و گوهر چيزى است .\r\nتعبير به « جعل » نشان مىدهد كه انسان با پندار و خيال خام خود مثل و مانندى براى خدا مىتراشد و جعل مىكند ، چيزى كه به هيچوجه با واقعيت تطبيق نمىكند .\r\nجمله « * ( لِيُضِلَّ عَنْ سَبِيلِه ) * » نشان مىدهد كه گمراهان مغرور تنها به گمراهى خويش قناعت نمىكنند ، بلكه سعى دارند ديگران را هم به اين وادى بكشانند .\r\nبه هر حال بارها در آيات قرآن مجيد به رابطه « توحيد فطرى » و « حوادث سخت زندگى » كه تجليگاه آن است اشاره شده ، و دگرگونى و كمظرفيتى اين انسان مغرور كه به هنگام وزش طوفانها رنگ الهى و توحيدى خالص به خود مىگيرد ، و به هنگام فرو نشستن طوفان تغيير رنگ مىدهد و لجوجانه در مسير شرك گام برمىدارد ، منعكس شده است .\r\nو چه بسيارند اين افراد متلون ، و چه كمند كسانى كه پيروزيها و نعمتها و آرامشها و طوفانها اقيانوس آرام وجود آنها را دگرگون نسازد .\r\nآرى يك ظرف آب يا يك استخر كوچك با نسيمى به هم مىخورد ولى اقيانوس كبير به خاطر عظمتش در مقابل طوفانهاى سخت آرام است ، و از همين جهت نام آرام به خود گرفته است .\r\nدر پايان آيه اين گونه افراد را با تهديدى صريح و قاطع و برنده مخاطب ساخته ، مىگويد : « به او بگو از كفر و كفرانت كمى بهره گير و چند روزى را به غفلت و غرور طى كن اما بدان كه از اصحاب دوزخى » ( * ( قُلْ تَمَتَّعْ بِكُفْرِكَ قَلِيلًا إِنَّكَ مِنْ أَصْحابِ النَّارِ ) * ) .\r\nمگر چنين انسان كوته فكر گمراه و گمراه كننده سرنوشتى غير از اين\r\n","description":"","footnote":"","page_name":" 392 ","page_number":392},
  {"content":"\r\nمىتواند داشته باشد .\r\nدر آيه بعد از روش مقايسه كه روش شناخته شده قرآن براى تفهيم مسائل مختلف است استفاده كرده مىگويد : « آيا چنين كسى شايسته و با ارزش است يا كسى كه در ساعات شب به عبادت پروردگار و سجده و قيام مشغول است ، با او راز و نياز مىكند ، از عذاب آخرت مىترسد و به رحمت پروردگارش اميد دارد » ( * ( أَمَّنْ هُوَ قانِتٌ آناءَ اللَّيْلِ ساجِداً وَقائِماً يَحْذَرُ الآخِرَةَ وَيَرْجُوا رَحْمَةَ رَبِّه ) * ) ( 1 ) .\r\nآن انسان مشرك و فراموشكار و متلون و گمراه و گمراه كننده كجا و اين انسان بيدار دل و نورانى و با صفا كه در دل شب كه چشم غافلان در خواب است پيشانى بر درگاه دوست گذارده ، و با خوف و رجاء او را مىخواند ، كجا ؟ ! آنها نه به هنگام نعمت از مجازات و كيفر او خود را در امان مىدانند ، و نه به هنگام بلا از رحمتش قطع اميد مىكنند ، و اين دو عامل همواره وجود آنان را در حركتى مداوم توأم با هوشيارى و احتياط به سوى دوست مىبرد .\r\n« قانت » از ماده « قنوت » به معنى ملازمت اطاعت توأم با خضوع است .\r\n« آناء » جمع « انا » ( بر وزن صدا و فنا ) به معنى ساعت و مقدارى از وقت است .\r\nتكيه روى ساعت شب به خاطر آن است كه در آن ساعات حضور قلب بيشتر و آلودگى به ريا از هر زمان كمتر است .\r\nمقدم داشتن ساجدا بر قائما به خاطر آن است كه سجده مرحله بالاتر از عبادت است و مطلق بودن رحمت و مقيد نشدن آن به آخرت دليل بر وسعت رحمت الهى و شمول آن نسبت به دنيا و آخرت است .\r\n\r\n","description":"","footnote":"\r\n( 1 ) اين جمله محذوفى دارد و در تقدير چنين است « أ هذا الذى ذكرناه خير أمن هو قانت اناء الليل . . .\r\n","page_name":" 393 ","page_number":393},
  {"content":"\r\nدر حديثى كه در علل الشرائع از امام باقر ع و همچنين در كتاب كافى از آن حضرت نقل شده مىخوانيم : كه آيه فوق ( * ( أَمَّنْ هُوَ قانِتٌ آناءَ اللَّيْلِ ) * ) به نماز شب تفسير شده است ( 1 ) .\r\nروشن است اين تفسير مانند بسيارى از تفاسير ديگرى كه در ذيل آيات مختلف قرآن بيان شده از قبيل بيان مصداق روشن است و مفهوم آيه را محدود به نماز شب نمىكند .\r\nدر دنباله آيه پيامبر را مخاطب ساخته مىفرمايد : « بگو آيا كسانى كه مىدانند با كسانى كه نمىدانند يكسانند » ؟ ! ( * ( قُلْ هَلْ يَسْتَوِي الَّذِينَ يَعْلَمُونَ وَالَّذِينَ لا يَعْلَمُونَ ) * ) .\r\nنه يكسان نيستند « تنها صاحبان فكر و مغز متذكر مىشوند » ( * ( إِنَّما يَتَذَكَّرُ أُولُوا الأَلْبابِ ) * ) .\r\nگر چه سؤال فوق سؤالى است وسيع و گسترده ، و مقايسه اى است آشكار ميان آگاهان و ناآگاهان ، و عالمان و جاهلان ، ولى نظر به اينكه قبل از ذكر اين سؤال ، سؤال ديگرى در مورد نابرابرى مشركان با مؤمنان شب زنده دار مطرح شده ، سؤال دوم بيشتر به همين مساله اشاره مىكند ، يعنى آيا كسانى كه مىدانند آن مشركان لجوج و كوردل با اين مؤمنان پاك و روشن ضمير و مخلص نابرابرند با كسانى كه از اين واقعيت روشن آگاه نيستند مساويند ؟\r\nبه هر حال اين جمله كه با استفهام انكارى شروع شده ، و جزء شعارهاى اساسى اسلام است عظمت مقام علم و عالمان را در برابر جاهلان روشن مىسازد ، و از آنجا كه اين نابرابرى به صورت مطلق ذكر شده ، معلوم مىشود اين دو گروه نه در پيشگاه خدا يكسانند ، و نه در نظر خلق آگاه ، نه در دنيا در يك صف قرار\r\n\r\n","description":"","footnote":"\r\n( 1 ) « علل الشرائع » و « كافى » طبق نقل « نور الثقلين » جلد 4 صفحه 479 .\r\n","page_name":" 394 ","page_number":394},
  {"content":"\r\nدارند ، و نه در آخرت ، نه در ظاهر يكسانند و نه در باطن .\r\n\r\nنكته‌ها :\r\nدر اين دو آيه اشارات لطيفى به نكته‌هاى جالبى شده است كه با كمى دقت روشن مىگردد :\r\n1 - در آيه نخست ، يكى از فلسفه‌هاى مهم حوادث تلخ و ناگوار كنار رفتن پرده‌هاى غرور و غفلت از مقابل چشم دل ، و شعله ور گشتن فروغ ايمان ، و بازگشت و انابه به سوى پروردگار ذكر شده ، و پاسخى است به آنها كه وجود حوادث تلخ زندگى را اشكالى بر مساله نظام آفرينش يا عدالت پروردگار مىپندارند .\r\n2 - آيه دوم با عمل و خودسازى شروع مىشود و با علم و معرفت پايان مىيابد ، چرا كه تا خودسازى نباشد نور معرفت بر دل نمىتابد ، و اصولا اين دو از يكديگر جدا نيستند .\r\n3 - تعبير به « * ( قانِتٌ آناءَ اللَّيْلِ ) * » كه به صورت اسم فاعل آمده با توجه به مطلق بودن كلمه « الليل » دليل بر تداوم و استمرار عبوديت و خضوع آنها در پيشگاه خدا است ، چرا كه اگر عمل مداوم نباشد تاثير آن ناچيز است .\r\n4 - علم و آگاهى اضطرارى كه به هنگام نزول بلا حاصل مىشود و انسان را به مبدأ آفرينش پيوند مىدهد در صورتى مصداق حقيقى علم است كه بعد از فرو نشستن طوفان حادثه ادامه يابد ، لذا آيات فوق كسانى را كه در لحظه بلا بيدار مىشوند و بعد از آن در فراموشى فرو مىروند در صف جاهلان قرار داده ، بنا بر اين\r\n","description":"","footnote":"","page_name":" 395 ","page_number":395},
  {"content":"\r\nعالمان واقعى آنها هستند كه در همه حال به او توجه دارند .\r\n5 - جالب اينكه در پايان آيه اخير مىگويد : تفاوت علم و جهل را نيز « صاحبان » مغز مىفهمند ! چرا كه جاهل ارزش علم را هم نمىداند ! ، در حقيقت هر مرحله اى از علم مقدمه براى مرحله ديگر است .\r\n6 - علم در اين آيه و آيات ديگر قرآن به معنى دانستن يك مشت اصطلاحات يا روابط مادى در ميان اشياء ، و به اصطلاح « علوم رسمى » نيست ، بلكه منظور از آن معرفت و آگاهى خاصى است كه انسان را به « قنوت » يعنى اطاعت پروردگار ، و ترس از دادگاه او و اميد به رحمت خدا دعوت مىكند ، اين است حقيقت علم ، و علوم رسمى نيز اگر در خدمت چنين معرفتى باشد علم است ، و اگر مايه غرور و غفلت و ظلم و فساد در ارض شود و از آن « كيفيت و حالى » حاصل نشود « قيل و قالى » بيش نيست .\r\n7 - بر خلاف آنچه بيخبران مىپندارند و مذهب را عامل تخدير مىشمرند مهمترين دعوت انبيا به سوى علم و دانش بوده است ، و بيگانگى خود را با جهل در همه جا اعلام كرده‌اند ، علاوه بر آيات قرآن كه از هر فرصتى براى بيان اين حقيقت استفاده مىكند تعبيراتى در روايات اسلامى ديده مىشود كه بالاتر از آن در اهميت علم تصور نمىشود .\r\nدر حديثى از پيغمبر گرامى اسلام مىخوانيم\r\nلا خير فى العيش الا لرجلين عالم مطاع او مستمع واع :\r\n« زندگى جز براى دو كس فايده ندارد : دانشمندى كه نظرات او اجرا گردد ، و دانشطلبانى كه گوش به سخن دانشمندى دهند » ( 1 ) .\r\n\r\n","description":"","footnote":"\r\n( 1 ) « كافى » جلد اول باب صفة العلم و فضله حديث 7 .\r\n","page_name":" 396 ","page_number":396},
  {"content":"\r\nدر حديث ديگرى از امام صادق مىخوانيم :\r\nان العلماء ورثة الانبياء و ذاك ان الانبياء لم يورثوا درهما و لا دينارا ، و انما اورثوا احاديث من احاديثهم ، فمن اخذ بشىء منها فقد اخذ حظا وافرا ، فانظروا علمكم هذا عمن تاخذونه فان فينا اهل البيت فى كل خلف عدولا ينفون عنه تحريف الغالين و انتحال المبطلين و تاويل الجاهلين :\r\n« دانشمندان وارثان پيامبرانند ، چرا كه پيامبران درهم و دينارى از خود به يادگار نگذاشتند ، بلكه علوم و احاديثى از آنها به يادگار ماند ، هر كس بهره اى از آن داشته باشد بهره فراوانى از ميراث پيامبران دارد ، سپس امام مىافزايد : بنگريد علم خود را از چه كسى مىگيريد ( از علماى واقعى ، يا عالم نماها ؟ ) بدانيد در ميان ما اهل بيت در هر عصرى افراد عادل و مورد اعتمادى هستند كه تحريف تندروان ، و ادعاهاى بىاساس منحرفان ، و توجيهات جاهلان را از اين آئين پاك نفى مىكنند » ( 1 ) .\r\n8 - در آيه اخير از سه گروه سخن به ميان آمده : عالمان و جاهلان و اولو الالباب ، در حديثى از امام صادق ع در تفسير اين سه گروه مىخوانيم :\r\nنحن الذين يعلمون و عدونا الذين لا يعلمون ، و شيعتنا اولو الالباب :\r\n« مائيم عالمان و دشمنان ما جاهلانند و شيعيان ما اولو الالباب هستند » ( 2 ) .\r\nروشن است كه اين تفسير به عنوان بيان مصداقهاى واضح آيه است و عموميت مفهوم آيه را نفى نمىكند .\r\n9 - در حديثى آمده است : امير مؤمنان على ع شبى از مسجد كوفه به\r\n\r\n","description":"","footnote":"\r\n( 1 ) « كافى » جلد اول باب صفة العلم و فضله حديث 2 .\r\n( 2 ) « تفسير مجمع البيان » ذيل آيات مورد بحث .\r\n","page_name":" 397 ","page_number":397},
  {"content":"\r\nسوى خانه خويش حركت كرد در حالى كه كميل بن زياد كه از دوستان خاص آن حضرت بود او را همراهى مىكرد ، در اثناء راه از كنار خانه مردى گذشتند كه صداى تلاوت قرآنش بلند بود ، و اين آيه را * ( أَمَّنْ هُوَ قانِتٌ آناءَ اللَّيْلِ . . . ) *\r\nبا صداى دلنشين و حزين مىخواند ، كميل در دل از حال اين مرد بسيار لذت برد ، و از روحانيت او خوشحال شد ، بىآنكه چيزى بر زبان براند ، امام ع رو به سوى او كرد و فرمود : سر و صداى اين مرد مايه اعجاب تو نشود او اهل دوزخ است ! و به زودى خبر آن را به تو خواهم داد ! كميل از اين مساله در تعجب فرو رفت ، نخست اينكه امام ع به زودى از فكر و نيت او آگاه گشت و ديگر اينكه شهادت به دوزخى بودن اين مرد ظاهر الصلاح داد ، مدتى گذشت تا سرانجام كار خوارج به آنجا رسيد كه در مقابل امير مؤمنان ع ايستادند و حضرت با آنها پيكار كرد در حالى كه قرآن را آن گونه كه نازل شده بود حفظ داشتند ، امير مؤمنان على ع رو به كميل كرد ، در حالى كه شمشير در دست حضرت بود و سرهاى آن كافران طغيانگر بر زمين افتاده بود ، با نوك شمشير به يكى از آن سرها اشاره كرد و فرمود : اى كميل ! * ( أَمَّنْ هُوَ قانِتٌ آناءَ اللَّيْلِ ) * :\r\nيعنى اين همان شخصى است كه در آن شب تلاوت قرآن مىنمود ، و حال او اعجاب تو را برانگيخت كميل حضرت را بوسيد و استغفار كرد ( 1 ) .\r\n\r\n","description":"","footnote":"\r\n( 1 ) « سفينة البحار » جلد 2 صفحه 496 حالات كميل .\r\n","page_name":" 398 ","page_number":398},
  {"content":"\r\n\r\n[ سوره الزمر ‹ 39 › : آيات 10 تا 16 
  ]\r\nقُلْ يا عِبادِ الَّذِينَ آمَنُوا اتَّقُوا رَبَّكُمْ لِلَّذِينَ أَحْسَنُوا فِي هذِه الدُّنْيا حَسَنَةٌ وَأَرْضُ اللَّه واسِعَةٌ إِنَّما يُوَفَّى الصَّابِرُونَ أَجْرَهُمْ بِغَيْرِ حِسابٍ ‹ 10 › قُلْ إِنِّي أُمِرْتُ أَنْ أَعْبُدَ اللَّه مُخْلِصاً لَه الدِّينَ ‹ 11 › وَأُمِرْتُ لأَنْ أَكُونَ أَوَّلَ الْمُسْلِمِينَ ‹ 12 › قُلْ إِنِّي أَخافُ إِنْ عَصَيْتُ رَبِّي عَذابَ يَوْمٍ عَظِيمٍ ‹ 13 › قُلِ اللَّه أَعْبُدُ مُخْلِصاً لَه دِينِي ‹ 14 ›\r\nفَاعْبُدُوا ما شِئْتُمْ مِنْ دُونِه قُلْ إِنَّ الْخاسِرِينَ الَّذِينَ خَسِرُوا أَنْفُسَهُمْ وَأَهْلِيهِمْ يَوْمَ الْقِيامَةِ أَلا ذلِكَ هُوَ الْخُسْرانُ الْمُبِينُ ‹ 15 › لَهُمْ مِنْ فَوْقِهِمْ ظُلَلٌ مِنَ النَّارِ وَمِنْ تَحْتِهِمْ ظُلَلٌ ذلِكَ يُخَوِّفُ اللَّه بِه عِبادَه يا عِبادِ فَاتَّقُونِ ‹ 16 ›\r\n","description":"","footnote":"","page_name":" 399 ","page_number":399},
  {"content":"\r\n\r\nترجمه :\r\n10 - بگو : اى بندگان من كه ايمان آورده‌ايد ! از ( مخالفت ) پروردگارتان بپرهيزيد ، براى كسانى كه در اين دنيا نيكى كرده‌اند پاداش نيك است ، و زمين خداوند وسيع است ( هر گاه تحت فشار سردمداران كفر واقع شديد مهاجرت كنيد ) كه صابران اجر و پاداش خود را بىحساب دريافت مىدارند .\r\n11 - بگو : من مامورم كه خدا را پرستش كنم در حالى كه دينم را براى او خالص نمايم .\r\n12 - و مامورم كه نخستين مسلمان باشم .\r\n13 - بگو : من اگر نافرمانى پروردگارم كنم از عذاب روز بزرگ قيامت ( او ) مىترسم .\r\n14 - بگو : من تنها خدا را مىپرستم ، در حالى كه دينم را براى او خالص مىكنم .\r\n15 - شما هر كس را جز او مىخواهيد بپرستيد ، بگو : زيانكاران واقعى كسانى هستند كه سرمايه وجود خويش و بستگانشان را در روز قيامت از دست داده‌اند ، آگاه باشيد زيان آشكار همين است .\r\n16 - براى آنها از بالاى سرشان سايبانهايى از آتش ، و در زير پايشان نيز سايبانهايى از آتش است ، اين چيزى است كه خداوند با آن بندگانش را تخويف مىكند ، اى بندگان من از نافرمانى من بپرهيزيد\r\n\r\nتفسير : خطوط اصلى برنامه بندگان مخلص\r\nدر تعقيب آيات در بحث گذشته كه مقايسه اى ميان مشركان مغرور و مؤمنان مطيع فرمان خدا و نيز ميان عالمان و جاهلان شده بود ، در آيات مورد بحث خطوط اصلى برنامه‌هاى بندگان راستين و مخلص را ضمن « هفت دستور » كه در طى چند آيه آمده و هر آيه با خطاب « قل » شروع مىشود بيان شده است .\r\nنخست از تقوى شروع مىكند و به پيامبر ص دستور مىدهد : « بگو ! اى بندگان مؤمن من ! از پروردگار خود بپرهيزيد و تقوى را پيشه كنيد » ( * ( قُلْ يا\r\n","description":"","footnote":"","page_name":" 400 ","page_number":400},
  {"content":"\r\n* ( عِبادِ الَّذِينَ آمَنُوا اتَّقُوا رَبَّكُمْ ) * ) ( 1 ) .\r\nآرى تقوى كه همان خويشتندارى در برابر گناه ، و احساس مسئوليت و تعهد در پيشگاه حق است نخستين برنامه بندگان مؤمن خدا مىباشد ، تقوى سپرى است در مقابل آتش و عاملى است بازدارنده در برابر انحراف ، تقوى سرمايه بزرگ بازار قيامت ، و معيار شخصيت و كرامت انسان در پيشگاه پروردگار است .\r\nدر دومين دستور به مساله « احسان و نيكوكارى » در اين دنيا كه دار عمل است پرداخته ، و از طريق بيان نتيجه احسان ، مردم را به آن تشويق و تحريص مىكند و مىفرمايد : « براى كسانى كه در اين دنيا نيكى كرده‌اند حسنه و پاداش نيكوى بزرگى است » ( * ( لِلَّذِينَ أَحْسَنُوا فِي هذِه الدُّنْيا حَسَنَةٌ ) * ) ( 2 ) .\r\nآرى نيكوكارى به طور مطلق در اين دنيا در گفتار ، در عمل ، در طرز انديشه و تفكر نسبت به دوستان ، و نسبت به بيگانگان ، نتيجه اش برخوردارى از پاداش عظيم در هر دو جهان است كه نيكى جز نتيجه نيك نخواهد داشت .\r\nدر حقيقت تقوى يك عامل بازدارنده است ، و احسان يك عامل حركت آفرين كه مجموعا « ترك گناه » و « انجام فرائض و مستحبات » را شامل مىشود .\r\nسومين دستور تشويق به « هجرت » از مراكز شرك و كفر و آلوده به گناه است مىگويد : « زمين خداوند وسيع است » ( * ( وَأَرْضُ اللَّه واسِعَةٌ ) * ) .\r\nكه در حقيقت پاسخى است به بهانه جويان سست اراده اى كه مىگفتند\r\n\r\n","description":"","footnote":"\r\n( 1 ) بديهى است خطاب يا « عبادى » از ناحيه خداوند است ، و اگر به پيامبر ( ص ) مىگويد : « اين سخن را بگو » منظور اين است كه از سوى من به آنها خطاب كن .\r\n( 2 ) غالب مفسران « * ( فِي هذِه الدُّنْيا ) * » را متعلق به « احسنوا » دانسته‌اند ، و بنا بر اين « حسنه » مطلق خواهد بود ، و هر گونه پاداش نيك در اين جهان و جهان ديگر را شامل مىشود ، و با توجه به اينكه « تنوين » در اين گونه موارد دليل بر « تفخيم و عظمت » است بزرگى اين پاداش مشخص مىشود .\r\n","page_name":" 401 ","page_number":401},
  {"content":"\r\nما در سرزمين مكه به خاطر سيطره حكومت مشركان قادر به انجام وظائف الهى خود نيستيم ، قرآن مىگويد : سرزمين خدا محدود به مكه نيست ، « مكه نشد مدينه » دنيا پهناور است ، تكانى به خود دهيد و از مراكز آلوده به شرك و كفر و خفقان كه مانع آزادى و انجام وظائف شما است به جاى ديگر نقل مكان كنيد .\r\nمساله هجرت يكى از مهمترين مسائلى است كه نه تنها در آغاز اسلام اساسىترين نقش را در پيروزى حكومت اسلامى ايفا كرد ، و به همين دليل پايه و سرآغاز تاريخ اسلامى شد ، بلكه در هر زمان ديگر نيز از اهميت فوق العاده اى برخوردار است كه از يك سو مؤمنان را از تسليم در برابر فشار و خفقان محيط بازمىدارد ، و از سويى ديگر عامل صدور اسلام به نقاط مختلف جهان است .\r\nقرآن مجيد مىگويد : « به هنگام قبض روح ظالمان و مشركان ، فرشتگان قبض روح مىپرسند شما در چه حال بوديد ؟ در جواب مىگويند : ما مستضعف بوديم و در سرزمين خود تحت فشار ، ولى فرشتگان به آنها پاسخ مىدهند مگر سرزمين الهى پهناور نبود ؟ چرا مهاجرت نكرديد ؟ جايگاهشان جهنم است و چه جايگاه بدى است » إِنَّ الَّذِينَ تَوَفَّاهُمُ الْمَلائِكَةُ ظالِمِي أَنْفُسِهِمْ قالُوا فِيمَ كُنْتُمْ قالُوا كُنَّا مُسْتَضْعَفِينَ فِي الأَرْضِ قالُوا أَ لَمْ تَكُنْ أَرْضُ اللَّه واسِعَةً فَتُهاجِرُوا فِيها فَأُولئِكَ مَأْواهُمْ جَهَنَّمُ وَساءَتْ مَصِيراً « ( نساء - 97 ) .\r\nاين به خوبى نشان مىدهد كه فشار و خفقان محيط در آنجا كه امكان هجرت وجود دارد به هيچوجه در پيشگاه خدا عذر نيست .\r\n( در زمينه اهميت هجرت در اسلام و ابعاد مختلف آن بحثهاى گوناگونى در جلد 4 صفحه 89 « ذيل آيه 100 - سوره نساء » . و در جلد 7 صفحه 261 « ذيل آيه 72 - سوره انفال » بحثهاى مشروحى آمده است ) .\r\nو از آنجا كه هجرت معمولا همراه با مشكلات فراوانى در جنبه‌هاى مختلف زندگى است چهارمين دستور را در باره صبر و استقامت به اين صورت بيان مىكند :\r\n","description":"","footnote":"","page_name":" 402 ","page_number":402},
  {"content":"\r\n« صابران و شكيبايان » اجر و پاداش خود را بىحساب دريافت مىدارند « ( * ( إِنَّما يُوَفَّى الصَّابِرُونَ أَجْرَهُمْ بِغَيْرِ حِسابٍ ) * ) ( 1 ) .\r\nتعبير به « يوفى » كه از ماده « وفى » و به معنى اعطاء كامل است از يك سو و تعبير « به غير حساب » از سوى ديگر نشان مىدهد كه صابران با استقامت برترين اجر و پاداش را در پيشگاه خدا دارند ، و اهميت هيچ عملى به پايه صبر و استقامت نمىرسد .\r\nشاهد اين سخن حديث معروفى است كه امام صادق ع از رسول اللَّه ص نقل مىكند :\r\nاذا نشرت الدواوين و نصبت الموازين ، لم ينصب لاهل البلاء ميزان ، و لم ينشر لهم ديوان ، ثم تلا هذه الاية : * ( إِنَّما يُوَفَّى الصَّابِرُونَ أَجْرَهُمْ بِغَيْرِ حِسابٍ ) *\r\n: « هنگامى كه نامه‌هاى اعمال گشوده مىشود ، و ترازوهاى عدالت پروردگار نصب مىگردد ، براى كسانى كه گرفتار بلاها و حوادث سخت شدند و استقامت ورزيدند نه ميزان سنجشى نصب مىشود ، و نه نامه عملى گشوده خواهد شد ، سپس پيامبر به عنوان شاهد سخنش آيه فوق را تلاوت فرمود كه خداوند اجر صابران را بىحساب مىدهد » ( 2 ) .\r\nبعضى معتقدند كه اين آيه در باره نخستين هجرت مسلمانان يعنى هجرت گروه عظيمى به سركردگى « جعفر بن ابى طالب » به سرزمين حبشه نازل شده است و بارها گفته‌ايم كه شان نزولها در عين اينكه مفاهيم آيات را روشن مىكند آنها را محدود نمىسازد .\r\n\r\n","description":"","footnote":"\r\n( 1 ) « * ( بِغَيْرِ حِسابٍ ) * » ممكن است متعلق به « يوفى » باشد ، يا حال براى « اجرهم » ، ولى احتمال اول مناسبتر است .\r\n( 2 ) تفسير « مجمع البيان » ذيل آيات مورد بحث - و همين معنى با تفاوت مختصرى در تفسير « قرطبى » از « حسين بن على » ( ع ) از جدش رسول اللَّه ( ص ) نقل شده است .\r\n","page_name":" 403 ","page_number":403},
  {"content":"\r\nدر پنجمين دستور سخن از مساله اخلاص ، و توحيد خالص از هر گونه شائبه شرك ، به ميان آمده ، اما در اينجا لحن كلام عوض مىشود و پيامبر ص از وظائف و مسئوليتهاى خودش سخن مىگويد ، مىفرمايد : « بگو : من مامورم كه خدا را پرستش كنم در حالى كه دين خود را براى او خالص كرده باشم » ( * ( قُلْ إِنِّي أُمِرْتُ أَنْ أَعْبُدَ اللَّه مُخْلِصاً لَه الدِّينَ ) * ) .\r\nسپس مىافزايد : « و مامورم كه نخستين مسلمان باشم » ! ( * ( وَأُمِرْتُ لأَنْ أَكُونَ أَوَّلَ الْمُسْلِمِينَ ) * ) .\r\nدر اينجا ششمين دستور يعنى پيشى گرفتن از همگان در اسلام و تسليم كامل در برابر فرمان خدا مطرح شده است .\r\nهفتمين و آخرين دستور كه مساله خوف از مجازات پروردگار در روز قيامت است نيز با همين لحن عنوان شده ، مىفرمايد : « بگو : من اگر نافرمانى پروردگارم كنم از عذاب روز بزرگ قيامت خائفم » ( * ( قُلْ إِنِّي أَخافُ إِنْ عَصَيْتُ رَبِّي عَذابَ يَوْمٍ عَظِيمٍ ) * ) .\r\nتا اين حقيقت روشن شود كه پيامبر ص نيز بنده اى از بندگان خدا است ، او نيز مامور به پرستش خالصانه است ، او نيز از كيفر الهى خائف مىباشد ، او نيز مامور به تسليم در برابر فرمان حق است ، و حتى ماموريتى سنگينتر از ديگران دارد كه بايد از همه پيشگامتر باشد ! او هرگز مدعى مقام « الوهيت » ، و بيرون نهادن گام از مسير « عبوديت » نبوده ، بلكه به اين مقام افتخار و مباهات مىكند ، و به همين دليل در همه چيز الگو و اسوه مىباشد .\r\nاو براى خود امتيازى از اين جهات بر ديگران قائل نيست ، و اين خود\r\n","description":"","footnote":"","page_name":" 404 ","page_number":404},
  {"content":"\r\nنشانه روشنى بر عظمت و حقانيت او است ، نه همچون مدعيان دروغين كه مردم را به پرستش خويش دعوت مىكردند ، و خود را ما فوق بشر ، و از گوهرى والاتر معرفى كرده ، و گاه پيروان خويش را دعوت مىكنند كه هر سال هم وزنشان طلا و جواهرات به آنها بدهند ! او در حقيقت مىگويد : من همچون سلاطين جبارى كه مردم را موظف به وظايفى مىكنند و خود را « ما فوق وظيفه و تكليف » مىپندارند نيستم ، و اين در واقع اشاره به يك مطلب مهم تربيتى است كه هر مربى و رهبرى بايد در انجام دستورات مكتب خويش از همه پيشگامتر باشد ، او بايد اولين مؤمن به آئين خويش و كوشاترين فرد و فداكارترين نفر باشد ، تا مردم به صداقتش ايمان پيدا كنند ، و او را در همه چيز « قدوه » و « اسوه » خود بشناسند .\r\nو از اينجا روشن مىشود نخستين مسلمان بودن پيامبر ص نه تنها بر حسب زمان است كه نخستين مسلمان در تمامى جهات بود ، در جهت ايمان ، در اخلاص و عمل و فداكارى ، و در جهاد و ايستادگى و مقاومت .\r\nسراسر تاريخ زندگى پيامبر ص نيز اين حقيقت را به خوبى تاييد مىكند .\r\nبعد از ذكر برنامه هفت ماده اى آيات فوق ( تقوى ، احسان ، هجرت ، صبر ، اخلاص ، تسليم ، و خوف ) از آنجا كه مساله اخلاص مخصوصا در برابر انگيزه‌هاى مختلف شرك ويژگى خاصى دارد بار ديگر براى تاكيد به سراغ آن رفته ، و با همان لحن مىفرمايد : « بگو تنها خدا را پرستش مىكنم در حالى كه دينم را براى او خالص مىگردانم » ( * ( قُلِ اللَّه أَعْبُدُ مُخْلِصاً لَه دِينِي ) * ) ( 1 ) .\r\n\r\n","description":"","footnote":"\r\n( 1 ) مقدم شدن « اللَّه » كه مفعول « اعبد » مىباشد در اينجا براى بيان « حصر » است ، يعنى « تنها او را مىپرستم » بنا بر اين جمله « * ( مُخْلِصاً لَه دِينِي ) * » كه حال است تاكيد مجددى است بر اين معنى .\r\n","page_name":" 405 ","page_number":405},
  {"content":"\r\n« اما شما هر كس را جز او مىخواهيد بپرستيد » ( * ( فَاعْبُدُوا ما شِئْتُمْ مِنْ دُونِه ) * ) .\r\nسپس مىافزايد : « بگو اين راه راه زيانكاران است ، چرا كه زيانكاران واقعى كسانى هستند كه سرمايه عمر و جان خويش و حتى بستگان خود را در روز قيامت از دست بدهند » ! ( * ( قُلْ إِنَّ الْخاسِرِينَ الَّذِينَ خَسِرُوا أَنْفُسَهُمْ وَأَهْلِيهِمْ يَوْمَ الْقِيامَةِ ) * ) نه از وجود خويش بهره اى گرفتند ، و نه از سرمايه عمر نتيجه اى ، نه خانواده و فرزندانشان وسيله نجات آنها هستند و نه مايه آبرو و شفاعت در پيشگاه حق .\r\n« آگاه باشيد خسران و زيان آشكار همين است » ! ( * ( أَلا ذلِكَ هُوَ الْخُسْرانُ الْمُبِينُ ) * ) .\r\nدر آخرين آيه مورد بحث يكى از چهره‌هاى « خسران مبين » و زيان آشكار آنها را اين گونه توصيف مىكند : « براى آنها در بالاى سرشان سايبانهايى از آتش ، و در زير پايشان نيز سايبانهايى از آتش است » ! ( * ( لَهُمْ مِنْ فَوْقِهِمْ ظُلَلٌ مِنَ النَّارِ وَمِنْ تَحْتِهِمْ ظُلَلٌ ) * ) .\r\nو به اين ترتيب آنها از هر طرف با شعله‌هاى آتش محاصره شده‌اند ، چه خسرانى از اين بالاتر ؟ و چه عذابى از اين دردناكتر ؟ ! « ظلل » جمع « ظلة » ( بر وزن قله ) به معنى پرده اى است كه در طرف بالا نصب شود ، بنا بر اين اطلاق آن بر فرشى كه در زير پا گسترده است يك نوع اطلاق مجازى و از باب توسعه در مفهوم كلمه است .\r\nبعضى از مفسران گفته‌اند چون دوزخيان در ميان طبقات جهنم گرفتارند پرده‌هاى آتش هم بالاى سر آنها ، و هم زير پاى آنها است ، و حتى اطلاق كلمه « ظلل » بر پرده‌هاى پائينى مجاز نيست .\r\n","description":"","footnote":"","page_name":" 406 ","page_number":406},
  {"content":"\r\nهمانند اين آيه ، آيه 55 سوره عنكبوت است كه مىگويد : يَوْمَ يَغْشاهُمُ الْعَذابُ مِنْ فَوْقِهِمْ وَمِنْ تَحْتِ أَرْجُلِهِمْ وَيَقُولُ ذُوقُوا ما كُنْتُمْ تَعْمَلُونَ : « آن روز كه عذاب الهى از بالاى سر و از زير پا ( از هر سو ) آنها را مىپوشاند و به آنها مىگويد :\r\nبچشيد آنچه را عمل مىكرديد « ! اين در حقيقت تجسمى از حالات دنياى آنها است كه جهل و كفر و ظلم به تمام وجودشان احاطه كرده بود ، و از هر سو آنها را مىپوشاند .\r\nسپس براى تاكيد و عبرت مىافزايد : « اين چيزى است كه خداوند بندگانش را از آن بر حذر مىدارد ، اكنون كه چنين است اى بندگان من از نافرمانى من بپرهيزيد » ! ( * ( ذلِكَ يُخَوِّفُ اللَّه بِه عِبادَه يا عِبادِ فَاتَّقُونِ ) * ) .\r\nتعبير به « عباد » ( بندگان ) و اضافه آن به « خدا » آن هم به طور مكرر ، در اين آيه ، اشاره به اين است كه اگر خداوند تهديدى به عذاب مىكند آن هم به خاطر لطف و رحمت او است ، تا بندگان حق گرفتار چنين سرنوشت شومى نشوند ، و از اينجا روشن مىشود كه لزومى ندارد « عباد » را در اين آيه به خصوص مؤمنان تفسير كنيم ، بلكه شامل همگان مىشود چرا كه هيچكس نبايد خود را از عذاب الهى در امان بداند .\r\n\r\nنكته‌ها :\r\n\r\nحقيقت خسران و زيان ؟\r\nخسران - چنان كه « راغب » در « مفردات » مىگويد در اصل به معنى از دست دادن سرمايه و كمبود آن است كه گاه به انسان نسبت داده مىشود و گفته مىشود « فلان كس زيان كرد » و گاه به خود عمل نسبت مىدهند و مىگويند : « تجارتش زيان كرد » .\r\n","description":"","footnote":"","page_name":" 407 ","page_number":407},
  {"content":"\r\nاز سوى ديگر گاه « خسران » در مورد سرمايه‌هاى ظاهر به كار مىرود مانند مال و مقام دنيوى ، و گاه در سرمايه‌هاى معنوى مانند صحت و سلامت و عقل و ايمان و ثواب ، و اين همان چيزى است كه خداوند آن را « خسران مبين » نام نهاده است . . . و هر خسرانى كه خداوند در قرآن بيان كرده اشاره به معنى دوم است نه آنچه مربوط به سرمايه‌هاى دنيوى و تجارتهاى معمولى است ( 1 ) .\r\nقرآن در حقيقت انسانها را به تجارتپيشگانى تشبيه كرده كه با سرمايه‌هاى سنگين قدم به تجارتخانه اين جهان مىگذارند ، بعضى سود كلانى مىبرند ، و گروهى سخت زيان مىبينند .\r\nآيات زيادى در قرآن مجيد است كه اين تعبير و تشبيه در آن منعكس مىباشد ، و در واقع بيانگر اين حقيقت است كه براى نجات در قيامت نبايد در انتظار اين و آن نشست تنها راه آن ، بهره گيرى از سرمايه‌هاى موجود ، و تلاش و كوشش در اين تجارت بزرگ است كه در آنجا « همه چيز را به بها مىدهند ، به بهانه نمىدهند » ! و اما چرا زيان مشركان و گنهكاران را « خسران مبين » توصيف كرده ؟ براى اينكه اولا آنها برترين سرمايه يعنى سرمايه عمر و عقل و خرد و عواطف و زندگانى را از دست داده‌اند بىآنكه در مقابل آن چيزى به دست آورند .\r\nثانيا : اگر فقط اين سرمايه را از دست داده بودند بىآنكه عذاب و مجازاتى خريدارى كنند باز مطلبى بود ، بدبختى اينجاست كه در برابر از دست دادن اين سرمايه‌هاى عظيم سختترين و دردناكترين عذاب را براى خود فراهم ساخته‌اند .\r\nثالثا : اين خسرانى است كه قابل جبران نمىباشد ، و اين از همه دردناكتر\r\n\r\n","description":"","footnote":"\r\n( 1 ) « مفردات » ماده « خسر » .\r\n","page_name":" 408 ","page_number":408},
  {"content":"\r\nاست ، آرى اين است « خسران مبين » .\r\n2 - جمله « * ( فَاعْبُدُوا ما شِئْتُمْ ) * » ( هر چه را مىخواهيد بپرستيد ) به اصطلاح امرى است كه براى تهديد بيان شده است و اين در مقامى گفته مىشود كه نصيحت و اندرز در شخص مجرم و گنهكار اثر نمىبخشد ، آخرين سخنى كه به او گفته مىشود اين است : « هر چه مىخواهى بكن ، اما منتظر مجازات باش » يعنى بجايى رسيده اى كه ديگر ارزش تكليف و نصيحت و اندرز را ندارى ، و جز عذاب دردناك سرنوشت و درمان ديگرى ندارى .\r\n\r\nمنظور از « اهل » كيانند ؟\r\nآيات فوق مىگويد : اين زيانكاران نه تنها سرمايه‌هاى هستى خويش را از دست مىدهند كه سرمايه وجود « اهل » خود را نيز از كف خواهند داد .\r\nبعضى از مفسران گفته‌اند منظور از « اهل » در اينجا پيروان انسان و كسانى كه در خط مكتب و برنامه‌هاى او قرار گرفته‌اند مىباشد .\r\nبعضى آن را به معنى همسران بهشتى تفسير كرده‌اند كه مشركان و مجرمان آنها را از دست مىدهند .\r\nو بعضى به خانواده و نزديكان در دنيا ، و معنى اخير با توجه به مفهوم اصلى اين كلمه از همه مناسبتر به نظر مىرسد چرا كه افراد بىايمان آنها را در آخرت از دست خواهند داد ، اگر مؤمن باشند از آنها جدا مىشوند ، و اگر همچون خودشان كافران باشند نه تنها سودى به حالشان نخواهد داشت بلكه مايه عذاب دردناكترى خواهند بود .\r\n","description":"","footnote":"","page_name":" 409 ","page_number":409},
  {"content":"\r\n\r\n[ سوره الزمر ‹ 39 › : آيات 17 تا 20 
  ]\r\nوَ الَّذِينَ اجْتَنَبُوا الطَّاغُوتَ أَنْ يَعْبُدُوها وَأَنابُوا إِلَى اللَّه لَهُمُ الْبُشْرى فَبَشِّرْ عِبادِ ‹ 17 › الَّذِينَ يَسْتَمِعُونَ الْقَوْلَ فَيَتَّبِعُونَ أَحْسَنَه أُولئِكَ الَّذِينَ هَداهُمُ اللَّه وَأُولئِكَ هُمْ أُولُوا الأَلْبابِ ‹ 18 › أَ فَمَنْ حَقَّ عَلَيْه كَلِمَةُ الْعَذابِ أَ فَأَنْتَ تُنْقِذُ مَنْ فِي النَّارِ ‹ 19 › لكِنِ الَّذِينَ اتَّقَوْا رَبَّهُمْ لَهُمْ غُرَفٌ مِنْ فَوْقِها غُرَفٌ مَبْنِيَّةٌ تَجْرِي مِنْ تَحْتِهَا الأَنْهارُ وَعْدَ اللَّه لا يُخْلِفُ اللَّه الْمِيعادَ ‹ 20 ›\r\n\r\nترجمه :\r\n17 - كسانى كه از عبادت طاغوت اجتناب كردند و به سوى خداوند بازگشتند بشارت از آن آنها است ، بنا بر اين بندگان مرا بشارت ده .\r\n18 - كسانى كه سخنان را مىشنوند و از نيكوترين آنها پيروى مىكنند ، آنها كسانى هستند كه خدا هدايتشان كرده ، و آنها خردمندانند .\r\n19 - آيا تو مىتوانى كسى را كه فرمان عذاب در باره او قطعى شده ، رهايى بخشى ؟ آيا تو مىتوانى كسى را كه در درون آتش است برگيرى و بيرون آورى .\r\n20 - ولى آنها كه تقواى الهى پيشه كردند غرفه هايى در بهشت دارند ، بر فراز آنها\r\n","description":"","footnote":"","page_name":" 410 ","page_number":410},
  {"content":"\r\nغرفه‌هاى ديگرى بنا شده ، و از زير آن نهرها جارى است ، اين وعده الهى است و خداوند در وعده خود تخلف نمىكند\r\n\r\nتفسير : بندگان حقيقى خدا\r\nباز در اين آيات ، قرآن از روش مقايسه بهره گيرى كرده ، و در مقابل مشركان متعصب و لجوجى كه سرنوشتى جز آتش دوزخ ندارند سخن از بندگان خاص و حقيقتجوى پروردگار به ميان آورده ، مىگويد : « بشارت باد بر كسانى كه از عبادت » طاغوت « اجتناب كردند و به سوى خدا بازگشتند » ( * ( وَالَّذِينَ اجْتَنَبُوا الطَّاغُوتَ أَنْ يَعْبُدُوها وَأَنابُوا إِلَى اللَّه لَهُمُ الْبُشْرى ) * ) .\r\nبا توجه به اينكه « بشرى » در اينجا مطلق است همه گونه بشارت بر نعمتهاى الهى اعم از مادى و معنوى را شامل مىشود ، اما اين بشارت وسيع و گسترده مخصوص كسانى است كه از پرستش طاغوت اجتناب ورزند ، و به سوى خدا باز آيند كه مجموع ايمان و اعمال صالح در همين جمله جمع است .\r\nزيرا « طاغوت » در اصل از ماده « طغيان » به معنى تعدى و تجاوز از حد و مرز است ، و لذا اين كلمه بر هر متجاوز ، و هر معبودى جز خدا ، مانند شيطان و حكام جبار اطلاق مىشود ( اين كلمه در واحد و در جمع هر دو به كار مىرود ) ( 1 ) .\r\nبنا بر اين « اجتناب از طاغوت » با اين معنى وسيع و گسترده ، دورى از هر گونه شرك و بتپرستى و هواپرستى و شيطانپرستى و تسليم در برابر حاكمان\r\n\r\n","description":"","footnote":"\r\n( 1 ) بعضى از مفسران مانند « زمخشرى » در كشاف معتقدند كه « طاغوت » در اصل « طغيوت » بر وزن ( فعلوت ) همانند ملكوت بوده ، سپس مقلوب شده و لام الفعل بر عين الفعل تقدم يافته و « طوغوت » شده ، و بعد از تبديل واو به الف « طاغوت » گرديده ، و از چند جهت معنى تاكيد را مىرساند : صيغه مبالغه ، معنى مصدرى و قلب ( تفسير كشاف جلد 4 ص 120 ) .\r\n","page_name":" 411 ","page_number":411},
  {"content":"\r\nجبار و سلطه گران ستمكار را فرا مىگيرد ، « انابه الى اللَّه » جامع روح تقوى و پرهيزگارى و ايمان است ، و البته چنين كسانى درخور بشارتند .\r\nاين نكته نيز قابل توجه است كه عبادت طاغوت تنها به معنى ركوع و سجود نيست ، بلكه هر گونه اطاعت را نيز شامل مىشود ، چنان كه در حديثى از امام صادق ع مىخوانيم :\r\nمن اطاع جبارا فقد عبده !\r\n: « كسى كه اطاعت زمامدار ستمگرى كند او را پرستش كرده است » ! ( 1 ) .\r\nسپس براى معرفى اين بندگان ويژه مىگويد : « بندگان خاص مرا بشارت ده » ( * ( فَبَشِّرْ عِبادِ ) * ) ( 2 ) .\r\n« آنها كه سخنان را مىشنوند ، و از نيكوترين آنها پيروى مىكنند » ( * ( الَّذِينَ يَسْتَمِعُونَ الْقَوْلَ فَيَتَّبِعُونَ أَحْسَنَه ) * ) .\r\n« آنها كسانى هستند كه خدا هدايتشان كرده و آنها خردمندان و صاحبان مغز و عقلند » ( * ( أُولئِكَ الَّذِينَ هَداهُمُ اللَّه وَأُولئِكَ هُمْ أُولُوا الأَلْبابِ ) * ) .\r\nاين دو آيه كه به صورت يك شعار اسلامى درآمده ، آزادانديشى مسلمانان ، و انتخابگرى آنها را در مسائل مختلف به خوبى نشان مىدهد .\r\nنخست مىگويد : « بندگان مرا بشارت ده » و بعد اين بندگان ويژه را به اين صورت معرفى مىكند كه « آنها به سخنان اين و آن بدون در نظر گرفتن گوينده و خصوصيات ديگر گوش فرا مىدهند و با نيروى عقل و خرد بهترين آنها را بر مىگزينند » هيچگونه تعصب و لجاجتى در كار آنها نيست ، و هيچگونه محدوديتى در فكر و انديشه آنها وجود ندارد ، آنها جوياى حقند و تشنه حقيقت ، هر جا آن را بيابند با تمام وجود از آن استقبال مىكنند ، و از چشمه زلال آن بىدريغ مىنوشند\r\n\r\n","description":"","footnote":"\r\n( 1 ) مجمع البيان ذيل آيات مورد بحث ج 7 ص 493 .\r\n( 2 ) « عباد » در اصل « عبادى » بوده ، « يا » حذف شده و كسره بجاى آن است .\r\n","page_name":" 412 ","page_number":412},
  {"content":"\r\nو سيراب مىشوند .\r\nآنها نه تنها طالب حقند و تشنه گفتار نيك ، بلكه در ميان « خوب » و « خوبتر » و « نيكو » و « نيكوتر » دومى را برمىگزينند ، خلاصه آنها خواهان بهترين و برترينند .\r\nآرى اين است نشانه يك مسلمان راستين و مؤمن حقطلب .\r\nدر اينكه منظور از « قول » در جمله « * ( يَسْتَمِعُونَ الْقَوْلَ ) * » ( سخنان را مىشنوند ) چيست مفسران تفسيرهاى گوناگونى دارند :\r\nبعضى آن را به « قرآن » تفسير كرده‌اند ، و آنچه در آن از طاعات و مباحات است ، و پيروى از احسن را به معنى پيروى از طاعات مىدانند .\r\nبعضى ديگر آن را به مطلق اوامر الهى تفسير كرده‌اند خواه در قرآن باشد يا غير قرآن .\r\nولى هيچگونه دليلى بر اين تفسيرهاى محدود در دست نيست ، بلكه ظاهر آيه هر گونه قول و سخن را شامل مىشود ، بندگان با ايمان خداوند از ميان تمام سخنان آن را برمىگزينند كه « احسن » است ، و از آن تبعيت مىكنند ، و در عمل خويش به كار مىبندند .\r\nجالب اينكه قرآن در آيه فوق صاحبان « هدايت الهى » را منحصر در اين قوم شمرده ، همانگونه كه خردمندان را منحصر به اين گروه دانسته است ، اشاره به اينكه اين گروه مشمول هدايت ظاهر و باطنند ، هدايت ظاهر از طريق عقل و خرد ، و هدايت باطن از طريق نور الهى و امداد غيبى ، و اين دو افتخار بزرگ بر اين حقيقتجويان آزادانديش است .\r\nو از آنجا كه پيامبر الهى به هدايت گمراهان و مشركان سخت علاقه داشت ، و از انحراف آنها كه گوش شنوا در برابر حقايق نداشتند رنج مىبرد آيه بعد به او از\r\n","description":"","footnote":"","page_name":" 413 ","page_number":413},
  {"content":"\r\nطريق بيان اين حقيقت كه اين عالم ، عالم آزادى و امتحان است ، و گروهى سرانجام مستوجب آتشند دلدارى داده ، مىگويد : « آيا تو مىتوانى كسى را كه فرمان عذاب الهى در باره او قطعى و محقق شده نجات دهى ؟ ، آيا مىتوانى كسى را كه در درون آتش است برگيرى و بيرون آورى » ؟ ! ( * ( أَ فَمَنْ حَقَّ عَلَيْه كَلِمَةُ الْعَذابِ أَ فَأَنْتَ تُنْقِذُ مَنْ فِي النَّارِ ) * ) ( 1 ) .\r\nجمله « * ( حَقَّ عَلَيْه كَلِمَةُ الْعَذابِ ) * » ( فرمان عذاب الهى در باره او محقق شده ) اشاره به آياتى همچون آيه 85 سوره ص است كه در باره شيطان و پيروانش مىگويد : لأَمْلأَنَّ جَهَنَّمَ مِنْكَ وَمِمَّنْ تَبِعَكَ مِنْهُمْ أَجْمَعِينَ : « بطور مسلم دوزخ را از تو و از پيروان تو پر خواهم كرد » ! بديهى است قطعى شدن فرمان عذاب در باره اين گروه جنبه اجبارى نداشته ، بلكه به خاطر اعمالى است كه مرتكب شده‌اند ، و اصرارى است كه در ظلم و فساد و گناه داشته‌اند ، به گونه اى كه روح ايمان و تشخيص براى هميشه در آنان مرده ، و وجود آنان يكپارچه وجود جهنمى شده ! و از اينجا روشن مىشود جمله « * ( أَ فَأَنْتَ تُنْقِذُ مَنْ فِي النَّارِ ) * » : « آيا تو مىتوانى كسى را كه در دل آتش است نجات دهى » ؟ اشاره لطيفى به اين حقيقت است كه دوزخى بودن آنان آن قدر مسلم است كه گويى هم اكنون در دل آتشند ، و مىدانيم چنين كسانى كه تمام راههاى ارتباطى خود را با خدا بريده‌اند راه نجاتى ندارند ، حتى پيغمبر اسلام ص با اينكه « رحمة للعالمين » است ، نمىتواند آنان را از عذاب رهايى بخشد .\r\n\r\n","description":"","footnote":"\r\n( 1 ) اين جمله در حقيقت محذوفى دارد و در تقدير چنين است : « أ فمن حق عليه كلمة العذاب ا فانت تخلصه أ فانت تنقذ من فى النار » كه جمله « أ فانت تخلصه » حذف شده و جمله دوم دليل و قرينه بر آن است ، و بعضى گفته‌اند در تقدير چنين بوده است « أ فمن حقت عليه كلمة العذاب ينجو منه » .\r\n","page_name":" 414 ","page_number":414},
  {"content":"\r\nاما براى شادى قلب پيامبر ص و اميدوارى مؤمنان ، در آخرين آيه چنين مىگويد : « ولى كسانى كه تقواى الهى پيشه كردند غرفه هايى در بهشت از آن آنها است كه بر فراز آنها غرفه‌هاى ديگرى بنا شده » ( * ( لكِنِ الَّذِينَ اتَّقَوْا رَبَّهُمْ لَهُمْ غُرَفٌ مِنْ فَوْقِها غُرَفٌ ) * ) .\r\nاگر دوزخيان در ميان پرده‌هاى آتش قرار دارند ، و به تعبير آيات گذشته « * ( لَهُمْ مِنْ فَوْقِهِمْ ظُلَلٌ مِنَ النَّارِ وَمِنْ تَحْتِهِمْ ظُلَلٌ ) * » بهشتيان غرفه هايى دارند بر فراز غرفه‌ها ، و قصرهايى بر فراز قصرها ، چرا كه ديدن منظره گلها و آب و نهرها و باغها از فراز غرفه‌ها لذتبخشتر و دلپذيرتر است .\r\n« غرف » جمع « غرفه » از ماده « غرف » ( بر وزن حرف ) به معنى برداشتن چيزى است ، و لذا به آبى كه با كف از چشمه برمىدارند و مىنوشند « غرفه » مىگويند ، سپس به قسمتهاى فوقانى ساختمان و طبقات بالاى منازل اطلاق شده است .\r\nاين غرفه‌هاى زيباى بهشتى با نهرهايى كه از زير آن جارى مىشود تزيين شده لذا در دنباله آيه مىفرمايد : « از زير آنها نهرها پيوسته جريان دارد » ( * ( تَجْرِي مِنْ تَحْتِهَا الأَنْهارُ ) * ) .\r\nآرى « اين وعده الهى است ، و خداوند در وعده خود تخلف نمىكند ( * ( وَعْدَ اللَّه لا يُخْلِفُ اللَّه الْمِيعادَ ) * ) » .\r\n\r\nنكته‌ها :\r\n\r\n1 - منطق آزادانديشى اسلام\r\nبسيارى از مذاهب پيروان خود را از مطالعه و بررسى سخنان ديگران\r\n\r\n","description":"","footnote":"\r\n( 1 ) زمخشرى در كشاف مىگويد : « * ( وَعْدَ اللَّه ) * » منصوب به عنوان مفعول مطلق تاكيدى است زيرا جمله « لهم غرف » به معنى « وعدهم اللَّه غرفا » مىباشد .\r\n","page_name":" 415 ","page_number":415},
  {"content":"\r\nنهى مىكنند ، چرا كه بر اثر ضعف منطق كه به آن گرفتارند از اين مىترسند منطق ديگران برترى پيدا كند و پيروانشان را از دستشان بگيرد ! اما به طورى كه در آيات فوق خوانديم اسلام در اين قسمت سياست « دروازه‌هاى باز » را به اجرا درآورده ، و بندگان راستين خداوند را كسانى مىداند كه اهل تحقيقند ، نه از شنيدن سخنان ديگران وحشت دارند ، نه تسليم بىقيد و شرط مىشوند و نه هر وسوسه را مىپذيرند .\r\nاسلام به كسانى بشارت مىدهد كه گفتارها را مىشنوند و خوبترين آنها را برمىگزينند . نه ، تنها خوب را بر بد ترجيح مىدهند در ميان خوبها هر گلى را بهتر است مىچينند .\r\nقرآن جاهلان بيخبرى را كه به هنگام شنيدن پيام حق دست در گوش مىگذارند و جامه بر سر مىكشيدند شديدا نكوهش مىكند ، چنان كه در سخنان نوح ع به هنگام شكوى به پيشگاه پروردگار آمده است : وَإِنِّي كُلَّما دَعَوْتُهُمْ لِتَغْفِرَ لَهُمْ جَعَلُوا أَصابِعَهُمْ فِي آذانِهِمْ وَاسْتَغْشَوْا ثِيابَهُمْ وَأَصَرُّوا وَاسْتَكْبَرُوا اسْتِكْباراً : « خداوندا ! هر زمان آنان را دعوت كردم كه آنها را ببخشى انگشتها را در گوش قرار دادند ، و لباس بر خويشتن پيچيدند ، در گمراهى خود اصرار ورزيدند ، و شديدا استكبار كردند » ( نوح - 7 ) .\r\nاصولا مكتبى كه داراى منطق نيرومندى است دليلى ندارد كه از گفته‌هاى ديگران وحشت داشته باشد ، و از طرح مسائل آنها هراس به خود راه دهد ، آنها بايد بترسند كه ضعيفند و بىمنطقاند .\r\nاين آيه در عين حال چشم و گوش بسته هايى را كه هر سخنى را بىقيد و شرط مىپذيرند ، و حتى به اندازه گوسفندانى كه به علفزار مىروند در انتخاب خوراك خود تحقيق و بررسى نمىكنند ، از صف « اولو الالباب » و « هدايت يافتگان » بيرون مىشمرد ، و اين دو وصف را مخصوص كسانى مىداند كه نه گرفتار افراط تسليم\r\n","description":"","footnote":"","page_name":" 416 ","page_number":416},
  {"content":"\r\nبىقيد و شرطند و نه تفريط تعصبهاى خشك و جاهلانه .\r\n\r\n2 - پاسخ به چند سؤال\r\n\r\n[ ممنوعيت مطالعه كتب ضلال 
  ]\r\n1 - ممكن است در اينجا اين سؤال مطرح شود كه چرا در اسلام خريد و فروش كتب ضلال ممنوع است ؟\r\n2 - چرا دادن قرآن به دست كفار حرام شمرده شده ؟\r\n3 - كسى كه مطلبى را نمىداند چگونه مىتواند در آن انتخابگرى كند و خوب را از بد جدا نمايد ؟ آيا اين مستلزم دور نيست ؟ ! پاسخ سؤال اول روشن است ، زيرا بحث در آيات فوق از سخنانى است كه اميد هدايت در آن باشد ، هر گاه بعد از بررسى و دقت ثابت شد كه فلان كتاب گمراه كننده است ديگر از موضوع اين دستور خارج مىشود ، اسلام هرگز اجازه نمىدهد مردم در راهى كه نادرست بودنش بثبوت رسيده گام بگذارند .\r\nالبته تا زمانى كه اين امر بر كسى ثابت نشده و به اصطلاح در حال تحقيق از مذاهب مختلف براى پذيرش دين صحيح است مىتواند همه اين كتب را مورد بررسى قرار دهد ولى بعد از ثبوت مطلب بايد آن را به عنوان يك ماده سمى از دسترس اين و آن خارج كرد .\r\nو اما در مورد سؤال دوم در صورتى جايز نيست قرآن به دست غير مسلمان داده شود كه مايه هتك و بىحرمتى باشد ، ولى اگر بدانيم غير مسلمانى به راستى در فكر تحقيق از اسلام است ، و مىخواهد قرآن را به اين منظور و هدف بررسى كند ، نه تنها گذاردن قرآن در اختيارش بىمانع است ، بلكه شايد واجب باشد و آنها كه اين امر را تحريم كرده‌اند منظورشان غير از اين صورت است .\r\nو لذا مجامع بزرگ اسلامى اصرار دارند كه قرآن را به زبانهاى زنده دنيا ترجمه كنند ، و براى نشر دعوت اسلامى در اختيار حقطلبان تشنگان\r\n","description":"","footnote":"","page_name":" 417 ","page_number":417},
  {"content":"\r\nحقايق قرار دهند .\r\nدر مورد سؤال سوم بايد به اين نكته توجه داشت بسيار مىشود كه انسان شخصا از عهده كارى بر نمىآيد ، اما به هنگامى كه ديگرى آن را انجام دهد مىتواند خوب را از بد تشخيص دهد ، و با نيروى خرد و سرمايه و جدان بهترين آنها را برگزيند .\r\nفى المثل ممكن است كسانى باشند كه از فن معمارى و بنائى آگاه نباشند ، حتى نتوانند دو آجر را به صورت صحيح روى هم بگذارند ، ولى با اينحال يك ساختمان خوب را با كيفيت عالى از يك ساختمان زشت و بىقواره و ناموزون تشخيص مىدهند .\r\nافراد زيادى را مىشناسيم كه خود شاعر نيستند اما ارزش اشعار شعراى بزرگ را تشخيص مىدهند و آن را از اشعار بىارزش متكلفان جدا مىسازند ، كسانى ورزشكار نيستند اما به خوبى در ميان ورزشكاران داورى و انتخاب مىكنند .\r\n\r\n3 - نمونه اى از روايات اسلامى در زمينه آزادانديشى\r\nدر احاديث اسلامى كه در تفسير آيات فوق ، يا به طور مستقل ، وارد شده ، نيز روى اين موضوع تكيه فراوان ديده مىشود :\r\nاز جمله در حديثى از امام موسى بن جعفر ( ع ) مىخوانيم كه به يار دانشمندش بنام « هشام بن حكم » فرمود :\r\nيا هشام ان اللَّه تبارك و تعالى بشر اهل العقل و الفهم فى كتابه ، فقال * ( فَبَشِّرْ عِبادِ الَّذِينَ يَسْتَمِعُونَ الْقَوْلَ فَيَتَّبِعُونَ أَحْسَنَه ) *\r\n: « اى هشام خداوند متعال اهل عقل و فهم را در كتابش بشارت داده است ، و فرموده : بندگانم را بشارت ده ، آنان كه سخنان را مىشنوند و از بهترين آنها\r\n","description":"","footnote":"","page_name":" 418 ","page_number":418},
  {"content":"\r\nپيروى مىكنند ، آنان كسانى هستند كه خدا هدايتشان كرده و آنان صاحبان عقل و انديشه‌اند » ( 1 ) .\r\nدر حديث ديگرى از امام صادق ( ع ) آمده است كه در تفسير آيه فوق فرمود :\r\nهو الرجل يسمع الحديث فيحدث به كما سمعه ، لا يزيد فيه و لا ينقص\r\n: « اين آيه در باره كسانى است كه حديثى را كه مىشنوند بىكم و كاست و بدون اضافه و نقصان براى ديگران نقل مىكنند » ( 2 ) .\r\nالبته منظور از اين حديث تفسير « * ( فَيَتَّبِعُونَ أَحْسَنَه ) * » مىباشد ، چرا كه يكى از نشانه‌هاى پيروى كردن از بهترين سخنان اين است كه انسان از خودش چيزى بر آن نيفزايد ، و عينا در اختيار ديگران بگذارد .\r\nدر نهج البلاغه در كلمات قصار امير مؤمنان على ع مىخوانيم :\r\nالحكمة ضالة المؤمن ، فخذ الحكمة و لو من اهل النفاق !\r\n: « گفتار حكمتآميز گمشده مؤمن است ، پس حكمت را بگير هر چند از اهل نفاق صادر شود » ( 3 ) .\r\n\r\n4 - تطبيق ياشان نزول ؟\r\nجمعى از مفسران شان نزولهايى براى آيات فوق ذكر كرده‌اند از جمله اينكه گفته‌اند : آيه * ( وَالَّذِينَ اجْتَنَبُوا الطَّاغُوتَ . . . ) * و آيه بعد از آن در باره سه نفر وارد شده كه در عصر جاهليت ( تسليم غوغاى مشركان در آن محيط آلوده نشدند و ) مىگفتند لا إله الا اللَّه آنها « سلمان فارسى » و « ابو ذر غفارى » و « زيد بن عمرو » بودند ( 4 ) .\r\n\r\n","description":"","footnote":"\r\n( 1 ) « كافى » جلد 1 كتاب العقل حديث 12 .\r\n( 2 ) « نور الثقلين » جلد 4 صفحه 482 حديث 34 .\r\n( 3 ) نهج البلاغه كلمات قصار كلمه 80 .\r\n( 4 ) تفسير « قرطبى » و « مجمع البيان » ذيل آيات مورد بحث .\r\n","page_name":" 419 ","page_number":419},
  {"content":"\r\nو در بعضى از روايات بجاى زيد بن عمرو « سعيد بن زيد » آمده است ( 1 ) .\r\nبعضى نيز گفته‌اند كه آيه * ( أَ فَمَنْ حَقَّ عَلَيْه كَلِمَةُ الْعَذابِ . . . ) * در مورد « ابو جهل » و مانند او نازل شده است ( 2 ) .\r\nولى بعيد نيست كه اينها از قبيل شان نزول مصطلح نبوده باشد بلكه از قبيل تطبيق آيه بر مصاديق واضح است .\r\n\r\n","description":"","footnote":"\r\n( 1 ) « در المنثور » طبق نقل تفسير الميزان جلد 17 صفحه 267 .\r\n( 2 ) اين قول را « روح المعانى » از بعضى - نقل كرده است .\r\n","page_name":" 420 ","page_number":420},
  {"content":"\r\n\r\n[ سوره الزمر ‹ 39 › : آيات 21 تا 22 
  ]\r\nأَ لَمْ تَرَ أَنَّ اللَّه أَنْزَلَ مِنَ السَّماءِ ماءً فَسَلَكَه يَنابِيعَ فِي الأَرْضِ ثُمَّ يُخْرِجُ بِه زَرْعاً مُخْتَلِفاً أَلْوانُه ثُمَّ يَهِيجُ فَتَراه مُصْفَرًّا ثُمَّ يَجْعَلُه حُطاماً إِنَّ فِي ذلِكَ لَذِكْرى لأُولِي الأَلْبابِ ‹ 21 › أَ فَمَنْ شَرَحَ اللَّه صَدْرَه لِلإِسْلامِ فَهُوَ عَلى نُورٍ مِنْ رَبِّه فَوَيْلٌ لِلْقاسِيَةِ قُلُوبُهُمْ مِنْ ذِكْرِ اللَّه أُولئِكَ فِي ضَلالٍ مُبِينٍ ‹ 22 ›\r\n\r\nترجمه :\r\n21 - آيا نديدى كه خداوند از آسمان آبى فرستاد ، و آن را به صورت چشمه هايى در زمين وارد نمود سپس با آن زراعتى را خارج مىسازد كه الوان مختلف دارد بعد اين گياه خشك مىشود ، به گونه اى كه آن را زرد و بىروح مىبينى ، سپس آن را در هم مىشكند و خرد مىكند ، در اين ماجرا تذكرى براى صاحبان مغز است .\r\n22 - آيا كسى كه خدا سينه اش را براى اسلام گشاده كرده ، و بر فراز مركبى از نور الهى قرار گرفته ( همچون كوردلانى است كه نور هدايت به قلبشان راه نيافته ) واى بر آنها كه قلبهايى سخت در برابر ذكر خدا دارند ، آنها در گمراهى آشكارند .\r\n","description":"","footnote":"","page_name":" 421 ","page_number":421},
  {"content":"\r\n\r\nتفسير : آنها كه بر فراز مركبى از نورند\r\nدر اين آيات بار ديگر قرآن به دلائل توحيد و معاد باز مىگردد ، و بحثهايى را كه در آيات گذشته پيرامون كفر و ايمان بود تكميل مىكند .\r\nاز ميان آثار عظمت و ربوبيت پروردگار در نظام جهان هستى ، انگشت روى مساله « نزول باران » از آسمان مىگذارد ، سپس پرورش « هزاران رنگ » از گياهان را از اين « آب بىرنگ » و طى مراحل حيات ، و رسيدن به مرحله نهايى شرح مىدهد .\r\nروى سخن را به پيامبر ص كرده ، به عنوان سرمشقى براى همه مؤمنان ، مىفرمايد : « آيا نديدى كه خداوند از آسمان آبى نازل كرد سپس آن را به صورت چشمه هايى در زمين وارد نمود » ؟ ! ( * ( أَ لَمْ تَرَ أَنَّ اللَّه أَنْزَلَ مِنَ السَّماءِ ماءً فَسَلَكَه يَنابِيعَ فِي الأَرْضِ ) * ) ( 1 ) .\r\nقطره‌هاى حياتبخش باران از آسمان نازل مىشود ، قشر « نفوذپذير » زمين آنها را به درون مىپذيرد و تا به قشر « نفوذناپذير » مىرسد ، و آنها را متوقف مىسازد و ذخيره مىكند ، سپس به صورت چشمه‌ها و قناتها و چاهها بيرون مىفرستد .\r\nجمله « سلكه » ( آب باران را در مجارى زمين وارد ساخت ) اشاره اى است فشرده به آنچه در بالا گفتيم .\r\n« ينابيع » جمع « ينبوع » از ماده « نبع » به معنى جوشش آب از زمين است .\r\nهر گاه زمين يك قشر نفوذناپذير بيشتر نداشت ذره‌اى از آب باران را در خود ذخيره نمىكرد ، و همه بعد از نزول از آسمان به درياها مىريختند ، نه چشمه اى\r\n\r\n","description":"","footnote":"\r\n( 1 ) « ينابيع » از نظر تركيب نحوى « منصوب به نزع خافض » است ، و در اصل « فى ينابيع » بوده است ( تفسير روح المعانى و روح البيان ) .\r\n","page_name":" 422 ","page_number":422},
  {"content":"\r\nوجود داشت ، و نه كاريز و چاهى ، و اگر تنها يك قشر نفوذپذير داشت همگى به اعماق زمين فرو مىرفتند به طورى كه دسترسى به آن ممكن نبود ، تنظيم قشر زمين از اين دو لايه نفوذپذير ، و نفوذناپذير ، با اين فاصله حساب شده ، از نشانه‌هاى قدرت او است ، و جالب اينكه گاهى به صورت لايه‌هاى متعدد نفوذپذير و نفوذناپذير است كه روى هم قرار گرفته ، كه در حفر چاههاى « سطحى » و « نيمه عميق » و « عميق » از آن استفاده مىشود .\r\nبعد مىافزايد : « سپس خداوند به وسيله آن زراعت گياهى را خارج مىسازد كه الوان مختلف دارد » ( * ( ثُمَّ يُخْرِجُ بِه زَرْعاً مُخْتَلِفاً أَلْوانُه ) * ) .\r\nهم انواع آن مختلف است ، همچون گندم و جو و برنج و ذرت ، و هم كيفيتهاى آن متفاوت است ، و هم رنگ ظاهرى آن ، بعضى سبز تيره ، بعضى سبز كمرنگ ، بعضى داراى برگهاى پهن و گسترده ، و بعضى برگهاى باريك و لطيف و همچنين با توجه به اينكه « زرع » به گياهى گفته مىشود كه ساقه قوى ندارد در مقابل « شجر » كه غالبا به درختانى كه داراى ساقه نيرومندند اطلاق مىشود ، « زرع » مفهوم وسيعى دارد كه گياهان غير غذايى را نيز در بر مىگيرد ، انواع گلها و گياهان زينتى و دارويى و مانند آن كه فوق العاده متنوع ، و داراى الوان و چهره‌هاى گوناگون مىباشد ، حتى گاه در يك شاخه ، بلكه در يك گل ، اين رنگهاى مختلف به شكل بسيار جالب و ظريفى در كنار هم قرار گرفته‌اند ، و با زبان بىزبانى نغمه توحيد و تسبيح خدا را سر داده‌اند .\r\nبعد به مراحل ديگر حيات اين گياه پرداخته مىگويد : « اين گياه سپس خشك مىشود به گونه اى كه آن را زرد و بىروح مىبينى » ! ( * ( ثُمَّ يَهِيجُ فَتَراه مُصْفَرًّا ) * ) ( 1 ) .\r\n\r\n","description":"","footnote":"\r\n( 1 ) « يهيج » از ماده « هيجان » در لغت به دو معنى آمده است : نخست خشك شدن و زرد شدن گياه ، و ديگر به معنى به حركت درآمدن و جوش و خروش برداشتن ، ممكن است اين دو معنى به يك ريشه باز گردد زيرا به هنگامى كه گياه خشك مىشود آماده جدايى ، پراكندگى و حركت و هيجان مىگردد .\r\n","page_name":" 423 ","page_number":423},
  {"content":"\r\nتندباد از هر سو مىوزد ، و آن را كه سست شده است از جا مىكند ، « سپس خداوند آن را در هم مىشكند و خرد مىكند » ( * ( ثُمَّ يَجْعَلُه حُطاماً ) * ) .\r\n« آرى در اين ماجرا تذكر و يادآورى براى صاحبفكران و انديشمندان است » ( * ( إِنَّ فِي ذلِكَ لَذِكْرى لأُولِي الأَلْبابِ ) * ) .\r\nتذكرى است از نظام حساب شده و با عظمت عالم هستى و ربوبيت پروردگار در اين صحنه عظيم ، و نيز تذكرى است از پايان زندگى و خاموش شدن شعله‌هاى حيات ، و سپس مساله رستاخيز ، و تجديد حيات مردگان .\r\nاين صحنه گر چه در عالم گياهان است ، ولى به انسانها هشدار مىدهد كه همانند آن در عمر و حيات شما تكرار مىشود ، ممكن است مدت آن متفاوت باشد ، اما اصول آن يكى است تولد ، نشاط و جوانى ، و بعد پژمردگى و پيرى و سرانجام مرگ ! به دنبال اين درس بزرگ توحيد و معاد به مقايسه اى در ميان مؤمن و كافر پرداخته تا اين حقيقت را روشن سازد كه قرآن و وحى آسمانى نيز همچون دانه‌هاى باران است كه بر سرزمين دلها نازل مىشود ، همانگونه كه تنها زمينهاى آماده از قطرات حياتبخش باران منتفع مىشود تنها دلهايى از آيات الهى بهره مىگيرد كه در سايه لطف او و خودسازى آمادگى و گسترش پيدا كرده است ، مىفرمايد : « آيا كسى كه خدا سينه اش را براى پذيرش اسلام گشاده ساخته ، و بر فراز مركبى از نور الهى قرار گرفته ، همچون سنگدلان بىنورى است كه هدايت الهى به قلبشان راه نيافته است » ؟ ! ( * ( أَ فَمَنْ شَرَحَ اللَّه صَدْرَه لِلإِسْلامِ فَهُوَ عَلى نُورٍ\r\n","description":"","footnote":"","page_name":" 424 ","page_number":424},
  {"content":"\r\n* ( مِنْ رَبِّه ) * ) ( 1 ) .\r\nسپس مىافزايد « واى بر آنها كه قلبهاى سخت و نفوذناپذيرى دارند و ذكر خدا در آن اثر نمىگذارد » ( * ( فَوَيْلٌ لِلْقاسِيَةِ قُلُوبُهُمْ مِنْ ذِكْرِ اللَّه ) * ) .\r\nنه مواعظ سودمند در آن مؤثر است ، نه انذار و بشارت ، نه آيات تكاندهنده قرآن آن را به حركت در مىآورد ، نه باران حياتبخش وحى گلهاى تقوى و فضيلت را در آن مىروياند ، خلاصه « نه طراوتى نه برگى نه گلى نه سايه دارند » ! .\r\nآرى « آنها در ضلال مبين و گمراهى آشكارند » ( * ( أُولئِكَ فِي ضَلالٍ مُبِينٍ ) * ) .\r\n« قاسيه » از ماده « قسوة » به معنى خشونت و سختى و نفوذناپذيرى است ، لذا سنگهاى خشن را « قاسى » مىگويند ، و از همين رو به دلهايى كه در برابر نور حق و هدايت انعطافى از خود نشان نمىدهد ، و نرم و تسليم نمىگردد ، و نور هدايت در آن نفوذ نمىكند « قلبهاى قاسيه » يا قساوتمند گفته مىشود ، و در فارسى از آن به سنگدلى تعبير مىكنيم .\r\nبه هر حال اين تعبير در مقابل « شرح صدر » و گشادگى سينه و فراخى روح قرار گرفته ، چرا كه گستردگى كنايه از آمادگى براى پذيرش است ، يك بيابان و خانه گسترده و وسيع آماده پذيرش انسانهاى بيشترى است ، و يك سينه فراخ و روح گشاده آماده پذيرش حقايق فزونترى مىباشد .\r\nدر روايتى مىخوانيم كه « ابن مسعود » مىگويد از پيامبر اسلام ص از تفسير اين آيه سؤال كرديم * ( أَ فَمَنْ شَرَحَ اللَّه صَدْرَه لِلإِسْلامِ فَهُوَ عَلى نُورٍ مِنْ رَبِّه ) * :\r\nچگونه انسان شرح صدر پيدا مىكند ؟\r\nفرمود : « اذا دخل النور فى القلب انشرح و انفتح » : « هنگامى كه نور\r\n\r\n","description":"","footnote":"\r\n( 1 ) اين آيه محذوفى دارد كه به قرينه جمله بعد روشن مىشود و در تقدير چنين است :\r\n« ا فمن شرح اللَّه صدره للاسلام فهو على نور من ربه كمن هو قاسى القلب لا يهتدى بنور » .\r\n","page_name":" 425 ","page_number":425},
  {"content":"\r\nبه قلب انسان داخل شد گسترده و باز مىگردد » ! عرض كرديم اى رسول خدا نشانه آن چيست ؟\r\nفرمود :\r\nالانابة الى دار الخلود ، و التجافى عن دار الغرور ، و الاستعداد للموت قبل نزوله\r\n: « نشانه آن توجه به سراى جاويد ، و جدا شدن از سراى غرور ، و آماده گشتن براى استقبال از مرگ پيش از نزول آن است » ( 1 ) .\r\nدر تفسير على بن ابراهيم مىخوانيم كه جمله « * ( أَ فَمَنْ شَرَحَ اللَّه صَدْرَه لِلإِسْلامِ ) * » در باره امير مؤمنان على ع نازل شده ، و در بعضى از تفاسير آمده است كه جمله * ( فَوَيْلٌ لِلْقاسِيَةِ قُلُوبُهُمْ ) * در باره « ابو لهب و فرزندانش » مىباشد ( 2 ) .\r\nروشن است كه اين شان نزولها در حقيقت از باب تطبيق مفهوم كلى بر مصداقهاى واضح آن است .\r\nجالب توجه اينكه در جمله « * ( فَهُوَ عَلى نُورٍ مِنْ رَبِّه ) * » نور و روشنايى به منزله مركبى ذكر شده كه مؤمنان بر آن سوار مىشوند ، سرعت سيرش عجيب ، و مسيرش روشن ، و قدرت جولانش همه جهان را فرا مىگيرد .\r\n\r\nنكته : عوامل « شرح صدر » و « قساوت قلب »\r\nانسانها در پذيرش حق و درك مطالب و خودجوشى يكسان نيستند ، بعضى با يك اشاره لطيف يا يك كلام كوتاه حقيقت را به خوبى درك مىكنند ، يك تذكر آنها را بيدار مىسازد ، و يك موعظه و اندرز در روح آنها طوفانى به پا مىكند .\r\n\r\n","description":"","footnote":"\r\n( 1 ) تفسير « قرطبى » جلد 8 صفحه 5691 ( تفسير سوره زمر ذيل آيات مورد بحث ) اين حديث با تفاوت مختصرى از « روضة الواعظين » شيخ مفيد نيز نقل شده است .\r\n( 2 ) تفسير « صافى » ذيل آيات مورد بحث .\r\n","page_name":" 426 ","page_number":426},
  {"content":"\r\nدر حالى كه بعضى ديگر شديدترين خطابه‌ها و گوياترين دلائل و نيرومندترين اندرز و مواعظ در وجودشان كمترين اثرى نمىگذارد ، و اين مساله ساده اى نيست .\r\nچه تعبير جالبى دارد قرآن در اين زمينه كه بعضى را صاحب شرح صدر و گستردگى روح و بعضى را داراى تنگى و ضيق صدر معرفى مىكند چنان كه در آيه 125 سوره انعام مىگويد : « فَمَنْ يُرِدِ اللَّه أَنْ يَهْدِيَه يَشْرَحْ صَدْرَه لِلإِسْلامِ وَمَنْ يُرِدْ أَنْ يُضِلَّه يَجْعَلْ صَدْرَه ضَيِّقاً حَرَجاً كَأَنَّما يَصَّعَّدُ فِي السَّماءِ » : « آن كس را كه خدا مىخواهد هدايتش كند سينه اش را براى اسلام گشاده مىسازد ، و آن كس را كه بخواهد گمراه نمايد سينه اش را چنان تنگ مىكند كه گويى مىخواهد به آسمان بالا رود » ! اين موضوعى است كه با مطالعه حالات افراد كاملا مشخص است ، بعضى آن چنان روحشان باز و گشاده است كه هر قدر از حقايق در آن وارد شود به راحتى پذيرا مىشود ، اما بعضى به عكس آن چنان روح و فكرشان محدود است كه گويى هيچ جايى براى هيچ حقيقتى در آن نيست ، گويى مغزشان را در يك محفظه با ديوارهاى نيرومند آهنى قرار داده‌اند .\r\nالبته هر يك از اين دو عواملى دارد :\r\nمطالعات پىگير و مستمر و ارتباط مداوم با دانشمندان و علماى صالح ، خودسازى و تهذيب نفس ، پرهيز از گناه و مخصوصا غذاى حرام ، و ياد خدا كردن از عوامل شرح صدر است .\r\nبر عكس جهل و گناه و لجاجت و جدال و مراء و همنشينى با بدان و فاجران و مجرمان و دنياپرستى و هواپرستى باعث تنگى روح و قساوت قلب مىشود .\r\nو اينكه قرآن مىگويد : آن كس را كه خدا بخواهد هدايت كند شرح صدر مىدهد ، يا اگر خدا بخواهد گمراه سازد ضيق صدر مىدهد ، اين « خواستن »\r\n","description":"","footnote":"","page_name":" 427 ","page_number":427},
  {"content":"\r\nو « نخواستن » بىدليل نيست ، سرچشمه‌هاى آن از خود ما شروع مىشود .\r\nدر حديثى از امام صادق ع مىخوانيم :\r\nاوحى اللَّه عز و جل الى موسى يا موسى لا تفرح بكثرة المال ، و لا تدع ذكرى على كل حال ، فان كثرة المال تنسى الذنوب ، و ان ترك ذكرى يقسى القلوب\r\n: « خداوند متعال به موسى ع وحى فرستاد كه اى موسى ! از فزونى اموال خوشحال مباش ، و ياد مرا در هيچ حال ترك مكن ، چرا كه فزونى مال » غالبا موجب فراموش كردن گناهان است ، و ترك ياد من قلب را سخت مىكند « ! ( 1 ) .\r\nدر حديث ديگرى از امير مؤمنان ع آمده است :\r\nما جفت الدموع الا لقسوة القلوب ، و ما قست القلوب الا لكثرة الذنوب !\r\n: « اشكها خشك نمىشوند مگر به خاطر سختى دلها و دلها سخت و سنگين نمىشود مگر به خاطر فزونى گناه » ! ( 2 ) .\r\nدر حديث ديگرى آمده است كه از جمله پيامهاى پروردگار به موسى ع اين بود :\r\nيا موسى لا تطول فى الدنيا املك ، فيقسو قلبك ، و القاسى القلب منى بعيد\r\n: « اى موسى آرزوهايت را در دنيا دراز مكن كه قلبت سخت و انعطاف ناپذير مىشود ، و سنگدلان از من دورند » ! ( 3 ) .\r\nو بالآخره در حديث ديگرى از امير مؤمنان على ع چنين آمده است :\r\nلمتان : لمة من الشيطان و لمة من الملك ، فلمة الملك الرقة و الفهم ، و لمة الشيطان السهو و القسوة\r\n: « دو گونه القاء وجود دارد : القاى شيطانى و القاى فرشته ، القاى فرشته باعث نرمى قلب و فزونى فهم مىشود ، و القاى شيطانى موجب سهو و قساوت قلب مىگردد » ( 4 ) .\r\n\r\n","description":"","footnote":"\r\n( 1 و 2 ) بحار الانوار جلد 70 صفحه 55 ( حديث 23 و 24 ) .\r\n( 3 ) « كافى » جلد دوم « باب القسوة » حديث 1 .\r\n( 4 ) همان مدرك حديث 3 .\r\n","page_name":" 428 ","page_number":428},
  {"content":"\r\nبه هر حال براى به دست آوردن شرح صدر و رهايى از قساوت قلب بايد به درگاه خدا روى آورد تا آن نور الهى كه پيامبر وعده داده در قلب بتابد ، بايد آئينه قلب را از زنگار گناه صيقل داد و سراى دل را از زباله‌هاى هوا و هوس پاك كرد تا آماده پذيرايى محبوب گردد ، اشك ريختن از خوف خدا ، و از عشق آن محبوب بىمثال تاثير عجيبى در رقت قلب و نرمش و گسترش روح دارد ، و جمود چشم از نشانه‌هاى سنگدلى است .\r\n","description":"","footnote":"","page_name":" 429 ","page_number":429},
  {"content":"\r\n\r\n[ سوره الزمر ‹ 39 › : آيات 23 تا 26 
  ]\r\nاللَّه نَزَّلَ أَحْسَنَ الْحَدِيثِ كِتاباً مُتَشابِهاً مَثانِيَ تَقْشَعِرُّ مِنْه جُلُودُ الَّذِينَ يَخْشَوْنَ رَبَّهُمْ ثُمَّ تَلِينُ جُلُودُهُمْ وَقُلُوبُهُمْ إِلى ذِكْرِ اللَّه ذلِكَ هُدَى اللَّه يَهْدِي بِه مَنْ يَشاءُ وَمَنْ يُضْلِلِ اللَّه فَما لَه مِنْ هادٍ ‹ 23 › أَ فَمَنْ يَتَّقِي بِوَجْهِه سُوءَ الْعَذابِ يَوْمَ الْقِيامَةِ وَقِيلَ لِلظَّالِمِينَ ذُوقُوا ما كُنْتُمْ تَكْسِبُونَ ‹ 24 › كَذَّبَ الَّذِينَ مِنْ قَبْلِهِمْ فَأَتاهُمُ الْعَذابُ مِنْ حَيْثُ لا يَشْعُرُونَ ‹ 25 › فَأَذاقَهُمُ اللَّه الْخِزْيَ فِي الْحَياةِ الدُّنْيا وَلَعَذابُ الآخِرَةِ أَكْبَرُ لَوْ كانُوا يَعْلَمُونَ ‹ 26 ›\r\n\r\nترجمه :\r\n23 - خداوند بهترين سخن را نازل كرده ، كتابى كه آياتش ( از نظر لطف و زيبايى و عمق محتوا ) همانند يكديگر است ، آياتى مكرر دارد ( تكرارى شوقانگيز ) كه از\r\n","description":"","footnote":"","page_name":" 430 ","page_number":430},
  {"content":"\r\nشنيدن آياتش لرزه بر اندام كسانى كه از پروردگارشان خاشعند مىافتد ، سپس برون و درونشان نرم و متوجه ذكر خدا مىشود ، اين هدايت الهى است كه هر كس را بخواهد با آن راهنمايى مىكند ، و هر كس را خداوند گمراه سازد راهنمايى براى او نخواهد بود ! 24 - آيا كسى كه با صورت خود عذاب دردناك ( الهى ) را دور مىسازد ( همانند كسى است كه هرگز آتش دوزخ به او نمىرسد ؟ ) و به ظالمان گفته مىشود بچشيد آنچه را به دست مىآورديد .\r\n25 - كسانى كه قبل از آنها بودند نيز آيات ما را تكذيب نمودند ، و عذاب الهى از جايى كه فكر نمىكردند به سراغ آنها آمد .\r\n26 - خداوند خوارى را در زندگى اين دنيا به آنها چشانيد و عذاب آخرت شديدتر است اگر مىدانستند .\r\n\r\nشان نزول :\r\nبعضى از مفسران از « عبد اللَّه بن مسعود » نقل كرده‌اند كه روزى جمعى از صحابه پيامبر ص كه ملالت خاطرى پيدا كرده بودند عرض كردند : اى رسول خدا ! چه مىشد حديثى براى ما بيان مىكردى تا زنگار ملالت از دلهاى ما بزدايد ؟\r\nدر اينجا نخستين آيه از آيات فوق نازل شد و قرآن را به عنوان « احسن الحديث » معرفى كرد ( 1 ) .\r\n\r\nتفسير :\r\nدر آيات گذشته سخن از بندگان در ميان بود كه مطالب را مىشنوند بهترين آنها را برمىگزينند ، و نيز سخن از شرح صدر و سينه‌هاى گشاده اى مطرح بود كه آماده پذيرش كلام حق است .\r\nدر آيات مورد بحث به همين مناسبت سخن از قرآن به ميان مىآيد تا ضمن\r\n\r\n","description":"","footnote":"\r\n( 1 ) اين شان نزول با تعبيرات متفاوتى در تفسير « كشاف » ( جلد 4 صفحه 123 ) و تفسير « قرطبى » و « آلوسى » و « ابو الفتوح رازى » و غير آن ذيل آيات مورد بحث آمده است .\r\n","page_name":" 431 ","page_number":431},
  {"content":"\r\nتكميل بحثهاى گذشته حلقه‌هاى توحيد و معاد را با ذكر دلائل « نبوت » تكامل بخشد .\r\nنخست مىگويد : « خداوند بهترين حديث و نيكوترين سخن را نازل كرده است » ( * ( اللَّه نَزَّلَ أَحْسَنَ الْحَدِيثِ ) * ) .\r\nسپس به شرح مزاياى قرآن پرداخته و ضمن بيان سه توصيف امتيازات بزرگ اين كتاب آسمانى را شرح مىدهد نخست مىگويد :\r\n« كتابى است كه آياتش هماهنگ و همصدا ، و از نظر لطف و زيبايى و عمق بيان همانند يكديگر است » ( * ( كِتاباً مُتَشابِهاً ) * ) .\r\nمنظور از « متشابه » در اينجا كلامى است كه قسمتهاى مختلف آن با يكديگر همرنگ و هماهنگ مىباشد ، هيچگونه تضاد و اختلافى در ميان آن نيست ، خوب و بد ندارد ، بلكه يكى از يكى بهتر است .\r\nاين درست بر خلاف كلمات انسانها است كه هر قدر در آن دقت شود هنگامى كه گسترده و وسيع گردد خواه ناخواه اختلافات و تناقضها و تضادهايى در آن پيدا مىشود ، بعضى در اوج زيبايى است ، و بعضى كاملا عادى و معمولى ، بررسى آثار نويسندگان معروف و بزرگ اعم از نثر و نظم نيز گواه زنده اين مطلب است .\r\nاما كلام خدا قرآن مجيد اينچنين نيست ، انسجام فوق العاده و همبستگى مفاهيم و فصاحت و بلاغت بىنظيرى كه در همه آياتش حاكم است گواهى مىدهد كه از كلام انسانها نيست .\r\nسپس مىافزايد ويژگى ديگر اين كتاب اين است كه « مكرر است » ( * ( مَثانِيَ ) * ) .\r\nاين تعبير ممكن است اشاره به تكرار مباحث مختلف داستانها ، سرگذشتها ، مواعظ و اندرزها بوده باشد ، اما تكرارى كه هرگز ملالتآور نيست ، بلكه شوقانگيز است و نشاطآفرين ، و اين يكى از اصول مهم فصاحت است كه انسان به هنگام\r\n","description":"","footnote":"","page_name":" 432 ","page_number":432},
  {"content":"\r\nلزوم چيزى را براى تاثير عميق بخشيدن تكرار كند ، اما هر زمان به شكلى تازه و صورتى نو كه ملالتخيز نباشد .\r\nبعلاوه مطالب مكرر قرآن مفسر يكديگر است ، و بسيارى از مشكلات از اين طريق حل مىشود . بعضى آن را نيز اشاره به تكرار تلاوت قرآن و كهنه نشدن بر اثر تكرار تلاوت دانسته‌اند .\r\nو بعضى اشاره به تكرار نزول قرآن كه يك بار به صورت دفعى بر قلب پيامبر ص در شب قدر نازل شده ، و يك بار هم به صورت تدريجى طى 23 سال .\r\nاين احتمال نيز وجود دارد كه مراد تكرار حقيقت قرآن در هر زمان و تجلى تازه اى از غيبت از آن با گذشت سال و ماه است .\r\nاز ميان اين تفسيرها تفسير اول مناسبتر به نظر مىرسد ، هر چند تضادى در ميان آنها نيست و جمع همه آنها ممكن است ( 1 ) .\r\nبعد از اين توصيف به آخرين ويژگى قرآن در اين بحث يعنى مساله نفوذ عميق و فوق العاده آن پرداخته ، مىگويد : « از شنيدن آيات اين قرآن لرزه بر اندام خاشعان از پروردگار مىافتد ( و مو بر تنشان راست مىشود ) سپس پوست و قلبشان ، برون و درونشان نرم و آماده پذيرش ذكر خدا مىگردد ، و آرام و مطمئن مىشود » ( * ( تَقْشَعِرُّ مِنْه جُلُودُ الَّذِينَ يَخْشَوْنَ رَبَّهُمْ ثُمَّ تَلِينُ جُلُودُهُمْ وَقُلُوبُهُمْ إِلى ذِكْرِ اللَّه ) * ) .\r\nچه ترسيم جالب و زيبايى از نفوذ عجيب آيات قرآن در دلهاى آماده ، نخست در آن خوف و ترسى ايجاد مىكند ، خوفى كه مايه بيدارى و آغاز حركت است ،\r\n\r\n","description":"","footnote":"\r\n( 1 ) « مثانى » چنان كه زمخشرى در « كشاف » آورده ممكن است جمع « مثنى » ( بر وزن مصلى ) به معنى مكرر بوده باشد ، و يا جمع « مثنى » ( بر وزن مبنا ) از تثنيه به معنى تكرار گرفته شده است ( كشاف جلد 4 صفحه 123 ) .\r\n","page_name":" 433 ","page_number":433},
  {"content":"\r\nو ترسى كه انسان را متوجه مسئوليتهاى مختلفش مىسازد .\r\nدر مرحله بعد حالت نرمش و پذيرش سخن حق به او مىبخشد و به دنبال آن آرامش مىيابد .\r\nاين حالت دوگانه كه مراحل مختلف و منازل « سلوك الى اللَّه » را نشان مىدهد كاملا قابل درك است ، آيات غضب و مقام انذار پيامبر ص دلها را به لرزه در مىآورد سپس آيات رحمت به آن آرامش مىدهد .\r\nانديشه در ذات حق و مساله ابديت و ازليت و نامتناهى بودن ذات پاك او انسان را در وحشت فرو مىبرد كه چگونه مىتوان او را شناخت ، اما مطالعه آثار و دلائل آن ذات مقدس در آفاق و انفس به او نرمش و آرامش مىبخشد ( 1 ) .\r\nتاريخ اسلام پر است از نشانه‌هاى نفوذ عجيب قرآن در دلهاى مؤمنان و حتى غير مؤمنان كه قلبهايى آماده داشتند ، و اين نفوذ و جذبه فوق العاده دليل روشنى است بر اينكه اين كتاب از طريق وحى نازل شده است .\r\nدر حديثى از « اسماء » نقل شده كه مىگويد : كان اصحاب النبى حق اذا قرء عليهم القرآن - كما نعتهم اللَّه - تدمع اعينهم و تقشعر جلودهم ! :\r\n« ياران پيامبر هنگامى كه قرآن بر آنها تلاوت مىشد - همانگونه كه خدا آنها را توصيف كرده است - چشمهايشان اشكبار مىگشت و لرزه بر اندامشان مىافتاد » ( 2 ) و ( 3 ) .\r\n\r\n","description":"","footnote":"\r\n( 1 ) « تقشعر » از ماده « قشعريره » است كه ارباب لغت و مفسران ، معانى مختلفى براى آن ذكر كرده‌اند كه چندان از هم دور نيست ، بعضى آن را به معنى جمع شدن پوست تن ( حالتى كه به هنگام ترس به انسان دست مىدهد ) و بعضى به معنى لرزشى كه بر اندام در اين هنگام مىافتد دانسته‌اند ، بعضى آن را به معنى راست شدن مو بر بدن مىدانند ، و در حقيقت همه اينها لازم و ملزوم يكديگر است ( به مفردات راغب ، لسان العرب ، تفسير كشاف ، تفسير روح المعانى و قرطبى مراجعه شود ) .\r\n( 2 ) تفسير « قرطبى » جلد 8 صفحه 5693 .\r\n( 3 ) در باره نفوذ فوق العاده آيات قرآن روايات متعددى در جلد سوم تفسير نمونه صفحه 3 به بعد آورده‌ايم .\r\n","page_name":" 434 ","page_number":434},
  {"content":"\r\nامير مؤمنان على ع در باره پرهيزگاران اين حقيقت را به عاليترين وجهى توصيف فرموده است آنجا كه مىگويد :\r\nاما الليل فصافون اقدامهم تالين لاجزاء القران يرتلونها ترتيلا يحزنون به انفسهم و يستثيرون به دواء دائهم ، فاذا مروا بآية فيها تشويق ركنوا اليها طمعا و تطلعت نفوسهم اليها شوقا ، و ظنوا انها نصب اعينهم ، و اذا مروا بآية فيها تخويف اصغوا اليها مسامع قلوبهم و ظنوا ان زفير جهنم و شهيقها فى اصول آذانهم :\r\n« آنها شب هنگام به پا مىخيزند ، قرآن را شمرده و با تفكر تلاوت مىكنند ، جان خويش را با آن در غمى دلپذير فرو مىبرند ، و داروى درد خود را از آن مىطلبند ، هر گاه به آيه اى كه در آن تشويق است برخورد كنند به آن دل مىبندند چشم جانشان با شوق تمام در آن خيره مىشود ، و آن را نصب العين خود مىسازند ، و هر گاه به آيه اى برسند كه در آن تخويف و انذار باشد گوش دل به آن فرا مىدهند گويى صداى ناله‌ها و به هم خوردن زبانه‌هاى آتش مهيب جهنم در گوششان طنينانداز است » .\r\nدر پايان آيه ، بعد از بيان اين اوصاف مىگويد : « در اين كتاب مايه هدايت الهى است كه هر كس را بخواهد به وسيله آن هدايت مىكند » ( * ( ذلِكَ هُدَى اللَّه يَهْدِي بِه مَنْ يَشاءُ ) * ) .\r\nدرست است كه قرآن براى هدايت همگان نازل شده اما تنها حقطلبان و حقيقتجويان و پرهيزگاران از نور هدايتش بهره مىگيرند ، و آنها كه دريچه‌هاى قلب خود را عمدا به روى آن بسته‌اند و تاريكى تعصب و لجاجت بر روح آنها حكمفرماست نه تنها بهره اى از آن نمىگيرند ، بلكه بر اثر عناد و دشمنى بر ضلالتشان افزوده مىشود ، لذا در دنبال اين سخن مىفرمايد : « و هر كس را خداوند گمراه سازد هادى و راهنمايى براى او نخواهد بود » ( * ( وَمَنْ يُضْلِلِ اللَّه فَما لَه مِنْ هادٍ ) * ) .\r\n","description":"","footnote":"","page_name":" 435 ","page_number":435},
  {"content":"\r\nضلالتى كه پايه‌هاى آن به دست خود او گذارده شده ، و زيربنايش به وسيله اعمال نادرستشان استحكام يافته ، و به همين دليل كمترين منافاتى با اصل اختيار و آزادى اراده انسانها ندارد .\r\nدر آيه بعد گروه ظالمان و مجرمان را با گروه مؤمنانى كه وضع حالشان قبلا بيان شد مقايسه مىكند ، تا در اين مقايسه واقعيتها بهتر روشن گردد ، مىفرمايد :\r\n« آيا كسى كه با صورت خود عذاب دردناك الهى را دور مىسازد همانند كسى است كه در آن روز در نهايت امنيت به سر مىبرد و هرگز آتش دوزخ به او نمىرسد » ؟ ! ( * ( أَ فَمَنْ يَتَّقِي بِوَجْهِه سُوءَ الْعَذابِ يَوْمَ الْقِيامَةِ ) * ) ( 1 ) .\r\nنكته اى كه توجه به آن در اينجا ضرورت دارد ، اين است كه مىگويد :\r\n« با صورت خود عذاب را از خويش مىراند » اين تعبير به خاطر آن است كه « وجه » ( صورت ) اشرف اعضاى انسان است ، و حواس مهم انسان ( چشم و گوش و بينى و زبان ) در آن قرار گرفته ، و اصولا شناسايى انسانها از طريق صورت انجام مىگيرد ، و روى اين جهات هنگامى كه خطرى متوجه آن مىشود دست و بازو و ساير اعضاى پيكر خود را سپر در مقابل آن قرار مىدهند تا خطر را دور سازند .\r\nاما حال ظالمان دوزخى در آن روز به گونه اى است كه بايد با صورت از خود دفاع كنند ، چرا كه دست و پاى آنها در غل و زنجير است ، چنان كه در آيه 8 سوره يس مىخوانيم : « ما در گردن آنها غلهايى قرار داديم ( كه دستهايشان نيز در وسط آن قرار دارد ) اين غلها تا چانه هايشان ادامه دارد لذا سرهاى آنها به بالا نگاه داشته شده است » .\r\nبعضى نيز گفته‌اند اين تعبير به خاطر آن است كه آنها را به صورت در آتش\r\n\r\n","description":"","footnote":"\r\n( 1 ) اين جمله داراى محذوفى است و در تقدير چنين است : « ا فمن يتقى بوجهه سوء العذاب يوم القيامة كمن هو آمن لا تمسه النار » .\r\n","page_name":" 436 ","page_number":436},
  {"content":"\r\nمىافكنند ، لذا نخستين عضوى از آنها كه به آتش مىرسد همان صورت است چنان كه در آيه 90 سوره نمل آمده : « مَنْ جاءَ بِالسَّيِّئَةِ فَكُبَّتْ وُجُوهُهُمْ فِي النَّارِ » « كسانى كه كار بدى انجام دهند به رو در آتش افكنده مىشوند » .\r\nگاه نيز گفته شده است كه اين تعبير تنها كنايه از عدم توانايى آنها بر دفاع از خويشتن در مقابل آتش دوزخ است .\r\nاين تفسيرهاى سه گانه منافاتى با هم ندارند و ممكن است در مفهوم آيه جمع باشند .\r\nسپس در پايان آيه مىافزايد : « در آن روز به ظالمان گفته مىشود : بچشيد آنچه را به دست مىآورديد » ! ( * ( وَقِيلَ لِلظَّالِمِينَ ذُوقُوا ما كُنْتُمْ تَكْسِبُونَ ) * ) .\r\nآرى فرشتگان عذاب اين واقعيت دردناك را براى آنها بيان مىكنند كه اينها همان اعمال شما است كه در كنار شما قرار گرفته ، و آزارتان مىدهد ، و اين بيان خود شكنجه روحى ديگرى براى آنها است .\r\nقابل توجه اينكه نمىگويد : كيفر اعمالتان را بچشيد ، بلكه مىگويد :\r\nاعمالتان را بچشيد ، و اين خود شاهد ديگرى بر مساله « تجسم اعمال » است .\r\nآنچه تا كنون گفته شد اشاره كوتاهى بود به عذابهاى دردناك آنان در قيامت ، آيه بعد سخن از عذاب دنياى آنها مىگويد ، مبادا تصور كنند كه در اين زندگى دنيا در امان خواهند بود ، مىفرمايد : « كسانى كه قبل از آنها بودند آيات ما را تكذيب كردند ، و عذاب الهى از جايى كه فكر نمىكردند دامانشان را گرفت » ( * ( كَذَّبَ الَّذِينَ مِنْ قَبْلِهِمْ فَأَتاهُمُ الْعَذابُ مِنْ حَيْثُ لا يَشْعُرُونَ ) * ) .\r\nاگر انسان از جايى ضربه خورد كه انتظار آن را دارد زياد دردناك نخواهد بود ، دردناكتر از آن اين است كه از جايى ضربه خورد كه انتظار آن را هرگز\r\n","description":"","footnote":"","page_name":" 437 ","page_number":437},
  {"content":"\r\nندارد ، مثلا از نزديكترين دوستانش ، از محبوبترين وسائل زندگيش ، از آبى كه مايه حيات او است ، از نسيمى كه مايه نشاط او است ، از زمين آرامى كه جايگاه استراحت و أمن و امان او محسوب مىشود .\r\nآرى نزول عذاب الهى از اين طرق بسيار دردناك است ، و اين همان است كه در باره قوم نوح و عاد و ثمود و قوم لوط و فرعون و قارون و مانند آنها مىخوانيم كه هر كدام از يكى از اين طرق كه هرگز انتظارش را نمىكشيدند گرفتار عذاب شدند .\r\nدر آخرين آيه مورد بحث نشان مىدهد كه عذاب دنيوى آنها تنها جنبه جسمانى نداشته ، بلكه كيفر روانى نيز بوده است ، مىفرمايد : « خداوند خوارى را در زندگى اين دنيا به آنها چشانيد » ( * ( فَأَذاقَهُمُ اللَّه الْخِزْيَ فِي الْحَياةِ الدُّنْيا ) * ) ( 1 ) .\r\nآرى اگر انسان گرفتار مصيبتى شود اما آبرومند و سر بلند جان بسپارد مهم نيست ، مهم آن است كه با خوارى و ذلت جان دهد ، و با بىآبرويى و رسوايى گرفتار چنگال عذاب شود .\r\n« ولى با اينهمه عذاب آخرت سختتر و شديدتر و دردناكتر است اگر مىدانستند » ( * ( وَلَعَذابُ الآخِرَةِ أَكْبَرُ لَوْ كانُوا يَعْلَمُونَ ) * ) .\r\nتعبير به « اكبر » ( بزرگتر ) كنايه از شدت و سختى عذاب است .\r\nنكته :\r\nدر ذيل اين آيات رواياتى وارد شده كه افقهاى وسيعترى از مفاهيم آيات را\r\n\r\n","description":"","footnote":"\r\n( 1 ) « خزى » به معنى خوارى و ذلت ، و نيز به معنى رسوايى و فضاحت آمده است ( به لسان العرب ماده خزى مراجعه شود ) .\r\n","page_name":" 438 ","page_number":438},
  {"content":"\r\nدر برابر ما مجسم مىكند .\r\nدر حديثى « عباس » عموى پيامبر ص از آن حضرت نقل مىكند كه فرمود :\r\nاذا اقشعر جلد العبد من خشية اللَّه تحاتت عند ذنوبه كما يتحات عن الشجرة اليابسة ورقها\r\n: « هنگامى كه بدن بنده اى از خوف خدا لرزان شود گناهش فرو مىريزد همانگونه كه برگ خشك از درختان » ( 1 ) .\r\nروشن است كسى كه از ترس الهى چنين متاثر مىشود حال توبه و انابه براى او حاصل است ، و چنين كسى مسلما مورد آمرزش پروردگار قرار مىگيرد .\r\nدر حديث ديگرى كه از « اسماء » نقل شده ، و در تفسير آيات آورديم مىخوانيم : هنگامى كه از او در باره ياران رسول خدا ص سؤال مىكنند مىگويد :\r\n« هنگامى كه قرآن را مىخواندند - همانگونه كه خداوند آنها را توصيف كرده - چشمانشان اشكبار و بدنشان لرزان مىشد » ، سپس « راوى » مىگويد از « اسماء » پرسيدم كسانى نزد ما هستند كه وقتى آيات قرآن را مىشنوند حالت غشوه به آنها دست مىدهد و مست و مدهوش مىشوند ، « اسماء » گفت : اعوذ باللَّه تعالى من الشيطان ( اين يك عمل شيطانى است ! ) ( 2 ) .\r\nاين حديث در حقيقت پاسخى است به كسانى كه دم از تصوف مىزنند و جلسات و حلقاتى تشكيل مىدهند و آيات و اذكارى مىخوانند سپس حركاتى به خود داده ، و به اصطلاح به حال وجد و سرور مىآيند و نعره مىكشند و صيحه مىزنند و خود را به حالت غشوه مىاندازند ، و شايد بعضى هم غش مىكنند ، اين گونه مسائل در حالات ياران پيامبر هرگز نقل نشده و از بدعتهاى متصوفه است .\r\n\r\n","description":"","footnote":"\r\n( 1 ) « مجمع البيان » ذيل آيات مورد بحث ، اين روايت را ابو الفتوح رازى و قرطبى نيز با مختصر تفاوتى نقل كرده‌اند .\r\n( 2 ) اين حديث را « آلوسى » در « روح المعانى » ( جلد 23 صفحه 235 ) آورده ، بعضى ديگر از مفسران نيز ذيل آيات مورد بحث نقل كرده‌اند .\r\n","page_name":" 439 ","page_number":439},
  {"content":"\r\nالبته ممكن است انسان گاهى از شدت خوف مدهوش شود ، ولى اين با كارهاى صوفيان كه جلساتى براى ذكر و ورد به شكلى كه در بالا گفتيم تشكيل مىدهند فرق بسيار دارد .\r\n","description":"","footnote":"","page_name":" 440 ","page_number":440},
  {"content":"\r\n\r\n[ سوره الزمر ‹ 39 › : آيات 27 تا 31 
  ]\r\nوَ لَقَدْ ضَرَبْنا لِلنَّاسِ فِي هذَا الْقُرْآنِ مِنْ كُلِّ مَثَلٍ لَعَلَّهُمْ يَتَذَكَّرُونَ ‹ 27 › قُرْآناً عَرَبِيًّا غَيْرَ ذِي عِوَجٍ لَعَلَّهُمْ يَتَّقُونَ ‹ 28 › ضَرَبَ اللَّه مَثَلًا رَجُلًا فِيه شُرَكاءُ مُتَشاكِسُونَ وَرَجُلًا سَلَماً لِرَجُلٍ هَلْ يَسْتَوِيانِ مَثَلًا الْحَمْدُ لِلَّه بَلْ أَكْثَرُهُمْ لا يَعْلَمُونَ ‹ 29 › إِنَّكَ مَيِّتٌ وَإِنَّهُمْ مَيِّتُونَ ‹ 30 › ثُمَّ إِنَّكُمْ يَوْمَ الْقِيامَةِ عِنْدَ رَبِّكُمْ تَخْتَصِمُونَ ‹ 31 ›\r\n\r\nترجمه :\r\n27 - ما براى مردم در اين قرآن از هر نوع مثلى زديم ، شايد متذكر شوند .\r\n28 - قرآنى است فصيح و خالى از هر گونه كجى و نادرستى شايد پرهيزگارى پيشه كنند .\r\n29 - خداوند مثالى زده است : مردى را كه مملوك شركائى است كه در باره او پيوسته به مشاجره مشغولند ، و مردى را كه تنها تسليم يك نفر است ، آيا اين دو يكسانند ؟\r\n","description":"","footnote":"","page_name":" 441 ","page_number":441},
  {"content":"\r\nحمد مخصوص خدا است ولى اكثر آنها نمىدانند .\r\n30 - تو مىميرى آنها نيز خواهند مرد ! 31 - سپس شما روز قيامت نزد پروردگارتان مخاصمه مىكنيد .\r\n\r\nتفسير : قرآنى كه هيچ كژى در آن نيست\r\nدر اين آيات هم چنان بحث از قرآن مجيد و ويژگيهاى آن است و بحثهاى گذشته را در اين زمينه تكميل مىكند .\r\nنخست از مساله جامعيت قرآن چنين سخن مىگويد : « ما براى مردم در اين قرآن از هر نوع مثلى مطرح كرديم » ( * ( وَلَقَدْ ضَرَبْنا لِلنَّاسِ فِي هذَا الْقُرْآنِ مِنْ كُلِّ مَثَلٍ ) * ) .\r\nاز سرگذشت دردناك ستمگران و سركشان پيشين ، از عواقب هولناك گناه ، از انواع پندها و اندرزها ، از اسرار خلقت و نظام آفرينش ، از احكام و قوانين متقن ، خلاصه هر چه براى هدايت انسانها لازم بود در لباس امثال براى آنها شرح داديم .\r\n« شايد متذكر شوند » و از راه خطا به صراط مستقيم باز گردند ( * ( لَعَلَّهُمْ يَتَذَكَّرُونَ ) * ) .\r\nبا توجه به اينكه « مثل » در لغت عرب هر سخنى است كه حقيقتى را مجسم سازد ، و يا چيزى را توصيف كند ، و يا چيزى را به چيز ديگر تشبيه نمايد ، اين تعبير همه حقايق و مطالب قرآن را در بر مىگيرد ، و جامعيت آن را مشخص مىكند .\r\nسپس به توصيف ديگرى از قرآن پرداخته ، مىگويد : « قرآنى است فصيح و خالى از هر گونه كجى و انحراف و تضاد و تناقض » ( * ( قُرْآناً عَرَبِيًّا غَيْرَ ذِي\r\n","description":"","footnote":"","page_name":" 442 ","page_number":442},
  {"content":"\r\n* ( عِوَجٍ ) * ) ( 1 ) .\r\nدر حقيقت در اينجا سه توصيف براى قرآن ذكر شده است :\r\nنخست تعبير « قرآنا » كه اشاره به اين حقيقت است كه اين آيات مرتبا خوانده مىشود ، در نماز و غير نماز ، در خلوت و جمع ، و در تمام طول تاريخ اسلام ، و تا پايان جهان و به اين ترتيب نور هدايتى است كه دائما مىدرخشد .\r\nديگر مساله فصاحت و شيرينى و جذابيت اين سخن الهى است كه از آن به عنوان « عربيا » تعبير شده است ، زيرا يكى از معانى عربى ، « فصيح » است ، و در اينجا منظور همين معنى است .\r\nسوم اينكه هيچگونه اعوجاج و كژى در آن راه ندارد ، آياتش هماهنگ تعبيراتش گويا ، و عباراتش مفسر يكديگر است ( 2 ) .\r\nبسيارى از ارباب لغت و اهل تفسير گفته‌اند « عوج » ( به كسر عين ) به معنى انحرافات معنوى است در حالى كه « عوج » ( به فتح عين ) به كژيهاى ظاهرى گفته مىشود ( البته تعبير اول به طور نادر در كژيهاى ظاهرى نيز به كار رفته مانند آيه 107 سوره طه : « لا تَرى فِيها عِوَجاً وَلا أَمْتاً » « در آن زمين هيچگونه كجى و بلندى نمىبينى » لذا بعضى از ارباب لغت تعبير اول را اعم دانسته‌اند ) ( 3 ) .\r\nبه هر حال ، هدف از نزول قرآن با اينهمه اوصاف اين بوده است كه « شايد آنها پرهيزگارى پيشه كنند » ( * ( لَعَلَّهُمْ يَتَّقُونَ ) * ) .\r\n\r\n","description":"","footnote":"\r\n( 1 ) « * ( قُرْآناً عَرَبِيًّا ) * » از نظر اعراب « حال » است براى « القرآن » كه قبلا ذكر شده ، اما از آنجا كه « قرآنا » جنبه وصفى ندارد بعضى آن را تمهيد براى حال كه « عربيا » است مىدانند ، و بعضى آن را به معنى « مقروا » كه معنى وصفى است گرفته‌اند ، و بعضى آن را منصوب به فعلى مقدر مىدانند .\r\n( 2 ) با توجه به اينكه « عوج » به صورت نكره در سياق نفى واقع شده و عموم را مىرساند هر نوع انحراف و كژى را از قرآن نفى مىكند .\r\n( 3 ) به « مفردات راغب » و « لسان العرب » و تفسيرهاى مختلف مراجعه شود .\r\n","page_name":" 443 ","page_number":443},
  {"content":"\r\nقابل توجه اينكه در پايان آيه قبل « * ( لَعَلَّهُمْ يَتَذَكَّرُونَ ) * » آمده بود ، و در اينجا « * ( لَعَلَّهُمْ يَتَّقُونَ ) * » چرا كه هميشه « تذكر » مقدمه اى است براى « تقوى » و « پرهيزگارى » ميوه درخت « يادآورى » است .\r\nسپس قرآن به ذكر مثالى از اين امثال پرداخته و سرنوشت موحد و مشرك را در قالب مثلى گويا و زيبا چنين ترسيم مىكند : « خداوند مثالى زده است : مردى را كه مملوك شركائى است كه پيوسته در باره او به مشاجره مشغولند » ( * ( ضَرَبَ اللَّه مَثَلًا رَجُلًا فِيه شُرَكاءُ مُتَشاكِسُونَ ) * ) ( 1 ) .\r\nبرده اى است داراى چند ارباب كه هر كدام او را به كارى دستور مىدهد ، اين مىگويد : فلان برنامه را انجام ده ، و ديگرى نهى مىكند ، او در اين ميان سرگردان و حيران است ، و در وسط اين دستورهاى ضد و نقيض متحير مانده و نميداند خود را با نواى كدامين هماهنگ سازد ؟ ! و از آن بدتر اينكه براى تامين نيازهاى زندگى اين يكى او را به ديگرى حواله مىدهد ، و آن ديگر به اين ، و از اين نظر نيز محروم و بيچاره و بىنوا و سرگردان است « و مردى را ذكر مىكند كه تنها تسليم يك نفر است » ( * ( وَرَجُلًا سَلَماً لِرَجُلٍ ) * ) .\r\nخط و برنامه او مشخص ، صاحب اختيار او معلوم است ، نه گرفتار ترديد است و نه سرگردانى ، نه تضاد و نه تناقض ، با روحى آرام گام بر مىدارد و با اطمينان خاطر به پيش مىرود ، و تحت سرپرستى كسى قرار دارد كه در همه چيز و همه حال و همه جا از او حمايت مىكند .\r\n\r\n","description":"","footnote":"\r\n( 1 ) « متشاكسون » از ماده « شكاسه » به معنى سوء خلق و دعوا و خصومت است ، بنا بر اين « متشاكس » به كسانى گفته مىشود كه با عصبانيت و بد خلقى به جر و بحث و نزاع مشغولند .\r\n","page_name":" 444 ","page_number":444},
  {"content":"\r\n« آيا اين دو يكسانند » ؟ ! ( * ( هَلْ يَسْتَوِيانِ مَثَلًا ) * ) .\r\nو اين گونه است حال « مشرك » و « موحد » : مشركان در ميان انواع تضادها و تناقضها غوطه ورند ، هر روز دل به معبودى مىبندند ، و هر زمان به اربابى رو مىآورند ، نه آرامشى ، نه اطمينانى و نه خط روشنى .\r\nاما موحدان دل در گرو عشق خدا دارند ، از تمام عالم او را برگزيده‌اند ، و در همه حال به سايه لطف او كه ما فوق همه چيز است پناه مىبرند از ما سوى اللَّه چشم برداشته و ديده به او دوخته‌اند ، خط و برنامه آنها واضح و سرنوشت و سرانجامشان روشن است .\r\nدر روايتى از على ع نقل شده كه فرمود\r\nانا ذاك الرجل السلم لرسول اللَّه ( ص )\r\n« منم آن مردى كه همواره تسليم رسول خدا ص بود » ( 1 ) .\r\nدر حديث ديگرى آمده\r\nالرجل السلم للرجل حقا على و شيعته\r\n: « مردى كه حقيقتا تسليم بود على ع و شيعه او بودند ( 2 ) .\r\nو در پايان آيه مىفرمايد : « حمد و سپاس مخصوص خداوند است » ( * ( الْحَمْدُ لِلَّه ) * ) .\r\nخداوندى كه با ذكر اين مثلهاى روشن راه را به شما نشان داده ، و دلائل واضح را براى تشخيص حق از باطل در اختيار شما قرار داده است ، خداوندى كه همه را به اخلاص دعوت مىكند و در سايه اخلاص آرامش مىبخشد ، چه نعمتى از اين بالاتر ؟ و چه شكرى و حمدى از اين لازمتر ؟\r\n« ولى اكثر آنها نمىدانند » و با وجود اين دلائل روشن به خاطر حب دنيا و شهوات سركش به حقيقت راه نمىبرند ( * ( بَلْ أَكْثَرُهُمْ لا يَعْلَمُونَ ) * ) .\r\n\r\n","description":"","footnote":"\r\n( 1 و 2 ) حديث اول را « حاكم ابو القاسم حسكانى » در « شواهد التنزيل » و حديث دوم را عياشى در تفسيرش نقل كرده ( مجمع البيان ذيل آيات مورد بحث ) .\r\n","page_name":" 445 ","page_number":445},
  {"content":"\r\nو به دنبال بحثى كه در آيات گذشته پيرامون توحيد و شرك بود در آيه بعد سخن از نتائج توحيد و شرك در صحنه قيامت مىگويد .\r\nنخست از مساله « مرگ » كه دروازه قيامت است شروع مىكند ، و عموميت قانون مرگ را نسبت به همه انسانها روشن ساخته ، مىگويد : « تو مىميرى ، و همه آنها نيز خواهند مرد » ! ( * ( إِنَّكَ مَيِّتٌ وَإِنَّهُمْ مَيِّتُونَ ) * ) ( 1 ) .\r\nآرى « مرگ » از مسائلى است كه همه انسانها در آن يكسانند ، هيچگونه استثنا و تفاوت در آن وجود ندارد ، راهى است كه همه بايد آن را سرانجام بپيمايند ، و به اصطلاح شترى است كه در خانه همه كس خوابيده است .\r\nبعضى از مفسران گفته‌اند دشمنان پيامبر ص انتظار مرگ او را مىكشيدند و خوشحال بودند كه سرانجام او خواهد مرد ! ، قرآن در اين آيه به آنها پاسخ مىگويد كه اگر پيامبر بميرد آيا شما زنده مىمانيد .\r\nدر آيه 34 سوره انبياء نيز آمده است : أَ فَإِنْ مِتَّ فَهُمُ الْخالِدُونَ « آيا اگر تو بميرى آنها زندگى جاويدان دارند » ؟\r\nسپس بحث را به دادگاه قيامت برده ، مخاصمه بندگان را در صحنه محشر مجسم مىكند ، و مىفرمايد : « سپس شما روز قيامت نزد پروردگارتان به مخاصمه برمىخيزيد » ( * ( ثُمَّ إِنَّكُمْ يَوْمَ الْقِيامَةِ عِنْدَ رَبِّكُمْ تَخْتَصِمُونَ ) * ) .\r\n« تختصمون » از ماده « اختصام » به معنى نزاع و جدال ميان دو نفر يا دو گروه است كه هر يك مىخواهد سخن ديگرى را ابطال كند ، گاه يكى بر حق است و ديگرى بر باطل و گاه ممكن است هر دو بر باطل باشند ، مانند مخاصمه\r\n\r\n","description":"","footnote":"\r\n( 1 ) البته جمله « * ( إِنَّكَ مَيِّتٌ وَإِنَّهُمْ مَيِّتُونَ ) * » در ظاهر خبر از مرده بودن همگان در حال حاضر مىدهد ، ولى به اصطلاح از قبيل « مضارع متحقق الوقوع » است كه گاه به صورت حال و گاه به صورت ماضى مطرح مىشود .\r\n","page_name":" 446 ","page_number":446},
  {"content":"\r\nاهل باطل با يكديگر در اينكه آيا اين حكم عموميت دارد يا نه ميان مفسران گفتگو است :\r\nبعضى تصور كرده‌اند كه اين « مخاصمه » ميان مسلمين و كفار است .\r\nبعضى گفته‌اند ميان مسلمانان و اهل قبله نيز ممكن است مخاصمه وجود داشته باشد ، و در اينجا از ابو سعيد خدرى حديثى نقل شده كه ما در عصر پيامبر ص هرگز فكر نمىكرديم كه ميان ما مسلمانان مخاصمه اى باشد ، مىگفتيم پروردگار ما يكى ، پيامبر ما يكى ، و دين و آئين ما يكى است ، با اينحال خصومت چگونه ممكن است ؟ تا اينكه روز صفين فرا رسيد و دو گروه كه هر دو به ظاهر مسلمان بودند ( هر چند يكى مسلم واقعى بود و ديگرى مدعى اسلام ) شمشير به روى يكديگر كشيدند ، گفتيم آرى آيه ما را هم شامل مىشود ! ( 1 ) .\r\nولى آيات بعد نشان مىدهد كه اين مخاصمه در ميان پيامبران و مؤمنان از يك سو ، و مشركان و مكذبان از سوى ديگر خواهد بود .\r\nدر تاريخ اسلام معروف است كه عمر بعد از وفات پيامبر ص مرگ آن حضرت را منكر بود ، و مىگفت ممكن نيست پيامبر ص بميرد ، او به سوى پروردگارش رفته همانگونه كه موسى بن عمران چهل شب از قوم خود غائب شد ، سپس به سوى آنها بازگشت ، و اللَّه رسول خدا نيز باز مىگردد ، همانگونه كه موسى برگشت كسانى كه گمان كنند پيامبر مرده است بايد دست و پايشان قطع شود ! اين سخن به ابو بكر رسيد به سراغ او آمد و بعضى از آيات را كه دلالت بر مرگ پيامبر داشت بر او خواند عمر خاموش شد ، و گفت به خدا سوگند اين اولين بار بود كه اين آيه را شنيدم ( 2 ) .\r\n\r\n","description":"","footnote":"\r\n( 1 ) مجمع البيان جلد 8 صفحه 497 .\r\n( 2 ) سيره ابن هشام جلد 4 صفحه 305 و 306 ( با تلخيص ) اين ماجرا در كامل ابن اثير جلد 2 صفحه 323 و 324 نيز نقل شده است .\r\n","page_name":" 447 ","page_number":447},
  {"content":"\r\n","description":"","footnote":"","page_name":" 448 ","page_number":448},
  {"content":"\r\nجزء 24 قرآن مجيد\r\n","description":"","footnote":"","page_name":" 449 ","page_number":449},
  {"content":"\r\n\r\n[ سوره الزمر ‹ 39 › : آيات 32 تا 35 
  ]\r\nفَمَنْ أَظْلَمُ مِمَّنْ كَذَبَ عَلَى اللَّه وَكَذَّبَ بِالصِّدْقِ إِذْ جاءَه أَ لَيْسَ فِي جَهَنَّمَ مَثْوىً لِلْكافِرِينَ ‹ 32 › وَالَّذِي جاءَ بِالصِّدْقِ وَصَدَّقَ بِه أُولئِكَ هُمُ الْمُتَّقُونَ ‹ 33 › لَهُمْ ما يَشاؤُنَ عِنْدَ رَبِّهِمْ ذلِكَ جَزاءُ الْمُحْسِنِينَ ‹ 34 › لِيُكَفِّرَ اللَّه عَنْهُمْ أَسْوَأَ الَّذِي عَمِلُوا وَيَجْزِيَهُمْ أَجْرَهُمْ بِأَحْسَنِ الَّذِي كانُوا يَعْمَلُونَ ‹ 35 ›\r\n\r\nترجمه :\r\n32 - ستمكارتر از كسى كه بر خدا دروغ ببندد ، و سخن صدق را كه به سراغ او آمده تكذيب كند چه كسى است ؟ ! آيا در جهنم جايگاه كافران نيست ؟\r\n33 - اما كسى كه سخن صدق بياورد و كسى كه آن را تصديق كند آنها پرهيزگارانند .\r\n34 - آنچه بخواهند نزد پروردگارشان براى آنها موجود است ، و اين است جزاى نيكوكاران .\r\n35 - تا خداوند بدترين اعمالى را كه انجام داده‌اند بيامرزد ، و آنها را به بهترين اعمالى كه انجام مىدادند پاداش دهد\r\n","description":"","footnote":"","page_name":" 450 ","page_number":450},
  {"content":"\r\n\r\nتفسير : آنها كه كلام خدا را تصديق مىكنند\r\nسخن از حضور مردم در صحنه قيامت و مخاصمه در آن دادگاه بزرگ بود ، اين آيات نيز همان بحث را ادامه مىدهد ، و مردم را به دو گروه « مكذبان » و « مصدقان » تقسيم مىكند .\r\nگروه اول داراى دو وصفند ، چنان كه مىفرمايد :\r\n« ستمكارتر از كسى كه بر خدا دروغ ببندد ، و سخن صدق و حق را كه به سراغ او مىآيد تكذيب كند چه كسى است » ؟ ! ( * ( فَمَنْ أَظْلَمُ مِمَّنْ كَذَبَ عَلَى اللَّه وَكَذَّبَ بِالصِّدْقِ إِذْ جاءَه ) * ) .\r\nافراد بىايمان و مشرك بسيار دروغ بر خدا مىبستند ، گاه فرشتگان را دختران او مىخواندند ، گاه عيسى را پسر او مىگفتند ، گاه بتها را شفيعان درگاه او مىدانستند ، و گاه احكام دروغينى در زمينه حلال و حرام جعل مىكردند و به او نسبت مىدادند ، و مانند اينها .\r\nو اما سخن صدقى كه به سراغ آنها آمد و تكذيب كردند همان وحى آسمانى قرآن مجيد بود .\r\nو در پايان آيه در يك جمله كوتاه كيفر اين گونه افراد را چنين بيان مىكند :\r\n« آيا در جهنم جايگاه كافران نيست » ؟ ! ( * ( أَ لَيْسَ فِي جَهَنَّمَ مَثْوىً لِلْكافِرِينَ ) * ) ( 1 ) .\r\nهنگامى كه نام « جهنم » برده مىشود بقيه عذابهاى دردناك نيز در آن خلاصه شده است .\r\nدر باره گروه دوم نيز دو توصيف ذكر كرده ، مىفرمايد : « و كسى كه\r\n\r\n","description":"","footnote":"\r\n( 1 ) « مثوى » از ماده « ثواء » به معنى اقامت توام با استمرار است ، بنا بر اين « مثوى » در اينجا به معنى جايگاه هميشگى و دائمى است .\r\n","page_name":" 451 ","page_number":451},
  {"content":"\r\nسخن صدق و حق را بياورد ، و كسى كه آن را تصديق كند پرهيزكاران واقعى آنها هستند « ( * ( وَالَّذِي جاءَ بِالصِّدْقِ وَصَدَّقَ بِه أُولئِكَ هُمُ الْمُتَّقُونَ ) * ) .\r\nدر بعضى از روايات كه از منابع اهل بيت ع نقل شده « * ( وَالَّذِي جاءَ بِالصِّدْقِ ) * » به پيامبر ص تفسير گرديده ، و جمله « * ( وَصَدَّقَ بِه ) * » به على ع تفسير شده است ( 1 ) ولى البته منظور از آن بيان مصداقهاى روشن مىباشد ، زيرا جمله « * ( أُولئِكَ هُمُ الْمُتَّقُونَ ) * » ( آنها پرهيزگارانند ) دليل بر عموميت آيه است .\r\nاز اينجا روشن مىشود كه تفسير آيه فوق به شخص پيامبر ص كه هم آورنده وحى بود و هم تصديق كننده آن نيز بايد از قبيل بيان مصداق باشد نه بيان تمام مفهوم آيه .\r\nلذا گروهى از مفسران جمله « * ( وَالَّذِي جاءَ بِالصِّدْقِ ) * » را به تمام پيامبران تفسير كرده‌اند و جمله « * ( صَدَّقَ بِه ) * » را به پيروان راستين آنها كه مجموع پرهيزگاران جهان را تشكيل مىدهند .\r\nتفسير جالب ديگرى در مورد آيه وجود دارد كه از همه گسترده تر و جامعتر است ، هر چند كمتر مورد توجه مفسران واقع شده ، ولى با ظاهر آيات هماهنگتر مىباشد ، و آن اينكه : « * ( الَّذِي جاءَ بِالصِّدْقِ ) * » منحصر به پيامآوران وحى نيست بلكه تمام كسانى را كه مبلغ مكتب آنها و مروج سخنان حق و صدق بوده‌اند در اين صف قرار دارند ، و در اين صورت هيچ مانعى ندارد كه هر دو جمله بر يك گروه منطبق شود ( همانگونه كه ظاهر تعبير آيه است ، چرا كه « و الذى » تنها يك بار ذكر شده ) .\r\nبه اين ترتيب سخن از كسانى است كه هم آورنده صدقند و هم عمل كننده به آن ، سخن از آنها است كه مكتب وحى و سخن حق پروردگار را در عالم نشر داده ، و خود به آن مؤمن هستند و عمل مىكنند ، اعم از پيامبران و امامان معصوم\r\n\r\n","description":"","footnote":"\r\n( 1 ) « مجمع البيان » ذيل آيات مورد بحث .\r\n","page_name":" 452 ","page_number":452},
  {"content":"\r\nو تبيينكنندگان مكتب آنها .\r\nجالب اين كه بجاى « وحى » تعبير به « صدق » مىكند ، اشاره به اينكه تنها سخنى كه هيچگونه احتمال دروغ و خلاف در آن نيست سخنى است كه از طريق وحى از ناحيه پروردگار نازل مىگردد ، و تقوا و پرهيزگارى تنها در سايه تعليمات مكتب انبياء و تصديق آن در درون جانها شكوفا مىشود .\r\nدر آيه بعد سه پاداش بزرگ براى اين گروه بيان مىدارد :\r\nنخست مىفرمايد : « آنچه بخواهند نزد پروردگارشان براى آنها موجود است و اين است جزاى نيكوكاران » ( * ( لَهُمْ ما يَشاؤُنَ عِنْدَ رَبِّهِمْ ذلِكَ جَزاءُ الْمُحْسِنِينَ ) * ) .\r\nگستردگى مفهوم اين آيه به قدرى است كه تمام مواهب معنوى و نعمتهاى مادى را شامل مىشود ، آنچه در تصور و وهم ما بگنجد يا نگنجد ؟ .\r\nبعضى در اينجا سؤالى مطرح كرده‌اند كه آيا اگر آنها تقاضاى مقامات انبياء و اولياء برتر از خود را بكنند نيز به آنها داده شود ؟ .\r\nغافل از اين كه بهشتيان چون چشم حقيقتبين دارند هرگز به فكر چيزى كه بر خلاف حق و عدالت و بر خلاف اصل توازن « شايستگيها » و « پاداشها » است نمىافتند .\r\nبه تعبير ديگر امكان ندارد افرادى كه در درجات متفاوت در ايمان و عمل هستند جزاى مشابهى داشته باشند ، بهشتيان چگونه آرزوى محال مىكنند ؟ ، و در عين حال آنها از نظر روحى چنان هستند كه به آنچه دارند راضيند و هيچگونه حسد و رشك بر وجود آنان حاكم نيست .\r\nمىدانيم پاداشهاى آخرت و حتى تفضلهاى الهى بر اساس شايستگىهايى است كه انسان در اين دنيا كسب مىكند ، كسى كه مىداند ايمان و عملش در اين دنيا در سرحد ايمان و عمل ديگران نبوده هرگز آرزوى مقام آنها را نخواهد كرد ،\r\n","description":"","footnote":"","page_name":" 453 ","page_number":453},
  {"content":"\r\nچرا كه يك آرزوى غير منطقى است .\r\nتعبير « * ( عِنْدَ رَبِّهِمْ ) * » ( نزد پروردگارشان ) بيان نهايت لطف الهى در باره آنها است گويى هميشه ميهمان او هستند و هر چه بخواهند نزد او دارند .\r\nتعبير « * ( ذلِكَ جَزاءُ الْمُحْسِنِينَ ) * » ( اين است پاداش نيكوكاران ) و به اصطلاح استفاده از اسم ظاهر بجاى ضمير اشاره به اين است كه علت اصلى اين پاداشها همان احسان و نيكوكارى آنها است .\r\nدومين و سومين پاداش به آنان را به اين صورت بيان مىكند : « آنها مىخواهند خداوند بدترين اعمالى را كه انجام داده‌اند بيامرزد ، و جبران كند ، آنها را به بهترين اعمالى كه انجام مىدادند پاداش دهد » ( * ( لِيُكَفِّرَ اللَّه عَنْهُمْ أَسْوَأَ الَّذِي عَمِلُوا وَيَجْزِيَهُمْ أَجْرَهُمْ بِأَحْسَنِ الَّذِي كانُوا يَعْمَلُونَ ) * ) ( 1 ) .\r\nچه تعبير جالبى ؟ از يك سو اين تقاضا را دارند كه بدترين اعمالشان در سايه لطف الهى پوشانده شود ، و با آب توبه اين لكه‌ها از دامانشان پاك گردد ، و از سوى ديگر تقاضايشان اين است كه خداوند بهترين اعمالشان را معيار پاداش قرار دهد و همه اعمال آنها را به حساب آن بپذيرد ! و خداوند نيز با تعبيرى كه در اين آيات بيان فرموده درخواست آنان را پذيرفته است ، بدترين را مىبخشد ، و بهترين را معيار پاداش قرار مىدهد .\r\nبديهى است هنگامى كه لغزشهاى بزرگتر مشمول عفو الهى گردد بقيه بطريق\r\n\r\n","description":"","footnote":"\r\n( 1 ) در اينكه « * ( لِيُكَفِّرَ اللَّه عَنْهُمْ ) * » متعلق به چيست ؟ احتمالات فراوانى داده‌اند اما آنچه از نظر معنى مناسبتر به نظر مىرسد اين است كه متعلق به فعل « احسنوا » بوده باشد كه از كلمه « المحسنين » فهميده مىشود ، و در تقدير چنين است : « ذلك جزاء المحسنين احسنوا ليكفر اللَّه عنهم . . . » آرى آنها به سراغ نيكىها رفتند تا خداوند لغزشهاى آنها را ببخشد و بهترين پاداشها را به آنها بدهد .\r\n","page_name":" 454 ","page_number":454},
  {"content":"\r\nاولى مشمول خواهد بود ، عمده اين است كه نگرانى انسان بيشتر از لغزشهاى بزرگ است و به همين جهت مؤمنان بيشتر در فكر آن هستند .\r\nدر اينجا اين سؤال پيش مىآيد كه مگر در آيات قبل سخن از پيامبران و پيروان آنها نبود ؟ چگونه آنها لغزشهاى بزرگ دارند ؟\r\nپاسخ اين سؤال با توجه به يك نكته روشن مىشود ، و آن اينكه : هنگامى كه فعلى به گروهى نسبت داده مىشود مفهومش اين نيست كه همه آنها مرتكب آن شده‌اند ، بلكه كافى است گروهى از ميان آنها آن را انجام داده باشند ، مثلا مىگوئيم : بنى عباس بر مسند خلافت پيامبر ص به ناحق تكيه زدند ، مفهومش اين نيست كه همه آنها به خلافت رسيده باشند بلكه كافى است گروهى از آنها چنين باشند .\r\nدر آيه فوق نيز از مجموعه پيامآوران وحى و پيروان مكتب آنها بعضى لغزشهايى داشته‌اند كه خداوند بخاطر اعمال نيكشان از آنها مىگذرد .\r\nبه هر حال ذكر « غفران و آمرزش » قبل از پاداش ، بخاطر آن است كه نخست بايد شستشويى كنند و پاك شوند ، و آن گه بر بساط قرب خدا قدم نهند ، نخست بايد از عذاب الهى آسوده خاطر گردند تا نعمتهاى بهشتى بر آنها گوارا شود .\r\n\r\nنكته : نخستين صديق كه بود ؟\r\nبسيارى از مفسران اسلام اعم از شيعه و اهل سنت اين روايت را در تفسير آيه « * ( وَالَّذِي جاءَ بِالصِّدْقِ وَصَدَّقَ بِه ) * » نقل كرده‌اند كه منظور از « * ( الَّذِي جاءَ بِالصِّدْقِ ) * » پيامبر ص است و منظور از « * ( صَدَّقَ بِه ) * » على ع مىباشد .\r\nمفسر بزرگ اسلام طبرسى در « مجمع البيان » و « ابو الفتوح رازى » در تفسير « روح الجنان » آن را از ائمه اهل بيت نقل كرده اند\r\n","description":"","footnote":"","page_name":" 455 ","page_number":455},
  {"content":"\r\nاما جمعى از علما و مفسران اهل سنت آن را از « ابو هريره » از پيغمبر گرامى اسلام ص يا از طرق ديگر روايت كرده‌اند از جمله :\r\n« علامه ابن مغازلى » در « مناقب » ، « علامه گنجى » در « كفاية الطالب » « قرطبى » مفسر معروف در تفسيرش ، « علامه سيوطى » در « در المنثور » و همچنين « آلوسى » در روح المعانى ( 1 ) .\r\nهمانگونه كه قبلا نيز اشاره كرديم اين گونه تفسيرها براى بيان روشنترين مصداقها است ، و بدون شك على ع در ميان پيروان و تصديقكنندگان پيامبر اسلام ص در صف مقدم جاى دارد و نخستين « صديق » او است .\r\nاحدى از علماى اسلام منكر اين واقعيت نيست كه على ع از ميان مردان نخستين كسى بود كه پيامبر ص را تصديق كرد .\r\nتنها خرده گيرى كه از ناحيه بعضى شده اين است كه مىگويند او در زمانى ايمان آورد كه 10 يا 12 ساله بود و اسلام او در آن زمان رسميت نداشت ! ولى اين سخن بسيار عجيب به نظر مىرسد ، زيرا چگونه چنين چيزى صحيح است با اينكه پيامبر ص اسلام او را پذيرفت ، و او را « وزير » و « وصى » خود خطاب كرد ، و در كلمات پيامبر ص كرارا از او به عنوان « اول المؤمنين » - يا - « اولكم اسلاما » ياد شده است كه ما مدارك آن را از كتب دانشمندان اهل سنت در جلد هشتم همين تفسير ذيل آيه 10 سوره توبه ( صفحه 103 به بعد ) مشروحا آورديم .\r\n\r\n","description":"","footnote":"\r\n( 1 ) براى توضيح بيشتر به « احقاق الحق » جلد سوم صفحه 177 به بعد و « المراجعات » صفحه 64 ( مراجعه 12 ) مراجعه شود .\r\n","page_name":" 456 ","page_number":456},
  {"content":"\r\n\r\n[ سوره الزمر ‹ 39 › : آيات 36 تا 37 
  ]\r\nأَ لَيْسَ اللَّه بِكافٍ عَبْدَه وَيُخَوِّفُونَكَ بِالَّذِينَ مِنْ دُونِه وَمَنْ يُضْلِلِ اللَّه فَما لَه مِنْ هادٍ ‹ 36 › وَمَنْ يَهْدِ اللَّه فَما لَه مِنْ مُضِلٍّ أَ لَيْسَ اللَّه بِعَزِيزٍ ذِي انْتِقامٍ ‹ 37 ›\r\n\r\nترجمه :\r\n36 - آيا خداوند براى ( نجات و حفظ ) بنده اش كافى نيست ؟ اما آنها تو را از غير او مىترسانند ، و هر كس را خداوند گمراه كند هيچ هدايت كننده اى ندارد .\r\n37 - و هر كس را خدا هدايت كند هيچ گمراه كننده اى نخواهد داشت ، آيا خداوند قادر و صاحب انتقام نيست ؟ !\r\n\r\nشان نزول :\r\nبسيارى از مفسران نقل كرده‌اند كه بتپرستان مكه پيامبر ص را از خشم و غضب بتها بر حذر مىداشتند ، و مىگفتند : از آنها بدگويى مكن ، و بر خلاف آنها اقدام منما كه تو را ديوانه مىكنند و آزار مىرسانند ! ( آيه فوق نازل شد و به آنها پاسخ گفت ) ( 1 ) .\r\nبعضى نيز نقل كرده‌اند هنگامى كه « خالد » به فرمان پيامبر ص مامور شكستن بت معروف « عزى » شد ، مشركان گفتند : اى خالد ! بترس كه خشم اين بت شديد است ! ( و تو را بيچاره مىكند ) خالد با تبرى كه در دست داشت محكم بر بينى آن بت كوبيد و آن را در هم شكست و گفت : كفرا لك يا عزى ،\r\n\r\n","description":"","footnote":"\r\n( 1 ) تفسير « كشاف » و « مجمع البيان » و « ابو الفتوح رازى » و « فى ظلال » ( با تفاوتهايى در تعبير ) .\r\n","page_name":" 457 ","page_number":457},
  {"content":"\r\nلا سبحانك - سبحان من اهانك ، انى رأيت اللَّه قد اهانك ! : « ناسپاسى بر تو باد اى عزى ! هرگز منزه نيستى ، منزه كسى است كه تو را موهون ساخته ! من ديدم خداوند تو را موهون ساخته است » ( 1 ) .\r\nولى داستان خالد كه قاعدتا بعد از فتح مكه بوده نمىتواند از قبيل شان نزول باشد چرا كه تمام سوره « زمر » مكى است ، بنا بر اين ممكن است از قبيل تطبيق بوده باشد .\r\n\r\nتفسير : « خدا » كافى است !\r\nبه دنبال تهديدهايى كه خداوند در آيات گذشته نسبت به مشركان بيان فرمود ، و وعده هايى كه به پيامبرش داده است در نخستين آيه مورد بحث سخن از تهديدهاى كفار به ميان مىآورد و مىگويد : « آيا خداوند براى نجات و حفظ بنده اش در برابر دشمنان كافى نيست ؟ اما آنها تو را به غير او تهديد مىكنند و از غير او مىترسانند » ( * ( أَ لَيْسَ اللَّه بِكافٍ عَبْدَه وَيُخَوِّفُونَكَ بِالَّذِينَ مِنْ دُونِه ) * ) .\r\nخداوندى كه قدرتش برتر از همه قدرتها است و از نيازها و مشكلات بندگانش به خوبى آگاه است و نسبت به آنها نهايت لطف و مرحمت را دارد چگونه ممكن است بندگان با ايمانش را در برابر طوفان حوادث و موج عداوت دشمنان تنها بگذارد ؟ هنگامى كه او پشتيبان بنده اش باشد :\r\n\r\nاگر تيغ عالم بجنبد ز جاى\r\nنبرد رگى چون نخواهد خداى !\r\n\r\nو هنگامى كه بخواهد كسى را يارى كند :\r\n\r\n","description":"","footnote":"\r\n( 1 ) « مجمع البيان » ذيل آيات مورد بحث ( در « كشاف » و « قرطبى » نيز اين روايت به طور مختصرترى آمده است ) .\r\n","page_name":" 458 ","page_number":458},
  {"content":"\r\n\r\nهزار دشمنم ار مىكنند قصد هلاك\r\nگرم تو دوستى از دشمنان ندارم باك !\r\n\r\nچه رسد به بتها كه موجوداتى بىارزش و بىخاصيتند .\r\nگر چه شان نزول آيه طبق روايتى كه گفته شد در مورد تخويف و تهديد به خشم بتها است ، ولى مفهوم آيه چنان وسيع و گسترده است كه هر نوع تهديد به غير اللَّه را شامل مىشود ، و به هر حال اين آيه نويدى است براى همه پويندگان راه حق و مؤمنان راستين مخصوصا در محيطهايى كه در اقليت قرار دارند و از هر سو مورد تهديدند .\r\nاين آيه به آنها دلگرمى و ثبات قدم مىبخشد ، روح آنها را سرشار از نشاط و گامهايشان را استوار مىسازد ، و اثرات روانى زيانبار تهديدهاى دشمنان را خنثى مىكند ، آرى هنگامى كه خدا با ما است از غير او وحشتى نداريم ، و اگر از او بيگانه و جدا شويم همه چيز براى ما وحشتناك است .\r\nدر دنباله اين آيه و آيه بعد اشاره به مساله « هدايت » و « ضلالت » و تقسيم مردم به دو گروه « گمراه » و « هدايت يافته » و اينكه همه اينها از ناحيه خدا است مىكند ، تا روشن شود تمامى بندگان نيازمند درگاه اويند ، و بىخواست او چيزى در عالم رخ نمىدهد ، مىفرمايد : « كسى را كه خداوند گمراه كند هيچ هدايت كننده اى ندارد » ( * ( وَمَنْ يُضْلِلِ اللَّه فَما لَه مِنْ هادٍ ) * ) .\r\n« و هر كس را خدا هدايت كند هيچكس نمىتواند او را گمراه سازد » .\r\n( * ( وَمَنْ يَهْدِ اللَّه فَما لَه مِنْ مُضِلٍّ ) * ) .\r\nبديهى است نه آن ضلالت بىدليل است ، و نه اين هدايت بىحساب ، بلكه هر يك تداومى است بر خواست خود انسان و تلاش او ، آن كس كه در طريق گمراهى قدم مىگذارد و با تمام توان براى خاموش كردن نور حق تلاش مىكند ، هيچ فرصتى را براى اغفال ديگران از دست نمىدهد ، و سر تا پا غرق گناه و عصيان\r\n","description":"","footnote":"","page_name":" 459 ","page_number":459},
  {"content":"\r\nاست بديهى است خداوند او را گمراه مىسازد ، نه تنها توفيقش را از او بر مىگيرد بلكه نيروى درك و تشخيص او را از كار مىاندازد ، بر دل او مهر مىنهد و بر چشمانش پرده مىافكند كه اين نتيجه اعمالى است كه انجام مىدهد اما كسانى كه با خلوص نيت ، قصد « سير الى اللَّه » را دارند و اسباب آن را فراهم ساخته و گامهاى نخستين را برداشته‌اند نور هدايت الهى به كمكشان مىشتابد و فرشتگان حق به يارى آنها مىآيند ، وسوسه‌هاى شياطين را از قلوبشان مىزدايند ، اراده آنها را نيرومند ، و گامهايشان را استوار مىدارند ، و در لغزشگاهها دست لطف الهى زير بازوى آنها را مىگيرد .\r\nاينها مسائلى است كه آيات فراوانى از قرآن مجيد شاهد و گواه آن است ، و چه بيخبرند كسانى كه رابطه اين گونه آيات را از آيات ديگر قرآن بريده و آن را گواه بر مكتب جبر گرفته‌اند ، گويى نمىدانند كه آيات قرآن يكديگر را تفسير مىكنند .\r\nبلكه در ذيل همين آيه مورد بحث شاهد گويايى بر اين معنى است ، چرا كه مىفرمايد : « آيا خداوند قادر و صاحب انتقام نيست » ؟ ( * ( أَ لَيْسَ اللَّه بِعَزِيزٍ ذِي انْتِقامٍ ) * ) .\r\nمىدانيم انتقام از ناحيه خداوند به معنى مجازات در برابر اعمال خلافى است كه انجام شده ، اين نشان مىدهد كه اضلال او جنبه مجازات دارد ، و عكس العمل اعمال خود انسانها است ، و طبعا هدايت او نيز جنبه پاداش و عكس العمل اعمال خالص و پاك و مجاهده در طريق « اللَّه » دارد ( 1 ) .\r\n\r\n","description":"","footnote":"\r\n( 1 ) راغب در مفردات مىگويد كه « نقمت » به معنى « عقوبت » و كيفر است .\r\n","page_name":" 460 ","page_number":460},
  {"content":"\r\n\r\nنكته :\r\n\r\nهدايت و ضلالت از سوى خدا است\r\nهدايت در لغت به معنى دلالت و راهنمايى توأم با لطف و دقت است ( 1 ) و آن را به دو شعبه تقسيم كرده‌اند : « ارائه طريق » و « ايصال به مطلوب » و به تعبير ديگر « هدايت تشريعى » و « هدايت تكوينى » ( 2 ) .\r\nتوضيح اينكه : گاه انسان راه را به كسى كه طالب آن است با دقت تمام و لطف و عنايت نشان مىدهد ، اما پيمودن راه و رسيدن به مقصود بر عهده خود او است .\r\nولى گاه دست طالبان را مىگيرد و علاوه بر ارائه طريق او را به مقصد مىرساند .\r\nبه تعبير ديگر در مرحله اول تنها به بيان قانون پرداخته ، شرائط پيمودن راه و رسيدن به مقصد را بيان مىكند ، ولى در مرحله دوم علاوه بر اين ، وسائل سفر را فراهم مىسازد ، موانع را بر طرف ، و مشكلات را حل ، و مسافران اين راه را تا مقصد همراهى و حمايت و حفاظت مىكند .\r\nالبته نقطه مقابل آن « اضلال » است .\r\nيك نگاه اجمالى به آيات قرآن به خوبى روشن مىسازد كه قرآن هدايت و ضلالت را فعل خدا مىشمرد ، و هر دو را به او نسبت مىدهد ، و اگر بخواهيم همه آياتى را كه در اين زمينه سخن مىگويند بشمريم سخن به درازا مىكشد همين قدر كافى است كه در آيه 213 سوره بقره مىخوانيم\r\n\r\n","description":"","footnote":"\r\n( 1 ) مفردات ماده « هدى » .\r\n( 2 ) دقت فرمائيد كه هدايت تكوينى در اينجا به معنى وسيعى گرفته شده كه هر گونه هدايتى را جز از طريق بيان قوانين و ارائه طريق شامل مىشود .\r\n","page_name":" 461 ","page_number":461},
  {"content":"\r\nوَ اللَّه يَهْدِي مَنْ يَشاءُ إِلى صِراطٍ مُسْتَقِيمٍ : « خداوند هر كس را بخواهد به راه راست هدايت مىكند » .\r\nو در آيه 93 سوره نحل آمده است : وَلكِنْ يُضِلُّ مَنْ يَشاءُ وَيَهْدِي مَنْ يَشاءُ :\r\n« ولى او هر كس را بخواهد هدايت مىكند و هر كس را بخواهد گمراه » .\r\nشبيه اين تعبير در مورد هدايت و ضلالت و يا يكى از اين دو در آيات زيادى از قرآن مجيد به چشم مىخورد ( 1 ) .\r\nاز اين بالاتر در بعضى از آيات صريحا هدايت را از پيامبر اسلام ص نفى كرده ، به خدا نسبت مىدهد ، چنان كه در آيه 56 سوره قصص مىخوانيم : إِنَّكَ لا تَهْدِي مَنْ أَحْبَبْتَ وَلكِنَّ اللَّه يَهْدِي مَنْ يَشاءُ : « تو هر كس را دوست دارى هدايت نمىكنى ، ولى خدا هر كس را بخواهد هدايت مىكند » ! و در آيه 272 سوره بقره مىخوانيم : لَيْسَ عَلَيْكَ هُداهُمْ وَلكِنَّ اللَّه يَهْدِي مَنْ يَشاءُ :\r\n« هدايت آنها بر تو نيست ، ولى خدا هر كس را به خواهد هدايت مىكند » .\r\nمطالعه سطحى اين آيات و عدم درك معنى عميق آنها سبب شده است كه گروهى در تفسير آنها به « ضلالت » بيفتند ، و از طريق « هدايت » منحرف شوند ، و زير آوارهاى مكتب « جبر » مدفون گردند ، حتى بعضى از مفسران معروف از اين آفت مصون نمانده ، و در اين پرتگاه هولناك سقوط كرده‌اند ، تا آنجا كه هدايت و ضلالت را در تمام مراحل ، جبرى دانسته ، و عجب اينكه چون تضاد اين عقيده با مساله عدالت و حكمت خداوند روشن بوده ترجيح داده‌اند كه اصل عدالت را منكر شوند ، تا اينكه خطاى خود را اصلاح كنند ، اصولا اگر ما قائل به اصل جبر باشيم مفهومى براى تكليف و مسئوليت و ارسال رسولان و انزال كتب آسمانى باقى نخواهد ماند .\r\n\r\n","description":"","footnote":"\r\n( 1 ) به عنوان نمونه آيات فاطر 8 - زمر 23 - مدثر 31 - بقره 272 - انعام 88 - يونس 25 - رعد 27 - ابراهيم 4 را مىتوان نام برد .\r\n","page_name":" 462 ","page_number":462},
  {"content":"\r\nاما آنها كه طرفدار مكتب اختيارند و معتقدند هيچ عقل سليمى نمىتواند اين سخن را پذيرا شود كه خدا گروهى را مجبور به پيمودن طريق ضلالت كند و بعد آنها را به خاطر اين كار اجبارى كيفر دهد ، و يا گروهى را به اجبار هدايت كند و بعد بىجهت به آنها جز او پاداش ارزانى دارد ، و امتيازى براى آنها به خاطر كارى كه خودشان انجام نداده‌اند بر ديگران قائل شود ، آنها طرق ديگرى براى تفسير اين آيات انتخاب كرده‌اند كه مهمترين آنها طرق زير است :\r\n1 - منظور از هدايت الهى هدايت تشريعى است كه از طريق وحى و كتب آسمانى و ارسال پيامبران و اوصياى آنها ، و همچنين درك عقل و و جدان صورت گرفته است ، اما پيمودن راه در تمام مراحل بر عهده خود انسان است .\r\nالبته اين تفسير با بسيارى از آيات هدايت سازگار است ، ولى بسيارى ديگر از آنها را نمىتوان از اين طريق تفسير نمود ، چرا كه صراحت در « هدايت تكوينى » و « ايصال به مطلوب » دارد ، مانند آيه 56 سوره قصص كه مىفرمايد « تو هر كس را دوست دارى هدايت نمىكنى ، ولى خدا هر كس را بخواهد هدايت مىكند » زيرا مىدانيم هدايت تشريعى و ارائه طريق ، وظيفه اصلى پيامبران است .\r\n2 - جمعى ديگر از مفسران هدايت و ضلالت را در آنجا كه جنبه تكوينى دارد به مساله پاداش و كيفر ، و رساندن به طريق بهشت و دوزخ تفسير كرده‌اند ، و گفته‌اند خداوند نيكوكاران را به راه بهشت هدايت مىكند و بدكاران را از آن گمراه مىسازد .\r\nالبته اين معنى صحيح است ولى فقط در مورد بعضى از آيات اما در مورد آيات ديگر با مطلق بودن كلمه هدايت و ضلالت و عدم قيد و شرط در آن سازگار نيست .\r\n3 - جمعى ديگر گفته‌اند منظور از هدايت فراهم ساختن اسباب و مقدمات\r\n","description":"","footnote":"","page_name":" 463 ","page_number":463},
  {"content":"\r\nبراى رسيدن به مقصود است و منظور از ضلالت عدم تهيه آنها يا حذف آن است كه بعضى از آن به « توفيق » و « سلب توفيق » تعبير كرده‌اند ، زيرا توفيق همان فراهم ساختن مقدمات براى وصول به مقصود است ، و سلب توفيق از ميان بردن آنها است .\r\nبنا بر اين هدايت الهى به اين نيست كه خداوند اجبارا انسانها را به مقصد برساند ، بلكه به اين است كه وسائل آن را در اختيار قرار دهد ، فى المثل وجود مربى خوب ، محيط تربيتى سالم ، دوستان و معاشران صالح ، و مانند آن همه از مقدمات است ، ولى با وجود همه اينها انسان را مجبور به طى طريق هدايت نمىكند بلكه مىتواند به همه آنها پشت كرده و راه ضلالت را پيش گيرد .\r\nاما جاى اين سؤال در اين تفسير باقى است كه چرا اين توفيقات شامل حال گروهى مىشود در حالى كه گروه ديگرى از آن محروم مىگردند .\r\nطرفداران اين تفسير بايد با توجه به حكيمانه بودن افعال خدا دلائلى براى اين تفاوت ذكر كنند ، مثلا بگويند انجام عمل خير سبب توفيق الهى مىگردد ، و انجام اعمال شر توفيق را از آدمى سلب مىكند .\r\nبه هر حال اين تفسير خوبى است ولى مطلب باز هم از آن عميقتر است .\r\n4 - دقيقترين تفسيرى كه با همه آيات هدايت و ضلالت سازگار است و همه آنها را به خوبى تفسير مىكند بىآنكه كمترين خلاف ظاهرى در آن باشد اين است كه بگوئيم :\r\nهدايت تشريعى به معنى ارائه طريق جنبه عمومى و همگانى دارد و هيچ قيد و شرطى در آن نيست ، چنان كه در آيه 3 سوره دهر آمده إِنَّا هَدَيْناه السَّبِيلَ إِمَّا شاكِراً وَإِمَّا كَفُوراً : « ما راه را به انسان نشان داديم خواه شكرگزارى كند يا كفران » و در آيه 52 شورى مىخوانيم : وَإِنَّكَ لَتَهْدِي إِلى صِراطٍ مُسْتَقِيمٍ :\r\n« تو همه انسانها را به صراط مستقيم دعوت مىكنى » ، بديهى است دعوت پيامبر\r\n","description":"","footnote":"","page_name":" 464 ","page_number":464},
  {"content":"\r\nمظهر دعوت خدا است چرا كه هر چه او دارد از خدا دارد .\r\nو در باره جمعى از منحرفان و مشركان در آيه 23 سوره نجم آمده است وَلَقَدْ جاءَهُمْ مِنْ رَبِّهِمُ الْهُدى « هدايت الهى از سوى پروردگار به سراغ آنها آمد » .\r\nاما هدايت تكوينى به معنى ايصال به مطلوب و گرفتن دست بندگان و گذراندن آنها از تمام پيچ و خمهاى راه ، و حفظ و حمايت از آنها تا رساندن به ساحل نجات كه موضوع بحث بسيارى ديگر از آيات قرآن است هرگز بىقيد و شرط نمىباشد ، اين هدايت مخصوص گروهى است كه اوصاف آنها در قرآن بيان شده ، و اضلال كه نقطه مقابل آن است نيز مخصوص گروهى است كه اوصاف آنان نيز بيان گشته .\r\nگر چه بعضى از آيات مطلق است ولى بسيارى ديگر از آيات قيد و شرط آن را دقيقا بيان كرده ، و هنگامى كه اين آيات « مطلق » و « مقيد » را كنار هم مىچينيم مطلب كاملا روشن مىشود و هيچ ابهام و ترديدى در معنى آيات باقى نمىماند ، و نه تنها با مساله اختيار و آزادى اراده انسان مخالف نيست ، بلكه دقيقا آن را تاكيد مىكند .\r\n\r\nاكنون به توضيح زير توجه نمائيد :\r\nقرآن مجيد در يك جا مىگويد : يُضِلُّ بِه كَثِيراً وَيَهْدِي بِه كَثِيراً وَما يُضِلُّ بِه إِلَّا الْفاسِقِينَ : « به وسيله آن ضرب المثل ، گروهى را گمراه و گروهى را هدايت مىكند ، اما جز فاسقان را گمراه نمىسازد » ( بقره 26 ) .\r\nدر اينجا سرچشمه ضلالت ، فسق و خروج از اطاعت و فرمان الهى شمرده شده .\r\nدر جاى ديگر مىگويد : وَاللَّه لا يَهْدِي الْقَوْمَ الظَّالِمِينَ : « خداوند قوم ستمگر را هدايت نمىكند » ( بقره 258 ) .\r\nدر اينجا تكيه روى مساله ظلم شده و آن را زمينه ساز ضلالت معرفى كرده\r\n","description":"","footnote":"","page_name":" 465 ","page_number":465},
  {"content":"\r\nاست در جاى ديگر مىخوانيم : وَاللَّه لا يَهْدِي الْقَوْمَ الْكافِرِينَ : « خداوند قوم كافر را هدايت نمىكند » ( بقره - 264 ) .\r\nدر اينجا كفر به عنوان زمينه ساز گمراهى ذكر شده .\r\nباز در آيه ديگر مىخوانيم : إِنَّ اللَّه لا يَهْدِي مَنْ هُوَ كاذِبٌ كَفَّارٌ : « خداوند هدايت نمىكند كسى كه دروغگو و كفران كننده است » ( زمر - 3 ) .\r\nدر اينجا نيز دروغگويى و كفران را مقدمه ضلالت شمرده است .\r\nو در جاى ديگر آمده : إِنَّ اللَّه لا يَهْدِي مَنْ هُوَ مُسْرِفٌ كَذَّابٌ : « خداوند هدايت نمىكند كسى كه اسرافكار و بسيار دروغگو است ( غافر - 28 ) .\r\nيعنى اسراف و دروغگويى عامل گمراهى است .\r\nالبته آنچه در اينجا آورديم قسمتى از آيات قرآن در اين زمينه است ، بعضى از اين آيات با همين مفاهيم كرارا در سوره‌هاى مختلف آمده .\r\nنتيجه اينكه قرآن ضلالت الهى را مخصوص كسانى مىشمرد كه داراى اين اوصافند : « كفر » ، « ظلم » ، « فسق » ، « دروغ » ، « اسراف » و « كفران » .\r\nآيا كسانى كه داراى اين اوصافند شايسته ضلالت و گمراهى نيستند ؟ ! و به تعبير ديگر كسى كه مرتكب اين امور مىشود آيا ظلمت و حجاب قلب او را فرا نمىگيرد ؟ ! باز به عبارت روشنتر اين اعمال و صفات آثارى دارد كه خواه ناخواه دامن انسان را مىگيرد ، پرده بر چشم و گوش و عقل او مىافكند ، و او را به ضلالت مىكشاند ، و از آنجا كه خاصيت همه اشياء و تاثير همه اسباب به فرمان خداوند است ، مىتوان اضلال را در تمام اين موارد به خدا نسبت داد ، اما اين نسبت عين اختيار بندگان و آزادى اراده آنها است .\r\nاين در زمينه مساله ضلالت ، و اما در مورد « هدايت » نيز شرائط و اوصافى\r\n","description":"","footnote":"","page_name":" 466 ","page_number":466},
  {"content":"\r\nدر قرآن بيان شده كه نشان مىدهد آن هم بدون علت ، و بر خلاف حكمت الهى نيست .\r\nقسمتى از اوصافى كه استحقاق هدايت مىآورد و لطف الهى را جلب ، در آيات زير آمده .\r\nدر يك جا مىخوانيم : يَهْدِي بِه اللَّه مَنِ اتَّبَعَ رِضْوانَه سُبُلَ السَّلامِ وَيُخْرِجُهُمْ مِنَ الظُّلُماتِ إِلَى النُّورِ بِإِذْنِه وَيَهْدِيهِمْ إِلى صِراطٍ مُسْتَقِيمٍ :\r\n« خداوند بوسيله قرآن كسانى را كه از رضا و خشنودى او پيروى مىكنند به راههاى سلامت ، هدايت مىكند ، و از تاريكيها به فرمانش به سوى روشنايى مىبرد ، و آنها را به راه راست رهبرى مىنمايد » ( مائده 16 ) .\r\nدر اينجا پيروى فرمان خدا ، و جلب خشنودى او ، زمينه ساز هدايت الهى شمرده شده است .\r\nدر جاى ديگر مىخوانيم : إِنَّ اللَّه يُضِلُّ مَنْ يَشاءُ وَيَهْدِي إِلَيْه مَنْ أَنابَ :\r\n« خداوند هر كس را بخواهد گمراه مىسازد ، و هر كس را كه بازگشت به سوى او كند هدايت مىنمايد » ( رعد 27 ) .\r\nدر اينجا نيز « توبه و انابه » عامل استحقاق هدايت شمرده شده است .\r\nدر آيه ديگر مىفرمايد : وَالَّذِينَ جاهَدُوا فِينا لَنَهْدِيَنَّهُمْ سُبُلَنا :\r\n« كسانى كه در راه ما جهاد كنند آنان را به راههاى خود هدايت مىكنيم » ( عنكبوت 69 ) .\r\nدر اينجا « جهاد » آن هم « جهاد مخلصانه و در راه خدا » به عنوان شرط اصلى هدايت ذكر شده است .\r\nو بالآخره در آيه ديگر مىخوانيم : وَالَّذِينَ اهْتَدَوْا زادَهُمْ هُدىً :\r\n« كسانى كه گامهاى نخستين هدايت را برداشته‌اند خداوند بر هدايتشان مىافزايد » ( سوره محمد ص 17 ) .\r\n","description":"","footnote":"","page_name":" 467 ","page_number":467},
  {"content":"\r\nدر اينجا پيمودن مقدارى از راه هدايت به عنوان شرطى براى ادامه اين راه به لطف خداوند ذكر شده .\r\nنتيجه اينكه تا از سوى بندگان توبه و انابه اى نباشد ، تا پيرو فرمان او نباشند تا جهاد و تلاش و كوششى صورت نگيرد ، و تا گامهاى نخستين را در مسير حق برندارند ، لطف الهى شامل حال آنان نمىشود ، دست آنان را نمىگيرد و ايصال به مطلوب نمىكند .\r\nآيا شمول هدايت نسبت به كسانى كه داراى اين اوصافند بيحساب است و يا دليل بر جبرى بودن هدايت محسوب مىشود .\r\nملاحظه مىكنيد آيات قرآن در اين زمينه بسيار روشن و گويا است ، منتهى كسانى كه نتوانسته يا نخواسته‌اند جمعبندى صحيحى از آيات هدايت و ضلالت كنند گرفتار چنان اشتباه خطرناكى شده‌اند ، و « چون نديدند حقيقت ، ره افسانه زدند » بايد گفت زمينه اين « ضلالت » را نيز خودشان فراهم ساخته‌اند ! به هر حال مشيت الهى كه در آيات هدايت و ضلالت روى آن تكيه شده ، هرگز به معنى مشيت بىدليل و خالى از حكمت نيست ، بلكه در هر مورد شرائط خاصى دارد كه آن را هماهنگ با حكيم بودن او مىكند .\r\n\r\nتكيه بر لطف خدا\r\nانسان چون پر كاهى در برابر تندباد حوادث قرار دارد ، و هر زمان به سويى پرتاب مىشود ، ممكن است اين پر كاه به برگى يا شاخه شكسته اى اتصال پيدا كند ، ولى تندباد هر دو را با خود مىبرد ، و حتى اگر پنجه بر درختى بيفكند گاهى طوفان درخت را نيز از ريشه بر مىكند ، اما اگر به كوهى عظيم بپيوندد هيچ طوفانى نمىتواند او را از جا حركت دهد .\r\nاين كوه همان ايمان به خدا است و بقيه تكيه بر غير او است ، و به همين\r\n","description":"","footnote":"","page_name":" 468 ","page_number":468},
  {"content":"\r\nدليل در آيات فوق مىگويد : « * ( أَ لَيْسَ اللَّه بِكافٍ عَبْدَه ) * » : « آيا خداوند براى حمايت از بنده اش كافى نيست » ؟ ! توجه و ايمان به محتواى اين آيه شجاعت و اعتماد به نفس فوق العاده اى به انسان مىبخشد خاطرش را آرام و مطمئن مىسازد تا در برابر حوادث سخت همچون كوه مقاومت كند ، از انبوه دشمنان نهراسد ، از كمى همراهان وحشت نكند ، و بحرانهاى شديد آرامش روح او را بر هم نزند ، چنان كه در حديث آمده است :\r\nالمؤمن كالجبل الراسخ لا تحركه العواصف\r\n: « مؤمن همچون كوه محكم و پابرجا است ، و طوفانها او را حركت نمىدهند » .\r\n","description":"","footnote":"","page_name":" 469 ","page_number":469},
  {"content":"\r\n\r\n[ سوره الزمر ‹ 39 › : آيات 38 تا 40 
  ]\r\nوَ لَئِنْ سَأَلْتَهُمْ مَنْ خَلَقَ السَّماواتِ وَالأَرْضَ لَيَقُولُنَّ اللَّه قُلْ أَ فَرَأَيْتُمْ ما تَدْعُونَ مِنْ دُونِ اللَّه إِنْ أَرادَنِيَ اللَّه بِضُرٍّ هَلْ هُنَّ كاشِفاتُ ضُرِّه أَوْ أَرادَنِي بِرَحْمَةٍ هَلْ هُنَّ مُمْسِكاتُ رَحْمَتِه قُلْ حَسْبِيَ اللَّه عَلَيْه يَتَوَكَّلُ الْمُتَوَكِّلُونَ ‹ 38 › قُلْ يا قَوْمِ اعْمَلُوا عَلى مَكانَتِكُمْ إِنِّي عامِلٌ فَسَوْفَ تَعْلَمُونَ ‹ 39 › مَنْ يَأْتِيه عَذابٌ يُخْزِيه وَيَحِلُّ عَلَيْه عَذابٌ مُقِيمٌ ‹ 40 ›\r\n\r\nترجمه :\r\n38 - و اگر از آنها بپرسى چه كسى آسمانها و زمين را آفريده ؟ حتما مىگويند : خدا ، بگو آيا هيچ در باره معبودانى كه غير از خدا مىخوانيد انديشه مىكنيد كه اگر خدا زيانى براى من بخواهد آيا آنها مىتوانند آن را بر طرف سازند ؟ و يا اگر رحمتى براى من اراده كند آيا آنها توانايى دارند جلو رحمت او را بگيرند ؟\r\nبگو : خدا مرا كافى است ، و همه متوكلان بايد بر او توكل كنند .\r\n39 - بگو اى قوم من ! شما هر چه در توان داريد انجام دهيد ، من نيز به وظيفه خود عمل مىكنم ، اما به زودى خواهيد دانست . . .\r\n40 - چه كسى عذاب خواركننده دنيا به سراغش مىآيد ، و ( سپس ) عذاب جاويدان ( آخرت ) بر او وارد مىگردد .\r\n","description":"","footnote":"","page_name":" 470 ","page_number":470},
  {"content":"\r\n\r\nتفسير : آيا معبودان شما توانايى بر حل مشكلى دارند ؟\r\nاز آنجا كه در آيات پيشين سخن از عقيده انحرافى مشركان و عواقب شوم آن بود ، در آيات مورد بحث از دلائل توحيد سخن مىگويد تا بحث گذشته را با ذكر دليل تكميل كند ، و نيز در آيات گذشته سخن از اين بود كه حمايت خداوند به تنهايى كافى است اين مساله نيز با ذكر دليل در آيات مورد بحث دنبال شده است .\r\nنخست مىفرمايد : « اگر از آنها سؤال كنى چه كسى آسمانها و زمين را آفريده ؟\r\nمسلما مىگويند خدا « ( * ( وَلَئِنْ سَأَلْتَهُمْ مَنْ خَلَقَ السَّماواتِ وَالأَرْضَ لَيَقُولُنَّ اللَّه ) * ) .\r\nچرا كه هيچ و جدان و خردى نمىپذيرد كه اين عالم وسيع و پهناور با آن همه عظمت ، مخلوق موجودى زمينى باشد تا چه رسد به بتهاى بىروح و فاقد عقل و شعور ، و به اين ترتيب قرآن آنها را به داورى عقل و حكم و جدان و فطرت مىبرد ، تا نخستين پايه توحيد را كه مساله خالقيت آسمان و زمين است در قلوب آنها محكم كند .\r\nدر مرحله بعد سخن از مساله سود و زيان و تاثير در منافع و مضار انسان به ميان مىآورد ، تا ثابت كند بتها هيچ نقشى در اين زمينه ندارند ، مىافزايد :\r\n« به آنها بگو آيا هيچ در باره معبودانى غير خدا مىخوانيد انديشه مىكنيد كه اگر خدا زيانى براى من بخواهد آيا آنها مىتوانند آن را بر طرف سازند ؟ و يا اگر رحمتى براى من اراده كند آيا آنها توانايى دارند جلو رحمت او را بگيرند » ؟ ! ( * ( قُلْ أَ فَرَأَيْتُمْ ما تَدْعُونَ مِنْ دُونِ اللَّه إِنْ أَرادَنِيَ اللَّه بِضُرٍّ هَلْ هُنَّ كاشِفاتُ ضُرِّه أَوْ أَرادَنِي بِرَحْمَةٍ هَلْ هُنَّ مُمْسِكاتُ رَحْمَتِه ) * ) ( 1 ) .\r\n\r\n","description":"","footnote":"\r\n( 1 ) مفسران و ارباب لغت معمولا جمله « ا فرأيتم » را به « اخبرونى » تفسير مىكنند ، در حالى كه هيچ مانعى ندارد كه رؤيت در اينجا به معنى اصلى خود يعنى ديدن با چشم يا قلب تفسير كنيم ، بنا بر اين مىتوان آن را در فارسى به « آيا مشاهده كرديد » يا « آيا دانستيد » معنى كرد .\r\n","page_name":" 471 ","page_number":471},
  {"content":"\r\nاكنون كه نه « خالقيت » از آن آنها است و نه « قدرت بر سود و زيانى » دارند پرستش آنها چه معنى دارد ؟ چرا مبدء جهان آفرينش و مالك هر سود و زيان را رها كنيد و دست بدامن اين موجودات بىخاصيت و بىشعور بزنيد ؟ حتى اگر معبودان شعورى داشته باشند همچون جن و فرشتگان كه از سوى جمعى از بتپرستان مورد پرستش واقع شده‌اند باز هم نه خالقند و نه مالك سود و زيان .\r\nاينجا است كه به عنوان يك نتيجه گيرى كلى و نهايى مىفرمايد : « بگو :\r\nخدا براى من كافى است ، و متوكلان بايد همه بر او توكل كنند « ( * ( قُلْ حَسْبِيَ اللَّه عَلَيْه يَتَوَكَّلُ الْمُتَوَكِّلُونَ ) * ) .\r\nاين سخن كه مشركان خالقيت آسمان و زمين را مخصوص خداوند مىدانستند كرارا در آيات قرآن آمده است ( 1 ) .\r\nاين امر نشان مىدهد كه مطلب نزد آنها كاملا مسلم بوده است ، و اين خود بهترين سندى است بر ابطال شرك چرا كه « توحيد خالقيت و مالكيت و ربوبيت » عالم هستى خود بهترين دليل بر « توحيد عبوديت » است ، و نتيجه آن توكل بر ذات پاك خدا و چشم بر گرفتن از غير او است .\r\nو اگر مىبينيم در برخورد ابراهيم بتشكن با نمرود طاغى او ادعاى ربوبيت عالم هستى مىكند و مرگ و حيات مردم را به دست خود مىداند سپس در برابر پيشنهاد ابراهيم ع كه اگر راست مىگويى خورشيد را از مغرب طالع كن مبهوت و خاموش مىشود ، اين طرز عقيده در ميان بتپرستان نادر است ، و تنها از مغز ناتوان پرغرور و بىشعورى همچون نمرود ممكن است برخيزد .\r\nقابل توجه اينكه ضميرى كه به معبودهاى دروغين آنها در اين آيه برگشته همچنين صيغه‌هاى جمع همه جا به صورت جمع مؤنث است ( هن - كاشفات - ممسكات ) .\r\n\r\n","description":"","footnote":"\r\n( 1 ) عنكبوت 61 و 63 ، لقمان 31 ، زخرف 9 و 87 .\r\n","page_name":" 472 ","page_number":472},
  {"content":"\r\nاين به خاطر آن است كه « اولا » بتهاى بزرگ معروف عرب نام مؤنث داشته‌اند ( لات - منات و عزى ) « ثانيا » چون آنها معتقد به ضعف و ناتوانى جنس مؤنث بودند ، خداوند با اين بيان مىخواهد ناتوانى بتها را طبق اعتقاد خودشان مجسم سازد ، « ثالثا » چون در ميان بتها موجودات بىروح فراوان بوده و صيغه جمع مؤنث گاه براى موجودات بيجان نيز به كار مىرفته ، لذا در آيه مورد بحث از آن استفاده شده است .\r\nاين نكته نيز قابل توجه است كه جمله « * ( عَلَيْه يَتَوَكَّلُ الْمُتَوَكِّلُونَ ) * » بخاطر مقدم شدن « عليه » معنى حصر را مىرساند ، يعنى متوكلان « تنها » بر او تكيه مىكنند .\r\nدر آيه بعد آنهايى را كه در برابر منطق عقل و و جدان تسليم نيستند با يك تهديد الهى و مؤثر مخاطب ساخته مىفرمايد : به آنها « بگو اى قوم من ! شما بر موضع خود باشيد و هر چه در توان داريد انجام دهيد ، من نيز به وظيفه خود عمل مىكنم ، اما به زودى خواهيد دانست » ( * ( قُلْ يا قَوْمِ اعْمَلُوا عَلى مَكانَتِكُمْ إِنِّي عامِلٌ فَسَوْفَ تَعْلَمُونَ ) * ) ( 1 ) .\r\n\r\n","description":"","footnote":"\r\n( 1 ) در اينكه « مكانة » از چه ماده اى است ؟ و چه معنى دارد ؟ غالب مفسران و ارباب لغت آن را به معنى محل و جايگاه و منزلت و از ماده « كون » دانسته‌اند ، ولى تصريح مىكنند چون واژه مكان زياد به اين صورت استعمال شده تصور شده « ميم » در آن اصلى است ، و لذا جمع مكسر آن را « امكنه » آورده‌اند ، ولى در « لسان العرب » اين احتمال نيز داده شده كه از ماده « مكنة » و « تمكن » بوده باشد كه به معنى توانايى و قدرت است ، به هر حال در صورت اول مفهوم آيه اين مىشود كه شما بر موضع خود باشيد و در صورت دوم معنى اين مىشود كه هر چه در توان داريد انجام دهيد .\r\n","page_name":" 473 ","page_number":473},
  {"content":"\r\nخواهيد دانست چه كسى عذاب خواركننده دنيا به سراغش خواهد آمد و رسوا خواهد شد ، و به دنبال آن عذاب جاويدان آخرت بر او وارد مىگردد « ( * ( مَنْ يَأْتِيه عَذابٌ يُخْزِيه وَيَحِلُّ عَلَيْه عَذابٌ مُقِيمٌ ) * ) .\r\nو به اين ترتيب آخرين سخن را به آنها مىگويد كه يا تسليم منطق عقل و خرد شويد و به نداى و جدان گوش فرا دهيد و يا در انتظار دو عذاب دردناك باشيد : عذابى در دنيا كه باعث خوارى و رسوايى است ، و عذابى در آخرت كه جاودانى و هميشگى است ، و اينها همان عذابهايى است كه با دست خود فراهم كرده‌ايد ، و آتشى است كه هيزم آن را خودتان جمع كرده و افروخته‌ايد .\r\n","description":"","footnote":"","page_name":" 474 ","page_number":474},
  {"content":"\r\n\r\n[ سوره الزمر ‹ 39 › : آيات 41 تا 44 
  ]\r\nإِنَّا أَنْزَلْنا عَلَيْكَ الْكِتابَ لِلنَّاسِ بِالْحَقِّ فَمَنِ اهْتَدى فَلِنَفْسِه وَمَنْ ضَلَّ فَإِنَّما يَضِلُّ عَلَيْها وَما أَنْتَ عَلَيْهِمْ بِوَكِيلٍ ‹ 41 › اللَّه يَتَوَفَّى الأَنْفُسَ حِينَ مَوْتِها وَالَّتِي لَمْ تَمُتْ فِي مَنامِها فَيُمْسِكُ الَّتِي قَضى عَلَيْهَا الْمَوْتَ وَيُرْسِلُ الأُخْرى إِلى أَجَلٍ مُسَمًّى إِنَّ فِي ذلِكَ لآياتٍ لِقَوْمٍ يَتَفَكَّرُونَ ‹ 42 › أَمِ اتَّخَذُوا مِنْ دُونِ اللَّه شُفَعاءَ قُلْ أَ وَلَوْ كانُوا لا يَمْلِكُونَ شَيْئاً وَلا يَعْقِلُونَ ‹ 43 › قُلْ لِلَّه الشَّفاعَةُ جَمِيعاً لَه مُلْكُ السَّماواتِ وَالأَرْضِ ثُمَّ إِلَيْه تُرْجَعُونَ ‹ 44 ›\r\n\r\nترجمه :\r\n41 - ما اين كتاب آسمانى را براى مردم به حق بر تو نازل كرديم ، هر كس هدايت را پذيرد به نفع خود او است ، و هر كس گمراهى را برگزيند تنها به زيان خود او\r\n","description":"","footnote":"","page_name":" 475 ","page_number":475},
  {"content":"\r\nخواهد بود ، و تو مامور اجبار آنها به هدايت نيستى ! 42 - خداوند ارواح را به هنگام « مرگ » قبض مىكند ، و ارواحى را كه نمرده‌اند نيز به هنگام « خواب » مىگيرد ، سپس ارواح كسانى را كه فرمان مرگ آنها را صادر كرده نگهميدارد ، و ارواح ديگرى را ( كه بايد زنده بمانند ) باز مىگرداند تا سرآمد معينى ، در اين امر نشانه‌هاى روشنى است براى كسانى كه تفكر مىكنند .\r\n43 - بگو تمام شفاعت از آن خدا است ، زيرا حاكميت آسمانها و زمين از آن او است و سپس همه به سوى او باز مىگرديد .\r\n\r\nتفسير : خداوند ارواح را به هنگام مرگ و خواب مىگيرد\r\nبعد از ذكر دلائل توحيد ، و بيان سرگذشت مشركان و موحدان ، در نخستين آيه مورد بحث اين حقيقت را توضيح مىدهد كه پذيرش و عدم پذيرش شما سود و زيانش متوجه خودتان است ، و اگر پيامبر ص در اين زمينه اصرار مىورزد نه بخاطر نفعى است كه عائد او شود ، بلكه صرفا انجام وظيفه الهى است ، مىفرمايد :\r\n« ما اين كتاب آسمانى را به حق براى مردم بر تو نازل كرديم » ( * ( إِنَّا أَنْزَلْنا عَلَيْكَ الْكِتابَ لِلنَّاسِ بِالْحَقِّ ) * ) ( 1 ) .\r\n« هر كس هدايت را پذيرا شود به نفع خود او است ، و هر كس گمراهى را برگزيند تنها به زيان خود او تمام مىشود » ( * ( فَمَنِ اهْتَدى فَلِنَفْسِه وَمَنْ ضَلَّ فَإِنَّما يَضِلُّ عَلَيْها ) * ) .\r\nو در هر حال « تو مامور نيستى كه حق را در قلوب آنها به اجبار داخل\r\n\r\n","description":"","footnote":"\r\n( 1 ) « بالحق » ممكن است حال براى « كتاب » يا براى فاعل در « انزلنا » بوده باشد ، هر چند معنى اول مناسبتر به نظر مىرسد ، بنا بر اين مفهوم آيه چنين است كه « ما قرآن را در حالى كه همراه و همگام با حق است بر تو فرستاديم » .\r\n","page_name":" 476 ","page_number":476},
  {"content":"\r\nكنى « وظيفه تو تنها ابلاغ و انذار است ( * ( وَما أَنْتَ عَلَيْهِمْ بِوَكِيلٍ ) * ) .\r\nاين سخن كه هر كس راه حق را پيش گيرد سودش عائد خود او مىشود ، و هر كس در بيراهه گام نهد زيانش دامن خود او را مىگيرد ، كرارا در آيات قرآن آمده است ، و تاكيدى است بر اين واقعيت كه نه خدا نيازى به ايمان بندگان و وحشتى از كفر آنها دارد و نه پيامبر او ، او اين برنامه را تنظيم نكرده تا سودى كند ، « بلكه تا بر بندگانش جودى كند » .\r\nتعبير « * ( وَما أَنْتَ عَلَيْهِمْ بِوَكِيلٍ ) * » ( با توجه به اينكه وكيل در اينجا به معنى كسى است كه موظف بر ايمانآوردن گمراهان باشد ) كرارا در آيات قرآن با همين عبارت و يا شبيه به آن تكرار شده ، و بيانگر اين حقيقت است كه پيغمبر اكرم ص مسئول ايمان مردم نيست ، اصولا ايمان از طريق اجبار به دست نمىآيد ، و او تنها موظف است كه در ابلاغ فرمان الهى به مردم لحظه اى كوتاهى و سستى نكند ، خواه پذيرا شوند يا رويگردان ؟\r\nسپس براى اينكه روشن سازد همه چيز انسانها و از جمله حيات و مرگشان به دست خدا است مىگويد : « خداوند ارواح را به هنگام مرگ قبض مىكند » ( * ( اللَّه يَتَوَفَّى الأَنْفُسَ حِينَ مَوْتِها ) * ) ( 1 ) .\r\n« و ارواحى را كه نمرده‌اند نيز به هنگام خواب مىگيرد ( * ( وَالَّتِي لَمْ تَمُتْ فِي مَنامِها ) * ) ( 2 ) .\r\nو به اين ترتيب « خواب » برادر « مرگ » است و شكل ضعيفى از آن ،\r\n\r\n","description":"","footnote":"\r\n( 1 ) « توفى » به معنى قبض و دريافت كامل است ، و « انفس » در اينجا به معنى « ارواح » است بقرينه « يتوفى » .\r\n( 2 ) « منام » معنى مصدرى دارد و به معنى « نوم » ( خواب ) است .\r\n","page_name":" 477 ","page_number":477},
  {"content":"\r\nچرا كه رابطه روح با جسم به هنگام خواب به حد اقل مىرسد و بسيارى از پيوندهاى اين دو قطع مىشود .\r\nبعد مىافزايد : « ارواح كسانى را كه فرمان مرگ آنها را صادر كرده نگه مىدارد » ( به گونه اى كه هرگز از خواب بيدار نمىشوند ) و ارواح ديگرى را كه فرمان ادامه حياتشان داده به بدنهايشان باز مىگرداند تا سرآمد معينى « ( * ( فَيُمْسِكُ الَّتِي قَضى عَلَيْهَا الْمَوْتَ وَيُرْسِلُ الأُخْرى إِلى أَجَلٍ مُسَمًّى ) * ) .\r\nآرى « در اين مساله آيات و نشانه‌هاى روشنى است براى كسانى كه تفكر مىكنند » ( * ( إِنَّ فِي ذلِكَ لآياتٍ لِقَوْمٍ يَتَفَكَّرُونَ ) * ) .\r\nاز اين آيه امور زير به خوبى استفاده مىشود :\r\n1 - انسان تركيبى است از روح و جسم ، روح گوهرى است غير مادى كه ارتباط آن با جسم مايه نور و حيات آن است .\r\n2 - به هنگام مرگ خداوند اين رابطه را قطع مىكند ، و روح را به عالم ارواح مىبرد و به هنگام خواب نيز اين روح را مىگيرد ، اما نه آن چنان كه رابطه به كلى قطع شود ، بنا بر اين روح نسبت به بدن داراى سه حالت است :\r\nارتباط تام ( حالت حيات و بيدارى ) ارتباط ناقص ( حالت خواب ) قطع ارتباط به طور كامل ( حالت مرگ ) .\r\n3 - « خواب » چهره ضعيفى از « مرگ » است ، و « مرگ » نمونه كاملى از « خواب » ! 4 - خواب از دلائل استقلال و اصالت روح است ، مخصوصا هنگامى كه با « رؤيا » آن هم رؤياهاى صادقه توأم باشد اين معنى روشنتر مىشود .\r\n5 - بعضى از ارواح هنگامى كه در عالم خواب رابطه آنها با جسم ضعيف\r\n","description":"","footnote":"","page_name":" 478 ","page_number":478},
  {"content":"\r\nمىشود گاه به قطع كامل اين ارتباط مىانجامد به طورى كه صاحبان آنها هرگز بيدار نمىشوند ، و اما ارواح ديگر در حال خواب و بيدارى در نوسانند تا فرمان الهى فرا رسد .\r\n6 - توجه به اين حقيقت كه انسان همه شب به هنگام « خواب » در آستانه مرگ قرار مىگيرد درس عبرتى است كه اگر در آن بينديشد براى « بيدارى » او كافى است .\r\n7 - تمام اين امور به دست قدرت خداوند انجام مىگيرد ، و اگر در آيات ديگر سخن از قبض روح به دست « ملك الموت » و فرشتگان مرگ آمده ، به عنوان اين است كه آنها فرمانبران حق و مجريان اوامر او هستند و تضادى ميان اين دو وجود ندارد .\r\nبه هر حال اين كه در پايان آيه مىفرمايد : « در اين موضوع نشانه‌هاى روشنى است براى كسانى كه انديشه مىكنند » منظور نشانه هايى از قدرت خداوند و مساله مبدء و معاد و ضعف و ناتوانى انسان در برابر اراده او است .\r\nاز آنجا كه در آيه گذشته حاكميت « اللَّه » بر وجود انسان و تدبير او از طريق نظام مرگ و حيات و خواب و بيدارى مسلم شد در آيه بعد سخن از انحراف مشركان در مساله شفاعت به ميان مىآورد تا به آنها ثابت كند مالك شفاعت همان مالك مرگ و حيات آدمى است ، نه بتهاى فاقد شعور ، مىفرمايد : « آنها غير خدا را شفيعان خود برگزيدند » ( * ( أَمِ اتَّخَذُوا مِنْ دُونِ اللَّه شُفَعاءَ ) * ) ( 1 ) .\r\nمىدانيم كه يكى از بهانه‌هاى معروف بتپرستان در مورد پرستش بتها اين بود كه مىگفتند : « ما آنها را بخاطر اين مىپرستيم كه شفيعان ما نزد اللَّه بوده\r\n\r\n","description":"","footnote":"\r\n( 1 ) « ام » در اينجا منقطعه و به معنى « بل » مىباشد ، و اگر متصله باشد بايد لنگه اى در مقابل آن تقدير گرفته شود كه خلاف ظاهر است .\r\n","page_name":" 479 ","page_number":479},
  {"content":"\r\nباشند « چنان كه در اوائل همين سوره خوانديم ما نَعْبُدُهُمْ إِلَّا لِيُقَرِّبُونا إِلَى اللَّه زُلْفى ( زمر - 3 ) خواه از اين جهت كه بتها را تمثالها و مظاهرى براى فرشتگان و ارواح مقدسه مىدانستند ، و يا براى اين سنگ و چوبهاى بيجان قدرت مرموزى قائل بودند .\r\nبه هر حال از آنجا كه شفاعت « اولا » فرع بر درك فهم و شعور است ، و « ثانيا » فرع بر قدرت و مالكيت و حاكميت ، در دنباله آيه در پاسخ آنها چنين مىفرمايد :\r\n« به آنها بگو : آيا از آنها شفاعت مىطلبيد هر چند مالك چيزى نباشند ، و حتى درك و شعورى براى آنها نباشد » ؟ ! ( * ( قُلْ أَ وَلَوْ كانُوا لا يَمْلِكُونَ شَيْئاً وَلا يَعْقِلُونَ ) * ( 1 ) .\r\nاگر شفيعان خود را فرشتگان و ارواح مقدسه مىدانيد آنها از خود چيزى ندارند ، هر چه دارند از ناحيه خدا است ، و اگر از بتهاى سنگى و چوبى شفاعت مىطلبيد آنها علاوه بر عدم مالكيت كمترين عقل و شعورى ندارند ، اين بهانه‌ها را رها كنيد ، و رو به سوى كسى آوريد كه مالكيت و حاكميت تمام عالم هستى براى او است ، و تمام خطوط به او منتهى مىگردد .\r\nلذا در آيه بعد اضافه مىكند : « بگو تمام شفاعت از آن خدا است » ( * ( قُلْ لِلَّه الشَّفاعَةُ جَمِيعاً ) * ) .\r\n« چرا كه مالكيت و حاكميت آسمانها و زمين از آن او است ، و سپس همه شما به سوى او باز مىگرديد » ( * ( لَه مُلْكُ السَّماواتِ وَالأَرْضِ ثُمَّ إِلَيْه تُرْجَعُونَ ) * ) .\r\nو به اين ترتيب آنها را به كلى خلع سلاح مىكند ، چرا كه توحيدى كه بر كل عالم حاكم است مىگويد شفاعت نيز جز به اذن پروردگار ممكن نيست « مَنْ ذَا الَّذِي يَشْفَعُ عِنْدَه إِلَّا بِإِذْنِه » : « چه كسى است كه نزد او جز به اذن\r\n\r\n","description":"","footnote":"\r\n( 1 ) جمله « * ( أَ وَلَوْ كانُوا لا يَمْلِكُونَ شَيْئاً ) * » چيزى در تقدير دارد ، و در معنى چنين است « ا يشفعون لكم و لو كانوا لا يملكون شيئا » .\r\n","page_name":" 480 ","page_number":480},
  {"content":"\r\nو فرمان او شفاعت كند « ؟ ! ( بقره - 255 ) .\r\nيا به گفته بعضى از مفسران اساسا حقيقت شفاعت همان توسل به اسماء حسناى خداوند است ، توسل به رحمانيت و غفاريت و ستاريت او است ، بنا بر اين هر گونه شفاعتى سرانجام به ذات پاك او بر مىگردد ، با اين حال چگونه مىتوان از غير او بدون اذن او شفاعت طلبيد ؟ ( 1 ) .\r\nدر مورد ارتباط جمله « * ( ثُمَّ إِلَيْه تُرْجَعُونَ ) * » ( سپس به سوى او باز مىگرديد ) به ما قبل آن بيانات مختلفى از سوى مفسران ارائه شده :\r\n1 - اين جمله اشاره به آن است كه نه تنها شفاعت در اين دنيا در اختيار خداوند است و نبايد همچون مشركان حل مشكلات و رفع مصائب را از غير خدا طلب نمود ، بلكه در آخرت نيز شفاعت و نجات از آن او ، و از ناحيه او است .\r\n2 - اين جمله دليل دومى است براى اختصاص شفاعت به خداوند ، زيرا در دليل اول روى « مالكيت » خداوند تكيه شده ، و در اينجا روى « بازگشت همه اشياء به سوى او » .\r\n3 - اين جمله تهديدى است براى مشركان ، و به آنها مىگويد : شما به سوى خدا باز مىگرديد و نتيجه افكار و اعمال شوم و زشت خود را خواهيد ديد .\r\nهمه اين تفسيرها مناسب است هر چند تفسير اول و دوم صحيحتر به نظر مىرسد .\r\n\r\nنكته‌ها :\r\n\r\n1 - جهان اسرار آميز خواب\r\nحقيقت خواب چيست ؟ و چه مىشود كه انسان به خواب مىرود ؟ در اين\r\n\r\n","description":"","footnote":"\r\n( 1 ) الميزان جلد 17 صفحه 286 .\r\n","page_name":" 481 ","page_number":481},
  {"content":"\r\nباره دانشمندان بحثهاى فراوانى دارند :\r\nبعضى آن را نتيجه انتقال قسمت عمده خون از مغز به ساير قسمتهاى بدن مىدانند ، و به اين ترتيب براى آن « عامل فيزيكى » قائلند .\r\nبعضى ديگر عقيده دارند كه فعاليتهاى زياد جسمانى سبب جمع شدن مواد سمى مخصوصى در بدن مىشود ، و همين امر روى سيستم سلسله اعصاب اثر مىگذارد و حالت خواب به انسان دست مىدهد ، و اين حال ادامه دارد تا اين سموم تجزيه و جذب بدن گردد ، به اين ترتيب « عامل شيميايى » براى آن قائل شده‌اند .\r\nجمعى ديگر يك نوع « عامل عصبى » براى خواب قائلند و مىگويند :\r\nدستگاه فعال عصبى مخصوصى كه در درون مغز انسان است و مبدء حركات مستمر اعضا مىباشد بر اثر خستگى زياد از كار مىافتد و خاموش مىشود .\r\nولى هيچيك از اين نظرات نتوانسته است پاسخ قانعكننده اى به مساله خواب بدهد ، هر چند تاثير اين عوامل را بطور اجمال نمىتوان انكار كرد ؟\r\nما فكر مىكنيم چيزى كه سبب شده دانشمندان امروز از بيان تفسير روشنى براى مساله خواب عاجز بمانند همان تفكر مادى آنها است ، آنها مىخواهند بدون قبول اصالت و استقلال روح اين مساله را تفسير كنند ، در حالى كه خواب قبل از آنكه يك پديده جسمانى باشد يك پديده روحانى است كه بدون شناخت صحيح روح تفسير آن غير ممكن است .\r\nقرآن مجيد در آيات فوق دقيقترين تفسير را براى مساله خواب بيان كرده ، زيرا مىگويد خواب يك نوع « قبض روح » و جدايى روح از جسم است اما نه جدايى كامل .\r\nبه اين ترتيب هنگامى كه به فرمان خدا پرتو روح از بدن برچيده مىشود و جز شعاع كم رنگى از آن بر اين جسم نمىتابد ، دستگاه درك و شعور از كار مىافتد ، و انسان از حس و حركت باز مىماند ، هر چند قسمتى از فعاليتهايى\r\n","description":"","footnote":"","page_name":" 482 ","page_number":482},
  {"content":"\r\nكه براى ادامه حيات او ضرورت دارد ، مانند ضربان قلب و گردش خون و فعاليت دستگاه تنفس و تغذيه ادامه مىيابد .\r\nدر حديثى از امام باقر عليه السلام مىخوانيم :\r\nما من احد ينام الا عرجت نفسه الى السماء ، و بقيت روحه فى بدنه ، و صار بينهما سبب كشعاع الشمس ، فان اذن اللَّه فى قبض الا روح اجابت الروح النفس ، و ان اذن اللَّه فى رد الروح اجابت النفس الروح ، فهو قوله سبحانه « * ( اللَّه يَتَوَفَّى الأَنْفُسَ حِينَ مَوْتِها . . . ) * » : « هر كس مىخوابد نفس او به آسمان صعود مىكند و روح در بدنش مىماند ، و در ميان اين دو ارتباطى همچون پرتو آفتاب است ، هر گاه خداوند فرمان قبض روح آدمى را صادر كند « روح » دعوت نفس را اجابت مىكند ، و به سوى او پرواز مىنمايد ، و هنگامى كه خداوند اجازه بازگشت روح را دهد « نفس » دعوت « روح » را اجابت مىكند و به تن باز مىگردد ، و اين است معنى سخن خداوند سبحان كه مىفرمايد : * ( اللَّه يَتَوَفَّى الأَنْفُسَ حِينَ مَوْتِها ) * » ( 1 ) و ( 2 ) .\r\nضمنا از اينجا مساله مهم ديگرى كه مساله « رؤيا » ( خواب ديدن است ) نيز حل مىشود ، چرا كه بسيارند خوابهايى كه عينا يا با مختصر تغييرى در خارج واقع مىشوند .\r\nتفسيرهاى مادى از بيان و توجيه اين گونه خوابها عاجزند ، در حالى كه تفسيرهاى روحى به خوبى مىتوانند اين مطلب را روشن سازند ، زيرا روح انسان به هنگام جدايى از تن و ارتباط با عالم ارواح حقايق بيشترى را مربوط به گذشته و آينده درك مىكند ، و همين است كه اساس رؤياهاى صادقه را تشكيل مىدهد\r\n\r\n","description":"","footnote":"\r\n( 1 ) مجمع البيان ذيل آيه مورد بحث و تفسير صافى .\r\n( 2 ) توجه داشته باشيد كه « روح » در اين روايت به معنى روح حيوانى و كار كردن دستگاههاى اصلى بدن ، و « نفس » به معنى روح انسانى است .\r\n","page_name":" 483 ","page_number":483},
  {"content":"\r\n( براى توضيح بيشتر به جلد نهم تفسير نمونه صفحه 312 ذيل آيه 4 سوره يوسف مراجعه فرمائيد كه مشروحا در اين زمينه بحث شده است ) .\r\n\r\n2 - « خواب » در روايات اسلامى\r\nاز رواياتى كه مفسران در ذيل آيات فوق ذكر كرده‌اند نيز به خوبى روشن مىشود كه خواب در اسلام به عنوان حركت روح به سوى عالم ارواح شمرده شده ، و بيدارى بازگشت روح به بدن و نوعى حيات مجدد است .\r\nدر حديثى از امير مؤمنان على ع مىخوانيم كه به يارانش چنين تعليم مىداد :\r\nلا ينام المسلم و هو جنب ، لا ينام الا على طهور ، فان لم يجد الماء فليتيمم بالصعيد ، فان روح المؤمن ترفع الى اللَّه تعالى فيقبلها ، و يبارك عليها ، فان كان اجلها قد حضر جعلها فى كنوز رحمته ، و ان لم يكن اجلها قد حضر بعث بها مع امنائه من ملائكته ، فيردونها فى جسده :\r\n« مسلمان نبايد با حالت جنابت بخوابد ، و جز با طهارت وضو به بستر نرود ، هر گاه آب نيابد تيمم كند ، زيرا روح مؤمن به سوى خداوند متعال بالا مىرود ، او را مىپذيرد و به او بركت مىدهد ، هر گاه پايان عمرش فرا رسيده باشد او را در گنجهاى رحمتش قرار مىدهد ، و اگر فرا نرسيده باشد او را با امنائش از فرشتگان به جسدش باز مىگرداند » ( 1 ) .\r\nدر حديث ديگرى از امام باقر ع چنين مىخوانيم :\r\nاذا قمت بالليل من منامك فقل الحمد للَّه الذى رد على روحى لاحمده و اعبده :\r\n« هنگامى كه در شب از خواب برمىخيزى بگو حمد خدايى را كه روح مرا به من بازگرداند ، تا او را حمد و سپاس گويم و عبادت كنم » . ( 2 )\r\nو حديث در اين زمينه بسيار است .\r\n\r\n","description":"","footnote":"\r\n( 1 ) « خصال صدوق » ( مطابق نقل تفسير نور الثقلين جلد 4 صفحه 488 ) .\r\n( 2 ) « اصول كافى » ( مطابق نقل نور الثقلين جلد 4 صفحه 488 ) .\r\n","page_name":" 484 ","page_number":484},
  {"content":"\r\n\r\n[ سوره الزمر ‹ 39 › : آيات 45 تا 48 
  ]\r\nوَ إِذا ذُكِرَ اللَّه وَحْدَه اشْمَأَزَّتْ قُلُوبُ الَّذِينَ لا يُؤْمِنُونَ بِالآخِرَةِ وَإِذا ذُكِرَ الَّذِينَ مِنْ دُونِه إِذا هُمْ يَسْتَبْشِرُونَ ‹ 45 › قُلِ اللَّهُمَّ فاطِرَ السَّماواتِ وَالأَرْضِ عالِمَ الْغَيْبِ وَالشَّهادَةِ أَنْتَ تَحْكُمُ بَيْنَ عِبادِكَ فِي ما كانُوا فِيه يَخْتَلِفُونَ ‹ 46 › وَلَوْ أَنَّ لِلَّذِينَ ظَلَمُوا ما فِي الأَرْضِ جَمِيعاً وَمِثْلَه مَعَه لافْتَدَوْا بِه مِنْ سُوءِ الْعَذابِ يَوْمَ الْقِيامَةِ وَبَدا لَهُمْ مِنَ اللَّه ما لَمْ يَكُونُوا يَحْتَسِبُونَ ‹ 47 › وَبَدا لَهُمْ سَيِّئاتُ ما كَسَبُوا وَحاقَ بِهِمْ ما كانُوا بِه يَسْتَهْزِؤُنَ ‹ 48 ›\r\n\r\nترجمه :\r\n45 - هنگامى كه خداوند به يگانگى ياد مىشود دلهاى كسانى كه به آخرت ايمان ندارند مشمئز ( و متنفر ) مىگردد ، اما هنگامى كه از معبودهاى ديگر ياد مىشود آنها\r\n","description":"","footnote":"","page_name":" 485 ","page_number":485},
  {"content":"\r\nخوشحال مىشوند ! 46 - بگو : خداوندا ! اى آنكه آفريننده آسمانها و زمين تويى ، و آگاه از اسرار نهان و آشكار هستى ! تو در ميان بندگانت در آنچه اختلاف داشتند داورى مىكنى .\r\n47 - اگر ستمكاران تمام آنچه را روى زمين است مالك باشند ، و همانند آن بر آن افزوده شود حاضرند همه را فدا كنند تا از عذاب شديد روز قيامت رهايى يابند ، و از سوى خدا براى آنها امورى ظاهر مىشود كه هرگز گمان نمىكردند .\r\n48 - در آن روز اعمال بدى را كه انجام داده‌اند براى آنها ظاهر مىشود و آنچه را استهزا مىكردند بر آنها واقع مىگردد\r\n\r\nتفسير : آنها كه از نام خدا وحشت دارند !\r\nباز هم در اين آيات سخن از توحيد و شرك است ، در نخستين آيه مورد بحث يكى از چهره‌هاى بسيار زشت و زننده مشركان و منكران معاد را در برخورد با توحيد منعكس ساخته ، مىفرمايد : « هنگامى كه نام خداوند يگانه يكتا برده مىشود دلهاى كسانى كه به آخرت ايمان ندارند مشمئز و متنفر مىگردد ، اما هنگامى كه از معبودهاى ديگر سخن به ميان مىآيد غرق سرور و شادى مىشوند » ! ( * ( وَإِذا ذُكِرَ اللَّه وَحْدَه اشْمَأَزَّتْ قُلُوبُ الَّذِينَ لا يُؤْمِنُونَ بِالآخِرَةِ وَإِذا ذُكِرَ الَّذِينَ مِنْ دُونِه إِذا هُمْ يَسْتَبْشِرُونَ ) * » ( 1 ) .\r\nگاه انسان چنان به زشتيها خو مىگيرد و از پاكيها و نيكيها بيگانه مىشود كه از شنيدن نام حق ناراحت و از شنيدن باطل مسرور و شاد مىگردد ، در برابر خداوندى كه آفريننده عالم هستى است سر تعظيم فرود نمىآورد ، اما در برابر قطعه سنگ و چوبى كه خود ساخته و يا انسان و موجوداتى همانند خود زانو مىزند و تعظيم مىكند .\r\n\r\n","description":"","footnote":"\r\n( 1 ) « اشمازت » از ماده « اشمئزاز » به معنى گرفتگى و تنفر از چيزى است - وحده منصوب است به عنوان حال يا مفعول مطلق .\r\n","page_name":" 486 ","page_number":486},
  {"content":"\r\nشبيه اين معنى در آيه 46 سوره اسراء نيز آمده است : « وَإِذا ذَكَرْتَ رَبَّكَ فِي الْقُرْآنِ وَحْدَه وَلَّوْا عَلى أَدْبارِهِمْ نُفُوراً » : هنگامى كه پروردگارت را در قرآن به وحدانيت ياد مىكنى فرار مىكنند « ! پيامبر بزرگ خدا نوح از دست اين گونه كجانديشان به خدا شكايت مىكند و مىگويد : وَإِنِّي كُلَّما دَعَوْتُهُمْ لِتَغْفِرَ لَهُمْ جَعَلُوا أَصابِعَهُمْ فِي آذانِهِمْ وَاسْتَغْشَوْا ثِيابَهُمْ وَأَصَرُّوا وَاسْتَكْبَرُوا اسْتِكْباراً » : « خداوندا ! هر زمان آنها را دعوت كردم تا به درگاه تو آيند ، و آنها را بيامرزى ، انگشت در گوشها گذاردند و لباس بر سر و صورت خود پوشيدند تا صداى مرا نشنوند ، و در مسير گمراهى اصرار ورزيدند و استكبار كردند » ! ( نوح - 7 ) .\r\nآرى چنين است حال متعصبان لجوج و جاهلان مغرور .\r\nضمنا از اين آيه به خوبى استفاده مىشود كه سرچشمه بدبختى اين گروه دو چيز بوده است انكار اصل توحيد و عدم ايمان به آخرت .\r\nنقطه مقابل آنها مؤمنانى هستند كه از شنيدن نام خداوند يگانه چنان مجذوب نام مقدسش مىشوند كه حاضرند هر چه دارند نثار راه او كنند ، نام محبوب كامشان را شيرين و مشام جانشان را معطر ، و تمام قلبشان را روشن مىسازد ، نه تنها نام او كه نام هر چه ارتباط و پيوندى با او دارد براى آنان سرورآفرين است .\r\nنبايد تصور كرد كه اين صفت مخصوص مشركان عصر پيامبر ص بوده است ، در هر عصر و زمان منحرفان تاريك دلى هستند كه از شنيدن نام دشمنان خدا و مكتبهاى الحادى و پيروزى ستمگران خوشحال مىشوند اما نام نيكان و پاكان و برنامه‌ها و پيروزيهايشان براى آنان دردآور است ، لذا در بعضى از روايات اين آيه تفسير به كسانى شده است كه از شنيدن فضائل اهل بيت پيامبر ص\r\n","description":"","footnote":"","page_name":" 487 ","page_number":487},
  {"content":"\r\nيا پيروى از مكتبشان ناراحت مىشوند ( 1 ) .\r\nهنگامى كه سخن به اينجا مىرسد كه اين گروه لجوج و اين جاهلان مغرور حتى از شنيدن نام خداوند يگانه متنفر و بيزارند به پيامبرش دستور مىدهد كه از آنها روى بگرداند ، و رو به سوى درگاه خدا آورد ، با لحنى كه حاكى از ايمان عميق و سرشار از عشق او است با او سخن گويد ، و شكايت اين گروه را به درگاه او برد ، تا هم قلب خود را كه آكنده از اندوه است آرامش بخشد ، و هم از اين راه تكانى به آن ارواح خفته غافل دهد ، مىفرمايد : « بگو خداوندا ! اى آنكه آفريننده آسمانها و زمين و آگاه از اسرار نهان و آشكار هستى ، تو در ميان بندگانت در آنچه اختلاف كردند داورى مىكنى » ( * ( قُلِ اللَّهُمَّ فاطِرَ السَّماواتِ وَالأَرْضِ عالِمَ الْغَيْبِ وَالشَّهادَةِ أَنْتَ تَحْكُمُ بَيْنَ عِبادِكَ فِي ما كانُوا فِيه يَخْتَلِفُونَ ) * ) ( 2 ) .\r\nآرى روز قيامت كه روز برچيده شدن همه اختلافات است و روز به روز حقايق مخفى است حاكم مطلق و فرمانروا تويى ، كه هم خالق همه چيز هستى و هم آگاه از اسرار آنها ، آنجاست كه با داورى تو اختلافات پايان مىگيرد ، و اين گمراهان لجوج به اشتباه خود پى مىبرند و آنجاست كه به فكر جبران مىافتند ، اما چه سود ؟ ! چنان كه در آيه بعد مىگويد : « اگر ستمكاران تمام آنچه را روى زمين است مالك باشند و همانند آن نيز بر آن افزوده شود ، حاضرند همه آنها را فدا كنند تا از عذاب شديد روز قيامت رهايى يابند ( اما چنين چيزى ممكن نيست ) »\r\n\r\n","description":"","footnote":"\r\n( 1 ) « اصول كافى » و « روضه كافى » ( طبق تفسير نور الثقلين جلد 4 صفحه 490 ) .\r\n( 2 ) « * ( فاطِرَ السَّماواتِ ) * » منصوب است به عنوان مناداى مضاف .\r\n","page_name":" 488 ","page_number":488},
  {"content":"\r\n( * ( وَلَوْ أَنَّ لِلَّذِينَ ظَلَمُوا ما فِي الأَرْضِ جَمِيعاً وَمِثْلَه مَعَه لَافْتَدَوْا بِه مِنْ سُوءِ الْعَذابِ يَوْمَ الْقِيامَةِ ) * ) .\r\n« ظلم » در اينجا معنى وسيعى دارد كه هم شرك را شامل مىشود ، و هم مظالم ديگر را .\r\nسپس مىافزايد : « و از سوى خدا براى آنها امورى ظاهر مىشود كه هرگز گمان نمىكردند » ( * ( وَبَدا لَهُمْ مِنَ اللَّه ما لَمْ يَكُونُوا يَحْتَسِبُونَ ) * ) .\r\nو عذابهايى را با چشم خود مىبينند كه هرگز به فكر آنها خطور نمىكرد ! بعلاوه آنها تنها به لطف خداوند مغرور بودند در حالى كه از خشم و غضب و قهاريت او غفلت داشتند .\r\nو احيانا اعمالى انجام مىدادند كه آن را حسنات مىپنداشتند در حالى كه گاه از گناهان بزرگ بوده ، و به هر حال مسائلى در اين جهات براى آنها ظاهر مىشود كه هرگز آن را باور نمىكردند .\r\nاين درست نقطه مقابل وعده نيكى است كه به مؤمنان داده ، و فرموده « فَلا تَعْلَمُ نَفْسٌ ما أُخْفِيَ لَهُمْ مِنْ قُرَّةِ أَعْيُنٍ » : « كسى نمىداند چه پاداشهايى براى او پنهان داشته شده است كه مايه روشنى چشمها است » ( الم سجده - 17 ) .\r\nنقل مىكنند يكى از مسلمانان در آستانه مرگ بسيار جزع و بيتابى مىكرد هنگامى كه علت آن را پرسيدند گفت من به فكر اين آيه افتادم كه خدا مىگويد :\r\n« * ( وَبَدا لَهُمْ مِنَ اللَّه ما لَمْ يَكُونُوا يَحْتَسِبُونَ ) * » وحشت وجود مرا فرا گرفته و از اين مىترسم مبادا از سوى خدا امورى بر من آشكار شود كه هرگز گمان نمىكردم ( 1 ) .\r\nآيه بعد توضيح يا تكميل براى مطلبى است كه در آيه قبل گذشت مىفرمايد :\r\nدر آن روز اعمال زشتى را كه انجام داده‌اند براى آنها ظاهر مىشود »\r\n\r\n","description":"","footnote":"\r\n( 1 ) تفسير « مجمع البيان » و « تفسير قرطبى » ذيل آيه مورد بحث .\r\n","page_name":" 489 ","page_number":489},
  {"content":"\r\n( * ( وَبَدا لَهُمْ سَيِّئاتُ ما كَسَبُوا ) * ) .\r\n« و آنچه را به باد استهزا مىگرفتند بر سر آنها مىآيد » ( * ( وَحاقَ بِهِمْ ما كانُوا بِه يَسْتَهْزِؤُنَ ) * ) .\r\nدر حقيقت چهار موضوع در ارتباط با مشركان و ظالمان در اين آيات بيان شده است :\r\nنخست اينكه هول و وحشت عذاب الهى در آن روز به قدرى زياد است كه اگر دو چندان تمام ثروت و اموال روى زمين را در اختيار داشته باشند همه را مىدهند تا از عذاب رهايى يابند ، اما در آنجا معامله اى صورت نمىگيرد .\r\nديگر اينكه انواعى از مجازات الهى كه هرگز به فكر آنها خطور نمىكرد در برابر آنان ظاهر مىشود .\r\nسوم اينكه سيئات اعمالشان در برابر آنها حضور پيدا مىكند و تجسم مىيابد .\r\nچهارم آنكه آنچه را در مورد معاد شوخى مىپنداشتند به صورت واقعيت عينى مىبينند ، و تمام درهاى نجات به روى آنها بسته مىشود .\r\nبا توجه به اينكه مىگويد « سيئات اعمال آنها آشكار مىشود آيه فوق دليل ديگر خواهد بود بر مساله تجسم اعمال ، زيرا لزومى ندارد كه كلمه مجازات و كيفر در تقدير گرفته شود .\r\n","description":"","footnote":"","page_name":" 490 ","page_number":490},
  {"content":"\r\n\r\n[ سوره الزمر ‹ 39 › : آيات 49 تا 52 
  ]\r\nفَإِذا مَسَّ الإِنْسانَ ضُرٌّ دَعانا ثُمَّ إِذا خَوَّلْناه نِعْمَةً مِنَّا قالَ إِنَّما أُوتِيتُه عَلى عِلْمٍ بَلْ هِيَ فِتْنَةٌ وَلكِنَّ أَكْثَرَهُمْ لا يَعْلَمُونَ ‹ 49 › قَدْ قالَهَا الَّذِينَ مِنْ قَبْلِهِمْ فَما أَغْنى عَنْهُمْ ما كانُوا يَكْسِبُونَ ‹ 50 › فَأَصابَهُمْ سَيِّئاتُ ما كَسَبُوا وَالَّذِينَ ظَلَمُوا مِنْ هؤُلاءِ سَيُصِيبُهُمْ سَيِّئاتُ ما كَسَبُوا وَما هُمْ بِمُعْجِزِينَ ‹ 51 › أَ وَلَمْ يَعْلَمُوا أَنَّ اللَّه يَبْسُطُ الرِّزْقَ لِمَنْ يَشاءُ وَيَقْدِرُ إِنَّ فِي ذلِكَ لآياتٍ لِقَوْمٍ يُؤْمِنُونَ ‹ 52 ›\r\n\r\nترجمه :\r\n49 - هنگامى كه انسان را زيانى رسد ما را ( براى حل مشكلش ) مىخواند ، سپس هنگامى كه به او نعمتى دهيم مىگويد : اين نعمت را به خاطر كاردانى خودم به دست آوردم ! بلكه اين وسيله آزمايش آنها است ولى اكثرشان نمىدانند .\r\n50 - همين سخن را كسانى كه قبل از آنها بودند گفتند ، ولى آنچه را به دست آوردند براى آنها سودى نداشت .\r\n","description":"","footnote":"","page_name":" 491 ","page_number":491},
  {"content":"\r\n51 - سپس سيئات اعمالشان به آنها رسيد ، و ظالمان اين گروه ( اهل مكه ) نيز به زودى گرفتار سيئات اعمالى كه انجام داده‌اند خواهند شد ، و هرگز نمىتوانند از چنگال عذاب الهى بگريزند .\r\n52 - آيا آنها ندانستند كه خداوند روزى را براى هر كس بخواهد گسترده يا تنگ مىسازد ؟\r\nدر اين آيات و نشانه هايى است براى گروهى كه ايمان مىآورند .\r\n\r\nتفسير : در سختيها به ياد خدا هستند ، اما . . .\r\nباز در اينجا موضوع سخن افراد بىايمان و ظالمانند ، و چهره ديگرى از چهره‌هاى زشت آنها را منعكس مىكند .\r\nنخست مىفرمايد : « هنگامى كه انسان را زيان و ضررى ( و درد و رنج و فقرى ) برسد براى حل مشكلش ما را مىخواند » ( * ( فَإِذا مَسَّ الإِنْسانَ ضُرٌّ دَعانا ) * ) .\r\nهمان انسانى كه طبق آيات گذشته از شنيدن نام خداوند يگانه مشمئز مىشد ، آرى همان انسان به هنگام گرفتارى در تنگناى حوادث به سايه لطف الهى پناه مىبرد .\r\nاما آن هم موقتى است « هنگامى كه به او نعمتى از ناحيه خود عطا كنيم و درد و رنجش را بر طرف سازيم لطف و عطاى ما را به دست فراموشى مىسپارد ، و مىگويد : اين نعمت را خودم دست و پا كردم ، و بر اثر لياقت و كاردانى خودم بوده » ( * ( ثُمَّ إِذا خَوَّلْناه نِعْمَةً مِنَّا قالَ إِنَّما أُوتِيتُه عَلى عِلْمٍ ) * ) ( 1 ) .\r\nنمونه اين سخن همان است كه قرآن در آيه 78 سوره قصص از زبان قارون\r\n\r\n","description":"","footnote":"\r\n( 1 ) « خول » از ماده « تخويل » به معنى اعطا و بخشش و تفضل است و در ذيل آيه 8 همين سوره زمر شرح بيشترى در باره اين لغت داشته‌ايم - ضمير « اوتيته » با اينكه به نعمت بازمىگردد ، به صورت مذكر آمده چرا كه منظور از آن « شىء من النعمة » يا « قسم من النعمة » مىباشد .\r\n","page_name":" 492 ","page_number":492},
  {"content":"\r\nنقل مىكند كه در برابر دانشمندان بنى اسرائيل كه به او اندرز دادند : از اين نعمتهاى خداداد در راه رضاى او استفاده كن » چنين گفت : « إِنَّما أُوتِيتُه عَلى عِلْمٍ عِنْدِي » : « اينها مواهبى است كه من با علم و دانش خود به دست آورده‌ام » ! اين غافلان بى خبر هيچ فكر نمىكنند كه آن علم و دانش نيز موهبتى از سوى خداست ، آيا آنها اين علم و دانشى را كه سبب تدبير معاش و كسب درآمدهاى فراوان مىشود خودشان به خودشان داده‌اند ؟ يا از ازل جزء ذاتشان بوده است ؟ ! .\r\nبعضى از مفسران در تفسير اين جمله احتمال ديگرى نيز داده‌اند و آن اينكه آنها مىگويند : اين مواهب را خدا به خاطر اين به ما داده است كه عالم به لياقت و استحقاق ما بوده .\r\nاين احتمال گرچه در آيه مورد بحث امكان دارد ولى در آيه سوره قصص در مورد قارون با توجه به كلمه « عندى » ( نزد من ) ممكن نيست ، و مىتواند قرينه اى بر آيه مورد بحث و ترجيح تفسير اول بوده باشد .\r\nسپس قرآن در پاسخ اين افراد خودبين و كمظرفيت كه چون به نعمتى رسند به زودى خود را گم مىكنند چنين مىگويد : « بلكه اين نعمت وسيله آزمايش آنها است ولى اكثرشان نمىدانند » ( * ( بَلْ هِيَ فِتْنَةٌ وَلكِنَّ أَكْثَرَهُمْ لا يَعْلَمُونَ ) * ) .\r\nهدف اين است كه با بروز حوادث سخت ، و به دنبال آن رسيدن بر نعمتهاى بزرگ ، آنچه را در درون دارند آشكار كنند .\r\nآيا به هنگام مصيبت مايوس ، و به هنگام نعمت مغرور مىگردند ؟\r\nآيا در اين تحولات بيشتر به فكر خدا مىافتند ، و يا غرق دنيا مىشوند ؟\r\nآيا خويشتن خويش را فراموش مىكنند و يا با توجه به ضعفهاى خود بيش از پيش به ياد خدا خواهند بود ؟\r\nولى افسوس كه بيشتر مردم فراموشكارند و از اين حقايق آگاه نيستند .\r\n","description":"","footnote":"","page_name":" 493 ","page_number":493},
  {"content":"\r\nاين حقيقت بارها در آيات قرآن تكرار شده است كه خداوند حكيم گاه انسان را در تنگناى مشكلات قرار مىدهد ، و گاه در رفاه و آسايش و نعمت ، تا او را از اين طرق بيازمايد ، ارزش وجودى او را بالا ببرد ، و به اين حقيقت كه همه چيز از ناحيه او است آشنا سازد .\r\nاصولا شدائد زمينه ساز شكوفايى فطرت است ، همانگونه كه نعمتها مقدمه معرفت مىباشد ( در اين زمينه بحث ديگرى در جلد 16 صفحه 343 ذيل آيه 65 عنكبوت آورده‌ايم ) .\r\nقابل توجه اينكه در اين آيه روى كلمه « انسان » تكيه شده ، و او را به عنوان فراموشكار و مغرور معرفى كرده ، اين اشاره به انسانهايى است كه تحت تربيت مكتبهاى الهى قرار نگرفته‌اند ، و مربى و راهنمايى نداشته‌اند ، شهواتشان آزاد بوده ، در ميان هوسها غوطه ور شده ، و به صورت گياهانى خودرو بوده‌اند ، آرى آنها هستند كه هر گاه گرفتار درد و رنجى شوند به سوى خدا مىآيند ، و هنگامى كه طوفان حوادث فرو نشست و مشمول نعمتهايى گردند خدا را به دست فراموشى مىسپارند ( شرح بيشتر پيرامون اين موضوع را تحت عنوان « انسان در قرآن كريم » در جلد هشتم صفحه 239 ذيل آيه 12 سوره يونس مطالعه فرمائيد ) .\r\nدر آيه بعد مىافزايد : « اين سخن را كسانى كه قبل از آنها بودند گفتند ( آنها نيز ادعا مىكردند كه نعمتهاى ما زائيده علم ما و لياقت ماست ) ولى آنچه را به دست مىآوردند براى آنها سودى نداشت » ( * ( قَدْ قالَهَا الَّذِينَ مِنْ قَبْلِهِمْ فَما أَغْنى عَنْهُمْ ما كانُوا يَكْسِبُونَ ) * ) ( 1 ) .\r\nآرى قارونهاى مغرور اموالشان را مولود لياقت خودشان مىپنداشتند\r\n\r\n","description":"","footnote":"\r\n( 1 ) ضمير در « * ( قَدْ قالَهَا ) * » به « كلمه » يا « مقاله » باز مىگردد كه از جمله سابق استفاده مىشود و منظور از آن جمله « * ( إِنَّما أُوتِيتُه عَلى عِلْمٍ ) * » است .\r\n","page_name":" 494 ","page_number":494},
  {"content":"\r\nو مواهب الهى را بر خويش فراموش كرده بودند ، از مبدء اصلى نعمت غافل شده ، و تنها چشم به اسباب ظاهرى دوخته بوده‌اند ، ولى تاريخ نشان مىدهد وقتى خداوند آنها و گنجهايشان را به زمين فرو برد كسى نبود كه به يارى آنها برخيزد ، و اموال آنها كمترين سودى به حالشان نداشت ، چنان كه قرآن مىگويد : « فَخَسَفْنا بِه وَبِدارِه الأَرْضَ فَما كانَ لَه مِنْ فِئَةٍ يَنْصُرُونَه مِنْ دُونِ اللَّه » ( قصص - 81 ) نه تنها قارون كه اقوامى همچون عاد و ثمود و قوم سبا و مانند آنها گرفتار همين سرنوشت شدند .\r\nسپس مىفرمايد : « سيئات اعمالشان دامان آنها را گرفت » ( * ( فَأَصابَهُمْ سَيِّئاتُ ما كَسَبُوا ) * ) .\r\nو هر كدام به نوعى از عذابهاى الهى ، طوفان ، سيلاب ، زمينلرزه ، و صيحه‌هاى آسمانى ، گرفتار شدند ، و از ميان رفتند .\r\nو مىافزايد اين سرنوشت منحصر به آنها نبود « اين مشركان و ظالمان مكه نيز به زودى گرفتار سيئات اعمالشان خواهند شد ، و هرگز نمىتوانند از چنگال عذاب الهى بگريزند » ( * ( وَالَّذِينَ ظَلَمُوا مِنْ هؤُلاءِ سَيُصِيبُهُمْ سَيِّئاتُ ما كَسَبُوا وَما هُمْ بِمُعْجِزِينَ ) * ) .\r\nبلكه از آنها نيز فراتر مىرود و همه ستمگران مغرور و بى خبر از خدا را در تمام اعصار و قرون شامل مىشود .\r\nدر اينكه منظور از جمله « * ( سَيُصِيبُهُمْ سَيِّئاتُ ما كَسَبُوا ) * » عذاب دنيوى است يا اخروى دو احتمال داده شده است ، اما به قرينه * ( فَأَصابَهُمْ سَيِّئاتُ ما كَسَبُوا ) * ( پيشينيان آنها گرفتار سيئات اعمالشان شدند ، تفسير اول مناسبتر به نظر مىرسد ) .\r\nقرآن در پاسخ اين سخن كه مىگفتند نعمتهاى ما مولود آگاهى و توانايى\r\n","description":"","footnote":"","page_name":" 495 ","page_number":495},
  {"content":"\r\nخود ما است به آنها گوشزد كرد كه سرى به تاريخ گذشتگان بزنيد و ببينيد همين سخن را ديگران گفتند ، و به چه مصائب و عذابهايى گرفتار شدند - اين يك جواب تاريخى است .\r\nسپس در آيه بعد به يك جواب عقلى پرداخته ، چنين مىگويد : « آيا آنها ندانستند كه خداوند روزى را براى هر كس بخواهد گسترده يا تنگ مىسازد » ؟ ! ( * ( أَ وَلَمْ يَعْلَمُوا أَنَّ اللَّه يَبْسُطُ الرِّزْقَ لِمَنْ يَشاءُ وَيَقْدِرُ ) * ) .\r\nچه بسيارند افراد شايسته اى كه در زندگى محروم و منزوى هستند ، و چه بسيار افراد ضعيف و ناتوانى كه از هر نظر متنعمند ، اگر پيروزيهاى مادى همگى در سايه تلاش و كوشش خود افراد و لياقتهاى آنها به دست مىآمد نبايد شاهد چنين صحنه هايى باشيم .\r\nاين خود مىرساند كه در پشت عالم اسباب دست نيرومند ديگرى است كه آن را طبق برنامه حساب شده اى اداره مىكند .\r\nدرست است كه انسان بايد در زندگى تلاش و كوشش كند ، درست است كه جهاد و كوشش كليد حل بسيارى از مشكلات است ، اما اين اشتباه بزرگى است كه ما مسبب الاسباب را فراموش كنيم و تنها چشم به اسباب بدوزيم و مؤثر واقعى را خودمان بدانيم .\r\nيكى از اسرار ناكام ماندن جمعى از آگاهان لايق ، و كامياب شدن جمعى از جاهلان بىكفايت همين است كه هشدارى براى همه مردم باشد تا در عالم اسباب گم نشوند و تنها بر نيروى شخصى خود تكيه نكنند .\r\nلذا در پايان آيه مىافزايد « در اين آيات و نشانه هايى است براى گروهى كه ايمان مىآورند » ( * ( إِنَّ فِي ذلِكَ لآياتٍ لِقَوْمٍ يُؤْمِنُونَ ) * ) .\r\nنشانه هايى براى ذات پاك خدا همانگونه كه امير مؤمنان على ع فرمود :\r\n","description":"","footnote":"","page_name":" 496 ","page_number":496},
  {"content":"\r\nعرفت اللَّه بفسخ العزائم و حل العقود و نقض الهمم\r\n: « من خدا را به وسيله بر هم خوردن تصميمها ، گشوده شدن گره‌ها و در هم شكستن اراده‌ها شناختم » ( 1 ) .\r\nو نشانه هايى است از ضعف و ناتوانى انسان تا خود را گم نكند و گرفتار غرور و خودبينى نگردد .\r\n\r\n","description":"","footnote":"\r\n( 1 ) نهج البلاغه كلمات قصار ، كلمه 250 .\r\n","page_name":" 497 ","page_number":497},
  {"content":"\r\n\r\n[ سوره الزمر ‹ 39 › : آيات 53 تا 55 
  ]\r\nقُلْ يا عِبادِيَ الَّذِينَ أَسْرَفُوا عَلى أَنْفُسِهِمْ لا تَقْنَطُوا مِنْ رَحْمَةِ اللَّه إِنَّ اللَّه يَغْفِرُ الذُّنُوبَ جَمِيعاً إِنَّه هُوَ الْغَفُورُ الرَّحِيمُ ‹ 53 › وَأَنِيبُوا إِلى رَبِّكُمْ وَأَسْلِمُوا لَه مِنْ قَبْلِ أَنْ يَأْتِيَكُمُ الْعَذابُ ثُمَّ لا تُنْصَرُونَ ‹ 54 › وَاتَّبِعُوا أَحْسَنَ ما أُنْزِلَ إِلَيْكُمْ مِنْ رَبِّكُمْ مِنْ قَبْلِ أَنْ يَأْتِيَكُمُ الْعَذابُ بَغْتَةً وَأَنْتُمْ لا تَشْعُرُونَ ‹ 55 ›\r\n\r\nترجمه :\r\n53 - بگو : اى بندگان من كه بر خود اسراف و ستم كرده‌ايد ! از رحمت خداوند نوميد نشويد كه خدا همه گناهان را مىآمرزد .\r\n54 - و به درگاه پروردگارتان بازگرديد ، و در برابر او تسليم شويد ، پيش از آنكه عذاب به سراغ شما آيد سپس از سوى هيچكس يارى نشويد .\r\n55 - و از بهترين دستوراتى كه از سوى پروردگارتان بر شما نازل شده پيروى كنيد ، پيش از آنكه عذاب ( الهى ) ناگهانى به سراغ شما آيد در حالى كه از آن خبر نداريد .\r\n\r\nتفسير : خداوند همه گناهان را مىآمرزد\r\nبه دنبال تهديدهاى مكررى كه در آيات گذشته در مورد مشركان و ظالمان آمده بود در اين آيات راه بازگشت را توأم با اميدوارى به روى همه گنهكاران\r\n","description":"","footnote":"","page_name":" 498 ","page_number":498},
  {"content":"\r\nمىگشايد زيرا هدف اصلى از همه اين امور تربيت و هدايت است نه انتقامجويى و خشونت ، با لحنى آكنده از نهايت لطف و محبت آغوش رحمتش را به روى همگان باز كرده و فرمان عفو آنها را صادر نموده ، مىفرمايد : « به آنها بگو اى بندگان من كه بر خودتان اسراف و ستم كرده‌ايد از رحمت خداوند نوميد نشويد كه خدا همه گناهان را مىبخشد » كه او بخشنده و مهربان است ( * ( قُلْ يا عِبادِيَ الَّذِينَ أَسْرَفُوا عَلى أَنْفُسِهِمْ لا تَقْنَطُوا مِنْ رَحْمَةِ اللَّه إِنَّ اللَّه يَغْفِرُ الذُّنُوبَ جَمِيعاً ) * ) .\r\nدقت در تعبيرات اين آيه نشان مىدهد كه از اميدبخشترين آيات قرآن مجيد نسبت به همه گنهكاران است ، شمول و گستردگى آن به حدى است كه طبق روايتى امير مؤمنان على ع فرمود : در تمام قرآن آيه اى وسيعتر از اين آيه نيست « (\r\nما فى القرآن آية اوسع من * ( يا عِبادِيَ الَّذِينَ أَسْرَفُوا . . . ) *\r\n) ( 1 ) .\r\nدليل آن نيز روشن است زيرا :\r\n1 - تعبير به « يا عبادى » ( اى بندگان من ! ) آغازگر لطفى است از ناحيه پروردگار .\r\n2 - تعبير به « اسراف » به جاى « ظلم و گناه و جنايت » نيز لطف ديگرى است .\r\n3 - تعبير به « * ( عَلى أَنْفُسِهِمْ ) * » كه نشان مىدهد گناهان آدمى همه به خود او باز مىگردد نشانه ديگرى از محبت پروردگار است همانگونه كه يك پدر دلسوز به فرزند خويش مىگويد اينهمه بر خود ستم مكن ! 4 - تعبير به « لا تقنطوا » ( مايوس نشويد ) با توجه به اينكه « قنوط » در اصل به معنى مايوس شدن از خير است به تنهايى دليل بر اين است كه گنهكاران نبايد از « لطف الهى » نوميد گردند .\r\n5 - تعبير « * ( مِنْ رَحْمَةِ اللَّه ) * » بعد از جمله « لا تقنطوا » تاكيد بيشترى بر اين\r\n\r\n","description":"","footnote":"\r\n( 1 ) « مجمع البيان » و « تفسير قرطبى » و « تفسير صافى » ذيل آيه مورد بحث .\r\n","page_name":" 499 ","page_number":499},
  {"content":"\r\nخير و محبت مىباشد .\r\n6 - هنگامى كه به جمله « * ( إِنَّ اللَّه يَغْفِرُ الذُّنُوبَ ) * » مىرسيم كه با حرف تاكيد آغاز شده و كلمه « الذنوب » ( جمع با الف و لام ) همه گناهان را بدون استثنا در بر مىگيرد سخن اوج مىگيرد و درياى رحمت مواج مىشود .\r\n7 - هنگامى كه « جميعا » به عنوان تاكيد ديگرى بر آن افزوده مىشود اميدوارى به آخرين مرحله مىرسد .\r\n8 و 9 - توصيف خداوند به « غفور » و « رحيم » كه دو وصف از اوصاف اميد بخش پروردگار است در پايان آيه جايى براى كمترين ياس و نوميدى باقى نمىگذارد .\r\nآرى به همين دليل آيه فوق گسترده ترين آيات قرآن است كه شمول آن هر گونه گناه را در بر مىگيرد ، و نيز به همين دليل از اميدبخشترين آيات قرآن مجيد محسوب مىشود .\r\nو به راستى از كسى كه درياى لطفش بيكران و شعاع فيضش نامحدود است جز اين انتظارى نمىتوان داشت .\r\nاز كسى كه « رحمتش بر غضبش پيشى گرفته » و بندگان را براى رحمت آفريده ، نه براى خشم و عذاب ، غير از اين چشمداشتى نيست .\r\nچه خداوند رحيم و مهربانى و چه پروردگار پر مهر و محبتى ! ! در اينجا دو مساله فكر مفسران را به خود مشغول ساخته كه اتفاقا راه حل آن در خود آيه و آيات بعد نهفته است .\r\nنخست اينكه : آيا عموميت آيه همه گناهان حتى شرك و گناهان كبيره ديگر را فرا مىگيرد ؟ اگر چنين است پس چرا در آيه 48 سوره نساء شرك از گناهان قابل بخشش استثناء شده است ؟ « إِنَّ اللَّه لا يَغْفِرُ أَنْ يُشْرَكَ بِه وَيَغْفِرُ ما دُونَ ذلِكَ لِمَنْ يَشاءُ : « خداوند شرك را نمىبخشد ، اما كمتر از آن را براى\r\n","description":"","footnote":"","page_name":" 500 ","page_number":500},
  {"content":"\r\nهر كس كه بخواهد مىبخشد » .\r\nديگر اينكه : آيا اين وعده غفران كه در آيه مورد بحث آمده است مطلق است يا مشروط به توبه و مانند آن ؟\r\nالبته اين دو سؤال به هم مربوط است . و پاسخ آن را در آيات بعد به خوبى مىتوان يافت زيرا سه دستور در آيات بعد داده شده كه همه چيز را روشن مىسازد :\r\n* ( أَنِيبُوا إِلى رَبِّكُمْ ) * ( به سوى پروردگارتان باز گرديد ) * ( وَأَسْلِمُوا لَه ) * ( در برابر فرمان او تسليم شويد ) * ( وَاتَّبِعُوا أَحْسَنَ ما أُنْزِلَ إِلَيْكُمْ مِنْ رَبِّكُمْ ) * ( پيروى كنيد از بهترين دستوراتى كه از سوى پروردگارتان بر شما نازل شده ) .\r\nاين دستورهاى سه گانه مىگويد درهاى غفران و رحمت به روى همه بندگان بدون استثنا گشوده است مشروط بر اينكه بعد از ارتكاب گناه به خود آيند ، و تغيير مسير دهند ، رو به سوى درگاه خدا آورند ، در برابر فرمانش تسليم باشند و با عمل ، صداقت خود را در اين توبه و انابه نشان دهند ، به اين ترتيب نه شرك از آن مستثناست و نه غير آن ، و نيز مشروط بودن اين عفو عمومى و رحمت واسعه به شرائطى غير قابل انكار است .\r\nو اگر مىبينيم در آيه 48 سوره نساء بخشش و عفو مشركان را استثنا كرده در مورد مشركانى است كه در حالت شرك از دنيا بروند ، نه آنها كه بيدار شوند و راه حق پيش گيرند ، چرا كه اكثريت قريب به اتفاق مسلمانان صدر اسلام چنين بوده‌اند .\r\nاگر حال بسيارى از مجرمان را در نظر بگيريم كه بعد از انجام گناهان كبيره چنان ناراحت و پشيمان مىشوند كه باور نمىكنند راه بازگشتى به روى آنها باز باشد و آن چنان خود را آلوده مىدانند كه با هيچ آبى قابل شستشو نيستند مىپرسند آيا به راستى گناهان ما قابل بخشش است ؟\r\n","description":"","footnote":"","page_name":" 501 ","page_number":501},
  {"content":"\r\nآيا راهى به سوى خدا براى ما باز است ؟ آيا پلى در پشت سر ما وجود دارد كه ويران نشده باشد ؟ مفهوم آيه را به خوبى درك مىكنيم ، زيرا آنها آماده هر گونه توبه‌اند ولى گناه خود را قابل بخشش نمىدانند ، مخصوصا اگر بارها توبه كرده باشند و شكسته باشند .\r\nاين آيه به همه آنها نويد مىدهد كه راه به روى همه شما باز است .\r\nلذا « وحشى » جنايتكار معروف تاريخ اسلام و قاتل « حمزه سيد الشهداء » هنگامى كه مىخواست مسلمان شود از اين مىترسيد كه توبه اش پذيرفته نگردد ، زيرا به راستى گناه او بسيار سنگين بود ، جمعى از مفسران مىگويند : آيه فوق نازل شد و درهاى رحمت الهى را به روى وحشى و وحشيهاى توبه كار گشود ! گر چه اين سوره از سوره‌هاى مكى است و آن روز كه اين آيات نازل شد نه جنگ احد رخ داده بود و نه داستان شهادت حمزه و توبه وحشى ، بنا بر اين اين ماجرا نمىتواند شان نزولى براى آيه باشد ، بلكه از قبيل تطبيق يك قانون كلى بر يكى از مصاديق آن است ، اما به هر حال گستردگى مفهوم آيه را مىتواند مشخص كند .\r\nاز آنچه گفتيم روشن شد كه اصرار بعضى از مفسران مانند « آلوسى » در « روح المعانى » بر اينكه وعده غفران در آيه فوق مشروط به چيزى نيست ، و حتى هفده دليل براى آن ذكر كرده ! مطلب نادرستى است ، چرا كه با آيات بعد تضاد روشنى دارد ، و ادله هفده گانه او كه بسيارى از آن قابل ادغام در يكديگر است چيزى بيش از اين نمىرساند كه رحمت خدا وسيع و گسترده است كه شامل همه گنهكاران مىشود و اين منافات با مشروط بودن اين وعده الهى به قرينه آيات بعد ندارد .\r\nدر مورد اين آيه مطالب ديگرى است كه به خواست خدا در بحث « نكات »\r\n","description":"","footnote":"","page_name":" 502 ","page_number":502},
  {"content":"\r\nخواهد آمد .\r\nدر آيه بعد راه ورود در اين درياى بيكران رحمت الهى را به همه مجرمان و گنهكاران نشان مىدهد ، مىفرمايد : « به سوى پروردگارتان باز گرديد » و مسير زندگى خود را اصلاح كنيد ( * ( وَأَنِيبُوا إِلى رَبِّكُمْ ) * ) .\r\n« و در برابر او تسليم شويد ، و فرمانش را به گوش جان بشنويد و پذيرا گرديد پيش از آنكه عذاب الهى دامانتان را بگيرد ، سپس هيچكس نتواند به يارى شما برخيزد ( * ( وَأَسْلِمُوا لَه مِنْ قَبْلِ أَنْ يَأْتِيَكُمُ الْعَذابُ ثُمَّ لا تُنْصَرُونَ ) * ) .\r\nبعد از پيمودن اين دو مرحله ( مرحله « انابه » و « اسلام » ) سخن از مرحله سوم كه مرحله « عمل » است به ميان آورده مىافزايد : « از بهترين دستوراتى كه از سوى پروردگارتان بر شما نازل شده پيروى كنيد ، پيش از آنكه عذاب الهى به طور ناگهانى به سراغتان آيد در حالى كه از آن خبر نداريد » ( * ( وَاتَّبِعُوا أَحْسَنَ ما أُنْزِلَ إِلَيْكُمْ مِنْ رَبِّكُمْ مِنْ قَبْلِ أَنْ يَأْتِيَكُمُ الْعَذابُ بَغْتَةً وَأَنْتُمْ لا تَشْعُرُونَ ) * ) .\r\nو به اين ترتيب مسير وصول به رحمت خدا سه گام بيشتر نيست :\r\nگام اول توبه و پشيمانى از گناه و روى آوردن به سوى خدا است .\r\nگام دوم ايمان و تسليم در برابر فرمان او .\r\nگام سوم عمل صالح است .\r\nو بعد از اين سه گام ورود در درياى بيكران رحمتش طبق وعده اى كه فرموده قطعى است ، هر چند بار گناهان انسان سنگين باشد .\r\nدر اينكه منظور از * ( اتَّبِعُوا أَحْسَنَ ما أُنْزِلَ إِلَيْكُمْ مِنْ رَبِّكُمْ ) * ( از بهترين چيزى كه از سوى پروردگارتان بر شما نازل شده پيروى كنيد ) چيست مفسران\r\n","description":"","footnote":"","page_name":" 503 ","page_number":503},
  {"content":"\r\nاحتمالات متعددى داده‌اند .\r\nآنچه از همه بهتر به نظر مىرسد اين است كه دستوراتى كه از سوى خداوند نازل شده مختلف است بعضى دعوت به واجبات و بعضى مستحبات ، و بعضى مشتمل بر اجازه مباحات است ، منظور از احسن انتخاب واجبات و مستحبات مىباشد ، با توجه به سلسله مراتب آنها .\r\nبعضى نيز آن را اشاره به قرآن در ميان كتب آسمانى دانسته‌اند به قرينه آنچه در آيه 23 همين سوره « زمر » آمده است كه قرآن را « احسن الحديث » ( بهترين سخن ) ناميده : اللَّه نَزَّلَ أَحْسَنَ الْحَدِيثِ كِتاباً مُتَشابِهاً مَثانِيَ .\r\nالبته اين دو تفسير منافاتى با هم ندارد .\r\n\r\nنكته‌ها :\r\n\r\n1 - راه توبه به روى همه باز است\r\nاز مشكلات مهمى كه بر سر راه مسائل تربيتى وجود دارد احساس گناهكارى بر اثر اعمال بد پيشين است ، مخصوصا زمانى كه اين گناهان سنگين باشد كه اين فكر دائما در نظر انسان مجسم مىشود كه اگر بخواهد مسير خود را به سوى پاكى و تقوا تغيير دهد ، و به راه خدا باز گردد چگونه مىتواند از مسئوليت سنگين گذشته خود را برهاند ، اين فكر مانند كابوسى وحشتناك بر روح او سايه مىافكند ، و چه بسا او را از تغيير برنامه زندگى و گرايش به پاكى باز مىدارد به او مىگويد توبه كردن چه سود ؟ ! زنجير اعمال گذشته ات همچون يك طوق لعنت بر دست و پاى تو است ، اصلا تو رنگ گناه پيدا كرده اى ، رنگى ثابت و تغييرناپذير ! كسانى كه با مسائل تربيتى و گنهكاران توبه كار سر و كار دارند آنچه را گفتيم به خوبى آزموده‌اند ، آنها مىدانند كه اين چه مشكل بزرگى است ؟\r\n","description":"","footnote":"","page_name":" 504 ","page_number":504},
  {"content":"\r\nدر فرهنگ اسلامى كه از قرآن مجيد گرفته شده اين مشكل حل شده ، و توبه و انابه را هر گاه با شرائط همراه باشد وسيله قاطعى براى جدا شدن از گذشته ، و آغاز يك زندگى جديد ، و حتى « تولد ثانوى » مىداند كرارا در روايات در باره بعضى از گنهكاران مىخوانيم كمن ولدته امه : « او همانند كسى است كه از مادر متولد شده » ! به اين ترتيب قرآن درهاى لطف الهى را به روى هر انسانى در هر شرائطى و با هر گونه بار مسئوليتى باز مىگذارد و نمونه زنده اش آيات فوق است كه با انواع لطائف بيان مجرمان و گناهكاران را به سوى خدا دعوت مىكند و به آنها قول مىدهد كه مىتوانند خود را از زندگى گذشته به كلى جدا كنند .\r\nدر روايتى از پيامبر گرامى اسلام ص مىخوانيم\r\nالتائب من الذنب كمن لا ذنب له :\r\n« كسى كه از گناه توبه كند همانند كسى است كه اصلا گناه نكرده است » ( 1 ) .\r\nهمين معنى با اضافه اى از امام باقر ع نقل شده كه فرمود :\r\nالتائب من الذنب كمن لا ذنب له ، و المقيم على الذنب و هو مستغفر منه كالمستهزء\r\n: « كسى كه از گناه توبه كند همچون كسى است كه گناه نكرده ، و كسى كه استغفار مىكند و با اينحال به گناه ادامه مىدهد مانند كسى است كه مسخره مىكند » ( 2 ) .\r\nولى بديهى است اين بازگشت به سوى رحمت الهى نمىتواند بىقيد و شرط باشد كه او حكيم است و كارى بىحساب نمىكند ، اگر آغوش رحمتش را به روى همگان گشوده و پيوسته آنها را به سوى خود مىخواند ، وجود آمادگيهايى در بندگان نيز لازم است .\r\nاز يك سو بايد با تمام وجود خواهان بازگشت باشند و انقلاب درونى\r\n\r\n","description":"","footnote":"\r\n( 1 ) سفينة البحار جلد 1 صفحه 127 ( ماده توبه ) .\r\n( 2 ) اصول كافى جلد 2 باب التوبة حديث 10 صفحه 316 .\r\n","page_name":" 505 ","page_number":505},
  {"content":"\r\nو دگرگونى بنيادى پيدا كنند .\r\nاز سوى ديگر بايد بعد از بازگشت پايه‌هاى ايمان و اعتقاداتشان كه بر اثر طوفان گناه فرو ريخته نوسازى و تجديد بنا شود .\r\nو از سوى سوم بايد با اعمال صالح ناتوانى روحى و ضعف اخلاقى خود را جبران نمايند ، البته هر قدر گناهان سابق سنگينتر بوده بايد اعمال صالحترى انجام دهند ، و اين دقيقا همانست كه قرآن در سه آيه فوق تحت عنوان « انابه » و « اسلام » و « اتباع از احسن » بيان كرده است .\r\n\r\n2 - سنگين باران\r\nبعضى از مفسران شان نزولهايى براى آيات فوق ذكر كرده‌اند كه احتمالا همه از قبيل « تطبيق » است ، نه « شان نزول » .\r\nاز جمله داستان « وحشى » است كه در ميدان احد بزرگترين جنايت را مرتكب شد ، و عموى پيامبر ص حمزه آن افسر شجاعى كه جان خود را همه جا سپر براى پيامبر ص مىساخت به طرز ناجوانمردانه اى شهيد كرد ، هنگامى كه اسلام اوج گرفت مسلمانان در همه جا پيروز شدند وحشى مىخواست اسلام بياورد اما مىترسيد اسلامش مورد قبول واقع نشود كه آيه فوق نازل گرديد و او اسلام آورد ، پيامبر ص از او پرسيد : « عمويم حمزه را چگونه كشتى » ؟ وحشى ماجرا را شرح داد پيامبر ص سخت گريه كرد ، توبه او را پذيرا شد ولى به او فرمود :\r\nغيب وجهك عنى فانى لا استطيع النظر اليك فلحق بالشام فمات فى الخمر\r\n« در برابر چشمان من هرگز ظاهر مشو چرا كه نمىتوانم به تو نگاه كنم ، وحشى به سوى شام رفت و سرانجام در سرزمين خمر از دنيا رفت .\r\nبعضى سؤال كردند آيا اين آيه تنها در باره او است يا همه مسلمين را شامل\r\n","description":"","footnote":"","page_name":" 506 ","page_number":506},
  {"content":"\r\nمىشود فرمود همه را شامل مىشود ( 1 ) .\r\nديگر داستان مرد « نباش » است ( كسى كه قبرها را مىشكافت و كفن مردگان را باز مىكرد و با خود مىبرد ) كه فشرده اش چنين است :\r\n« جوانى گريان خدمت پيامبر ص آمد و سخت ناراحت بود و مىگفت از خشم خدا مىترسم .\r\nفرمود : شرك آورده اى ؟ ! گفت : نه .\r\nفرمود : خون ناحق ريخته اى ؟\r\nعرض كرد : نه .\r\nفرمود : خدا گناه تو را مىآمرزد هر قدر زياد باشد .\r\nعرض كرد : گناه من از آسمان و زمين و عرش و كرسى بزرگتر است .\r\nفرمود : گناهت از خدا هم بزرگتر است ؟ ! عرض كرد : نه خدا از همه چيز بزرگتر است .\r\nفرمود : برو ( توبه كن ) كه خداى عظيم گناه عظيم را مىآمرزد .\r\nبعد فرمود : بگو ببينم گناه تو چيست ؟\r\nعرض كرد : اى رسول خدا ص از روى تو شرم دارم كه بازگو كنم .\r\nفرمود : آخر بگو ببينم چه كرده اى ؟ ! عرض كرد : هفت سال نبش قبر مىكردم ، و كفنهاى مردگان را برمىداشتم تا اينكه روزى به هنگام نبش قبر به جسد دخترى از انصار برخورد كردم ، بعد از آنكه او را برهنه كردم ديو نفس در درونم به هيجان در آمد . . . ( سپس ماجراى تجاوز خود را شرح مىدهد ) .\r\n\r\n","description":"","footnote":"\r\n( 1 ) « سفينة البحار » جلد 2 صفحه 637 ( ماده وحش ) و تفسير فخر رازى جلد 27 صفحه 4 و تفسير نور الثقلين جلد 4 صفحه 493 .\r\n","page_name":" 507 ","page_number":507},
  {"content":"\r\nهنگامى كه سخنش به اينجا رسيد پيامبر ص سخت برآشفت و ناراحت شد فرمود :\r\nاين فاسق را بيرون كنيد ، و رو به سوى او كرده اضافه نمود : تو چقدر به دوزخ نزديكى ؟ ! جوان بيرون آمد سخت گريه مىكرد ، سر به بيابان گذاشت و عرض مىكرد :\r\nاى خداى محمد ص ! اگر توبه مرا مىپذيرى پيامبرت را از آن با خبر كن و اگر نه آتشى از آسمان بفرست و مرا بسوزان و از عذاب آخرت برهان ، اينجا بود كه پيك وحى خدا بر پيامبر نازل شد و آيه « * ( قُلْ يا عِبادِيَ الَّذِينَ أَسْرَفُوا . . . ) * » را بر آن حضرت خواند » ( 1 ) .\r\nتلاوت اين آيه از سوى جبرئيل در اينجا ممكن است به عنوان نخستين بار نباشد كه جنبه شان نزول پيدا كند ، بلكه تكرار آيه اى باشد كه قبلا نازل شده براى تاكيد و توجه بيشتر و اعلام قبول توبه آن مرد گنهكار .\r\nباز تكرار مىكنيم كه اين گونه اشخاص كه بار سنگين از گناه را به دوش مىكشند مسئوليت سنگينترى در مقام جبران از طريق اعمال صالح خود دارند .\r\nفخر رازى شان نزول ديگرى براى آيات فوق آورده است ، نقل مىكند بعضى گفته‌اند : اين آيات در باره اهل مكه نازل شده ، آنها مىگفتند : محمد ص چنين فكر مىكند كه هر كس پرستش بت كند يا دستش به خون انسانى آغشته شود هرگز بخشوده نخواهد شد ، در عين حال به ما مىگويد اسلام بياوريد ، ما چگونه اسلام بياوريم در حالى كه هم بت پرستيده‌ايم و هم خون بىگناهان ريخته‌ايم ؟ ! ( آيات فوق نازل شد و درهاى توبه را به روى آنان گشود ) ( 2 ) .\r\n\r\n","description":"","footnote":"\r\n( 1 ) « تفسير ابو الفتوح رازى » جلد نهم صفحه 412 ( ذيل آيات مورد بحث ) با مقدارى تلخيص .\r\n( 2 ) « تفسير كبير فخر رازى » جلد 27 صفحه 4 ( ذيل آيات مورد بحث ) .\r\n","page_name":" 508 ","page_number":508},
  {"content":"\r\n\r\n[ سوره الزمر ‹ 39 › : آيات 56 تا 59 
  ]\r\nأَنْ تَقُولَ نَفْسٌ يا حَسْرَتى عَلى ما فَرَّطْتُ فِي جَنْبِ اللَّه وَإِنْ كُنْتُ لَمِنَ السَّاخِرِينَ ‹ 56 › أَوْ تَقُولَ لَوْ أَنَّ اللَّه هَدانِي لَكُنْتُ مِنَ الْمُتَّقِينَ ‹ 57 › أَوْ تَقُولَ حِينَ تَرَى الْعَذابَ لَوْ أَنَّ لِي كَرَّةً فَأَكُونَ مِنَ الْمُحْسِنِينَ ‹ 58 › بَلى قَدْ جاءَتْكَ آياتِي فَكَذَّبْتَ بِها وَاسْتَكْبَرْتَ وَكُنْتَ مِنَ الْكافِرِينَ ‹ 59 ›\r\n\r\nترجمه :\r\n56 - ( اين دستورها به خاطر آن است كه ) مبادا كسى روز قيامت بگويد : افسوس بر من از كوتاهىهايى كه در اطاعت فرمان خدا كردم و ( آيات او را ) به سخريه گرفتم ! 57 - و مبادا بگويد : اگر خداوند مرا هدايت مىكرد از پرهيزگاران بودم .\r\n58 - يا هنگامى كه عذاب را مىبيند بگويد : آيا مىشود بار ديگر ( به دنيا ) بازگردم تا از نيكوكاران باشم ؟ ! 59 - آرى آيات من به سراغ تو آمد اما آن را تكذيب كردى و تكبر ورزيدى و از كافران بودى ! .\r\n","description":"","footnote":"","page_name":" 509 ","page_number":509},
  {"content":"\r\n\r\nتفسير : آن روز پشيمانى بيهوده است\r\nدر آيات گذشته دستور مؤكدى براى توبه و اصلاح و جبران اعمال گذشته آمده بود ، آيات مورد بحث در تعقيب آن آمده ، نخست مىگويد : « اين دستورها به خاطر آن داده شد كه مبادا كسى روز قيامت بگويد : افسوس بر من از كوتاهىهايى كه در اطاعت فرمان خدا كردم ! و آيات و رسولان او را به سخريه گرفتم » ! ( * ( أَنْ تَقُولَ نَفْسٌ يا حَسْرَتى عَلى ما فَرَّطْتُ فِي جَنْبِ اللَّه وَإِنْ كُنْتُ لَمِنَ السَّاخِرِينَ ) * ) ( 1 ) « يا حسرتا » در اصل « يا حسرتى » بوده ( حسرت به ياء متكلم اضافه شده است ) و حسرت به معنى اندوه و غم بر چيزهايى است كه از دست رفته و پشيمانى ببار آورده است .\r\n« راغب » در مفردات مىگويد : اين كلمه از ماده « حسر » ( بر وزن حبس ) به معنى برهنه كردن و كنار زدن لباس است ، و از آنجا كه در موارد ندامت و اندوه بر گذشته گويى پرده‌هاى جهل كنار رفته ، اين تعبير به كار مىرود .\r\nآرى هنگامى كه انسان وارد عرصه محشر مىشود و نتيجه تفريطها ، و مسامحه كاريها و خلافكاريها ، و شوخى گرفتن جديها ، را در برابر چشم خود مىبيند ، فريادش به « وا حسرتا » بلند مىشود ، اندوهى سنگين توأم با ندامتى عميق بر قلب او سايه مىافكند ، و اين حالت درونى خود را بر زبان آورده و به صورت جمله‌هاى فوق بيان مىدارد .\r\nدر اينكه « جنب اللَّه » در اينجا به چه معنى است ؟ مفسران احتمالات\r\n\r\n","description":"","footnote":"\r\n( 1 ) آغاز اين آيه محذوفى دارد كه آن را با آيات قبل پيوند مىدهد ، و در تقدير چنين است « لئلا تقول نفس » يا « حذرا ان تقول نفس . . . » ، در صورت دوم « مفعول له » براى « انيبوا و اسلموا و اتبعوا » خواهد بود - ان در جمله « * ( وَإِنْ كُنْتُ لَمِنَ السَّاخِرِينَ ) * » مخففه از مثقله است و در اصل « انى كنت لمن الساخرين » بوده است .\r\n","page_name":" 510 ","page_number":510},
  {"content":"\r\nفراوانى داده‌اند .\r\nواقع اين است كه « جنب » در لغت به معنى پهلو است و سپس به هر چيزى كه در كنار چيزى قرار گرفته باشد اطلاق مىشود ، همانگونه كه « يمين » و « يسار » به معنى طرف چپ و راست بدن است ، سپس به هر چيزى كه در اين ناحيه قرار گيرد يمين و يسار گفته مىشود ، در اينجا « جنب اللَّه » نيز به معنى تمام امورى است كه در جانب پروردگار قرار دارد : فرمان او ، اطاعت او ، قرب او ، كتب آسمانى كه از ناحيه او نازل شده است ، همه در معنى آن جمع است .\r\nو به اين ترتيب گنهكاران اظهار ندامت و پشيمانى و غم و اندوه و حسرت نسبت به تمام كوتاهىهايى كه در برابر خداوند داشتند مىكنند ، مخصوصا روى مساله سخريه و استهزا نسبت به آيات و رسولان او انگشت مىنهند ، چرا كه عامل اصلى تفريطهاى آنها همين بىاعتنايى و شوخى پنداشتن اين حقايق بزرگ بر اثر جهل و غرور و تعصب است .\r\nسپس مىافزايد : « و مبادا بگويد : اگر خداوند مرا هدايت مىكرد از پرهيزگاران بودم » ( * ( أَوْ تَقُولَ لَوْ أَنَّ اللَّه هَدانِي لَكُنْتُ مِنَ الْمُتَّقِينَ ) * ) .\r\nاين سخن را گويا زمانى مىگويد كه او را به پاى ميزان حساب مىآورند ، گروهى را مىبيند كه با دست پر از حسنات به سوى بهشت روانه مىشوند ، او نيز آرزو مىكند در صف آنان باشد و همراه آنان به سوى نعمتهاى الهى برود .\r\nباز مىافزايد : « و مبادا هنگامى كه عذاب الهى را مىبيند بگويد آيا مىشود بار ديگر مرا به دنيا بازگردانند تا از نيكوكاران باشم » ؟ ! ( * ( أَوْ تَقُولَ حِينَ تَرَى الْعَذابَ لَوْ أَنَّ لِي كَرَّةً فَأَكُونَ مِنَ الْمُحْسِنِينَ ) * ) .\r\nاين هنگامى است كه او را به سوى دوزخ مىبرند و چشمش به آتش سوزان\r\n","description":"","footnote":"","page_name":" 511 ","page_number":511},
  {"content":"\r\nو منظره عذاب دردناك آن مىافتد ، آهى از دل بر مىكشد و آرزو مىكند اى كاش به او اجازه داده مىشد تا به دنيا بازگردد ، تبهكاريهاى گذشته را با اعمال نيكش بشويد و در صف نيكوكاران جاى گيرد .\r\nبه اين ترتيب هر يك از اين گفتارهاى سه گانه مجرمان در قيامت در موقفى اظهار مىشود :\r\nبا ورود در صحنه محشر اظهار حسرت مىكند .\r\nبا مشاهده پاداش پرهيزكاران آرزوى سرنوشت آنها را مىنمايد .\r\nو با مشاهده عذاب الهى آرزوى بازگشت به دنيا و جبران گذشته مىكند .\r\nقرآن در برابر اين سه گفتار تنها به گفتار دوم چنين پاسخ مىگويد : « آرى آيات من به سراغ تو آمد اما آن را تكذيب كردى ، و تكبر ورزيدى ، و از كافران بودى » ( * ( بَلى قَدْ جاءَتْكَ آياتِي فَكَذَّبْتَ بِها وَاسْتَكْبَرْتَ وَكُنْتَ مِنَ الْكافِرِينَ ) * ) ( 1 ) .\r\nيعنى اينكه مىگويى « اگر هدايت الهى به سراغ من آمده بود از پرهيزگاران بودم هدايت الهى چيست ؟ جز اينهمه كتب آسمانى و فرستادگان خدا و آيات و نشانه‌هاى حق در آفاق و انفس ؟\r\nهمه اين آيات را ديدى و شنيدى عكس العمل تو در مقابل آن چه بود ؟ تكذيب و استكبار و كفر ! مگر ممكن است خدا بدون اتمام حجت كسى را مجازات كند ؟ مگر ميان\r\n\r\n","description":"","footnote":"\r\n( 1 ) گر چه قائل در آيات گذشته « نفس » بوده ، و آن مؤنث است ، و كرارا در آيات قرآن اوصاف و افعال مربوط به آن به صورت مؤنث آمده ، ولى در آيه مورد بحث ضمير كذبت و ما بعد آن به صورت مذكر آمده است اين به خاطر آن است كه در اينجا منظور از آن انسان و مانند آن مىباشد بعضى نيز گفته‌اند كه نفس به مذكر و مؤنث هر دو اطلاق مىشود .\r\n","page_name":" 512 ","page_number":512},
  {"content":"\r\nتو و هدايتيافتگان تفاوتى از نظر برنامه‌هاى تربيتى خداوند وجود داشت ؟\r\nبنا بر اين مقصر اصلى خودت هستى و خود كرده اى كه لعنت بر خودت باد ! از ميان اين سه عمل « استكبار » ريشه اصلى است و به دنبال آن « تكذيب آيات الهى » و نتيجه آن « كفر و بىايمانى » است .\r\nاما چرا از گفتار اول آنها پاسخ نمىدهد ؟ زيرا واقعيتى است كه گريزى از آن نيست ، آنها بايد حسرت بخورند و غرق غم و اندوه باشند .\r\nو اما در مورد گفتار سوم دائر به تقاضاى بازگشت به دنيا چون در موارد متعددى از آيات قرآن به آن پاسخ داده شده ( از جمله آيه 28 سوره انعام وَلَوْ رُدُّوا لَعادُوا لِما نُهُوا عَنْه وَإِنَّهُمْ لَكاذِبُونَ « اگر بازگردند همان اعمال گذشته را تكرار خواهند كرد . و آنها دروغ مىگويند » و همچنين آيه 100 سوره مؤمنون ، ديگر نيازى به تكرار نبوده است .\r\nاز اين گذشته پاسخى را كه از گفتار دوم آنها داده است مىتواند اشاره اى به پاسخ اين سؤال نيز باشد ، زيرا هدف از بازگشت به دنيا چيست ؟ آيا چيزى جز اتمام حجت است ، در حالى كه خداوند اتمام حجت بر آنان كرده ، و چيزى در اين زمينه كم نگذارده است كه بار دوم آن را بيان كند ، آن تنبه و بيدارى كه مجرمان به هنگام مشاهده عذاب پيدا مىكنند يك نوع « بيدارى اضطرارى » است كه در صورت بازگشت به حال عادى آثار آن باقى نخواهد ماند ، درست همانند مطلبى است كه قرآن در باره مشركان به هنگام گرفتار شدن در ميان امواج دريا بيان مىكند كه خدا را به اخلاص مىخوانند ، اما وقتى كه به ساحل نجات رسيدند همه چيز را به دست فراموشى مىسپارند فَإِذا رَكِبُوا فِي الْفُلْكِ دَعَوُا اللَّه مُخْلِصِينَ لَه الدِّينَ فَلَمَّا نَجَّاهُمْ إِلَى الْبَرِّ إِذا هُمْ يُشْرِكُونَ ( عنكبوت - 65 ) .\r\n","description":"","footnote":"","page_name":" 513 ","page_number":513},
  {"content":"\r\n\r\nنكته‌ها :\r\n\r\n1 - تفريط در جنب اللَّه :\r\nگفتيم « جنب اللَّه » در آيات مورد بحث معنى وسيعى دارد كه هر گونه مطلبى را كه مربوط به خداوند است شامل مىشود ، و به اين ترتيب تفريط در اين قسمت شامل تمام انواع تفريطها در اطاعت فرمان او ، و پيروى از كتب آسمانى ، و اقتدا به انبياء و اولياء مىگردد .\r\nبه همين دليل در روايات متعددى از ائمه اهل بيت ع مىخوانيم كه « جنب اللَّه » به امامان تفسير شده است ، از جمله در روايتى در اصول كافى از امام موسى بن جعفر ع در تفسير « * ( يا حَسْرَتى عَلى ما فَرَّطْتُ فِي جَنْبِ اللَّه ) * » چنين آمده :\r\nجنب اللَّه امير المؤمنين ( ع ) و كذلك من كان بعده من الاوصياء بالمكان الرفيع الى ان ينتهى الامر الى آخرهم\r\n« جنب اللَّه امير مؤمنان ع و همچنين اوصياى بعد از او هستند كه مقام والايى دارند ، تا به آخرين نفر آنها برسد » ( كه حضرت مهدى ارواحنا فداه مىباشد ) » ( 1 ) .\r\nو نيز در تفسير على بن ابراهيم از امام صادق ع مىخوانيم : « نحن جنب اللَّه » : « جنب اللَّه مائيم » ( 2 ) .\r\nهمين معنى در روايات ديگرى از ائمه ديگر ع نيز نقل شده است .\r\nهمانگونه كه بارها گفته‌ايم اين تفسيرها از قبيل بيان مصداقهاى روشن است ، چرا كه مسلم است پيروى از مكتب امامان پيروى از پيامبر و اطاعت فرمان خدا است چرا كه آنها از خود چيزى نمىگويند .\r\nدر حديث ديگرى مصداق روشن حسرتداران روز قيامت را « عالمان بىعمل » معرفى مىكند ، در كتاب « محاسن » از امام باقر ع آمده است :\r\n\r\n","description":"","footnote":"\r\n( 1 و 2 ) تفسير نور الثقلين جلد 4 صفحه 495 .\r\n","page_name":" 514 ","page_number":514},
  {"content":"\r\nان اشد الناس حسرة يوم القيامة الذين وصفوا العدل ثم خالفوه ، و هو قول اللَّه عز و جل * ( أَنْ تَقُولَ نَفْسٌ يا حَسْرَتى عَلى ما فَرَّطْتُ فِي جَنْبِ اللَّه ) *\r\n: « از همه مردم متاسفتر در روز قيامت كسانى هستند كه طريقه حق و عدالت را براى مردم توصيف كردند سپس خود به مخالفت برخاستند ، و اين همان است كه خداوند متعال مىگويد : * ( أَنْ تَقُولَ نَفْسٌ يا حَسْرَتى عَلى ما فَرَّطْتُ فِي جَنْبِ اللَّه ) * ( 1 ) .\r\n\r\n2 - در آستانه مرگ يا در قيامت ؟\r\nآيا اين گفتگوهاى سه گانه اى كه مجرمان بعد از مشاهده عذاب الهى دارند مربوط به عذاب استيصال در پايان عمرشان است ؟ يا مربوط به زمان ورود در صحنه قيامت ؟\r\nمعنى دوم صحيحتر به نظر مىرسد ، هر چند آيات قبل از آن مربوط به عذاب استيصال است ، و آيه بعد از آن مربوط به قيامت ، شاهد اين سخن آيه 31 سوره انعام است كه مىفرمايد : قَدْ خَسِرَ الَّذِينَ كَذَّبُوا بِلِقاءِ اللَّه حَتَّى إِذا جاءَتْهُمُ السَّاعَةُ بَغْتَةً قالُوا يا حَسْرَتَنا عَلى ما فَرَّطْنا فِيها : « آنها كه لقاى پروردگار را انكار كردند گرفتار زيان شدند ، وضع آنها به همين منوال ادامه مىيابد تا زمانى كه قيامت به طور ناگهانى فرا رسد ، مىگويند : اى افسوس كه در باره آن كوتاهى كرديم » .\r\nدر روايات فوق نيز شاهدى بر اين معنى داشتيم .\r\n\r\n","description":"","footnote":"\r\n( 1 ) همان مدرك صفحه 496 .\r\n","page_name":" 515 ","page_number":515},
  {"content":"\r\n\r\n[ سوره الزمر ‹ 39 › : آيات 60 تا 64 
  ]\r\nوَ يَوْمَ الْقِيامَةِ تَرَى الَّذِينَ كَذَبُوا عَلَى اللَّه وُجُوهُهُمْ مُسْوَدَّةٌ أَ لَيْسَ فِي جَهَنَّمَ مَثْوىً لِلْمُتَكَبِّرِينَ ‹ 60 › وَيُنَجِّي اللَّه الَّذِينَ اتَّقَوْا بِمَفازَتِهِمْ لا يَمَسُّهُمُ السُّوءُ وَلا هُمْ يَحْزَنُونَ ‹ 61 › اللَّه خالِقُ كُلِّ شَيْءٍ وَهُوَ عَلى كُلِّ شَيْءٍ وَكِيلٌ ‹ 62 › لَه مَقالِيدُ السَّماواتِ وَالأَرْضِ وَالَّذِينَ كَفَرُوا بِآياتِ اللَّه أُولئِكَ هُمُ الْخاسِرُونَ ‹ 63 › قُلْ أَ فَغَيْرَ اللَّه تَأْمُرُونِّي أَعْبُدُ أَيُّهَا الْجاهِلُونَ ‹ 64 ›\r\n\r\nترجمه :\r\n60 - و روز قيامت كسانى را كه بر خدا دروغ بستند مىبينى كه صورتهايشان سياه است ، آيا در جهنم جايگاهى براى متكبران نيست ؟\r\n61 - و خداوند كسانى را كه تقوى پيشه كردند با رستگارى رهايى مىبخشد ، هيچ بدى به آنها نمىرسد و هرگز غمگين نخواهند شد .\r\n62 - خداوند خالق همه چيز است و حافظ و ناظر بر همه اشياء .\r\n63 - كليدهاى آسمان و زمين از آن او است ، و كسانى كه به آيات خداوند كافر شدند زيانكارند .\r\n64 - آيا به من دستور مىدهيد كه غير خدا را عبادت كنم اى جاهلان ؟ !\r\n\r\nتفسير : خداوند آفريدگار و حافظ همه چيز است\r\nاز آنجا كه در آيات گذشته سخن از مشركان دروغپرداز و مستكبرى بود كه\r\n","description":"","footnote":"","page_name":" 516 ","page_number":516},
  {"content":"\r\nدر روز قيامت از كرده خود پشيمان مىشوند و تقاضاى بازگشت به اين جهان مىكنند ، تقاضايى بىحاصل و غير قابل قبول ، در آيات مورد بحث در ادامه همين سخن مىگويد : « در روز قيامت كسانى را كه دروغ بر خدا بستند مىبينى كه صورتهايشان سياه است » ! ( * ( وَيَوْمَ الْقِيامَةِ تَرَى الَّذِينَ كَذَبُوا عَلَى اللَّه وُجُوهُهُمْ مُسْوَدَّةٌ ) * ) .\r\nسپس مىافزايد : « آيا در جهنم جايگاهى براى مستكبران نيست » ؟ ! ( * ( أَ لَيْسَ فِي جَهَنَّمَ مَثْوىً لِلْمُتَكَبِّرِينَ ) * ) .\r\nگر چه مفهوم « * ( كَذَبُوا عَلَى اللَّه ) * » ( دروغ بر خدا بستند ) وسيع و گسترده است ، ولى در مورد آيه بيشتر نظر روى نسبت دادن شريك به خدا و ادعاى وجود فرزند براى او از فرشتگان يا حضرت مسيح ع و مانند آن است .\r\nهمچنين واژه « مستكبر » هر چند به تمام كسانى كه خود بزرگبين هستند اطلاق مىگردد . ولى در اينجا بيشتر منظور كسانى است كه در برابر دعوت انبياء به آئين حق استكبار جستند ، و از پذيرش دعوت آنها سر باز زدند .\r\nروسياهى دروغگويان در قيامت نشانه ذلت و خوارى و رسوايى آنها است ، و چنان كه مىدانيم عرصه قيامت عرصه بروز اسرار نهان و تجسم اعمال و افكار انسان است ، آنها كه در اين دنيا قلبهايى سياه و تاريك داشتند ، و اعمالشان نيز همچون افكارشان تيره و تار بود ، در آنجا اين حال درونى آنها به برون منتقل مىشود ، و چهره هايشان تاريك و سياه خواهد بود .\r\nو به تعبير ديگر : در قيامت ظاهر و باطن يكى مىشود ، و صورتها به رنگ دلها درمىآيد ، كه قلبى تاريك دارند صورتى تاريك خواهند داشت ، و آنها كه قلبهايشان نورانى است صورتهايشان نيز چنين است .\r\nچنان كه در آيه 106 و 107 سوره آل عمران مىخوانيم : يَوْمَ تَبْيَضُّ وُجُوه وَتَسْوَدُّ وُجُوه فَأَمَّا الَّذِينَ اسْوَدَّتْ وُجُوهُهُمْ أَ كَفَرْتُمْ بَعْدَ إِيمانِكُمْ فَذُوقُوا\r\n","description":"","footnote":"","page_name":" 517 ","page_number":517},
  {"content":"\r\nالْعَذابَ بِما كُنْتُمْ تَكْفُرُونَ - وَأَمَّا الَّذِينَ ابْيَضَّتْ وُجُوهُهُمْ فَفِي رَحْمَتِ اللَّه هُمْ فِيها خالِدُونَ : « در آن روز صورتهايى سفيد و صورتهايى سياه مىگردد ، آنها كه صورتهايشان سياه شده به آنان گفته مىشود : آيا بعد از ايمان كافر شديد ، اكنون بچشيد عذاب را به خاطر كفرتان - و آنها كه چهره هايشان سفيد و نورانى است در رحمت خدا جاودانه خواهند ماند » .\r\nجالب توجه اينكه از پاره اى از روايات كه از منابع اهل بيت ع نقل شده استفاده مىشود كه دروغ بستن بر خداوند كه مايه روسياهى در قيامت است معنى گسترده اى دارد كه ادعاى امت و رهبرى به ناحق را نيز شامل مىشود ، چنان كه صدوق در كتاب « اعتقادات » از امام صادق ع نقل مىكند هنگامى كه از تفسير اين آيه از آن حضرت سؤال كردند فرمود : « من زعم انه امام و ليس به امام « قيل و ان كان علويا فاطميا ؟ قال و ان كان علويا فاطميا :\r\n« منظور كسى است كه خود را امام پندارد در حالى كه امام نباشد » گفتند : هر چند از نسل على ع و اولاد فاطمه ع باشد ؟ فرمود : « هر چند از نسل على ع و اولاد فاطمه ع باشد » ( 1 ) .\r\nاين در حقيقت بيان يك مصداق روشن است ، چرا كه ادعاى امامت و رهبرى الهى اگر واقعيت نداشته باشد از واضحترين مصداقهاى دروغ بر خدا است .\r\nهمچنين كسانى كه به پيامبر ص يا امام بر حق نسبت دروغ دهند آن نيز در واقع دروغ بر خدا است ، چرا كه آنها از خود چيزى نمىگويند .\r\nلذا در حديث ديگرى از امام صادق ع مىخوانيم :\r\nمن حدث عنا بحديث فنحن سائلوه عنه يوما فان صدق علينا فانما يصدق على اللَّه و على رسوله ،\r\n\r\n","description":"","footnote":"\r\n( 1 ) « اعتقادات الامامية » طبق نقل تفسير نور الثقلين جلد 4 صفحه 496 - همين معنى از تفسير على بن ابراهيم و كتاب كافى نيز نقل شده است ( به كتاب كافى جلد اول « باب من ادعى الامامه و ليس لها باهل » حديث اول و سوم مراجعه شود ) .\r\n","page_name":" 518 ","page_number":518},
  {"content":"\r\nو ان كذب علينا فانه يكذب على اللَّه و رسوله ، لانا اذا حدثنا لا نقول قال فلان و قال فلان ، انما نقول قال اللَّه و قال رسوله ( ص ) ثم تلا هذه الاية « * ( وَيَوْمَ الْقِيامَةِ تَرَى الَّذِينَ كَذَبُوا عَلَى اللَّه وُجُوهُهُمْ مُسْوَدَّةٌ . . . ) * » : « هر كس حديثى از ما نقل كند ما روزى از او سؤال خواهيم كرد : اگر راست گفته و از ما بوده ، سخن حقى را به خدا و پيامبرش نسبت داده است ، و اگر بر ما دروغ بسته دروغ بر خدا و رسول بسته است ، زيرا ما هنگامى كه حديثى مىگوئيم نمىگوئيم فلان و فلان گفته‌اند ، بلكه مىگوئيم خدا گفته ، پيامبرش گفته است ، سپس اين آيه را تلاوت فرمود : * ( وَيَوْمَ الْقِيامَةِ تَرَى الَّذِينَ كَذَبُوا عَلَى اللَّه وُجُوهُهُمْ مُسْوَدَّةٌ . . . ) * » ( 1 ) .\r\nاين حديث به خوبى نشان مىدهد كه امامان اهل بيت ع از خود چيزى نمىگفتند ، و تمام احاديث صحيح و معتبرى كه از آنها نقل شده بازگشت به احاديث پيامبر ص مىكند ، و اين نكته اى است كه براى همه دانشمندان اسلام قابل دقت است ، بنا بر اين افرادى هم كه امامت آنها را نپذيرفته‌اند بايد سخنانشان را به عنوان رواياتى از پيامبر ص بپذيرند ، به مضمون همين حديث ، حديث ديگرى از امام صادق ع در كافى نقل شده كه مىگويد : « حديث هر يك از ما امامان حديث ديگرى است و حديث ما حديث رسول اللَّه است » ( كافى جلد اول باب رواية الكتب و الحديث حديث 14 ) .\r\nاين سخن نيز شايان توجه است كه از آيات قرآن به خوبى استفاده مىشود كه سرچشمه اصلى كفر همان كبر است چنان كه در باره شيطان مىخوانيم :\r\nأَبى وَاسْتَكْبَرَ وَكانَ مِنَ الْكافِرِينَ : « او سر باز زد و تكبر ورزيد و از كافران شد » ( بقره آيه 34 ) .\r\nو به همين دليل جايگاه متكبران جز آتش سوزان جهنم نمىتواند باشد ،\r\n\r\n","description":"","footnote":"\r\n( 1 ) « مجمع البيان » ذيل آيات مورد بحث .\r\n","page_name":" 519 ","page_number":519},
  {"content":"\r\nحتى در حديثى از پيامبر اسلام ص آمده :\r\nان فى جهنم لواد للمتكبرين يقال له سقر ، شكى الى اللَّه عز و جل شدة حره ، و سأله ان يتنفس فاذن له فتنفس فاحرق جهنم !\r\n« در جهنم سرزمينى است مخصوص متكبران كه به آن سقر گفته مىشود يك وقت از شدت حرارتش به خداوند شكايت كرد و تقاضا كرد تنفسى كند به او اجازه داده شد ، نفسى كشيد كه جهنم را سوزانيد ! ( 1 ) .\r\nدر آيه بعد سخن از نقطه مقابل اين گروه يعنى گروه پرهيزگاران و سعادت آنها در قيامت در ميان است ، مىفرمايد : « خداوند كسانى را كه تقوى پيشه كردند رهايى مىبخشد و رستگار مىسازد » ( * ( وَيُنَجِّي اللَّه الَّذِينَ اتَّقَوْا بِمَفازَتِهِمْ ) * ) ( 2 ) .\r\nسپس اين فلاح و پيروزى را با اين دو جمله كوتاه و پرمعنى توضيح مىدهد :\r\n« هيچ بدى به آنها نمىرسد و غم و اندوهى به آنها راه نمىيابد » ( * ( لا يَمَسُّهُمُ السُّوءُ وَلا هُمْ يَحْزَنُونَ ) * ) .\r\nدر جهانى زندگى مىكنند كه جز نيكى و پاكى و وجد و سرور چيزى وجود ندارد ، اين تعبير كوتاه در حقيقت تمام مواهب الهى را در خود جمع كرده است .\r\nآيه بعد بار ديگر به مساله توحيد و مبارزه با شرك باز مىگردد و گفتگوهايى را كه با مشركان داشت ادامه مىدهد .\r\n\r\n","description":"","footnote":"\r\n( 1 ) تفسير « على بن ابراهيم » طبق نقل نور الثقلين جلد 4 صفحه 496 - همين معنى در تفسير « صافى » ذيل آيات مورد بحث نيز آمده است .\r\n( 2 ) « مفازه » مصدر ميمى و به معنى فلاح و رستگارى و پيروزى است و « با » در « بمفازتهم » يا براى ملابست است ، يا سببيت ، در صورت اول معنى آيه چنين مىشود :\r\n« خداوند آنها را نجاتى همراه با رستگارى و پيروزى مىدهد » و در صورت دوم معنى آيه اين است كه « خداوند آنها را به سبب رستگاريشان ( كنايه از اعمال صالح و ايمان است ) نجات و رهايى مىبخشد » .\r\n","page_name":" 520 ","page_number":520},
  {"content":"\r\nمىفرمايد : « خداوند خالق همه چيز است و او حافظ و ناظر بر همه اشياء مىباشد » ( * ( اللَّه خالِقُ كُلِّ شَيْءٍ وَهُوَ عَلى كُلِّ شَيْءٍ وَكِيلٌ ) * ) .\r\nجمله اول اشاره به « توحيد خالقيت » است ، جمله دوم اشاره به « توحيد ربوبيت » .\r\nاما مساله توحيد خالقيت چيزى است كه حتى مشركان غالبا به آن معترف بوده‌اند چنان كه در آيه 38 همين سوره خوانديم كه « اگر از مشركان سؤال كنى چه كسى آسمان و زمين را آفريده است مىگويند اللَّه » .\r\nولى آنها در توحيد ربوبيت گرفتار انحراف شده بودند ، گاه حافظ و نگهبان و مدبر كارهاى خود را بتها مىدانستند و در مشكلات به آنها پناه مىبردند ، قرآن با بيان فوق در واقع به اين حقيقت اشاره مىكند كه تدبير امور عالم و حفظ و نگهدارى آن به دست كسى است كه آن را آفريده ، بنا بر اين در همه حال بايد به او پناه برد .\r\n« ابن منظور » در « لسان العرب » معانى متعددى براى « وكيل » ذكر كرده ، از جمله : كفيل ، حافظ و كسى كه به تدبير امور چيزى قيام مىكند .\r\nبه اين ترتيب ثابت مىشود كه بتها نه منشأ سودى هستند و نه زيانى ، نه گرهى را مىگشايند و نه گرهى به دست آنها زده مىشود ، موجودات ضعيف و ناتوانى هستند كه هيچ كارى از آنها ساخته نيست .\r\nجمعى از پيروان مكتب جبر از جمله « * ( اللَّه خالِقُ كُلِّ شَيْءٍ ) * » براى عقيده انحرافى خود استدلال كرده‌اند و مىگويند : اعمال ما نيز در مفهوم آيه وارد است ، بنا بر اين خداوند خالق آن است ، هر چند محل ظهور آن اعضاى تن ما است ! اشتباه بزرگ آنها اينجاست كه نتوانسته‌اند اين مطلب را درك كنند كه خالقيت خداوند نسبت به افعال ما هيچگونه منافاتى با اختيار و آزادى اراده ما ندارد ، چرا كه اين دو نسبت در طول هم است نه در عرض هم\r\n","description":"","footnote":"","page_name":" 521 ","page_number":521},
  {"content":"\r\nتوضيح اينكه : اعمال ما نسبتى به خدا دارد ، و هم نسبتى به ما از يك سو چيزى در تمام عالم هستى از حيطه قدرت خداوند بيرون نيست ، و اعمال ما از اين نظر مخلوق او است ، زيرا قدرت و عقل و اختيار و ابزار كار و آزادى عمل را او به ما داده است ، و از اين نظر عمل ما را مىتوان به او نسبت داد ، او خواسته است كه ما آزاد باشيم و اعمال اختيارى بجا آوريم ، و تمام وسائل را او در اختيار ما گذارده .\r\nولى در عين حال ما در عمل خود آزاد و مختاريم و از اين نظر افعال ما به ما منتسب است و ما در برابر آن مسئوليم .\r\nاگر كسى بگويد ما خالق اعمال خويش هستيم و خداوند هيچ دخالتى در آن ندارد ، او مشرك است ، چون معتقد به دو خالق شده ، خالق بزرگ و خالق كوچك ، و اگر بگويد خالق اعمال ما خداست و ما هيچ دخالتى نداريم ، او منحرف است ، چرا كه حكمت و عدالت خدا را انكار كرده ، مگر مىشود اعمال مال او باشد و ما در مقابل آن مسئول باشيم ؟ در اين صورت مجازات و پاداش و حساب و معاد و تكليف و مسئوليت معنى ندارد .\r\nبنا بر اين اعتقاد صحيح اسلامى كه از جمعبندى آيات قرآن به خوبى به دست مىآيد اين است كه تمام اعمال ما هم منتسب به او است و هم منتسب به خود ما و اين دو نسبت هيچگونه منافاتى با هم ندارد چرا كه دو نسبت طولى است نه عرضى ( دقت كنيد ) .\r\nآيه بعد با ذكر توحيد مالكيت خداوند بحث توحيدى آيه قبل را تكميل كرده ، مىگويد : « كليدهاى آسمانها و زمين از آن او است » ( * ( لَه مَقالِيدُ السَّماواتِ وَالأَرْضِ ) * ) .\r\n« مقاليد » به گفته غالب ارباب لغت جمع « مقليد » است ( هر چند زمخشرى در كشاف مىگويد اين كلمه مفردى از جنس خود ندارد ) و « مقليد » و « اقليد »\r\n","description":"","footnote":"","page_name":" 522 ","page_number":522},
  {"content":"\r\nهر دو به معنى « كليد » است ، و به گفته « لسان العرب » و بعضى ديگر اصل آن از « كليد » فارسى گرفته شده ، و در عربى نيز به همين معنى استعمال مىشود ، بنا بر اين « * ( مَقالِيدُ السَّماواتِ وَالأَرْضِ ) * » به معنى كليدهاى آسمانها و زمين مىباشد ( 1 ) .\r\nاين تعبير معمولا كنايه از مالكيت و يا سلطه بر چيزى است ، چنان كه مىگوئيم : كليد اين كار به دست فلان است ، لذا آيه فوق مىتواند هم اشاره به توحيد مالكيت خداوند بوده باشد ، و هم توحيد تدبير و ربوبيت و حاكميت او بر عالم هستى .\r\nبه همين دليل بلافاصله بعد از اين جمله چنين نتيجه گيرى مىكند : « كسانى كه به آيات خداوند كافر شدند زيانكارند » ( * ( وَالَّذِينَ كَفَرُوا بِآياتِ اللَّه أُولئِكَ هُمُ الْخاسِرُونَ ) * ) .\r\nچرا كه منبع اصلى و سرچشمه واقعى همه خيرات و بركات را رها كرده و در بيراهه‌ها سرگردان شده‌اند ، از كسى كه تمام كليدهاى آسمان و زمين به دست او است روى برتافته و به سراغ موجودات ناتوانى رفته‌اند كه مطلقا كارى از آنها ساخته نيست .\r\nدر حديثى از امير مؤمنان على ع آمده است كه از رسول خدا ص تفسير « مقاليد » را پرسيدم ، فرمود : « يا على ! لقد سئلت عن عظيم المقاليد ، هو ان تقول عشرا اذا اصبحت ، و عشرا اذا امسيت ، لا إله الا اللَّه و اللَّه اكبر و سبحان اللَّه و الحمد للَّه و استغفر اللَّه و لا قوة الا باللَّه ( هو ) الاول و الآخر و الظاهر و الباطن له الملك و له الحمد ( يحيى و يميت ) بيده الخير و هو على كل شىء قدير » : « از كليدهاى بزرگى سؤال كردى آن اين است كه هر صبح و شام ده بار اين جمله‌ها را تكرار كنى لا إله الا اللَّه و اللَّه اكبر و سبحان اللَّه\r\n\r\n","description":"","footnote":"\r\n( 1 ) به گفته بعضى از فرهنگنويسان فارسى : « كليد » معربش « اقليد » و « اكليل » و « مقلاد » ابزارى است كه به آن قفل را گشايند و بندند ( برهان قاطع - پاورقىها ) . !\r\n","page_name":" 523 ","page_number":523},
  {"content":"\r\nو الحمد للَّه . . . تا آخر حديث » .\r\nسپس افزود : « كسى كه هر صبح و شام ده بار اين كلمات را تكرار كند خداوند شش پاداش به او مىدهد كه يكى از آنها را اين مىشمارد كه خداوند او را از شيطان و لشكر شيطان حفظش مىكند تا سلطه اى بر او نداشته باشند » ( 1 ) .\r\nناگفته روشن است كه گفتن اين كلمات به صورت لقلقه لسان براى اينهمه پاداش كافى نيست بلكه ايمان به محتوى و تخلق به آن نيز لازم است .\r\nاين حديث ممكن است اشاره لطيفى به اسماء حسناى خداوند بوده باشد كه مبدء حاكميت و مالكيت او بر عالم هستى است ( دقت كنيد ) .\r\nاز مجموع آنچه در باره شاخه‌هاى توحيد در آيات گذشته ذكر شد به خوبى مىتوان نتيجه گرفت كه توحيد در عبادت يك حقيقت غير قابل انكار است ، تا آنجا كه هيچ انسان فهميده و عاقلى نبايد به خود اجازه دهد كه در برابر بتها سجده كند ، لذا به دنبال آن با لحنى قاطع و تشددآميز مىگويد : « بگو : آيا به من دستور مىدهيد كه غير خدا را عبادت كنم اى جاهلان » ؟ ! ( * ( قُلْ أَ فَغَيْرَ اللَّه تَأْمُرُونِّي أَعْبُدُ أَيُّهَا الْجاهِلُونَ ) * ) .\r\nاين سخن مخصوصا با توجه به اينكه كفار و مشركان گاهى پيامبر اسلام ص را دعوت مىكردند كه خدايان آنها را احترام و پرستش كند ، و يا حد اقل از عيبجويى و انتقاد نسبت به بتها بپرهيزد مفهوم عميقترى پيدا مىكند ، و با صراحت اعلام مىدارد كه مساله توحيد و نفى شرك مطلبى نيست كه بتوان بر سر آن معامله و سازش كرد ، شرك بايد در تمام چهره هايش در هم كوبيده شود و از صفحه جهان محو گردد !\r\n\r\n","description":"","footnote":"\r\n( 1 ) « تفسير قرطبى » جلد 8 صفحه 5719 ، و « تفسير ابو الفتوح رازى » جلد 9 صفحه 417 ذيل آيات مورد بحث ( با تلخيص ذيل آن ) .\r\n","page_name":" 524 ","page_number":524},
  {"content":"\r\nمفهوم آيه اين است كه بتپرستان عموما مردمى جاهلند ، نه تنها نسبت به پروردگار جهل دارند كه مقام والاى انسانى خود را نيز نشناخته و لگدمال كرده‌اند .\r\nتعبير به امر و دستور در آيه فوق نيز پرمعنى است ، و نشان مىدهد كه آنها با لحنى آمرانه و بدون ذكر دليل و منطق ، پيغمبر اسلام ص را دعوت به بتپرستى مىكردند ! اين موضعگيرى از افراد جاهل و نادان عجيب نيست .\r\nآيا اين جهل و نادانى نيست كه انسان اينهمه نشانه‌هاى خدا را در عالم هستى كه گواه بر علم و قدرت و تدبير و حكمت او است رها كرده ، و به موجودات بىارزشى بچسبد كه مبدء هيچ اثر و منشأ هيچ خاصيتى نيستند .\r\n","description":"","footnote":"","page_name":" 525 ","page_number":525},
  {"content":"\r\n\r\n[ سوره الزمر ‹ 39 › : آيات 65 تا 67 
  ]\r\nوَ لَقَدْ أُوحِيَ إِلَيْكَ وَإِلَى الَّذِينَ مِنْ قَبْلِكَ لَئِنْ أَشْرَكْتَ لَيَحْبَطَنَّ عَمَلُكَ وَلَتَكُونَنَّ مِنَ الْخاسِرِينَ ‹ 65 › بَلِ اللَّه فَاعْبُدْ وَكُنْ مِنَ الشَّاكِرِينَ ‹ 66 › وَما قَدَرُوا اللَّه حَقَّ قَدْرِه وَالأَرْضُ جَمِيعاً قَبْضَتُه يَوْمَ الْقِيامَةِ وَالسَّماواتُ مَطْوِيَّاتٌ بِيَمِينِه سُبْحانَه وَتَعالى عَمَّا يُشْرِكُونَ ‹ 67 ›\r\n\r\nترجمه :\r\n65 - به تو و همه انبياى پيشين وحى شده كه اگر مشرك شوى تمام اعمالت نابود مىشود ، و از زيانكاران خواهى بود ! 66 - بلكه تنها خداوند را عبادت كن ، و از شكرگزاران باش .\r\n67 - آنها خدا را آن گونه كه شايسته است نشناختند ، در حالى كه تمام زمين در روز قيامت در قبضه قدرت او است و آسمانها پيچيده در دست او ، خداوند منزه و بلند مقام است از شريكهايى كه براى او درست مىكنند .\r\n\r\nتفسير : اگر مشرك شوى اعمالت بر باد مىرود !\r\nاين آيات هم چنان مسائل مربوط به شرك و توحيد را كه در آيات قبل از آن سخن بود تعقيب مىكند .\r\n","description":"","footnote":"","page_name":" 526 ","page_number":526},
  {"content":"\r\nدر آيه نخست با لحن قاطع خطر شرك را بازگو كرده مىفرمايد : « به تو و به همه انبياى پيشين وحى فرستاده شده است كه اگر مشرك شوى مسلما اعمالت حبط و نابود مىگردد و از زيانكاران خواهى بود » ( * ( وَلَقَدْ أُوحِيَ إِلَيْكَ وَإِلَى الَّذِينَ مِنْ قَبْلِكَ لَئِنْ أَشْرَكْتَ لَيَحْبَطَنَّ عَمَلُكَ وَلَتَكُونَنَّ مِنَ الْخاسِرِينَ ) * ) .\r\nبه اين ترتيب شرك دو پيامد خطرناك دارد حتى در مورد پيامبران الهى اگر به فرض محال مشرك شوند .\r\nنخست مساله حبط اعمال است ، و دوم گرفتار خسران و زيان زندگى شدن .\r\nاما « حبط اعمال » به معنى محو آثار و پاداش عمل به خاطر شرك است چرا كه شرط قبولى اعمال اعتقاد به اصل توحيد است و بدون آن هيچ عملى پذيرفته نيست .\r\nشرك آتش سوزانى است كه شجره اعمال آدمى را مىسوزاند .\r\nشرك صاعقه اى است كه تمام محصول زندگى او را به آتش مىكشد .\r\nو شرك همچون طوفانى است كه اعمال آدمى را متلاشى مىسازد و با خود مىبرد چنان كه در آيه 18 سوره ابراهيم مىخوانيم : مَثَلُ الَّذِينَ كَفَرُوا بِرَبِّهِمْ أَعْمالُهُمْ كَرَمادٍ اشْتَدَّتْ بِه الرِّيحُ فِي يَوْمٍ عاصِفٍ لا يَقْدِرُونَ مِمَّا كَسَبُوا عَلى شَيْءٍ ذلِكَ هُوَ الضَّلالُ الْبَعِيدُ : « اعمال كسانى كه به پروردگارشان كافر شدند همچون خاكسترى است در برابر تندباد در يك روز طوفانى ، آنها توانايى ندارند كمترين چيزى از اعمالى را كه انجام داده‌اند به دست آورند ، و اين گمراهى دور و درازى است » .\r\nلذا در حديثى از پيغمبر گرامى اسلام ص آمده :\r\nان اللَّه تعالى يحاسب كل خلق الا من اشرك باللَّه فانه لا يحاسب و يؤمر به الى النار\r\n: « خداوند همه بندگان را محاسبه مىكند مگر كسى كه شرك به خدا آورده كه بدون حساب به آتش فرستاده مىشود » ( 1 ) .\r\n\r\n","description":"","footnote":"\r\n( 1 ) نور الثقلين جلد 4 صفحه 497 .\r\n","page_name":" 527 ","page_number":527},
  {"content":"\r\nو اما زيانكار شدن آنها به خاطر اين است كه بزرگترين سرمايه‌هاى خود را كه عقل و خرد و عمر گرانبها است در اين بازار بزرگ تجارت دنيا از دست داده و « جز حسرت و اندوه متاعى نخريدند » ! در اينجا اين سؤال مطرح مىشود كه مگر امكان دارد كه انبياى بزرگ الهى راه شرك پيش گيرند كه آيه فوق با اين لحن با آنها برخورد مىكند ؟\r\nپاسخ اين سؤال روشن است : انبيا هرگز مشرك نخواهند شد ، هر چند قدرت و اختيار بر اين كار را دارند ، و معصوم بودن به معنى سلب قدرت و اختيار نيست بلكه بالا بودن سطح معرفت آنها و ارتباط مستقيم و مستمرشان با مبدأ وحى مانع از اين است كه آنها حتى در يك لحظه فكر شرك به خود راه دهند ، آيا طبيب هوشمند و حاذقى كه از تاثير يك ماده سمى بسيار خطرناك و كشنده به خوبى آگاه است هرگز ممكن است در حال اعتدال فكر خود را به آن آلوده سازد ؟\r\nهدف اين است كه از اهميت خطر شرك به همگان گوشزد شود تا مردم بدانند وقتى خداوند با پيامبران بزرگش اينچنين سخن مىگويد تكليف ديگران روشن است ، و به تعبير ديگر : اين از قبيل ضرب المثل معروف عرب است « اياك اعنى و اسمعى يا جارة » : « منظورم تويى ولى اى همسايه تو بشنو ! » .\r\nهمين معنى در حديثى از امام على بن موسى الرضا ع به هنگامى كه مامون سؤال از آياتى كرد نقل شده است كه امام فرمود : « منظور از اين گونه آيات امت است ، هر چند مخاطب رسول خدا مىباشد » ( 1 ) .\r\nدر آيه بعد باز براى تاكيد بيشتر مىافزايد : « بلكه تنها خداوند را عبادت كن و از شكرگزاران باش » ( * ( بَلِ اللَّه فَاعْبُدْ وَكُنْ مِنَ الشَّاكِرِينَ ) * ) ( 2 ) .\r\n\r\n","description":"","footnote":"\r\n( 1 ) همان مدرك .\r\n( 2 ) « فا » در « فاعبد » ممكن است زائده باشد كه در اين گونه موارد براى تاكيد است ، بعضى نيز گفته‌اند كه جمله جزاى شرط محذوفى است ، و در تقدير چنين است ان كنت عابدا فاعبد اللَّه ، سپس شرط حذف شده ، و مفعول بجاى آن مقدم داشته شده است .\r\n","page_name":" 528 ","page_number":528},
  {"content":"\r\nمقدم داشتن « اللَّه » براى « حصر » است ، يعنى معبود تو بايد منحصرا ذات پاك « اللَّه » باشد ، و به دنبال آن دستور به شكرگزارى مىدهد ، چرا كه شكر در برابر نعمتهايى كه انسان در آن غوطه ور است هميشه نردبانى است براى « معرفة اللَّه » و نفى هر گونه شرك ، شكر در برابر نعمت فطرى هر انسانى است و براى شكرگزارى قبل از هر چيز بايد شخص منعم را شناخت ، و اينجاست كه خط شكر به خط توحيد منتهى مىشود ، و بتها كه مبدء هيچ نعمتى نيستند كنار مىروند .\r\nدر آخرين آيه مورد بحث به بيان ديگرى براى نفى شرك پرداخته ، ريشه اصلى انحراف آنها را ذكر كرده و مىگويد : « آنها خدا را آن گونه كه شايسته است نشناختند » و به همين دليل نام مقدس او را تا آنجا تنزل دادند كه همرديف بتها قرار دادند ( * ( وَما قَدَرُوا اللَّه حَقَّ قَدْرِه ) * ) .\r\nآرى سرچشمه شرك عدم معرفت صحيح در باره خداوند است ، كسى كه بداند « اولا » او وجودى است بىپايان و نامحدود از هر نظر « ثانيا » آفرينش همه موجودات از ناحيه او است و حتى در بقاى خود هر لحظه به فيض وجود او نيازمندند « ثالثا » تدبير عالم هستى و گشودن گره تمام مشكلات و همه ارزاق به دست با قدرت او است ، و حتى اگر شفاعتى هم انجام گيرد به اذن و فرمان او خواهد بود ، معنى ندارد رو به سوى ديگرى آرد .\r\nاصلا چنين وجودى با اين صفات دوگانگى براى او محال است زيرا دو وجود نامحدود از جميع جهات عقلا غير ممكن است ( دقت كنيد ) .\r\nسپس براى بيان عظمت و قدرت او از دو تعبير كنايى زيبا استفاده كرده\r\n","description":"","footnote":"","page_name":" 529 ","page_number":529},
  {"content":"\r\nمىگويد : « تمام زمين در روز قيامت در قبضه او قرار دارد ، و آسمانها پيچيده در دست راست او است » ( * ( وَالأَرْضُ جَمِيعاً قَبْضَتُه يَوْمَ الْقِيامَةِ وَالسَّماواتُ مَطْوِيَّاتٌ بِيَمِينِه ) * ) .\r\n« قبضة » به معنى چيزى است كه در مشت مىگيرند ، و معمولا كنايه از قدرت مطلقه و سلطه كامل بر چيزى است ، همانگونه كه در تعبيرات روزمره مىگوئيم فلان شهر در دست من است و يا فلان ملك در قبضه و مشت من مىباشد .\r\n« مطويات » از ماده « طى » به معنى « به هم پيچيدن » است كه گاه كنايه از گذشتن عمر يا عبور از چيزى نيز مىباشد .\r\nتعبير فوق در مورد آسمانها به صورت واضحترى در آيه 104 سوره انبيا آمده است يَوْمَ نَطْوِي السَّماءَ كَطَيِّ السِّجِلِّ لِلْكُتُبِ : « در آن روز آسمانها را همچون طومارى درهم مىپيچيم » .\r\nكسى كه طومارى را درهم پيچيده و در دست راست گرفته كاملترين تسلط را بر آن دارد ، مخصوصا انتخاب « يمين » ( دست راست ) به خاطر آن است كه غالب اشخاص كارهاى مهم را با دست راست انجام مىدهند و قوت و قدرت بيشترى در آن احساس مىكنند .\r\nكوتاه سخن اينكه : همه اين تشبيهات و تعبيرات كنايه از سلطه مطلقه پروردگار بر عالم هستى در جهان ديگر است ، تا همگان بدانند در عالم قيامت نيز كليد نجات و حل مشكلات در كف قدرت خداوند است ، تا به بهانه شفاعت و مانند آن به سراغ بتها و معبودهاى ديگر نروند مگر در اين دنيا زمين و آسمان به همين صورت در قبضه قدرت او نيست ؟\r\nچرا سخن از آخرت مىگويد ؟\r\nپاسخ اين است كه در آن روز قدرت خداوند از هر زمان آشكارتر است ، و به مرحله ظهور و بروز نهايى مىرسد ، همگى به روشنى درمىيابند كه همه چيز\r\n","description":"","footnote":"","page_name":" 530 ","page_number":530},
  {"content":"\r\nاز آن او و در اختيار او است .\r\nبعلاوه ممكن است بعضى به بهانه نجات در قيامت به سراغ غير خدا بروند ، همانگونه كه مسيحيان براى مساله پرستش عيسى مسيح ع موضوع « نجات » را پيش مىكشند ، بنا بر اين مناسب اين است كه از قدرت خداوند در قيامت سخن گفته شود .\r\nاز آنچه گفتيم به خوبى روشن شد كه اين تعبيرات همگى جنبه كنايى دارد و به خاطر كوتاهى الفاظ ما در زندگى روزمره ناچاريم آن معانى بلند را در قالب اين الفاظ كوچك بريزيم و جاى اين نيست كه كسى از اينها احتمال تجسم پروردگار بدهد مگر اينكه بسيار ساده لوح و كوته بين و كوته فكر باشد ، چه مىتوان كرد ؟\r\nالفاظى كه درخور بيان مقام عظمت پروردگار باشد در اختيار نداريم ، بايد از همين الفاظ با استفاده از معانى كنايى كه دامنه وسيع و گسترده اى دارند استفاده كنيم .\r\nبه هر حال بعد از بيانات فوق در آخر آيه در يك نتيجه گيرى فشرده و گويا مىفرمايد : « منزه و پاك ، و بلند مقام است از شريكهايى كه براى او درست مىكنند » ( * ( سُبْحانَه وَتَعالى عَمَّا يُشْرِكُونَ ) * ) .\r\nاگر انسانها با مقياسهاى كوچك انديشه‌هاى خود در باره ذات پاك او قضاوت نمىكردند هرگز به بيراهه‌هاى شرك و بتپرستى نمىافتادند .\r\n\r\nنكته‌ها :\r\n\r\n1 - مساله « حبط اعمال »\r\nآيا به راستى ممكن است اعمال نيك آدمى به خاطر اعمال بدش حبط و نابود شود ؟ آيا اين مساله با عدالت خداوند از يك سو ، و با ظواهر آياتى كه مىگويد اگر انسان ذره‌اى كار نيك يا بد انجام دهد آن را مىبيند منافات ندارد ؟ !\r\n","description":"","footnote":"","page_name":" 531 ","page_number":531},
  {"content":"\r\nدر اينجا بحث دامنه دارى است هم از نظر دلائل عقلى ، و هم دلائل نقلى ، كه ما قسمتى از آن را در جلد دوم صفحه 70 ( ذيل آيه 217 سوره بقره ) مطرح كرده‌ايم و ذيل آيات مناسب ديگر در آينده نيز بخواست خدا بحث خواهيم كرد ) آنچه در اينجا لازم است اشاره كنيم و در آيات مورد بحث مطرح مىباشد اين است كه اگر كسى در مورد « حبط اعمال » در برابر معاصى ترديد كند در مورد « شرك » و تاثير آن در حبط اعمال ترديدى نخواهد داشت ، چرا كه آيات بسيارى از قرآن مجيد كه در بالا به بعضى از آنها اشاره شد صراحت دارد در اينكه « موافات بر ايمان » ( با ايمان از دنيا رفتن ) شرط قبولى اعمال است ، و بدون آن هيچ علمى پذيرفته نيست .\r\nقلب مشرك همچون شوره زارى است كه اگر تمام بذرهاى گلها را در آن بپاشند و باران حياتبخش بر آن ببارد استعداد پرورش گلى را ندارد و جز خس از آن نمىرويد .\r\n\r\n2 - آيا مؤمنان خدا را شناخته‌اند ؟\r\nدر آيات فوق خوانديم كه مشركان خدا را به حق نشناختند كه اگر مىشناختند راه شرك نمىپوئيدند ، مفهوم اين سخن آن است كه مؤمنان موحد او را به حق شناخته‌اند .\r\nاكنون اين سؤال پيش مىآيد كه اين سخن با حديث معروف پيامبر ص كه مىفرمايد\r\nما عرفناك حق معرفتك ، و ما عبدناك حق عبادتك\r\n: « ما تو را چنان كه حق معرفتت مىباشد نشناختيم ، و ما تو را آن گونه كه حق عبادت تو است پرستش نكرديم » ! چگونه سازگار است ؟\r\nدر پاسخ بايد گفت : معرفت داراى مراحلى است يكى مرحله بالاى معرفت است و آن پى بردن به كنه ذات خدا است ، اين امر براى هيچ كس ممكن نيست ،\r\n","description":"","footnote":"","page_name":" 532 ","page_number":532},
  {"content":"\r\nو جز ذات پاك او از كنه ذاتش با خبر نمىباشد ، حديث معروف نبوى اشاره به همين معنى است .\r\nاما مراحلى است از اين پائينتر كه در استعداد انسانها است و آن مرحله شناخت اجمالى صفات ، و شناخت تفصيلى افعال او است ، اين مرحله براى انسان ممكن است و دستور « معرفة اللَّه » ناظر به همين مرحله است ، آيه مورد بحث از همين مرحله سخن مىگويد كه مشركان در آن لنگ و وامانده‌اند .\r\n","description":"","footnote":"","page_name":" 533 ","page_number":533},
  {"content":"\r\n\r\n[ سوره الزمر ‹ 39 › : آيه 68 
  ]\r\nوَ نُفِخَ فِي الصُّورِ فَصَعِقَ مَنْ فِي السَّماواتِ وَمَنْ فِي الأَرْضِ إِلَّا مَنْ شاءَ اللَّه ثُمَّ نُفِخَ فِيه أُخْرى فَإِذا هُمْ قِيامٌ يَنْظُرُونَ ‹ 68 ›\r\n\r\nترجمه :\r\n68 - و در صور دميده مىشود ، و تمام كسانى كه در آسمانها و زمين هستند مىميرند مگر كسانى كه خدا بخواهد ، سپس بار ديگر در صور دميده مىشود ، ناگهان همگى به پا مىخيزند ، و در انتظار ( حساب و جزا ) هستند .\r\n\r\nتفسير : « نفخه صور » و مرگ و حيات عمومى بندگان\r\nدر آخرين آيات بحث گذشته سخن از قيامت در ميان آمد ، در آيه مورد بحث همين مساله را با ذكر بسيارى از خصوصيات تعقيب مىكند ، نخست از پايان دنيا شروع كرده ، مىفرمايد : « و در صور دميده مىشود ، تمام كسانى كه در آسمانها و زمين هستند مىميرند ، مگر كسانى كه خدا بخواهد ( * ( وَنُفِخَ فِي الصُّورِ فَصَعِقَ مَنْ فِي السَّماواتِ وَمَنْ فِي الأَرْضِ إِلَّا مَنْ شاءَ اللَّه ) * ) .\r\n« سپس بار ديگر در صور دميده مىشود ، ناگهان همگى به پا مىخيزند و در انتظار حساب و جزا و سرنوشت خويشند » ! ( * ( ثُمَّ نُفِخَ فِيه أُخْرى فَإِذا هُمْ قِيامٌ يَنْظُرُونَ ) * ) .\r\nاز اين آيه به خوبى استفاده مىشود كه در پايان جهان و آغاز رستاخيز دو حادثه ناگهانى رخ مىدهد : در حادثه اول همه موجودات زنده فورا مىميرند ، و در حادثه دوم كه با فاصله اى صورت مىگيرد همه انسانها ناگهان زنده مىشوند ، و به پا مىخيزند و در انتظار حسابند .\r\nقرآن مجيد از اين دو حادثه به عنوان « نفخ صور » تعبير كرده است كه تعبير\r\n","description":"","footnote":"","page_name":" 534 ","page_number":534},
  {"content":"\r\nكنايى زيبايى است از حوادث ناگهانى و همزمان ، زيرا « نفخ » به معنى دميدن و « صور » به معنى « شيپور » يا شاخ ميان تهى است كه معمولا براى حركت قافله يا لشكر ، يا براى توقف آنها به صدا درمىآوردند ، البته آهنگ اين دو با هم متفاوت بود ، شيپور توقف ، قافله را يك جا متوقف مىكرد ، و شيپور حركت ، اعلام شروع حركت قافله بود .\r\nاين تعبير ضمنا بيانگر سهولت امر است و نشان مىدهد كه خداوند بزرگ با يك فرمان كه به سادگى دميدن در يك شيپور است اهل آسمان و زمين را مىميراند و با يك فرمان كه آن هم شبيه به « شيپور رحيل و حركت » است همه را زنده مىكند .\r\nبارها گفته‌ايم الفاظ ما كه براى زندگى روزمره محدود خودمان وضع شده عاجزتر از آن است كه بتواند حقايق مربوط به جهان ما وراء طبيعت يا پايان اين جهان و آغاز جهان ديگر را دقيقا بيان كند ، به همين دليل بايد از الفاظ معمولى معانى وسيعتر و گسترده ترى استفاده شود منتها با توجه به قرائن موجود .\r\nتوضيح اينكه : در قرآن مجيد از حادثه پايان جهان و آغاز جهان ديگر تعبيرات مختلفى آمده است :\r\nدر آيات متعددى ( متجاوز از ده مورد ) سخن از « نفخ صور » به ميان آمده ( 1 ) .\r\nدر يك مورد تعبير به « نقر در ناقور » شده كه آن نيز به معنى دميدن در شيپور يا شبيه آن است « فَإِذا نُقِرَ فِي النَّاقُورِ فَذلِكَ يَوْمَئِذٍ يَوْمٌ عَسِيرٌ » ( مدثر - 8 - 9 ) .\r\n\r\n","description":"","footnote":"\r\n( 1 ) مواردى از قرآن كه كلمه نفخ صور در آنها آمده از اين قرار است :\r\nسوره كهف آيه 99 مؤمنون 101 سوره يس 51 زمر 68 ق 20 الحاقه 13 انعام 73 طه 102 نمل 87 نبا 18 .\r\n","page_name":" 535 ","page_number":535},
  {"content":"\r\nو در بعضى از موارد تعبير به « قارعة » به معنى كوبنده شديد ديده مىشود ( سوره قارعه آيه 1 و 2 و 3 ) .\r\nو بالآخره در بعضى ديگر تعبير به « صيحه » آمده است كه آن به معنى صداى عظيم است ، مانند آيه 49 سوره يس ما يَنْظُرُونَ إِلَّا صَيْحَةً واحِدَةً تَأْخُذُهُمْ وَهُمْ يَخِصِّمُونَ ، اين آيه از صيحه پايان جهان سخن مىگويد كه مردم را غافلگير مىسازد ، و آيه 53 سوره يس إِنْ كانَتْ إِلَّا صَيْحَةً واحِدَةً فَإِذا هُمْ جَمِيعٌ لَدَيْنا مُحْضَرُونَ ، ولى در اين آيه سخن از صيحه رستاخيز است كه همه مردم به دنبال آن زنده مىشوند و در محضر عدل پروردگار حضور مىيابند .\r\nاز مجموع اين آيات استفاده مىشود كه در پايان جهان صيحه عظيمى اهل آسمانها و زمين را مىميراند و اين « صيحه مرگ » است .\r\nو در آغاز رستاخيز با صيحه و فرياد عظيمى همه زنده مىشوند ، و به پا مىخيزند ، و اين « فرياد حيات و زندگى » است .\r\nاما اين دو فرياد دقيقا چگونه است ؟ چه اثرى در صيحه اول ، و چه تاثيرى در صيحه دوم است ؟ جز خدا كسى نمىداند ، و لذا در بعضى از روايات در توصيف « صور » كه اسرافيل در پايان جهان در آن مىدمد چنين آمده است : و للصور رأس واحد و طرفان ، و بين طرف رأس كل منهما الى الآخر مثل ما بين السماء الى الارض ! : « شيپور اسرافيل يك سر و دو شاخه دارد كه فاصل ميان اين دو شاخه با يكديگر مانند فاصله آسمان تا زمين است » ! سپس در ذيل همين روايت مىخوانيم : « هنگامى كه در آن سوى زمين مىدمد موجود زنده اى بر زمين باقى نمىماند ، و هنگامى كه در آن سر آسمانى مىدمد اهل آسمانها همه مىميرند ، و بعد خداوند فرمان مرگ به اسرافيل مىدهد و مىگويد بمير او هم مىميرد » ! ( 1 ) .\r\n\r\n","description":"","footnote":"\r\n( 1 ) « تفسير على بن ابراهيم » مطابق نقل تفسير « نور الثقلين » جلد 4 صفحه 502 .\r\n","page_name":" 536 ","page_number":536},
  {"content":"\r\nبه هر حال اكثر مفسران « نفخ صور » را به همان معنى « دميدن در شيپور » تفسير كرده‌اند كه گفتيم اينها كنايات لطيفى است در باره چگونگى پايان جهان و آغاز رستاخيز ، ولى كمى از مفسرين « صور » را جمع « صورت » دانسته ، و بنا بر اين نفخ صور را به معنى دميدن در صورت مانند دميدن روح در كالبد بشر دانسته‌اند ، طبق اين تفسير يك مرتبه در صورتهاى انسانى دميده مىشود و همگى مىميرند ، و يك بار دميده مىشود همگى جان مىگيرند ( 2 ) .\r\nاين تفسير علاوه بر اينكه با متون روايات سازگار نيست با خود آيه نيز نمىسازد زيرا ضمير مفرد مذكر در جمله * ( ثُمَّ نُفِخَ فِيه أُخْرى ) * به آن بازگردانده شده ، در حالى كه اگر معنى جمعى داشته باشد بايد ضمير مفرد مؤنث به آن بازگردد و « نفخ فيها » گفته شود .\r\nاز اين گذشته دميدن در صورت در مورد احياء مردگان مناسب است ( همانگونه كه در معجزات مسيح آمده ) اما اين تعبير در مورد قبض روح به كار نمىرود .\r\n\r\nنكته‌ها :\r\n\r\n1 - آيا نفخ صور دو بار انجام مىگيرد يا بيشتر ؟\r\nمشهور در ميان علماى اسلام دو مرتبه است ، و ظاهر آيه مورد بحث نيز همين مىباشد ، جمعبندى آيات ديگر قرآن نيز خبر از دو « نفخه » مىدهد ، ولى بعضى تعداد آن را سه نفخه و يا حتى چهار نفخه دانسته‌اند .\r\nبه اين ترتيب كه نفخه اولى را نفخه « فزع » مىگويند .\r\n\r\n","description":"","footnote":"\r\n( 2 ) توجه كنيد « صور » بر وزن « نور » و « صور » بر وزن « زحل » هر دو جمع « صورت » مىباشد .\r\n","page_name":" 537 ","page_number":537},
  {"content":"\r\nاين تعبير از آيه 87 سوره نمل گرفته شده : وَيَوْمَ يُنْفَخُ فِي الصُّورِ فَفَزِعَ مَنْ فِي السَّماواتِ وَمَنْ فِي الأَرْضِ : هنگامى كه در صور دميده مىشود همه كسانى كه در آسمان و زمين هستند در وحشت فرو مىروند .\r\nو نفخه دوم و سوم را نفخه « مرگ » و « حيات » مىدانند كه در آيات مورد بحث و آيات ديگر قرآن به آن اشاره شده ، يكى را نفخه « صعق » مىگويند ( صعق هم به معنى بىهوش شدن و هم مردن آمده است ) و ديگرى را نفخه « قيام » كسانى كه احتمال نفخه چهارمى داده‌اند ظاهرا از آيه 53 سوره يس گرفته‌اند كه بعد از نفخه حيات مىگويد إِنْ كانَتْ إِلَّا صَيْحَةً واحِدَةً فَإِذا هُمْ جَمِيعٌ لَدَيْنا مُحْضَرُونَ تنها يك صيحه خواهد بود و به دنبال آن همه آنها نزد ما حاضر مىشوند .\r\nو اين نفخه « جمع و حضور » است .\r\nولى حق اين است كه دو نفخه بيشتر نيست و مساله فزع و وحشت عمومى در حقيقت مقدمه اى است براى مرگ جهانيان كه به دنبال نفخه اولى يا صيحه نخستين حاصل مىشود ، همانگونه كه نفخه جمع نيز دنباله همان نفخه حيات است و به اين ترتيب دو نفخه بيش نخواهد بود « نفخه مرگ » و « نفخه حيات » .\r\nشاهد ديگر اين سخن آيه 6 و 7 سوره نازعات است ، آنجا كه مىگويد :\r\nيَوْمَ تَرْجُفُ الرَّاجِفَةُ تَتْبَعُهَا الرَّادِفَةُ : « روزى كه زلزله كوبنده همه جا را بلرزاند و به دنبال آن زلزله اى كه بندگان را زنده و همرديف مىسازد واقع مىشود » .\r\n\r\n2 - صور اسرافيل چيست\r\nچگونه امواج صوتى آن تمام جهان را فرا مىگيرد ؟ با اينكه مىدانيم امواج صوتى حركت كندى دارد ، و از دويست و چهل متر در ثانيه تجاوز نمىكند ،\r\n","description":"","footnote":"","page_name":" 538 ","page_number":538},
  {"content":"\r\nدر حالى كه حركت نور بيش از يك ميليون بار از آن سريعتر است و به سيصد هزار كيلومتر در ثانيه مىرسد .\r\nبايد گفت ما نسبت به اين موضوع همانند بسيارى از مسائل مربوط به قيامت تنها علم اجمالى داريم ، و جزئيات آن - چنان كه گفتيم - بر ما روشن نيست .\r\nدقت در رواياتى كه در منابع اسلامى در تفسير « صور » آمده نيز نشان مىدهد كه بر خلاف پندار بعضى « صور » يك شيپور معمولى نيست .\r\nدر روايتى از امام على بن الحسين زين العابدين عليه السلام آمده است :\r\nان الصور قرن عظيم له رأس واحد و طرفان ، و بين الطرف الاسفل الذى يلى الارض الى الطرف الاعلى الذى يلى السماء مثل تخوم الارضين الى فوق السماء السابعة ، فيه اثقاب بعدد ارواح الخلائق ! :\r\n« صور شاخ بزرگى است كه يك سر و دو طرف دارد ، و ميان طرف پائين كه در سمت زمين است تا طرف بالا كه در سمت آسمان است به اندازه فاصله اعماق زمين تا فراز آسمان هفتم است ، و در آن سوراخهايى به عدد ارواح خلائق مىباشد » ! ( 1 ) .\r\nدر حديث ديگرى از پيغمبر گرامى اسلام ص مىخوانيم :\r\nالصور قرن من نور فيه اثقاب على عدد ارواح العباد :\r\n« صور شاخى است از نور كه در آن سوراخهايى به عدد ارواح بندگان است » ! ( 2 ) .\r\nمطرح شدن مساله نور در اينجا به سؤال دومى كه در بالا ذكر شد نيز پاسخ مىگويد ، و روشن مىسازد كه اين فرياد عظيم از قبيل امواج صوتى معمولى ما نيست ، فريادى است برتر و بالاتر ، با امواجى فوق العاده سريعتر از امواج نور كه پهنه زمين و آسمان را در فاصله كوتاه طى مىكند ، بار اول مرگ آفرين است ، و بار ديگر زنده گر و حياتبخش !\r\n\r\n","description":"","footnote":"\r\n( 1 ) « لئالى الاخبار » صفحه 453 .\r\n( 2 ) « علم اليقين » صفحه 892 .\r\n","page_name":" 539 ","page_number":539},
  {"content":"\r\nاين مساله كه چگونه ممكن است صدا اينچنين مرگآفرين باشد اگر در گذشته براى بعضى شگفتانگيز بود امروز براى ما تعجبى ندارد ، چرا كه بسيار شنيده‌ايم موج انفجار گوشها را كر ، بدنها را متلاشى ، و حتى خانه‌ها را ويران مىسازد ، انسانهايى را از جاى خود برداشته ، به فاصله‌هاى دوردست پرتاب مىكند بسيار ديده شده است كه حركت سريع يك هواپيما و به اصطلاح شكستن ديوار صوتى چنان صداى وحشتناك و امواج ويرانگرى به وجود مىآورد كه شيشه‌هاى عمارتها را در شعاع وسيعى خرد مىكند .\r\nجايى كه نمونه‌هاى كوچك امواج صوتى كه به وسيله انسانها ايجاد شده اينچنين اثراتى از خودشان مىدهد آن صيحه عظيم الهى ، آن انفجار بزرگ جهانى چه آثارى ببار خواهد آورد ؟ ! به همين دليل جاى تعجب نيست كه امواجى هم در نقطه مقابل آن تكان دهنده و بيداركننده و احياگر باشد ، هر چند تصور آن امروز براى ما ممكن نيست ، ولى بيدار كردن افراد خواب را با فرياد و يا به هوش آوردن انسانهاى بىهوش را با شوكهاى شديد لا اقل ديده‌ايم ، و باز تكرار مىكنيم ما با علم محدودمان تنها شبحى از اين امور از دور مىبينيم .\r\n\r\n3 - چه كسانى مستثنى هستند ؟\r\nچنان كه ديديم در آيه مورد بحث مىگويد : همه اهل آسمانها و زمين مىميرند سپس گروهى را استثنا مىكند و مىفرمايد : * ( إِلَّا مَنْ شاءَ اللَّه ) * ( مگر كسانى كه خدا بخواهد ) در اينكه اين كسان كيانند ؟ در ميان مفسران گفتگو است .\r\nگروهى معتقدند كه آنها جمعى از فرشتگان بزرگ خدا همچون جبرئيل و ميكائيل و اسرافيل و عزرائيل مىباشند .\r\n","description":"","footnote":"","page_name":" 540 ","page_number":540},
  {"content":"\r\nدر روايتى نيز به اين معنى اشاره شده است ( 1 ) .\r\nبعضى حاملان عرش خدا را نيز بر آن افزوده‌اند ( چنان كه در روايت ديگرى آمده است ) ( 2 ) و بعضى ديگر ارواح شهدا را كه به حكم آيات قرآن « أَحْياءٌ عِنْدَ رَبِّهِمْ يُرْزَقُونَ » زنده‌اند و در نزد پروردگارشان روزى مىبرند ، مستثنا دانسته‌اند .\r\nدر روايتى نيز به اين معنى اشاره شده ( 3 ) .\r\nالبته اين روايات منافاتى با هم ندارند ، ولى به هر حال از ذيل بعضى از همين روايات به خوبى استفاده مىشود كه اين گروه باقيمانده نيز سرانجام مىميرند به گونه اى كه در سرتاسر عالم هستى موجودى زنده نخواهد بود ، جز خداوند « حى لا يموت » .\r\nدر اينكه مرگ براى فرشتگان يا ارواح شهدا و انبيا و اوليا چگونه است ؟\r\nاحتمال دارد مراد از مرگ در باره آنها گسستن پيوند روح از قالب مثالى بوده باشد ، يا از كار افتادن فعاليت مستمر ارواح .\r\n\r\n4 - هر دو نفخه ناگهانى است ؟\r\nاز آيات قرآن مجيد به خوبى استفاده مىشود كه هر دو نفخه به صورت ناگهانى تحقق مىيابد ، اما نفخه اول چنان غافلگيرانه است كه گروه زيادى از مردم مشغول كسب و كار و مخاصمه و جدال بر سر اموال و خريد و فروشند كه صيحه نخستين واقع مىشود ، و همگى در جا مىميرند ، چنان كه در آيه 29 سوره يس خوانديم : إِنْ كانَتْ إِلَّا صَيْحَةً واحِدَةً فَإِذا هُمْ خامِدُونَ .\r\n\r\n","description":"","footnote":"\r\n( 1 ) مجمع البيان ذيل آيات مورد بحث .\r\n( 2 ) بحار الانوار جلد 6 صفحه 329 .\r\n( 3 ) نور الثقلين جلد 4 صفحه 503 ( حديث 119 ) .\r\n","page_name":" 541 ","page_number":541},
  {"content":"\r\nو در مورد « صيحه دوم » تعبيرات آيات قرآن از جمله آيه مورد بحث ( * ( فَإِذا هُمْ قِيامٌ يَنْظُرُونَ ) * ) نشان مىدهد كه ناگهانى صورت مىگيرد .\r\n\r\n5 - فاصله ميان دو نفخه چه اندازه است ؟\r\nاز آيات قرآن مجيد چيزى در اين زمينه استفاده نمىشود ، فقط تعبير به « ثم » دلالت بر اين دارد كه فاصله اى وجود دارد ، اما در بعضى از روايات اسلامى اين فاصله چهل سال ذكر شده است ( 1 ) كه معلوم نيست معيار اين سالها چه اندازه است ، سالهاى معمولى يا ساليان و ايامى همچون ساليان و ايام قيامت ؟\r\nبه هر حال انديشه در نفخه صور و پايان اين جهان ، و همچنين نفخه ثانى و آغاز جهان ديگر ، با توجه به اشاراتى كه در قرآن مجيد آمده ، و تفصيل بيشترى كه در روايات اسلامى ديده مىشود ، درس تربيتى عميق به انسانها مىدهد ، مخصوصا اين حقيقت را روشن مىسازد كه در هر لحظه و هر حال بايد آماده براى استقبال از چنين حادثه عظيم و هولناكى بود ، چرا كه هيچ تاريخ معينى براى آن بيان نشده ، و وقوع آن در هر زمان محتمل است ، بعلاوه بدون هيچ مقدمه اى آغاز مىشود لذا در ذيل يكى از احاديث مربوط به نفخ صور كه در بالا خوانديم راوى نقل مىكند كه وقتى سخن به اينجا رسيد : رأيت على بن الحسين ( ع ) يبكى عند ذلك بكاء شديدا : « امام سجاد ع را در اينحال ديدم كه شديدا گريه مىكند ، و از مساله پايان جهان و قيامت و حضور مردم براى حساب در پيشگاه خداوند سخت نگران است » ( 2 ) .\r\n\r\n","description":"","footnote":"\r\n( 1 ) نور الثقلين جلد 4 صفحه 503 حديث 119 .\r\n( 2 ) « تفسير صافى » ذيل آيه مورد بحث .\r\n","page_name":" 542 ","page_number":542},
  {"content":"\r\n\r\n[ سوره الزمر ‹ 39 › : آيات 69 تا 70 
  ]\r\nوَ أَشْرَقَتِ الأَرْضُ بِنُورِ رَبِّها وَوُضِعَ الْكِتابُ وَجِيءَ بِالنَّبِيِّينَ وَالشُّهَداءِ وَقُضِيَ بَيْنَهُمْ بِالْحَقِّ وَهُمْ لا يُظْلَمُونَ ‹ 69 › وَوُفِّيَتْ كُلُّ نَفْسٍ ما عَمِلَتْ وَهُوَ أَعْلَمُ بِما يَفْعَلُونَ ‹ 70 ›\r\n\r\nترجمه :\r\n69 - و زمين ( در آن روز ) به نور پروردگار روشن مىشود و نامه‌هاى اعمال را پيش مىنهند ، و پيامبران و گواهان را حاضر مىسازند ، و در ميان آنها به حق داورى مىشود ، و به كسى ستم نخواهد شد .\r\n70 - و به هر كس آنچه انجام داده است بىكم و كاست داده مىشود ، و او نسبت به آنچه انجام مىدادند از همه آگاهتر است .\r\n\r\nتفسير : آن روز كه زمين به نور خدا روشن مىشود\r\nدر اين آيات بحثهاى مربوط به قيامت كه در آيات قبل شروع شده هم چنان ادامه مىيابد .\r\nدر اين دو آيه هفت جمله است كه هر كدام مطلبى را پيرامون معاد مىگويد كه مكمل مطلب ديگر ، و يا بيان دليلى براى آن است و از انسجام خاصى برخوردار مىباشد .\r\nنخست مىفرمايد : « در آن روز زمين به نور پروردگار روشن مىشود » ( * ( وَأَشْرَقَتِ الأَرْضُ بِنُورِ رَبِّها ) * ) .\r\nدر اينكه منظور از اين « اشراق » و روشنايى به نور الهى چيست تفسيرهاى مختلفى گفته شده است كه مهمتر از همه سه تفسير زير است :\r\n","description":"","footnote":"","page_name":" 543 ","page_number":543},
  {"content":"\r\n1 - جمعى گفته‌اند منظور از نور رب ، حق و عدالت است كه خداوند صفحه زمين را در آن روز با آن نورانى مىكند .\r\nمرحوم علامه مجلسى در بحار الانوار مىگويد : اى اضائت الارض بعدل ربها يوم القيامة لان نور الارض بالعدل : « يعنى زمين به عدل پروردگار در روز قيامت روشن مىشود زيرا نور زمين به عدالت است » ( 1 ) .\r\nبعضى ديگر حديث معروف نبوى را كه مىگويد :\r\nالظلم ظلمات يوم القيامة\r\n« ظلم در قيامت در صورت تاريكى و ظلمت مجسم مىشود » شاهد اين معنى گرفته‌اند » ( 2 ) .\r\n« زمخشرى » در « كشاف » نيز همين معنى را برگزيده و مىگويد : « در آن روز زمين از اقامه عدل و گسترش قسط در حساب و ارزيابى حسنات و سيئات روشن مىگردد » .\r\n2 - بعضى ديگر معتقدند كه اين اشاره به نورى است غير از نور خورشيد و ماه كه خداوند مخصوص آن روز مىآفريند .\r\n3 - مفسر عاليقدر نويسنده « الميزان » مىگويد : مراد از روشن شدن زمين به نور پروردگار كه از خصوصيات روز قيامت است همان انكشاف غطاء و كنار رفتن پرده‌ها و حجابها و ظاهر شدن حقايق اشياء و اعمال انسانها از خير و شر و اطاعت و عصيان و حق و باطل مىباشد ، سپس به آيه 22 سوره ق بر اين معنى استدلال كرده است : لَقَدْ كُنْتَ فِي غَفْلَةٍ مِنْ هذا فَكَشَفْنا عَنْكَ غِطاءَكَ فَبَصَرُكَ الْيَوْمَ حَدِيدٌ « تو در غفلت از اين موضوع بودى ، ما پرده را از برابر چشمت كنار زديم و امروز چشمت به خوبى مىبيند » ! درست است كه اين اشراق الهى در آن روز همه چيز را شامل مىشود ولى\r\n\r\n","description":"","footnote":"\r\n( 1 ) « بحار الانوار » جلد 6 صفحه 321 .\r\n( 2 ) « روح المعانى » و « روح البيان » ذيل آيات مورد بحث .\r\n","page_name":" 544 ","page_number":544},
  {"content":"\r\nذكر خصوص زمين در اين ميان به خاطر آن است كه هدف اصلى بيان حال مردم روى زمين در آن روز است .\r\nالبته اين تفسيرها تضادى با هم ندارد و قابل جمع است ، هر چند تفسير اول و سوم مناسبتر به نظر مىرسد .\r\nبدون شك اين آيه مربوط به قيامت است و اگر مىبينيم در بعضى از روايات اهل بيت ع به قيام حضرت مهدى ع تفسير شده در حقيقت نوعى تطبيق و تشبيه است ، و تاكيدى بر اين معنى است كه به هنگام قيام مهدى ع دنيا نمونه اى از صحنه قيامت خواهد شد ، و عدل و داد به وسيله آن امام به حق ، و جانشين پيامبر ص و نماينده پروردگار ، در روى زمين تا آنجا كه طبيعت دنيا مىپذيرد حكمفرما خواهد شد .\r\n« مفضل بن عمر » از « امام صادق » ع نقل مىكند :\r\nاذا قام قائمنا اشرقت الارض بنور ربها و استغنى العباد عن ضوء الشمس و ذهبت الظلمة ! :\r\n« هنگامى كه قائم ما قيام كند زمين به نور پروردگارش روشن مىشود ، و بندگان از نور آفتاب مستغنى مىشوند و ظلمت بر طرف مىگردد » ( 1 ) .\r\nدر جمله دوم از اين آيه سخن از نامه اعمال است مىگويد : « در آن روز نامه‌هاى اعمال را پيش مىنهند ، و به آن رسيدگى مىكنند » ( * ( وَوُضِعَ الْكِتابُ ) * ) نامه هايى كه تمامى اعمال انسان از كوچك و بزرگ در آن جمع است و به گفته قرآن در آيه 49 سوره كهف : لا يُغادِرُ صَغِيرَةً وَلا كَبِيرَةً إِلَّا أَحْصاها هيچ معصيت كوچك و بزرگى نيست مگر اينكه در آن احصا شده است .\r\nو در جمله بعد كه سخن از گواهان است مىافزايد : « پيامبران و گواهان\r\n\r\n","description":"","footnote":"\r\n( 1 ) « ارشاد مفيد » مطابق « تفسير صافى » و « نور الثقلين » ذيل آيات مورد بحث ، همين معنى را مرحوم علامه مجلسى در « بحار الانوار » جلد 52 صفحه 330 با تفاوت مختصرى آورده است .\r\n","page_name":" 545 ","page_number":545},
  {"content":"\r\nرا در آن روز حاضر مىكنند « ( * ( وَجِيءَ بِالنَّبِيِّينَ وَالشُّهَداءِ ) * ) .\r\nپيامبران احضار مىشوند تا از اداى رسالت خود به مجرمان سخن گويند ، همانگونه كه در آيه 6 سوره « اعراف » مىخوانيم : وَلَنَسْئَلَنَّ الْمُرْسَلِينَ : « ما از رسولان به طور قطع سؤال خواهيم كرد » .\r\nو « گواهان » براى اينكه در آن محكمه عدل گواهى دهند ، درست است كه خداوند از همه چيز آگاه است ، ولى براى تاكيد مراتب عدالت حضور شهود لازم است .\r\nاين گواهان چه كسانى هستند ؟ در ميان مفسران گفتگو است :\r\nبعضى آنها را نيكان و پاكان و عدول امتها دانسته‌اند كه هم گواهى بر اداى رسالت انبياء مىدهند ، و هم بر اعمال مردمى كه در عصر آنها مىزيسته‌اند كه « امامان معصوم » در طليعه آنها قرار دارند .\r\nبعضى ديگر آن را به فرشتگانى تفسير كرده‌اند كه گواه بر اعمال انسانها هستند و آيه 21 سوره « ق » را گواه اين معنى دانسته‌اند كه مىگويد وَجاءَتْ كُلُّ نَفْسٍ مَعَها سائِقٌ وَشَهِيدٌ : « هر انسانى وارد صحنه محشر مىشود در حالى كه همراه او كسى است كه او را به دادگاه الهى مىراند و نيز با او گواهى است » .\r\nبعضى نيز آن را به اعضاى بدن و مكان و زمان اطاعت و معصيت كه از گواهان روز قيامتند تفسير كرده‌اند .\r\nولى ظاهر اين است كه « شهداء » ( گواهان ) معنى گسترده اى دارد كه هر يك از مفسرين به بخشى از آن اشاره كرده‌اند .\r\nبعضى احتمال داده‌اند كه منظور « شهيدان راه خدا » بالخصوص بوده باشند اما اين بعيد به نظر مىرسد ، چرا كه سخن از گواهان محكمه عدل الهى است نه از « شهيدان راه حق » هر چند ممكن است آنها نيز در صف شهود باشند .\r\n","description":"","footnote":"","page_name":" 546 ","page_number":546},
  {"content":"\r\nچهارمين جمله مىگويد : « در ميان آنها به حق قضاوت مىشود » ( * ( وَقُضِيَ بَيْنَهُمْ بِالْحَقِّ ) * ) .\r\nو در پنجمين جمله مىافزايد : « و به آنها ستم نخواهد شد » ( * ( وَهُمْ لا يُظْلَمُونَ ) * ) .\r\nبديهى است هنگامى كه حاكم ، خدا باشد ، و زمين به نور عدالتش روشن گردد ، و نامه اعمال كه دقيقا بيانگر اعمال انسان است مطرح شود ، و پيامبران و گواهان عدل حضور يابند ، جز به حق قضاوت نخواهد شد ، و در چنين دادگاهى ظلم و بيدادگرى مفهومى ندارد .\r\nششمين جمله در آيه بعد اين سخن را تكميل كرده ، مىگويد : « به هر كسى آنچه انجام داده است بىكم و كاست پرداخته مىشود » ( * ( وَوُفِّيَتْ كُلُّ نَفْسٍ ما عَمِلَتْ ) * ) .\r\nنه جزا و پاداش و كيفر اعمالشان كه خود اعمالشان به آنها داده مىشود ! و چه پاداش و كيفرى از اين برتر كه عمل انسان به طور كامل به او تحويل داده شود ( توجه داشته باشيد « وفيت » به معنى ادا كردن به طور كامل است ) . و براى هميشه قرين و همنشين او گردد .\r\nچه كسى مىتواند اين برنامه‌هاى عدالت را دقيقا اجرا كند كسى كه علم او به همه چيز احاطه دارد لذا در هفتمين و آخرين جمله مىفرمايد : « او نسبت به آنچه انجام مىدادند از همه آگاهتر است » ( * ( وَهُوَ أَعْلَمُ بِما يَفْعَلُونَ ) * ) .\r\nحتى نيازى به شهود نيست كه او از همه شهود اعلم است ، اما لطف و عدالتش ايجاب مىكند كه گواهان را احضار كند ، آرى اينچنين است صحنه قيامت كه بايد همه براى آن آماده شويم .\r\n","description":"","footnote":"","page_name":" 547 ","page_number":547},
  {"content":"\r\n\r\n[ سوره الزمر ‹ 39 › : آيات 71 تا 72 
  ]\r\nوَ سِيقَ الَّذِينَ كَفَرُوا إِلى جَهَنَّمَ زُمَراً حَتَّى إِذا جاؤُها فُتِحَتْ أَبْوابُها وَقالَ لَهُمْ خَزَنَتُها أَ لَمْ يَأْتِكُمْ رُسُلٌ مِنْكُمْ يَتْلُونَ عَلَيْكُمْ آياتِ رَبِّكُمْ وَيُنْذِرُونَكُمْ لِقاءَ يَوْمِكُمْ هذا قالُوا بَلى وَلكِنْ حَقَّتْ كَلِمَةُ الْعَذابِ عَلَى الْكافِرِينَ ‹ 71 › قِيلَ ادْخُلُوا أَبْوابَ جَهَنَّمَ خالِدِينَ فِيها فَبِئْسَ مَثْوَى الْمُتَكَبِّرِينَ ‹ 72 ›\r\n\r\nترجمه :\r\n71 - و كسانى كه كافر شدند گروه گروه به سوى جهنم رانده مىشوند ، وقتى به دوزخ مىرسند درهاى آن گشوده مىشود ، و نگهبانان دوزخ به آنها مىگويند : آيا رسولانى از ميان شما نيامدند كه آيات پروردگارتان را براى شما بخوانند ، و از ملاقات اين روز شما را بر حذر دارند ؟ ! مىگويند : آرى ( پيامبران آمدند و آيات الهى را بر ما خواندند ) ولى فرمان عذاب الهى بر كافران مسلم شده است .\r\n72 - به آنها گفته مىشود : از درهاى جهنم وارد شويد ، جاودانه در آن بمانيد ، چه بد جايگاهى است جايگاه متكبران ؟ ! ( تمام تقصيرها از خود شما بوده است ) .\r\n\r\nتفسير : آنها كه گروه گروه ، وارد دوزخ مىشوند\r\nاين آيات نيز هم چنان بحثهاى معاد را ادامه مىدهند ، و آنچه را به صورت\r\n","description":"","footnote":"","page_name":" 548 ","page_number":548},
  {"content":"\r\nاجمال در آيات گذشته در مورد پاداش و كيفر مؤمنان و كافران آمده به طور تفصيل بيان مىكند .\r\nنخست از دوزخيان شروع مىكند و مىگويد : « آنها كه كافر شدند گروه گروه به سوى جهنم رانده مىشوند » ! ( * ( وَسِيقَ الَّذِينَ كَفَرُوا إِلى جَهَنَّمَ زُمَراً ) * ) .\r\nچه كسانى كه آنها را مىرانند ؟ فرشتگان عذاب كه مامورند آنها را تا مقابل درهاى دوزخ ببرند ، شبيه اين تعبير در آيه 21 سوره « ق » نيز آمده است :\r\nوَ جاءَتْ كُلُّ نَفْسٍ مَعَها سائِقٌ وَشَهِيدٌ : « هر انسانى در صحنه قيامت وارد مىشود در حالى كه همراه او كسى است كه او را مىراند و شاهد و گواهى » .\r\nتعبير به « زمر » به معنى گروه اندك ، نشان مىدهد كه آنها در دسته‌هاى كوچك و پراكنده به سوى جهنم رانده مىشوند .\r\n« سيق » از ماده « سوق » به معنى حركت دادن است .\r\nسپس مىافزايد : « اين امر ادامه پيدا مىكند تا هنگامى كه به دوزخ مىرسند در اين موقع درهاى دوزخ گشوده مىشود و نگهبانان دوزخ از روى ملامت به آنها مىگويند : آيا پيامبرانى از شما نيامدند كه آيات پروردگارتان را براى شما بخوانند و از ملاقات اين روز شما را بر حذر دارند » ؟ ! ( * ( حَتَّى إِذا جاؤُها فُتِحَتْ أَبْوابُها وَقالَ لَهُمْ خَزَنَتُها أَ لَمْ يَأْتِكُمْ رُسُلٌ مِنْكُمْ يَتْلُونَ عَلَيْكُمْ آياتِ رَبِّكُمْ وَيُنْذِرُونَكُمْ لِقاءَ يَوْمِكُمْ هذا ) * ) ( 1 ) .\r\nاز اين تعبير به خوبى استفاده مىشود كه درهاى جهنم قبل از ورود آنها بسته است درست همانند درهاى زندانها هنگامى كه نزديك آن مىرسند ناگهان به روى آنان گشوده مىشود و اين مشاهده ناگهانى وحشت بيشترى در آنها ايجاب مىكند ، اما قبل از هر چيز در زير رگبار ملامت خازنان دوزخ قرار مىگيرند\r\n\r\n","description":"","footnote":"\r\n( 1 ) « خزنة » جمع « خازن » از ماده « خزن » ( بر وزن جزم ) به معنى حفظ كردن چيزى است و « خازن » به حافظ و نگاهبان گفته مىشود .\r\n","page_name":" 549 ","page_number":549},
  {"content":"\r\nكه به آنها مىگويند تمام اسباب هدايت براى شما فراهم بود .\r\nپيامبرانى از جنس خود شما همراه با آيات پروردگارتان و با انذار و اعلام خطرهاى مستمر و پى در پى و تلاوت آيات به طور پىگير و مداوم به سراغ شما آمدند ( 1 ) .\r\nبا اينحال چگونه اين تيره روزى دامان شما را گرفت ؟ و به راستى اين گفتگوى خازنان دوزخ از دردناكترين عذابها براى آنها است كه به هنگام ورود در جهنم ( بجاى خوشآمد بهشتيان ) با آن روبرو مىشوند .\r\nبه هر حال آنها با يك جمله كوتاه و دردآلود به آنها پاسخ داده « مىگويند :\r\nآرى پيامبران آمدند و آيات الهى را بر ما خواندند و به قدر كافى انذار كردند ، ولى فرمان عذاب الهى بر كافران مسلم شد « و عذاب او دامان ما را گرفت ( * ( قالُوا بَلى وَلكِنْ حَقَّتْ كَلِمَةُ الْعَذابِ عَلَى الْكافِرِينَ ) * ) .\r\nجمعى از مفسران بزرگ « كلمة العذاب » را اشاره به سخن مىدانند كه به هنگام هبوط آدم به زمين ، يا به هنگام تصميم شيطان به اغواى بنى آدم از سوى پروردگار گفته شد ، چنان كه در « آيه 39 بقره » مىخوانيم وقتى آدم به زمين هبوط كرد خداوند فرمود : وَالَّذِينَ كَفَرُوا وَكَذَّبُوا بِآياتِنا أُولئِكَ أَصْحابُ النَّارِ هُمْ فِيها خالِدُونَ : « كسانى كه كافر شوند و آيات ما را تكذيب كنند آنها اصحاب آتشند و جاودانه در آن خواهند ماند » .\r\nو به هنگامى كه شيطان عرض كرد همه آنها - جز بندگان مخلصت - را اغوا مىكنم ، خداوند فرمود : لأَمْلأَنَّ جَهَنَّمَ مِنَ الْجِنَّةِ وَالنَّاسِ أَجْمَعِينَ « به طور مسلم دوزخ را از گنهكاران جن و انس پر خواهم كرد » ! ( الم سجده 13 ) .\r\nبه اين ترتيب آنها اعتراف مىكنند كه راه تكذيب انبيا و انكار آيات الهى\r\n\r\n","description":"","footnote":"\r\n( 1 ) « يتلون » و « ينذرون » هر دو فعل مضارع است و دليل بر استمرار .\r\n","page_name":" 550 ","page_number":550},
  {"content":"\r\nرا پيش گرفتند و طبعا سرنوشتى بهتر از اين نخواهند داشت .\r\nاين احتمال نيز وجود دارد كه منظور از « * ( حَقَّتْ كَلِمَةُ الْعَذابِ ) * » همان باشد كه در آيات 7 سوره يس آمده است : لَقَدْ حَقَّ الْقَوْلُ عَلى أَكْثَرِهِمْ فَهُمْ لا يُؤْمِنُونَ : « فرمان عذاب در باره اكثر آنها محقق شده است آنها ديگر ايمان نمىآورند » . اشاره به اينكه گاه انسان بر اثر گناه فراوان و دشمنى و لجاجت و تعصب در برابر حق كارش به جايى مىرسد كه بر دل او مهر نهاده مىشود و راه بازگشتى براى او باقى نمىماند ، و با اين حال فرمان عذاب الهى در مورد او قطعى مىشود .\r\nولى به هر حال همه اينها از اعمال خود انسان سرچشمه مىگيرد ، و جاى اين نيست كه كسى از اين جمله توهم جبر و عدم آزادى اراده انسان كند .\r\nاين گفتگوى كوتاه در آستانه جهنم پايان مىگيرد « به آنها گفته مىشود از درهاى جهنم وارد شويد ، جاودانه در آن بمانيد ، چه بد جايگاهى است جايگاه متكبران » ؟ ! ( * ( قِيلَ ادْخُلُوا أَبْوابَ جَهَنَّمَ خالِدِينَ فِيها فَبِئْسَ مَثْوَى الْمُتَكَبِّرِينَ ) * ) درهاى جهنم چنان كه قبلا هم اشاره كرده‌ايم ممكن است به معنى درهايى باشد كه بر حسب اعمال انسانها تنظيم شده است و هر گروهى را به تناسب عمل خود به دوزخ مىبرند ، همانگونه كه درهاى بهشت نيز چنين است و لذا يكى از درهاى آن « باب المجاهدين » نام دارد ، و در كلام امير مؤمنان على ع نيز آمده\r\nان الجهاد باب من ابواب الجنة\r\n: « جهاد درى از درهاى بهشت است » ( 1 ) .\r\nجالب اينكه فرشتگان عذاب از ميان تمام اوصاف رذيله انسان كه او را به دوزخ مىبرد روى مساله « تكبر » تكيه مىكنند ، اشاره به اينكه سرچشمه\r\n\r\n","description":"","footnote":"\r\n( 1 ) نهج البلاغه خطبه 27 .\r\n","page_name":" 551 ","page_number":551},
  {"content":"\r\nاصلى كفر و انحراف و گناه بيش از همه كبر و غرور و عدم تسليم در برابر حق است آرى كبر است كه پرده‌هاى ضخيم بر چشم انسان مىافكند و او را از ديدن چهره تابناك محروم مىسازد ، و به همين دليل در روايتى از امام صادق و امام باقر ع مىخوانيم :\r\nلا يدخل الجنة من فى قلبه مثقال ذرة من كبر\r\n: كسى كه به مقدار ذره‌اى از كبر در قلبش وجود داشته باشد داخل بهشت نمىشود « ! ( 1 )\r\n\r\n","description":"","footnote":"\r\n( 1 ) كافى جلد 2 باب الكبر حديث 6 .\r\n","page_name":" 552 ","page_number":552},
  {"content":"\r\n\r\n[ سوره الزمر ‹ 39 › : آيات 73 تا 75 
  ]\r\nوَ سِيقَ الَّذِينَ اتَّقَوْا رَبَّهُمْ إِلَى الْجَنَّةِ زُمَراً حَتَّى إِذا جاؤُها وَفُتِحَتْ أَبْوابُها وَقالَ لَهُمْ خَزَنَتُها سَلامٌ عَلَيْكُمْ طِبْتُمْ فَادْخُلُوها خالِدِينَ ‹ 73 › وَقالُوا الْحَمْدُ لِلَّه الَّذِي صَدَقَنا وَعْدَه وَأَوْرَثَنَا الأَرْضَ نَتَبَوَّأُ مِنَ الْجَنَّةِ حَيْثُ نَشاءُ فَنِعْمَ أَجْرُ الْعامِلِينَ ‹ 74 › وَتَرَى الْمَلائِكَةَ حَافِّينَ مِنْ حَوْلِ الْعَرْشِ يُسَبِّحُونَ بِحَمْدِ رَبِّهِمْ وَقُضِيَ بَيْنَهُمْ بِالْحَقِّ وَقِيلَ الْحَمْدُ لِلَّه رَبِّ الْعالَمِينَ ‹ 75 ›\r\n\r\nترجمه :\r\n73 - و كسانى كه تقواى الهى پيشه كردند گروه گروه به سوى بهشت برده مىشوند ، هنگامى كه به آن مىرسند درهاى بهشت گشوده مىشود ، و نگهبانان به آنها مىگويند :\r\nسلام بر شما ! گوارا باد اين نعمتها برايتان ! داخل بهشت شويد و جاودانه بمانيد .\r\n74 - آنها مىگويند : حمد و ستايش مخصوص خداوندى است كه به وعده خويش در باره ما وفا كرد و زمين ( بهشت ) را ميراث ما قرار داد كه هر جا را بخواهيم منزلگاه خود قرار دهيم ، چه خوب است پاداش عملكنندگان ! 75 - ( در آن روز ) فرشتگان را مىبينى كه بر گرد عرش خدا حلقه زده‌اند ( و حمد او مىگويند ) و در ميان بندگان به حق داورى مىشود و ( سرانجام ) گفته مىشود حمد مخصوص پروردگار جهانيان است .\r\n","description":"","footnote":"","page_name":" 553 ","page_number":553},
  {"content":"\r\n\r\nتفسير : و اين جمعيت گروه گروه وارد بهشت مىشوند\r\nاين آيات كه آخرين آيات سوره « زمر » است هم چنان بحثهاى مربوط به معاد را ادامه مىدهد ، و چون در آيات پيشين سخن از چگونگى ورود كافران به جهنم بود در اينجا سخن از چگونگى ورود مؤمنان پرهيزگار در بهشت است ، تا به قرينه مقابله مسائل روشنتر و آشكارتر گردد .\r\nنخست مىگويد : « كسانى كه تقواى الهى پيشه كردند گروه گروه به سوى بهشت برده مىشوند » ( * ( وَسِيقَ الَّذِينَ اتَّقَوْا رَبَّهُمْ إِلَى الْجَنَّةِ زُمَراً ) * ) .\r\nتعبير به « سيق » ( از ماده سوق بر وزن شوق به معنى راندن ) در اينجا سؤالانگيز است ، و توجه بسيارى از مفسران را به سوى خود جلب كرده ، زيرا اين تعبير در مواردى است كه كارى بدون شوق و تمايل درونى انجام مىگيرد ، اين تعبير در باره دوزخيان صحيح است اما در باره بهشتيان كه مشتاقا به سوى بهشت مىروند چرا ؟\r\nبعضى اين تعبير را به خاطر آن دانسته‌اند كه بسيارى از بهشتيان در انتظار دوستانشانند .\r\nو بعضى به خاطر اين مىدانند كه شوق لقاى پروردگار آن چنان پرهيزگاران را مجذوب خود ساخته كه به غير او - حتى بهشت - نمىپردازند .\r\nبعضى نيز گفته‌اند مركبهاى آنها را به سرعت به سوى بهشت مىرانند .\r\nدر عين اينكه اين تفاسير خوب است و منافاتى با هم ندارد نكته ديگرى نيز در اينجا وجود دارد كه ممكن است سر اصلى اين تعبير باشد و آن اينكه هر اندازه پرهيزگاران عاشق بهشتند بهشت و فرشتگان رحمت براى آمدن آنها به بهشت شايقترند ، همانگونه كه گاه ميزبان آن قدر به ديدار ميهمانش شايق\r\n","description":"","footnote":"","page_name":" 554 ","page_number":554},
  {"content":"\r\nاست كه او را با سرعتى بيش از آنچه خودش مىآيد به سوى خويش ببرد ، فرشتگان رحمت نيز آنها را به سوى بهشت مىبرند .\r\nبه هر حال در اينجا نيز « زمر » كه به معنى گروه كوچك است نشان مىدهد كه بهشتيان در گروه‌هاى مختلف كه نشانگر سلسله مراتب مقامات معنوى آنهاست به سوى بهشت مىروند .\r\n« تا اينكه آنها به بهشت مىرسند در حالى كه درهاى آن از قبل براى آنها گشوده شده است ، و در اين هنگام خازنان و نگهبانان بهشت ، آن فرشتگان رحمت به آنها مىگويند : سلام بر شما ! گوارا باد اين نعمتها برايتان ، داخل بهشت شويد و جاودانه بمانيد » ! ( * ( حَتَّى إِذا جاؤُها وَفُتِحَتْ أَبْوابُها وَقالَ لَهُمْ خَزَنَتُها سَلامٌ عَلَيْكُمْ طِبْتُمْ فَادْخُلُوها خالِدِينَ ) * ) ( 1 ) .\r\nجالب اينكه در مورد دوزخيان مىگويد هنگامى كه به دوزخ مىرسند درهايش گشوده مىشود ، ولى در مورد بهشتيان مىگويد درهايش از قبل گشوده شده ، و اين اشاره به احترام و اكرام خاصى است كه براى آنها قائلند ، درست همانند ميزبان علاقمندى كه درهاى منزل خود را پيش از ورود ميهمان مىگشايد و در كنار در به انتظار او مىايستد ، فرشتگان رحمت الهى نيز همين حال را دارند .\r\nدر آيات گذشته در مورد دوزخيان خوانديم كه نخستين سخن فرشتگان عذاب ملامت و سرزنش سخت به آنها است كه با داشتن اسباب هدايت چرا به اين روز افتاده‌اند ؟ ! ولى در مورد بهشتيان نخستين سخن « سلام و درود و احترام و اكرام است »\r\n\r\n","description":"","footnote":"\r\n( 1 ) در اينكه جزاى جمله شرطيه ( * ( إِذا جاؤُها ) * ) چيست ؟ در ميان مفسران گفتگو است از همه مناسبتر اين است كه گفته شود جزا جمله « * ( قالَ لَهُمْ خَزَنَتُها ) * » است ، و واو آن زائده است ، اين احتمال نيز داده شده است كه جزا جمله محذوفى است و در تقدير « سلام من اللَّه عليكم » يا اينكه حذف جزا اشاره به اين است كه مطلب به قدرى گسترده و عالى است كه قابل توصيف نمىباشد بعضى هم « فتمت » را جزا دانسته و « واو » را زائده مىدانند .\r\n","page_name":" 555 ","page_number":555},
  {"content":"\r\nو سپس دعوت ورود به بهشت جاويدان ! .\r\nجمله « طبتم » از ماده « طيب » ( بر وزن صيد ) به معنى پاكيزگى است ، و چون بعد از سلام و درود قرار گرفته مناسب اين است كه مفهوم « انشايى » داشته باشد ، يعنى پاك و پاكيزه باشيد و خوش و خرم بمانيد و يا به تعبير ديگر « گوارا باد بر شما اين نعمتهاى پاك اى پاكسرشتان پاكدل » .\r\nولى بسيارى از مفسران اين جمله را به معنى « خبرى » تفسير كرده‌اند و گفته‌اند فرشتگان به آنها مىگويند : شما از هر آلودگى و پليدى پاك شده‌ايد ، و با ايمان و عمل صالح قلب و روح شما پاك گرديده ، و از گناهان و معاصى نيز پاك شده‌ايد ، و حتى بعضى روايتى نقل كرده‌اند كه بر در بهشت درختى است كه دو چشمه آب زلال از پاى آن مىجوشد ، مؤمنان از يك چشمه مىنوشند و باطن آنها پاك مىشود ، و در چشمه ديگرى خود را شستشو مىدهند و ظاهر آنها پاك مىشود ، و اينجاست كه خازنان بهشت به آنها مىگويند « * ( سَلامٌ عَلَيْكُمْ طِبْتُمْ فَادْخُلُوها خالِدِينَ ) * » ( 1 ) .\r\nقابل توجه اين كه هم در مورد دوزخيان تعبير به « خلود » و جاودانگى شده و هم در مورد بهشتيان ، تا گروه اول بدانند هيچ راه نجاتى وجود ندارد ، و گروه دوم نيز هيچگونه نگرانى از زوال نعمت الهى به خود راه ندهند .\r\nدر آيه بعد چهار جمله كوتاه و پر معنى كه حاكى از نهايت خشنودى و رضايت خاطر بهشتيان است از آنها نقل مىكند : « آنها مىگويند : حمد و ستايش مخصوص خداوندى است كه به وعده خويش در باره ما وفا كرد » ( * ( وَقالُوا الْحَمْدُ لِلَّه الَّذِي صَدَقَنا وَعْدَه ) * ) .\r\nدر جمله‌هاى بعد مىافزايند : « و زمين بهشت را ميراث ما قرار داد و به ما\r\n\r\n","description":"","footnote":"\r\n( 1 ) تفسير قرطبى جلد 8 صفحه 5730 .\r\n","page_name":" 556 ","page_number":556},
  {"content":"\r\nبخشيد « ( * ( وَأَوْرَثَنَا الأَرْضَ ) * ) .\r\nمنظور از زمين در اينجا زمين بهشت است ، و تعبير به « ارث » به خاطر آن است كه اين همه نعمت در برابر زحمت كمى به آنها داده شده ، و مىدانيم ميراث چيزى است كه انسان براى آن معمولا زحمتى نكشيده است ، و يا از اين نظر است كه هر انسانى مكانى در بهشت دارد و محلى در دوزخ هر گاه بخاطر اعمالشان دوزخى شود مكان بهشتى او را به ديگران مىسپارند و هر گاه بهشتى شود مكان دوزخيش براى ديگران باقى مىماند و يا به خاطر اين است كه آنها با نهايت آزادى مىتوانند از آن استفاده كنند همانند ميراث كه انسان در استفاده از آن كاملا آزاد است .\r\nاين جمله در حقيقت تحقق عينى آن وعده الهى است كه در آيه 63 سوره مريم آمده : تِلْكَ الْجَنَّةُ الَّتِي نُورِثُ مِنْ عِبادِنا مَنْ كانَ تَقِيًّا : آن بهشتى است كه به بندگان پرهيزگارمان به ميراث مىدهيم » .\r\nدر جمله سوم آزادى كامل خود را در استفاده از بهشت وسيع پروردگار چنين بيان مىكنند : « ما هر جا از بهشت را بخواهيم منزلگاه خود قرار مىدهيم ( * ( نَتَبَوَّأُ مِنَ الْجَنَّةِ حَيْثُ نَشاءُ ) * ) .\r\nاز آيات مختلف قرآن استفاده مىشود كه بهشت مركب از باغهاى بسيارى است و لذا در قرآن تعبير به « جَنَّاتِ عَدْنٍ » ( باغهاى جاويدان بهشت ) ( توبه - 72 ) شده است ، و بهشتيان ، با توجه به سلسله مراتب و مقامات معنوى ساكن آنها مىشوند ، بنا بر اين آزادى آنها در همان باغهاى وسيعى از بهشت است كه در اختيار آنها است ، نه مقامات بالاترى كه خود را شايسته آن نمىبينند و اساسا هرگز چنين تقاضايى را هم ندارند .\r\nبالآخره در آخرين جمله مىگويند : « چه خوب و جالب است پاداش و ثواب عملكنندگان به دستورات پروردگار » ( * ( فَنِعْمَ أَجْرُ الْعامِلِينَ ) * ) .\r\nاشاره به اينكه اين مواهب وسيع را به « بها » مىدهند ، به « بهانه » نمىدهند ،\r\n","description":"","footnote":"","page_name":" 557 ","page_number":557},
  {"content":"\r\nايمان و عمل صالح لازم است تا در پرتو آن چنين شايستگى حاصل شود .\r\nآيا اين جمله نيز گفته بهشتيان است يا سخن پروردگار كه به دنبال سخنان آنها آمده ؟\r\nمفسران هر دو احتمال را داده‌اند ولى معنى اول يعنى ارتباط آن با گفتار بهشتيان با جمله‌هاى ديگر آيه ، هماهنگى بيشترى دارد .\r\nسرانجام در آخرين آيه مورد بحث كه آخرين آيه سوره زمر است پيامبر اكرم ص را مخاطب ساخته ، مىگويد : در آن روز فرشتگان را مىبينى كه بر گرد عرش خدا حلقه زده‌اند و طواف مىكنند و تسبيح و حمد پروردگارشان را بجا مىآورند « ( * ( وَتَرَى الْمَلائِكَةَ حَافِّينَ مِنْ حَوْلِ الْعَرْشِ ) * ) .\r\nاشاره به وضع فرشتگان در اطراف عرش خداوند يا به خاطر اين است كه آمادگى آنها را براى اجراى اوامر الهى بيان كند ، و يا اشاره به حالت مشهود باطنى پر ارزشى است كه براى خاصان و مقربان درگاه خداوند در آن روز حاصل مىشود گر چه اين معانى سه گانه با هم منافاتى ندارند اما معنى اول مناسبتر به نظر مىرسد .\r\nلذا به دنبال آن مىگويد : « در آن روز در ميان بندگان به حق داورى مىشود » ( * ( وَقُضِيَ بَيْنَهُمْ بِالْحَقِّ ) * ) .\r\nو از آنجا كه اين امور نشانه‌هاى ربوبيت پروردگار ، و دلائل شايستگى ذات پاكش براى هر گونه حمد و سپاس است در آخرين جمله مىافزايد : « در آن روز گفته مىشود حمد و سپاس مخصوص پروردگار عالميان است » ( * ( وَقِيلَ الْحَمْدُ لِلَّه رَبِّ الْعالَمِينَ ) * ) .\r\nآيا گوينده اين سخن فرشتگانند ؟ يا بهشتيان و پرهيزگاران ؟ و يا همه آنها ؟ معنى اخير مناسبتر به نظر مىرسد ، چرا كه حمد و سپاس الهى برنامه\r\n","description":"","footnote":"","page_name":" 558 ","page_number":558},
  {"content":"\r\nهمه صاحبان عقل و فكر و همه خاصان و مقربان است ، و آوردن فعل مجهول قيل نيز مؤيد همين معنى است .\r\nخداوندا ! ما نيز با همه فرشتگان و بندگان فرمانبردارت همصدا مىشويم و تو را بر اينهمه نعمتى كه به ما ارزانى داشته اى ، مخصوصا به اين نعمت بزرگ كه توفيق سير در آيات قرآن مجيدت را به ما داده اى ، شكر مىگوئيم ، و عرض مىكنيم الحمد للَّه رب العالمين .\r\nبارالها ! تو را به پيامبر بزرگت و حاملان عرشت و همه مقربان درگاهت سوگند مىدهيم كه ما را در اين جهان و جهان ديگر از آنها جدا مفرما .\r\nبارالها ! ما را در زمره كسانى قرار ده كه در پرتو تقوا و عمل گروه گروه وارد بهشت برينت مىشوند و با سلام و درود فرشتگانت روبرو مىگردند آمين يا رب العالمين .\r\nپايان سوره زمر و پايان جلد 19 تفسير نمونه سوم ذى الحجة 1404 8 : 6 : 63\r\n\r\n","description":"","footnote":"","page_name":" 559 ","page_number":559}
  ]