[
  {"content":"\r\n\r\nهو الشافى\r\nتاسيس 1379\r\nموسسه مطالعات تاريخ پزشكى طب اسلامى ومكمل\r\nدانشگاه علوم پزشكى و\r\nخدمات بهداشتى درمانى ايران\r\nكتاب\r\nطب و فلسفه\r\nعلوم طبيعى\r\nتأليف :\r\nاستاد اسمعيل ناظم\r\nدوره سوم\r\n\r\n","description":"","footnote":"","page_name":" شناسنامه و مقدمه 1 ","page_number":1},
  {"content":"\r\n\r\nمشخصات كتاب :\r\nنام كتاب : طب و فلسفه . علوم طبيعى\r\nمؤلف : استاد اسمعيل ناظم\r\nنسخه مادر : نسخه ماكت كتاب تهيه شده توسط مؤلف محترم با تشكر فراوان از ايشان\r\nديباچه : دكتر محمدمهدى اصفهانى\r\nناشر : مؤسسه مطالعات تاريخ پزشكى ، طب اسلامى ومكمل دانشگاه علوم پزشكى ايران ، با تشكر از همكارى هاى ارزنده آقاى دكتر امير مهدى طالب\r\nتاريخ نشر : آذر ماه 1387\r\nشماره نشر : 1 دوره سوم\r\nشماره انفرادى كتب : 1\r\nنوبت نشر : يكم\r\nشمارگان : 100 نسخه\r\n\r\n","description":"","footnote":"","page_name":" شناسنامه و مقدمه 2 ","page_number":2},
  {"content":"\r\n\r\n\r\n[ مقدمه 
  ]\r\nبسمه‌تعالى\r\nپيشگامان عرصه پزشكى سنتى ايران ، اگرچه اصرارى به تربيت پزشك فيلسوف نداشته‌اند « 1 » و حتى بكرات پزشك را از پرداختن مفرط به مباحث نظرى و غفلت از تجربه نهى كرده‌اند و پزشكى را جايگاه كاربرد تجربه ( رصد و تشريح ) دانسته‌اند چنانچه نابغه بىنظير عالم پزشكى ، محمد بن زكرياى رازى بر اين موضوع تصريح مىكند كه :\r\nليس لتخمين و لا القياس دخل فى امثال هذه المسائل بل التعويل فيه على الرصد و التشريح « 2 » ، مع الوصف به ضرورت دانستن علوم مختلف زيربنائى همچون فلسفه ، منطق ، حكمت ، اخلاق و فقه ، . . . به عنوان پيش‌نياز ورود به فراگيرى پزشكى تأكيد كرده‌اند « 3 » .\r\nتجربه برگزارى كلاسهاى توانمندسازى اساتيد دانشگاهها در زمينه آموزش بخش‌هائى از طب سنتى ، همچنين گشايش دوره  PH . D .  طب سنتى و پذيرش 2 دوره دانشجو در اين رشته نياز به كسب آگاهيهاى فلسفى لازم را براى درك صحيح و منطقى از مبانى نظرى طب سنتى و حتى فراتر از آن ورود به عرصه‌هاى علمى و تجربى مورد تأكيد قرار مىدهد درحالىكه به لحاظ محدوديت‌هاى زمانى و واحدهاى درسى ارائه مستقل اين مباحث براى همه اساتيد و دانشجويان اين رشته ميسر نيست .\r\nاستاد اسمعيل ناظم كه به حق از فرهيختگان طب سنتى ايران و به عنوان مدرس دانشگاه مستقيما درگير آموزش در هر دو گروه مىباشند با درك سطح مورد نياز ، مسئولانه به گردآورى اين مجموعه ارزشمند مبادرت ورزيده‌اند تا پاسخگوى نياز دانشجويان و اساتيد اين رشته باشد .\r\nضمن تشكر فراوان از ايشان و بخصوص قدردانى از سخاوت علمى ايشان كه بىهيچ چشم‌داشتى اين مجموعه را براى نشر در شمارگان محدود عرضه نموده‌اند ، اميد مىرود باوجود اين مجموعه در كتابخانه‌هاى دانشگاهها و مراكز آموزشى و پژوهشى مرتبط با طب سنتى ، استفاده لازم از آن به عمل آيد و خوانندگان از مراجعه به منابع ديگر كه فارغ از نگاه پزشكى تأليف شده‌اند بىنياز گردند و عند اللزوم براى دسترسى به اطلاعات اضافى با هدايت اين مجموعه به منابع معرفىشده مشخص مراجعه نمايند .\r\n\r\n\r\n","description":"","footnote":"\r\n( 1 ) . اگرچه در مؤلفات دوره تمدن اسلامى و قبل از آن به آثارى برميخوريم كه بر ضرورت فيلسوف بودن پزشك تأكيد شده از جمله عنوان . . .\r\nيحب ان يكون الطبيب فيلسوفا از قول جالينوس توسط ابن هندو در كتاب مفتاح الطب .\r\n( 2 ) . كتاب جايگاه و مقام علمى محمد بن زكرياى رازى و بهاء الدوله رازى از نويسنده ديباچه - انتشارات معاونت دانشجويى و فرهنگى دانشگاه علوم پزشكى ايران - 1376\r\n( 3 ) . مثلا خلاصه الحكمه عقيلى علوى خراسانى و مفتاح الطب ابن هندو و . . .\r\n","page_name":" شناسنامه و مقدمه 3 ","page_number":3},
  {"content":"\r\n . \r\n","description":"","footnote":"","page_name":" 1 ","page_number":4},
  {"content":"\r\n\r\nبسم اللّه الرحمن الرحيم\r\nدر هر علمى پيش‌نيازهايى وجود دارد كه اين پيش‌نيازها گاهى در مقدمه علوم آمده و گاهى نيز نيامده است ؛ علم طب نيز از اين بحث خارج نيست . در كتب طبى مانند خلاصة الحكمه و مفتاح الطب ابن هندو تصريح شده كه طبيب بىنياز از فلسفه نمىباشد و به قدر رفع احتياج ، بايد به فلسفه بپردازد .\r\nاين جزوه گردآورى مطالب فلسفى از كتب مىباشد كه جهت دانشجويان اين رشته آماده شد و تا حد ممكن سعى شده از دخل و تصرف و اظهارنظر در مطالب آن خوددارى شود .\r\nاميد كه اين جزوه چراغ راه هدايت دانش‌پژوهان به سوى فهم بهتر مطالب طب سنتى ايران باشد .\r\nو السّلام\r\nاسماعيل ناظم\r\n\r\n","description":"","footnote":"","page_name":" 2 ","page_number":5},
  {"content":"\r\n\r\n\r\nفلسفه از ديدگاه اطبا\r\nدر بين مباحث طب به نكاتى برمىخوريم كه براى فهم آن نياز به فلسفه طبيعيات است . بعضى افراد مىگويند كه بوعلى در قانون گفته است : پزشك نبايد وارد مباحث فلسفى شود . بايد بگوييم : هيچ‌كس نگفته كه طبيب نبايد فلسفه بداند ؛ حتى مخالفان فلسفه ، با فلسفه ما بعد الطبيعه مخالف‌اند كه همان فلسفه الهيات است ، نه فلسفه علوم طبيعى . بزرگانى چون علامه مجلسى در كتاب بحار الانوار در مبحث سماء و العالم ، ذيل احاديث و در توجيه آن از فلسفه طبيعيات استفاده كرده‌اند .\r\nدر بين اطبا نيز به چند گروه برمىخوريم :\r\n1 . گروهى كه قائل‌اند پزشك بايد فيلسوف باشد .\r\n2 . گروهى كه قائل‌اند پزشك بايد به قدر درك مباحث ، فلسفه خوانده باشد .\r\n3 . شيخ الرئيس و تبع او قائل است كه :\r\nالف : طبيب بايد فلسفه را به عنوان مقدمه طب بداند .\r\nب : طبيب بايد از فيلسوف مسائل را بپذيرد و مسائل فلسفى را در محدوده طب بحث نكند .\r\nج : طبيب از آن نظر كه طبيب است ، اظهارنظر در مباحث فلسفى از وى مورد قبول نيست ؛ اما اگر فيلسوف باشد ، مىتواند از ديدگاه فلسفه اظهارنظر كند .\r\nشيخ الرئيس هيچ‌گاه نگفته است كه استدلال نكنيد و وارد مباحث فلسفى نشويد ، بلكه آن را مقدمه علم طب دانسته است .\r\nلكن مكررا اشاره مىكند كه تغيير دادن اين مبادى و اجتهاد نمودن در آنها كار طبيب نيست ، بلكه كار فيلسوف است و اين ديدگاه بسيار عاقلانه و محترمانه است كه مانع از تداخل علوم و اظهارنظرهاى بىجا مىشود .\r\nوى براى علوم پايه ارزش بسيار بالايى برخوردار بوده كه امروزه نيز همه به آن واقف‌اند و حق نيز همين است كه پزشك يا بايد علوم پايه را بپذيرد و يا اگر مىخواهد آنها را تغيير دهد ، بايد متخصص آن فن باشد و اگر متخصص نباشد ، استدلال او پذيرفته نيست . شما نمىتوانيد به صرف اينكه مدرك دكترا داريد ، مبانى\r\n\r\n","description":"","footnote":"","page_name":" 3 ","page_number":6},
  {"content":"\r\n\r\nفيزيك و شيمى را رد كنيد ؛ مگر اينكه به غير از پزشكى ، در فيزيك و شيمى متخصص باشيد .\r\nسخن بوعلى اين نيست كه طبيب نبايد فلسفه بداند بلكه مىگويد يا بايد دنباله‌رو فلاسفه باشى ، يا خود فيلسوف باشى و نظريه دهى .\r\n\r\nنظرات ابن سينا درباره طب و فلسفه\r\nابن سينا در كتاب قانون فى الطب در چند مورد اعلام مىكند كه تحقيق در اين موارد كار طبيب نيست . آنها عبارتند از :\r\n1 . اكنون طبيب بايد به مقتضاى حرفه پزشكى نسبت به بعضى از موضوعات « 1 » تنها تصور شناختى و علمى « 2 » داشته باشد و آن موضوعات را تصور و سپس وجود آنها را تصديق نمايد ؛ چنان‌كه دانشمند طبيعى پذيرفته است ، ولى بايد در پاره‌اى از موضوعات در حرفه پزشكى براى اثبات آنها اقامه دليل نمايد ، پس در آن بخش از موضوعات مانند مبادى كه اثبات آن نياز به دليل ندارد ، از دانشمند علم طبيعى لازم است ؛ زيرا به‌طور كلى مبادى علوم جزيى « 3 » مانند طب پذيرفته شده و در دانش‌ها ديگرى كه مقدم‌تر است به اثبات رسيده ، مبادى همه علوم اين‌گونه است و در نهايت به حكمت أولى - كه علم ما بعد از طبيعت گفته مىشود - منتهى مىگردند .\r\n2 . تحقيق بيشتر درباره اين نيروها و اينكه يكى مىباشند يا بيشتر از يكى ، به عهده دانش طبيعى است كه بخشى از فلسفه است .\r\n3 . با توجه به آنچه گفته شد ، اگر جالينوس براى اثبات موضوعات بخش اول ( مبادى ) دليل اقامه كند ، نبايد به اعتبار اينكه طبيب است از وى پذيرفت ، بلكه\r\n\r\n\r\n","description":"","footnote":"\r\n( 1 ) . موضوعات علم طب مانند علوم ديگر دو گونه است ؛ الف : پيش‌فرض و به تعبير رايج اصول موضوع ؛ ب : موضوعات برهانى كه بايد براى اثبات آنها در علم ، اقامه برهان و استدلال نمود .\r\n( 2 ) . تصور شناختى و علمى ، يعنى شناخت تعاريف ( حد و رسم ) .\r\n( 3 ) . علم جزيى به علومى اطلاق مىشود كه موضوع آن جزيى و خاص است ؛ مانند : بدن انسان كه موضوع علم طب است ؛ و علم كلى موضوع آن كلى و عام است ، مانند : فلسفه كه موضوع آن هستى است .\r\n","page_name":" 4 ","page_number":7},
  {"content":"\r\n\r\nبدان سبب كه دوست دارد فيلسوف باشد ، « 4 » اجازه دارد در اين موضوعات اظهارنظر كند ؛ مانند فقيه كه اگر بخواهد درستى وجوب تبعيت از اجماع را اثبات كند ، نبايد به اعتبار فقيه بودن چنين كند ، بلكه به اعتبار متكلّم « 5 » بودن مىتواند استدلال كند . زيرا اقامه دليل بر اثبات اين‌گونه موضوعات كه مستلزم دور باطل « 6 » مىگردد ، بر طبيب به حيثيت طب و بر فقيه به حيثيت فقه روا نيست :\r\nالف : و تحقيق هذا إلى الطبيعى من الفلسفة .\r\nب : و تحقيق ذلك إلى الفيلسوف دون الطبيب .\r\nج : لكنّ الطبيب ليس عليه من حيث هو طبيب أن يتعرّف الحق من هذين الأمرين ، بل ذلك علي الفيلسوف أو على الطبيعى .\r\nد : و الطبيب إذا سلم له أن هذه الأعضاء المذكورة مباد ما لهذه القوي فلا عليه فيما يحاوله من أمر الطب ، كانت هذه مستفادة عن مبدأ قبلها ، أو لم تكن ، لكن جهل ذلك مما لا يرخص فيه للفيلسوف .\r\nه : و يخصون كل جنس من الملموسات الأربع بقوة علي حدة ، إلا أنها مشتركة فى العضو الحساس كالذوق و اللمس فى اللسان و الإبصار و اللمس فى العين و تحقيق هذا إلي الفيلسوف .\r\nو : و أما أن الرائحة تكون فى الهواء بانفعال منه ، أو تأدية ، أو بسبب بخار يتحلّل ، فذلك إلي الفيلسوف ، و ليقبل الطبيب أن الشمّ قد يكون فى الأصل باستحالة ما من الهواء علي سبيل التأدية ، ثم يعينه سطوع البخار من فى الرائحة .\r\n\r\n\r\n","description":"","footnote":"\r\n( 4 ) . اينكه جالينوس دوست دارد فيلسوف باشد ، بنا بر حكايتى است كه در كتاب‌هاى تاريخى نقل شده كه رسم چنين بود : هر كس در جميع اجزاى فلسفه كتابى تأليف مىنمود ، ملقّب به فيلسوف مىگرديد و جالينوس در اين زمينه كتابى نوشت و آن را بر پادشاه زمان خود عرضه داشت و از وى آن لقب را درخواست نمود ، پادشاه از فهم آن اظهار بىاطلاعى كرد و آن را بر فيلسوف عصر فرستاد و وى پس از مطالعه آن اظهارنظر نمود كه مصنف اين كتاب ، سزاوار لقب فيلسوف نيست و او مردى طبيب است ، لذا شيخ گويا به اين حكايت تاريخى اشاره دارد . ( تحفه سعديه ، ص 53 ) .\r\n( 5 ) . متكلّم ، عالم علم كلام را مىگويند كه مبادى علم فقه در آن اثبات مىگردد ، كه امروز علم اصول متكفّل بدان است .\r\n( 6 ) . اگر طبيب بخواهد « مبادى » را به كمك مسائل علم طب اثبات كند ، درحالىكه اثبات مسائل طب ، خود متوقف بر مبادى است ، اين مستلزم دور مىباشد .\r\n","page_name":" 5 ","page_number":8},
  {"content":"\r\n\r\n\r\nديدگاه ابن هندو\r\nابن هندو در كتاب خود مىنويسد :\r\nفى تعدد ما يجب على الطبيب معرفته من العلوم ليكون كاملا فى صناعته .\r\nإنّ جالينوس لتفخيمه أمر الطبّ ، جعل الطبيب فيلسوفا .\r\nو قد باحثت استادى أبو الخير الخمار فى ذلك ، فرأينا فى قوله هذا حيفا . و ذلك إنّ الطّبيب هو الّذى يفيد أبدان النّاس الصّحة ، و الفيلسوف هو المحيط بحقائق الموجودات ، الفاعل للخيرات . و هو الّذى قال فيه أفلاطن : « انّه المتشبّه بالبارى به قدر الطّاقة البشرية » . فلان يجعل الفيلسوف طبيبا ، أولى من أن يجعل الطّبيب فيلسوفا .\r\nفإنّ الفلسفة عامّة محتوية على الطبّ ، و غير الطبّ ، و هى الّتى تسمّى صناعة الصّناعات ، كما يقال أمير الأمراء و قاضى القضاة . إذ كان الطبّ نظريا و عمليا .\r\nو النّظرى يبحث عنه الفيلسوف من حيث هو باحث عن حقائق جميع الموجودات .\r\nو العملى يبحث عنه من حيث هو باحث من جميع الخيرات .\r\nو سازيد قولى بيانا : اعلم انّ الفلسفة جز آن : نظرى و عملى .\r\nو النّظرى هو المشتمل على علم الطّبيعيات ، و هو علم طبائع الأفلاك و كواكبا و العناصر الأربعة و الكائنات منها . و على علم الرّياضيات ، و هى علم العدد و الهندسة و التّنجيم و الموسيقى . و على علم الإلهيات .\r\nو العملى هو المشتمل على السّياسات الثّلث و هى سياسة النّفس الّتى هى علم الأخلاق ، و سياسة المنزل ، و سياسة المدينة الّتى تنتظم بالنّبوة و الإمامة و الملك .\r\nأمّا الطّبيعيات ، فليس يحتاج الطّبيب بما هو طبيب إلى الإحاطة بجميعها ، بل يكفيه أن يعلم بعض أجزائها ، و هو ما يتّصل بصحّة بدن الإنسان و مرضه ، من العناصر و الأمزجة و الأخلاط و الأعضاء و القوى و الأفعال الصّادرة عن القوى ، و أسباب الصحّة و المرض و دلايل الصحّة و المرض .\r\nو ليس يجب عليه أن يقف على جميع مباحث هذا الجزء ، بل على المباحث الّتى تخصّ الطّبيب ، و تغنى غناء فى أمر الصحّة و المرض .\r\n\r\n","description":"","footnote":"","page_name":" 6 ","page_number":9},
  {"content":"\r\n\r\nمثال ذلك انّ الفيلسوف قد يبحث من أمر العناصر عن أشياء لا يطوّر بها الطبّ ، و لا يضطرّ إليها الطّبيب . مثل أن يبحث هل تركيب العناصر الأربعة من الهيولى و الصّورة ، أم من أجزاء لا تتجزّأ ، و هل العناصر كائنة بعد ان لم تكن ، أم هى قديمة لم تزل ، و هل الحرارة صورة النّار ، أم هى شىء تابع لصورتها .\r\nو مثل أن يبحث عن السّبب فى ان صارت العناصر أربعة ، و عن السّبب كيف صار سببا و مكان كلّ واحد منها .\r\nفأمّا الطّبيب ، فيكفيه أن يعلّم انّها موجودة ، و انّها بالعدد أربعة ، و انّ بدن الإنسان مركّب منها و قائم باعتدالها . فأمّا سائر الأمور الطّبيعية من مبادى الطّبيعيات ، و طبيعة الأفلاك و أحوال الكائنات من العناصر ؛ فلا اشتغال للطّبيب بها ، و لا حاجة بصناعته إلى البحث عنها . كالهيولى و الصّورة و العدم و الزّمان و المكان ، و حال العالم فى القدم أو الحدوث و جوهر النّفس و حالها بعد الفراق .\r\nو أمّا العلم الرّياضى فيحتاج الطّبيب منه إلى ما اقول : يحتاج إلى طرف صالح من علم التّنجيم . فقد حكى جالينوس عن بقراط انّه قال : « إنّ منفعة علم النّجوم فى صناعة الطبّ ليست بيسيرة » .\r\nو حقّا قال ذلك . فإنّ أمر البحران و أيام البحران لا يتحقّق إلّا من صناعة التّنجيم .\r\nلأنّ بحارين الأمراض الحادّة متعلّقة بالقمر ، و باشكاله من الشّمس ، و من باقى الكواكب السيارة . و بحارين الأمراض المزمنة متعلّقة بالشّمس ، و باقى الكواكب السّيارة الّتى هى غير القمر .\r\nو كذلك علم الأزمنة فى تبدّلها و اختلافها ، و الأهوية فى أمزجتها ، و البلدان فى وضعها من الفلك ، لا يحصل للطّبيب ، إلّا بعد وفور الحظّ من صناعة التّنجيم .\r\nو لا بدّ له فى تعلّم التّنجيم من الهندسة ، إلّا انّه يكفيه منها القدر الّذى يقف على حاجته ، و يتوصّل من علم النّجوم إلى غرضه ، دون سائر العلوم الهندسية الّتى لا يكاد ينحصر كثرة و انبساطا و تنوّعا و اتّساعا .\r\nفأمّا العدد فلا حاجة بالطّبيب إليه ، اللّهم إلّا أن يقول قائل إنّ البحارين الكائنة فى الأفراد ، أقوى من الكائنه فى الأزواج . فواجب على الطّبيب ان يعرف حال الفرد\r\n\r\n","description":"","footnote":"","page_name":" 7 ","page_number":10},
  {"content":"\r\n\r\nو الزّوج ، و السّبب فى هذا التّفاوت . فإن كان لا بدّ للطّبيب من العدد ، فله فى معرفة هذا القدر كفاية و بلاغ دون الاستكثار و الاستغراق .\r\nو أمّا العلم الموسيقى فهو داخل فى صناعة الطّب بوجه من الوجوه ، فقد حكى ثاون الاسكندرانى عن بقراط انّ الفلاسفة المتقدّمين كانوا يشفون المرضى بالألحان ، و يضربون الآلة التى يسمّى اللورا و بالزّمر .\r\nغير انّى اقول : انّ الطبّ الّذى كان على هذا الوجه قد باد و اضمحلّ ، إذ كان بقراط فى جلالة قدره لم يعرفه ، و إنّما أحال به على القدماء قبله . فان اشتغلنا باستخراجه ، حصل بعد الأعمار و الأدوار . فينبغى أن يكون كلامنا بحسب الطبّ البقراطى الموجود عندنا .\r\nفنقول انّ دقايق عمل الموسيقى و غوامضه الّتى بها قدر اولئك الفلاسفة على شفاء المرضى ، و إن كانت قد فاتتنا و تعذّرت علينا ، فلم تفتنا جلائله و ظواهره . فإنّا نعلم بالجملة انّ هاهنا طريقة من اللّحن أو النّقر أو الزّمر أو الإيقاع تبعث الشّجو ، و أخرى تجلب الفرح ، و أخرى تسكن و تفتن ، و أخرى تقلق و تزعج ، و أخرى تسهر و أخرى تنوّم .\r\nو كثيرا ما نأمر فى معالجات أصحاب السّوداء و الصّرع باستعمال الطّريق التى تخصّهم و تنجع فيهم .\r\nو ليس يوجب ذلك أن يكون الطّبيب هو المتعاطى للنّقر و الزّمر و الزّفن و الرّقص ، بل للطبّ خدم كثيرون كالصّيدنانى و الفصّاد و الحجّام و الحقّان ، فهو يستعين بهم ، و يكل هذه الأعمال إليهم . فكذلك يستعين بالموسيقار فيما يحتاج إليه من ذلك الباب .\r\nو على هذا أكثر الصّناعات . فإنّ الفارس لا يلزمه صنعة السّرج و اللّجام ، بل يستعين فيها بالسّرّاج . و الكاتب لا يلزمه اتّخاذ الدّواة و القرطاس . و الصّائغ لا يلزمه اتّخاذ المطرقة و المنفاخ . و لو لا الاستعانة ، لضاق نطاق عمر الشّخص الواحد عن استكمال صناعته و التبريز فى علم أو مهنة .\r\nفأمّا العلم الإلهى فمن الظّاهر انّ الطّبيب من حيث هو طبيب ، لا يلزمه البحث عنه ، و الوقوف على حقائقه .\r\n\r\n","description":"","footnote":"","page_name":" 8 ","page_number":11},
  {"content":"\r\n\r\nفهذه حال الطّبيب فى الجزء النّظرى من الفلسفة .\r\nفأمّا الجزء العملى فمن أبين البيان أنّ الطّبيب لا يحتاج إلى علم السّياسات ، بل يكفيه اليسير من علم الاخلاق . لأنّ القدماء قد بينوا أنّ الطّبيب يجب أن يكون طاهر النّفس من درن الأخلاق الفاسدة ، لتنطبع فيه حقائق هذا العلم ، و يستعمله على حدّ الصّواب . و طهارة النّفس لا يحصل إلّا بعلم الأخلاق .\r\nفهذا هو القدر الّذى به قوام الصّناعات الطّبّية من جملة أجزاء الفلسفة .\r\nفأمّا المنطق الّذى هو آلة الفلسفة ، و هو علم صناعة القياس و البرهان ، فمعرفة الطّبيب له و غزارته فيه بل إحاطته و استغراقه لجميعه من أوجب الفرائض عليه ، لأنّ الطبّ الحقيقى هو القياسى ، كما قدّمناه و بيناه .\r\nفلا يتحقّق شىء من جزئه النظرى و لا جزئه العملى إلّا باستعمال الصّناعة المنطقية . و يظهر هذا كلّ الظهور من حدّها . فإنّ الفلاسفة أجمعوا على أنّ صناعة المنطق هى الّتى تميز الصّدق من الكذب فى الأقوال ، و الحق من الباطل فى الأمور ، و الخطأ من الصّواب فى الأعمال .\r\nفهذا جميع ما يجب على الطّبيب تحصيله ، حتّى يستحقّ أن يسمّى طبيبا ، و لا تكون معالجته جزافا . فان برأ المريض على يده ، فبموجب حذقه و مهارته ؛ و إن كانت الأخرى ، فمن جهة أمور أخر لا من جهته . فامّا الباقون فحالهم حال العجائز اللّواتى يعالجن المرضى ، فإن هلكواء فبسوء تدبيرهنّ ؛ و إن سلم الواحد فى النّدرة ، فبحسن الاتّفاق لا بصنعهنّ . و اللّه فى اعلم بالصّواب . « 7 »\r\n\r\nترجمه\r\nباب هشتم در برشمردن علومى است كه پزشك با دانستن آنها در صناعت خود كامل مىگردد ، مؤلف در آغاز اين باب به اهميتى اشاره مىكند كه جالينوس براى طب قائل بوده و كتاب « فى أنّ الطّبيب الفاضل يجب أن يكون فيلسوفا » « 8 » را دليل بر\r\n\r\n\r\n","description":"","footnote":"\r\n( 7 ) . ابو الفرج على بن الحسين ابن هندو ، مفتاح الطب و منهاج الطلاب ، ص 53 - 59 .\r\n( 8 ) . ابن سينا در ارجوزهء خود ، ص 12 در مورد تقسيم پزشكى به نظرى و عملى گويد : -\r\n","page_name":" 9 ","page_number":12},
  {"content":"\r\n\r\nتعظيم و بزرگداشت طب مىداند . سپس مىگويد من با استاد خود ( ابو الخير خمار ) دربارهء اين كتاب جالينوس بحث كردم و به اين نتيجه رسيدم كه اگر فيلسوف طبيب باشد ، سزاوارتر است از اينكه طبيب فيلسوف باشد ؛ زيرا طبيب صحّت را به بدن‌هاى مردم مىرساند و به گفتهء افلاطون اين فيلسوف است كه به اندازهء توانايى انسان تشبّه به بارىتعالى پيدا مىكند . از جهتى ديگر فلسفه عام است و شامل طب و غير طب مىشود و ازاين‌روى است كه آن را « صناعت الصّناعات » مىخوانند و فيلسوف به ناچار از هر دو قسم طب نظرى و عملى بحث مىنمايد . طب نظرى مورد بحث فيلسوف است از جهت آنكه او از حقايق موجودات بحث مىكند . طبّ عملى مورد بحث اوست از جهت آنكه او از همه خيرات بحث مىنمايد . « 9 »\r\nمؤلف سپس اشاره به تقسيم فلسفه به نظرى و عملى « 10 » مىكند و پس از برشمردن اقسام آن ميزان نيازمندى پزشك به آن علوم را چنين بيان مىدارد :\r\nپزشك از جهت پزشك بودن نيازى به طبيعيات ندارد ؛ يعنى لازم نيست به همهء مباحث مربوط به طبائع افلاك و ستارگان و عناصر چهارگانه احاطه پيدا كند . بلكه آنچه مورد لزوم اوست ، آن قسمتى است كه مربوط به صحت و مرض بدن مىشود و آن عبارت است از دانستن عناصر و مزاج‌ها و اخلاط و اعضا و قوا و افعال صادره از قوا و اسباب و دلايل صحّت و مرض .\r\nاما در مورد رياضيات ، پزشك بايد پاره‌اى از علم نجوم را بداند ؛ چنان‌كه بقراط گفته است : « منفعت علم نجوم در صناعت پزشكى كم نيست » « 11 » و اين درست است .\r\n\r\n\r\n","description":"","footnote":"\r\n-\r\n قسمته الاولى لعلم و عمل * العلم فى ثلاثة قد اكتمل . \r\n( 9 ) . اين كتاب را ايوب به سريانى ترجمه كرده و سپس حنين به سريانى براى فرزندش و به عربى براى اسحق بن سليمان ترجمه كرده . رسالهء حنين ، صفحه 44 ؛ بيست گفتار ، ص 408 . متن عربى اين كتاب با ترجمهء آلمانى آن در شهر گوتينگن آلمان چاپ شده و ترجمهء انگليسى آن در مجلهء پزشكى جنوب آفريقا ، ج 52 ، سال 1977 ، ص 936 چاپ شده است .\r\n( 10 ) . رهاوى مىگويد : فلسفه شريف است به جهت شرافت موضوع آن و درعين‌حال فلسفه طب نفوس است ؛ بنابراين هر فيلسوفى پزشك و هر پزشك فاضل فيلسوف است . فيلسوف فقط به اصلاح نفس مىپردازد و پزشك فاضل ، نفس و بدن ، هر دو را اصلاح مىكند . ازاين‌رو سزاوار است كه دربارهء پزشك گفته شود كه او متشبه به افعال بارى است بر حسب طاقت و توانش ؛ ادب الطبيب ، ص 158 .\r\n","page_name":" 10 ","page_number":13},
  {"content":"\r\n\r\nزيرا بحران و ايام بحران به آن علم ارتباط مىكند ؛ زيرا بحران‌هاى بيمارىهاى حاد به ماه و بيمارىهاى مزمن به خورشيد ارتباط دارد ، و همچنين شناخت تبدّل و اختلاف زمان‌ها و تأثير هواها در مزاج‌ها و وضع شهرها نسبت به فلك ، منوط به آن است كه پزشك بهره‌اى كافى از علم نجوم داشته باشد و چون در آموختن نجوم مقدارى از هندسه لازم است ، پزشك بايد آن مقدار را بداند . ولى به علم حساب چندان نيازى ندارد .\r\nاما علم موسيقى از جهتى داخل در علم طب است و ثاون اسكندرانى از قول بقراط نقل كرده كه قدما بيماران را با نواى آهنگ موسيقى شفا مىبخشيدند « 12 » و اين بدان معنا نيست كه پزشك ، خود بايد مباشر نواختن و كوبيدن باشد ؛ بلكه او همچنان‌كه از صيدنانى ( - داروساز ) و فصّاد ( - رگ‌زن ) و حجّام ( - حجامت‌گر ) و حقّان ( - اماله‌گر ) كمك مىگيرد ، موسيقار ( - خنياگر ) هم مانند ديگران او را يارى مىرساند .\r\nاما در مورد علم الهى بايد گفت كه پزشك از جهت پزشك بودن نيازى به بحث و آگاهى از حقايق اين علم ندارد . اين بود حال نياز طبيب به اجزاى نظرى از فلسفه .\r\n\r\n\r\n","description":"","footnote":"\r\n. « ان منفعة صناعة النجوم فى صناعة الطب ليست باليسيرة » مقاله جالينوس فى انه يجب ان يكون الطبيب الفاضل فيلسوفا ( در آغاز رساله ) . يوحنا بن ماسويه مىگويد : با انتقال ستارگان ثابت در طول و عرض ، اخلاق و مزاج‌ها و عادت‌ها ديگرگون مىشود . النوادر الطبية التى كتب بها يحيى بن ماسويه الى حنين بن اسحق ، ص 198 . ابن جميع چگونگى نياز پزشك به علم نجوم را از اين جهت مىداند كه او بايد آشنا به اوضاع شهرهاى آبادان باشد و فصل‌هاى سال را بشناسد و سپس تفصيل اين موضوعات را به كتاب « فى الاهوية و المياه و البلدان » ( - در هواها و آب‌ها و شهرها ) ارجاع مىدهد . المقالة الصلاحية ، ص 21 .\r\n( 12 ) . حكايت شده كه در جزيره اندلس پزشكانى بوده‌اند كه با موسيقى آشنايى داشتند . آنان نبض بيمار را مىگرفتند و آهنگى مطابق ميل او مىنواختند و با اين وسيله بسيارى از دردهاى آن بيمار را مداوا مىساختند . الاحكام النبوية فى الصناعة الطبية ، ج 2 ، ص 32 . على بن عباس مجوسى مىگويد پزشك بايد به آهنگ‌هاى موسيقى آشنا باشد تا انگشتانش به گرفتن نبض رياضت يابد و بدان وسيله رگ را بشناسد . كامل الصناعة ، ج 1 ، ص 12 . از جالينوس نيز نقل شده كه گفته است او از طريق آهنگ‌ها و الحان به مزاج و قوا ( - نيروهاى بدن ) پى مىبرده است . مختار من كتاب اللهو و الملاهى ، ص 22 .\r\n","page_name":" 11 ","page_number":14},
  {"content":"\r\n\r\nاما به نسبت به جزء عملى از فلسفه ، شكى نيست كه لزومى ندارد كه پزشك علم سياست بداند ، بلكه بايد از بخشى از علم اخلاق برخوردار باشد ؛ زيرا پيشينيان گفته‌اند كه واجب است پزشك داراى روحى پاك باشد و اخلاق فاسد او را آلوده نساخته باشد تا اينكه حقايق علم پزشكى در دل او جايگزين گردد و طهارت نفس و پاكى روح ، فقط با علم اخلاق حاصل مىگردد .\r\nحال كه اندازه نياز پزشك به هر دو جزء فلسفه دانسته شد ، بايد گفت كه لازم‌ترين چيز بر پزشك دانستن منطق ؛ يعنى صناعت قياس و برهان است . زيرا چنان‌كه بيان شد ، طبيب حقيقى همان قياسى ( - از اصحاب قياس ) است . هيچ‌يك از دو جزء طب نظرى و عملى تحقّق واقعى پيدا نمىكند ، مگر با به كار بردن صناعت منطق ! زيرا اين صناعت است كه راست و دروغ را در گفتارها ، حق و باطل را در پندارها و خطا و صواب را در كردارها مشخص و ممتاز مىسازد « 13 » . « 14 »\r\n\r\n\r\n","description":"","footnote":"\r\n( 13 ) . ابن جميع كيفيت نياز پزشك به منطق را چنين بيان مىدارد : « چون در پزشكى بايد از ظاهر به باطن استدلال شود و در اين‌گونه استدلال اشتباه و خطا پيدا مىشود ، بنابراين پزشك ناچار است از صناعتى يارى جويد كه ذهن استدلال‌كننده را به سوى صواب راهنمايى كند و اين صناعت ، همان منطق است كه قوه ناطقه را استوار مىدارد » . المقالة الصلاحية ، ص 21 .\r\nجالينوس خود در كتاب « فى مراتب قراءة كتبه » جريان اشتغال خود را به فلسفه ، منطق و پزشكى چنين شرح مىدهد :\r\n« آن‌كس كه قصد اين دو صناعت ( - طب و فلسفه ) و احكام آن را دارد ، بايد در اين دو فن ذهنى تيز و حرصى شديد داشته ، رنج را تحمل كند و آن را دوست بدارد تا به همان سعادت برسد كه من رسيدم كه از خردى با يارى پدرم به علم و هندسه و حساب پرداختم ؛ زيرا او پيوسته مرا به آداب و رياضاتى كه آزادگان بدان متأدب مىگردند ، تأديب مىكرد تا به پانزده سالگى رسيدم . سپس مرا به آموختن منطق وادار كرد و مىخواست كه من فقط فلسفه بياموزم . سپس خوابى ديد و مرا به آموختن پزشكى واداشت و سن من هفده [ سال 
  ] بود و فرمان داد تا آموختن طب را پابه‌پاى آموختن فلسفه ادامه دهم » . التشويق الطبى ، ص 16 الف .\r\n( 14 ) . ابو الفرج على بن الحسين ابن هندو ، مفتاح الطب و منهاج الطلاب ، ص 237 - 241 .\r\n","page_name":" 12 ","page_number":15},
  {"content":"\r\n . \r\n","description":"","footnote":"","page_name":" 13 ","page_number":16},
  {"content":"\r\n\r\n\r\nفلسفه چيست ؟\r\nيكى از اقسام علم به معناى وسيع آن فلسفه است ، يعنى نوعى آگاهى از جهان است .\r\nاما اين آگاهى ، با آگاهى كه از طريق حس و تجربه به دست مىآيد متفاوت است و به همين لحاظ ، فلسفه در برابر علم به معناى دوم ( آگاهى تجربى ) قرار مىگيرد .\r\nاز زمان‌هاى كهن ، كلمهء فلسفه را تقريبا مترادف با علم به كار مىبردند . نيوتن ، كپلر و گاليله ، كاوش‌هاى خود را در قلمرو « فلسفهء طبيعى » مىدانستند ؛ همان‌كه امروزه علوم فيزيكى خوانده مىشود . هنوز هم بخش‌هايى در بعضى دانشگاه‌ها وجود دارد كه نامشان « بخش تدريس فلسفهء طبيعى » است و منظور ، آموزش علوم طبيعى است . فلسفه نزد ارسوطوئيان مشتمل بر دو بخش بود : حكمت عملى و حكمت نظرى .\r\nحكمت نظرى خود سه قسمت داشت :\r\n1 . حكمت طبيعى ؛\r\n2 . حكمت رياضى ؛\r\n3 . حكمت ما بعد الطبيعى .\r\nو حكمت عملى هم سه بخش داشت :\r\n1 . اخلاق ؛\r\n2 . تدبير منزل ؛\r\n3 . كشوردارى ( سياست مدن ) .\r\nاين معناى عام كلمه فلسفه بود .\r\nفلسفه به معنايى خاص ، فقط بر حكمت ما بعد الطبيعى اطلاق مىشود كه در زبان‌هاى فرنگى « متافيزيك » نام دارد . در حقيقت همين بخش اخير بود كه رشد بسيار يافت و هر جا فيلسوفان كلمهء فلسفه را بدون قيد ذكر مىكردند ، منظورشان حكمت ما بعد الطبيعى بود ؛ فيلسوف كسى بود كه ما بعد الطبيعه را به خوبى بداند . يعنى فيلسوف بودن و حكيم ناميده شدن به خاطر رياضيدان بودن يا فيزيكدان بودن كسى نبود ، بلكه به خاطر آگاهى او بر حكمت الهى بود .\r\n\r\n","description":"","footnote":"","page_name":" 14 ","page_number":17},
  {"content":"\r\n\r\nاينكه مىگويند دانش‌هاى تجربى به تدريج از فلسفه آزاد شده‌اند و استقلال يافته‌اند ، سخنى بسيار مسامحه‌آميز و گمراه‌كننده است . اگر منظور از فلسفه ، فلسفه به معناى عام باشد ، علوم هنوز هم جزء فلسفه‌اند ؛ يعنى فلسفه نامى است براى همهء آگاهىهاى بشر و از جمله علوم تجربى . و اگر منظور از فلسفه ، فلسفه به معناى خاص آن است ( ما بعد الطبيعه ) در اين صورت علوم تجربى هيچ‌گاه جزء آن نبوده‌اند تا از آن جدا شوند و استقلال يابند .\r\nازاين‌رو ، وقتى فلسفه را در برابر علم تجربى قرار مىدهيم ، منظور دانش ما بعد الطبيعى است ، و گرنه فلسفه به معناى وسيع ، با علم و به معناى وسيع مترادف‌اند .\r\nواژهء فلسفه ، امروزه در فرهنگ غربيان معنايى ويژه يافته است ؛ معرفت‌هايى چون :\r\nفلسفهء تاريخ ، فلسفهء علم ، فلسفهء اخلاق ، فلسفهء هنر ، و . . . تولد يافته و رشد كرده‌اند . در اين موارد بايد با دقت تمام به معناى اين واژه در كاربردهاى اخير توجه داشت .\r\nفلسفه در همهء اين موارد به معناى « علم‌شناسى » است . براى مثال ، فيزيك علمى است كه از تحولات ماده و انرژى و روابط جرم ، نيرو ، سرعت ، شتاب ، فشار ، انرژى ، الكتريسيته ، نور ، ميدان مغناطيس . . . سخن مىگويد . واقعيتى كه در فيزيك مورد تحقيق است ، طبيعت خارجى است و دانشى كه ما را با چهرهء خاصى از اين واقعيت آشنا مىسازد ، فيزيك نام مىگيرد . حال ، خود اين دانش ( فيزيك ) به منزلهء يك موجود خارجى مورد مطالعه و كاوش قرار مىگيرد . يعنى از چگونگى تولد و رشد علم فيزيك ، از ابزار و روش تحقيق در فيزيك ، نوع تئورىها ، واقع‌نمايى ، تحولات ، روابط قانون‌هاى آن ، حوزهء عمل آن و . . . مىپرسند و به دنبال پاسخ مىگردند . اينجاست كه فلسفهء علم فيزيك به وجود مىآيد . فلسفهء علم فيزيك ، خود علمى است كه در آن علم فيزيك ، موضوع تحقيق و بررسى است . درحالىكه علم فيزيك ، علمى است كه در آن طبيعت خارجى ، موضوع تحقيق و بررسى است . فلسفهء فيزيك و علم فيزيك ، دو دانش رقيب نيستند كه - چنان‌كه برخى گمان كرده‌اند - با افزوده شدن به علم فيزيك ، از فلسفهء فيزيك كاسته شود . فلسفهء علم فيزيك و علم فيزيك در طول هم‌اند ، نه در عرض هم . همچنين است در مورد علم تاريخ و فلسفهء علم تاريخ . علم تاريخ ؛ علم به حوادث گذشته و نقد و تحليل آنهاست . اما\r\n\r\n","description":"","footnote":"","page_name":" 15 ","page_number":18},
  {"content":"\r\n\r\nفلسفهء علم تاريخ ، علمى است كه در آن از چگونگى ، توانايى و مرزهاى علم تاريخ بحث مىشود .\r\nسئوالاتى كه در علم تاريخ مطرح است ، از اين قبيل است : انقلاب كبير فرانسه چگونه صورت گرفت ؟ دلايلش چه بود ؟ به چه نتايجى منتهى شد ؟ اثرات آن براى صنعت چه بود ؟ براى سياست چه بود ؟ چه تأثيراتى در كشورهاى ديگر داشت و . . . ؟\r\nاما پرسش‌هايى كه در فلسفهء علم تاريخ مطرح است از اين قبيل است : چگونه مىتوان در تاريخ پيش‌بينى نمود ؟ آيا علم تاريخ يك علم تجربى است ؟ آيا تفسير پديده‌هاى تاريخى مانند تفسير پديده‌هاى فيزيكى است ؟ آيا متد كاوش در تاريخ ، متدى تجربى است ؟ آيا مىتوان قانون‌هاى تاريخى داشت ؟ آيا تاريخ يك هنر است يا يك علم ؟ و . . . به خوبى ديده مىشود كه نوع سئوالات متفاوت است و درحالىكه در مورد اول ، سئوالات ناظر به حوادث خارجىاند ( خود تاريخ ) ، در دومى سئوالات ناظر به دانشى است به نام علم تاريخ .\r\nدر كاربرد اخير ، فلسفه ، مخلوطى است از منطق و روش‌شناسى و به هيچ روى با فلسفه به معناى ما بعد الطبيعه و يا فلسفه به معناى وسيع آگاهى ، ترادفى ندارد و اين دو را نبايد به يك معنا گرفت .\r\n\r\n","description":"","footnote":"","page_name":" 16 ","page_number":19},
  {"content":"\r\n\r\n\r\nطبيعيات\r\nتعريف جسم و اقسام آن : جسم به چند معنى اطلاق مىشود ؛ 1 . جسم صناعى 2 .\r\nجسم طبيعى 3 . جسم مثالى 4 . جسم تعليمى .\r\nجسم صناعى : آن است كه ساخته بشر باشد ؛ مانند : ميز ، صندلى و خانه و . . . .\r\nجسم طبيعى : جوهرى است كه ممكن است در آن سه بعد فرض شود كه اين سه بعد ، يكديگر را به زاويه قائمه قطع كنند ؛ مانند : سنگ و درخت .\r\nتعريف : الجسم الطبيعى جوهر يمكن ان يفرض فيه ابعاد ثلاثه متقاطعه على زوايا قوائم .\r\nجسم مثالى : جسمى است سارى در جسم طبيعى ؛ مانند : سيلان روغن در دوغ و آب در گل .\r\n روغن اندر دوغ باشد چون عدم * دوغ در هستى برآورده علم \r\nجسم تعليمى : آن است كه ابعاد سه‌گانه جسم معين و محدود باشد ؛ مثل سنگى به ابعاد 2 و 3 و 5 متر . و فرق جسم تعليمى با جسم طبيعى آن است كه جسم طبيعى جوهر است و جسم تعليمى عرض ؛ زيرا وقتى مىبينيم كه جسمى داراى سه بعد دارد ، بدون در نظر گرفتن ابعادش ، جسم طبيعى است ولى اگر جسم را از حيث مقدار معينى ملاحظه كنيم آن جسم تعليمى خواهد بود كه در رياضى از آن بحث مىشود . به عبارت ديگر وقتى بعد را لا شرط ملاحظه كنيم ، جسم طبيعى است ؛ ولى اگر ابعاد جسم را به شرط شىء نظر كنيم ، ( به‌طور تعين ) جسم تعليمى است . پس جسم تعليمى عرض و جسم طبيعى ، جوهر است .\r\nاقسام جسم طبيعى : جسم طبيعى يا بسيط است يا مركب .\r\nجسم اگر از اجسام مختلف الطبايع تركيب نشده باشد ، آن را جسم بسيط گويند و اگر از اجسام مختلف الطبايع تشكيل شده باشد ، آن را جسم مركب مىنامند .\r\nاجسام بسيط به عقيده قدما چهارتاست : آب ، خاك ، آتش ، باد . كه اينها را عناصر اربعه مىنامند . در جسم مركب ممكن است اجزاء بالفعل موجود باشند ، مثل - حيوان كه پوست و گوشت و استخوان و . . . دارد - و اتفاق حكما آن است كه در جسم\r\n\r\n","description":"","footnote":"","page_name":" 17 ","page_number":20},
  {"content":"\r\n\r\nمركب اجزا بالفعل موجود است اختلافى كه هست ، در جسم بسيط است كه آيا اجزا در آنها بالفعل هستند يا نه . برخى عقيده دارند كه اجزا بالفعل است و متناهى و اين مذهب متكلمين است و بعضى از حكماى يونان و بعضى مىگويند كه اجزا بالفعل‌اند و نامتناهى ! و اين مذهب ابراهيم بن سيار بلخى ، معروف به نظام مىباشد و بعضى از قدماى يونان هم بر اين عقيده بوده‌اند . بعضى را عقيده بر آن است كه اجزا بالقوه است و متناهى و اين مذهب محمد بن عبد الكريم شهرستانى صاحب كتاب ملل و نحل است . بعضى نيز مىگويند اجزا بالقوه و نامتناهى است . و اين مذهب جمهور حكماست ؛ چه مشاء و چه اشراق . برخى گويند كه اجزا ، بعضى بالفعل است و برخى بالقوه و اين مذهب ذيمقراطيس است و وجه حصر اين است كه اجزا يا بالفعل‌اند يا بالقوه و هركدام از آنها يا متناهىاند يا غير متناهى . و يا بعضى بالقوه و بعضى بالفعل . ما دلايل هركدام را بعدا شرح خواهيم داد .\r\nمتكلمين : قائل‌اند كه در جسم بسيط اجزا بالفعل و متناهى است و مىگويند جسم تقسيم مىشود تا به جزيى برسد كه آن جزء ، ديگر قابل قسمت نيست نه برحسب خارج نه برحسب ذهن و وهم و نه به فرض عقل يا به سبب عرض ؛ مانند يك ظرف آب كه ذراتى از آب در آن ظرف است و متناهى .\r\nالف ) قسمت خارجى يا به كسر آن است كه محتاج به آلتى نباشد كه در جسم نفوذ كند ، مثل شكستن شيشه و كوزه و فك آن است كه محتاج به آلتى باشد كه در جسم نفوذ كند ؛ مثل اينكه با چاقو سيب يا گوشت بريده مىشود .\r\nب ) قسمت ذهنى يا وهمى آن است كه جسم در خارج تقسيم نمىشود ولى در وهم مىتوان تقسيم كرد . مثلا يك طرف آن رو به بالا و طرف ديگرش رو به پايين باشد و يا يك طرفش به سمت مشرق و طرف ديگرش به جانب مغرب است .\r\nج ) قسمت به فرض عقلى آن است كه عقل حكم مىكند . مثلا اين جزء نصف دارد و هر نصفى هم نصف دارد ؛ الى آخر .\r\nد ) قسمت به سبب عرض هم وجود دارد . مثلا قسمتى سفيد و قسمت ديگر سياه است .\r\n\r\n","description":"","footnote":"","page_name":" 18 ","page_number":21},
  {"content":"\r\n\r\nاين اجزايى كه به تمام جهات قابل قسمت نيست ، متكلمين آنها را اجزاى لا يتجزى و جوهر فرد مىنامند ؛ يعنى جزيى كه به هيچ وجه قابل تجزيه نيست .\r\nمذهب حكما : پس از ابطال مذاهب گذشته بايد گفت كه مذهب حكماء حق است آنها مىگويند : اجزاء جسم بالقوه‌اند و نامتناهى و قسمت‌ها به جايى نمىرسند كه ديگر قابل قسمت نباشند و جسم متصل واحد است . يعنى همان‌طورى كه در حس متصل است در واقع و نفس الامر هم متصل است ، پس صحيح آن است كه اين اجزا بالقوه‌اند و نامتناهى . حكمايى كه معتقدند جسم متصل واحد است ، باز دو فرقه‌اند .\r\nبرخى مىگويند كه جسم عبارت است از صورت جسميه و آن امرى است بسيط ، ولى حكماى مشاء عقيده دارند كه جسم بسيط داراى دو جزء است ( بايد دانست كه اجزايى كه متكلمين قائل‌اند ، غير از اجزايى است كه حكما معتقدند ؛ چه ، اجزا در مذهب متكلمين آن اجزايى است كه در وضع متباين باشند ، يعنى اشاره به اين جزء غير از اشاره به آن جزء ديگر است ) .\r\nو آن دو جزء كه حكما قائل‌اند ( هيولى و صورت ) در وضع متباين نيستند . كسانى كه جسم بسيط را امر واحدى مىدانند ، افلاطون و شيخ اشراق ( شيخ شهاب الدين سهروردى ) و خواجه نصير الدين طوسى هستند و حكمايى كه جسم بسيط را داراى دو جزء مىدانند ، ارسطو و بسيارى ديگر از حكماى يونان ، فارابى ، ابن سينا و ملا صدرا هستند .\r\nهيولى و اثبات آن : جسم آن است كه در سه جهت ممتد باشد . جسم مركب است از امرى كه به آن بالقوه است و آن هيولى است و از امرى كه به آن بالفعل است و آن صورت است . مثلا چوب ، بالقوه ميز و صندلى و تخت است و چوب ، نسبت به اينها هيولى است و ميز و صندلى و تخت كه بالفعل است ، همان صورت است . پس در ميز و صندلى امرى است بالقوه كه همان چوب باشد و امرى است بالفعل كه همان تخت و ميز و صندلى باشد . منظور ما در اين بحث جسم بسيط است ؛ چرا كه در جسم مركب اختلافى نيست كه در آن اجزاء بالفعل‌اند و موجود . مثلا بدن حيوان\r\n\r\n","description":"","footnote":"","page_name":" 19 ","page_number":22},
  {"content":"\r\n\r\nاجزايى دارد بالفعل ، مثل دست و پا ، سر ، گوشت ، پوست و استخوان و . . . و اينها بالفعل در بدن حيوان موجوداند . همچنين تخت و ميز كه اجزاى آن از تخته و پايه بالفعل موجودند اختلافى كه وجود دارد در جسم بسيط است و جسم مركب اجزاى آن با كل مختلف‌اند . مثل گوشت و استخوان و پوست و غيره كه در رسم و حد مختلف‌اند . ولى در جسم بسيط اجزاء در اسم و حد ، مختلف نيستند ؛ مثلا قطره آب را هم آب مىگوييم و اقيانوس كبير را نيز آب مىگوييم . مثلا وقتى هستهء خرما را مىكاريم و نمو كرده ، درخت مىشود ، چند احتمال وجود دارد :\r\nبا اينكه هستهء خرما وقتى درخت شد ، هم هسته است و هم درخت . يا آن هسته به كلى از بين مىرود و نابود مىشود و درخت موجود مىگردد . يا وقتى كه هسته درخت شد ، يك چيزى است كه هم در هسته و هم در درخت است . اما احتمال اول - كه هسته هم درخت است و هم هسته - باطل است ؛ زيرا كه به هسته درخت نمىگويند و آن شق دوم كه به كلى هسته از ميان برود و درخت موجود گردد نيز باطل است ؛ زيرا كسى كه تخم بكارد و نبات از آن برويد ، مىداند كه اين نبات از آن تخم است و همچنين نطفه كه انسان شود ، مىگويند كه اين انسان از آن نطفه است و چون اين دو شق باطل شد ، احتمال سوم باقى مىماند كه چون جسم به صورت ديگر درآيد ؛ مثلا هسته درخت شود و نطفه انسان گردد ، امرى است باقى كه هم در نطفه و تخم است و هم در انسان و درخت . امرى است در نطفه و تخم كه در انسان و درخت نيست . آن امر باقى در هر دو حال را هيولى نامند .\r\nهيولى از هر جهتى اسمى دارد . از آن جهت كه پذيرندهء صورت است ، آن را قوه گويند و از آن جهت كه صورت در آن حال است ، آن را ماده نامند و از آن جهت كه مركب به آن منتهى مىشود ، آن را اسطقس مىنامند و از آن جهت كه مركب از آن شروع مىشود ، عنصر مىگويند و چون جزء مركب است ، آن را ركن گويند .\r\nپس جسم بسيط مركب از هيولى و صورت است و مراد از صورت ، جوهرى است ممتد در جهات سه‌گانه و مراد از هيولى ، جوهرى است كه در حد ذاتش نه متصل است نه منفصل و قابل صورت جوهريه است .\r\n\r\n","description":"","footnote":"","page_name":" 20 ","page_number":23},
  {"content":"\r\n\r\nتمام حكماء و دانشمندان در مفهوم هيولى متفق‌اند ولى در مصداق آن اختلاف دارند . اشراقيون همان صورت جسميه را هيولى مىدانند .\r\nمشائين معتقدند كه جسم بسيط مركب از دو جزء است . يك جزء جسم به آن بالقوه است و جزء ديگر كه جسم به آن بالفعل است . مثلا ( ر . ك : به بحث هستهء خرما ) .\r\nمشائين كه جسم را مركب از هيولى و صورت مىدانند ، چند دليل آورده‌اند ؛ يكى از آن براهين برهان فصل و وصل است و اين برهان مبتنى بر سه مقدمه است به شرح زير :\r\n\r\nبرهان فصل و وصل و مقدمات آن\r\nمقدمه اول : اتصال يا حقيقى است يا اضافى ( غير حقيقى ) .\r\nاتصال حقيقى آن است كه قياس به غير نباشد . اتصال اضافى آن است كه قياس به غير باشد و هركدام از اينها بر دو قسم‌اند . اتصال حقيقى يك دفعه به اين معنى است كه بين اجزاى متصل حد مشتركى باشد و اين حد مشترك را در هندسه فصل مشترك مىنامند ؛ مثل نقطه كه حد مشترك است بين دو خط اتصال ؛ به اين معنى فصل مقسم كم و مقوم كم متصل است ( كم متصل كمى است كه بين اجزايش حد مشتركى باشد ) . كم منفصل نيز آن است كه بين اجزايش حد مشتركى نباشد .\r\nمعنى دوم اتصال حقيقى بودن شىء در حد ذاتش ممتد در سه جهت ، و اتصال به اين معنى جوهر است و اين اتصال فصل مقسم جوهر و مقوم جسم طبيعى است .\r\nمعنى اول اتصال اضافى آن است كه دو مقدار در نهايت يكى باشند ؛ مثل دو ضلع زاويه نسبت به رأس زاويه . معنى دوم اتصال اضافى آن است كه جسم متحرك باشد به حركت جسم ديگر ؛ مثل اينكه اسب درشكه را حركت مىدهد .\r\nمقدمه دوم : انفصال عدم اتصال است از چيزى كه شأنيت اتصال دارد ؛ مثلا به ديوار نمىتوان گفت كور است ؛ زيرا كه شأنيت بينايى دارد . پس مجرد است كه شأنيت اتصال ندارند . انفصال به آنها اطلاق نمىشود ؛ مثل عقول مجرده .\r\n\r\n","description":"","footnote":"","page_name":" 21 ","page_number":24},
  {"content":"\r\n\r\nقابل با مقبول جمع مىشود . مثلا جسم مىتواند سرخ ، زرد ، سياه و يا سبز باشد .\r\nجسم قابل است و رنگ‌ها مقبول . وقتى اين مقبول‌ها آمدند ، قابل از بين نمىرود و بين قابل و مقبول تضادى در بين نيست . پس از اين مقدمات مىگوييم شك نيست كه جسم بسيط قابل انفصال است ؛ مثل كاسه آنكه دو قسمت شود . حال وقتى كه جسم منفصل شد ، انفصال عارض اتصال نمىشود ؛ زيرا كه ضد قابل ضد نيست .\r\nمثلا سفيدى قابل سياهى نيست و همچنين انفصال عارض انفصال هم نمىشود ، زيرا چيزى نمىتواند خودش را قبول كند و لازم مىآيد كه قابل با مقبول يكى باشد پس بايد انفصال عارض چيزى شود كه آن چيز در حد ذاتش نه منفصل است . نه متصل و آن هيولى است و اين هيولى يا متصل متصل و يا منفصل منفصل است .\r\nپس معلوم شد كه جسم بسيط مركب است از دو جوهر كه يكى در حد ذاتش متصل است و به انفصال معدوم مىشود و ديگرى جوهرى كه در حد ذاتش نه متصل است نه منفصل و در حال اتصال و انفصال باقى است و بايد آن جوهر باقى در هر دو حال محل باشد براى جوهر ديگر ؛ چرا كه اگر حال باشد ، معدوم خواهد شد و به انعدام محل باقى نخواهد بود و آن جوهر حال را صورت ، و محل را هيولى گويند .\r\nاز آنچه گفتيم دانسته شد كه جسم بسيط مركب است از يك جزء كه حال است و آن صورت است و از جزيى كه محل است و آن هيولى است . از اينكه گفتيم هيولى در حد ذاتش نه متصل و نه منفصل ، لازم نمىآيد كه مجرد باشد ؛ زيرا مجرد وجود استقلالى دارد . اما هيولى وجود مستقلى ندارد و به تبع صورت موجود است و مستقل در وجود نيست .\r\n\r\nبرهان قوه و فعل\r\nدليل دوم حكما براى اثبات هيولى ، برهان قوه و فعل است . حاصل اين برهان اين است كه جسم از جهت جسميت صورت اتصالى دارد و از آن جهت بالفعل است و از آن جهت كه استعداد سياهى و سفيدى دارد ، بالقوه است و نمىتواند چيزى از جهت واحد بالقوه و بالفعل باشد . پس جهت سياهى و سفيدى و غيره غير از جهت\r\n\r\n","description":"","footnote":"","page_name":" 22 ","page_number":25},
  {"content":"\r\n\r\nفعليت و اتصال است و بايد جسم بسيط مركب باشد از چيزى كه به آن بالقوه است و از چيزى كه به آن بالفعل است و آن دو امر ، همان هيولى و صورت است .\r\nاز شكل اول قياسى ترتيب داده و مىگوييم كه جسم از جهت ذاتش بالفعل است و هرچه از جهت ذاتش بالفعل باشد بالقوه نيست . نتيجه اينكه جسم از جهت ذاتش بالقوه نيست و اين نتيجه را كبرى شكل دوم قرار مىدهيم به اينكه گوييم هيولى بالقوه است و هيچ جسم بالقوه نيست ، نتيجه مىدهد كه هيولى جسم نيست . مقابل آن ، اين است كه جسم هيولى نيست و همين مطلوب ماست .\r\nتوضيح آنكه هسته خرما ، بالفعل هسته است ، ولى قوه دارد كه درخت شود و اين قوه هيولى است و بالفعل هسته است ، پس هسته صورت و قوه دارد .\r\n\r\nاقسام هيولى\r\nهيولى دو قسم است : هيولى اولى و هيولى ثانى . غرض از ثانى ما فوق اول است .\r\nهيولى اولى در جسم بسيط واحد است ولى هيولى ثانى ممكن است متعدد باشد ؛ مثلا فرض مىكنيم جسم بسيط مركب از هيولى اولى و صورت . اين جسم صورت آب و خاك و . . . را مىپذيرد و هيولى مىشود براى جسم آب و خاك و غيره . بعد اين جسم آب و خاك و غيره امتزاج پيدا كرده ، نبات مىشود و آب و خاك هيولى مىشود براى نبات و اين هيولى ثانى و متعدد است ؛ زيرا آب و خاك هيولى مىشود براى نبات و نبات هيولى مىشود براى گوشت حيوان و حيوان هيولى مىشود براى انسان و حيوان كه هيولى است ، براى انسان متعدد است .\r\nتبصره : هيولى احتياج به صورت دارد در وجود . صورت احتياج به هيولى دارد در تشخيص .\r\nتا حال بحث در صورت جسميه بود . بعد از اين در صورت نوعيه بحث مىكنيم .\r\n\r\nصورت نوعيه\r\nاجسام غير از هيولى و صورت جسميه ، صورت نوعيه هم دارند ؛ پس در هر جسمى دو صورت است :\r\n\r\n","description":"","footnote":"","page_name":" 23 ","page_number":26},
  {"content":"\r\n\r\n1 . صورت جسميه 2 . صورت نوعيه .\r\nحكما مشاهده كردند كه اجسام در آثار اختلاف دارند و آن را دليل بر اختلاف صور دانسته‌اند ؛ به عبارت ديگر ، لوازم مختلف ، دليل بر ملزومات مختلف است مثل اينكه جسمى از پايين به بالا رود و جسم ديگر از بالا به پايين آيد . بعضى اجسام سبك‌اند و بعضى اجسام سنگين ، بعضى گرم و بعضى سرد ؛ ازاين‌رو دانستند كه در اجسام امر ديگرى است غير از صورت جسميه و هيولى و آن امر منشأ اين آثار است ؛ يعنى صورت نوعيه است و آن امر ذاتى اجسام است نه عرضى . چرا كه اگر عرضى باشد ، زوال آن ممكن است و هنگامى كه زايل شد ، بايد آثار آن هم زايل شوند . در صورتى كه جسم سنگين به طبيعت هيچ‌وقت بالا نمىرود و آتش ، سرد و يخ ، گرم نمىگردد و نمىتوان اين امرى را كه منشأ آثار است ، به صورت جسميه نسبت داد ؛ چه ، صورت جسميه در تمام اجسام مشترك است و اگر صورت جسميه منشأ آثار باشد ، بايد آثار هم در همه اجسام يكى باشد . مثلا همه اجسام بالارونده يا پايين آينده و يا همه اجسام سرد يا گرم‌اند ، ولى بالحسن و العين چنين نيست . بلكه هر جسمى اثر جداگانه دارد و آثار را به هيولى هم نمىتوان نسبت داد . چون آن نيز مشترك است و به علاوه هيولى قوه صرف است و فعليتى ندارد به‌جز فعليت قوه و استعداد . بنابراين صورت نوعيه خود چيز ديگرى است . پس در هر جسمى سه چيز است : هيولى ، صورت جسميه ، صورت نوعيه . و همچنان‌كه صورت جسميه حال است در هيولى . صورت نوعيه هم حال است در هيولى . و اين صورت نوعيه را طبيعت و قوه و كمال هم مىگويند و اين اسامى به اعتبارات مختلف است ؛ از آن جهت كه طبيعت مبدأ حركت و سكون آن است . و از آن جهت كه جنس به او كامل مىشود ، آن را كمال گويند و از آن جهت كه مقوم نوع است ، آن را صورت مىنامند .\r\n\r\nتناهى ابعاد\r\nتناهى ابعاد يكى از مسائلى است كه در حكمت طبيعى از آن بحث مىشود . در بين حكما اختلاف است در اينكه ابعاد متناهى يا غير متناهىاند . بعضى از حكماى\r\n\r\n","description":"","footnote":"","page_name":" 24 ","page_number":27},
  {"content":"\r\n\r\nقديم يونان و هند مىگويند كه ابعاد غير متناهىاند و برخى از حكماى مشاء و حكماى اسلام معتقدند به اينكه ابعاد متناهىاند .\r\nتناهى به دو معنى است : يكى تناهى عددى و ديگر تناهى لا يقفى . نامتناهى عددى آن است كه شىء بالفعل موجود باشد و نامتناهى . مثلا خط و سطح و جسم بالفعل موجود باشد و نهايت نداشته باشد . نامتناهى لا يقفى آن است كه بالفعل موجود نباشد ، بلكه به هر مرتبه‌اى كه برسد ، باز در آن چيزى بتوان فرض نمود .\r\nچنانچه حكما مىگويند كه جسم قابل قسمت است الى غير النهايه كه هر اندازه جسم را تقسيم كنيم ، باز هم قابل قسمت است و به انتها نمىرسد و اينكه حكما مىگويند نامتناهى وجود ندارد ، مقصود نامتناهى عددى است . ولى نامتناهى لا يقفى جايز واقع است . مثل اينكه جسم به نامتناهى تقسيم مىشود و اين قسمت‌ها به جايى نمىرسند كه ديگر تقسيم نشوند . حكماى قديم يونان مىگفتند ابعاد نامتناهى است و ادله‌اى آورده‌اند كه براى اختصار از ذكر آن خوددارى مىشود .\r\n\r\nعوارض جسم طبيعى\r\n\r\nمكان\r\nچون از بيان حقيقت جسم طبيعى - كه موضوع اين علم است - فارغ شديم ، اينك به ذكر خواص مشترك بين اجسام و اعراض مشترك آنها مىپردازيم .\r\nيكى از احوال مشترك اجسام آن است كه جسم ، خواه عنصرى و خواه فلكى ، مكان طبيعى دارد كه مخصوص آن جسم است ؛ چنان‌كه قبلا گفتيم كه « لكل جسم مكان طبيعى يخصه » و اجسام خواص مخصوصى دارند كه مختص است به آنها .\r\nمثل اينكه فلكيات قبول كون و فساد نمىكنند و خرق و التيام نمىپذيرند ؛ ولى عنصريات كون و فساد و التيام پذيرند .\r\nهرگاه چيزى از جهاتى مجهول باشد اگر از بعضى جهات و علامات معلوم باشد ، مىتوانيم آن شىء مجهول را به واسطه علاماتى كه معلوم است بشناسيم - حال مىگوييم مكان را نمىشناسيم ، ولى خواص و علاماتى از آن موجود است كه به\r\n\r\n","description":"","footnote":"","page_name":" 25 ","page_number":28},
  {"content":"\r\n\r\nوسيله آن خواص و علامات ، مىتوانيم مكان را بشناسيم . حكما چهار خاصيت و علامت براى مكان يافته‌اند كه عبارتند از :\r\n1 . آنكه مكان چيزى است كه جسمى را به او به « فى » نسبت دهيم ، مثلا آب در كوزه است .\r\n2 . مكان چيزى كه جسم از او و به او منتقل مىشود ، لازمه‌اش آن است كه حركت در او واقع مىشود ؛ مثلا از خانه به مدرسه منتقل مىشويم .\r\n3 . دو جسم در آن واحد در يك مكان نمىتواند باشد و لازمهء اين خاصيت آن است كه مكان بايد مساوى متمكن باشد .\r\n4 . مكان چيزى است كه مىتوان به آن اشاره كرد .\r\nاينكه گفتيم قابل اشاره حسى باشد ، براى اين است كه بعضى نفس را براى بدن مكان دانسته‌اند و اين قول را به افلاطون نسبت مىدهند ؛ در صورتى كه نفس قابل اشاره حسيه نيست ؛ ازاين‌رو نفس براى بدن مكان نيست . اين چهار خاصيت است براى مكان و كسانى كه معتقد به وجود مكان‌اند ، مىگويند كه بايد مكان چيزى باشد داراى خواص چهارگانه فوق . برخى ديگر از حكما معتقدند كه مكان وجود ندارد و دلايلى هم ذكر كرده‌اند و اينك ما بعضى از ادله آنان را مختصرا بيان كرده ، در ضمن ، جواب و رد هريك را بيان مىكنيم .\r\n\r\nخلأ\r\nبسيارى از حكما منكر خلأ هستند و مىگويند خلأ وجود ندارد . ولى بعضى ديگر قائل به خلأ هستند ابتدا بايد ببينيم خلأ چيست .\r\nخلأ به دو معنى اطلاق مىشود : يكى بعد موهوم و ديگرى مكانى خالى از مشاغل . مثل درون كوزه كه اول خالى باشد و بعد آن را از آب پر كنند . حال به عبارت ديگر تعبير مىكنيم كه شامل هر دو مفهوم باشد و مىگوييم خلأ آن است كه دو جسم با يكديگر تماس نگرفته باشند و بين اين دو جسم ، جسم ديگرى كه مماس هر دو باشد ، وجود نداشته باشد . اين تعريف شامل بعد موهوم و مكان خالى\r\n\r\n","description":"","footnote":"","page_name":" 26 ","page_number":29},
  {"content":"\r\n\r\nهر دو است . مثل دو ديوار متقابل اتاق كه متصل به يكديگر نباشند و جسم ديگرى ما بين آن دو قرار نگرفته باشد .\r\nتمام حكما ، چه آنهايى كه قائل‌اند مكان سطح است و چه آنهايى كه مكان را بعد مىدانند ، اتفاق دارند كه خلأ به معنى اول باطل است و تمام حكمايى كه عقيده دارند مكان سطح است و بعضى حكما كه معتقدند مكان بعد مجرد است ، قائل شده‌اند به اينكه خلأ به معنى دوم هم باطل است .\r\n\r\nحركت\r\nاز جمله احوال مشتركه بين اجسام ، حركت و سكون است ؛ اعم از اينكه جسم فلكى باشد يا عنصرى . حركت را قدماى يونان به اين نحو تعريف كرده‌اند : خروج تدريجى شىء است از قوه به فعل . « خروج الشىء من القوه الى الفعل تدريجا او يسيرا » مثل غوره كه كم‌كم شيرين مىشود نه دفعتا . همچنين درخت تدريجا نمو مىكند . يا رفتن از محلى به محلى كه در قوه هست ، ولى اين قوه تدريجا به فعليت مىرسد و همچنين تعريف كرده‌اند حركت را كه از خروج شىء است از قوه به فعل لا دفعتا يا يسيرا يسيرا .\r\nاين تعريف مشتمل بر دور است ؛ چرا كه اگر حركت را بلا دفعه تعريف كنيم ، مىدانيم كه دفعه آن است و آن طرف زمان است و زمان مقدار حركت و فهم زمان موقوف بر فهم حركت است . پس تعريف حركت بر شناختن حركت متوقف مىشود و اين هم دور است . همچنين تدريجا يا يسيرا يسيرا شناختنش بر شناختن زمان توقف دارد و شناختن زمان بر شناختن حركت متوقف است . پس اين تعريف هم دور است و باطل . ارسطو كه ديد اين تعاريف دورى است ، از اين تعريف عدول كرده ، حركت را اين‌طور بيان كرد : « الحركة كمال اول لما بالقوه من حيث هو بالقوه » ؛ يعنى حركت ، كمال اول براى چيزى است ( جسم ) كه بالقوه است ، از آن جهت كه بالقوه است .\r\nتبصره 1 : كمال بر دو گونه است : يا كمال اول است يا كمال ثانى . كمال اول آن است كه شىء در حد ذات به آن كامل مىشود . « ما يكمل به الشىء فى حد ذاته »\r\n\r\n","description":"","footnote":"","page_name":" 27 ","page_number":30},
  {"content":"\r\n\r\nمثلا ناطق كمال اول است براى انسان ؛ زيرا اگر ناطق نباشد ، انسان محقق نمىشود .\r\nكمال ثانى آن است كه شئ به آن در صفاتش كامل مىشود . « ما يكمل به الشىء فى صفاته » . مثل اينكه انسان مهندس است يا كاتب ؛ انسان در حد ذاتش محتاج به نهانى است و ممكن است ذات انسان باشد و مهندس و كاتب نباشد . پس اين صفت مهندس و كاتب و . . . براى انسان كمال ثانى هستند .\r\nتبصره 2 : موجودات سه قسم‌اند ؛ يا از هر جهتى بالفعل‌اند - كه هيچ حالت منتظره در آنها نيست - مثل واجب تعالى و عقول مجرده كه ذات واجب تعالى هميشه عالم و قادر است و هيچ حالت منتظره در او نيست و همين‌طور در عقول مجرده كه كمالاتى را كه ممكن است دارا باشد هميشه دارا هستند . يا اينكه موجودات از هر جهت بالقوه‌اند و اين باطل است و يا اينكه از جهتى بالقوه و از جهت ديگر بالفعل‌اند ؛ مثلا چوب درخت بالفعل چوب است و بالقوه استعداد آن را دارد كه ميز شود . حال مىگوييم موجودى كه از هر جهت بالفعل است ، هر كمالى را كه ممكن است دارا باشد ، داراست و در آن قوه نيست . پس حركت براى موجود بالفعل از هر جهت جايز نيست . حركت در موجودى كه از جهتى بالفعل باشد و از جهتى بالقوه ؛ ممكن است مثل هستهء خرما كه حركت مىكند تا قوه‌اى كه در اوست به فعليت برسد و درخت شود يا غوره ، شيرين و انگور گردد .\r\nتوضيح : هر صفتى كه براى چيزى ممكن الحصول باشد ، حصولش براى آن چيز كمال است و توجه به آن حصول هم كمال است . مثلا علم براى شخص كمال است پس هم حصول علم و هم توجه به حصول آن كمال است . هم‌چنين اگر جسم در مكانى باشد و حصولش در مكان ديگر ممكن باشد ، حصول در آن مكان ثانى كمال و توجه به آن مكان هم كمال است و توجه به مكان مقدم است بر حصول در مكان . پس در اينجا كمال او و كمال ثانى به آن معنى نيست كه در صدر كلام گفتيم . بلكه كمال اول و دوم ( حصول و توجه به حصول ) در اينجا كمال ثانى است به معنى دوم .\r\n\r\n","description":"","footnote":"","page_name":" 28 ","page_number":31},
  {"content":"\r\n\r\nارسطو مىگويد حركت كمال اول است براى چيزى يا محلى يا جسمى كه بالقوه است . مثلا غوره كه بالفعل ترش است و رو به شيرينى مىرود ، اول توجه مىكند به شربتى و همين توجه ، حركت است . حركت با كمالات ديگر فرق دارد ؛ زيرا كمالات ديگر وقتى حاصل شدند ، بالفعل مىشوند و در آن كمال ، ديگر چيزى بالقوه نيست .\r\nمثلا اگر نطفه حركت كند به انسانيت ، تعلق صورت انسانى به آن كمال است و ديگر بالقوه انسان نيست بلكه بالفعل انسان است . همچنين اگر جسمى حركت كند تا مربع و مثلث شود ، وقتى مربع يا مثلث شد ، ديگر در مثلث و مربع بودن بالقوه نيست ، بلكه بالفعل است ولى حركت چنين نيست به اين معنى كه وقتى حركت بالفعل باشد ، باز در او قوه هست . مثلا وقتى كسى از شهرى به شهرى مىرود ، چون بدان شهر رسيد ، حركت منقطع مىشود . ولى تا موقعى كه بدانجا نرسيده در عين اينكه حركت بالفعل است ، باز در او جهت بالقوه هست . از اين جهت است كه ارسطو فرمود : « الحركت كمال اول لما بالقوه من حيث هو بالقوه » .\r\nافلاطون حركت را بدين نحو تعريف كرده است حركت خروج شىء است از مساوات . و فيثاغورث گويد : حركت عبارت است از غيريت ( مغاير بودن ) يعنى حال يك جسم متحرك در حال اول مغاير است با حال دوم ؛ يعنى زمانى كه در يك مكان است ، مغاير است با وقتى كه در مكان ديگر است .\r\n\r\nاقسام حركت\r\nحركت دو قسم است : 1 . حركت توسطيه 2 . حركت قطعيه .\r\n1 . حركت توسطيه : حركت توسطيه ، بودن جسم است بين مبدأ و منتهى به حيثيتى كه در دو آن در يك حيز نباشد بلكه در هر آنى در حيز ديگرى باشد . به عبارت ديگر ، جسم در هرآن در محلى باشد كه نه در آن سابق در آن مكان بود و نه در آن لا حق خواهد بود . مثلا شخصى كه مسافرت كند و در جايى توقف نكند و يكسره حركت كند ، در اين صورت اين متحرك بين مبدأ و منتهى است .\r\n2 . حركت قطعيه : حركت قطعيه ، امر متصل ممتدى است از ابتداى حركت تا انتهاى آن . به عبارت ديگر حركت قطعيه آن است كه تمامش در تمام زمان و\r\n\r\n","description":"","footnote":"","page_name":" 29 ","page_number":32},
  {"content":"\r\n\r\nبعضش در بعضى زمان‌ها وجود داشته باشد ؛ به خلاف حركت توسطيه كه به تمامه هم در تمام زمان و هم در بعض زمان موجود است . حركت توسطيه راسم و فاعل حركت قطعيه است .\r\nبعضى از حكما مانند اين سينا به ظاهر كلامش بر اين رفته‌اند كه حركت توسطيه موجود است ، ولى حركت قطعيه در خارج موجود نيست ؛ بلكه وجودش در ذهن است و اينكه گفتيم « ظاهر كلام شيخ » به اين جهت است كه مراد شيخ آن است كه حركت قطعيه وجود قرار ثابتى ندارد پس مخالف با حكماء نيست . ملا صدرا و جمعى ديگر بر اين رفته‌اند كه حركت قطعيه هم وجود دارد ، مثل حركت توسطيه ؛ زيرا كه زمان موجود است و زمان مقدار حركت قطعيه است و اگر حركت قطعيه موجود نباشد ، زمان هم - كه مقدار اوست - موجود نخواهد بود و چون زمان موجود است ، پس بايد حركت قطعيه هم وجود داشته باشد . بنابراين حكما دو فرقه‌اند :\r\nدسته‌اى مىگويند حركت قطعيه موجود نيست و برخى مىگويند كه حركت قطعيه مانند حركت توسطيه موجود است .\r\nتبصره : خروج از قوه به فعل يا تدريجى است يا دفعى . خروج دفعى را كون و فساد نامند ، مثل اينكه آب منقلب به هوا شود و يا هوا مبدل به آب گردد .\r\nكون آن است كه صورتى حادث شود . فساد آن است كه صورتى زايل گردد .\r\nخروج از قوه به فعل به نحو تدريجى معنى حركت است . خروج به معنى اعم ( دفعى و تدريجى ) ، در تمام مقولات نيست ، بلكه در پنج مقوله است كه به زودى بيان خواهد . يعنى حركت در پنج مقوله واقع مىشود .\r\nتعلق حركت : حركت به شش چيز متعلق است .\r\n1 . ما منه الحركة : يعنى مبدأ حركت .\r\n2 . ما اليه الحركة : يعنى انتها و پايان حركت .\r\n3 . مسافت يا شبه مسافت ، ( شبه مسافت مثل فاصله‌اى كه بين غوره بودن و شيرين شدن انگور موجود است ) و آن چيزى است كه حركت در او واقع مىشود .\r\n4 . زمان ، زيرا زمان مقدار حركت است .\r\n\r\n","description":"","footnote":"","page_name":" 30 ","page_number":33},
  {"content":"\r\n\r\n5 . محرك .\r\n6 . متحرك ، مثل زيد .\r\nاما اينكه حركت مبدأ و منتهى مىخواهد ، از تعريف حركت معلوم شد . تعلقش به مسافت يا ما فيه الحركة براى اين است كه حركت بايد در مسافتى واقع شود . تعلق حركت به زمان واضح است چون حركت امرى تدريجى است و امر تدريجى به ناچار زمان لازم دارد .\r\nاما تعلقش به محرك از اين جهت است كه حركت امرى ممكن الوجود است و هر ممكن الوجود محتاج به علتى است . تعلق حركت به متحرك براى آن است كه حركت عرض است و هر عرض به محل و موضوعى متعلق است . پس از اينجاست كه حركت متعلق به متحرك است .\r\n\r\nتقسيم حركت از جهت مسافت و حركت در مقولات\r\nحركت از جهت مسافت كه آن را ما فيه الحركة مىگويند تقسيم مىشود ؛ چنان‌كه قبلا گفتيم ، حركت در تمام مقولات واقع نمىشود . مثلا در متى حركت نيست ؛ زيرا كه انتقال از متى به متى ( از زمانى به زمان ديگر ) تدريجى نيست بلكه دفعى است و همچنين در فعل و انفعال حركت نيست . مثلا آب از تبريد ( سردى ) كم‌كم رو به تسخين ( گرمى ) مىرود و اگر در فعل حركت باشد ، لازم است كه در حركت هم حركت باشد . در جده ( له يا ملك ) هم حركت نيست ؛ جده هيئت احاطه جسمى است به جسم ديگر ، مثلا كلاه و يا عمامه كه احاطه به سر دارد .\r\nدر مضاف هم حركت نيست ؛ مضاف يعنى تعقل چيزى منوط به تعقل چيز ديگر ، مثل ابوت كه تعقل آن موقوف به تعقل بنوت است ؛ زيرا مضاف امرى نيست كه مستقل باشد بلكه به تبع امر ديگرى است . مثلا پدر وقتى از محلى منتقل مىشود ، پدرى او هم بالتبع منتقل مىشود و آب از برودت به سخونت مىرود و در اين برودت و سخونت كه حركت است ، در ابرد و اسخن هم - كه مضاف است - بالتبع حركت است . همچنين در زياد يا نقصان حركت است كه از زياد به نقصان و از\r\n\r\n","description":"","footnote":"","page_name":" 31 ","page_number":34},
  {"content":"\r\n\r\nنقصان به زياد حركت مىكند ، بالتبع در ازيد و انقص - كه مضاف‌اند - به تبع حركت موجود است .\r\nپس در اين پنج مقوله ( متى ، فعل ، انفعال ، جده ، مضاف ) حركت نيست و آن مقولاتى كه حركت در آنها هست مقوله اين ( از مكانى به مكانى رفتن ) و وضع و كيف و كم مىباشد . در اين چهار مقوله حركت است و اين عقيده اكثر حكماست .\r\nولى شيخ اشراق حركت در كم را منكر است و حركت وضعى هم در كلام ارسطو صريحا ذكر نشده است و فارابى اولين كسى بود كه به حركت وضعى معتقد شد .\r\nابن سينا مىگويد : « من اولين كسى هستم كه به حركت وضعى معتقد شدم و ظاهرا ارسطو حركت وضعى را جزء حركت اينى شمرده است . حركت وضعى اين است كه اجزاى جسم مفارقت مىكند نسبت به جسم ديگر ، ولى كل ان مفارقت نمىكند ؛ مثل سنگ آسيا نسبت به سنگ زيرين .\r\n\r\nمعنى حركت در مقوله\r\nحركت در مقوله چهار احتمال دارد . يا مراد آن است كه خود مقوله موضوع براى حركت باشد ؛ مثلا حركت در سواد و سياهى آن باشد كه سواد و سياهى به تدريج شديد يا ضعيف گردد و اين باطل است ؛ زيرا مىگوييم در بين حركت سواد يا باقى است يا باقى نيست . اگر باقى نباشد ، محال است . زيرا معدوم به امر وجودى ( يعنى حركت ) موصوف نمىشود و اگر بگوييم سواد باقى است و در حين حركت هيچ تغييرى در آن داده نشده ، پس حركت در سواد نيست بلكه حركت در صفتى از صفات آن است و اگر گفته شود كه تغييرى در سواد حاصل شده ، پس در هر آنى از آنات زمان حركت سوادى موجود است كه غير از سواد در آن سابق و لا حق است .\r\nبنابراين لازم مىآيد كه موضوع ثابتى براى حركت موجود نباشد و حال آنكه بايد در حركت موضوع ثابت وجود داشته باشد . كه از اول حركت تا آخر حركت به يك حال باشد . پس اين شق - كه خود مقوله موضوع حركت باشد - باطل است .\r\nاحتمال ديگر آن است كه موضوع حركت جسم باشد به توسط مقوله ؛ مثلا بگوييم جسم به توسط سياهى موضوع براى حركت است . باز همان اشكالى كه در\r\n\r\n","description":"","footnote":"","page_name":" 32 ","page_number":35},
  {"content":"\r\n\r\nاحتمال اول بيان كرديم ، در اين شق هم وارد است و بنابراين اين احتمال هم باطل و فاسد است .\r\nبعضى مىگويند كه معنى حركت در مقوله آن است كه مقوله جنس باشد از براى حركت . اين قول هم صحيح نيست ؛ زيرا اگر مقوله براى حركت جنس باشد - البته جنس بايد در تعريف نوع اخذ شود و بايد در تعريف حركت مقوله را بياوريم در صورتى كه در تعريف حركت چنان‌كه قبلا بيان كرديم مقوله را ذكر نمىكنند .\r\nاشكال ديگر اين احتمال آن است كه معنى حركت در مقوله تغيير و تبدل موضوع است در صفاتش ، به نحو تدريج و تغيير و تبدل از جنس متغير و متبدل نيست ؛ زيرا كه تغيير و تبدل امرى نسبى است و متبدل چنين نيست . پس اگر متبدل در حركت اين مقولات باشد هيچ‌يك از آنها جنس براى تبدل واقع در آنها نخواهد بود . قائلين به اين قول گفته‌اند كه كم و كيف و اين و وضع دو قسم است : قار و غير قار . هريك از آنها حركت است و اين احتمال كه باطل شد ، احتمال چهارم باقى مىماند كه آن صحيح است .\r\nاحتمال چهارم آن است كه بگوييم معنى حركت در مقوله عبارت است از آنكه موضوع از نوعى از مقوله به نوعى ديگر رود ؛ مثل آنكه از سياهى به سفيدى رود يا از صنفى به صنف ديگر . مثل اينكه از زردى يا سرخى ضعيف به زردى يا سرخى متوسط يا شديد رود و يا فردى به فرد ديگر ( از قدم اول به قدم دوم ) .\r\n\r\nحركت جوهرى\r\nحركت در چهار مقوله فوق را بيشتر حكما اتفاق نظر دارند . ولى در مقوله جوهر اختلاف است كه آيا حركت در جوهر واقع مىشود يا نه تمام عرفا و بعضى از حكما مانند ملا صدرا قائل‌اند كه حركت در جوهر هم هست . بنابراين در چهار مقوله عرض ( وضع اين و كم و كيف ) و يك مقوله جوهر حركت واقع مىشود .\r\nملا صدرا براى حركت جوهرى دليلى آورده و مىگويد كه طبيعت مبدأ حركت است و به زودى بيان خواهد شد . پس اگر طبيعت امر ثابتى باشد و متجدد و متغير نباشد ، طبيعت علت است براى حركت لازم مىآيد تخلف معلول از علت و اين باطل\r\n\r\n","description":"","footnote":"","page_name":" 33 ","page_number":36},
  {"content":"\r\n\r\nاست ، مثلا سنگى از بالا به پايين مىآيد و علت حركت آن طبيعت سنگ است . حال اگر طبيعت علت شد براى اين جزء حركت ، بايد سنگ در آنجا بماند ؛ زيرا طبيعت براى جزء حركت است نه براى تمام آن و معلول هم موجود است . پس اگر طبيعت علت براى قدم اول باشد ، بايد در قدم هزارم هم در همان قدم اول باشد ، بنابراين اگر طبيعت امر ثابتى باشد و متجدد نباشد ، تخلف معلول از علت لازم مىآيد . و اين محال است و اما اگر طبيعت را امر متجددى فرض كنيم ، آن‌گاه متجدد علت متجدد شده است و اين اشكالى ندارد .\r\nپس به اين دليل ملا صدرا گويد كه حركت همان‌طورى كه در اعراض هست در جوهر هم هست . دليل ديگر بر حركت جوهرى آن است كه در حكمت الهى ثابت شده كه اعراض در وجود تابع جوهراند . پس ممكن نيست متبوع امر ثابتى باشد و تابع امر متجدد و متغير ؛ پس ناچار بايد طبيعت هم متغير باشد . اكثر حكماى يونان و تمام عرفا بر حركت جوهرى اتفاق دارند چنان‌كه شيخ شبسترى گويد :\r\n جهان كل است و در هر طرفة العين * عدم گردد و لا يبقى زمانين\r\nدگرباره شود پيدا جهانى * به هر لحظه زمين و آسمانى \r\nباز فرمايد :\r\n هميشه خلق در خلق جديد است * اگرچه مدت عمرش مديد است \r\nو خداوند متعال مىفرمايد : «  إِنْ يَشَأْ يُذْهِبْكُمْ وَ يَأْتِ بِخَلْقٍ جَدِيدٍ ؛ *  اگر خدا بخواهد شما را مىبرد و يك خلق جديدى مىآورد » و نيز فرموده : «  وَ تَرَى الْجِبالَ تَحْسَبُها جامِدَةً وَ هِيَ تَمُرُّ مَرَّ السَّحابِ . »  مقصود آن است كه اجسام عالم آنا فآنا در تغير و تبدل‌اند . معنى آيه شريفه دوم را حكماى قديم دال بر حركت جوهرى و حكماى جديد ، دال بر حركت زمين مىدانند . مولوى مىفرمايد :\r\n هر نفس نو مىشود دنيا و ما * بىخبر از نو شدن اندر بقا\r\nپس ترا هر لحظه مرگ و رجعتى است * مصطفى فرموده دنيا ساعتى است \r\nبعضى از حكما منكر حركت جوهرى هستند . ابن سينا بر نفى حركت جوهرى دليلى آورده است و گفته است : در حركت بايد موضوع ثابتى باشد و باقى در تمام\r\n\r\n","description":"","footnote":"","page_name":" 34 ","page_number":37},
  {"content":"\r\n\r\nاحوال و اگر حركت در جوهر باشد ، از دو حال بيرون نيست : يا جوهر در حين حركت باقى است يا باقى نيست . اگر جوهر باقى نباشد لازم مىآيد كه آنچه معدوم است به امر وجودى متصف شود و اين باطل است و اگر بگوييم كه جوهر در حين حركت باقى است ، در اين صورت تغييرى در آن پيدا شده يا نشده . اگر تغييرى در آن پيدا نشده است پس جوهر به حسب ذاتش تغيير نكرده ، بلكه صفاتش تغيير كرده ؛ بنابراين حركت در امر عرضى واقع شده است نه در جوهر . و اگر تغييرى در ذات جوهر شده است پس در هر آنى از آنات زمان حركت جوهرى موجود است غير از جوهر در زمان پيش يا در آن بعد . پس لازم مىآيد كه بين ابتداى حركت و انتهاى آن انواع جواهر نامتناهى بالفعل موجود باشند ( اينكه مىگوييم بالفعل براى اين است كه فرض كرده‌ايم موضوع حركت جوهرى جوهر است و موضوع بايد در تمام آنات حركت بالفعل موجود باشد ) و بودن انواع جواهر نامتناهى بالفعل محال است با اينكه محصور بين حاصرين است ، پس حركت جوهرى باطل است .\r\nاشكال نشود كه در حركت كيف هم اين اشكال وارد است به اين نحو كه اين كيف در تمام آنات زمان حركت باقى است يا باقى نيست . اگر باقى نباشد پس در كيف حركت نيست و اگر باقى باشد ، لازم مىآيد انواع كيف نامتناهى بالفعل باشد و اين هم باطل است . مىگوييم فرق است بين جوهر و كيف ؛ زيرا در كيف موضوع حركت جسم و جوهر است و مانعى ندارد كه انواع كيف از مبدأ تا منتهى بالقوه باشد ؛ زيرا كه جسم بالفعل است و موضوع حركت . ازاين‌رو ممكن است كه انواع كيف از مبدأ تا منتهى بالقوه باشد و موضوع ثابتى هست كه همان جسم باشد و مانعى ندارد كه انواع كيف همه بالقوه باشند يا اينكه موضوع ثابتى هست اما در حركت در جوهر ؛ اگر انواع آن بالقوه باشند ، موضوع ثابتى براى حركت نخواهد بود و حال آنكه در حركت بايد موضوع ثابتى باشد . پس اگر حركت در جوهر باشد ، بايد انواع جوهر بالفعل باشد و لازم مىآيد انواع نامتناهى بالفعل موجود باشد ، با اينكه محصور بين حاصرين است و آن هم باطل است .\r\n\r\n","description":"","footnote":"","page_name":" 35 ","page_number":38},
  {"content":"\r\n\r\nجواب مقصود از بقاى موضوع چيست ؟ اگر مقصود اين است كه جوهر به نحو ثبات باقى است ، يعنى وجود ثابت و لا يتغيرى داشته باشد ، گوييم لازم نمىآيد كه در حركت موضوع ثابتى وجود داشته باشد و اگر مقصود اين است كه موضوع در حركت به نحو تجدد باقى است نه به نحو ثبات ، اختيار مىكنيم كه موضوع در حركت جوهرى باقى است اما به نحو تجدد نه به نحو ثبات . و جهتش آن است كه چنان‌كه بعد ثابت خواهيم كرد ، وجود امرى است حقيقى و مراتبى دارد : شديد و ضعيف و اصل در اشياء و تحقق آنها همان وجود است .\r\n\r\nحركت در كمّ\r\nاز جمله مقولاتى كه در آن واقع مىشود ، مقوله كمّ است و حركت در كمّ يا از زياده به نقصان است و يا بالعكس و هركدام از اينها هم دو قسم است . پس اقسام حركت در كم چهار قسم است . حركت از نقصان به زياده ( نمو يا تخلخل ) بر دو قسم است .\r\n1 . نمو : اگر جسمى از خارج به موضوع افزوده شود تا مقدار حجمش زياد گردد ، آن را نمو مىگويند . نمو آن است كه مقدار حجم جسم زياد شود به سبب آنكه جسمى از خارج به آن جسم اضافه شود و نفوذ كند در آنكه حجم جسم زياد شود به ابعاد ثلاثه به يك نسبت طبيعى .\r\n2 . تخلخل : تخلخل آن است كه حجم جسمى زياد شود ، بدون آنكه جسمى از خارج بدان افزوده گردد ، مثل انبساط آب در نتيجهء حرارت .\r\nحركت از زياده به نقصان و پژمردگى ( ذبول و تكاثف ) باز بر دو قسم است :\r\n1 . ذبول : يعنى حجم جسم كم شود در اثر اينكه اجزايى از جسم خارج گردد .\r\n2 . تكاثف : يعنى كم شدن مقدار حجم جسم بدون آنكه جزيى از آن خارج شود ؛ مثل انقباض در اثر برودت .\r\nدلايل حسى حكما بر تخلخل و تكاثف : حكما چند دليل براى تكاثف و تخلخل آورده‌اند . اول : اگر سر بطرى را بمكيم كه هواى آن خارج شود و دست در دهانه آن گذاشته ، روى آن قرار دهيم ، آب بر خلاف طبيعت در بطرى بالا مىآيد . اين امر\r\n\r\n","description":"","footnote":"","page_name":" 36 ","page_number":39},
  {"content":"\r\n\r\nبراى اين است كه وقتى هواى شيشه مكيده شد ، هوايى كه در شيشه است حجمش زياد مىشود ، چه اگر حجمش زياد نشود ، خلأ لازم مىآيد و خلأ هم باطل است .\r\nپس حجم هوا بدون اضافه شدن جسم ديگرى بدان زياد مىشود و چون آب طبيعتا بارد است ، باعث مىشود كه هوا متكاثف شود و آب به بالا رود . در آب گرم هم همين‌طور است ؛ يعنى آب بالا مىرود ، زيرا طبيعت بايد يكى از دو كار را بكند يا آب را به بالا ببرد يا آنكه حجم هوا را زياد كند . اما طبيعت راه اسهل و آسان‌تر را انتخاب مىكند و آب را بالا مىبرد .\r\nدليل ديگر آنكه اگر قمقمه‌اى را پرآب كنيم و بعد دهانه آن را محكم ببنديم و آن را روى آتش بگذاريم تا آب بجوشد ، قمقمه مىتركد ؛ زيرا حجم آبى كه به جوش مىآيد حجمش زياد مىشود و فشار مىآورد و قمقمه را مىتركاند . تخلخل و تكاثفى كه گفته شد حقيقى بودند .\r\nتخلخل غير حقيقى آن است كه جسمى از خارج داخل در اجزاء شود و حجم جسم زياد گردد ؛ مثل پنبه كه چون زده شود هوا داخل مىگردد و حجمش زياد مىشود .\r\nتكاثف غير حقيقى : آن است كه جسم خارجى كه داخل در اجزاى جسم بود ، خارج شود ؛ مثل پنبه زده شده كه منگنه شود و حجمش كم گردد و آنچه داخل در حركت كمّ است ، تخلخل و تكاثف حقيقى است . ولى تخلخل و تكاثف غير حقيقى از اقسام حركت در اين است .\r\nحركت در كيف : چنان‌كه گفتيم ، يكى از مقولاتى كه در آن حركت واقع مىشود ، كيف است حركت در كيف مانند آن است كه آب از سردى حركت كند به گرمى يا آنكه غوره از ترشى به شيرينى حركت كند . بايد دانست ممكن است كه متحرك حركت كند در چند مقوله « جوهر ، كم ، كيف ، اين » مثل غوره كه حركت جوهرى مىكند و حركت در كم و كيف هم دارد و در اين هم حركت مىكند . مثل مسافرى كه در مسافت حركت مىكند ، ضمنا تب همه كه حركت در كيف است دارد و لاغر هم مىشود .\r\n\r\n","description":"","footnote":"","page_name":" 37 ","page_number":40},
  {"content":"\r\n\r\nحركت در اين : حركت در اين مثل آن است كه شخصى از جايى به جايى ديگر از پايين به بالا يا بالعكس برود و به عبارت ديگر حركت در اين يعنى حركت مكانى كردن و جابه‌جا شدن .\r\nحركت در وضع : حركت در وضع را ارسطو ذكر نكرده و گويا حركت وضعى را جزء حركت اينى دانسته است و اول كسى كه قائل به حركت وضعى شد ، ابو نصر فارابى است كه در كتاب خود موسوم به عيون المسائل حركت وضعى را ذكر كرده است . ابن سينا نيز به حسب ظاهر ، اولين كسى است كه متوجه حركت وضعى شده است و شايد مقصودش اين است كه تا زمان او ، كسى از قدما معتقد به حركت وضعى نبوده .\r\nحركت وضعى آن است كه اجزاى جسم از اجزاى مكان دور شوند ، ولى كليه جسم از كليه مكان دور نشود و مفارقت نكند . مثل كره‌اى كه دور خود مىچرخد و در وقت گردش اجزايش از مكان دور و نزديك مىشود ؛ ولى كليه جسم از مكان خود دور نمىگردد . مثل پره‌هاى چرخ يك كارخانه كه پره‌ها در هر لحظه گردش تغيير مىكنند ولى تمام دستگاه در يك‌جا ثابت است .\r\n\r\nتتمه\r\nشيخ اشراق حركت در مقوله كم بلكه در مقوله كيف را هم منكر است و مىگويد : در حركت موضوع بايد باقى در تمام احوال باشد . وقتى مقدار جسم زياد و كم شد ، آن مقدار اول معدوم مىگردد و مقدار ديگرى به وجود مىآيد . پس موضوع باقى در تمام احوال نخواهد بود . مثل درخت كه اول غرس مىكنيم و دو سال ديگر بزرگ مىگردد . پس مقدارى كه در سال اول داشت در سال‌هاى بعد ندارد .\r\nجواب : در حركت موضوع حركت مقدار معينى مأخوذ نيست و نگفتيم كه در حركت بايد موضوع با مقدار ثابت و معينى باشد ، بلكه موضوع همان جسم است با مقدار غير معينى و در حركت جسم به معنى ماده معتبر نيست . بلكه به معنى نوع معتبر است ؛ بدين معنى كه جسم با يك مقدار معينى موضوع حركت نيست و اين اشكال در صورتى وارد است كه براى موضوع حركت در كمّ مقدار معينى فرض شده\r\n\r\n","description":"","footnote":"","page_name":" 38 ","page_number":41},
  {"content":"\r\n\r\nباشد و همچنين در حركت جوهرى كه جسم حركت مىكند ، در صور نوعيه موضوع حركت جسم با صورت معينى مأخوذ نيست بلكه جسم با يك صورت مبهم و غير معينى براى حركت موضوع است . اين بود حركت در چهار مقوله عرض و يك مقوله جوهر .\r\n\r\nاقسام حركت\r\nحركت يا شخصى است يا نوعى يا جنى : چنان‌كه گفتيم حركت به شش چيز تعلق و بستگى دارد . حال مىگوييم كه حركت شخصى است ، هنگامى كه در پنج چيز از آن شش چيز متحد باشد و آن پنج چيز يكى زمان است ؛ زيرا حركت زيد در امروز غير از حركت زيد است در روز گذشته . دوم متحرك هم بايد يكى باشد ؛ زيرا حركت زيد از نقطه الف به ب ، غير از حركت عمرو است از نقطه الف به نقطه ب .\r\nسوم مسافت هم بايد يكى باشد ؛ زيرا مسافت در خط مستقيم غير از مسافت در خط منحنى است ؛ با اينكه مبدأ و منتهايشان يكى باشد و حركت در اين دو مسافت متفاوت است .\r\nچهارم و پنجم بايد مبدأ و منتهى در حركت شخصى يكى باشد ؛ زيرا حركت زيد از نقطه الف تا ب غير از حركت اوست از ب تا الف . اما وحدت محرك لازم نيست .\r\nچه ، ممكن است از چند چيز مؤثر بوده باشد و حال آنكه اثر يكى است و همان گرم شدن آب است . پس تعدد محرك باعث تعدد حركت نمىشود . همچنين لازم نيست كه محرك‌ها همه طبيعى يا قسرى باشند چون ممكن است حركت يكى باشد ، ولى محرك يكى طبيعى و ديگرى قسرى باشد . مثلا بخار در اثر طبيعت بالا مىرود و سنگ برحسب قسر به بالا پرتاب شود حركت بخار طبيعى و حركت سنگ قسرى است ، با اين وجود حركت واحد شخصى است .\r\nاما در حركت نوعى يا واحد بالنوع ، وحدت زمان و متحرك مشروط نيست .\r\nچه حركت زيد در امروز از نوع حركت زيد است در ديروز و حركت زيد و عمرو در يك مسافت از يك نوع است ، اما اگر حركت در كمّ باشد و حركت ديگرى در كيف ، اين دو حركت يكى نيستند . براى اينكه ما فيه الحركة مختلف است و اگر ما\r\n\r\n","description":"","footnote":"","page_name":" 39 ","page_number":42},
  {"content":"\r\n\r\nفيه الحركة مختلف باشد ، حركت نوعا مختلف است . مثل اينكه غوره حركت در كيف كند ( از ترشى به شيرينى ) و همّ حركت در كمّ ( از كوچكى به بزرگى و اين نوعا دو حركت است ) .\r\nاما حركت جنسى آن است كه دو حركت در جنس يكى باشند ، هرچند در نوع مختلف باشند . مثلا مقدار غوره زياد باشد ، حركت كمّى كرده و اينكه از ترشى به شيرينى رفته ، حركت كيفى و اين دو حركت يكى نيست . اما اينكه غوره كه از ترشى به شيرينى و از سبزى به زردى و سرخى رفته ، حركت هر دو كيفى است و هر دو حركت از يك جنس‌ند ، چه ، در جنس كيف شريكند ؛ اما حركت كمى غوره در جنس با آنها يكى نيست .\r\n\r\nتقسيم حركت از جهت محرك\r\nحركت از جهت محرك هم تقسيم مىشود و آن يا حركت بالعرض است يا بالذات .\r\nحركت بالعرض آن است كه مبدأ حركت در خود متحرك نباشد ، مثلا قوهء بخار كه كشتى را حركت مىدهد . اما مسافرى كه در آن است حركت مىكند مبدأ حركت در خود مسافر نيست ، پس حركت كشتى بالذات و حركت مسافر بالعرض است .\r\nحركت بالذات آن است كه مبدأ حركت در خود متحرك باشد . حركت بالذات سه قسم است :\r\n1 . طبيعى 2 . قسرى 3 . ارادى .\r\nدر حركت بالذات يا مبدأ حركت شعور دارد و يا ندارد . اگر مبدأ حركت شعور ندارد ، باز دو قسم است : يا اين مبدأ از خارج استفاده شده يا نشده است . يعنى يا قوهء محرك مستفاد از خارج است يا نيست . اگر از خارج استفاده نشده ، حركت طبيعى است . مثل اينكه سنگ به واسطهء طبيعت خود از بالا به پايين بيايد و اين طبيعت شعور ندارد و از خارج هم استفاده نشده است و اگر مبدأ از خارج استفاده شده و در خود متحرك باشد ، حركت قسرى است ؛ مثل اينكه سنگ را به بالا يا تير را از كمان پرتاب كنيم كه در سنگ و تير قوه ايجاد مىشود كه به آن قوه حركت\r\n\r\n","description":"","footnote":"","page_name":" 40 ","page_number":43},
  {"content":"\r\n\r\nمىكند ( پتانسيل ) . پس حركت قسرى از اقسام حركت ذاتى است و قسر در لغت به معنى جبر و ستم و در اصطلاح خلاف طبع است و هرجا حركت طبيعى نيست ، قسرى هم نيست . مبدأ حركت قسرى در خود متحرك است هرچند اين مبدأ از خارج استفاده شده است .\r\nدر حركت قسرى اقوال ديگرى هم گفته شده است ؛ يكى اينكه حركت قسرى يا به واسطهء دفع است يا به سبب جذب .\r\nدفع آن است كه وقتى تير رها شد ، هوايى كه جلوى تير است به عقب برمىگردد و در تير فشارى مىآورد و آن را جلو مىبرد . جذب آن است كه هوايى كه جلوى تير است ، زودتر قبول دفع مىكند و دفع مىشود و وقتى دفع شد ، اين هوا تير را جذب مىكند و همچنين الى آخر . اما وقتى كه تيرانداز تير را پرتاب كرد ، هوا با قوه تير مقاومت مىكند با اين تصادم هوا ، قوهء ايجاد شده در تير را كم‌كم ضعيف كرده ، به اندازه‌اى كه در آن قوه مقاومت مساوى با قوه طبع تير يا سنگ پرتاب شده مىشود و در آن موقع است كه سنگ يا تير آنى توقف كرده ، بعد به طبيعت خود پايين مىآيد .\r\nبين ارسطو و افلاطون و پيروانشان اختلاف است كه آيا بين هر دو حركت مستقيم ( قسرى و طبيعى ) سكونى هست يا نه ؟\r\nارسطو مىگويد : ميان هر دو حركت مستقيم بايد سكونى باشد . افلاطون مىگويد لازم نيست كه سكونى باشد . دلايل آنها در كتاب شفا ذكر گرديده است . « 15 »\r\nدر حركت قسرى ، قاسر علت حركت نيست ؛ زيرا آن وقت تخلف معلول از علت لازم مىآيد چون زيرا ممكن است پس از پرتاب سنگ ، سنگ‌انداز بميرد و اگر علت حركت قاسر باشد ، بايد سنگ در حركت بايستد و حال آنكه اين‌طور نيست . پس واضح شد كه قاسر در حركت قسرى علت حركت نيست ، بلكه قوه‌اى در سنگ ايجاد كرده كه به وسيله آن قوه سنگ بالا مىرود . اگر مبدأ باشعور است آن را\r\n\r\n\r\n","description":"","footnote":"\r\n( 15 ) . ر . ك : ترجمه سماع طبيعى شفاء .\r\n","page_name":" 41 ","page_number":44},
  {"content":"\r\n\r\nحركت ارادى مىگويند . چه حركت واحده از او صادر شود و چه حركات مختلفه ( حركات مختلفه مثل حركات انسان ، حركات واحده مثل حركت افلاك ) .\r\n\r\nسكون\r\nسكون عدم حركت است از چيزى كه شأنيت حركت دارد . پس بر عقول مجرده و ذات واجب تعالى اطلاق سكون نمىشود ؛ زيرا اطلاق حركت نمىشود . موجودى كه از هر جهت بالفعل است ، حركت در او نيست و چون در او حركت نيست ، پس سكون هم نيست .\r\nبنابراين تقابل بين حركت و سكون تقابل عدم و ملكه است . اما متكلمين مىگويند سكون بودن جسم است در آن دوم در مكان اول . بنابراين تقابل بين حركت و سكون تقابل تضاد است . همان تقسيماتى كه براى حركت است براى سكون هم هست و بعضى گويند كه سكون ضد حركت در مبدأ و يا ضد حركت در منتهى است يا هر دو .\r\n\r\nزمان\r\nزمان هم مناسب با مكان است . چنان‌كه در مكان هستند همان‌طور هم در زمان هستند و تفاوت آن است كه اشيا در مكان هستند نه در طرف مكان . اما اشيا يا در زمانند يا در طرف زمان آن و بعد خواهيم گفت كه طرف زمان همان آن است .\r\nمثلا حركت قطعيه در خود زمان است ولى بعضى چيزها هستند كه وجودشان در « آن » است . مثلا رسيدن و وصول به حدود مسافت و همچنين تمامس و تقاطع دو خط و لا مماسه . همان‌طورى كه اختلاف كرده‌اند در وجود و عدم مكان همچنين در وجود و عدم زمان هم اختلاف عقيده است . بعضى منكر زمانند و بعضى مىگويند كه زمان امر موهومى است و بعضى ديگر مثل اشاعره معتقدند كه زمان نسبت دادن امر متجدد مبهمى است به امر متجدد معلوم . مثلا آمدن مسافر را كه امر مجهول است و متجدد به طلوع آفتاب كه امر معلوم و متجدد است نسبت مىدهيم ( مسافر وقتى آمد كه آفتاب طلوع كرده بود ) خلاصه اگر امرى واضح باشد ، امر غير واضح را\r\n\r\n","description":"","footnote":"","page_name":" 42 ","page_number":45},
  {"content":"\r\n\r\nبه آن نسبت مىدهيم . بنا به قول اشاعره ، زمان مجموع وقايع و حوادثى است كه حوادث ديگر را به آن نسبت دهيم . در قرآن مجيد هم‌زمان به وقايع و حوادث تعبير شده و فرموده است « و ذكروهم بايام اللّه » . بعضى ديگر از حكما مىگويند كه زمان موجود است و جوهر مجرد قائم به ذات خود و اين مذهب منسوب است به افلاطون و بعضى گفته‌اند كه زمان واجب الوجود است .\r\nبرخى گويند زمان جوهر جسمانى است و آن جسم فلك الافلاك است . بعضى ديگر زمان را عرض مىدانند و مىگويند : زمان مطلق حركت است ( مطلق حركت اعم از مستقيم و منحنى است ) بعضى ديگر مىگويند : زمان حركت فلك الافلاك است ، اما ارسطو و اكثر حكماى مشاء برآنند كه زمان عرض و آن ، مقدار حركت فلك الافلاك است يا حركت زمين .\r\n\r\nاقسام تقدم\r\nتقدم چنان‌كه ذكر خواهد شد ، بنا بر قول مشهور به‌طور خلاصه پنج قسمت است .\r\n1 . تقدم بالعلية : علت ذاتا بر معلول مقدم است . مثل اينكه حركت دست علت است براى گشودن قفل و مقدم بر آن است .\r\n2 . تقدم بالطبع : مثل تقدم واحد بر دو كه در اين تقدم متأخر در وجود محتاج به متقدم است و متقدم علت براى متأخر نيست . چنان‌كه دو بدون واحد موجود نمىگردد ، ولى واحد بدون دو مىتواند موجود باشد .\r\n3 . تقدم بالشرف : و آن عبارت است از آنكه هر كمالى كه در متأخر است ، در متقدم هم هست ولى مىتواند كمالى در متقدم باشد و در متأخر نباشد . مثل تقدم رئيس بر مرئوس و معلم بر متعلم .\r\n4 . تقدم بالرتبه و مكان : و آن عبارت است از اينكه مكانى را مبدأ محدود فرض كنيم چيزى كه مكانش به مكان اصل نزديك‌تر است ، مقدم است بر آنكه مكانش از مكان مبدأ دور تر باشد مثلا اگر محراب را در مسجد مبدأ فرض كنيم صف اول بر صف دوم الى آخر مقدم بالرتبه است .\r\n\r\n","description":"","footnote":"","page_name":" 43 ","page_number":46},
  {"content":"\r\n\r\n5 . تقدم بالزمان : و آن عبارت است از اينكه امرى مقدم باشد بر امر ديگر به نحوى كه در وجود باهم مجتمع شوند . مثل تقدم نوح ( عليه السّلام ) بر موسى ( عليه السّلام ) در چهار قسم از اقسام . تقدم متقدم با متأخر در وجود جمع مىشود . مثلا همان آنى كه دست مىگردد قفل هم باز مىشود و همان وقتى كه « دوتا » وجود دارد ، « يك » هم موجود است و همچنين رئيس و مرئوس و معلم و متعلم در وجود باهم مجتمع ؛ اما در تقدم بالزمان متقدم با متأخر در وجود جمع نمىشود .\r\n\r\n","description":"","footnote":"","page_name":" 44 ","page_number":47},
  {"content":"\r\n\r\n\r\nمبحث سوم نفس\r\n\r\nفصل اول در تعريف نفس و اقسام آن\r\n\r\n","description":"","footnote":"","page_name":" 45 ","page_number":48},
  {"content":"\r\n\r\nحكما در بيان نفس گفته‌اند كه مشاهده مىكنيم اجسامى را كه در جسميت مشترك‌ند و در آثار مختلف . به اين ترتيب اجسام چند قسم مىشوند :\r\nبعضى از اجسام به يك طريقه و يك روش فعل از آنها سر مىزند ، بدون اراده و از بعضى از اجسام يك فعل سر مىزند با اراده و از برخى ديگر افعال مختلف بدون اراده سر مىزند و از بعضى ، افعال مختلف سر مىزند با اراده . منشأ آثار جسم نمىتواند از جهت جسميت باشد و گرنه تمام اجسام بايد در آثار يكى باشند ، چون آثار مختلف از اجسام سر مىزند ، ناچار بايد قواى مختلفى در اجسام باشد كه سبب آن آثار شود .\r\nحال گوييم آن قوه را كه به يك روش فعل از او سر مىزند بدون اراده ، طبيعت گويند ، و آن قوه‌اى كه يك فعل از او سر مىزند با اراده ، آن را نفس فلكى گويند ، و آن قوه‌اى كه افعال مختلف از او سر مىزند بىاراده ، نفس نباتى گويند ، و آن قوه‌اى كه افعال مختلف از او سر مىزند با اراده ، نفس حيوانى گويند ، و آن قوه‌اى كه منشا آثار مختلف است با ادراك معقولات ، نفس انسانى نامند .\r\nنفس نباتى و حيوانى و انسانى را نفس ارضيه مىنامند و نفس فلكى را نفس سماوى . نفس ناطقه انسانى جوهر مجرد است و بنا بر مذهب اهل تحقيق ماهيت ندارد چون حد از براى ماهيت است نه وجود ؛ ولى از جهت نفسيت يعنى جوهر مدبر بدن حد و تعريفى دارد و بدين جهت است كه حكما نفس را در علم طبيعى ذكر كرده‌اند و تعريفى كه شامل نفس سه‌گانهء ارضيه باشد ، آن است كه گفته‌اند :\r\nالنفس كمال اوّل لجسم الى ذى حيوة بالقوّة\r\nكمال جهت فعليت شىء است و « كمال اول » آن است كه شىء به آن نوع محصّل بالفعل مىشود مثل صورت نوعيه آهن كه جسم به سبب آن نوع خاص معينى مىشود و كمال ثانى آن است كه شىء بدان در صفاتش كامل مىشود و از توابع كمال اول است . مانند استعداد علم و كتابت و برندگى شمشير كه از توابع نفس ناطقهء انسانى و شكل شمشير است ؛ و اينكه گفته‌اند « لجسم » براى آن است كه\r\n\r\n","description":"","footnote":"","page_name":" 46 ","page_number":49},
  {"content":"\r\n\r\nكمالات مجردات مانند علم و قدرت عقول مجرده از تعريف نفس خارج شود . به قيد « طبيعى » صورت جسم صناعى مانند صورت ميز و تخت و غيره از تعريف بيرون رود ؛ و مراد حكما از « آلى » اعم است از اينكه قوا باشد مانند غاذيه و ناميه يا اعضا و جوارح باشد مانند قلب و كبد و دست و پا و به قيد « آلى » صورت بسائط و جمادات از تعريف نفس بيرون شد . چه ، فعل آنها به آلات نيست و بعضى را عقيده بر اين است كه « آلى » به رفع خوانده شود تا صفت كمال باشد نه به جر ، كه صفت جسم باشد . زيرا كه نسبت آلت به فاعل سزاوارتر است تا نسبت آن به قابل ؛ و اينكه گفتند : « ذى حيوة بالقوة » ، مقصود نه اين است كه حيات بالفعل نداشته باشد و گرنه نفس حيوانى و انسانى از تعريف بيرون مىرود ، بلكه غرض آن است كه بعضى چيزهايى كه از احيا و زندگان سر مىزند ، از آن صادر شود و آن صدور دائمى نباشد به خلاف نفس فلكى كه آنچه از آن صادر مىشود ، از ادراكات و حركات دائمى است . پس به قيد « ذى حيوة بالقوه » نفس فلكى از تعريف خارج مىگردد و اين تعريف شامل نفوس سه‌گانه ارضيه است .\r\nامام فخر رازى گويد كه براى اين نفوس تعريف جامعى نيست . اما عقيدهء او باطل است . چون تعريف بالا تعريف جامعى است براى نفوس ارضيه ، چنان‌كه اشاره شد .\r\nتبصره : در نفس فلكى به عقيده قدما دو قول وجود دارد : يكى اينكه يك نفس به فلك كلى تعلق مىگيرد و ساير افلاك در تحت او هستند و اين قول غير تحقيقى است ؛ بنابراين افلاك هم آلى هستند و بنابراين جسم فلك الافلاك آلى نيست . اما چون ما آلى را تعميم داديم كه خواه قوا باشد يا اعضا ، بنا بر قول تحقيقى هم فلك آلى مىشود و جسم فلكى به قيد ذى حيوة بالقوه از تعريف نفس ارضى خارج مىشود .\r\nتعريف نفوس : گذشته از تعريف فوق - كه شامل نفوس ارضيه است - هريك از نفوس تعريف مخصوصى هم دارند . به ترتيب ذيل :\r\nتعريف نفس نباتى : النفس النباتية كمال اول لجسم طبيعى آلى يتغذّى و ينمو فقط .\r\n\r\n","description":"","footnote":"","page_name":" 47 ","page_number":50},
  {"content":"\r\n\r\nتعريف نفس حيوانى : النفس الحيوانية كمال اول الجسم طبيعى آلى يحس و يتحرك بالارادة فقط .\r\nتعريف نفس انسانى : النفس الانسانية كمال اول لجسم طبيعى آلى يعقل الكليات و يستنبط الاراء ( جمع رأى ) .\r\nتعريف نفس فلكى : النفس الفلكية كمال اول لجسم طبيعى آلى ذى ادراك و حركة دائمين .\r\n\r\n","description":"","footnote":"","page_name":" 48 ","page_number":51},
  {"content":"\r\n\r\n\r\nتكوين\r\nتكوين عبارت از ايجاد شىء مسبوق به ماده و مدت است ؛ مانند مواليد و مركبات از عناصر « 16 » .\r\nملا صدرا در باب تكوين نبات ، حيوان و انسان و چگونگى آن و مقام هريك بحث نسبتا مفصّلى دارد . به شرح زير :\r\n\r\nتكوين نباتات و حكمت ايجاد آنها\r\nبه عقيدهء ما مزاج جمادات و معادن نيز داراى سهم قليلى از اعتدال مىباشند و بدين جهت ، شايستهء تكوين و احراز صورت نوعيه‌اى زايد بر صور عناصر چهارگانه شدند . ولى چون مزاج نباتات از مزاج جمادات و معادن به اعتدال نزديك‌ترند ( و از اعتدال سهم بيشترى دارند ، بدين جهت گامى فراتر به سوى عالم قدس نهادند و سنت سنيهء الهى بر اين اصل استوار گرديده كه « هركس و هر چيز به اندازهء يك شبر به او نزديك شود ، او را به اندازه يك ذراع به خود نزديك‌تر سازد » ازاين‌رو دست قدرت خلاقه ، خلعت صورت كماليه‌اى به او بخشيد ( به نام صورت كماليه نباتى و يا نفس نباتى حائز نيروى توليد و قوهء مولد . ) تا كه به دستيارى آن بتواند نوع خود را در اين عالم حفظ كند . زيرا مادهء مولد مركب نباتى ، به علت داشتن لطافتى ما فوق مادهء جمادى قابل دوام و بقاى شخصى نيست و بدين سبب همواره تحت عوامل طبيعت در معرض خطر و نابودى است .\r\nبنگر كه چگونه جود و عنايات و مواهب الهيه ، نقصان دوام و بقاى شخصى را در صنف نباتات ( و يا هر موجودى كه داراى نفس نباتى است ) به اعطا و بخشش دوام و بقاى نوعى جبران نموده و سهم و بهره‌اى از دوام و بقا به نام بقاى نوعى به وى ارزانى فرموده است . پس نوع افراد ناپايدار را به وسيلهء قوه مولده كه مقدار زايد بر لزوم را از ماده شخص جدا مىسازد و آن را ماده و مبدأ تكوين و توليد شخص\r\n\r\n\r\n","description":"","footnote":"\r\n( 16 ) . ترجمهء شواهد ، ص 282 .\r\n","page_name":" 49 ","page_number":52},
  {"content":"\r\n\r\nديگرى قرار مىدهد نگاه‌دارى فرمود ؛ زيرا عمل قوهء مولده اين است كه مقدارى از عصارهء جوهر غذا را - كه در حيوانات به صورت منى و در نباتات به صورت چيزى شبيه منى درآمده است و زايد بر مقدار ضرورى در حفظ و تغذيهء اوست - جدا سازد و آن را مادهء تكوين و مايهء توليد شخص ديگرى قرار دهد و اين عمل در حيوان به وسيلهء جفت‌گيرى و وقاع و در نباتات به وسيله بذر دانه‌هاى نبايت و يا به وسيلهء تلقيح و لقاح انجام مىگيرد . و چون كمال و تماميت لازم و ضرورى ذات او در آغاز تكوين و ابتداى ايجاد او حاصل نگشت ، به علت اينكه مادهء وجود او جزيى از مادهء وجود شخص سابق بر او بود و بدين جهت در وى نقصانى مشاهده مىگشت لذا تدبير و حكمت بالغهء الهى نيرويى به نام قوهء ناميه - كه موجب افزايش در اقطار و ابعاد سه‌گانه او بود - به يك نسبت شايسته و مناسب او به او ارزانى فرمود .\r\n\r\nتكوين حيوان\r\nهنگامى كه عناصر چهارگانه اوليه ، امتزاجى اتمّ و اكمل از نبات يافتند ( و از امتزاج آنها مزاجى اتم و اكمل از مزاج نباتى به وجود آمد ) ، در اين هنگام از ناحيهء حضرت واهب الصور كمالى اشرف ( و اتم از كمال نباتى ) مىپذيرند و آن كمال عبارت است از نفس حيوانى .\r\n( تعريف نفس بدان‌گونه كه شامل كليهء نفوس ، اعم از نفوس سماويه و نفوس ارضيه گردد و كليهء نفوس را در برگيرد ، تا حدى مشكل و مورد اختلاف حكماست . ) ولى تعريف نفس بدان‌گونه كه فقط شامل كليهء نفوس ارضيه گردد ، اين است كه گفته‌اند « النفس كمال اول الجسم طبيعى آلى ذى حيوة بالقوة » ؛ يعنى نفس كمال اولى است در جسم طبيعى آلى كه داراى حيات بالقوه است .\r\nطبق قوانين منطقى هر تعريفى مشتمل است بر جنسى كه شامل امر مورد نظر و هم شامل ما سواى او بوده ، امر مورد نظر را از تعريف خارج كند ) .\r\nلفظ كمال ( در تعريف نفس ) جنسى است كه هم شامل نفس و هم شامل امرى غير از نفس مىباشد ؛ زيرا كمال ، عبارت است از چيزى كه نوع به وسيلهء آن تام و كامل مىگردد ؛ مانند نطق براى انسان و تيزى براى شمشير . ضمنا ناگفته نماند كه\r\n\r\n","description":"","footnote":"","page_name":" 50 ","page_number":53},
  {"content":"\r\n\r\nهرچند كمال به مفهوم و معناى اولى خود از مقولهء مضاف و از جمله اعراض است ( و نبايد مقولهء مضاف را - كه امر عرضى است - در تعريف نفس - كه جوهر است - آورد و آن را جنس براى نفس قرار داد ليكن شايسته اين است كه جنس براى جوهرى باشد كه ( به اعتبار جهت تعلق به بدن ) به نام نفس ناميده مىشود ( و بدين اعتبار يعنى به اعتبار جهت نفسيت ، جنبهء مضاف و رنگ اضافه به خود مىگيرد ) ؛ زيرا تعريف مزبور ، تعريف ذات و حقيقت جوهريه نفس نيست ، بلكه تعريف مفهوم نفسيت او است كه اين مفهوم ، خود نوعى از اضافه است .\r\nو اما الفاظى كه در تعريف مذكور آورده‌اند ، مانند لفظ « اول » و لفظ « طبيعى » و لفظ « آلى » و لفظ « ذى حيوة بالقوة » ، فصولى هستند كه به وسيلهء هريك از آنها يك چيزى از تعريف نفس خارج گشته تا تعريف مذكور فقط شامل نفس گردد .\r\nبنابراين كمالات و آثار و خصوصيات مشهود از جسمى كه به دست بشر ساخته مىشود ، نفس نيستند و به وسيلهء لفظ آلى از صور عناصر و صور معادن - كه منشأ آثار و خواصى هستند - احتراز جسته‌اند تا بدين‌وسيله صور عناصر و صور معادن كه به مادهء آنها تعلق يافته‌اند ، از تعريف نفس خارج شوند . زيرا مقصود حكما از آوردن اين لفظ در تعريف نفس اين است كه جسم دارندهء نفس مشتمل باشد بر آلات و قواى نفسانيه . ( مانند آلاتى كه مراكز حواس پنج‌گانهء ظاهرى و حواس پنج‌گانهء باطنى و قواى مشتمل بر اجزاى مختلف باشد . و مسلّم است كه جسم عناصر و يا معادن مشتمل بر آلات و قواى نامبرده نيست ) .\r\nو به وسيلهء لفظ « ذى حياة بالقوة » ، نفوس فلكيه از تعريف نفس خارج مىشوند ، البته به رأى آنان كه نفس را متعلق به جسم فلك كلى و مختص به آن مىدانند و كواكب و افلاك جزئيه مانند خوارج و تداويرى كه در داخل فلك كلى محيط بر آنها قرار گرفته‌اند ، نزد آنها به منزلهء آلات و قواى موجود در آنها به منزلهء فروغ منشعب از آن نفس‌اند . ( زيرا نفس فلكى با اين نظريه ، درست مانند نفس ارضى است كه به بدن تعلق گرفته و افلاك جزئيه و قواى موجود در آنها به منزلهء آلات و قوا و فروع اويند ؛ همان‌طور كه قوا و آلات و مراكز موجود در نفوس ارضيه ، آلات و فروع\r\n\r\n","description":"","footnote":"","page_name":" 51 ","page_number":54},
  {"content":"\r\n\r\nآنهايند و در اين صورت ، نفوس فلكيه داخل در تعريف نفوس ارضيه مىشوند و به وسيلهء قيد ذى حيوة بالقوه از تعريف ، خارج مىشوند ؛ زيرا حيات موجود در نفوس فلكيه ، حيات بالفعل است نه حيات بالقوه . زيرا نفوس فلكيه ، ابداعىاند و در ابداعيات ، همه چيز بالفعل است ) .\r\nو اما در نزد آنان كه معتقدند به اينكه براى هر جسم كروى از اجسامى فلكى ( اعم از كلى و جزئى ) نفسى است جداگانه و مختص به آن ، نيازى به ذكر قيد ذى حياة بالقوه نيست ؛ ( زيرا در اين صورت ، افلاك جزئيه به نام خوارج و يا تداوير ، خود داراى نفسى مخصوص به خودند و هيچ‌كدام به منزلهء آلات و فروع نفس كلى محيط بر آنها نيستند و بنابراين به وسيلهء قيد آلى داخل در تعريف نفس ارضى نمىشوند ) و لذا گروه كثيرى از حكما اين قيد را در تعريف نفس ارضى نياورده‌اند ( زيرا ذكر اين قيد براى اخراج نفس فلكى است و يا تقرير مذكور ، نفس فلكى داخل در تعريف نفس ارضى نخواهد بود ، چون اين نفوس به وسيلهء قيد آلى از تعريف نفس ارضى خارج شده‌اند ) « 17 » .\r\n\r\nتكوين انسان و قواى نفس انسانى\r\nهنگامى كه عناصر چهارگانه كاملا تصفيه شدند و اختلاط و امتزاج آنها به نزديك‌ترين درجات و مراتب اعتدال رسيد و در راه كمال و صراط استكمال ، بيش از آنچه كه مولود نباتى و مولود حيوانى طى نموده‌اند ، گام برداشتند و در آن راه قدمى فراتر نهادند و از نيم دايرهء قوس صعود ، مقدارى بيش از آنچه كه ساير نفوس و صور جوهريه بدان نايل شده‌اند طى نمودند ، در اين هنگام از جانب حضرت واهب الصور شايستهء قبول نفسى مىشوند به نام نفس ناطقه كه كليهء قواى نفس نباتى و قواى نفس حيوانى را در استخدام خويش درمىآورد ( و همگى مطيع و منقاد امر و فرمان او خواهند شد ) ؛ زيرا نسبت كمال به كمال مانند نسبت قابل به قابل است . پس\r\n\r\n\r\n","description":"","footnote":"\r\n( 17 ) . همان ، ص 283 .\r\n","page_name":" 52 ","page_number":55},
  {"content":"\r\n\r\nهنگامى كه مواد و عناصر اوليه با مزاج‌هاى حاصل در خويش به مرتبهء نهايى استعداد قبول صورت جديد رسيدند و به آخرين درجات و مراتب انكسار و توسط ما بين اضداد نايل شده و شدت و سورت آنها به اعتدال گراييد و در اعتدال ما بين كيفيات ، تا بدانجا كه تضاد ما بين عناصر را شكست و خنثى و بىاثر ساخت و شباهت به هفت كوكب سماوى خالى از اضداد پيدا نمودند ، در اين هنگام شايستهء قبول صورتى افضل و فيضى اكمل و جوهرى اعلا و اشرف از جوهر ساير مواليد مىگردد و لذا از ناحيهء عالم امر و تأثير و تدبير الهى صورتى را مىپذيرد كه جرم سماوى و عرش رحمانى پذيرفته و آن صورت عبارت است از قوه‌اى روحانى و نفسى كه هم مدرك كليات و هم مدرك جزئيات و هم متصرف در معانى و صور است .\r\nپس اين نفس در وجود انسان ( هرچند در تعريف جامع و قدر مشترك ما بين كليه نفوس ) يعنى كمال او متعلق به جسم طبيعى آلى داراى حيات بالقوه ( مندرج است و در اين جهت با نفس نباتى و نفس حيوانى مشترك است و كليهء اعمال و افعال نفس نباتى و نفس حيوانى مشترك است و كليهء اعمال و افعال نفس نبايت و نفس حيوانى را در بدن انسان انجام مىدهد ، ولى بر آنها امتيازى دارد در اينكه ) قادر است بر ادراك امور كليه و انجام عمل فكريه و لذا براى اين نفس به اعتبار داشتن مزيت قبول و فراگيرى علوم از ما فوق خويش ( يعنى عالم عقول ) و قدرت بر تدبير و تصرف در ما دون خويش ، دو قوهء ديگرى است به نام قوهء علامه و قوهء عمّاله كه با قوهء اول ، تصورات و تصديقات را ادراك مىكند و حق و باطل را در مورد آنچه كه تعقل و ادراك مىكند تشخيص مىدهد ( و به صحت و يا بطلان آنها پى مىبرد ) . اين قوه به نام « عقل نظرى » ناميده مىشود و با قوهء دوم اعمال و صنايع مختص به انسان را ( از قبيل ساختن ابنيه و عمارات و نقشه و طراحىهاى دل‌فريب و پرداختن صور و اشكال فريبنده از فلزات و احجار كريمه و يا حسن و قبح و انجام و ترك اعمال شايسته و ناشايسته را ) استنباط مىكند . اين قوه به نام « عقل عملى »\r\n\r\n","description":"","footnote":"","page_name":" 53 ","page_number":56},
  {"content":"\r\n\r\nناميده مىشود و اين قوه‌اى است كه فكر و رويه را در مورد آنها به خوبى دقت مىكند تا بالاخره آنچه را كه واقعا نيك و يا از نظر او نيك است ، برگزيند .\r\nبراى اين قوه ( يعنى عقل عملى ، دو صفت و حالت متضاد به نام جربزه و بلاهت است . جربزه عبارت است از سرعت انتقال و تندروى زايد بر حد اعتدال تا به حدى كه انسان را احيانا در فهم مطلب از مسير حقيقت منحرف سازد و به شاخه‌هاى گوناگون احتمالات و شقوق مختلف پرواز دهد و هم در عقل دخالت كند و بالاخره موجب شك و ترديد و حيرت او در فهم و درك حقيقت گردد و بلاهت ، خاموشى و سستى و كندى و عدم تحرك فكرى و وقوف در حد معينى كه احيانا در سرحد جهل بسيط است ) . حد متوسط ما بين جربزه و بلاهت ، حكمت است و اين حكمت از نوع اخلاق و اوصاف است ، نه از نوع علوم و معارفى كه به حكمت عملى و حكمت نظرى منقس مىگردند ؛ زيرا اين دو قسم از حكمت به خصوص قسم اخير يعنى حكمت نظرى هر اندازه زيادتر باشد ، فضيلتش بيشتر است ( بر خلاف حكمتى كه حد متوسط بين جربزه و بلاهت است و اين حد متوسط ، از طرفين افضل است ) و اين قوه ( يعنى عقل عملى ) خادم عقل نظرى است و در بسيارى از امور از وى ( در درك امور و حسن و قبح افعال و اعمال ) استمداد مىجويد . پس عقل عملى با استمداد از عقل نظرى قياسى ترتيب مىدهد مركب از يك صغراى جزئى و يك كبراى كلى و رأى كلى ( كه كبراى قياس است ) ، نزد عقل نظرى از ناحيهء اوست و رأى جزئى ( كه صغراى قياس است ) نزد عقل عملى و به تشخيص او است كه او را آمادهء انجام عملى مىنمايد . « 18 »\r\nدر بين كاينات ، براى انسان خواص و لوازم شگفت‌انگيزى است كه جز او احدى از كاينات در آنها سهمى ندارد و از جمله امورى كه ويژهء اوست و بيش از هر چيزى به وى اختصاص دارد ، قدرت اوست بر تصور معانى و مفاهيم كليه‌اى كه به تمام معنى عارى و مجرد از ماده‌اند ؛ تا بتواند به وسيلهء فكر و تأمل در آن معانى به\r\n\r\n\r\n","description":"","footnote":"\r\n( 18 ) . همان ، ص 299 - 302 .\r\n","page_name":" 54 ","page_number":57},
  {"content":"\r\n\r\nمجهولات عقليه پى برد . پس براى انسان هم قدرت تصرف در امور جزئيه و هم قدرت تصرف در امور كليه است ( تا با تصرف در هر دو قسم و ربط دادن آنها به يكديگر و تشكيل قياس صحيح ، بتواند نتيجهء مطلوب را - چه در مقام علم و ادراك و چه در مقام فعل و عمل - به دست آورد . و مسلم است كه قسم دوم ، يعنى تصرف در امور كليه ، فقط اعتقاد به صحت و درستى اوست ، بدون آنكه موجب انجام فعلى و ترك فعل ديگرى شود ، مگر با انضمام يك رأى جزئى با آن رأى كلى ( و تشكيل قياسى از انضمام هر دو با يكديگر ) .\r\nپس هنگامى كه رأى جزئى ( كه در حقيقت نتيجهء قياس است ) حاصل شد ، قواى ديگرى كه مبادى افعال و اعمال بدنى و از جنس حركات اختيارىاند ، از حكم و فرمان قوهء متفكرهء تشكيل‌دهندهء قياس ، تبعيت جسته ، به انجام رأى جزئى مبادرت مىكنند .\r\nنخستين قوه ، قوهء شوقيه است كه انسان را بر انجام عمل برمىانگيزد و آخرين قوه ، قوهء فاعله است كه عضلات را براى انجام و مباشرت عمل تحريك مىكند و كليهء اين قوا در آغاز امر از قوهء متصرف در كليات كه وظيفهء او اعطاى قوانين كليه و تعيين كبراى قياس است ، از طريق فكر و انديشه ، استمداد مىجويند چنان‌كه همگى از قوه ديگرى كه در مرتبهء متأخر از قوهء متصرفه قرار گرفته است ، استمداد مىجويند .\r\n\r\n","description":"","footnote":"","page_name":" 55 ","page_number":58},
  {"content":"\r\n\r\nجهت تحقيق بيشتر مىتوانيد به كتاب‌هاى ذيل مراجعه نماييد :\r\n1 . فرهنگ فلسفى ؛ دكتر جميل صليبا ، [ ترجمه 
  ] منوچهر صانعى دره‌بيدى ، تهران ، مؤسسه انتشارات حكمت ، 1366 .\r\n2 . فرهنگ اصطلاحات فلسفى ملا صدرا ؛ سيد جعفر سجادى ، تهران ، وزارت فرهنگ و ارشاد اسلامى ، سازمان چاپ و انتشارات ، 1379 .\r\n3 . حركت و زمان در فلسفه اسلامى ؛ مرتضى مطهرى ، تهران ، مؤسسه انتشارات حكمت ، 1366 .\r\n4 . ترجمه و شرح اشارات و تنبيهات ابن سينا ؛ حسن ملكشاهى ، تهران ، سروش ، 1367 .\r\n5 . شرح الاشارات و التنبيهات ؛ خواجه نصير الدين الطوسى ؛ [ تحقيق 
  ] حسن‌زاده الآملى ، قم ، بوستان كتاب ، 1383 .\r\n6 . دروس معرفت نفس ؛ حسن حسن‌زاده ، قم ، انتشارات الف لام ميم ، 1379 .\r\n7 . الشفا ؛ ابن سينا ، [ تصدير و مراجعه 
  ] الدكتور ابراهيم مدكور ؛ [ تحقيق 
  ] سعيد زايد ، قم ، منشورات مكتبة آية اللّه المرعشى نجفى ، 1405 ق .\r\n\r\n","description":"","footnote":"","page_name":" 56 ","page_number":59},
  {"content":"\r\n\r\n\r\nپيشينه بحث جوهر و عرض\r\nاين مبحث ، در طول تاريخ فلسفه ، دستخوش تحولات بسيارى شده است . ارسطو در قالب جواهر و اعراض كليه موجودات را ، براساس ماهيت آنها ، طبقه‌بندى كرده است . اگر چيزى را مشمول اين طبقه‌بندى دانستيم ، به اين معناست كه اين چيز يكى از موجودات عالم است به طورى كه در شمارش موجودات جهان بايد آن را به حساب آورد و به زبان نه چندان دقيق عرف ، به اين معناست كه اين چيز خود يك شىء است .\r\nفلاسفه اسلامى اثبات كرده‌اند كه خداوند در عين اينكه موجود است ؛ چون وجودش نامتناهى است و حد و مرز و نقصى براى آن متصور نيست ، ماهيت ندارد و بنابراين مشمول اين طبقه‌بندى نيست و در نتيجه ، نه جوهر است نه عرض .\r\n\r\nعرض چيست ؟\r\nهرگاه صفت و موصوفى داراى اين ويژگى باشند كه 1 - صفت وجودى غير از وجود موصوف باشد و 2 - موصوف از صفت بىنياز باشد ، به چنين صفتى ، در فلسفه ، « عرض » و به موصوف آن « موضوع » مىگويند .\r\nتوضيح ويژگى اوّل : تصور غالب انسانها از صفت و موصوف اين است كه در خارج واقعيت صفت غير از واقعيت موصوف است ولى از آن بىنياز است ولى از آن بىنياز نيست ، بلكه متكى به آن است به طورى كه تا هنگامى كه صفت موجود است ضرورتا توأم با موصوف و همراه آن است و هرگز خود به تنهائى و مستقل از موصوف موجود نيست ؛ به تعبير ديگر ، صفت را حالتى از حالات موصوف مىدانند كه وجودى غير از وجود موصوفش دارد . اين تصور دور از صواب نيست . بسيارى از حالات روانى ، مانند درد و لذت و آگاهى و شادى و غم و خشم ، همين‌گونه‌اند . به نظر ابن سينا و فيلسوفان هم‌مشرب او ، تمام صفات محسوس اشياء ، از قبيل رنگها و\r\n\r\n","description":"","footnote":"","page_name":" 57 ","page_number":60},
  {"content":"\r\n\r\nشكلها و بوها و طمعها و اندازه‌ها و غيره ، نيز همين‌گونه‌اند ، پس وقتى شيئى را به اين صفات متصف مىكنيم ، به اين معناست كه در خارج واقعيت صفت به واقعيت موصوف افزوده شده و مجموعه‌اى شامل دو شىء و به عبارت ديگر تركيبى دو جزئى - صفت به علاوهء موصوف - پديد آمده است ، به طورى كه با اين افزايش و تركيب شىء مذكور واجد چيزى شده است كه قبلا نداشت . به اين ترتيب ، وقتى مىگوئيم : « انسان عالم است » ، يعنى در خارج دو واقعيت داريم : واقعيت انسان و واقعيت علم ، اما واقعيت علم متكى و نيازمند به واقعيت انسان است ؛ حالتى است از حالات انسان كه در او پديد آمده و بر او افزوده شده و با اين افزايش انسان ، كه عالم نبود ، عالم شده است ، كمالى را دارا است كه قبلا نداشت . همچنين است در جسم و سفيدى و امثال آن . به اين نوع صفات « صفات زائد بر ذات » مىگويند .\r\nدر مقابل ، صفات غير زائد بر ذات ، كه به آنها « صفات عين الذات » مىگويند ، صفاتى هستند كه وجودى مغاير وجود موصوفشان ندارند ، به طورى كه در خارج موصوف به علاوهء صفت مجموعه‌اى مركب از دو شىء باشد ، بلكه به ازاء اين نوع صفت و موصوف در خارج فقط يك واقعيت بسيط وجود دارد ولى همين واقعيت بسيط واحد آن‌چنان است كه ذهن به اعتبارى آن را مصداق موصوف مىيابد و به اعتبار ديگرى مصداق صفت .\r\nحلول چيست ؟ براى درك پاسخ اين سؤال ، موقتا نظريات علم جديد را در مورد ساختمان اجسام و حقيقت رنگ فراموش كنيد و فرض كنيد اجسام مركب از ذرات نباشند ، بلكه يكپارچه و متصل باشند و نيز فرض كنيد رنگ شىء - آن‌چنان‌كه دانشمندان قديم فكر مىكردند - عرض ، يعنى از صفات زائد بر ذات ، باشد . با اين مفروضات ، 1 ) دو قطعه آهن را كه دو سطح مجاور آنها مماس‌اند و 2 ) مقدارى شير نوشيدنى و رنگ سفيد آن را در نظر مىگيريم . هم بين دو قطعه آهن و هم بين رنگ متلاقى ، هريك از دو شىء متلاقى فضائى را اشغال كرده غير از فضائى كه ديگرى اشغال كرده است ؛ به هريك مىتوان اشاره حسى كرد بدون اينكه به ديگرى اشاره كرده باشيم ؛ يكى در طرف راست ديگرى و آن ديگرى در طرف چپ\r\n\r\n","description":"","footnote":"","page_name":" 58 ","page_number":61},
  {"content":"\r\n\r\nاولى است ؛ مىتوان مبدئى را انتخاب كرد كه يكى نسبت به آن دور و ديگرى نسبت به آن نزديك باشد ؛ در يك كلام به زبان فلسفى ، وضع هريك از دو متلاقى غير از ديگرى است اما در شير و رنگ آن چنين نيست . با اينكه ، على الفرض ، دو موجودند ، آن‌چنان باهم تلاقى دارند كه هر دو يك فضا را اشغال كرده‌اند ، نمىتوان به يكى اشاره كرد و به ديگرى ( مثلا به رنگ آن ) دور تر باشد . تلاقى رنگ شير و خود شير به نحوى است كه در هركجا كه جسم شير يافت شود رنگش نيز در همان جا يافت مىشود ؛ به عبارت ديگر ، رنگ شير در همه جاى شير ، چه در ظاهر و چه در باطنش ، نباشد بدون آن شىء ديگر موجود باشد . « حلول » مىنامند . طبعا به سريان‌كننده « حالّ » يا « حلول‌كننده » و به آن شىء ديگر « محلّ » مىگويند .\r\nاكنون كه معناى حلول را دانستيم و دانستيم كه فقط رابطهء حلول است كه مىتواند بين دو شىء مغاير رابطهء صفت و موصوفى ايجاد كند ، به طورى كه حلول كننده صفت و محلّ موصوف باشد و دانستيم كه عرض ، هم وجودى مغاير وجود موضوعش دارد و هم بين آنها رابطهء صفت و موصوف برقرار است ، مىتوان نتيجه گرفت كه هر عرضى وجودى حلول‌كننده دارد و موضوعش محلّ آن است . پس مىتوان به اختصار در بيان ويژگى اول گفت : هر عرضى حلول‌كننده است .\r\nتوضيح ويژگى دوم : ويژگى دوم اعراض اين است كه موصوفشان از آنها بىنياز است ؛ به تعبير ديگر ، حلول‌كننده‌هائى هستند كه محلّشان به آنها محتاج نيست .\r\nبه‌طور كلى ، حلول‌كننده‌ها دو دسته‌اند :\r\nحلول‌كننده‌هائى كه محلّ آنها ، براى موجود بودن ، به آنها نيازمند نيست ؛ يعنى ، محال نيست كه محل بدون حلول‌كننده موجود باشد . به اين دسته از حلول‌كننده ها « عرض » و به محلّ آنها « موضوع » مىگويند .\r\nحلول‌كننده‌هائى كه محلّ آنها ، براى موجود بودن ، به آنها نيازمند است ؛ يعنى ، محال است كه محلّ بدون حلول‌كننده‌اى از اين نوع موجود باشد . به اين دسته از حلول‌كننده‌ها « صورت » و به محلّ آنها « هيولا » مىگويند . به زودى توضيح خواهيم داد كه هيولا محلّى است كه خودبخود هيچ فعليتى ندارد جز اينكه بالقوه شيئى از\r\n\r\n","description":"","footnote":"","page_name":" 59 ","page_number":62},
  {"content":"\r\n\r\nاشياست و فقط اگر صورتى در آن حلول كند و با آن تركيب شود و با اين تركيب فعليتى پيدا كند ، مىتواند موجود باشد . پس بر خلاف موضوع عرض ، هيولا محلّى است كه براى موجود بودن به حلول‌كننده‌اش نيازمند است . فيلسوفان اثبات مىكنند كه اين نوع حلول‌كننده‌ها ممكن نيست عرض باشند . نتيجه اينكه ، در تعريف عرض ، مىتوان گفت :\r\nحلول‌كننده‌اى كه محلش از آن بىنياز است يا چيزى كه در موضوع موجود است .\r\nبه نظر صدر المتأهلين ، اعراض از صفات زائد بر ذات نيستند و وجودى مغاير وجود موضوعشان ندارند . به تعبير او ، آفرينش موضوع آفرينش عرض هم هست و نياز به آفرينشى تازه و فاعلى جديد نيست . براساس اين نظريه ، هر نوع تغييرى در موضوع مستلزم تغيير در عرض هم هست و بالعكس و ممكن نيست يكى را ثابت نگاه داشت و ديگرى را تغيير داد يا معدوم كرد .\r\n\r\nمعيار تشخيص عرض\r\nاز آنچه گفته شده ، اين نتيجه به دست مىآيد كه صفات اشيا سه دسته‌اند :\r\nاعراض ، كه داراى دو ويژگىاند : 1 ) وجودى مغاير وجود موصوفشان دارند ؛ 2 ) موصوفشان براى موجود بودن به آنها نيازمند نيست ؛\r\nصفات عين ذات ، كه فاقد ويژگى اول‌اند ؛ يعنى ، اساسا وجودى مغاير وجود موصوفشان ندارند ؛\r\nصورتها ، كه فاقد ويژگى دوم‌اند ؛ يعنى ، گرچه وجودى مغاير وجود موصوفشان دارند ، موصوفشان براى موجود بودن به آنها محتاج است .\r\nاكنون ، در ميان صفات متعدد يك شىء ، چگونه مىتوان اعراض را از غير اعراض تشخيص داد ؟ به عبارت ديگر ، با چه معيارى مىتوان اعراض را از صورتها و صفات عين ذات بازشناخت ؟\r\nبه نظر فيلسوفان ، يكى از معيارهائى كه با آن مىتوان عرض بودن صفات را تشخيص داد اين است كه بتوان آن صفت را تغيير داد يا معدوم كرد درحالىكه\r\n\r\n","description":"","footnote":"","page_name":" 60 ","page_number":63},
  {"content":"\r\n\r\nموصوف آن ثابت و موجود باشد . آشكار است كه اگر صفت و موصوف يك چيز باشند ، يعنى از صفات عين ذات باشند ، ممكن نيست يكى را تغيير داد يا معدوم كرد و ديگرى ثابت و موجود باشد ، زيرا مستلزم آن است كه يك شىء در آن واحد هم ثابت باشد هم متغير ، هم موجود باشد هم معدوم كه تناقص است . همچنين اگر موصوفى براى موجود بودن به صفت خود نيازمند باشد ، يعنى صفت از نوع صورت باشد ، ممكن نيست كه موصوفش بدون آن موجود باشد . پس تنها صفات زائد بر ذاتى كه موصوفشان از آنها بىنياز است ، يعنى اعراض ، مىتوانند معدوم باشند در حالى كه موصوفشان موجود است . از باب مثال ، قطعه‌اى خمير مجسمه‌سازى را كه كروىشكل است مكعبىشكل مىكنيم . در اين مثال موصوف ، كه همان خمير است ، ثابت و موجود است ؛ يعنى ، نه معدوم شده است و نه به غير خمير تبديل شده است ولى صفت ، كه همان شكل خمير است ، تغيير كرده است . به طورى كه شكل كروى معدوم شده و شكل مكعبى جايگزين آن شده است . پس موصوف ثابت و موجود است درحالىكه صفت تغيير كرده و معدوم شده است و هر شكل ديگرى نيز همين‌طور است ، پس مىتوان نتيجه گرفت كه شكل شىء عرض است .\r\n\r\nانواع عرض\r\nدر دسته‌بندى ارسطوئى ، اعراض نه دسته‌اند : كميت ، كيفيت ، اين ، متى ، وضع ، أن ينفعل ، ملك ( جده ) و اضافه ، كه هريك را يك « مقولهء عرضى » مىنامند و هر مقوله‌اى خود داراى انواعى است .\r\n\r\n1 / 4 - كميّت\r\nكميت يك شىء آن صفتى از شىء است كه شمارش‌پذير است . پس ويژگى كميت شمارش‌پذيرى است و با اين ويژگى مىتوان انواع آن را شناخت . مقصود از شمارش‌پذيرى اين است كه بتوان در آن ، يكان و واحدى يافت كه با آن شمرده شود ، مانند عدد يك يا واحدهاى طول و سطح و حجم . با توجه به اين خصوصيت ، آشكار است كه مقصود از كميت همان اندازهء اشياست ، اعم از طول و سطح و حجم .\r\n\r\n","description":"","footnote":"","page_name":" 61 ","page_number":64},
  {"content":"\r\n\r\nپس حجم جسم مكعبى شكل كميّت آن است و نيز سطح يك مربع يا طول يك پاره‌خط و يا تعداد چند چيز همه كميت‌اند و از اعراض به شمار مىآيند . زمان نيز از كميّات است ، با اين تفاوت كه ساير كميات ثابت‌اند و زمان سيال است . توضيح بيشتر در اين مورد را بايد در بحث حركت جستجو كرد . ابن سينا در تحقيقات نهائى خود كميت را از صفات عين ذات به شمار آورده است نه از اعراض .\r\n\r\n2 / 4 - اين\r\nاين حالتى است كه از نسبت شىء با مكان شىء حاصل مىشود . به تعبير روشنتر ، اين همان حالت « در مكان بودن » شىء است . وقتى مىگوئيم شىء  A  در اين مكان است ، « در اين مكان » صفت  A  است . به نظر فيلسوفان اين صفت از اعراض است ، زيرا وقتى كه  A  از مكان  B  به مكان  C  مىرود ، خودش ثابت و موجود است در حالى كه اين صفت آنكه « در مكان  A  » است تغيير كرده است .\r\nپس صفت « در مكان بودن » عرض است . بايد توجه داشت كه در مكان بودن غير از خود مكان است . مكان شىء صفت و حالت خود آن شىء نيست اما در مكان بودن صفتى از صفات خود شىء است . به همين دليل مكان شىء از اعراض آن نيست ولى اين شىء از اغراض آن است .\r\n\r\n3 / 4 - متى\r\nمتى حالتى است كه از نسبت شىء با زمان براى شىء حاصل مىشود ؛ به عبارت ديگر ، متى همان حالت « در زمان بودن » شىء است . با استدلالى مشابه آنچه در اين آمد ، مىتوان نشان داد كه متى نيز از اعراض است . ضمنا توجه به اين نكته ضرورى است كه در زمان بودن غير از خود زمان است .\r\n\r\n4 / 4 - وضع\r\nوضع حالتى است از شىء است كه در اثر نسبت برخى از اجزاء جسم به اجزاء ديگر و نسبت كل جسم به ديگر اجسام براى شىء حاصل مىشود ، مانند حالت ايستاده و نشسته كه هريك وضعيت خاصى از انسان است .\r\n\r\n","description":"","footnote":"","page_name":" 62 ","page_number":65},
  {"content":"\r\n\r\nهمانطور كه مىبينيم سه مقولهء اين و متى و وضع حالتها و صفتهائى هستند كه براى موصوف حاصل مىشوند از آن جهت كه موصوف با شىء ديگرى نسبت خاصى دارد . چهار مقولهء آن يفعل و أن ينفعل و ملك و اضافه هم همين‌گونه‌اند .\r\nبه همين دليل اين هفت مقوله را « مقولات نسبى » يا « اعراض نسبى » مىگويند .\r\n\r\n5 / 4 - كيفيت\r\nكيفيت شامل كليهء صفات مغاير با ذاتى است كه نه مانند كميت شمارش‌پذيرند و نه مانند اعراض نسبى موصوف با اشياء ديگر حاصل آمده‌اند ، مانند رنگ ، شكل ، بو ، صدا ، زيرى و نرمى ، سردى و گرمى ، سختى و سستى ، ترى و خشكى ، غم ، شادى ، ترس ، خجالت ، خشم ، كينه و امثال آنها .\r\nبه دليل اينكه مقوله بودن أن يفعل و أن ينفعل و ملك و اضافه از نظر بسيارى از فيلسوفان مورد ترديد است و ما از توضيح آنها صرف‌نظر مىكنيم .\r\n\r\n","description":"","footnote":"","page_name":" 63 ","page_number":66},
  {"content":"\r\n\r\n\r\nجوهر و انواع آن\r\n\r\nجوهر چيست ؟\r\nبا كمك گرفتن از توضيحاتى كه در باب عرض آمد ، براحتى مىتوان جوهر را شناخت . گفتيم كه هر عرضى اولا ، صفت است ؛ ثانيا ، وجودى مغاير وجود موصوفش دارد و ثالثا ، موصوفش از آن بىنياز است . اكنون جواهر دو دسته‌اند :\r\nدسته اوّل جواهرى كه اصلا صفت نيستند ، خود مستقل‌اند ، طبعا براى آنها موصوفى متصور نيست تا سؤال شود كه آيا وجود آنها مغاير وجود موصوفشان است يا نه و آيا موصوفشان از آنها بىنياز است يا نه . انسانها ، حيوانات ، گياهان و كليه جماداتى كه با آنها آشنا هستيم از اين قبيل‌اند . همه چيزهائى كه موصوف اعراض واقع مىشوند از همين نوع جواهرند به عبارت ديگر ، هر موضوعى جوهرى از اين نوع است .\r\nدسته دوم همان صورتها هستند كه در تعريف عرض ، بمناسبت ، دربارهء آنها توضيح داده‌ايم . اجمالا اين دسته ، همانند اعراض ، صفت‌اند و ، باز همانند اعراض ، وجودى مغاير وجود موصوفشان دارند و تنها فرق آنها با اعراض اين است كه موصوفشان به آنها نيازمند است ؛ به عبارت ديگر ، حلول‌كننده‌هائى هستند كه محلّ آنها به آنها نيازمند است ؛ يعنى ، گرچه حلول‌كننده‌اند ، در موضوع حلول نمىكنند .\r\nچنان كه مىبينيم ، جواهر دستهء اول اصلا در چيزى حلول نمىكنند ، نه در موضوع و نه در هيولا ، و جواهر دسته دوم هم كه حلول‌كننده‌اند در هيولا حلول مىكنند نه در موضوع ، پس هر دو دسته در اين جهت مشترك‌اند كه در موضوع حلول نمىكنند . با توجه به اين وجه مشترك مىتوان ، در تعريف جوهر ، گفت :\r\n\r\n","description":"","footnote":"","page_name":" 64 ","page_number":67},
  {"content":"\r\n\r\nچيزى كه در موضوع موجود نيست ؛ دقيق‌تر بگوئيم ، ماهيتى كه هنگامى كه موجود است در موضوع نيست .\r\nدر دسته‌بندى ارسطوئى ، جواهر پنج نوع‌اند : هيولا ، صورت ، جسم ، نفس و عقل ، كه بجز هيولا هريك از اين انواع خود شامل انواع جزئىترى است .\r\n\r\nانواع جوهر\r\n\r\n1 / 2 - هيولا\r\nدر طبيعت ، بسيارى از اشياء مركب‌اند ؛ مثلا ، آب از اكسيژن و هيدروژن و نمك طعام از كلر و سديم . به نظر شيميدان ، براى اين دو ، بجز اجزاء نامبرده جزء ديگرى نيست ، چرا كه ابزار علوم تجربى ، و از جمله شيمى ، آزمايش و تجربه است و تنها اجزائى كه با آزمايشهاى شيميائى قابل كشف‌اند همين اجزايند . اما از ديدگاه فيلسوف ، چون نمىتوان خواص مركبات را به خواص اجزاء شيميائى آنها فروكاست و نشان داد كه خواص آنها برآيند خواص اين اجزاست ، بناچار بايد پذيرفت كه اين خواص ناشى از شىء ديگرى هستند غير از اجزاء شيميائى مركب ، كه فيلسوفان آن را « صورت » مىنامند . پس فيلسوف جزء ديگرى به اجزاء مركب مىافزايد كه از طريق حس و تجربه قابل كشف نيست و فقط با برهان عقلى به وجود آن مىتوان پى برد . رابطه اين جزء ، يعنى صورت موجود در مركب ، با اجزاء شيميائى آن ، كه به آنها « ماده » مىگويند ، رابطه حلولى است : صورت در ماده ، يعنى در اجزاء شيميائى تركيب شده ، حلول مىكند ، با آن تركيب مىشود و بدين نحو مركب مزبور به وجود مىآيد .\r\nپس از ديدگاه ارسطو ، اكسيژن و هيدروژن تركيب يافته خود آب نيستند ، بلكه ماده آب ؛ يعنى ، جزئى از وجود آب‌اند و براى آب جزئى غير تجربى هم وجود دارد كه همان صورت آب است كه منشأ تمام خواص و آثارى است كه در آب مشاهده مىكنيم\r\n\r\n","description":"","footnote":"","page_name":" 65 ","page_number":68},
  {"content":"\r\n\r\n. اين صورت با آن ماده تركيب مىشوند و حاصل اين تركيب آب است . اين صورت ، به محض تركيب يك اتم اكسيژن و دو اتم هيدروژن ، در اين تركيب آفريده مىشود .\r\nاكنون به هريك از اكسيژن و هيدروژن نقل كلام مىكنيم . آيا مثلا اتم اكسيژن خود مركب است يا نه ؟ آرى ، از ديدگاه فيزيكدان ، مركب است از تعداد خاصى الكترون كه با آرايش خاصى گرد هسته‌اى حاوى ذراتى ، مانند پروتون و نوترون و غيره ، در حركت‌اند و از ديدگاه فيلسوف ، مركب است از آنچه فيزيكدان مىگويد بعلاوهء صورت اكسيژنى .\r\nبه اجزاء تشكيل‌دهندهء اتم اكسيژن نقل كلام مىكنيم . آيا مثلا نوترونها مركب اند ؟ آرى ، اينها نيز مركب‌اند : به نظر فيزيكدان از ذراتى ديگر و به نظر فيلسوف از همين ذراتى كه فيزيكدان مىگويد بعلاوهء صورت نوترونى .\r\nبه ذرات تشكيل‌دهنده نوترون نقل كلام مىكنيم : آيا اين ذرات مركب‌اند ؟\r\nنمىدانيم ، شايد در آينده معلوم شود كه آنها نيز از ذرات بسيطترى مركب‌اند ولى در هرحال عقلا ممكن نيست كه اين فرض تا بىنهايت پيش برود . ناچار بايد منتهى شود به ذراتى كاملا بسيط كه خود از ذرات بسيطترى مركب نباشند . اين ذرات را فيزيكدان « ذرات بنيادى » مىنامد . به نظر فيزيكدان ، با رسيدن به ذرات بنيادى ، سنگ زيربناى جهان طبيعت كشف شده است اما به نظر فيلسوف چنين ذراتى هنوز مركب‌اند و از مادّه و صورتى ، زيرا هر نوع از اين ذرات واجد خواصى است كه ساير انواع فاقدند و همين نشانهء آن است كه هر نوع صورتى دارد كه منشأ آن آثار و خواص است غير از صورتى كه نوع ديگر واجد است . پس ذرات بنيادى فيزيك ، كه در فلسفه به آنها « عنصر » مىگويند ، خود مركب‌اند از ماده‌اى كه در تمام عناصر مشترك است ، يعنى جسم فلسفى ، و صورتى كه مشترك نيست ، بلكه در هر نوع عنصرى مختص به همان نوع عنصر است و منشأ آثار خاص آن نوع عنصر است . به اين صورت‌ها ، كه تاكنون از آنها سخن گفتيم ، « صورت نوعيه » مىگويند .\r\n\r\n","description":"","footnote":"","page_name":" 66 ","page_number":69},
  {"content":"\r\n\r\nآيا حركت فلسفه در جهت تجزيه اجسام در همين‌جا تمام است ؟ خير ، گام ديگرى هم هست : از ديدگاه فيلسوف ، خود جسم ، كه ماده مشترك همهء عناصر و ذرات بنيادى است ، باز مركب است از صورت جسميه و ماده‌اى كه به آن « هيولا » يا « مادهء حقيقى » يا « مادّهء اوّلى » مىگويند . صورت جسميه جوهرى است كه هيچ خاصيتى ندارد جز اينكه بالفعل فضا يا بخشى از فضا را ، به‌طور پيوسته ، در سه بعد پر مىكند .\r\nاما هيولا چيست ؟ هيولا جوهرى است كه هيچ خاصيتى ندارد جز اينكه بالقوه ساير اشياست ؛ به عبارت ديگر ، جوهرى است كه هيچ فعليتى ندارد ؛ يعنى ، هيچيك از اشياء بالفعل جهان نيست و بالفعل هيچ اثر و خاصيتى ندارد جز اينكه محلّ صورتهاست و مىتواند با حلول صورتى در آن شيئى از اشياء بالفعل جهان باشد و آثار آن شىء را داشته باشد . اما چيزى كه هيچيك از اشياء بالفعل جهان نيست چگونه با حلول صورتى در آن يكى از اشياء بالفعل جهان مىشود ؟ پاسخ اين است كه با تركيب با آن صورت .\r\nهويت هيولا چيزى نيست جز محل براى هر صورت حلول‌كننده‌اى اما به اين نحو كه با حلول هر صورتى در آن با ؟ ؟ تركيب مىشود و حاصل اين تركيب نه هيولاى تنهاست ، نه صورت تنها و نه صرفا مجموع آن دو ، بلكه جوهر سومى است غير از اين دو كه اين دو ، جزء آن هستند . پس با حلول صورت جسميه در آن ، با آن تركيب شده جسم مىشود . جسم نه هيولاست نه صورت جسميه و نه صرفا مجموع اين دو ، بلكه جوهر سومى است مركب از اين دو . نيز با پيدايش صورت الكترونى در آن با آن تركيب شده الكترون مىشود و قس على هذا . اين همان نظريهء مشهور ارسطوست مبنى بر « تركيب انضمامى اجسام از ماده و صورت » كه ابن سينا و پيروان او هم به آن معتقدند . نتيجه اينكه حقيقت هيولا جز « جوهر پذيرنده يا قابل » و به عبارت ديگر ، جز « جوهر بالقوه » نيست . پذيرنده بودن و بالقوه بودن همه هويت آن است . استدلالى كه فيلسوفان بر اثبات هيولا آورده‌اند به « برهان\r\n\r\n","description":"","footnote":"","page_name":" 67 ","page_number":70},
  {"content":"\r\n\r\nقوه و فعل » مشهور است ولى ما ، چون صرفا در صدد گزارش از مشرب اين سينا هستيم و نه اثبات مدعاى او ، از ذكر اين برهان صرف نظر مىكنيم .\r\nاز آنچه گذشت ، مىتوان دريافت كه مادهء حقيقى جز هيولا نيست و ساير موادى كه از آنها سخن گفتيم و قدم بقدم آنها را تجزيه كرديم تا به هيولا رسيديم ، مانند مادّه آب و مادّهء اكسيژن و مادّهء نوترون و مادّهء ذرات بنيادى ، هيچيك صرف نظر از هيولا مادّه نيست ، زيرا ، همانطور كه ديديم ، هريك از مواد مذكور ، با تجزيه عقلانى ، در نهايت به هيولا مىرسد ؛ يعنى ، هريك در نهايت مركب از هيولا و صورتى است و آشكار است كه وجود همين هيولاى درونى است كه سبب شده است مادّه باشد ؛ يعنى ، پذيرنده و محل صور باشد نه وجود صورت درونى آن ، پس همهء اين مادّه‌ها به اعتبار هيولاى درونىشان مادّه‌اند ، نه صرف‌نظر از آن و خود به خود . لذا هيولا را « مادّه حقيقى » و « مادّهء اولى » و « مادّة المواد » هم مىگويند و در مقابل ساير موادّ را ، كه حاوى صورتى هم هستند ، « مادهء نسبى » و « مادّهء ثانوى » مىنامند . ما از اين پس هرگاه واژهء « مادّه » را بدون هيچ قيدى به كار ببريم مقصودمان هيولاست .\r\n\r\n2 / 2 - صورت\r\nاز آنچه گفتيم ، معناى صورت نيز فهميده مىشود . بر خلاف مادّه كه جوهر بالقوهء محض است و اصلا هويتش بالقوه بودن است ، صورت جوهرى است كه بالفعل است و به هيچ وجه و از هيچ جهت بالقوه نيست . تمام آثار و خواصى كه در انواع اجسام ديده مىشود ناشى از صورت آنهاست . پس مىتوان در تعريف آن گفت : صورت جوهر بالفعلى است كه منشأ آثار و خواص شىء است . مثلا ، در آب ، صورت آبى منشأ فعليت آب است و همه آثار و خواص آب از آن سرچشمه مىگيرد . در طلا نيز صورت طلائى اين نقش را دارد و هكذا .\r\nاز توضيحاتى كه دربارهء صورت و مادّهء داديم ، آشكار است كه هيچ صورتى ممكن نيست كه بدون مادّه موجود باشد ، زيرا گذشت كه صورت از نوع حلول‌كننده هاست و بنابراين ممكن نيست بدون مادّهء ، كه محلّ آن است ، موجود باشد . همچنين\r\n\r\n","description":"","footnote":"","page_name":" 68 ","page_number":71},
  {"content":"\r\n\r\nمادّه بالقوه محض است و از خود هيچ فعليتى ندارد و از سوى ديگر ، ممكن نيست كه شيئى بدون هيچ فعليتى موجود باشد . در نتيجه ، مادّه نيز تا هنگامى كه بالقوه محض است ممكن نيست موجود شود . پس بايد فعليتى داشته باشد و فعليت ماده جز با صورت تدارك‌شدنى نيست ؛ يعنى ، بايد صورتى در آن حلول كند و با آن تركيب شود تا با اين تركيب مادّه فعليتى يابد ، به عبارت دقيق‌تر ، ممكن نيست مادّه موجود باشد تفصيل بيشتر درباره اين مطلب را بايد در كتابهاى مفصل جستجو كرد .\r\n\r\n3 / 2 - جسم\r\nچنان كه گفته شد ، از تركيب صورت جسمه و هيولا جسم به وجود مىآيد . سخن در ماهيت جسم فراوان است : متكلمين جسم را مركب از ذرات بىبعد مىدانند .\r\nذيمقراطيس آن را مركب از ذرات بعددار نشكن ( اتم ) مىداند . افلاطون آن را جوهر بسيطى مىداند كه واقعيتى جز اتصال و پيوستگى ندارد و تا بينهايت قابل انقسام است . در واقع ، افلاطون همان صورت جسميه را جسم مىداند . ارسطو و به پيروى از او فيلسوفان مسلمان آن را جوهرى مركب از هيولا و صورت جسميه مىدانند ، صورتى كه واقعيتى جز اتصال و پيوستگى ندارد و تا بينهايت قابل انقسام است . در ماهيت جسم اقوال ديگرى نيز هست كه از ذكر آنها صرف نظر مىكنيم . به همهء اقوال فوق اشكالاتى وارد است كه مجال ذكر آنها نيست .\r\nجواهرى را كه تاكنون از آنها سخن گفتيم « جواهر مادّى » مىگويند ، زيرا يا خود مادّه‌اند ، مانند هيولا ، يا در تركيب آنها مادّه به كار رفته است ، مانند انواع اجسام ، و يا در ماده حلول كرده با آن تركيب شده‌اند ، مانند انواع صورى كه در انواع اجسام وجود دارند و در هيولاى موجود در آن اجسام حلول كرده با آن تركيب شده اند . ويژگى اصلى جواهر مادّى اين است كه بعد دارند و بالتبع مكان دارند و مىتوانند حركت مكانى داشته باشند . اكنون به جواهر مجرد بپردازيم . جواهر مجرد جواهرى هستند كه نه خود مادّه‌اند ، نه در مادّه حلول كرده‌اند و نه مركب از مادّه اند ، از همين رو جسمانى نيستند و بعد ندارند و در نتيجه نه فضائى را اشغال مىكنند\r\n\r\n","description":"","footnote":"","page_name":" 69 ","page_number":72},
  {"content":"\r\n\r\n، نه مكانى دارند و نه در آنها جابه‌جائى و حركت مكانى متصور است . جواهر مجرد به دو دسته تقسيم مىشوند : نفوس و عقول .\r\n\r\n4 / 2 - نفس\r\nمقصود از نفس جوهر مجردى است كه در جاندارانى مانند انسان و حيوانات رفتارهاى حياتى را انجام مىدهد ، نظير تنفس و تغذيه و رشد و توليد مثل و سازگارى با محيط و احساس و حركت ارادى ، و در انسان ، علاوه بر اينها ، تفكر هم مىكند . رفتارهاى حياتى ، بويژه احساس و حركت ارادى و تفكر ، پديده‌هاى بسيار پيچيده‌اى هستند كه با رفتارهاى غير حياتى ، مانند ميعان و حلاليت آب و درخشندگى طلا و امثال آنها ، تفاوت اساسى دارند و به همين دليل موجب طبقه بندى موجودات به جاندار و بيجان مىشوند .\r\nويژگى بارز نفس ، كه آن را از جواهر مادّى متمايز مىكند ، اين است كه كارهائى را كه انجام مىدهد . به طرز يكنواخت انجام نمىدهد ، بر خلاف جواهر مادّى كه رفتار آنها به طرز يكنواخت از آنها سر مىزند ؛ به تعبير فيلسوفان ، النّفس قوة تصدر عنها الأفعال لا على و تيرة واحدة . مقصود از اين ويژگى دقيقا اين است كه ممكن است از نفس ، كه فاعل رفتارهاى انسان و حيوانات است ، در اوضاع و احوال مادّى يكسان ، رفتارهاى گوناگون ، بلكه متضاد ، سر بزند ولى ممكن نيست از جوهر مادّى ، در اوضاع و احوال مادّى يكسان ، رفتارهاى گوناگون سر بزند ، هر جوهر مادّى در اوضاع و احوال مادّى مشابه رفتارهائى مشابه دارد . اين ويژگى را با اين زبان نيز مىتوان بيان كرد كه جواهر مادّى كاملا مقهور نيروهاى طبيعت‌اند ؛ يعنى ، رفتار آنها بستگى كامل به عوامل و شرائط مادّى دارد . بر خلاف آن ، نفس از طبيعت نوعى استقلال ، و بلكه بر آن نوعى تسلط دارد ، چنين نيست كه صددرصد مقهور قوانين طبيعت باشد ، بلكه بسته به قوت و ضعف نفس و ناقص يا كامل بودن آن مىتواند در محدوده‌اى كم يا زياد بر خلاف قوانين طبيعت رفتار كند .\r\nويژگى بارز ديگر نفس ، كه آن را از عقل متمايز مىكند ، اين است كه نفس در انجام دادن كارهاى خود به ابراز مادّى ، يعنى به بدن ، محتاج است . نياز نفس به\r\n\r\n","description":"","footnote":"","page_name":" 70 ","page_number":73},
  {"content":"\r\n\r\nبدن در تنفس ، تغذيه ، رشد ، توليد مثل ، سازگارى با محيط ، حركت ارادى و احساس و نيز نياز آن به مغز در هنگام تفكر پوشيده نيست .\r\nپس نفس هرچند وجودش مادّى و از نوع اجسام نيست ، در انجام دادن افعالش به ابزار مادى و جسم محتاج است . به زبان فيلسوفان ، نفس جوهرى است كه ذاتا مجرد است و فعلا مادّى است . بالتبع هر نفسى ، از طريق ارتباط خاصى كه با بدن خود دارد ، هم در موجودات عالم طبيعت تأثير مىكند و هم خود از آنها تأثير مىپذيرد .\r\n\r\n5 / 2 - عقل\r\nبر خلاف نفس ، عقل جوهرى است كه هم ذاتا مجرد است و هم فعلا ؛ يعنى ، نه خودش جوهرى مادّى و جسمانى است و نه براى انجام دادن كارهايش محتاج است به اينكه با بدن ، يا جسمى همانند بدن ، مرتبط باشد و آن را به‌منزله ابزارى به كار گيرد . عقل ، چه در طبيعت و چه در ماوراء طبيعت ، بدون هيچ ابزارى مادّى كارهايش را انجام مىدهد . به اين نوع موجود مجرد « مجرد تام » مىگويند . از آنچه گفتيم ، مىتوان دريافت كه عقل در موجودات طبيعت تأثير مىگذارد ولى خود به هيچ وجه از آنها تأثير نمىپذيرد . اساسا مجرد تام ثابت محض است و هيچ نوع تغيير و تغيّر و حركتى در آن راه ندارد و چون زمان اندازه حركت و تابع آن است ، مجرد تام از زمان هم فارغ است و نسبت دادن زمان به آن بىمعناست . لذا دربارهء آن نمىتوان گفت : « در فلان زمان هست » يا « طول عمر او فلان مقدار است » ، حتى گفتن اينكه « ازلى و ابدى يا قديم است » دربارهء آن بىمعناست . او نه حادث است نه قديم ، نه ازلى است نه ابدى . تفصيل بيشتر دربارهء نفس و عقل را بايد از كتب فلسفى مفصل جستجو كرد . توجه به اين نكته ضرورى است كه « عقل » به معناى موجود مجرد تام را نبايد با عقل انسان كه بخشى از نفس است و با آن تفكر و انديشه مىكند اشتباه كرد . مقولهء جوهر را به ضميمهء نه مقولهء عرضى « مقولات عشر » مىگويند .\r\n\r\n","description":"","footnote":"","page_name":" 71 ","page_number":74},
  {"content":"\r\n . \r\n","description":"","footnote":"","page_name":" 72 ","page_number":75},
  {"content":"\r\n\r\n\r\nقواعد كلى فلسفى در طب سنتى\r\n\r\n","description":"","footnote":"","page_name":" 73 ","page_number":76},
  {"content":"\r\n\r\n\r\nالإزدياد فى العظم يوجب الإشتداد فى الكيف\r\nيعنى هرگاه در مقدار و كميت شىء زيادتى حاصل شود ، در كيفيت و چگونگى آن شىء نيز زيادتى حاصل مىشود . مثلا هرگاه در عنصر آتش زيادتى حاصل شود و از نظر كميت به مقدار آن افزوده گردد ، در اين هنگام اگر قطعهء آهنى در آن آتش انبوه قرار گيرد ، به سرعت شگفت‌انگيز و در زمانى غير محسوس تفتيده مىگردد ؛ ولى اگر همان قطعهء آهن را در آتش ديگر كه از حيث مقدار به مراتب كم‌تر از آتش اول است بيافكنند ، براى تفتيده شدن ، به زمانى بيش از زمان اول نيامند است ؛ درحالىكه تماس قطعهء آهن با آتش در هر دو صورت يكسان است . يعنى تماس آن قطعهء آهن با آتش انبوه از حيث حجم بيش از تماس آن قطعهء آهن با آتش قليل نيست ؛ زيرا تماس قطعهء آهن با آتش در حجم معين و اندازهء محدودى انجام مىگيرد و در اين‌گونه تماس ، انبوهى و كمى آتش موجب تفاوت در تماس نمىشود . « 19 »\r\nبا توجه به اين مقدمات و بررسى بيش‌تر در مثال مزبور به روشنى معلوم مىشود كه آتش انبوه از حيثيت كيفيت شديدتر از آتش قليل است ؛ و به اين ترتيب مفاد قاعدهء مورد بحث ثابت مىشود .\r\nبرخى در مقام انكار برآمده و گفته‌اند : در مورد مثال مزبور ، يا هر مثال ديگرى كه مانند آن باشد ، آتش انبوه از حيث كيفيت ، شديدتر از آتش قليل نيست ؛ بلكه فقط از جهت مقدار و كميت بيش‌تر است ؛ و سبب شدت را در آتش انبوه كيفيت آن ندانسته بلكه تدارك اجزاء بعيد آن را سبب شدت پنداشته‌اند . به اين ترتيب كه گفته‌اند :\r\nهرگاه در اجزاء نزديك آتش انبوه ، انفعالى رخ دهد ، اجزاء بعيد آتش آن انفعال و تدارك مىكنند و از پيشرفت انفعال جلوگيرى به عمل مىآيد . درحالىكه در آتش قليل اين تدارك انجام نمىشود و انفعال افزايش مىيابد و قهرا از شدت آتش كاسته\r\n\r\n\r\n","description":"","footnote":"\r\n( 19 ) . شفا ، بخش طبيعيات ، ص 117 .\r\n","page_name":" 74 ","page_number":77},
  {"content":"\r\n\r\nمىشود . « 20 » و اين از آن جهت است كه فاعل در طبيعيات را منفعل مىدانند و در اين مقام مثالى ذكر كرده‌اند :\r\nهرگاه شخصى در آب سرد انبوه فرورود ، از شخصى كه در آب سرد قليل فرو رود ، احساس سردى بيش‌ترى مىكند ، و اين نه از آن جهت است كه كيفيت در آب انبوه شديدتر است ، بلكه از جهت آن است كه هنگام فرورفتن در آب قليل ، اجزاء آب كه مجاور بدن است در اثر حرارت بدن انسان ، گرما را مىپذيرد و به علت قلّت اجزاء آب ، آن گرمى جبران نمىشود . در نتيجه شخص منغمر در آب احساس سردى كمتر مىنمايد . درحالىكه هنگام فرورفتن در آب انبوه ، اگرچه اجزاء آب كه مجاور بدن شخص است ، در اثر حرارت بدن گرما مىپذيرد ، ولى اجزاء انبوه آب آن حرارت را جبران مىكند و در نتيجه شخص منغمر در آب ، احساس سردى بيش‌ترى مىنمايد و به اين ترتيب شدت را در آب انبوه يا آتش عظيم از ناحيه كيفيت آن نمىدانند ، بلكه شدت را از ناحيه مقدار و كميت آن مىپندارند .\r\nدربارهء مثال مورد بحث اشكال ديگرى را مطرح كرده و چنين گفته‌اند : اگر بنا باشد اين قاعده صحيح باشد و همواره زيادتى در مقدار چيزى سبب اشتداد در كيفيت آن چيز باشد ، لازم مىآيد كه نسبت برودت آب دريا مثلا با آب قليل همان نسبت عظمت آب دريا با آب قليل باشد . درحالىكه چنين نيست ؛ يعنى هرگز نسبت برودت آب دريا با آب قليل ، برابر نسبت عظمت آن با آب كم نيست . بلكه فاصله بين آن دو نسبت ، بسيار است .\r\nابن سينا در كتاب شفا ، بخش طبيعيات با تفصيلى كه در اين مختصر مجال ذكر آن نيست ، به اين دو اشكال پاسخ داده و از مفاد قاعده دفاع كرده است . بنابراين هرگونه زيادتى در چيزى - كه عبارت است از تغيير در كميت - موجب اشتداد در كيفيت آن چيز مىگردد . بنابراين اگر قاعده را به صورت ديگرى مطرح ، و آن را با تعبير ديگرى ادا كنيم ، خيلى مناسب خواهد بود . يعنى به جاى جملهء « الازدياد فى\r\n\r\n\r\n","description":"","footnote":"\r\n( 20 ) . همان ، ص 116 .\r\n","page_name":" 75 ","page_number":78},
  {"content":"\r\n\r\nالعظم يوجب الاشتداد فى الكيف » بگوييم : « الازدياد فى الكميّه يوجب الاشتداد فى الكيفيه » .\r\nاين قاعده با مسئلهء ديگر كه عبارت است از تبديل كميت به كيفيت ، نبايد اشتباه گردد و آن مسئله يعنى تبديل كميّت به كيفيت ، بين ماترياليست‌ها مورد بحث قرار گرفته و بيش‌تر آنان آن را اثبات و تأييد كرده‌اند . به اين ترتيب كه گاهى تغيير تدريجى در كميت و ازدياد در مقدار شيئى ، به مرحله‌اى مىرسد كه يك تبديل اساسى و ناگهانى را ايجاب مىنمايد . مثلا آب در اثر مجاورت با حرارت ، گرمى را در درجات مختلف به تدريج مىپذيرد و اين پذيرش تدريجى تا درجه‌اى معيّن ادامه مىيابد . ولى هنگامى كه به آن درجه معيّن رسيد ، به‌طور ناگهانى كميّت به كيفيت تبديل مىشود و آب به بخار تبديل مىگردد . اين حالت در مورد برودت آب نيز صدق مىكند ؛ چون آب ، برودت را در درجات مختلف به تدريج مىپذيرد و اين پذيرش تدريجى تا درجه‌اى معيّن از برودت ادامه مىيابد . ولى هنگامى كه برودت آب به آن درجه معيّن رسيد ، يك تغيير ناگهانى در آب پيدا مىشود و آب به يخ مبدل مىگردد و اين همان تبديل كميت به كيفيت است .\r\n\r\nالبسيط لا يمكن أن يكون فاعلا و قابلا\r\nموجود بسيط هرگز نمىتواند هم فاعل باشد و هم قابل . شيخ الرئيس ابو على سينا براى اثبات برخى مسائل به اين قاعده استدلال كرده و آن را معتبر دانسته است . از جمله مواردى كه به اين قاعده استدلال نموده ، اين مسئله است كه هرگاه يكى از عناصر ، مبدأ حركت قرار گيرد ، مانند سنگ كه بر زمين فرود آيد يا آتش كه بر فراز رود ، چنين پنداشته مىشود كه اين موجود خودبه‌خود و بنفسه متحرك است . ولى اين پندار باطل است ؛ زيرا شىء واحد هرگز نمىتواند فاعل باشد هم قابل .\r\nيعنى موجود واحد نمىتواند هم اعطاى حركت كند و هم پذيراى حركت باشد .\r\nچنان‌كه مىگويد :\r\n\r\n","description":"","footnote":"","page_name":" 76 ","page_number":79},
  {"content":"\r\n\r\nكلّ عنصر فانّه من حيث هو عنصر إنما له القبول فقط و أمّا حصول الصورة فله من غيره و ما كان العناصر و القوابل مبدأ الحركة إلى ايثر موجود فى نفسه ظنّ أنّ متحرّك إليه بنفسه و ليس كذلك . فقد تبيّن لنا فى مواضع أخرى انّه لا يجوز أن يكون شىء واحد فاعلا و قابلا لشىء واحد من غير أن يتجزّء ذاته لكن العنصر إذا كان مبدأ حركته فيه بذاته كأنّه متحرّكا عن الطّبيعة . « 21 »\r\nامام فخر رازى اين قاعده را به همين صورت كه عنوان اين مبحث است ، مطرح كرده و امتناع آن را ميان حكما مشهور دانسته و در مقام استدلال براى اثبات اين قاعده دو برهان اقامه كرده است :\r\nبرهان نخست اينكه ، حيثيت قبول و حيثيت فعل دو اثر مستقل از يكديگرند ؛ در حالى كه از موجود واحد بسيط ، جز يك اثر صادر نمىگردد .\r\nبرهان دوم آنكه ، نسبت قابل به مقبول هميشه بالامكان است ، درحالىكه نسبت فاعل به فعل همواره بالوجوب است . بنابراين اگر شىء واحد نسبت به چيزى هم فاعل باشد و هم قابل ، لازم مىآيد كه نسبت آن شىء به آن چيز هم بالامكان باشد و هم بالوجوب . « 22 »\r\nمخفى نماند كه امام فخر رازى به هر دو برهان پاسخ مىدهد و آن‌ها را نمىپذيرد . ولى چون نقل آن پاسخ‌ها در اينجا به طول مىانجامد ، از آوردن آن‌ها صرف‌نظر مىشود .\r\nقاضى عضد الدّين ايجى نيز اين قاعده را ، به همان گونه كه امام فخر رازى مطرح كرده است ، مطرح كرده و چنين گفته است :\r\nقال الحكماء : البسيط لا يكون قابلا و فاعلا و الّا فهو مصدر للقبول و الفعل معا ، فقد صدر عن الواحد الحقيقى أثران ، و قد تبيّن بطلانه . و أيضا فنسبة الفاعل إلى المفعول بالوجوب و نسبة القابل إلى المقبول بالامكان فلا يجتمعان . « 23 »\r\n\r\n\r\n","description":"","footnote":"\r\n( 21 ) . شفابخش الهيات ، ص 537 .\r\n( 22 ) . المباحث المشرقيه ، ص 512 .\r\n( 23 ) . مواقف ( همراه شرح جرجانى ) ، ج 1 ، ص 519 - 520 .\r\n","page_name":" 77 ","page_number":80},
  {"content":"\r\n\r\nدر كيفيت طرح اين قاعده و اثبات آن ميان امام فخر رازى در كتاب مباحث المشرقيه و قاضى عضد الدّين ايجى در كتاب مواقف هيچ‌گونه تفاوت و اختلافى ديده نمىشود .\r\nاز جمله متفكرين بزرگ اسلامى كه اين قاعده را مطرح كرده و از آن بحث كرده است ، دبيران كاتبى قزوينى است . وى از شاگردان برجستهء خواجه نصير الدّين طوسى است ؛ ولى از لحاظ فكر و اسلوب و انديشه ، بيش‌تر تحت تأثير امام فخر رازى قرار گرفته است و برخى اوقات از سبك وى پيروى مىكند . اين مطلب در ايرادهايى كه بر فلاسفه وارد ساخته يا شبهه‌هايى كه در مورد واجب الوجود مطرح كرده ، بيش‌تر نمايان مىشود .\r\nديگر از متفكرين بزرگ كه اين قاعده را تأييد نموده ، علّامه حلى است كه در شرح كتاب حكمة عين القواعد دبيران كاتبى كه آن را ايضاح المقاصد ناميده است ، مىگويد :\r\nحكماى سابق را عقيده بر اين بود كه موجود بسيط نمىتواند هم فاعل باشد و هم قابل ؛ زيرا فاعل از آن جهت كه فاعل است با قابل از آن جهت كه قابل است ، مغايرت دارد . چون فاعل به اعتبار فاعل بودن همواره مفيد است درحالىكه قابل به اعتبار قابل بودن مستفيد است . « 24 »\r\nبه اين ترتيب اگر اعتبار مفيد بودن و اعتبار مستفيد بودن هر دو داخل در ذات شىء بسيط باشد ، تركيب آن لازم مىآيد . و اگر يكى از دو اعتبار داخل و ديگرى خارج باشد ، باز هم تركيب لازم مىآيد و تركيب با بساطت منافات دارد .\r\nاما اگر فرض كنيم كه اعتبار مفيد بودن و اعتبار مستفيد بودن هر دو خارج از ذات شىء بسيط باشد ، در اين صورت شىء بسيط مصدر آن دو اعتبار خواهد بود و مصدريت آن نسبت به يكى از دو اعتبار ، با مصدريت آن نسبت به اعتبار ديگر مغايرت دارد . در اينجا به‌طور مجدد اين سؤال تكرار مىشود كه آيا مصدريت شىء بسيط نسبت به دو اعتبار مفيد بودن و مستفيد بودن داخل در ذات آن شىء است يا خارج ؛ و يا يكى از دو اعتبار داخلى در ذات و ديگرى خارج از ذات است ؟\r\n\r\n\r\n","description":"","footnote":"\r\n( 24 ) . ايضا المقاصد ( شرح حكمه عين القواعد ) ، ص 115 .\r\n","page_name":" 78 ","page_number":81},
  {"content":"\r\n\r\nاگر گفته شود كه مصدريت آن نسبت به هر دو اعتبار داخل در ذات است ، تركيب لازم مىآيد . و اگر گفته شود مصدريت نسبت به يكى از دو اعتبار داخل در ذات و نسبت به ديگرى خارج از ذات است ، باز هم تركيب لازم مىآيد ؛ و تركيب با بساطت منافات و مغايرت دارد .\r\nاما اگر گفته شود كه مصدريت آن نسبت به دو اعتبار خارج از ذات است كه از ذات صادر شده است ، در اين صورت به‌طور مجدد سؤال مزبور تكرار مىشود و به‌طور تسلسل ادامه مىيابد . و چون ادامهء تسلسل تا به بىنهايت از نظر عقل محال است ، ناچار بايد به يكى از دو شق اول تسليم شد . در اينجا چون پذيرفتن شق اول و دوم مستلزم تركيب است ؛ و تركيب با بساطت منافات دارد ، ناچار بايد فاعل و قابل بودن شىء بسيط را كه مستلزم اين‌گونه محذورات است ، مردود شناخت .\r\nمختصرترين و درعين‌حال محكم‌ترين عبارت در اين باب از دبيران كاتبى است كه مىگويد :\r\nالشىء البسيط لا يكون فاعلا و قابلا لشىء واحد معا لانّ اعتبار كونه فاعلا غير اعتبار كونه قابلا ضرورة بالاعتبار الاوّل مفيد و باعتبار الثّانى مستفيد . فهذان الاعتباران أو أحدهما إن كان داخلا لزم التركيب و إن كانا خارجين كان مصدرا لهما ؛ فيلزم التّسلسل أو الانتهاء إلى ما يكون أحدهما داخلا لما مر . « 25 »\r\nملا محسن فيض كاشانى كه از شاگردان و پيروان مكتب صدر المتألهين است ، فصلى از كتاب اصول المعارف را به بحث از اين قاعده اختصاص داده و مىگويد :\r\nالشىء الواحد يمتنع أن يكون فاعلا و قابلا لامر واحد فعلا و قبولا تجدّديين ، للتقابل البيّن بين القوّة و الفعل من جهة و واحدة ، و لامتناع كون معطى الكمال قاصرا عنه ؛ و لانّ الشىء لو كان مبدأ لثبوت صفة أو معنى لنفسه لدامت تلك الصّفة أو ذلك المعنى له ما دام ذاته موجودة ، و متى كان كذلك لم يكن متغيّرا ، فمبدأ تغيّر الشّىء لا بدّ و أن يكون غيره لا محالة . و أمّا\r\n\r\n\r\n","description":"","footnote":"\r\n( 25 ) . ايضاح المقاصد من حكمه عين القواعد ، ص 15 .\r\n","page_name":" 79 ","page_number":82},
  {"content":"\r\n\r\nالاتّصاف اللّزومى فيجوز أن يكون المبدء و القابل فيه واحدا ، و ذلك كمبدئيّة الماهيات للوازمها و قبولها إيّاها . « 26 »\r\nآنچه از كتاب اصول المعارف فيض كاشانى نقل شد ، كليهء براهين اثبات قاعده را در بردارد و در پايان آن به نكته‌اى اشاره شده كه حائز اهميت فراوان است ؛ زيرا وى در پايان فصل به اشكال برخى از متكلمين در مورد اثبات قاعده پاسخ داده است .\r\nمنشأ پيدايش اشكال در مورد اثبات قاعده اين است كه در لوازم ماهيات ، هم جهت قابلى صدق مىكند و هم جهت فاعلى . درحالىكه به مقتضاى قاعده ، شىء واحد نمىتواند از جهت واحد هم فاعل باشد و هم قابل . پاسخ فيض به اين اشكال اين است كه اتصاف ماهيات به لوازم ذاتيه از دايرهء شمول اين قاعده بيرون است . زيرا ماهيت اربعه مثلا ، نسبت به زوجيت كه لازمهء ذاتى آن است ، هم فاعل است و هم قابل ، چنان‌كه مىگويد :\r\nو امّا الاتّصاف اللّزومى فيجوز أن يكون المبدأ و القابل فيه واحدا و ذلك كمبدئيّة الماهيات للوازمها و قبولها إيّاها .\r\nقاعدهء « البسيط لا يمكن أن يكون فاعلا و قابلا » از جمله قواعدى است كه براى اثبات برخى مسائل فلسفى به آن استناد شده كه از جملهء آن اضافه كردن قيد حيثيت در تعريف قوه است . هنگامى كه صدر المتألّهين قوه را به « مبدأ التغير من شىء فى شىء آخر من حيث هو آخر » تعريف مىكند ، اضافه مىكند كه قيد حيثيت ، يعنى جمله « من حيث هو آخر » از اين جهت در تعريف قوه لازم است كه با مفاد قاعدهء « الشىء الواحد لا يكون فاعلا و قابلا » معارض نگردد . زيرا اگر قيد حيثيت از تعريف قوه حذف شود ، با مفاد قاعدهء مذكور متناقض خواهد شد . چنان‌كه مىگويد :\r\nقد علمت أن القوة قد يقال لمبدأ التغيّر من شىء فى شىء آخر ، من حيث هو آخر ، و إنما وجب التقييد بهذه الحيثية ينّ الشىء الواحد لو فعل فى نفسه فعلا كالمعالج إذا عالج نفسه لكان\r\n\r\n\r\n","description":"","footnote":"\r\n( 26 ) . اصول المعارف ، ص 69 .\r\n","page_name":" 80 ","page_number":83},
  {"content":"\r\n\r\nيجب أن يكون فيه اختلاف جهة و تركيب و الّا لكان ذلك الواحد قابلا و فاعلا معا من جهة واحدة ؛ و ذلك ممتنع فى المركّب ايضا فضلا عن البسيط . « 27 »\r\n\r\nبين كلّ حركتين مختلفتين لا بدّ من سكون\r\nاين قاعده را ملا محسن فيض كاشانى ، كه از شاگردان برجسته صدر المتألّهين است ، در كتاب اصول المعارف به اين صورت مطرح كرده و آن را به اثبات رسانده است . ولى قاضى عضد الدّين ايجى ، كه از متكلمين بزرگ اسلامى است ، در كتاب مواقف در مورد اين قاعده به جاى كلمهء « مختلفتين » كلمهء « مستقيمتين » آورده و آن را به اين صورت مطرح نموده است كه : « انّ بين كلّ حركتين مستقيمتين كصاعدة و هابطة سكونا » .\r\nاگرچه دو قيد آخر ، يعنى « صاعدة و هابطة » ، مستلزم اختلاف در حركت مىشوند ، زيرا حركت صعودى و حركت نزولى دو حركت مختلف از يكديگرند . بنابراين ، عبارت كتاب مواقف در مورد اين قاعده با عبارت كتاب اصول المعارف فيض كاشانى از حيث معنى با يكديگر مغايرت ندارند و چون مقصود در هر دو كتاب آن است كه اختلاف دو حركت موجب سكون فيما بين مىشود ؛ عبارت فيض كاشانى براى بيان مقصود ، در عين ايجاز ، رساتر است .\r\nقاضى عضد الدّين ايجى مفاد اين قاعده را به معلم اول ، ارسطو ، و پيروانش نسبت داده و از ميان متكلمين معتزلى فقط جبايى را طرفدار آن مىداند . ولى ساير معتزله از متكلمين و افلاطون از حكما را مخالف اين قاعده معرفى نموده است .\r\nبه‌طور خلاصه ، استدلال طرفداران قاعده اين است كه هرگونه حركت مستقيم ناچار بايد به سكون منتهى گردد . زيرا به علت متناهى بودن ابعاد ، كه خود اين مسئله با براهين بسيار ثابت شده ، حركت مستقيم نمىتواند تا بىنهايت ادامه يابد و چون ادامهء آن تا بىنهايت ممتنع است يا در جايى قطع مىشود و يا به سمت مخالف منعطف شده ، تغيير جهت مىدهد و در هر دو صورت سكونى به وقوع مىپيوندد . « 28 »\r\n\r\n\r\n","description":"","footnote":"\r\n( 27 ) . الاسفار الاربعه ، ج 3 ، ص 5 .\r\n( 28 ) . مواقف ( همراه شرح جرجانى ) ، ج 2 ، ص 332 .\r\n","page_name":" 81 ","page_number":84},
  {"content":"\r\n\r\nحكما وصول حركت را به منتها « آنى » دانسته و زمانى بودن « آن » را ممتنع مىدانند و مىگويند : حد ، كه منتهاى مسافت است ، قابل تقسيم نيست و به همين دليل وصول به آن « آنى » است . زيرا اگر « آنى » نباشد و در زمان واقع شود ، قهرا بايد قابل تقسيم باشد . و چيزى كه قابل تقسيم به اجزاء است ، نمىتواند به تمام حد قرار گيرد . زيرا برخى از اجزاء آن به حد بودن بر ساير اجزاء اولويت ندارد . پس وصول حركت به منتهاى مسافت كه حدّ آن است ، در « آن » واقع مىشود نه در زمان . بازگشت و رجوع از منتهاى مسافت نيز در « آن » واقع مىشود نه در زمان و اين مطلب به روشنى معلوم است كه « آن وصول » غير از « آن رجوع » است . زيرا اگر « آن وصول » غير « آن رجوع » نباشد ، اجتماع دو « آن » يعنى « آن وصول » و « آن رجوع » لازم مىآيد و اين امر ممتنع است . در اين هنگام كه ثابت شد « آن وصول » غير از « آن رجوع » است ، بايد ميان دو « آن » زمانى فاصله شود ؛ اگر ميان دو « آن » فاصله زمانى وجود نداشته باشد ، تتالى آنات لازم مىآيد و اين امر محال است . زيرا تتالى آنات مستلزم ثبوت جزء لا يتجزا است كه با براهين بسيار ، بطلان آن نزد حكما ثابت شده است .\r\nاز آنچه گذشت ، معلوم مىشود كه فاصلهء زمانى ميان « آن وصول » و « آن رجوع » نمىتواند داراى حركت باشد . زيرا « آن وصول » حركت پايان يافته و « آن رجوع » آن بعد از فاصلهء زمانى قرار گرفته است و در اين هنگام سكون ميان دو حركت ثابت مىگردد و گفته مىشود : « انّ بين كلّ حركتين مختلفتين لا بدّ من سكون » .\r\nاكنون با نقل عبارت ملّا محسن فيض كاشانى در مقام استدلال بر اثبات اين قاعده ، كه در نهايت اختصار و استحكام بيان شده به بحث از اين قاعده پايان مىدهيم :\r\nاصل : لا بدّ بين كل حركتين مختلفتين من سكون ، و ذلك لانّ المبدء القريب لتحرّك الجسم من حدّ الى آخر فى المسافة و هو الميل أو ما يجرى مجراه - يجب أن يكون معه . فالموصل له الى ذلك الحدّ يجب وجوده عند وجوده الوصول ، و هو أنّ الوصول ، و لا امتناع فى ذلك ، اذ الميل و نحوه ليس كالحركة غير آنى او الوجود ، بالضرورة . ثم اذا رجع الجسم من ذلك الحد و انعطف ، فلذلك الرجوع او الانعطاف ميل آخر هو علّه قريبة له لانّ الميل الواحد لا يكون علّة للوصول الى حدّ معيّن و للمفارقة عنه رجوعا أو انعطافا و الميل حدوثه فى الان و ليس آن\r\n\r\n","description":"","footnote":"","page_name":" 82 ","page_number":85},
  {"content":"\r\n\r\nحدوث الميل الثانى هو الان الذى صار الميل موصلا بالفعل ، لامتناع أن يحصل فى الجسم الواحد فى الان الواحد ميلان الى جهتين مختلفتين ، فاذن حدوث الميل الثانى فى غير الان الذى صار فيه الميل الاوّل موصلا بالفعل ، و بينهما زمان يكون الجسم فيه ساكنا بالضرورة ، و هو المطلوب . « 29 »\r\n\r\nكلّ جسم بسيط فشكله الطّبيعى كروى\r\nهر جسمى كه بسيط باشد ، شكل طبيعى آن كروى خواهد بود . بنابراين ، اصل در اشكال ، كرويّت است .\r\nاين قاعده در طبيعيات و مسائل مربوط به جسم و جسمانيات منشأ آثار بسيارى قرار گرفته كه در كتب فلسفى به آنها اشاره شده است .\r\nنخستين بنيانگذار فلسفهء اسلامى ابو نصر فارابى در آثارش اين قاعده را مطرح كرده و از آن بحث نموده است . چنان‌كه مىگويد :\r\n. . . انّ الجسم إن كان بسيطا إقتضى حيّزا واحدا و شكلا غير مختلف فى أجزائه و ذلك هو المستدير . و إن كلّ واحد من الآسطقسّات ايربعة كرى الشّكل و إنّه ينتظم بسائط العالم فى أمكنة منتظمة و إنّ العالم مركّب من بسائطه كرة واحدة و ليس له شىء خارج فلا يكون فى مكان . . . « 30 »\r\nفارابى كه جسم بسيط را مقتضى شكل كروى مىداند ، براى هركدام از عناصر چهارگانه كه اسطقسّات ناميده مىشوند ، شكل كروى قائل است و عالم را نيز كه از بسائط اوّليه تشكيل شده به شكل كره تصوير مىنمايد .\r\nپس از فارابى ، ابو على سينا در آثارش از اين قاعده به تفصيل بحث كرده و براى اثبات آن برهان اقامه نموده است .\r\n\r\n\r\n","description":"","footnote":"\r\n( 29 ) . اصول المعارف ، ص 110 .\r\n( 30 ) . رسالهء دعاوى القلبيه ، ص 7 .\r\n","page_name":" 83 ","page_number":86},
  {"content":"\r\n\r\nبرهانى كه براى اثبات اين قاعده اقامه شده ، متكى به يك اصل است و آن عبارت است از اينكه از فاعل بسيط واحد ، جز يك فعل صادر نگردد و اين همان قاعدهء عقلى ثابت و معروف « الواحد لا يصدر عنه إلّا الواحد » است كه إن شاء اللّه در موقع مقتضى در حرف « واو » از آن بحث خواهيم نمود . اگرچه برخى از اكابر گفته‌اند قاعدهء شريفهء « الواحد لا يصدر عنه إلّا الواحد » فقط در مورد حق تبارك و تعالى و فعل او صادق است و اين از آن جهت است كه در واحد ، بسيط من جميع الجهات بودن را شرط صحت اين اصل دانسته‌اند ، و چون ديده‌اند كه بسيط من جميع الجهات فقط در واجب الوجود بالذّات متحقّق است ، جريان اصل را به واجب الوجود بالذّات و فعلش اختصاص داده‌اند . ولى چنان‌كه مشاهده مىنماييم ، جريان قاعدهء مذكور به واجب الوجود بالذّات و فعلش اختصاص ندارد و در ساير موارد ، از جمله قاعدهء « كلّ جسم بسيط فشكله الطّبيعى كروى » نيز از آن استفاده شده است .\r\n\r\nتقرير برهان\r\nتقرير برهان براى اثبات قاعده به اين ترتيب است كه گفته مىشود : طبيعت كه بسيط و واحد است ، جز يك فعل ندارد و فعل واحد كه از طبيعت واحد است ، در مادهء واحده متشابه خواهد بود . و هنگامى كه فعل واحد در مادهء واحده ، متشابه و به‌طور متساوى انجام گيرد ، شكل آن كروى خواهد بود . نتيجه اين مىشود كه شكل جسم بسيط هميشه كروى است . چنان‌كه ابن سينا مىگويد :\r\nشكل الطّبيعى للجسم البسيط كروى ، لانّ فعل الطّبيعية الواحدة فى مادّة واحدة متشابه ؛ إذ ليس تفعل إلّا فعلا واحدا فلا يمكن أن تفعل فى جزء زاوية و فى جزء خطّا مستقيما أو منحنيا . فينبغى إذا أن تتشابه جميع ايجزاء ، فيكون الشّكل حينئذ كرّيا . و أمّا المركّبات فتكون أشكالها الطّبيعية غير كرّية . « 31 »\r\nاين برهان را فارابى در آثار خويش آورده و چنان‌كه شيوهء مخصوص وى اقتضا مىكند ، در نهايت اختصار به آن اشاره كرده و از آن گذشته است . در عبارتى كه از رسالهء دعاوى\r\n\r\n\r\n","description":"","footnote":"\r\n( 31 ) . النجاه ، ص 221 .\r\n","page_name":" 84 ","page_number":87},
  {"content":"\r\n\r\nالقلبيه از وى نقل شد ، جملهء « إنّ الجسم إن كان بسيطا إقتضى حيّزا واحدا و شكلا غير مختلف فى أجزائه » وجود داشت كه اين جمله جز آنچه ابن سينا در كتاب نجات در اين باب آورده است ، چيز ديگرى نيست .\r\nابن سينا مفاد اين برهان را در طبيعيات كتاب شفا با عبارت ديگرى ذكر كرده و آن عبارت اين است :\r\nفهذه الاجسام كرات بعضها فى بعض و جملتها كرة واحدة و كيف لا و الميل الى المحيط متشابه و الهرب عنه إلى الوسط متشابة ، و الوسط المتشابة يوجب شكلا مستديرا . « 32 »\r\nپس از ابن سينا ، از جمله كسانى كه به تفصيل از اين قاعده بحث كرده ، امام فخر رازى است كه در كتاب مباحث المشرقيه پس از ذكر برهان معروف به ذكر يك سلسله اشكال‌هايى كه بر قاعده وارد كرده‌اند ، پرداخته و به آن‌ها پاسخ داده است .\r\nمجموع آن اشكال‌ها به شش اشكال بالغ مىشود كه از ذكر آن‌ها در اينجا براى رعايت اختصار صرف‌نظر مىشود .\r\n\r\nثمرهء اصل\r\nوى سپس مسأله‌اى را مطرح مىكند كه به طرز جالبى بر اين قاعده مترتّب است . آن مسئله عبارت است از اينكه پس از اثبات كرويت شكل ، در هر دو جسم بسيط ، هرگاه دو ظرف فرض كنيم كه يكى به مركز نزديك و ديگرى از مركز دور باشد ، آن ظرفى كه به مركز نزديك‌تر است ، براى در خود گرفتن آب يا هر مايع ديگر گنجايش بيشترى خواهد داشت . چنان‌كه ظرف ديگر هرچه از مركز دور تر باشد ، گنجايش كم‌ترى ، براى در خود داشتن مايعات خواهد داشت . مثلا اگر كوزه‌اى را در پايين كوه قرار دهيم و دايره‌اى را حول مركز زمين در ذهن تصوير نماييم كه خط آن دايره از طرفين كوزه بگذرد ؛ دوباره همين كوزه را در بالاى كوه قرار دهيم و دايره‌اى را از مركز زمين تصور كنيم كه خط آن دايره از طرفين اين كوزه هم بگذرد ؛ در اينجا هيچ‌گونه شبهه‌اى وجود ندارد كه دايرهء دوم به مراتب بزرگ‌تر از دايرهء اول خواهد بود و در نتيجه ، قوسى كه هنگام عبور از طرفين\r\n\r\n\r\n","description":"","footnote":"\r\n( 32 ) . شفا ، بخش طبيعيات ، ص 19 .\r\n","page_name":" 85 ","page_number":88},
  {"content":"\r\n\r\nكوزه ايجاد مىكند ، تحدّب كم‌ترى نسبت به قوس كوزه‌اى كه در پايين كوه قرار دارد ، خواهد داشت . در اين مطلب هم شكى نيست كه هرچه تحدب قوس كه از طرفين ظرف مىگذرد كم‌تر باشد ، گنجايش آن براى در خود داشتن مايعات كم‌تر خواهد بود ؛ و سرانجام ، نتيجه اين مىشود كه ظرفى كه در پايين كوه قرار دارد ، گنجايشش براى آب يا هر مايع ديگر بيش‌تر از ظرفى است كه در بالاى كوه قرار گرفته باشد . عين عبارت امام فخر رازى در اين باب چنين است :\r\nو تتفرّع على هذا الاصل مسئلة و هى إنّ الآناء مهما كان أقرب إلى المركز كان أكثر احتمالا للماء ممّا إذا كان بعيدا عن المركز ، مثلا الماء الّذى يمتلىء به الكوز فى أعلى الجبل أقل ممّا يمتلىء به عند كونه فى أسفل الجبل لانّا إذا وضعنا الكوز فى أسفل الجبل و توهّمنا دايرة مركز الارض تمرّ به طرفى الكوز ، ثم وضعنا الكوز فى أعلى الجبل و توهّمنا دايرة أخرى حول مركز الارض تمرّ به طرفى الكوز ، فلا شكّ أنّ هذه الدّايرة الثانية أعظم من الاولى ، فتكون القوس الّتى تصل بين طرفى الكوز منها أقلّ تحدّبا من القوس الّتى تصل بين طرفى الكوز من دائرة الاولى و متى كانت القوس أقلّ تحدبا كان الكوز أقلّ إحتمالا للماء ، فثبت أنّ إحتمال الكوز الماء عند كونه فى أسفل الجبل أكثر من إحتماله عند كونه فى أعلاه . . . « 33 »\r\nدر برخى از آثار ديگر امام فخر رازى نيز اين قاعده مطرح شده و مورد بحث قرار گرفته است . از جمله در يكى از آثارش كه به زبان شيرين فارسى نوشته است ، چنين مىگويد :\r\nهرچه بسيط باشد ، بايد كه شكل آن كره باشد . زيرا كه فعل يك قوت در يك ماده جز بر يك نهج نبود ، و هر شكل كه جز كره است ، متشابه نيست . پس لازم آيد كه شكل افلاك كره باشد . . . . « 34 »\r\nاز جملهء متكلمين بزرگ كه اين قاعده را مورد بحث قرار داده است ، دبيران كاتبى است كه زمان زندگيش با زمان زندگى امام فخر رازى چندان فاصله‌اى نداشته است . وى در\r\n\r\n\r\n","description":"","footnote":"\r\n( 33 ) . المباحث المشرقيه ، ج 2 ، ص 74 .\r\n( 34 ) . همان جا .\r\n","page_name":" 86 ","page_number":89},
  {"content":"\r\n\r\nمقام اقامهء برهان براى اثبات اين قاعدهء از دو قاعدهء ديگر استفاده كرده است كه عبارتند از :\r\n1 . الواحد لا يصدر عنه إلّا الواحد\r\n2 . امتناع ترجيح بلا مرجّح\r\nچنان‌كه مىگويد :\r\nالكرة جسم يحيط بها سطح واحد يكون الخطوط الخارجة من وسطه إلى محيطه متساوية ، و الكرة هى مقتضى طبع البسيط . لانّ الشكل الواحد إنّما هو الكرة ؛ إذ لا إختلاف فيه بخلاف المثلّث و غيره من ايشكال . و مقتضى الواحد واحد فلو اقتضت الطّبيعة الواحدة الشّكل المتخلف لكان تخصيص بعض الجوانب بكونه زاوية و البعض الاخر بكونه خطّا ، ترجيح من غير مرجّح و هو محال . « 35 »\r\nدر اين عبارت ، جملهء « و مقتضى الواحد واحد » اشاره به قاعدهء « الواحد لا يصدر عنه إلّا الواحد » است . قاعدهء استحالهء ترجيح بلا مرجّح را نيز در آخر سند قرار داده است .\r\nپيروان مكتب فلسفى صدر المتألّهين ، مانند حاج ملّا هادى سبزوارى و ملّا محسن فيض كاشانى ، نيز به پيروى از استاد خويش اين قاعده را مطرح كرده و از آن بحث نموده‌اند .\r\nملّا محسن فيض كاشانى در كتاب عين اليقين ( ص 278 ) و حاج ملّا هادى سبزوارى در باب صناعات خمس ، بخش منطقيات از كتاب معروف شرح منظومه ( ص 94 ) از اين قاعده صحبت به ميان آورده‌اند . سبزوارى در اين كتاب هنگامى كه توسط علل را در براهين لازم شمرده و آن را توصيه مىكند ، براى اخذ علت فاعلى در برهان مثالى ذكر مىكند كه قاعدهء مورد بحث ما ، مورد تأييد قرار مىگيرد و ضمنا كيفيت اقامهء برهان در اين باب نيز روشن مىشود . عبارت وى چنين است ؛\r\nفمثال أخذ الفاعل : لم صار الشّكل الطّبيعى للبسيط كرويّا ، فيقال لانّ الطّبع فى البسيط واحد و الفاعل الواحد فى القابل الواحد لا يفعل إلّا فعلا واحدا . « 36 »\r\n\r\n\r\n","description":"","footnote":"\r\n( 35 ) . الرساله الكماليه فى الحقايق الالهيه ، ص 88 .\r\n( 36 ) . شرح منظومهء ( اللثالى المنتظمه ) ، ص 95 .\r\n","page_name":" 87 ","page_number":90},
  {"content":"\r\n\r\n\r\nكلّ حادث مسبوق بالمادّة\r\nپيش از هر موجودى كه در صحنهء پهناور هستى و ميدان گستردهء زمان ، خودنمايى كند ، ماده‌اى وجود خواهد داشت كه آن ماده حامل امكان آن موجود است . اگر اين قضيه صادق باشد ، چنان‌كه براهين بسيار محكم ، مطابقت آن را با واقع تأييد مىكنند ، عكس نقيض آن نيز صادق است كه گفته شود اگر ماده‌اى كه حامل قوّهء شىء است ، پيش از آن شىء موجود نباشد ، هيچ شيئى در جهان پاى به منصهء ظهور نخواهد گذاشت و عالم هم‌چنان در كتم عدم يا مرحلهء كمون باقى خواهد ماند .\r\nيادآورى اين نكته لازم است كه مقصود از كلمهء حادث در اين قاعده ، حادث زمانى است نه فقط حادث ذاتى ، كه سبق امكان ذاتى ، آن را كفايت مىكند . بنابراين ، موضوع بحث در اين قاعده ، موجودات مادى و حوادث زمانى خواهند بود و مجردات محضه كه شئون ربوبى هستند از دايرهء اين مبحث خارج‌اند .\r\nاين قاعده نيز مانند ساير قواعد منشأ آثار بسيارى است و مسائل گوناگونى بر آن مترتب مىشود ؛ كه از جملهء آن يكى مسئلهء صحيح موجود به دو قسم « بالفعل » و « بالقوّه » است ؛ و ديگرى مسئلهء مهم و اساسى اتحادى بودن تركيب ماده و صورت است ، در مقابل قول به انضمامى بودن آن ، كه عده‌اى طرفدار آنند .\r\n\r\nتقرير برهان\r\nبرهانى كه معمولا براى اثبات اين قاعده اقامه مىنمايند ، به اين ترتيب است كه گفته مىشود : هر موجودى كه در اين جهان حادث مىشود ، هميشه جاى طرح اين سؤال باقى است كه آيا پيش از اينكه موجود شود فى نفسه ممكن است كه موجود شود يا اينكه محال است وجود پيدا كند .\r\nدر مورد شق دوم ، كه وجود پيدا كردن آن فى نفسه محال باشد ، بايد گفت هرگز نمىتواند موجود شود و هم‌چنان در كتم عدم باقى خواهد ماند .\r\nاما در مورد شق اول ، كه وجود پيدا كردن آن فى نفسه ممكن باشد ، باز هم جاى طرح اين سؤال باقى است كه آيا اين امكان وجود ، خود موجود است يا معدوم ؟\r\n\r\n","description":"","footnote":"","page_name":" 88 ","page_number":91},
  {"content":"\r\n\r\nشق دوم را كه امكان وجود حادث ، پيش از آن معدوم باشد ، نمىتوان پذيرفت . زيرا در آن صورت امكان وجود شدن از آن سلب مىگردد و هرگز حادث نخواهد شد . بنابراين ، صحت شق اول قطعى و متعيّن مىگردد كه امكان موجود شدن هر موجود حادث پيش از آن موجود است .\r\nدر اينجا باز هم اين سؤال مطرح مىشود كه آيا اين امكان موجود در خارج ، قائم به موضوع است يا قائم به موضوع نيست . شق دوم را كه قائم به موضوع نيست ، نمىتوان پذيرفت ؛ زيرا موجودى كه در خارج قائم به موضوع نباشد ، جوهرى است داراى وجود خاص كه هيچ‌گونه اضافه و نسبت در ذات آن نهفته نيست . در حالى كه امكان وجود حادث پيش از آن موجودى است كه در ذاتش حالت اضافه به موجود حادث نهفته است .\r\nبنابراين ، امكان وجود حادث از مقولهء جوهر نيست كه در موضوع نباشد . بلكه موجودى است در موضوع كه آن را قوهء وجود مىنامند . اكنون اين قوهء وجود كه حيثيت ذاتش اضافه و نسبت است ، به يك موضوع كه آن را « حامل قوّه » مىخوانند ، نيازمند است و آن موضوع حامل قوّه همان ماده يا هيولا است كه هر موجود حادث مسبوق به آن خواهد بود . در نتيجه ، به‌طور كلى صحيح است كه گفته شود ؛ « كلّ حادث مسبوق بالمادة » . اين برهان با اندكى اختلاف تعبير ، در كتب معروف بوعلى سينا و صدر المتألّهين تقرير شده است .\r\nنخستين فيلسوف اسلامى كه از اين قاعده به تفصيل بحث كرده و در اين باب داد سخن داده است ، شيخ الرئيس ابو على سينا است . « 37 »\r\nفلاسفهء بعد از وى در اين باب كم‌وبيش سخن ايشان را تكرار كرده‌اند . ابن سينا قاعده را به اين صورت مطرح كرده است :\r\nكلّ حادث زمانى فهو مسبوق بالمادّة لا محالة و نحن نقول أنه لا يمكن أن يحدث ما لم يتقدّمه وجود القابل و هو المادّة . و لنبرهن على هذا ، فنقول إنّ كلّ كائن فيحتاج أن يكون قبل كونه ممكن الوجود فى نفسه فإنّه إن كان ممتنع الوجود فى نفسه لم يكن البتّة و ليس\r\n\r\n\r\n","description":"","footnote":"\r\n( 37 ) . النجاه ، ص 356 .\r\n","page_name":" 89 ","page_number":92},
  {"content":"\r\n\r\nامكان وجوده هو أنّ الفاعل قادر عليه ، بل الفاعل لا يقدر عليه إذا لم يكن هو فى نفسه ممكنا .\r\nأ لا ترى أنا نقول إنّ المحال لا قدرة عليه و لكن القدرة هى على ما يمكن أن يكون فلو كان كون الشّىء هو نفسه القدرة عليه كان هذا القول كأنّا نقول إنّ القدرة إنّما تكون على ما عليه القدرة .\r\nو المحال ليس عليه قدرة ، لانّه ليس عليه قدرة . و ما كنّا نعرف أنّ هذا الشّىء مقدورا عليه أو غير مقدور عليه بنظرنا فى نفس الشىء ، بل بنظرنا فى حال قدرة القادر عليه هل له عليه قدرة أم لا ؟ فإن أشكل علينا أنّه مقدور عليه أو غير مقدور عليه لم يمكنّا أن نعرف ذلك البتّة ، لآنّا إن عرفنا ذلك من جهة ان الشّىء محال أو ممكن ؛ و كان معنى المحال هو أنّه غير مقدور عليه .\r\nو معنى الممكن أنّه مقدور عليه كنّا عرفنا المجهول بالمجهول ، فبيّن واضح أنّ معنى كون الشّىء ممكنا فى نفسه هو غير معنى كونه مقدورا عليه . و إن كانا بالذّات واحدا و كونه مقدورا عليه ، لازم لكونه ممكنا فى نفسه . و كونه ممكنا فى نفسه هو بإعتبار ذاته . و كونه مقدورا عليه بإعتبار إضافته إلى موجده . فإذا تقرّر هذا فإنّنا نقول إنّ كلّ حادث فإنّه قبل حدوثه إمّا أن يكون فى نفسه ممكنا أن يوجد أو محالا أن يوجد . و المحال أن يوجد ، لا يوجد ؛ و الممكن أن يوجد ، قد سبقه إمكان وجوده ، فلا يخلو إمكان وجوده ، من ان يكون معنى معدوما أو معنى موجودا . و محال أن يكون معنى معدوما و إلّا فلم يسبقه إمكان وجوده ، فهو إذا معنى موجود و كلّ معنى موجود فإمّا قائم لا فى موضوع أو قائم فى موضوع . و كلّ ما هو قائم لا فى موضوع ، فله وجود خاص لا يجب أن يكون به مضافا . و إمكان الوجود إنّما هو ما هو بالاضافة إلى ما هو إمكان وجود له . فليس إمكان الوجود جوهرا لا فى موضوع . فهو إذا معنى فى موضوع و عارض لموضوع . و نحن نسمّى إمكان الوجود قوّه الوجود و نسمّى حامل قوة الوجود الّذى فيه قوّة وجود الشّىء موضوعا و هيولى و مادّة و غير ذلك . فإذا كلّ حادث فقد تقدّمته المادّة . « 38 »\r\n\r\n\r\n","description":"","footnote":"\r\n( 38 ) . همان ، ص 358 .\r\n","page_name":" 90 ","page_number":93},
  {"content":"\r\n\r\nاين بود تفصيل برهانى كه ابن سينا براى اثبات قاعدهء مورد بحث اقامه نموده است . در موارد ديگر نيز به اين برهان اشاره مىكند ، چنان‌كه مىگويد :\r\nكلّ ما هو ممكن الوجود فهو دائما بإعتبار ذاته ممكن الوجود لكنّه ربما عرض أن يجب وجوده بغيره و ذلك إمّا أن يعرض له دائما و إمّا أن يكون وجوب وجوده عن غيره ليس دائما ، بل فى وقت دون وقت ؛ فهذا يجب ان يكون له مادة يتقدّم وجوده بالزّمان . . . « 39 »\r\nبهمنيار از شاگردان برجستهء ابن سينا است ، در موارد متعدد از كتاب التحصيل از اين قاعده بحث كرده ، ولى مطلب جديدى ، جز آنچه از ابن سينا نقل شد ، در اين كتاب مشاهده نمىشود . « 40 »\r\n\r\nصدر المتألّهين و قاعده\r\nاز جملهء فيلسوفانى كه پس از ابو على سينا به‌طور مبسوط از اين قاعده بحث كرده ، صدر المتألّهين شيرازى است .\r\nچنان‌كه قبلا اشاره شد ، وى نيز در طرح اين قاعده و اقامهء برهان جهت اثبات آن سخن جديدى را ارائه ننموده است . برهانى كه در كتاب اسفار اربعه براى اثبات اين قاعده اقامه شده جز همان برهان ابن سينا در كتاب نجات البته با اندكى اختلاف در طرز تعبير و حذف و اضافهء كلمات چيز ديگرى نيست .\r\nنكته‌اى كه قابل تذكّر است ، اين است كه صدر المتألّهين دو مطلب را در طى اين مبحث خاطرنشان مىنمايد . يكى از آن دو مطلب عبارت است از اينكه آيا موضوع امكان كه تقدمش بر موجود حادث ثابت مىگردد ، خود حادث است يا مبدّع ؟\r\nپاسخ قطعى به اين پرسش اين است كه موضوع امكان قطعا بايد مبدّع باشد نه حادث .\r\nزيرا اگر موضوع امكان ، خود حادث باشد ، به حكم كليت قاعدهء مورد بحث ، بايد مسبوق به مادهء ديگرى باشد . چون قاعده حكم مىكند كه « كلّ حادث مسبوق بالمادّة » و در اين\r\n\r\n\r\n","description":"","footnote":"\r\n( 39 ) . شفا ، بخش الهيات ، ص 305 .\r\n( 40 ) . التحصيل ، ص 444 و 654 .\r\n","page_name":" 91 ","page_number":94},
  {"content":"\r\n\r\nهنگام سؤال اول تكرار مىشود و تا بىنهايت ادامه پيدا مىكند كه اين امر خود مستلزم دور يا تسلسل خواهد بود ؛ چنان‌كه مىگويد :\r\nو أعلم أنّ موضوع الامكان يجب أن يكون مبدعا و إلّا يسبقه موضوع آخر و كذلك الى ما لا نهاية له ، لانه متى فرض لذلك يلزم أن يسبق للامكان إمكان . . . . « 41 »\r\nمطلب ديگرى كه ملا صدرا در اينجا مطرح كرده ، كوشش براى پاسخ از يك شبهه است . خلاصهء شبهه اين است كه اگر حقيقت امكان استعدادى كه ماده حامل آن است ، عبارت است از نسبت متكرّره ، كه همان مقولهء مضاف از اعراض نسبيه است ، چگونه ممكن است نسبت متكرّره كه همواره قائم به متضايفين است ، بين مادهء موجوده و صورتى كه هنوز به وقوع نپيوسته است ، تحقق پيدا نمايد ؟\r\nاما پاسخ از اين شبهه با همه اعضال و تعقيدى كه در كلمات ملّا صدرا در اينجا ديده مىشود ، اين است كه دوران نسبت متكرّره در عقل تحقق مىيابد ، چنان‌كه در تعريف مقولهء مضاف گفته‌اند :\r\nإن المضاف ماهيّة إذا عقلت ، عقلت بالقياس إلى ماهيّة أخرى . « 42 »\r\nاگرچه نفس اضافه كه داراى اين ماهيت است ، در خارج وجود خارجى موجود باشد ، بنابراين ، اگر يكى از طرفين اضافه به نحوى معدوم باشد ، چون دوران نسبت متكرّره در عقل انجام مىگيرد ، اشكالى نخواهد داشت .\r\nاستاد بزرگوار مرحوم علّامه طباطبايى در تعليقه‌اى كه بر كتاب اسفار نوشته است ، پاسخ صدر المتألّهين را در مقام حلّ اين شبهه نمىپسندد و چنين مىگويد :\r\nو الحقّ إنّ الاشكال غير ناش من تكرّر النّسبة الاضافيّة بين الموجود و المعدوم حتى يندفع بأنّه فى مرحلة ماهيّة المضاف ، بل من حيث أنّ هذه النّسبة موجودة خارجا القائمة بالمادّة نوع قيام لها رابط قائم به طرفين ، و لا معنى لتحقّق الوجود الرّابط بين موجود و معدوم ، و لذا كان من الواجب إجتماع طرفى الوجود الرّابط فى الظّرف الّذى تحقّق هو فيه من ذهن أو خارج أو حقيقة أو اعتبار ، كما تقدّمت الاشارة إليه فى بحث الوجود الرّابط فى أوائل الكتاب ، فلا معنى\r\n\r\n\r\n","description":"","footnote":"\r\n( 41 ) . الاسفار الاربعه ، ج 3 ، ص 52 .\r\n( 42 ) . همان ، ص 53 ، حاشيهء ط ره .\r\n","page_name":" 92 ","page_number":95},
  {"content":"\r\n\r\nلوجود هذه النّسبة المسمّاة بالآمكان و القوّة بين المادّة الموجودة و المصوّرة المعدومة حتى إذا وجدت الصّورة إنعدمت النّسبة .\r\nو الاولى أن يقال فى تقرير البرهان إنّ كلّ حادث زمانى يتبدّل إليه أمر آخر سواء كان من الصّور أو الاعراض كالنّار الّتى يتبدّل إليها الهواء ، و الهواء الّذى يتبدّل إليه الماء و الكيفيّات ، و المقادير الّتى توجد فى اجسام بعد ما لم تكن ، فله إمكان فى المحلّ الّذى يتبدّل إليه ، و هو أمر وجودى قائم بالمحل يربطه بالحادث المترقّب و إذ كان بذاته رابطا للاوّل بالثّانى و ليس هو نفس الاوّل بل أمرا قائما به يربطه بالثّانى ، فهو وجود رابط .\r\nو إذ كان الثّانى غير موجود مع الاوّل و قيام الرّابط بهما معا يقضى بوجودهما معا فى ظرف تحقّق الرّابط ، فللثّانى وجود مع الاوّل لا يترتّب عليه جميع آثار الثّانى و هو قبل وجود الثّانى الّذى يترتّب عليه جميع آثاره بالفعل ، و هذا هو السّر فى إجتماع هذا الّذى نسمّيه بالامكان مع الاوّل الّذى هو فعليّة مباينه بل إتحاده معه وجودا لا يترتّب عليه الاثار ، لانّ التّدافع بين المتباينين إنما هو فى مرتبتها و هو السرّ أيضا فى زوال الآمكان و القوّة مع تحقّق الفعليّة فإنما هو من باب إندماج مرتبة مع عدم ترتّب الاثار فى مرتبة ترتّبها لا من باب إنتفاء شىء من أصله عند ثبوت آخر ، و بذلك يظهر أنّ الحامل لهذا الامكان ليس هو الصورة الاولى ، بل جوهر آخر معه متّحد به يحمل الآمكان و يتّحد مع الصّورة الثّانية لمكان التبدّل القاضى بوجود أمر مشترك بين المتبدّل و المتبدّل إليه . و إذ كانت الصّورة الاولى حاله فى سبق الآمكان حال الصّورة الثانية فى سبق إمكانها عليها ، فهذا الجوهر المتّحد مع الثّانية الحامل لامكانها هو بعينه حامل لامكان هو بعينه حامل لامكان الاولى قبلها و متّحد بها كذلك ، و هكذا الحال بالنّسبة إلى الصّورة الّتى قبلهما فهناك جوهر واحد مستمرّ يتعاقب عليها الامكانات و الصّور و هو متحد مع كلّ صورة عند فعليّتها و مع امكانها قبل فعليّتها عند فعلية الصورة السابقة و هو الذى نسميه بالمادة . فهناك مادّة مستمرّ الوجود يتعاقب الصّور عليها تحمل فى نفسها إمكان جميع الصّور و تحمل قبل كلّ صورة إمكانها الخاصّ بها و يتبدّل الآمكان إلى الفعليّة بفعليّة الصّورة و تعاقب الصّور على نحو الاتصال لا بحسب الفرض العقلى ، و لو كان هناك إنقطاع خارجى لبطلت المادّة ببطلان الصّورة الاولى و بطل بذلك معنى التبدّل و النّسب الموجودة بين السّابق و اللّاحق .\r\n\r\n","description":"","footnote":"","page_name":" 93 ","page_number":96},
  {"content":"\r\n\r\nو بذلك ينطبق حدّ الحركة على حال الصّور فى تعاقبها على المادّة و يعود حقيقة كلّ صورة إلى قطعة من إمتداد هذه الحركة و هذه هى الحركة الجوهريّة الّتى تتحرّك بها المادّة فى صورها ، فافهم ذلك . و يظهر به أنّ وجود الشّىء بالقوّة مرتبة من وجوده لا يترتّب عليه جميع آثاره الّتى تترتّب على وجوده بالفعل و أنّ القوّة وجود له حقيقة كالفعل ، و بذلك يستقيم أنقسام الموجود مطلقا إلى ما بالقوّة و ما بالفعل من غير أن يعود الى تقسيم الموجوديّة العامّة الامكان الآستعدادى و مطلق الفعلية الّتى غيره . و يظهر به أيضا أنّ مقارنة المادّة و الصّورة إتّحادية لا إنضمامية و أنّ نسبة المادة إلى الاستعداد الّذى هو بوجه إمكان إستعدادى نسبة الجسم الطّبيعى إلى الجسم التّعليمى فإمكان صورة كذا تعيّن للمادّة المبهمة أنّ الجسم التّعليمى تعيّن الجسم الطّبيعى المبهم . و لهذا البيان نتائج و فروع كثيرة أخرى سنتعرّض لبعضها إن شاء اللّه فيما يناسبه من المورد . « 43 »\r\nچنان‌كه از عبارات عميق و پرمغز مرحوم استاد علّامه طباطبايى برمىآيد ، منشأ اشكالى كه صدر المتألّهين مطرح كرده و به آن پاسخ داده است ، تكرّر نسبت اضافى بين موجود و معدوم نيست تا در مقام دفع آن گفته شود اين تكرار نسبت كه ماهيت اضافه را تشكيل مىدهد در عقل است نه در خارج . بنابراين ، اگر يكى از طرفين اضافه در خارج موجود نباشد ، اشكالى پيش نمىآيد ، چنان‌كه ملّا صدرا اين‌گونه در مقام حل اشكال برآمده است ، بلكه منشأ اساسى اشكال اين است كه اگر در ماده ، كه حامل استعداد موجود آينده است ، نسبتى موجود است اين نسبت در خارج موجود است و چون نحوهء وجود آن نحوهء وجود رابط است ، قهرا قائم به وجود طرفين است . در اين هنگام چون يكى از طرفين نسبت ، كه همان صورت آينده است ، موجود نيست ، اين مشكل مطرح مىشود كه نسبت ، بدون موجود بودن طرفين آن چگونه تحقق مىپذيرد ؟\r\nبراى پاسخ به اين اشكال ، مرحوم علّامه طباطبايى طريق ديگرى پيموده است . وى امكان مورد بحث را امرى موجود در خارج مىداند كه قائم به محل است و آن را با موجود\r\n\r\n\r\n","description":"","footnote":"\r\n( 43 ) . همان ، ص 55 ، حاشيه ط ره .\r\n","page_name":" 94 ","page_number":97},
  {"content":"\r\n\r\nحادث در آينده مرتبط مىسازد و آنچه دو موجود را با يكديگر مرتبط مىسازد ، چيزى جز وجود رابط نيست .\r\nاكنون با توجه به تحقق وجود رابط در خارج كه قهرا مقتضى طرفين است ، و با توجه به اينكه موجود حادث كه طرف دوم قضيه است ، هنوز به وقوع نپيوسته است ؛ نتيجه چنين مىشود كه طرف دوم قضيه ، يعنى موجود حادث با موجود اول كه محل است ، موجود است ؛ ولى همهء آثار وجود خارجى بر آن مترتب نيست . اين امر در حقيقت ، نوعى اندماج است كه مرتبه‌اى از موجود با وصف عدم ترتب آثار ، در مرتبه‌اى ديگر با وصف ترتب آثار مندمج باشد .\r\nاشكالى كه بر سخن مرحوم استاد علّامه وارد است ، اين است كه گفته مىشود چگونه ممكن است موجودى در خارج تحقق يابد ، ولى آثار خارجى بر آن مترتب نباشد ؟ براى اين پرسش پاسخى وجود ندارد . زيرا موجود بودن در خارج ، معنايى جز منشأ آثار بودن ندارد ، به طورى كه تفكيك آثار خارجى از موجود خارجى همان چيزى است كه براى نشان دادن وجود ذهنى به كار مىرود . بنابراين تصور معنى اندماج و اينكه مرتبه‌اى از موجود خارجى بدون ترتب آثار در مرتبه‌اى ديگر با ترتب آثار موجود است ، بسيار مشكل به نظر مىرسد .\r\nحاج ملّا هادى سبزوارى نيز ، كه پيرو مكتب صدر المتألّهين است ، امكان استعدادى را مورد بحث قرار داده و تفاوت‌هاى آن را با امكان ذاتى برشمرده است و چنان‌كه برحسب اصطلاح ، ميان استعداد و امكان استعدادى تفاوت قائل شده است ، به اين ترتيب كه او بين شىء مستعد و شىء مستعدّ له رابطه‌اى را موجود مىداند كه اگر آن را به شىء مستعد نسبت دهند ، استعداد ناميده مىشود و اگر به شىء مستعد له نسبت دهند ، آن را امكان استعدادى مىخوانند ، چنان‌كه مىگويد :\r\n قد يوصف الإمكان باستعدادى * و هم بعرفهم سوى استعدادى \r\n\r\nمتكلمين و قاعده\r\nبيش‌تر متكلمين از اين قاعده بحث كرده و آن را مورد اشكال قرار داده‌اند ، ولى بر خلاف حكما مفاد آن را نپذيرفته‌اند .\r\n\r\n","description":"","footnote":"","page_name":" 95 ","page_number":98},
  {"content":"\r\n\r\nامام فخر رازى پس از اينكه برهان معروف حكما را براى اثبات اين قاعده به‌طور مشرح تقرير مىكند ، آن را مورد اشكال‌هاى فراوان قرار داده و مىگويد :\r\nفيه اشكالات استقصيناها فى باب الامكان .\r\nعلّامه حلى نيز ، در مقام توضيح كلام دبيران كاتبى ، سخن طرفداران قاعده را همراه با برهانى كه براى اثبات آن اقامه كرده‌اند نقل مىكند . سپس آن را بىاساس و باطل مىخواند . زيرا امكان را در خارج موجود نمىداند تا اينكه نيازمند محل باشد ؛ چنان‌كه مىگويد :\r\nو هذا الكلام عندنا باطل ، لانّ الامكان قد بيّنا أنّه ليس ثابتا فى الاعيان فلا يفتقر إلى محلّ . . . « 44 »\r\nديگر از متكلمين بزرگ كه به تفصيل از قاعدهء « كلّ حادث مسبوق بالمادة » بحث كرده ملّا عبد الرّزاق لاهيجانى است . وى نيز مانند ساير متكلمين و به پيروى از خواجه نصير الدّين طوسى ، اقوال حكما را همراه با براهين آنها در مورد اثبات قاعده به‌طور مبسوط نقل مىكند و مورد اعتراق ؟ ؟ قرار مىدهد . سپس به شرح و توضيح سخن خواجه نصير الدين طوسى در مورد انكار قاعده مىپردازد و مىگويد :\r\nلا يفتقر حادث إلى المدّة و المادّة و إلا لزم التّسلسل لكونهما حادثين أيضا لما يأتى ، من حدوث الاجسام ، فإنّ المدّة و المادّة لا يمكن تحقّقها بدون الجسم .\r\nأمّا المدّة فلكونها مقدارا للحركة المحتاجة إلى الجسم ، و أمّا المادّة فلآمتناع خلوّها عمّا يجعلها جسما ، أعنى الصّورة . فلو احتاج كلّ حادث إلى المادّة و المدّة ، لزم التّسلسل . و التّحقيق أنّ الحادث ان كان مسبوقا بعدم و همى متقدّر ، صالح لفرض وقوع الحادث فى أىّ جزء من الاجزاء الوهميّة لهذا العدم ، فلا محالة يحتاج إلى المادّة و المدّة لاحتياجه إلى ايسباب المعدّة مؤديّة إلى تخصيص وقت الحدوث ؛ و إن كان مسبوقا بعدم مطلق غير متقدّر ، فلا يحتاج إليهما لعدم الحاجة فى تخصيص وقت الحدوث إلى تلك الاسباب المتوقّفه على الزّمان لتعيّنه بأن لا وقت قبله و عدم التّخلف التّقديرى القابل لان يقال إنّ الحادث فى ذلك العدم ممكن أو ممتنع . « 45 »\r\n\r\n\r\n","description":"","footnote":"\r\n( 44 ) . ايضاح المقاصد فى شرح حكمه العين ، ص 85 .\r\n( 45 ) . شوراق الالهام ، ص 144 .\r\n","page_name":" 96 ","page_number":99},
  {"content":"\r\n\r\nچنان‌كه از اين عبارت معلوم مىشود ، ملّا عبد الرزاق لاهيجانى در مقام انكار قاعده ، قائل به تفصيل شده است ، به اين ترتيب كه اگر موجود حادث مسبوق به عدم وهمى باشد ، مسبوق بودن هر موجود حادث را به ماده مىپذيرد . ولى اگر مسبوق به عدم مطلق باشد ، مسبوق بودن آن را به ماده و مدت انكار مىكند .\r\nاز آنچه تاكنون گذشت ، معلوم مىشود كه اگر كسى براهين حكما را ، آن‌چنان كه شايسته است ، بررسى كند ، صحت اين قاعده براى وى روشن مىگردد . بنابراين كسانى كه در مقام انكار اين قاعده برآمده‌اند ، يا مفاد سخن حكما را نيافته‌اند و يا ترسيده‌اند كه با پذيرفتن مفاد اين قاعده به عقايد دينى آنان در باب حدوث جهان و قدم واجب الوجود لطمه‌اى وارد شود . به اين جهت است كه مشاهده مىكنيم اكثر مخالفين اين قاعده را متكلمين تشكيل مىدهند و از ميان حكما در باب اين قاعده مخالفى نمىيابيم . اين مطلب مىرساند كه سرّ مخالفت بيش‌تر متكلمين با نپذيرفتن مفاد اين قاعدهء چيزى جز انگيزهء دينى و اعتقادى نبوده است .\r\nبا توجه به اين سخن است كه مىبينيم امام فخر رازى ، با همهء ذكاوت و هوشيارى كه در بسيارى مسائل از خود نشان مىدهد ، از جملهء سرسخت‌ترين مخالفين اين قاعده است .\r\nدرحالىكه دو تن از معاصران وى ، كه يكى حكيم عارف و ديگرى متكلم آزاده‌اى است ، از جملهء طرفداران اين قاعده‌اند .\r\nحكيم عارف ، شهاب الدين سهروردى است كه در آثار متعدد خود از قبيل كتاب تلويحات ( ص 48 ) و كتاب المشارع و المطارحات ( ص 325 ) و كتاب محاكمات ( ص 343 ) از اين قاعده بحث كرده و آن را به اثبات رسانده است . متكلم آزاده دبيران كاتبى است كه در متن عين القواعد در اين‌باره چنين مىگويد :\r\nو لا بدّ لتلك الحوادث من محل لتخصيص الاستعداد بوقت دون وقت و بحادث دون حادث و ذلك المحلّ هو المادة ، فكلّ حادث فله مادّة و حركة سابقتان عليه . « 46 »\r\n\r\n\r\n","description":"","footnote":"\r\n( 46 ) . ايضا المقاصد فى شرح حكمه عين القواعد ، ص 84 .\r\n","page_name":" 97 ","page_number":100},
  {"content":"\r\n\r\n\r\nكلّ حركة لا بدّ لها من محرك\r\nاين قاعده ، كه نيازمند بودن هر موجود متحرك را به يك محرك اثبات مىكند ، از جملهء مطالبى است كه بدون هيچ‌گونه ترديد بايد آن را به ارسطو ، فيلسوف بزرگ يونان ، منسوب نمود .\r\nيعقوب بن اسحاق كندى ، نخستين فيلسوف اسلامى و مترجم آثار ارسطو ، در آثار خود اين قاعده را مطرح كرده و آن را از ارسطو دانسته است . « 47 »\r\nدر بسيارى از كتب فلسفى ديگر نيز اثبات محرك اول را به ارسطو نسبت داده‌اند .\r\nتوجه مخصوص ارسطو به مباحث حركت و اثبات محرك اول را بايد معلول محيط فكرى و فلسفى پيش از وى بدانيم .\r\nدر حقيقت مىتوان ادعا نمود كه توجه مخصوص به مسائل حركت در فلسفهء ارسطو ، يك سن‌تز است از دو مرحلهء تز و آنتىتز كه پيش از آن وجود داشته است . دو مكتب فلسفى پيش از ارسطو ، كه در فلسفهء وى مؤثر واقع شدند ، عبارتند از :\r\n1 . مكتب هراكليتوس\r\n2 . مكتب برمانيدس\r\nمكتب هراكليتوس عالم را به رودى تشبيه مىكند كه هموار روان است و يك دم مانند دم ديگر نيست و ثبات و بقا را منكر است و مىگويد : هرچه را بنگرى به يك اعتبار هست و به يك اعتبار نيست . به هيچ‌چيز نمىتوان گفت « مىباشد » بلكه بايد گفت « مىشود » .\r\nشدن ، نتيجهء كشمكش اضداد است و به اين سبب جنگ در عالم ، ضرورى است و همواره كشمكش ، اجزاء عالم را باهم سازش و توافق مىدهد و اضداد براى يكديگر لازمند . ولى بايد همواره در حال اعتدال و تناسب بمانند و همين‌كه يكى از حد اعتدال خارج شد ، عدل عالم او را به مقام خود برمىگرداند . زندگى يكى ، مرگ ديگرى است و عدم اين مايهء وجود\r\n\r\n\r\n","description":"","footnote":"\r\n( 47 ) . الكندى الى المعتصم باللّه فى الفلسفه الاولى ، ص 65 .\r\n","page_name":" 98 ","page_number":101},
  {"content":"\r\n\r\nآن است و نيك و بد ، مرگ و زندگى و هستى و نيستى در واقع يكى است و خواص اشياء و اختلاف آنها اعتبارى است . « 48 »\r\nهراكليتوس چون بىقرارى و بىثباتى را اصل هر چيز دانسته و فلسفه‌اش بر اين پايه بوده و در ناپايدارى امور اصرار مىورزيده ، قهرا از مردم كناره‌جويى داشته و دنيا را به چيزى نمىگرفته و در نتيجه ، وى را از حكماى گريان خوانده‌اند . اما مكتب فلسفى برمانيدس ، كه از معتبرترين حكماى باستان است ، بر خلاف فلسفهء هراكليتوس است . وى به وجود معتقد است و تغيير و تبديل و حركت را به كلّى خطا و غير واقع مىپندارد و معتقد به سكون و دوام و ثبات است . مىگويد : وجود نه آغاز دارد و نه انجام ، چه اگر آغاز مىداشت ناچار بايد فرض كنيم يا از وجود برآمده يا از عدم ، اگر از وجود برآمده پس زادهء خود است و حادث نيست ؛ اگر بگوييد از عدم ناشى شده ، عقل از قبول آن امتناع دارد ؛ و هم‌چنين انجام يعنى مرگ و فنا و تغيير و تبديل ندارد . زيرا انتقال از وجود يا به وجود است يا به عدم . اگر به وجود است ، پس تغيير نكرده و نابود هم نشده است . انتقال به عدم را هم عقل از قبولش امتناع دارد . و نيز براى وجود ، حركت قائل نيست . زيرا حركت ناچار در مكان بايد واقع شود و مكان يا وجود است يا عدم . اگر وجود است ، پس حركت وجود در او ، حركت در خود است ، يعنى سكون است . و اگر عدم است ، پس حركت ممكن نيست .\r\nچه حركت در مكان بايد بشود . پس وجود ، ازلى و ابدى و ساكن و پايدار و قائم به خود است . « 49 »\r\nفلسفهء برمانيدس را در قول به سكون و اينكه حركت حقيقت ندارد ، شاگردان وى مانند زينون ، فيلسوف اليايى ، به حد كمال رسانيد و براى اثبات مدعاى برمانيدس براهينى اقامه كرد ؛ از جمله براى اثبات اينكه حركت حقيقت ندارد و خلاف عقل است ، مىگويد :\r\nاگر حركت واقعيت داشته باشد ، انتقال از يك نقطه است به نقطهء ديگر . پس هرگاه ميان آن دو نقطه ، خطى فرض كنيم ، البته مىتوان آن را نيمه كرد و آن نيمه را مىتوان نصف كرد و هم‌چنين در اين تنصيف هر قدر پيش برويم باز آن قسمتى كه باقى مىماند مى\r\n\r\n\r\n","description":"","footnote":"\r\n( 48 ) . محمد على فروغى ، سير حكمت در اروپا ، ص 6 .\r\n( 49 ) . همان ، ص 14 .\r\n","page_name":" 99 ","page_number":102},
  {"content":"\r\n\r\nتوان نصف كرد و نهايت ندارد . پس آن خط اجزاء بىشمار دارد و جسم متحرك از همه آن اجزاء بايد گذر كند ، و گذر كردن از اجزاى بىشمار مدت نامتناهى لازم دارد . « 50 » بنابراين آن جسم هيچ‌گاه به نقطهء مقصود نمىرسد . پس عقلا ثابت شد كه حركت باطل است .\r\nاين استدلال را به اين ترتيب نيز بيان كرده است كه آخيلس « 51 » كه چابك‌ترين مردم است ، هرگاه در دنبال سنگ‌پشت ، كه يكى از كندروترين جانوران است برود ، به قاعدهء عقلى هرگز نبايد به او برسد . زيرا در مدتى كه اخيلس مقدارى راه طى كرده سنگ‌پشت نيز مسافتى پيموده است و اخيلس بايد آن مسافت را هم طى كند . و نيز مىگويد : هرگاه تيرى از كمان پرتاب كنيم ، برحسب ظاهر روان مىشود ؛ اما در واقع ساكن است . زيرا در هر « آن » كه آن را به نظر گيريم ، قسمتى از فضا يا مكان را شاغل است و شاغل بودن مكان جز سكون چيزى نيست و در آن نمىتوان تير را غير شاغل مكان فرض كرد . پس هيچ‌گاه نمىتوان آن را در حركت دانست .\r\nبا توجه به آنچه گذشت ، معلوم مىشود كه پيش از ارسطو دربارهء حركت دو مكتب كاملا متضاد وجود داشته است كه يكى حركت را اصل و اساس جهان مىدانسته و ديگرى حركت را مرهوم و امرى باطل مىپنداشته است . در اين صورت اين پرسش مطرح مىشود كه كدام‌يك از اين دو مكتب حقيقت و مطابق با واقع است ؟ اين پرسش ، هر متفكر كنجكاو از جمله ارسطو را به كوشش و بررسى وامىدارد كه آيا حركت چيست و اقسام آن كدام است ؟\r\nدر اينجا ارسطو انواع حركت را مورد بررسى قرار مىدهد و مهم‌ترين نوع حركت را در كون و فساد مىبيند . زيرا هنگامى كه موجودى از بين مىرود و موجود ديگر به جاى آن پيدا مىشود ، اين سؤال مطرح مىشود كه آيا موجود اول كه قبلا آن را مىديديم ، به كجا رفت و موجود دوم كه آن را نديده بوديم ، از كجا آمد ؟ سپس ارسطو در مقام حل اين مشكل و پاسخ به اين سؤال برآمده و مىگويد : موجود حادث ، قبلا بالقوه موجود بوده و موجود بالقوه همان مادهء اولى است كه پس از پذيرفتن صورت فعليه و متحد شدن با آن\r\n\r\n\r\n","description":"","footnote":"\r\n( 50 ) . همان ، ص 15 .\r\n( 51 ) .  Achilles  در افسانه‌هاى يونانى به سرعت و شجاعت معروف است .\r\n","page_name":" 100 ","page_number":103},
  {"content":"\r\n\r\nموجود بالفعل گرديده است ؛ مانند بذر كه گياه بالقوه است . ولى پس از اينكه صورت گياهى را به خود بپذيرد و با آن متحد شود ، گياه بالفعل خواهد شد . و در اينجا قاعدهء مورد بحث مطرح مىشود كه انتقال شىء از مقام قوه به مقام فعل ، حركت است و هرگونه حركت نيازمند به محرك است ( كلّ حركة لا بدّ لها من محرّك ) و علت غايى همان محرّك است كه باعث انتقال شىء از مقام قوه به فعل مىشود .\r\nدكتر فؤاد اهوانى در مقام تشريح نظريهء ارسطو در اين باب مىگويد :\r\nو انتقال الشىء من القوّة إلى الفعل حركة و كلّ حركة لا بد لها من محرّك و العلّة الغائية هى هذا المحرّك ليست الحركة الشّىء بالقوّة و لا الشّىء بالفعل بل هى حالة الشّىء بين القوة و الفعل . لان الشّىء بالقوّة لم يتحرّك و الشّىء بالفعل إنتهت حركته ، فالبذرة نبات بالقوة و ما دامت بذرة لم تتحرّك ، فإذا إنفلقت و أصبحت نباتا بالفعل فقد إنتهت الحركة فموضع الحركة فى المرحلة بين ما هو بالقوّة و ما هو بالفعل . « 52 »\r\nپس از يعقوب بن اسحاق كندى ، ابو نصر فارابى در آثارش به اين قاعده اشاره كرده و به آن استدلال نموده است . وى محرك را در باب اين قاعده ، علت غايى مىداند . چنان‌كه در مورد حركت افلاك ، علاوه بر اينكه براى هر فلك معشوقى خاص قائل است ، همه افلاك را در داشتن يك معشوق كه مشوق و باعث حركت همهء آنهاست ، مشترك مىداند و مىگويد :\r\n. . . و انّه و إن كان لكلّ واحد منها معشوق خاصّ مخالف لمعشوق اى خر فإنها تشترك فى معشوق واحد هو المعشوق الاوّل و انّه يجب أن تكون القوّة المحرّكة لكلّ واحد منها قوّه غير متناهيه . . . . « 53 »\r\nابو على سينا نيز از جملهء فيلسوفانى است كه از طريق قاعدهء « كلّ حركة لا بدّ لها من محرّك » به اثبات محرك اول پرداخته و در كيفيت محرك بودن آن بحث كرده و نتيجه گرفته است كه محرك بودن محرك اول به خاطر اين است كه غايت و غرض از حركت است . وى مفصلى از كتاب خود را به بحث از اين مطلب اختصاص داده و مىگويد :\r\n\r\n\r\n","description":"","footnote":"\r\n( 52 ) . الكندى الى المعتصم باللّه فى الفلسفه الاولى . ص 65 .\r\n( 53 ) . رسالهء الدعاوى القلبيه ، ص 8 .\r\n","page_name":" 101 ","page_number":104},
  {"content":"\r\n\r\nفصل فى أنّ المحرك الاوّل كيف يحرّك و أنّه محرّك على سبيل التّشويق إلى الآقتداء بأمره ايولى لاكتشاف تشبّه بالعقل و الّذى يحرّك المحرّك من غير أن يتغيّر به قصد و إستيناف ، فهو الغاية و الغرض الّذى إليه ينحو المتحرّك و هو المعشوق و المعشوق بما هو معشوق ، هو الخير عند العاشق . . . . « 54 »\r\nبرحسب آنچه تاكنون از يعقوب اسحاق كندى و ابو نصر فارابى و ابن سينا در باب اين قاعده و اثبات محرك اول نقل شد ، محرك اول ، علت غايى حركت است و حركت براى وصول يا تشبّه به آن تحقق مىپذيرد .\r\nبراى بررسى بيش‌تر در اين قاعده و اثبات محرك اول و نسبت حركت با محرك ، و به طور كلى جميع مسائل مربوط به حركت ، مراجعه به آثار صدر المتألّهين ضرورى است . اين فيلسوف بزرگ اسلامى در اين باب داد سخن داده و بحث از مسائل حركت را به اوج كمال خود رسانده است . در تاريخ فلسفه پيش از وى كمتر فيلسوفى را سراغ داريم كه تا اين اندازه در مباحث حركت غور كرده باشد . اگر هم كسانى به بررسى همه‌جانبه در اين باب پرداخته باشند ، كم‌تر كسى به ابتكارات جديدى دست يافته است . مسائل مربوط به حركت از جملهء مسائل بغرنج و پيچيده است كه فلاسفه همواره در حل آن با بن‌بست مواجه شده‌اند .\r\nفلاسفهء پيش از صدر المتألّهين ، طى ساليان متمادى حركت را در چهار مقولهء عرضى :\r\nكم ، كيف ، أين و وضع منحصر مىكرده‌اند و ساير مقولات عرضى و هم‌چنين مقولهء جوهر را بدون حركت مىپنداشته‌اند ؛ در نتيجه بسيارى از مسائل كه مبتنى بر حركت است ، هم چنان لا ينحل باقى مانده بود .\r\nصدر المتألّهين با بررسى عميق در مباحث حركت ، به ابتكار تازه‌اى دست يافت و براى نخستين بار در تاريخ فلسفه ، حركت در مقولهء جوهر را به اثبات رسانيد و در اين راه از هيچ مشكلى نهراسيد و از هيچ‌گونه كوششى دريغ نكرد . وى با اثبات حركت در جوهر و\r\n\r\n\r\n","description":"","footnote":"\r\n( 54 ) . النجاه ، ص 429 .\r\n","page_name":" 102 ","page_number":105},
  {"content":"\r\n\r\nهيولاى عالم ، كه مستلزم حركت در ساير اعراض بلكه همهء اجزاى جهان مادى است ، به حل بسيارى از مسائل ديگرى دست يافت كه تا آن وقت از حل آنها خود را ناتوان مىديد .\r\nاز جملهء مسائلى كه بر حركت در جوهر مبتنى است ، مىتوان مسائل زير را نام برد :\r\n1 . جسمانية الحدوث و روحانية البقاء بودن نفس ناطقه انسانى .\r\n2 . اثبات معاد جسمانى و حشر اجساد به طورى كه هو هويت آنها با بدن عنصرى محفوظ باشد .\r\n3 . اتحادى بودن تركيب ماده يا صورت ؛ و برخى از مسائل ديگر كه مجال ذكر آنها در اين مختصر نيست .\r\n\r\nقاعده و حركت جوهريه\r\nتوجه به اين نكته لازم است كه قاعدهء « كلّ حركة لا بدّ لها من محرك » كه در كلمات اساطين حكمت وارد است ، در باب حركات عرضيه است . اما در باب حركت جوهريه ، وجود تجدّدى احتياج به مفيد حركت ندارد و جعل وجود آن عينا همان جعل حركت است . « 55 »\r\nدر حركت جوهريه احتياج به مفيد وجود است نه مفيد حركت . در حركات عرضيه كه طبيعت در يكى از مقولات عرضيه حركت مىكند ، مثل حركت در كيف يا كم يا وضع ، احتياج به محركى دارد كه حركت را به آن افاده كند . ولى در حركت جوهريه ، طبيعت متجدّده احتياج به مفيض وجود دارد و نحوهء وجود متجدّد عبارت است از حركت ذاتى آن .\r\nبه عبارت ديگر ، چون در حركات عرضيه جعل متحرك ( جسم ) به عينه جعل حركت نيست ، معلّل است به محركى غير از خود . لذا هر متحركى را به يك محرك ثابت محتاج مىدانند . اما در حركات جوهريه ، چون جعل طبيعت عين جعل حركت است ، هرگز به محركى غير از خودش محتاج نيست ؛ بلكه صرفا به جاعل وجود محتاج است .\r\nبا توجه به آنچه گذشت ، معلوم مىشود كه بنا بر قول به حركت در جوهر فاعل محرك در معنى موجد و جاعل طبيعت است و به اين ترتيب به هيچ وجه جاعل حركت\r\n\r\n\r\n","description":"","footnote":"\r\n( 55 ) . سيد جلال الدين آشتيانى ، شرح حال و آراء فلسفى ملا صدرا ، ص 37 .\r\n","page_name":" 103 ","page_number":106},
  {"content":"\r\n\r\nمعنى نخواهد داشت . زيرا تخلّل جعل بين شىء و ذاتيات آن محال است . بنابراين به جاى قاعدهء « كلّ حركة لا بدّ لها من محرّك » بايد گفته شود « كلّ متحرك لا بدّ لها من جاعل » .\r\nصدر المتألّهين در اين باب مىگويد :\r\nلا بدّ فى الوجود من أمر غير الحركة و غير قابل الحركة و هو متحرّك بذاته متجدّد بنفسه و هو مبدء الحركة على سبيل اللّزوم ، و له فاعل محرّك بمعنى موجد نفس ذاته المتجدّده ، لا بمعنى جاعل حركته ، لعدم تخلّل الجعل بين الشّىء و ذاتيّاته ، و ذلك ينّ فاعل الحركة المباشرة لها لا بدّ و أن يكون متحرّكا و إلّا لزم تخلّف العلّة عن معلولها فلو لم ينته إلى أمر وجودى متجدّد الذّات يدّى ذلك إلى التّسلسل أو الدّور . « 56 »\r\n\r\nقاعده و متكلمين\r\nمتكلمين از اهميت قاعدهء « كلّ حركة لا بدّ لها من محرّك » غافل نبوده‌اند و در آثار خود آن را مورد بحث قرار داده‌اند .\r\nامام فخر رازى اين قاعده را تحت عنوان « لكلّ متحرّك محرّكا غيره » مورد بحث قرار داده و براى اثبات آن هفت برهان اقامه كرده كه در اينجا به دو برهان از آن هفت برهان اشاره مىگردد : « 57 »\r\nبرهان اول عبارت است از اينكه : اگر جسم در حدّ ذات خويش متحرك بود و به غير خودش نيازمند نبود ، هرگز ساكن نمىشد و ثبات براى آن ممتنع بود . زيرا ذاتيات هر موجودى ما دام كه ذات آن شىء موجود است ، موجود خواهند بود . ولى هنگامى كه مشاهده مىنماييم كه جسم در برخى اوقات ساكن است ، معلوم مىشود كه حركت براى آن ذاتى نيست و در متحرك بودن به غير خود نيازمند است .\r\nبرهان دوم عبارت است از اينكه : جسم از آن جهت كه متحرك است ، قابل و پذيرندهء حركت است و نسبتش به حركت بالامكان است . ولى از آن جهت كه محرك است ، فاعل حركت است و نسبتش به آن بالوجوب است . از طرف ديگر وجوب و امكان دو اعتبار و\r\n\r\n\r\n","description":"","footnote":"\r\n( 56 ) . اسفار اربعه ، ج 3 ، ص 39 - 40 .\r\n( 57 ) . مباحث المشرقيه ، ج 1 ، ص 554 .\r\n","page_name":" 104 ","page_number":107},
  {"content":"\r\n\r\nحيثيت متنافى با يكديگرند كه به هيچ وجه باهم سازش ندارند . به اين ترتيب هرگز نمىتوانند دو حيثيت قابل و فاعل يكى باشند . بنابراين ، نتيجه اين است كه محرك غير متحرك است .\r\nدبيران كاتبى نيز تحت عنوان « لكلّ متحرّك محرّك غيره » وارد بحث از اين قاعده شده و مىگويد :\r\nو لكلّ متحرّك محرّك زائد على جسميّة ، لانّه لو تحرّك لذاته لامتنع سكونه و لكان كلّ جسم متحرّكا لاشتراك ايجسام فى الجسميّة و لانّه حينئذ إن كان له مطلوب ، وجب سكونه عند حصوله ، و إلّا لكان متحرّكا إلى كلّ الجهات أو إلى بعضها . و الاوّل يوجب التّوجّه فى حالة واحدة إلى جهات مختلفة . و الثّانى التّرجيح بلا مرجّح . « 58 »\r\nسپس علّامه حلى ، كه شارح متن حكمه العين است ، در مقام توضيح اين عبارت برآمده و به تفصيل از اين قاعده بحث كرده است كه مجال ذكر آن‌همه تفصيل در اين مختصر نيست .\r\n\r\nالحركة المستديرة يمتنع أن يكون طبيعيّة\r\nحكما حركت را به دو قسم مستقيم و مستدير تقسيم كرده‌اند و معتقدند كه حركت مستدير هرگز نمىتواند طبيعى بوده باشد ؛ و اين از آن جهت است كه حكما حركت را هنگامى طبيعى مىدانند كه شىء متحرك در مكان اصلى و حيّز طبيعى خود نباشد و بخواهد به حالت اوليه بازگردد . به اين ترتيب حركت طبيعى عبارت است از فرار از حالت منافر و طلب حالت ملائم .\r\nاكنون با توجه به اينكه تعريف و حد حركت طبيعى از دو عنصر فرار از منافر و طلب ملائم تشكيل گرديده است ، هيچ‌يك از دو عنصر تعريف حركت طبيعى را در حركت مستدير نمىيابيم و به اين جهت مستدير را نمىتوان طبيعى دانست .\r\nدر حركت مستدير فرار از حالت منافر و طلب حالت ملائم امكان‌پذير نيست . زيرا شىء متحرك از هر نقطه‌اى در دايره فرار كند ، به همان نقطه روى مىآورد . به عبارت\r\n\r\n\r\n","description":"","footnote":"\r\n( 58 ) . ايضا جح المقاصد فى شرح حكمه العين ، ص 276 .\r\n","page_name":" 105 ","page_number":108},
  {"content":"\r\n\r\nديگر در حركت مستدير مهروب مقصود است و چيزى كه مقصود باشد ، هرگز نمىتواند مهروب باشد . بنابراين فرار از حالت منافر كه جزء اول تعريف حركت طبيعى است ، در حركت مستدير صورت تحقق نمىپذيرد . چنان‌كه جزء دوم تعريف حركت طبيعى يعنى طلب حالت ملائم نيز در حركت مستدير امكان تحقق نخواهد داشت ؛ زيرا در حركت طبيعى هنگامى كه شىء متحرك به مقصود اصلى مىرسد ، حركت تمام مىشود . بنابراين اگر در حركت مستدير وصول به مقصد تحقق يابد ، بلافاصله حركت منقطع خواهد شد و حالت مستدير بودن را از دست خواهد داد . اين بود خلاصهء برهانى كه در مورد طبيعى نبودن حركت مستدير اقامه شده است .\r\nاساس آنچه را حكما در مورد حركت طبيعى گفته‌اند و آن را به فرار از حالت منافر و طلب حالت ملائم تعريف كرده‌اند ، و در نتيجه ، حركت مستدير را طبيعى ندانسته‌اند ، در آثار بنيانگذار فلسفهء اسلامى ، ابو نصر فارابى ، مىتوان يافت . چنان‌كه مىگويد :\r\n. . . كلّ جسم طبيعى بسيط إذا حصل فى مكانه الطّبيعى لم يتحرّك إلّا قسرا فإذا فارقته يتحرّك إليه طبعا و إنّ الفلك ليس له مبدء حركه مستقيمة . « 59 »\r\nاين عبارت كه مانند ساير عبارات فارابى در نهايت اختصار تقرير شده ، همه مطالب گذشته را در بردارد ، چون حركت طبيعى را با جملهء « فإذا فارقته يتحرّك إليه طبعا » بازگشت به حالت اصلى پس از جدايى از آن تعريف كرده و اين همان تعريف معروف است كه گفته‌اند حركت طبيعى فرار از حالت منافر و طلب حالت ملائم است . سپس با جملهء « و إنّ الفلكة ليس له مبدء حركة مستقيمة » به اين مطلب اشاره مىكند كه حركت افلاك مستدير است و حركت مستدير نمىتواند طبيعى بوده باشد . چون حركت طبيعى همواره مستقيم است و قضيهء اول عكس نقيض قضيهء دوم است .\r\nابو على سينا به تفصيل از اين قاعده بحث كرده و در اين باب داد سخن داده است .\r\nچنان‌كه مىگويد :\r\n\r\n\r\n","description":"","footnote":"\r\n( 59 ) . الدعاوى القلبيه ، ص 7 .\r\n","page_name":" 106 ","page_number":109},
  {"content":"\r\n\r\n. . . الحركة لا تكون طبيعيّة للجسم على الآطلاق و الجسم على حالة الطبيعية ، إذ كان كلّ حركة بالطّبع مفارقة ما بالطّبع لحالة ، و الحالة الّتى تفارق بالطّبع هى حالة غير طبيعيّة لا محالة . . .\r\n. . . فإذا كان ايمر على هذه الصّفة لم تكن حركة مستديرة عن طبيعية ، و الّا كانت عن حالة غير طبيعية إلى حالة طبيعيّة . فإذا وصلت إليها سكنت و لم يجز أن يكون فيها بعينها قصد إلى تلك الحالة الغير الطّبيعيّة ينّ الطّبيعة ليست تفعل بإختيار بل على سبيل تسخير . « 60 »\r\nچنان‌كه در عبارات ابن سينا مشاهده مىكنيم ، وى نيز حركت طبيعى را فرار از حالت منافر و طلب حالت ملائم مىداند و چون اين خاصيت را در حركت مستدير نمىيابد ، آن را حركت غير طبيعى مىداند . سپس استدلال مىكند كه اگر حركت مستدير را طبيعى بدانيم ، چون حركت طبيعى حركت از يك حالت غير طبيعى به سوى يك حالت طبيعى است ، لازم مىآيد پس از وصول شىء متحرك به مقصد ، حركت منقطع گردد و به سكون تبديل شود و اين معنى در حركت مستدير امكان‌پذير نيست . زيرا وصول به مقصد و حصول سكون با مستدير بودن حركت منافات دارد .\r\n\r\nقاعده و متكلمين\r\nمتكلمين نيز هركدام به نوبت خود از اين قاعده بحث كرده‌اند و با استدلال‌هاى مختلف ثابت كرده‌اند كه حركت مستدير نمىتواند يك حركت طبيعى باشد .\r\nامام فخر رازى به تفصيل از اين قاعده سخن گفته و پس از اينكه ثابت نموده حركت مستدير حركت طبيعى نيست ، به بحث از اين مطلب پرداخته كه حركت مستدير حركت قسرى نيز نمىتواند بوده باشد . زيرا قسر ، عبارت از حركت بر خلاف طبيعت و چون ثابت شده كه حركت مستدير طبيعى نيست ، پس حركت آن بر خلاف طبيعت نيز امكان نخواهد داشت ؛ و هنگامى كه ثابت مىكند حركت مستدير نه طبيعى است و نه قسرى ، نتيجه مىگيرد كه حركت مستدير يك حركت ارادى است . سپس آياتى از قرآن مجيد را ، كه بر گردش افلاك و سجده كردن خورشيد و ماده در برابر يوسف ( ع ) دلالت دارند و با واو و\r\n\r\n\r\n","description":"","footnote":"\r\n( 60 ) . النجاه ، ص 423 .\r\n","page_name":" 107 ","page_number":110},
  {"content":"\r\n\r\nنون جمع بسته شده‌اند ، شاهد مدّعاى خود مىگيرد و با اين استحسان به تأييد مطلب خود مىپردازد كه در آيهء شريفهء  « وَ كُلٌّ فِي فَلَكٍ يَسْبَحُونَ »  جمع با واو و نون آمده و اين‌گونه جمع در لغت عرب مخصوص ذوى العقول است و از اينجا استفاده مىشود كه حركت افلاك ، كه حركات مستدير هستند ، حركاتى ارادى و بر مبناى شعور مىباشند و هم‌چنين كلمهء ساجدين در آيهء شريفهء  « وَ الشَّمْسَ وَ الْقَمَرَ رَأَيْتُهُمْ لِي ساجِدِينَ »  « 61 » كه در معنى تواضع و فروتنى است ، بدون اراده و شعور و بدون يك نوع آگاهى از عمل تحقّق نمىپذيرد و عبارت وى چنين است :\r\nالحركة الطّبيعيّة هرب عن حالة منافرة و طلب لحالة ملائمة و كلّ ذلك لا يتأتى فى المستديرة إما أنّها لا يمكن أن يكون هربا فينّ كلّ نقطة يتحرّك عنها الجسم بحركة مستديرة فحركته عنها عين حركته إليها و المهروب لا يكون مقصودا فتلك الحركة ليست هربا بالطّبع عن شىء أصلا . « 62 »\r\nصدر المتألّهين نيز طبيعى بودن حركت مستدير را محال مىداند و معتقد است كه هر كجا حركت مستدير وجود داشته باشد ، شعور و آگاهى از آن نيز موجود خواهد بود و نتيجه مىگيرد كه حركت افلاك چون مستدير است ، براساس اراده و شعور است .\r\nچنان‌چه مىگويد :\r\nالحركة المستديرة يمتنع أن تكون طبيعيّة فهى لا محالة إرادية مستندة إلى نفس دراكة و الباعث لها فى الحركة إمّا شهوى أو غضبى ؛ و غاية الحركة فيها جلب ملائم بدنى أو رفع منافر بدنى ، و هما منتفيان عن الفلك ، لانّه تامّ الخلقة لا يفتقر إلى غذاء و ليس له مضاد ليفتقر إلى دفعه . . . . « 63 »\r\nحاج ملّا هادى سبزوارى نيز حركت مستدير را در افلاك ، طبيعى نمىداند و از اين طريق جهت اثبات صانع استدلال مىنمايد ، به اين ترتيب كه مىگويد : حركت افلاك چون مستدير است ، ارادى و نفسانى است و هرگونه حركتى كه از روى اراده انجام گيرد ،\r\n\r\n\r\n","description":"","footnote":"\r\n( 61 ) . سورهء 12 ( يوسف ) آيهء 4 .\r\n( 62 ) . المباحث المشرقيه ، ج 1 ، ص 124 .\r\n( 63 ) . شرح منظومه ، ص 147 .\r\n","page_name":" 108 ","page_number":111},
  {"content":"\r\n\r\nداراى غايت و غرضى خواهد بود و چون غايت و غرض حركت افلاك ، شهوت و غضب نيست ، بايد امرى غير جسمانى بوده باشد و آن امر غير جسمانى يا واجب الوجود است يا امرى است كه به واجب منتهى مىشود . « 64 »\r\n\r\nالدّور محال\r\nاستحالهء دور مانند استحالهء تسلسل از جملهء قواعدى است كه بسيارى از مسائل مهم فلسفى بر آن مترتب مىشود . يكى از مسائل بسيار مهمى كه از طريق اين قاعده اثبات مىشود ، مسئلهء اثبات واجب الوجود است ، به اين ترتيب كه گفته مىشود : بر خلاف نظر سوفسطاييان ، كه وجود هرگونه موجودى را در جهان خارج انكار مىنمايند ، وجود موجودى در جهان خارج از انديشه بالضرورة ثابت است . اكنون آن موجود از دو حالت خارج نيست يا واجب الوجود است يا ممكن الوجود . اگر آن موجود در حد ذات خويش واجب الوجود است ، مطلوب كه اثبات واجب الوجود است ، حاصل شده ؛ ولى اگر آن موجود در حدّ ذات خويش ممكن الوجود است ، در اين صورت به علت نيازمند است . در اينجا اين سؤال مطرح مىشود كه آيا آن علت ، واجب الوجود است يا ممكن الوجود ؟\r\nاگر گفته شود كه آن علت ، واجب الوجود است ، مطلوب حاصل شده ؛ ولى اگر گفته شود كه علت ممكن‌الوجود است ، در اين صورت به علتى غير از خود نيازمند است و در اينجا سؤال اول تكرار مىشود كه آيا آن علت ، واجب الوجود است يا ممكن الوجود ؟ و اين تكرار در سؤال و نقل كلام هم‌چنان ادامه پيدا مىكند تا سرانجام يا به بن‌بست دور مىانجامد يا به محذور تسلسل دچار مىگردد ، و چون دور و تسلسل هر دو از نظر عقل محال مىباشد ، شقّ سوم كه عبارت از منتهى شدن به واجب الوجوداست ، اثبات مىگردد .\r\nبه اين ترتيب از طريق استحالهء دور و تسلسل به مسئلهء اثبات واجب الوجود دست مىيابيم .\r\nبا توجه به آنچه گذشت ، معلوم مىشود كه براى اثبات بطلان دور ، بطلان تسلسل نيز بايد اثبات گردد كه در حرف « ت » به تفصيل از آن بحث شد .\r\n\r\n\r\n","description":"","footnote":"\r\n( 64 ) . شرح منظومه ، ص 147 .\r\n","page_name":" 109 ","page_number":112},
  {"content":"\r\n\r\nابو نصر فارابى ، نخستين بنيان‌گذار فلسفهء اسلامى ، در باب اثبات واجب الوجود از اين قاعده استفاده كرده و به بطلان دور و تسلسل جهت اثبات وجود واجب استدلال نموده است . چنان‌كه مىگويد :\r\nو إنّ الامور الممكنة الوجود الوجود لا يجوز بأن تترقى فى العليّة و المعلوليّة إلى ما لا نهاية له و لا أن يكون دور بل ينتهى إلى أمر واجب الوجود بذاته هو الموجود الاوّل و إنّ الواجب الوجود متى فرض غير موجود لزم منه المحال و إنّه هو السّبب الاوّل لوجود ساير الموجودات . . . « 65 »\r\nشيخ ابو على سينا فصلى از نجات را به بحث از قاعدهء بطلان دور اختصاص داده و خاطرنشان مىكند كه اگر سلسلهء علت و معلول را به گونه‌اى كه مستلزم دور مىشود ، فرض نماييم ، لازم مىآيد كه هركدام از آحاد سلسله ، هم علت وجود خود باشند و هم معلوم وجود خود . و استحالهء اين مطلب به روشنى ثابت است . زيرا اگر چيزى را علت وجود خود آن چيز فرض نماييم ، به حكم اينكه علت هميشه بر معلول مقدم است ، « تقدم شىء بر نفس » لازم مىآيد ، چنان‌كه اگر شىء را معلول وجود خود آن شىء فرض نماييم ، به حكم اينكه معلول هميشه از علت مؤخّر است ، « تأخّر وجود شى عن نفسه » لازم مىآيد و اين هر دو محذور يعنى « تقدّم شىء بر نفس » و « تأخّر وجود شىء عن نفسه » به ضرورت عقل محال و باطل است .\r\nبيشتر حكما و متكلمين پس از ابن سينا محذور لزوم دور را همان محذور « تقدّم شىء بر نفس » و « تأخّر شىء عن نفسه » ذكر كرده‌اند و سخن تازه‌اى علاوه بر آنچه ابن سينا در اين باب مطرح كرده ، نياورده‌اند .\r\nابن سينا پس از اينكه سلسله علت و معلول را به آن‌گونه كه مستلزم دور باشد ، محال مىداند چنين مىگويد :\r\n\r\n\r\n","description":"","footnote":"\r\n( 65 ) . رساله دعاوى القلبيه ، ص 2 - 3 .\r\n","page_name":" 110 ","page_number":113},
  {"content":"\r\n\r\nو يخصّها أنّ كلّ واحد منها يكون علّه لوجود نفسه و معلولا لوجود نفسه و يكون حاصل الوجود عن شىء إنّما يحصل بعد حصوله بالذات و ما توقف وجوده على وجود ما لا يوجد إلّا وجوده البعديّه الذّاتية فهو محال الوجود . . . « 66 »\r\n\r\nامام فخر رازى و ابطال دور\r\nامام فخر رازى فصلى از مباحث المشرقيه را به بحث از ابطال دور اختصاص داده و در آغاز بحث ، دور را چنين تعريف مىكند :\r\nالدّور هو أن يحتاج الاوّل إلى الثّانى و الثّانى إلى الاوّل إمّا بواسطة أو به غير واسطة ، و هو باطل . . . . « 67 »\r\nسپس در مقام ابطال دور دلائلى اقامه مىكند كه مفادش جز « تقدّم شىء بر نفس » و « تأخّر شىء عن نفسه » محذور ديگرى را نمىرساند .\r\nدبيران كاتبى و شارح متن وى ، علّامه حلى ، ابطال دور را مورد بحث و گفت‌وگو قرار داده‌اند و دليل بطلان آن را محذور توقّف شىء بر نفس دانسته‌اند . عبارت دبيران كاتبى چنين است :\r\nأمّا الدّور : فلانّه لو توقّف وجود الشّىء على ما يتوقّف على وجوده ، لزم توقّفه على نفسه ، لانّ المتوقّف على المتوقّف على الشّىء ، متوقّف على ذلك الشّىء . « 68 »\r\nقاضى عضد الدّين ايجى ، مانند امام فخر رازى ، دور را تعريف كرده و آن را ممتنع مىداند و در مقام بيان استحالهء دور به امام فخر رازى نسبت مىدهد كه وى استحالهء دور را ضرورى و بديهى مىداند . به طورى كه براى اثبات استحالهء آن نيازى به استدلال نمىبيند ، سپس طريق دوم را براى اثبات ابطال دور ، استدلال دانسته و محذور تقدّم شىء بر نفس را ذكر مىكند . عبارت وى در اين باب چنين است :\r\n\r\n\r\n","description":"","footnote":"\r\n( 66 ) . النجاه ، ص 385 .\r\n( 67 ) . المباحث المشرقيه ، ج 1 ، ص 469 .\r\n( 68 ) . ايضاح المقاصد من حكمه عين القواعد ، ص 97 .\r\n","page_name":" 111 ","page_number":114},
  {"content":"\r\n\r\nالدّور ممتنع و هو أن يكون شيئان كلّ منهما علّة للاخر بواسطة أو دونها ؛ و إمتناع الدّور إمّا بالضّرورة كما ذهب إليه الامام الرّازى ، و إمّا بالآستدلال لانّ العلّة متقدّمة على المعلول ، فلو كان الشّىء علّة لعلّته لزم تقدّمه على علّته المتقدّمة عليه ، فيلزم تقدّمه على نفسه بمرتبتين . « 69 »\r\nبا توجه به آنچه از امام فخر رازى در اين باب نقل شد و دلائلى كه وى جهت اثبات بطلان دور اقامه مىكند ، معلوم نيست كه چرا قاضى عضد الدّين ايجى قول به بداهت ابطال دور را به امام فخر رازى نسبت مىدهد ؟ اگر مستند قاضى در اين نسبت كه به امام فخر رازى مىدهد ، كتاب معروف و مهم وى ، يعنى مباحث المشرقيه است ، اين نسبت ناروا است و اگر به برخى از آثار غير معروف وى دست يافته و اين سخن را از آنجا نقل مىكند ، با توجه به اينكه در مهم‌ترين كتابش قائل به استدلال است ، نمىتوان وى را به طور اطلاق قائل به بداهت ابطال دور دانست .\r\nصدر المتألّهين نيز براى اثبات بطلان دور محذور « تقدّم شىء بر نفس » و « تأخّر شىء عن نفسه » را كه ساير حكما و متكلمين به آنها استدلال كرده‌اند ، ذكر مىكند و محذور سومى را نيز بر آن‌ها مىافزايد و آن عبارت است از احتياج شىء به نفس خويش ، سپس محال بودن همهء آنها را ضرورى مىداند ؛ چنان‌كه مىگويد :\r\nأمّا بطلان الدّور فلانّه يستلزم تقدّم الشّىء على نفسه و تأخّره عن نفسه و حاجته إلى نفسه ، و الكلّ ضرورىّ الاستحالة ، لانّ الشّىء إذا كان علّة الشّىء كان مقدّما عليه بمرتبة ، و إذا كان الاخر مقدّما عليه كان الشّىء مقدّما على نفسه مرتبتين ؛ هذا فى الدّور المصرّح ثمّ كلّما يزيد عدد الواسطة يزيد عدد مراتب تقدّم الشىء على نفسه مع مرتبة أخرى يزيد عليها . « 70 »\r\n\r\n\r\n","description":"","footnote":"\r\n( 69 ) . شرح مواقف ( همراه شرح جرجانى ) ، ص 530 .\r\n( 70 ) . الاسفار الاربعه ، ج 2 ، ص 142 .\r\n","page_name":" 112 ","page_number":115},
  {"content":"\r\n\r\n\r\nلكلّ سافل قوّة إمكان الوصول إلى ما هو أعلى منه\r\nپس از اثبات حركت در جوهر جهان ، پى بردن به مفاد اين قاعده براى اهل بصيرت بسيار آسان و مفهوم آن در اذهان روشن و جلوه‌گر است . شايد پيش از اثبات حركت جوهريه مفهوم اين قاعده براى اهل انديشه به اين مرحله از وضوح نبود و شايد هم پذيرفتن آن به‌طور كلى اشخاص را دچار اشكال مىنمود . به اين مناسبت است كه مىبينيم فاتح قلعهء حركت جوهريه ، صدر المتألّهين شيرازى ، با كمال اطمينان اين قاعده را مورد بحث قرار داده و بر آن تكيه مىكند ؛ چنان‌كه مىگويد :\r\nفقد علم أنّ لكلّ سافل قوّة إمكان الوصول إلى ما هو أعلى منه « 71 »\r\nصدر المتألّهين در اينجا براى اثبات قاعده از عشق و شوق غريزى نسبت به ما فوق ، كه در هر موجودى از موجودات عالم نهفته است ، استفاده مىكند و اضافه مىكند كه اين عشق و شوق غريزى نسبت به ما فوق را كه در كليهء موجودات عالم وجود دارد ، از طرق مختلف مىتوان اثبات نمود .\r\nدر برخى از موجودات عشق و شوق غريزى به ما فوق بديهى است و در برخى ديگر محسوس است ، به طورى كه مشهود بالعيان است . در برخى هم به وسيلهء برهان كشف مىگردد و بالاخره از طريق استقراء مىتوان اين خاصيت را در كليهء موجودات اثبات نمود .\r\nسرانجام حدس صحيح را نيز براى اثبات قاعده به كار مىگيرد . سپس براى اثبات قاعده دو برهان اقامه مىكند :\r\nبرهان اول اين است كه حق ، تبارك و تعالى ، كه مبدأ كل و فاعل همهء موجودات است ، خير محض و صرف وجود است . به طورى كه هيچ‌گونه شر و نيستى در ساحت پاكش راه ندارد و هر چيزى كه خوبى محض و هستى صرف باشد ، همواره مطلوب موجودات جهان است و همهء اشياء به سوى او در طلب مىكوشند و براى نيل به وصالش مشتاقانه در تكاپو و جنبش برمىآيند .\r\n\r\n\r\n","description":"","footnote":"\r\n( 71 ) . الاسفار الاربعه ، ج 5 ، ص 201 .\r\n","page_name":" 113 ","page_number":116},
  {"content":"\r\n\r\nبرهان دوم ، عبارت است از اينكه هيچ‌گاه موجود عالى كه در مرتبهء زيرين قرار گرفته است ، به خاطر موجود سافل كه در جايگاه زيرين قرار گرفته است ، كارى را انجام نمىدهد و اين خود يك قاعده است كه در جاى خود به ثبوت رسيده و إن شاء اللّه در حرف ( ع ) تحت عنوان « العالى لا يلتفت إلى السّافل » از آن بحث خواهيم نمود .\r\nبنابراين ، هر موجودى در عالم كارى را انجام مىدهد ، مقصدى بالاتر و غرضى برتر را تعقيب مىكند . و گاهى مىشود كه غرض فاعل در فعلى كه انجام مىدهد ، ذات خويش و اين در موردى است كه مقصدى بالاتر از ذات فاعل متصور نيست ، مانند ذات پاك بارى تعالى و افعالش كه همواره غرض از فعل حق‌تعالى عين ذات حق تبارك و تعالى است . در اينجاست كه علت غايى و فاعلى يكى مىشوند و دوئيت در آن قابل تصور نيست ؛ چنان‌كه حكيم هيدجى مىگويد :\r\n گهى علت غايى و فاعلى * يكى مىشود نيست اين مشكلى \r\nمطابق آنچه گذشت ، هيچ فعلى از هيچ فاعلى صادر نمىشود ، مگر اينكه در آن فعل غرضى موجود است كه آن غرض يا ذات فاعل است يا موجودى برتر از فاعل ، تا جايى كه مىتوان گفت اگر آتش ، هيزم را مىسوزاند به خاطر اين نيست كه ماده‌اى از مواد سوخته شود و اگر آب رطوبت خود را به جامه‌اى مىرساند ، به خاطر اين نيست كه جامه‌اى تر شده باشد ، بلكه به اين جهت است كه هركدام از اين دو فاعل ، ذات خود را تكميل كرده و نگهبان جوهر خويش باشد . چنان‌كه نفس ناطقهء انسان در تدبير بدن خويش غرضش اصلاح بدن و اعتدال مزاج آن نيست ، بلكه براى رسيدن به كمال خويش و وصول به غايت قصواى معرفت است . پس هر موجود سافل راهى را براى نيل به كمال عالى مىپيمايد ، اعم از اينكه آن راه را به‌طور ارادى طى كند يا به‌طور طبيعى بپيمايد .\r\nاكنون با توجه به مفاد دو برهانى كه تقرير شد ، قاعدهء « لكلّ سافل قوّة إمكان الوصول إلى ما هو أعلى منه » ثابت مىشود . كلمهء امكان در اين قاعده مىتواند داراى يكى از دو معنى باشد . به اين ترتيب كه : اگر مورد جريان قاعده را عالم مبدعات و جهان عقول و مجردات بدانيم ، مقصود از امكان فقط امكان ذاتى است . ولى اگر مورد جريان قاعده را عالم عنصرى و جهان مادى بدانيم ، مقصود از امكان ، امكان استعدادى است . در عالم\r\n\r\n","description":"","footnote":"","page_name":" 114 ","page_number":117},
  {"content":"\r\n\r\nمبدعات و جهان عقول ، چون امكان ثابت است ، مىتوان گفت مقتضى موجود است و چون از تضاد و تزاحم در آنجا اثرى نيست ، مىتوان گفت مانع نيز مفقود است . هنگامى كه مقتضى موجود و مانع مفقود باشد ، نتيجهء كار كه نيل به مقصود باشد ، حاصل مىگردد و بنابراين وصول به مطلوب هميشه متحقق است . اما در اين عالم كه جهان عناصر است ، هرگز نمىتوان ادعا كرد كه مانع مفقود است ، اگرچه مىتوان گفت كه موانع و شرور دائمى و اكثرى نيستند . زيرا آن‌ها را بايد از اسباب اتّفاقيه به حساب آورد نه از علل ذاتيهء اشياء . و چيزى كه از علل اتفاقيه باشد ، هرگز دوام نخواهد داشت .\r\nبنابراين ، نيل به مقصود براى اكثر موجودات اين جهان نيز ميسّر است ؛ اگرچه برخى موجودات به علت برخورد به موانع از رسيدن به مقصود و نيل به مطلوب محروم خواهند ماند . « 72 »\r\n\r\nالشىء لا يعدم بذاته\r\nبه مقتضاى اين قاعده ، هيچ‌چيز خودبه‌خود نابود نمىشود و ذات شىء هرگز مقتضى نيستى خود نمىباشد . بلكه همواره نيستى عارض بر ذات شىء مىشود ؛ زيرا اگر ذات هر شىء نيستى را اقتضا مىكرد ، هرگز موجود نمىشد .\r\nبرخى گمان كرده‌اند كه اين قاعده عام نيست و مسئلهء حركت از دايرهء شمول آن خارج است ؛ زيرا چنين پنداشته‌اند كه حركت خودبه‌خود نابود مىشود و ذات آن نيستى را مىپذيرد و هردم موجود و معدوم شدن خاصيت ذاتى آن است . ولى اين پندارى است محال كه بر اساس محكم عقل استوار نيست ؛ زيرا اگرچه حركت موجودى است سيّال و لغزنده كه بر يك قرار نيست و همواره در حال موجود و معدوم شدن است ؛ ولى هرگز بدون علت نه موجود مىشود و نه معدوم ؛ بلكه همواره با اتكاء به علت ، جزئى از آن جاى خود را به جزئى ديگر مىدهد و به اين ترتيب ادامه مىيابد .\r\nابو نصر فارابى ، فيلسوف اول اسلام ، اين قاعده را مورد بحث قرار داده و مىگويد :\r\n\r\n\r\n","description":"","footnote":"\r\n( 72 ) . همان‌جا .\r\n","page_name":" 115 ","page_number":118},
  {"content":"\r\n\r\nالشّىء لا يعدم بذاته و إلّا لم يصحّ وجوده ؛ و الّذى يتوهّم فى الحركة أنّها تعدم بذاتها ، محال ؛ فإنّها لعدمها سبب ، فإذا بطلت الحركة الاولى يتبع بطلانها وجود حركة أخرى . « 73 »\r\n\r\nسهروردى\r\nشيخ مقتول شهاب الدّين سهروردى ، اين قاعده را تحت عنوان « الشّىء لا يقتضى عدم نفسه » مورد بحث قرار داده و براى اثبات آن استدلال كرده است . در استدلال وى براى اثبات اين قاعده ، سخن تازه‌اى به چشم نمىخورد ؛ زيرا استدلالش بر اين اصل استوار است كه اگر شىء در مقام ذات مقتضى نيستى خود باشد ، هرگز به هستى نخواهد رسيد و اين همان استدلالى است كه براى اثبات اين قاعده در آثار فارابى ديده مىشود . سهروردى مسئلهء ابديت و جاويدان بودن حق‌تعالى را بر اين قاعده مبتنى دانسته است ، به اين ترتيب كه گفته مىشود اگر نيستى بر حق‌تعالى روا باشد ، بايد به يكى از سه طريق زير باشد :\r\n1 . نيستى را ذات او اقتضا كند .\r\n2 . امورى كه در وجود او دخالت دارند ، نيستى را بپذيرند و نابود گردند .\r\n3 . چيزى كه نيستى آن در وجود حق‌تعالى مؤثر است ، هستى پذيرد .\r\nبه مقتضاى اين قاعده ، طريق اول باطل است ؛ زيرا چيزى كه ذاتش اقتضاى نيستى كند ، هرگز موجود نمىشود ، درحالىكه حق‌تعالى موجود است .\r\nطريق دوم نيز باطل است ، زيرا حق‌تعالى از هر جهت واحد و بىنياز است ، و هر موجودى كه واحد و بىنياز باشد ، هيچ‌گونه امرى در وجود او دخالت نخواهد داشت ؛ بنابراين نيستى او از ناحيهء نيستى غير ، امرى نامعقول خواهد بود .\r\nبطلان طريق سوم نيز به روشنى معلوم است ؛ زيرا حق‌تعالى كه واجب الوجود و بىنياز بالذّات است ، هرگز موضوعى نخواهد داشت ، و چيزى كه داراى موضوع نباشد ، مانع و مضادّى نيز نخواهد داشت تا هستى آن موجب نيستى اين گردد . و اين از آن جهت است كه حكما همواره وجود ضدّين را وابسته به موضوع دانسته‌اند و در تعريف دو امر متضاد گفته‌اند :\r\n\r\n\r\n","description":"","footnote":"\r\n( 73 ) . رسالهء اثبات المفارقات ، ص 19 .\r\n","page_name":" 116 ","page_number":119},
  {"content":"\r\n\r\nهما أمران وجوديان يتواردان على موضوع واحد بينهما غاية البعد و الخلاف .\r\nپس از اينكه بطلان هر سه طريق ، به روشنى معلوم شد ، عدم جواز نيستى بر حق تبارك و تعالى نيز به روشنى معلوم مىگردد و سرّ ابديت و جاودانگىاش آشكار مىشود ؛ چنان‌كه مىگويد :\r\nلا يمكن العدم على نور الانوار . إذ لو جاز عليه ، لكان عدمه إمّا لذاته أو لبطلان ما لوجود له مدخل فى وجوده كالشّروط ، أو لحصول ما لعدمه مدخل فى وجوده كالموانع . و الاوّل باطل ؛ لان الشىء لو إقتضى عدم نفسه ، لما وجب لوجوب مقارنة المعلول للعلّة التّامة و إليه أشار بقوله الشىء لا يتقضى عدم نفسه و إلّا ما تحقّق . و كذا الثّانى ، لانّه وحدانى الذّات من جميع الوجوه لا شرط له ؛ و إذ لا شرط له فلا يتصوّر عليه العدم بسبب إنتفاء شرطه . و كذا الثّالث ، ينّ ما سواه تابع له لاحتياج الكلّ إليه لكونه واجبا و غنيا ؛ فلا موضوع له ، فلا ضدّ له . . . و إذ لا شرط له و لا مضادّ له فلا مبطل له . « 74 »\r\n\r\nالشىء إذا جاوز حدّه إنعكس ضدّه\r\nهر چيزى كه از اندازه‌اش فزون گردد ، به ضدّ خويش منعكس مىگردد . تا جايى كه بررسى به عمل آمد ، در هيچ‌يك از كتب فلسفى ، اين قاعده مورد بحث قرار نگرفته است ؛ ولى در برخى موارد به عنوان يك سند مورد توجه قرار گرفته و به آن استناد شده است . از آن جمله است مسئلهء عجايب فطرت و آثار عنايت حق‌تعالى در خلقت موجودات ، كه صدر المتألّهين آن را مورد بحث قرار داده و افكار بلند پايهء انسان را از درك حقايق آن قاصر دانسته ، و انديشه‌هاى والاى بشرى را در اين باب بسى كوتاه‌تر از آنچه مىنمايند ، نشان داده است .\r\nحاج ملّا هادى سبزوارى در مقام توضيح اين مطلب ، عجايب خلقت را بسيار دانسته ، ولى علت عدم توجه عامه را به آن عجايب ، دو چيز معرفى كرده است : يكى آنكه ادراك اين عجايب چون به تدريج براى بشر در طول زندگى حاصل مىشود ، حالت شگفت انگيزى را از دست مىدهد و به صورت يك شىء روزمره و معمول جلوه‌گر مىشود . دوم\r\n\r\n\r\n","description":"","footnote":"\r\n( 74 ) . شرح حكمه الاشراق ، ص 309 .\r\n","page_name":" 117 ","page_number":120},
  {"content":"\r\n\r\nاينكه طبق قاعدهء « الشىء إذا جاوز حدّه إنعكس ضدّه » چون آيات بينات و عجايب خلقت از اندازه فزون است ، به ضدّ خود منعكس شده و حالت شگفت‌انگيزى آن‌ها جاى خود را به يك حالت معمولى و متعارف سپرده است ، چنان‌كه مىگويد :\r\nإن سئلت عن الحقّ ، فكل صنايعه دقيقة و كلّ فطرة عجيبة إلّا أنّه لمّا كان إدراكنا إيّاها بالتّدريج لا نقضى منه العجب . و أيضا إذا جاوز الشّىء حدّه إنعكس ضدّه ؛ فلمّا جاوزت الايات و البيّنات و الاعاجيب عن الحدّ و العد لم يتفطّنوا . . . « 75 »\r\nاين بود آنچه حاج ملا هادى سبزوارى در باب استناد به اين قاعده تقرير كرده است .\r\nبيت معروف وى را نيز در باب توصيف حق تبارك و تعالى به شدت ظهور مىتوان بر اين قاعده مبتنى دانست ؛ آنجا كه مىگويد :\r\n يا من هو اختفى لفرط نوره * الظّاهر الباطن فى ظهور « 76 » \r\nزيرا ظهور كه در اثر شدت از اندازه فزون مىگردد ، به ضدّ خود منعكس شده و موجب بطون مىشود .\r\n\r\nكلّ ما صحّ على الفرد صحّ على الطّبيعة من حيث هى ، و كلّ ما إمتنع على الطبيعة إمتنع على أفرادها\r\nهرآنچه بر فردى از افراد طبيعت يك شىء قابل حمل باشد ، بر نفس طبيعت آن شىء نيز قابل حمل است ؛ و آنچه بر نفس طبيعت شىء قابل حمل نباشد ، بر هيچ‌يك از افراد آن شىء قابل حمل نخواهد بود .\r\nمقصود از كلمهء طبيعت ، كه در اين قاعده به كار برده شده ، همانا ماهيت لا به شرط مقسمى است كه از هرگونه قيد و شرط حتى از قيد لا به شرط بودن منزه است . حكما در باب اعتبارات ماهيت ، براى ماهيت سه نوع اعتبار قائل شده‌اند كه به ترتيب عبارتند از :\r\n1 . به شرط شىء 2 . به شرط لا 3 . لا به شرط .\r\n\r\n\r\n","description":"","footnote":"\r\n( 75 ) . الاسفار الاربعه ، ج 7 ، ص 118 ، حاشيهء س ره .\r\n( 76 ) . شرح منظومه ، بخش فلسفه ، ص 126 .\r\n","page_name":" 118 ","page_number":121},
  {"content":"\r\n\r\nاين سه اعتبار را به تعبير ديگر ، مخلوطه ، مجرده و مطلقه نيز ناميده‌اند .\r\nماهيت مخلوطه يا به شرط شىء ، عبارت است از ماهيت به شرط وجود در خارج .\r\nماهيت مجرده يا به شرط لا ، عبارت است از ماهيت به شرط عدم وجود در خارج .\r\nماهيت مطلقه يا لا به شرط ، عبارت است از ماهيتى كه نه مشروط است به وجود و نه مشروط است به عدم ؛ بلكه ذات ماهيت من حيث هى اعتبار گرديده است .\r\nپس از تقسيم ماهيت برحسب اعتبار به اقسام سه‌گانه ، كه براساس حصر عقلى انجام گرفته است ، اين مسئله مطرح شده كه آيا كلى طبيعى كه عبارت است از اصل طبيعت و صرف حقيقت يك شىء ، با كدام‌يك از اقسام ماهيت قابل انطباق است ؟\r\nدر اينجا عقايد مختلف و اقوال بسيار مورد بحث و گفت‌وگو قرار گرفته است ؛ ولى آنچه محققين از حكما در اين باب گفته‌اند اين است كه كلى طبيعى و صرف حقيقت يك شىء با هيچ‌يك از اقسام ماهيت قابل انطباق نيست ؛ بلكه كلى طبيعى عبارت است از ماهيت لا به شرط مقسمى كه نسبت به همهء اقسام سه‌گانه ، لا به شرط است و از هرگونه قيد و شرطى از هر جهت عارى و منزه است ؛ زيرا مقسم ، اگر نسبت به اقسام لا به شرط نباشد ، هرگز قابل تقسيم به آن اقسام نخواهد بود ، بنابراين ماهيت لا به شرط ، به يك اعتبار از اقسام ماهيت است ، كه داراى دو قسيم « به شرط شىء » و « به شرط لا » مىباشد ؛ و به يك اعتبار مقسم ماهيات است ، كه از هرگونه قيدى آزاد و رهاست . تفاوت ميان ماهيت لا به شرط قسمى و ماهيت لا به شرط مقسمى در اين است كه ماهيت لا به شرط قسمى مقيد است به لا به شرط بودن ؛ و در حقيقت بىقيدى براى آن يك قيد است ؛ ولى ماهيت لا به شرط مقسمى از قيد لا به شرط بودن نيز منزه است ؛ و هيچ‌گونه قيدى و شرطى در آن راه نيافته است ؛ و چون از هرگونه قيدى آزاد است ، با هرگونه قيدى نيز سازگار خواهد بود ؛ گفته‌اند : « لا به شرط يجتمع مع ألف شرط » . بنابراين نسبت كلّى طبيعى به افراد ، مانند نسبت أب واحد به أبناء نيست ؛ بلكه مانند نسبت آباء و ابناء است ؛ چنان‌كه محقق تفتازانى در تهذيب مىگويد :\r\n\r\n","description":"","footnote":"","page_name":" 119 ","page_number":122},
  {"content":"\r\n\r\nو الحقّ أنّ الطّبيعى بمعنى وجود أشخاصه . « 77 »\r\nفيلسوف همدانى كه به عنوان رجل همدانى معروف گشته است ، نسبت كلى طبيعى را به افراد مانند نسبت آب واحد به اولاد مىدانسته است . از اين جهت مورد طعن ابو على سينا قرار گرفته و به عنوان رجل همدانى از وى نام برده شده است .\r\nبا توجه به آنچه در باب كلى طبيعى گذشت ، صحت مفاد اين قاعده به روشنى معلوم مىگردد كه هرآنچه بر فردى از افراد طبيعت يك شىء قابل حمل باشد ، بر نفس طبيعت آن شىء نيز قابل حمل است ؛ و آنچه بر نفس طبيعت شىء قابل حمل نباشد ، بر هيچ‌يك از افراد آن شىء قابل حمل نخواهد بود .\r\nدليل اين قاعده اين است كه كلى طبيعى كه عبارت است از ماهيت لا به شرط مقسمى ، عين فرد است . بنابراين ، آنچه بر فرد صحيح و قابل حمل است ، بر طبيعت آن فرد نيز صحيح و قابل حمل است ؛ چنان‌كه حاج ملّا هادى سبزوارى در مقام اعتراف به صحت مدلول قاعده مىگويد :\r\nو سرّه إن اللّابشرط و لا سيّما المقسمى عين الفرد فصحّة شىء على الفرد عين الصّحة على الطّبيعة . « 78 »\r\n\r\nنتيجه\r\nصدر المتألّهين ، در باب نفى ماهيت از وجود حق تبارك و تعالى ، از اين قاعده استفاده كرده است . به اين ترتيب كه هرگاه وجود حق‌تعالى زائد بر ماهيت وى بوده باشد ، لازم مىآيد كه ماهيت ربوبى تحت مقولهء جوهر قرار گيرد ؛ در اين هنگام گفته مىشود برخى افراد كه تحت مقولهء جوهر قرار گرفته‌اند ، بالضروره ممكن الوجود مىباشند ؛ و آنچه بر فرد قابل حمل است ، بر طبيعت نيز قابل حمل است . نتيجهء اين مقدمات اين است كه اگر ماهيت حق‌تعالى تحت مقولهء جوهر قرار گيرد ، ممكن الوجود خواهد بود ؛ و اين خلف است ؛ چنان‌كه مىگويد :\r\n\r\n\r\n","description":"","footnote":"\r\n( 77 ) . تهذيب المنطق ، ص 4 .\r\n( 78 ) . الاسفار الاربعه ، ج 1 ، ص 108 ، حاشيهء س ره .\r\n","page_name":" 120 ","page_number":123},
  {"content":"\r\n\r\nلو كان وجود الواجب زائدا على ماهيه الوجب ، لزم وقوعه تحت مقولة الجوهر ؛ فيحتاج إلى فصل مقوّم ؛ فيتركّب ذاته ؛ و هو محال . و أيضا كلّ ما صحّ على الفرد صحّ على الطّبيعة من حيث هى ، و كل ما امتنع على الطّبيعة إمتنع على أفرادها ؛ و لمّا لزم قول الامكان على بعض الجواهر ضرورة ، صحّ وقوع الامكان على مقولتها لذاتها ؛ فلو دخل واجب الوجود تحت مقولة الجوهر للزم فيه جهة إمكانية بإعتبار الجنس فلا يكون واجب الوجود بالذات ؛ هذا خلف . « 79 »\r\n\r\nعليّة كلّ شىء لنفسه محال\r\nهيچ‌گاه شىء نمىتواند ، علت خويش باشد ؛ زيرا همواره علت بر معلول مقدم است .\r\nيعنى هنگامى كه گفته مىشود ( الف ) علت ( ب ) است ، مقصود اين است كه هستى ( ب ) از هستى ( الف ) است ؛ و اين معنى هنگامى مىتواند صادق باشد كه ( الف ) بر ( ب ) مقدم باشد .\r\nبنابراين ، علت ذاتا بر معلول مقدم است . در اين صورت اگر چيزى را براى خودش علت فرض نماييم ، لازم مىآيد آن شىء داراى دو وجود باشد كه يكى از آن دو وجود علت باشد و مقدم ، و ديگرى معلول باشد و مؤخّر ؛ و اين امر بالضروره باطل و محال است . به اين ترتيب ، هيچ‌گاه شىء نمىتواند علت خويش باشد ؛ زيرا اگر شىء علت خود باشد ، مستلزم امرى محال است و چيزى كه مستلزم امر محال باشد ، خود محال است .\r\nوجه ديگرى كه مىتوان براى امتناع عليّت شىء نسبت به خويش ذكر كرد ، اين است :\r\nكه گفته مىشود : هر شىء در مقام ذات خويش مصداق حمل هوهو است . اكنون اگر فرض شود كه شىء نسبت به خودش علت است ، به حكم اينكه هر علت غير معلول است ، مصداق حمل هو ، لا هو است . در اين هنگام لازم مىآيد كه يك شىء هم مصداق حمل هوهو باشد و هم مصداق حمل هو لا هو قرار گيرد ؛ و اين امر بالضروره ممتنع است .\r\n\r\n\r\n","description":"","footnote":"\r\n( 79 ) . همان جا ، متن .\r\n","page_name":" 121 ","page_number":124},
  {"content":"\r\n\r\n\r\nيعقوب بن اسحاق كندى\r\nاين قاعده را نخستين فيلسوف اسلامى ، يعقوب بن اسحاق كندى ، در آثار خويش آورده و براى اثبات امتناع آن استدلال نموده است . چنان‌كه مىگويد :\r\nليس ممكنا أن يكون الشّىء علّة كون ذاته . . . لانّه لا يخلو من أن يكون أيسا و ذاته ليس ، أو يكون ليسا و ذاته أيس ، أو يكون ليسا و ذاته ليس ، أو يكون أيسا و ذاته أيس . فإن كان ليسا و ذاته ليس ، فهو لا شىء و ذاته لا شىء . . . و لا شىء لا علّة و لا معلول ، لانّ العلّة و المعلول إنّما هما مقولان على شىء له وجود ما . . . . « 80 »\r\nو كذلك يعرض إن كان ليسا و ذاته أيس ؛ لانّه أيضا - إذ هو ليس - لا شىء ، و لا شىء لا علّة و لا معلول ، كما قدّمنا . فهو لا علّة كون ذاته . و كذ لم يعرض إن كان أيسا و ذاته ليس . . . و كذلك يعرض إن كان أيسا و ذاته أيس . . . و مثل هذا أيضا يعرض إن كان ليسا و ذاته ليس . . . فليس يمكن إذا أن يكون شىء علّة كون ذاته . « 81 »\r\n\r\nفارابى\r\nمعلم ثانى ، ابو نصر فارابى ، نيز اين قاعده را مطرح كرده و براى اثبات امتناع آن استدلال نموده است ؛ چنان‌كه مىگويد :\r\nلا يجوز أن يكون الشّىء علّة نفسه ؛ لانّ العلّة تتقدّم على المعلول بالذّات و ذلك إذ قلنا ( الف ) علّة ( ب ) فإنّما نعنى لذلك أنّ وجود ( ب ) من وجود ( الف ) بالفعل ؛ و قضيّة هذا تقتضى أن يكون وجود العلّة متقدما على المعلول و لا يكون للشّىء وجود ان أحدهما متقدّم و علة ؛ و الاخر متأخّر و معلول ؛ حتّى يكون الشّىء علّة نفسه . « 82 »\r\nوى از طريق اين قاعده به اثبات مسأله‌اى دست يافته كه همواره بين حكما و متكلمين مورد اختلاف بوده است .\r\n\r\n\r\n","description":"","footnote":"\r\n( 80 ) . الكندى الى المعتصم فى الفلسفه الاولى ، ص 101 .\r\n( 81 ) . الكندى ، فلاسفه العرب ، شماره 8 ، ص 26 .\r\n( 82 ) . مجموعه رسائل فارابى ، رسالهء زينون ، ص 4 .\r\n","page_name":" 122 ","page_number":125},
  {"content":"\r\n\r\nبر خلاف آنچه اشاعره در باب عينيت وجود و ماهيت قائلند ، بيشتر حكما ، وجود را عارض بر ماهيت مىدانند و در مقام انديشه ، آن‌ها را از يكديگر جدا و قابل انفكاك مىدانند ؛ اگرچه در اتحاد خارجى آن دو شكى را به خود راه نمىدهند . چنان‌كه حاج ملّا هادى سبزوارى مىگويد :\r\n إنّ الوجود عارض الماهيّة * تصوّرا و اتّحدا هويّة « 83 » \r\nولى در باب عروض وجود بر ماهيت ، اين مسئله مورد اختلاف بوده است كه آيا ماهيت معروض ، مىتواند علت عروض وجود بر خود باشد يا نه ؟ برخى ، علت بودن ماهيت را نسبت به عروض وجود بر خود ماهيت جايز دانسته‌اند ؛ ولى بيش‌تر حكما و محققين آن را جايز نمىدانند .\r\nفارابى ، از جملهء كسانى است كه علت بودن ماهيت را نسبت به عروض وجود بر خود ماهيت جايز نمىداند ؛ زيرا هستى معلول همواره از هستى علت سرچشمه مىگيرد و به اين ترتيب ، مىتوان هستى علت را مفيد ، و هستى معلول را مستفيد ناميد . اكنون اگر ماهيت معروض را علت عروض وجود بر خود آن ماهيت بدانيم ، لازم مىآيد ماهيت هم مفيد باشد و هم مستفيد . زيرا از نظر اينكه در مقام علت قرار گرفته مفيد است و از نظر اينكه معروض وجود واقع شده مستفيد است ؛ و اين امر بالضرورة باطل است ؛ چون شىء واحد نمىتواند هم فاعل باشد و هم قابل . در اينجا اگر كسى در مقام اشكال بگويد : ماهيت معروض و وجود عارض ، هركدام نسبت به ديگرى مىتوانند علت باشند ، در مقام پاسخ وى گفته مىشود : دو شىء نسبت به يكديگر هرگز نمىتوانند علت باشند . به‌طور مثال ، اگر دو شىء را ( الف ) و ( ب ) فرض كنيم و ( الف ) را علت ( ب ) و ( ب ) را علت ( الف ) بدانيم هستى ( الف ) از نظر اينكه علت هستى ( ب ) است بر هستى ( ب ) مقدم است ؛ و چيزى كه بر هستى ( ب ) مقدم است ، هرگز نمىتواند معلول ( ب ) قرار گيرد ؛ زيرا اگر ( الف ) در عين اينكه علت ( ب ) است معلول ( ب ) نيز قرار گيرد ، لازم مىآيد ( الف ) از نظر اينكه علت\r\n\r\n\r\n","description":"","footnote":"\r\n( 83 ) . شرح منظومه ، ص 13 .\r\n","page_name":" 123 ","page_number":126},
  {"content":"\r\n\r\n( ب ) است ، بر ( ب ) مقدم باشد و از نظر اينكه معلول ( ب ) است ، از ( ب ) متأخر باشد . در حالى كه شىء واحد در آن واحد نمىتواند هم مقدم باشد و هم مؤخّر .\r\nاشكال ديگرى كه از فرض علت بودن دو شىء نسبت به يكديگر مانند عليت ( الف ) نسبت به ( ب ) ، و عليت ( ب ) نسبت به ( الف ) پيدا مىشود ، اين است كه لازم مىآيد ( ب ) مثلا علت خود ( ب ) باشد ، زيرا علت علت شىء ، علت شىء است . بنابراين ، اگر ( ب ) را علت ( الف ) بدانيم و ( الف ) را علت ( ب ) فرض كنيم ، به حكم اينكه علت علت شىء ، علت شىء است ، ( ب ) علت ( ب ) است ، چون ( ب ) علت الف است و ( الف ) علت ( ب ) است ؛ پس ( ب ) علت ( ب ) است . و اين امر بالضروره باطل است . زيرا مستلزم اين است كه وجود ( ب ) بر وجود ( ب ) مقدم باشد ، و استحالهء تقدم شىء بر نفس ، از بديهيات است .\r\nدر اينجاست كه فارابى ، از طريق قاعدهء مورد بحث كه هيچ‌گاه شىء نمىتواند علت خويش باشد ، به اثبات اين مسئله دست مىيابد كه هيچ‌گاه ماهيت معروض نمىتواند علت وجود عارض بر خود باشد ؛ چنان‌كه مىگويد :\r\nو بهذا الطّريق يعلم أنّه لا يجوز أن تكون ماهيّة الشّىء سببا لوجوده العارض للماهيّة ؛ ينّ وجود العلّة هو سبب فى وجود المعلول ؛ و ليس للماهيّة وجودان أحدهما مفيد و الاخر مستفيد ؛ و لا يجوز أن يكون شيئان كل واحد منهما علّة لى خر ؛ مثلا ( الف ) و ( ب ) ، فيكون ( الف ) علّة لوجود ( ب ) و ( ب ) علّة لوجود ( الف ) ؛ فإنّ وجود ( ب ) إذ كان من ( الف ) وجب أن يكون وجود ( الف ) متقدما على وجود ( ب ) ؛ فلا يكون معلوله و ذلك يقتضى أن يكون ( الف ) من حيث هو علّة ( ب ) متقدّما فى وجوده على ( ب ) و من حيث هو معلول ( ب ) متأخرا فى وجوده عن وجود ( ب ) فيكون فى إعتبار واحد موجودا معدوما ؛ و يكون ( ب ) علّة نفسه ينّ علّة العلّة علّة . فإذا كان ( ب ) علّة ( الف ) و يكون ( الف ) علّة ( ب ) ، كان ( ب ) علّة نفسه ؛ و يؤدىّ ذلك إلى أنّ وجوده متقدّم على وجوده و ذلك باطل . « 84 »\r\n\r\n\r\n","description":"","footnote":"\r\n( 84 ) . مجموعهء رسائل فارابى ، رسالهء زينون ، ص 4 .\r\n","page_name":" 124 ","page_number":127},
  {"content":"\r\n\r\n\r\nالعرض لا يبقى زمانين\r\nعرض در دو زمان ، به يك حالت باقى نمىماند ؛ بلكه همواره متجدّد است و در هرآن تغيير مىپذيرد . برخى اين تجدد و تغييرپذيرى را از باب تعاقب امثال دانسته و برخى ديگر آن را از طريق اعادهء معدوم پنداشته‌اند .\r\nاين قاعده را نخستين بار متكلمين اشعرى مورد بحث قرار داده و براى اثبات آن برهان اقامه نموده‌اند . قدماى معتزله مانند نظّام و كعبى نيز در اين باب از اشاعره پيروى كرده‌اند . فلاسفه مفاد آن را جز در باب ازمنه و اصوات نپذيرفته‌اند . ولى در بسيارى موارد به عنوان يك قاعدهء معروف كلامى از آن نام برده‌اند .\r\nصدر المتألّهين هنگام توضيح سخن شيخ اكبر محى الدّين عربى ، در باب حدوث عالم و تفسير آيهء كريمهء  « ما عِنْدَكُمْ يَنْفَدُ وَ ما عِنْدَ اللَّهِ باقٍ »  مفاد اين قاعده را به يك معنى خاص پذيرفته و آن را غير قابل انكار دانسته است ؛ چنان‌كه مىگويد :\r\nو هو تجدّد للجوهر الامثال أو الاضداد دائما من هذه الخزائن ؛ و هذا معنى قول المتكلّمين العرض لا يبقى زمانين ، و هو قول صحيح حر لا شبهة فيه ؛ لانّه بعث الممكنات . « 85 »\r\nخواجه نصير الدّين طوسى ( رحمه اللّه ) نيز اين قاعده را فى الجمله معتبر دانسته و براى اثبات برخى مسائل به آن استناد نموده است . چنان‌كه در باب اثبات متكلّم بودن حق‌تعالى و نفى كلام نفسى مىگويد :\r\nهداية : چون بارى سبحانه ، قادر است بر كلّ ممكنات ، قادر باشد كه ايجاد حروف منظومه و اصوات كند در جسمى از اجسام غير حسى ؛ و ذات او را بدين اعتبار متكلّم خوانند . و چون كلام مركب از حروف و اصوات بود ، عرض لا يبقى زمانين باشد فضلا عن القدم . . . « 86 »\r\n\r\nبراهين قاعده\r\nكسانى كه اين قاعده را معتبر دانسته‌اند ، براى اثبات آن سه برهان اقامه نموده‌اند :\r\n\r\n\r\n","description":"","footnote":"\r\n( 85 ) . الاسفار الاربعه ، ج 5 ، ص 247 .\r\n( 86 ) . فصول ، ص 22 .\r\n","page_name":" 125 ","page_number":128},
  {"content":"\r\n\r\nبرهان اول عبارت است از اينكه : هرگاه عرض در زمان دوم هم‌چنان باقى بماند ، متصف به صفت بقا خواهد بود . در اين هنگام چون صفت بقا عرض است ، لازم مىآيد كه عرض ، متصف به عرض گردد ؛ درحالىكه قيام عرض به عرض در نظر ايشان محال شناخته شده است .\r\nبرهان دوم عبارت است از اينكه گفته مىشود : از نظر عقل ، آفريدن مانند آن عرض ، در زمان دوم جايز است ؛ زيرا خداوند بر اين امر قادر است و اتفاق عقلا بر اين مطلب شاهد است . اكنون اگر عرض در زمان دوم هم‌چنان باقى بماند ، آفريدن مانند آن در زمان دوم محال خواهد بود ؛ زيرا آفريدن مانند براى عرض در زمان دوم مستلزم اجتماع مثلين خواهد بود ، درحالىكه اجتماع مثلين بالضّروره باطل و محال است .\r\nبرهان سوم عبارت است از اينكه گفته مىشود : اگر عرض در زمان دوم باقى بماند ، هرگز معدوم نخواهد شد ؛ زيرا معدوم شدن آن را در زمان دوم بايد يا به ذات عرض وابسته بدانيم يا به عارض شدن ضدّ آن بر معروض منسوب نماييم ؛ درحالىكه هيچ‌كدام از اين دو وجه جايز نيست . زيرا اگر معدوم شدن عرض را به ذات آن وابسته بدانيم ، لازم مىآيد ماهيت عرض از حالت امكان به حالت امتناع انتقال يابد و از قبيل ماهيات ممتنع الوجود باشد . و اگر معدوم شدن عرض را به عارض شدن ضدّ آن بر معروض منسوب نماييم ، گفته مىشود هيچ‌كدام از دو ضد در معدوم كردن ضدّ خويش بر ديگرى ترجيح ندارد ؛ و تقديم هركدام از آن‌ها بر ديگرى مستلزم ترجيح بدون مرجّح خواهد بود .\r\nبراهين سه‌گانه‌اى كه ذكر شد ، از جملهء مهم‌ترين براهينى است كه براى اثبات قاعدهء امتناع بقاى اعراض در كتب متكلمين قديم و جديد به چشم مىخورد .\r\nبرهان سوم را در قديمىترين كتاب از كتب متكلمين شيعه إثنى عشرى ، يعنى ابو اسحاق ابراهيم نوبخت ، مىبينيم ؛ چنان‌كه مىگويد :\r\n\r\n","description":"","footnote":"","page_name":" 126 ","page_number":129},
  {"content":"\r\n\r\nو إستدلّت الاشاعرة على إمتناع بقاء الاعراض بوجهين : الاوّل أنّها لو بقيت لما عدمت لاستحالة إستناد العدم إلى الذّات و إلّا لزم الانتقال من الامكان إلى الامتناع و إلى طريان الضّدّ لانّه ليس أحدهما بالاعدام لصاحبه أولى من العكس . « 87 »\r\nبرهان اول و دوم در كتاب شرح مواقف به اين ترتيب آمده است :\r\nإحتجّ الاصحاب على عدم بقاء الاعراض بوجوه : الاوّل أنّها لو بقيت لكانت باقية أى متّصفة ببقاء قائم بها ؛ و البقاء عرض ؛ فيلزم قيام العرض بالعرض . الثّانى يجوز خلق مثله فى محلّه فى الحالة الثّانية من وجوده ؛ لانّ اللّه تعالى قادر على ذلك إجماعا ؛ فلو بقى العرض فى الحالة الثّانية من وجوده ؛ لاستحال وجود مثله فيها ؛ و الّا إجتمع المثلان ، و ذلك محال ؛ فبقاء الاعراض يوجب إستحالة ما هو جايز إتفاقا فيكون باطلا . « 88 »\r\nهمان‌طور كه در آغاز اين بحث ذكر شد ، فلاسفه و جمهور معتزله مفاد اين قاعده را نپذيرفته‌اند و براهين آن را مورد اشكال قرار داده‌اند . در برهان اول ، قيام عرض را به عرض جايز دانسته‌اند ؛ و در برهان دوم ، آفريدن مانند عرض را به آفريدن مانند جوهر نقض كرده‌اند . در برهان سوم ، نيز اشكال‌هاى بسيارى را مطرح كرده‌اند كه در اينجا مجال ذكر آنها نيست .\r\n\r\nمنشأ اصلى پيدايش قاعده\r\nمنشأ اصلى پيدايش اين قاعده و توجه متكلمين به امتناع بقاى اعراض را در مسئلهء مناط احتياج ممكن به علت بايد جستجو نمود . اين مسئله كه آيا مناط احتياج ممكن الوجود به علت حدوث است يا امكان ، همواره بين حكما و متكلمين مورد اختلاف بوده است . حكما مناط احتياج ممكن الوجود به علت را همانا امكان دانسته‌اند ، درحالىكه متكلمين حدوث را مناط احتياج به علت پنداشته‌اند و در مقام دفاع از اين عقيده سخت كوشيده‌اند . ولى علىرغم همهء كوشش‌هايى كه در اين راه از خود نشان داده‌اند ، با اين مشكل مواجه شده‌اند كه اگر مناط احتياج ممكن الوجود به علت حدوث است ، لازم مىآيد\r\n\r\n\r\n","description":"","footnote":"\r\n( 87 ) . انوار الملكوت فى شرح الياقوت ، ص 27 .\r\n( 88 ) . شرح المواقف ، ج 2 ، ص 25 .\r\n","page_name":" 127 ","page_number":130},
  {"content":"\r\n\r\nممكن الوجود پس از حادث شدن از علت بىنياز گردد . زيرا حدوث كه مناط احتياج به علت است ، پس از احداث شدن ممكن الوجود از بين مىرود ؛ و لازمهء اين سخن اين است كه عالم در حال بقا به صانع خود نيازمند نباشد ؛ به طورى كه اگر نيستى بر واجب الوجود كه صانع عالم است جايز باشد ، هيچ‌گونه زيانى براى جهان در بر نخواهد داشت .  « تَعالى عَمَّا يَقُولُونَ عُلُوًّا كَبِيراً »  .\r\nمتكلمين براى رهايى از اين اشكال بزرگ ، چاره‌اى انديشيده‌اند به اين ترتيب كه گفته‌اند شرط بقاى جواهر همانا اعراض هستند . به طورى كه اگر عرض موجود نباشد ، جوهر باقى نخواهد ماند . ( يادآورى اين نكته لازم است كه اين سخن در مورد جواهر جهان ماده مىتواند مطرح شود ؛ ولى در مورد جوهر مجرد هيچ‌گونه وجه معقولى نخواهد داشت ) سپس اضافه كرده‌اند كه چون شرط بقاى جواهر ، اعراض هستند و اعراض دائما متجدّد و محتاج به مؤثراند و هرگز در دو زمان به يك حال باقى نمىمانند ، جواهر نيز در حال بقا محتاج به مؤثر مىباشند و به اين ترتيب مشكل بىنيازى جهان از صانع را در حال بقا به زعم خود حل كرده‌اند ؛ چنان‌كه شارح مواقف مىگويد :\r\nو إنّما ذهبوا إلى ذلك لانّهم قالوا بأن السّبب المحوج إلى المؤثّر هو الحدوث ؛ فلزمهم إستغناء العالم حال بقائه عن الصّانع بحيث لو جاز عليه العدم - تعالى عن ذلك علوّا كبيرا - لما ضرّ عدمه وجود العالم ؛ فدفعوا ذلك بأنّ شرط بقاء الجوهر هو العرض و لمّا كان هو متجدّدا محتاجا إلى المؤثّر دائما كان الجوهر أيضا حال بقائه محتاجا إلى ذلك المؤثر بواسطة إحتياج شرطه فلا استغناء أصلا . « 89 »\r\nبا توجه به آنچه گذشت ، به روشنى معلوم مىشود آنچه متكلمين را بر آن داشته كه امتناع بقاى اعراض را به عنوان يك قاعده بپذيرند ، همانا رهايى از يك مشكل بزرگ است ؛ و اين مشكل بزرگ از ناحيهء اين مسئله براى آنها پيش آمده كه مناط احتياج به علت را حدوث دانسته‌اند نه امكان ؛ ولى پس از اينكه امتناع بقاى اعراض را به عنوان يك\r\n\r\n\r\n","description":"","footnote":"\r\n( 89 ) . همان ، ص 24 .\r\n","page_name":" 128 ","page_number":131},
  {"content":"\r\n\r\nقاعده مورد بحث قرار داده‌اند ، در مقام دفاع از آن سخت كوشيده‌اند و براى اثبات آن چندين برهان اقامه نموده‌اند كه برخى از مهم‌ترين آن‌ها را در اين مختصر آورديم .\r\n\r\nابن رشد\r\nقاضى ابو الوليد محمد بن رشد ، فيلسوف معروف اندلسى ( 520 - 595 ه . ق ) سخن متكلمين را در مورد اينكه گفته‌اند عرض شرط بقاى جوهر است ، نقل كرده و آن را متناقض خوانده است ؛ زيرا در مقام تعريف عرض گفته‌اند :\r\nهو ماهيّة إذا وجدت فى الخارج وجدت فى الموضوع\r\nعرض را ماهيتى دانسته‌اند كه هرگاه در خارج وجود پيدا كند ، در يك موضوع موجود مىشود : بنابراين ، شرط موجود شدن عرض در خارج همانا وجود جوهر است .\r\nاكنون اگر مطابق آنچه متكلمين در اين باب گفته‌اند ، عرض در خارج شرط بقاى جوهر باشد ، لازم مىآيد جوهر شرط وجود جوهر باشد و اين امر توقّف شىء بر نفس است ؛ و توقّف شىء بر نفس از نظر عقل محال است ؛ چنان‌كه مىگويد :\r\nأما من يقول بأنّ ايعراض لا تبقى زمانين ، و أنّ وجودها فى الجواهر هو شرط فى بقاء الجواهر ؛ فهو لا يفهم ما فى قوله من التّناقض ؛ و ذلك أنّه إن كانت الجواهر شرطا فى وجودها اذ كان لا يمكن أن توجد ايعراض دون جواهر تقوم بها فوضع ايعراض شرطا فى وجود الجواهر يوجب أن تكون الجواهر شرطا فى وجود أنفسها ، و محال أن يكون الشىء شرطا فى وجود نفسه ، و أيضا فكيف تكون شرطا و هى لا تبقى زمانين ؟ و كيف يكون السّيال شرطا فى وجود الثّابت ؟ . « 90 »\r\n\r\nكلّ عاقل يجب أن يكون مجرّدا عن المادة\r\nبه موجب اين قاعده ، هر موجود عاقلى مجرد است . و به موجب قاعدهء ديگر ، كه در جهت عكس اين قاعده است ، « كلّ مجرد عاقل » هر موجود مجردى عاقل است . ممكن است برخى گمان برند كه قاعدهء دوم عكس قاعدهء اول است ؛ و در اين صورت اگر قاعدهء\r\n\r\n\r\n","description":"","footnote":"\r\n( 90 ) . تهافت التهافت ، ص 239 - 240 .\r\n","page_name":" 129 ","page_number":132},
  {"content":"\r\n\r\nاول از طريق استدلال ثابت گردد ، براى اثبات قاعدهء دوم نيازى به استدلال نخواهد بود ؛ زيرا عكس همواره لازمهء اصل است ؛ و هنگامى كه اصل قضيه‌اى ثابت مىگردد ، عكس آن نيز از طريق ملازمه‌اى كه ميان اصل و عكس وجود دارد ، ثابت مىگردد . ولى اين گمان با واقعيت فرسنگ‌ها فاصله دارد ؛ زيرا قاعدهء دوم به هيچ وجه عكس قاعدهء اول نيست . چون در منطق ثابت شده است كه عكس لازم الصّدق براى موجبهء كليه همواره موجبهء جزئيه است مگر اينكه موضوع و محمول متساوى الصّدق باشند ؛ چنان‌كه در بيان قاعدهء « كلّ عرضى معلّل » گذشت ، درحالىكه قاعدهء دوم يك قضيهء موجبهء كليه را تشكيل مىدهد . به اين ترتيب همان‌طور كه براى اثبات قاعدهء اول برهان اقامه شده است ، براى اثبات قاعدهء دوم نيز برهان اقامه شده و هركدام از اين دو قاعده به‌طور جداگانه در كتب فلسفى مورد بحث قرار گرفته‌اند ؛ چنان‌كه حاج ملّا هادى سبزوارى به صورت نظم در اين باب گفته است :\r\n و كلّما جرّد عاقل كما * تجرّد العاقل أيضا حتما \r\nسپس به توضيح اين مطلب پرداخته كه قاعدهء دوم عكس قاعدهء اول نيست و هركدام از اين دو قاعده برهان جداگانه‌اى دارند ؛ چنان‌كه مىگويد :\r\nكلّ مجرّد عاقل كما أنّ كلّ عاقل مجرّد لا من باب إنعكاس الموجبة الكلّية كنفسها ، بل من باب مبرهنيّة كلّ من القاعدتين علىحدّه . « 91 »\r\nاكنون به اثبات قاعدهء اول ، يعنى « كلّ عاقل يجب أن يكون مجرّدا » مىپردازيم و برخى از براهين عمده‌اى كه جهت اثبات آن در كتب فلسفى آمده است ، در اينجا مىآوريم .\r\n\r\nاقامة برهان\r\nخلاصهء يكى از مهم‌ترين براهين اين قاعده اين است كه : تعقل جز حصول صورت معقول نزد عاقل چيز ديگرى نيست ؛ اعم از اينكه حصول صورت معقول نزد عاقل به نحو حلول باشد ، چنان‌كه جمهور فلاسفه مىگويند ؛ و يا به نحو اتحاد با جوهر عاقل باشد ،\r\n\r\n\r\n","description":"","footnote":"\r\n( 91 ) . شرح منظومه ، ص 157 .\r\n","page_name":" 130 ","page_number":133},
  {"content":"\r\n\r\nچنان‌كه صدر المتألّهين شيرازى به آن معتقد است . و صورت معقوله نه داراى وضع است و نه به هيچ وجه قابل قسمت مقدارى است . در اين هنگام گفته مىشود چيزى كه به هيچ وجه نه داراى وضع است و نه قابل قسمت مقدارى ، حصول آن براى يك امر مادى هرگز امكان‌پذير نيست .\r\nنتيجه‌اى كه به دست مىآيد ، اين است كه حصول صورت معقوله براى امر مادى امكان‌پذير نيست . در اينجا اين قضيه را به ترتيب عكس نقيض منعكس مىنماييم ؛ پس از انعكاس ، قضيه‌اى كه به دست مىآيد ، عبارت است از اينكه هر چيزى كه صورت معقوله را تعقل نمايد بالضروره مجرد است و اين جز قاعدهء مورد بحث « كلّ عاقل يجب أن يكون مجردا » چيز ديگرى نيست .\r\n\r\nابن سينا\r\nابو على سينا براى اثبات اين قاعده چندين برهان اقامه كرده و يك فصل از كتاب نجات را به بحث از آن اختصاص داده است ؛ چنان‌كه مىگويد :\r\nفصل فى تفصيل الكلام على تجرّد الجوهر الّذى هو محلّ المعقولات .\r\nثم نقول أنّ الجوهر الّذى هو محلّ المعقولات ليس بجسم و لا قائم بجسم على أنه قوّة أو صورة له بوجه ؛ فإنّه إن كان محلّ المعقولات جسما أو مقدارا من المقادير ، فإمّا أن يكون محلّ الصّور فيه طرفا منه لا ينقسم أو يكون إنّما يحلّ منه شيئا منقسما و لنمتحن أوّلا أنّه هل يمكن أن يكون طرفا غير منقسم .\r\nفأقول إنّ هذا محال و ذلك أنّ النّقطة هى نهاية ما لا تميّز لها فى الوضع عن الخطّ و المقدار الّذى هو منته إليها حتّى ينتقش فيها شىء من غير أن يكون ذلك النّقش فى جزء من ذلك الخطّ ؛ بل كما أنّ النّقطة لا تنفرد بذاتها و إنّما هى طرف ذاتىّ لما هو بالذّات مقدار كذلك إنّما يجوز أن يقال بوجه ما إنّه يحلّ فيها شىء إذا كان ذلك الشىء حالا فى المقدار الّذى هى طرفه ؛ فيتقدّر بها بالعرض فكما أنّه يتقدّر بها بالعرض كذلك يتناهى بالعرض مع النقطة ، و لو كانت النقطة منفردة تقبل شيئا من الاشياء لكان يتميّز لها ذات ؛ فكانت النقطة حينئذ ذات جهتين ، جهة منها تلى الخطّ الّذى تميّزت عنه ؛ وجهة منها مخالفة لها مقابلة ؛ فتكون حينئذ منفصلة عن الخطّ و للخطّ نهاية غيرها يلاقيها فتكون تلك النّقطة نهاية الخطّ لا هذه ، و الكلام\r\n\r\n","description":"","footnote":"","page_name":" 131 ","page_number":134},
  {"content":"\r\n\r\nفيها و فى هذه النقطة واحد ؛ و يؤدّى هذا إلى أن تكون النّقط متشافعة فى الخطّ إمّا متناهية و إمّا غير متناهية ؛ و هذا أمر قد بان لنا فى مواضع أخرى إستحالته . فقد بان أنّ النّقط لا تتركّب بتشافعها و بان أيضا أنّ النّقطة لا يتمّ لها وضع خاص و نشير إلى طرف منها فنقول إنّ النّقطتين حينئذ اللّتين يطيقان بنقطة واحدة من جنبتيها إمّا أن تكون النّقطة المتوسّطة تحجز بينهما فلا يتماسان فيلزم حينئذ فى البديهة العقلية الاوّليّة أن يكون كلّ واحد منهما يختصّ بشىء من الوسطى تماسه ؛ فتنقسم حينئذ الواسطة و هذا محال ؛ و إمّا أن تكون الوسطى لا تحجز المكتنفتين عن التّماس ؛ فحينئذ تكون الصّورة المعقولة حالّة فى جميع النّقط و جميع النّقط كنقطة واحدة ؛ و قد وضعنا هذه النّقطة الواحدة منفصلة عن الخطّ ؛ فللخطّ من جهة ما ينفصل عنها طرف غيرها به ينفصل عنها فتلك النّقطة تكون مباينة لهذه فى الوضع و قد وضعت النّقط كلّها مشتركة فى الوضع ، هذا خلف . فقد بطل أن يكون محلّ المعقولات من الجسم شيئا غير منقسم فبقى أن يكون محلّها من الجسم إن كان محلّها جسما شيئا منقسما فلنفرض صورة معقولة فى شىء منقسم ؛ فإذا فرضناها فى الشّىء المنقسم إنقساما ما عرض للصّورة أن تنقسم ، فحينئذ لا يخلو إمّا أن يكون الجزء ان متشابهين أو غير متشابهين ، فإن كانا متشابهين فكيف يجتمع منهما ما ليس إيّاهما .\r\nاللّهم إلّا أن يكون ذلك الشّىء شيئا يحصل فيها من جهة الزيادة فى المقدار أو الزّيادة فى العدد لا من جهة الصّورة ، فيكون حينئذ للصّورة المعقولة شكل ما أو عدد ما ، و ليس صورة معقولة بمشكلة ؛ و تصير حينئذ الصّورة خياليّة لا عقليّة و أظهر من ذلك أنّه ليس يمكن أن يقال إنّ كلّ واحد من الجزئين هو بعينه الكلّ فى المعنى ، ينّ الثّانى إن كان غير داخل فى معنى الكلّ فيجب أن نضع فى الابتداء معنى الكل لهذا الواحد لا لكليهما ؛ و إن كان داخلا فى معناه ، فمن البيّن الواضح أنّ الواحد منهما وحده ليس يدلّ عليه على التّمام ؛ و إن كانا غير متشابهين فلننظر كيف يمكن أن يكون للصّورة المعقولة أجزاء غير متشابهة ، فإنّه ليس يمكن أن تكون ايجزاء الغير المتشابهة إلّا أجزاء الحدّ الّتى هى الاجناس و الفصول ؛ و يلزم من القوّة قبولا غير متناه ؛ فيجب أن تكون الاجناس و الفصول بالقوّة غير متناهية ؛ و قد صحّ أنّ الاجناس و الفصول ذاتية للشّىء الواحد ليست فى القوّة غير متناهية و لانّه ليس يمكن أن يكون توهّم القسمة يفيد الجنس و الفصل تمييزا بينهما بل ما لا يشكّ فيه أنّه إذا كان هناك\r\n\r\n","description":"","footnote":"","page_name":" 132 ","page_number":135},
  {"content":"\r\n\r\nجنس و فصل يستحقّان تمييزا فى المحلّ إنّ ذلك التّمييز لا يتوقّف على توهّم القسمة ؛ فيجب أن تكون الاجناس و الفصول بالفعل أيضا غير متناهية ؛ و قد صحّ أنّ ايجناس و الفصول و أجزاء الحدّ للشّىء الواحد متناهية من كلّ وجه ، و لو كانت غير متناهية بالفعل لما كان يجوز أن يجتمع فى الجسم إجتماعا على هذه الصّورة فإنّ ذلك يوجب أن يكون الجسم الواحد إنفصل بأجزاء غير متناهية .\r\nو أيضا لتكن القسمة وقعت من جهة فأفرزت من جانب جنسا و من جانب فصلا فلو غيرّنا القسمة لكان يقع منها فى جانب نصف جنس و نصف فصل أو كان ينقلب الجنس إلى مكان الفصل إلى مكان الجنس ، فكان فرضنا الوهمى يدور مقام الجنس و الفصل فيه و كان يغيّر كلّ واحد منهما إلى جهة ما بحسب إرادة من بدن خارج على أنّ كان ذلك أيضا لا يفنى فإنّه يمكنا أن نوقع قسما فى قسم ، و أيضا ليس كلّ معقول يمكن أن يقسم إلى معقولات أبسط منه ، فإنّ هاهنا معقولات هى أبسط المعقولات و مباد للتّركيب فى سائر المعقولات و ليس لها أجناس و لا فصول و لا هى منقسمة فى الكمّ و لا هى منقسمة فى المعنى ؛ فاذا ليس يمكن أن تكون الاجزاء المتوهّمة فيه غير متشابهة كلّ واحد منها هو فى المعنى غير الكلّ ، و إنّما يحصل الكلّ بالاجتماع فإذا كان ليس يمكن أن تنقسم الصّورة المعقولة و لا أن تجل طرفا من المقادير غير منقسم و لا بدّ لها من قابل فينا ؛ فبيّن أنّ محل المعقولات جوهر ليس بجسم و لا أيضا قوّة فى جسم فيلحقه ما يلحق الجسم من الآنقسام ثمّ يتبعه سائر المحالات . « 92 »\r\n\r\nامام فخر رازى\r\nامام فخر رازى نيز اين قاعده را مورد بحث قرار داده و براى اثبات آن چند برهان اقامه نموده است ؛ چنان‌كه مىگويد :\r\nالفصل الاوّل فى أنّ العاقل يجب أن يكون مجرّدا عن المادّة و البرهان عليه مذكور فى كتاب نفس . « 93 »\r\n\r\n\r\n","description":"","footnote":"\r\n( 92 ) . النجاه ، ص 174 .\r\n( 93 ) . مباحث المشرقيه ، ج 1 ، ص 369 .\r\n","page_name":" 133 ","page_number":136},
  {"content":"\r\n\r\nاو اين مطلب را در فصل بيست و هفتم از جلد اول مباحث المشرقيه مطرح كرده و در آنجا راجع به اين قاعده ، بيش از آنچه ذكر شد ، سخن نمىگويد . ولى همان‌طور كه در عبارت بالا مىگويد ، براهين اين قاعده را در باب اثبات تجرد نفس ناطقه ذكر كرده است .\r\nوى براى اثبات تجرد نفس ناطقه دوازده برهان ذكر مىكند كه برخى از آن براهين به اين قاعده اختصاص پيدا مىكند . مهم‌ترين برهانى كه براى اثبات اين قاعده اقامه مىكند خلاصه‌اى است از آنچه ما از كتاب نجات شيخ الرئيس ابو على سينا نقل كرديم . بنابراين از ذكر آن در اينجا صرف‌نظر مىكنيم .\r\nسپس براى اثبات اين قاعده ، برهانى را كه شيخ الرّئيس ابو على سينا در كتاب مباحثات بر آن تكيه كرده ، نقل مىكند و اضافه مىكند كه اين برهان در نظر ابو على سينا اهم و اتم براهين است . ولى شاگردان شيخ الرئيس در باب اين برهان اعتراضات بسيارى بر وى وارد كرده‌اند و شيخ به همهء آن اعتراضات پاسخ گفته است .\r\nبرهانى كه شيخ الرّئيس در كتاب مباحثات بر آن تكيه كرده عبارت است از اينكه مىگوييم هركدام از ما افراد بشر مىتوانيم ذات خود را تعقل نماييم ، و هركسى كه ذاتى را تعقل نمايد ، ماهيت آن ذات را دريافته است . در اين هنگام نتيجه مىگيريم كه هركدام از ما افراد بشر ماهيت خود را دريافته‌ايم . اكنون دريافت اين ماهيت براى هركدام از افراد بشر از دو حال بيرون نيست ؛ يا اين است كه تعقل هركدام از افراد بشر نسبت به ذات خويش از طريق صورتى انجام مىگيرد كه مساوى با ذات است و يا اينكه نفس ذات هر كدام از افراد بشر نزد آنان حاضر است و هيچ‌گونه صورتى كه مساوى با ذات باشد ، در ميان واسطه نيست .\r\nشق اول ، كه دريافت ماهيت ذات از طريق صورت مساوى انجام گيرد ، باطل است .\r\nزيرا مستلزم اجتماع مثلين است و اجتماع مثلين ، بالضّروره باطل و محال است . بنابراين ، شق دوم كه عبارت است از حضور ذات نزد ذات متعين مىگردد . در اين هنگام گفته مىشود هر چيزى كه ذات آن براى ذات خود حاصل باشد ، قائم به ذات خويش است ؛ بنابراين ، موجود عاقل قائم به خويش است ؛ و چون هيچ موجود جسمانى قائم به خويش نيست ، نتيجه اين مىشود كه هيچ موجود عاقل ، جسمانى نيست .\r\n\r\n","description":"","footnote":"","page_name":" 134 ","page_number":137},
  {"content":"\r\n\r\nاين بود خلاصهء آن برهان كه مطابق نقل امام فخر رازى ، شيخ الرّئيس در كتاب مباحثات بر آن تكيه نموده است . اينك چون كتاب مباحثات شيخ الرّئيس در دست نيست ، عين عبارت برهان شيخ را مطابق آنچه در كتاب مباحث المشرقيهء امام فخر رازى آمده در اينجا مىآوريم :\r\nفنقول إنّه يمكننا أن نعقل ذواتنا و كلّ من عقل ذاتا ماهية تلك الذّات ؛ فإذا لنا ماهيّة ذاتنا فلا يخلو إمّا أن يكون تعقّلنا لذاتنا لانّ صورة أخرى مساوية لذاتنا تحصل فى ذاتنا و إمّا أن يكون لاجل أنّ نفس ذاتنا حاضرة لذاتنا . و الاوّل باطل ، لانّه يفضى الى الجمع بين المثلين ، فتعيّن الثّانى ؛ و كل ما ذاته حاصلة لذاته كان قائما بذاته فإذا القوّة العاقلة قائمة بنفسها ؛ و كلّ جسم و جسمانى ، فإنّه غير قائم بنفسه فإذا القوّة العاقلة ليست بجسم لا جسمانى . « 94 »\r\n\r\nشيخ شهاب الدّين سهروردى\r\nشيخ مقتول ، شهاب الدّين سهروردى ، نيز اين قاعده را معتبر دانسته و براى اثبات آن استدلال نموده است . استدلال اين حكيم در اين باب از طريق بيان عكس نقيض قضيه صورت تحقق مىپذيرد . به اين ترتيب كه مىگويد : نور عارض هرگز نمىتواند نور لنفسه باشد . زيرا وجود نور عارض همواره از براى غير است ؛ بنابراين نورى كه براى غير نيست ، هميشه نور لنفسه است . پس نور لنفسه همواره مجرد از غير است . و اين جز معنى قاعدهء « كلّ عاقل يجب أن يكون مجرّدا » چيز ديگرى نيست .\r\nقطب الدين شيرازى ، سخن سهروردى را تحت عنوان ضابط ، چنين تفسير مىكند :\r\nضابط فى بيان أنّ كلّ ما هو نور لنفسه فهو نور مجرّد ، و إستدل عليه ببيان عكس نقيضه . و هو أنّ كلّ ما هو نور غير مجرّد ، أى عارض فليس نورا لنفسه . و قال النّور العارض سواء قام بالمجرّدات أو الاجسام ليس نورا لنفسه . لانّ المعنى به أن يكون قائما بذاته مدركا لها و العارض ليس كذلك ، لقيامه بالغير ، و لهذا قال إذ وجوده لغيره فلا يكون إلّا نورا لغيره و هو محلّه الّذى قام به ، لاستحالة أن يكون نورا بنفسه و هو قائم بغيره لمّا مرّ من تفسير كون الشّىء نورا لنفسه . و لا يخفى أنّ مبنى هذا الضّابط على هذا التّفسير لاستلزامه\r\n\r\n\r\n","description":"","footnote":"\r\n( 94 ) . همان ، ج 2 ، ص 353 .\r\n","page_name":" 135 ","page_number":138},
  {"content":"\r\n\r\nصحّة جميع ما ذكره فيه . و لولاه لما كان كذلك ، فالنّور المجرّد المحض نور لنفسه لقيامه بذاته و إدراكه لها ، و كلّ نور لنفسه نور محض مجرّد و إلّا لما كان نورا لنفسه بل لغيره ، كما بيّنا . « 95 »\r\n\r\nصدر المتألّهين\r\nصدر المتألّهين يك فصل از كتاب اسفار اربعه را به بحث از اين قاعده اختصاص داده و با اقامهء برهان به اثبات آن پرداخته است . اساس استدلال وى در مورد اثبات قاعده بر اين نكته استوار است كه چون صورت معقوله داراى خواص ماده نيست ، زيرا نه داراى وضع و محاذات است و نه قابل قسمت مقدارى ، هرگز نمىتواند در ظرف ماده و ماديات صورت تحقق پذيرد ؛ بلكه اين‌چنين موجود ، همواره از افق ماده فراتر است و در وعاء جسمانيات نمىگنجد . بنابراين ، چيزى كه مىتواند صورت معقوله را در خود فراگيرد يا با آن متحد گردد ، بالضّروره بايد مجرد باشد ؛ و آن جز موجود عاقل چيز ديگرى نيست . در اين هنگام مىتوان ادعا نمود كه هر موجود عاقل ، مجرد است .\r\nصدر المتألّهين پس از اينكه به تفصيل براى اثبات اين قاعده استدلال نموده است به يك سلسله گفت‌وگوهايى به صورت إن قلت ، قلت ، پرداخته و به اشكالات چندى كه بر اين استدلال وارد ساخته‌اند پاسخ گفته است ، عبارت وى در اين باب چنين است :\r\nفصل فى أنّ العاقل للشّىء يجب أن يكون مجرّدا .\r\nبرهانه ، كما يستفاد من الاصول السالفة : إنّ التّعقّل لمّا كان عبارة عن حصول صورة الشّىء المعقول فى العاقل ، و الصّورة المعقولة لا يمكن أن تكون قابلة للقسمة المقدارية بوجه من الوجوه و لا ذات وضع لا بالذّات و لا بالعرض كالسّواد ، فإنّه و ان لم يكن منقسما بذاته بالقوّة و لا بالفعل و لكنّه ينقسم بتبعيّة محلّه بالقوّة أو بالفعل ؛ و كالنّقطة فإنّها ذات وضع بالعرض و ما لا يمكن أن يكون قابلا للقسمة و لا ذا وضع أصلا فلا يمكن أن يحصل وجوده لما هو مادى ذو وضع ، فالصّورة المعقولة لا يمكن أن تحصل يمر مادى . فينعكس عكس النقيض كلّ ما يعقل صورة معقولة فهو مجرّد عن المادّة ، و هذا هو المطلوب . لانّ التّعقّل إمّا عبارة عن حصول صورة المعقول للعاقل و حلولها فيه ، كما هو المشهور و عليه الجمهور ؛ و إما بإتّحادها\r\n\r\n\r\n","description":"","footnote":"\r\n( 95 ) . شرح حكمه الاشراق ، ص 290 .\r\n","page_name":" 136 ","page_number":139},
  {"content":"\r\n\r\nمع الجوهر العاقل كما هو عندنا . و على هذا فالمطلوب أظهر ، إذ يستحيل أن يتّحد ما لا وضع له بما له وضع . « 96 »\r\nتذكر اين نكته لازم است كه صدر المتألّهين نه تنها عاقل را مجرد مىداند ، بلكه نيروى متخيّله و به‌طور كلى مدركه را مجرد مىداند . در نظر وى ادراك بدون تجرّد امكان‌پذير نيست .\r\n\r\nالقسر لا يكون دائميا و لا اكثريا\r\nقسر ، كه عبارت است از جريان شىء بر خلاف مقتضاى طبيعت خويش ، به‌طور دائمى و اكثرى امكان‌پذير نيست ؛ يعنى هيچ‌گاه يك شىء در تمام يا اكثر اوقات بر خلاف مقتضاى طبيعت خويش جريان پيدا نمىكند . ولى ممكن است برخى اشياء ، در برخى اوقات ، بر خلاف مقتضاى طبيعت خويش بر سبيل قسر جريان يابد ، اگرچه به زودى از زير بار سيطرهء نيروى قاسر بيرون آمده طريق اصل خويش را طى نمايد . و اين از آن جهت است كه در تنگناى جهان عناصر ، اشياء با يكديگر برخورد و اصطكاك پيدا مىكنند و هرگونه برخورد و اصطكاك پيدا مىكنند و هرگونه برخورد و اصطكاك بين موجودات ، يك نوع جريان قسرى را ايجاب مىنمايد كه اين نوع قسر در برخى اوقات براى اشياء امكان‌پذير است ؛ ولى براى هميشه يا بيش‌تر اوقات هرگز امكان‌پذير نخواهد بود .\r\n\r\nبرهان قاعده\r\nاثبات اين قاعده ، بدون اثبات علت غايى براى موجودات در جهان آفرينش و هم‌چنين بدون توجه به حكمت و عنايت ربانى در نظام هستى ، امكان‌پذير نيست ؛ چنان‌كه دانشمندان مادى كه به وجود علت غايى در جهان خلقت معتقد نيستند ، مدلول اين قاعده را نپذيرفته‌اند و چنين مىپندارند كه برخى از انواع موجودات در اثر سيطرهء نيروى قاسر به قسر دائمى يا اكثرى از بين رفته‌اند . شايد مسئلهء حلقهء مفقوده در نظريهء معروف تكامل ، كه\r\n\r\n\r\n","description":"","footnote":"\r\n( 96 ) . الاسفار الاربعه ، ج 3 ، ص 470 .\r\n","page_name":" 137 ","page_number":140},
  {"content":"\r\n\r\nداروين و پيروانش اثبات نموده‌اند ، شاهد اين دعوى باشد . ولى حكماى الهى كه علت غايى را اثبات كرده‌اند ، و هر موجودى را در جهان خلقت داراى غايتى مىدانند كه همواره براى وصول به آن در جستجو و تكاپو است ، و هم‌چنين نظام كيانى را در دايرهء هستى مقتضاى نظام ربانى مىدانند ، به مدلول اين قاعده سخت معتقدند و براى اثبات آن برهان اقامه نموده‌اند ؛ به اين ترتيب كه گفته‌اند : علم فعلى حق‌تعالى به نظام احسن كه عبارت است از عنايت وى ، مقتضى اين است كه هر موجودى از موجودات به غايتى كه به خاطر آن آفريده شده است برسد ؛ و قسر دائمى يا اكثرى در مورد هر شيئى موجب عدم وصول آن به غايت مطلوب خويش است . بنابراين ، قسر دائمى يا اكثرى ، خلاف مقتضاى عنايت ازلى است ، و هر چيزى كه خلاف مقتضاى عنايت ازلى باشد ، در دايرهء هستى تحقق‌پذير نمىباشد . نتيجهء اين مقدمات عبارت است از مدلول اين قاعده كه « القسر لا يكون دائميا و لا اكثريا . »\r\nابن سينا شرور و بدىهاى اين جهان را زاييدهء قسر و برخورد عناصر مادى مىداند .\r\nولى معتقد است اين شرور كه از طريق قسر و برخورد عناصر مادى حاصل مىشوند ، هرگز دائمى و يا اكثرى نيستند و در جنب خيرات و خوبىهاى جهان آفرينش به غايت اندك مىباشند ؛ چنان‌كه مىگويد :\r\nفإن المادّة قد علم من أمرها أنها يعجز عن أمور و يقصر عنها الكمالات فى أمور لكنّها يتمّ لها ما لا نسبة له كثرة إلى ما يقصر عنها فاذا كان كذلك فليس من الحكمة الآلهيّة أن يترك الخيرات الفائقة الدّائمة و ايا كثريّة لاجل شرور فى أمور شخصيّة غير دائمة . « 97 »\r\nو در جاى ديگر مىگويد :\r\nلكن الامر الاكثرى هو حصول الخير المقصود فى الطّبيعة و الامر الدائم أيضا ؛ أمّا اللاثرى فإنّ أكثر أشخاص الاواع فى كنف السّلامة من الاراق ؛ و أمّا الدّائم فلانّ أنواعها كثير : لا يستحفظ على الدّوام إلّا بوجود مثل النّار على أن يكون محرقة و فى الاقلّ ما يصدر عن النّيران الافات الّتى تصدر\r\n\r\n\r\n","description":"","footnote":"\r\n( 97 ) . الشفاء ، ص 632 .\r\n","page_name":" 138 ","page_number":141},
  {"content":"\r\n\r\nعنها ، و كذلك فى ساير الاسباب المشابهة فما كانن يحسن أن يترك المنافع الاكثريّة و الدّائمة لاغراض شريّة أقليّة . . . . « 98 »\r\nامام فخر رازى در مقام بيان ردّ نظريه فيلسوف قديم يونان انباذقلس ، كه تكوّن اجرام عالم را بر سبيل اتّفاق و تصادف مىداند ، اصل دخالت داشتن اتّفاق را در امور طبيعى اين جهان انكار نمىكند ، ولى دائما يا اكثرى بودن آن را به شدت انكار مىكند و عارضهء اتّفاق را در برخى اوقات نتيجهء تصادم و برخورد عناصر مادى مىداند كه قسر غير دائمى و غير اكثرى را ايجاب مىنمايد ؛ چنان‌كه مىگويد :\r\n( و الحقّ ) إنا لا ننكر أن يكون للآتّفاق مدخل فى تكوّن الامور الطبيعية بالقياس إلى أفرادها ، فإنّه ليس حصول هذه المدرة عند هذا الجزء من الارض ، و لا حصول هذه الحبّة من البر فى هذه البقعة من الارض ، و لا حصول هذه النّطفة فى هذا الرّحم أمرا دائما و لا أكثريا ، بل نسامح فى أنّها و ما يجرى مجراها إتّفاقيات ؛ و لكنّا ندّعى أنّ للقوى الفعّالة الطّبيعيّة غايات معيّنة و المراد بالغاية على ما ذكرنا المعلولات الّتى يكون تأدىّ القوى إليها دائما أو اكثريا . « 99 »\r\nصدر المتألّهين براساس نظام احسن آفرينش و اتقان خلقت ، قسر دائمى و اكثرى را محال شمرده و آن را به عنوان يك قاعده معتبر دانسته است . وى در تفكر فلسفى خويش از اين قاعده فراوان استفاده كرده و در بسيارى موارد آن را مورد استناد قرار داده است ؛ چنان‌كه مىگويد :\r\nإعلم أنّ الاصول الحكميّة دالّة على أنّ القسر لا يدوم على طبيعة و أنّ لكلّ موجود من الموجودات الطبيعيّة غاية ينتهى إليها وقتا و هى خيره و كماله ، و أنّ الواجب جلّ ذكره أوجد ايشياء على وجه تكون مجبولة على قوّة ينحفظ بها خيرها الموجود و تطلب بها كمالها المفقود ، كما قال تعالى :  « الَّذِي أَعْطى كُلَّ شَيْءٍ خَلْقَهُ ثُمَّ هَدى »  فيجل ذلك يكون لكلّ منها عشق للوجود و شوق إلى كمال الوجود و هو غايته الذّاتيّة الّتى يطلبها و يتحرّك إليها بالذّات ، و هكذا الكلام فى غايته و غاية غايته حتّى ينتهى إلى غاية الغايات و خير الخيرات إلّا أن يعوق\r\n\r\n\r\n","description":"","footnote":"\r\n( 98 ) . الرسائل ، ج 2 ، ص 22 .\r\n( 99 ) . المباحث المشرقيه ، ج 1 ، ص 532 .\r\n","page_name":" 139 ","page_number":142},
  {"content":"\r\n\r\nله عن ذلك عائق و يقسر قاسر ؛ لكنّ العوائق ليست أكثريّة و لا دائميّة و إلّا لبطل النّظام و تعطّلت الاشياء و بطلت الخيرات . . . . « 100 »\r\n\r\nموارد استناد به قاعده\r\nاكنون بىمناسبت نيست به پاره‌اى از موارد كه صدر المتألّهين به اين قاعده استناد مىكند ، اشاره‌اى شود تا ميزان درجهء اعتبار آن در تفكر فلسفى وى معلوم گردد . يكى از آن موارد اين است كه در باب امتناع تناسخ ، وى براساس حركت جوهريه در طبائع ، كه خود مبدع و مبتكر آن است ، همهء موجودات طبيعيه و انواع صوريه را در مسير حركت جوهرى خودشان متوجه به سوى غايات وجودى آن‌ها مىداند و چون حركت جوهرى را يك نوع حركت اشتدادى مىداند ، كه همواره به سوى كمال در تكاپو است ، هرگونه حركت ارتجاعى را كه مستلزم بازگشت به سوى نقص باشد ، محال مىداند . بنابراين ، انتقال و تبديل انسان را به هرگونه صورت حيوانى در باب تناسخ محال مىشمرد و در پاسخ برخى از اصحاب تناسخ كه تبديل و انتقال انسان را به صورت يكى از حيوانات از طريق قسر جايز مىدانند ، نه از طريق حركت ذاتى جوهرى ، مىگويد قسر به صورت دائمى يا اكثرى از نظر عقل محال است ؛ چنان‌كه مىگويد :\r\n« فإن قلت : صيرورة الآنسان بهيمة ناقصة لا يلزم أن يكون بحسب الحركة الذّاتيّة بل ربما يكون قسرا و إجبارا .\r\nأقول : هذا غير جايز بوجهين : الاوّل إنّ مثل هذه الاشياء لا يكون دائميا و لا اكثريا كما بيّن فى موضعه ؛ و الّذى ذهبوا إليه من الانتقال النّزولى إنّما يكون فى أكثر أفراد النّفوس الانسانية و أهل الارتقاء الاستكماليّة إلى الملكوت الاعلى قليل عندهم ؛ و الثّانى إنّ هذه الحركة الوجوديّة الاستكماليّة لا يصادمها ما دام وجود الموضوع قسر قاسر و لا إجبار و لا إتّفاق إلّا القواطع الّتى يوجب العدم و الهلاك و الانقطاع ، و عند ذلك لم يبق للشّىء حركة و إستكمال غير ما حصل فى مدّة الكون لا الانحطاط و النّزول عمّا كان سابقا . »\r\n\r\n\r\n","description":"","footnote":"\r\n( 100 ) . الاسفار الاربعه ، ج 9 ، ص 347 .\r\n","page_name":" 140 ","page_number":143},
  {"content":"\r\n\r\nمورد ديگرى كه صدر المتألّهين به قاعدهء امتناع قسر دائمى و اكثرى استناد مىكند ، اين است كه در مقام ابطال قول به تناسخ ، كمال نفس ناطقه را از حيث عقل ، وصول به مقام عقل بالمستفاد مىداند و از حيث عمل ، انقطاع كلى از تعلقات و پاكى از رذائل اخلاق مىشمرد . سپس اضافه مىكند كه اگر مطابق آنچه اصحاب تناسخ مىگويند ، نفس ناطقهء انسانى پيوسته در جهان اجسام ميان اجساد بشرى در تردد و آمدوشد باشد ، و هيچ‌گاه از قيد زنجير عناصر خلاصى نيابد ، و به ملكوت اعلى كه جايگاه اصلى آن است وصول پيدا نكند ، لازم مىآيد كه از رسيدن به كمال مخصوص خويش بازمانده ؛ و اين امر مستلزم قسر دائمى يا اكثرى خواهد شد . و چون قسر دائمى يا اكثرى به واسطهء اينكه بر خلاف مقتضاى عنايت ازلى است ، محال شمرده شده است ، تردد نفس ناطقه ميان اجسام كه معناى تناسخ را در بردارد نيز محال خواهد بود ؛ چنان‌كه مىگويد :\r\n. . . كمال النّفس المجرّدة إمّا العلمى فبصيرورتها عقلا مستفادا فيها صور جميع الموجودات و إمّا العملى فبإنقطاعها عن هذه التعلّقات و تخليتها عن رذائل الاخلاق . . . فلو كانت دائمة التردّد فى ايجساد من غير خلاص إلى النّشأة ايخرى و لا اتّصال إلى ملكوت ربّنا الاعلى كانت ممنوعة عن كمالها اللّائق بها أبد الدّهر و العناية تأبى ذلك و القسر لا يكون دائميا و لا اكثريا . « 101 »\r\nاز جملهء مواردى كه صدر المتألّهين به اين قاعده استناد كرده ، در باب اثبات وحدانيت إله عالم است . حكما براى اثبات وحدانيت إله عالم ، به چند طريق استدلال كرده‌اند . يكى از راه‌هاى اثبات وحدت إله عبارت است از اثبات وحدت عالم . براى اثبات وحدت عالم و امتناع وجود عالم ديگر ، به چند وجه استدلال كرده‌اند . يكى از وجوه استدلال اين است كه هرگاه عالم ديگرى فرض نماييم كه از هر جهت به عالم موجود مساوى باشد ، تعدّد افراد هر نوعى از انواع به طريق قسر انجام مىشود ؛ زيرا اگر قاسر در ميان باشد ، تعدّد افراد در نوع واحد تحقق نمىپذيرد ؛ در اين هنگام اگر تعدّد و انفصال را در عوالم به‌طور دائم\r\n\r\n\r\n","description":"","footnote":"\r\n( 101 ) . همان ، ص 7 .\r\n","page_name":" 141 ","page_number":144},
  {"content":"\r\n\r\nفرض نماييم ، مستلزم قسر دائمى خواهد بود ، ولى چون قسر دائمى محال است ، تعدّد و انفصال در عوالم نيز محال خواهد بود ؛ چنان‌كه مىگويد :\r\nو أيضا الّذى بالقسر من الضّرورة أن يزول و يعود إلى ما كان أوّلا عليه بالذّات فتلك العوالم ستجمع ثانية فهى مجتمعة و غير مجتمعة أبدا . « 102 »\r\n\r\nملّا هادى سبزوارى\r\nحاج ملّا هادى سبزوارى نيز با اتكاء به عنايت ازلى و علم فعلى حق‌تعالى به نظام احسن و اتقان صنع در خلقت ، قسر دائمى و اكثرى را محال دانسته و آن را به عنوان يك قاعده به طرز بديعى به صورت نظم آورده است ؛ چنان‌كه مىگويد :\r\n و القسر لا يكون دائما كما * لم يكن بالأكثر فلينحسما\r\nإذ مقتضى الحكم و العناية * إيصال كلّ ممكن لغاية \r\n« 103 »\r\n\r\nفيض كاشانى\r\nملّا محسن فيض كاشانى ، با توجه به مقتضاى قاعدهء امتناع قسر دائمى و اكثرى ، و با توجه به مسئلهء شمول رحمت واسعهء حق‌تعالى نسبت به همهء موجودات ، شبهه را در باب معاد و خلود در دوزخ مطرح كرده و به آن پاسخ داده است . شبهه اين است كه اصل همهء موجودات از رحمت بىپايان حق‌تعالى است و هر موجودى بايد روزى به اصل خويش بازگردد . از طرف ديگر عذاب ، كه نتيجهء گناه است ، براى بشر عارضى است و نسبت به رحمت واسعه ، كه اصل انسان است ، حالت قسرى دارد ؛ چنان‌كه اين معنى به روشنى از اين آيهء شريفه مستفاد مىشود : « عذابى أصيب به من أشاء و رحمتى وسعت كلّ شىء »\r\nدر اين هنگام به مقتضاى قاعدهء امتناع قسر دائمى و اكثرى ، عذاب اهل دوزخ كه نسبت به سرشت پاك آنان حالت قسرى دارد ، جاودان نخواهد بود ؛ درحالىكه مطابق شرايع آسمانى و روايات و آيات معتبرهء اسلامى ، اهل بهشت و دوزخ جاودانه در نعمت و عذاب الهى مخلّد خواهند بود و اصحاب دوزخ را هيچ‌وقت از عذاب خلاصى نخواهد بود .\r\n\r\n\r\n","description":"","footnote":"\r\n( 102 ) . همان ، ج 6 ، ص 95 .\r\n( 103 ) . شرح منظومه ، ص 123 .\r\n","page_name":" 142 ","page_number":145},
  {"content":"\r\n\r\nدر اين صورت آيا چگونه ممكن است بين قاعدهء عقلى يعنى امتناع قسر دائمى و اكثرى و شرايع آسمانى توفيق برقرار نمود ؟ در مقام حلّ اين شبهه چند پاسخ ذكر مىكند كه گويا خود وى به برخى از آنها معتقد است ؛ اگرچه با صراحت كامل به آن اعتراف ننموده است ، چنان‌كه مىگويد :\r\n( فصل ) إن قيل : إنّ الاصول الحكميّة دالّة على ان القسر لا يدوم على طبيعة و إنّ لكلّ موجود غاية يصل إليها يوما ، و إنّ الرّحمة الالهيّة وسعت كلّ شىء ، كما قال جلّ ثناؤه « عذابى أصيب به من أشاء و رحمتى وسعت كلّ شىء » ؛ و أيضا اى لام دالّة على وجود أصلى مقاوم لها و التقاوم بين المتضادّين لا يكون دائميا و لا اكثريا وق ورد فى الشّرايع : خلود الفريقين فى الدّارين فكيف التّوفيق ؟ قيل : معنى خلود أهل الجنّة فى الجنّة خلود كلّ واحد واحد فيها و معنى خلود أهل النّار فى النّار أنّها دائمة بأهلها فلا منافاة . . . و قال آخر : إنّهم إذا تعودوا بالعذاب بعد مضى الاحقاب الفوه و لم يتعذّبوا بشدّته بعد طول مدّته و لم يتألّموا و إن عظم ، ثمّ آل أمرهم إلى أن يتلذّذوا . « 104 »\r\n\r\nكلّ كائن فاسد\r\nدر باب حرف « الف » و حرف « ث » اين رساله ، دو قاعده مورد بحث و گفت‌وگو قرار گرفت كه به ترتيب عبارتند از :\r\n1 . كلّ أزلى لا يمكن أن يفسد .\r\n2 . ما ثبت قدمه إمتنع عدمه .\r\nمقتضاى اين دو قاعده ، كه هركدام با براهين محكم به ثبوت رسيده‌اند ، اين است كه هر موجودى كه قديم و ازلى است ، هرگز فساد نمىپذيرد و نيستى را به سوى آن راهى نيست . عكس نقيض يا نزديك‌ترين شىء به عكس نقيض اين دو قاعده اين است كه « هر موجود حادث ، سرانجام معدوم مىگردد » و اين همان معنايى است كه حكما به صورت يك قاعده گفته‌اند : « كلّ كائن فاسد » .\r\n\r\n\r\n","description":"","footnote":"\r\n( 104 ) . اصول المعارف ، ص 176 .\r\n","page_name":" 143 ","page_number":146},
  {"content":"\r\n\r\nمقصود از كلمهء كائن ، موجودى است كه با يك سلسله فعل و انفعالات مادى در جهان حادث گردد ؛ زيرا مطابق اصطلاح مخصوص حكما ، كه براساس يك نوع تقسيم و طبقه‌بندى بين موجودات به وجود آمده « كائنات و مكوّنات » عبارتند از موجودات مادى و در مقابل مكوّنات ، مخترعات و مبدعات قرار گرفته‌اند كه از مرحلهء ماديات محضه برترند .\r\nمخترعات عبارتند از موجوداتى كه نه مادى محض‌اند و نه مجرّد كامل ؛ بلكه از پاره‌اى جهات مجردند ؛ چون داراى خصوصيات زمان و مكان و ثقل نيستند ، اگرچه از برخى جهات به مرحلهء تجرد كامل نرسيده‌اند ، چون از جهت مقدار و اندازه مجرد نيستند ؛ مانند صور برزخيه كه در جهان پهناور انديشهء انسان ، كه آن را عالم مثال متصل مىگويد ، يا عالم مثال مطلق ، كه آن را مثال منفصل مىگويند ، وجود دارند و در برخى حالات مانند رويا و غيره به نحو بارزى خودنمايى مىكنند . « مبدعات » عبارتند از موجوداتى كه مجرد محض‌اند و هيچ‌گونه اثرى از آثار ماده در آن‌ها پيدا نمىشود ، مانند عقول مفارقهء طوليه و عرضيه . با توجه به آنچه گذشت ، صدق قاعدهء « كلّ كائن فاسد » در مورد مكوّنات به روشنى معلوم مىگردد .\r\nيعقوب بن اسحاق كندى نخستين فيلسوف اسلامى ، اين قاعده را معتبر دانسته و مدلول آن را در مورد موجودات عالم عنصرى پذيرفته است . وى كليهء موجودات عنصرى را كه تحت كرهء قمر واقع شده‌اند مركب از چهار عنصر دانسته كه به ترتيب عبارتند از :\r\n1 . آب\r\n2 . هوا\r\n3 . خاك\r\n4 . آتش\r\nتشكيل هر جسمى از اجسام را نيز فقط به وسيلهء هيولا و صورت ميسر دانسته و كون و فساد را از لوازم اين جهان به حساب آورده است . بنابراين ، قاعدهء « كلّ كائن فاسد » را در مكوّنات صادق مىداند نه در غير مكوّنات ؛ چنان‌كه مىگويد :\r\n\r\n","description":"","footnote":"","page_name":" 144 ","page_number":147},
  {"content":"\r\n\r\nيتكوّن ما تحت القمر من أربعة عناصر : الماء و الهواء و التّراب و النّار ؛ و يتكوّن كلّ جسم من هيولا و صورة و عالم ما تحت القمر خاضع للتّغيّر ، للكون و الفساد . أمّا عالم ايفلاك فلا فساد فيه . « 105 »\r\nمعلم دوم ، ابو نصر فارابى ، در اين باب مىگويد :\r\nو من البيّن أنّ كلّ ما كان له كون فله لا محالة يكون فساد . . . « 106 »\r\nو در مقام پاسخ به اين سؤال كه آيا عالم فساد مىپذيرد يا نه ، كون را در حقيقت يك نوع تركيب يا چيزى شبيه به تركيب دانسته و فساد را انحلال تركيب به حساب آورده است . به اين ترتيب مسئلهء كون و فساد در نظر وى عبارت است از يك نوع تركيب و انحلال و يا به تعبير ديگر يك نوع اجتماع و افتراق كه سرانجام هر تركيبى به تحليل و هر اجتماعى به افتراق بازمىگردد ؛ چنان‌كه مىگويد :\r\nالكون فى الحقيقة هو تركيب ما أو شبيه بالتّركيب ، و الفساد هو إنحلال ما أو شبيه بالانحلال . و إن قيل مكان التركيب و الانحلال الآجتماع و الآفتراق جاز ذلك أيضا ، و كلّ ما كان تركيبه من أجزاء أكثر كان زمان تركيبه أطول و كذلك ما كان إنحلاله باجزاء أكثر كان إنحلاله فى زمان أطول . . . . « 107 »\r\nفارابى در جاى ديگر ضمن برشمردن حالات و خصوصيات جسم از اين قاعده سخن گفته است ؛ چنان‌كه مىگويد :\r\nو إنّ الجسم فى طباعه ميل مستدير يستحيل أن يكون فى طباعه ميل قسرى أو ميل مستقيم و إنّ كلّ كائن فاسد . . . « 108 »\r\nبهمنيار كه از شاگردان برجستهء شيخ الرّئيس ابو على سينا است ، مفاسد اين قاعده را پذيرفته و براى اثبات آن استدلال كرده است . استدلال وى به اين ترتيب است : موجود كائن همواره مسبوق است به عدم و هر موجودى كه مسبوق است به عدم ، به معنى آن\r\n\r\n\r\n","description":"","footnote":"\r\n( 105 ) . السلسله الفلاسفه العرب ، شماره 8 ، ص 14 .\r\n( 106 ) . رسائل فارابى ، رساله مسائل متفرقه ، ص 5 .\r\n( 107 ) . همان ، ص 6 .\r\n( 108 ) . همان ، ص 8 .\r\n","page_name":" 145 ","page_number":148},
  {"content":"\r\n\r\nاست كه مادهء نخستين جهان ، روزگارى از صورت فعليهء آن خالى بوده است . بنابراين قوّهء خالى بودن از صورت فعليه در مادهء نخستين پيوسته موجود است . زيرا اگر اين قوّه در مادهء نخستين موجود نبود ، هرگز نمىتوانست از صورت فعليه خالى بوده باشد ؛ ولى چون روزگارى مادهء نخستين از صورت فعليه خالى بوده است ، روزگار ديگرى نيز مىتواند از آن خالى باشد ؛ چنان‌كه مىگويد :\r\nو أقول : إنّ كلّ متكوّن جسمانى فاسد و كلّ فاسد كائن و ذلك لانّه متى فرضت أنّ تلك الصّورة كائنة فقد حكمت أنّ المادة قبل وجود تلك الصّورة لها كانت خالية عنها و إن لم يكن للمادّة قوّة على عدم تلك الصّورة عنها لما صحّ أن تخلو عنها و قد ثبت من كون الصّورة حادثة قوّة المادة على أن تخلو عن الصّور . . . ثم لا يصحّ أن يكون قوّة المادّة على عدم الصّورة عنها محدودة حتّى يمتنع بسببه قوّة المادة على خلوّها من الصّورة إلّا أن تنقلب عن المادّة و هذا محال . « 109 »\r\nصدر المتألّهين نيز اين قاعده را معتبر دانسته و در برخى موارد به آن استناد نموده است . وى در باب اينكه نفس ناطقه فساد نمىپذيرد و جاودانه باقى مىماند دو برهان اقامه نموده و پس از تقرير برهان در مورد بقاى نفس ناطقه به اين قاعده تصريح كرده است .\r\nمفاد دو برهان صدر المتألّهين اين است كه فساد و نابودى هرگز در موجوديت جوهر بسيط راه نمىيابد ، بلكه فساد يا هرگونه تحول و دگرگونى از لوازم موجودى است كه فاقد يكى از دو صفت بساطت و جوهريت بوده باشد ؛ چنان‌كه مىگويد :\r\nو الحجّتان إنّما تنهضان دليلا على إمتناع الفساد على جوهر بسيط مباين الوجود عن المادّة و لواحقها لا على امتناع فساد ما وجوده هذا الوجود الارتباطى التّعلّقى ؟ و مثل ذلك الوجود كما يمتنع فساده بفساد البدن كذلك يمتنع عدمه السّابق عليه و حدوثه بحدوث البدن بل لا تجدّد له أصلا فإنّ كلّ ما هو كائن فاسد ، و كلّ ما لا فساد له لا كون له . « 110 »\r\nو در جاى ديگر مىگويد :\r\n\r\n\r\n","description":"","footnote":"\r\n( 109 ) . التحصيل ، ص 630 .\r\n( 110 ) . الاسفار الاربعه ، ج 8 ، ص 388 .\r\n","page_name":" 146 ","page_number":149},
  {"content":"\r\n\r\nأقول أراد أنّه ليس من الموجودات الطّبيعيّة الكائنة لانّ كلّ كائن فاسد ، و قد برهنا على أنّ الارواح العقليّة من سرادقات الالهيّة و شؤون الصّمدية . « 111 »\r\nآنچه از سخن صدر المتألّهين در اين باب مستفاد مىشود ، اين است كه اگر موجود داراى دو صفت جوهريت و بساطت نباشد ، در معرض زوال و نابودى است . بنابراين هر موجود عرضى و هرگونه موجودى كه از عناصر مختلف تركيب يافته باشد ، اگرچه جوهر باشد ، سرانجام فاسد خواهد شد و به اين ترتيب قاعدهء « كلّ كائن فاسد » با قاعدهء « كلّ مركّب ينحل » در برخى موارد با يكديگر مساوق خواهد بود .\r\nحاج ملّا هادى سبزوارى نيز قاعدهء « كلّ كائن فاسد » را با قاعدهء « كلّ مركّب ينحل » در يك مورد به كار برده و در كتاب اسرار الحكم كه به زبان فارسى نگاشته ؛ چنين مىگويد :\r\nفصل در بقاى نفس ناطقه است بعد از فساد بدن ، كما فى الحديث « خلقتم للبقاء لا للفناء » برهانش آن است كه هرچه معدوم است يا بذاته معدوم است يا به طريان ضد و منافى بر محل آن . چون بياض كه معدوم مىشود به طريان سواد بر محلّ بياض ؛ و فصل بر موصوف به وصل ؛ و نور بر موصوف به ظلمت ؛ و صورت نوعيهء هوا بر محلّ آب ؛ و صورت نوعيهء نار بر محلّ هوا ؛ و عكس اين‌ها إلى غير ذلك . و داخل در اين است : « كلّ كائن فاسد » و « كلّ مركّب ينحل » زيرا كه فساد كائن و انحلال تركيب از غلبهء يكى از اضداد منافيات است بر ديگرى ؛ يا به انعدام يكى از علل اربعه . و نفس ناطقه اگر بذاتها معدوم باشد وجودش ممتنع باشد و ضد و منافى ندارد كه انعدامش به تصادم باشد ؛ چنان‌كه در عالم اجسام هست ؛ بلكه در مطلق جواهر نيست تضاد ، چه جاى جواهر مجرده و تركيب خارجى ندارد از مثل عناصر تا « كلّ مركّب ينحل » آن را بگيرد . . . « 112 »\r\nآنچه از سخن حاج ملّا هادى سبزوارى در اين باب مستفاد مىشود ، اين است كه قاعدهء « كلّ كائن فاسد » داراى همان معنايى است كه از قاعدهء « كلّ مركّب ينحل »\r\n\r\n\r\n","description":"","footnote":"\r\n( 111 ) . همان ، ص 314 .\r\n( 112 ) . اسرار الحكم ، ص 310 .\r\n","page_name":" 147 ","page_number":150},
  {"content":"\r\n\r\nفهميده مىشود و بين اين دو قاعده از حيث معنى چندان تفاوتى وجود ندارد . سخن فارابى نيز چنان‌كه گذشت ، بر همين معنى دلالت دارد . بنابراين كلمهء « كائن » كه در اين قاعده به كار رفته است ، همواره بر يك نوع تركيب دلالت مىنمايد .\r\nحاج ملّا هادى سبزوارى براى اثبات اين قاعده كه هر موجود مركب سرانجام منحل خواهد شد ، چنين استدلال مىكند : هر موجود مركبى از عناصر مختلف تشكيل يافته است و پرواضح است كه تشكيل موجود واحد از عناصر مختلف مستلزم اين است كه عناصر مختلف بر خلاف مقتضاى طبيعت اوليهء خويش در يكديگر درآميزند .\r\nسپس اضافه مىكند كه درآميختن عناصر مختلف در يكديگر خلاف مقتضاى طبائع نخستين عناصر است و اين امر مستلزم قسر در طبيعت است ؛ و چون قسر در طبيعت به طور دائمى يا اكثرى محال است ، سرانجام اين تركيب به انحلال مىگرايد و عناصر اوليه به مقتضاى طبائع اصلى خودشان به حالت نخستين بازمىگردند .\r\n\r\nتذكر\r\nدر اينجا تذكر يك نكته لازم مىنمايد و آن نكته عبارت است از اينكه اگر برهان قاعدهء « كلّ كائن فاسد » مطابق آنچه از كلام فارابى و حاج ملّا هادى سبزوارى مستفاد مىشود اين باشد كه موجود « كائن » همواره مركب است و هر موجود مركب سرانجام به عناصر نخستين منحل خواهد شد ، لازم مىآيد كائنات بسيطه از دايرهء شمول اين قاعده بيرون باشند و در نتيجه به كليت قاعده لطمه وارد خواهد شد . ولى اگر اين قاعده را عكس نقيض قاعدهء « كلّ ازلى لا يمكن أن يفسد » يا قاعدهء « ما ثبت قدمه إمتنع عدمه » بدانيم ، در اين صورت كائنات بسيط نيز از دايرهء شمول قاعده بيرون نخواهند بود و در نتيجه به كليت قاعده لطمه‌اى وارد نخواهد شد ؛ هر موجود كائن كه قديم يا ازلى نباشد ، سرانجام دستخوش فساد و نابودى خواهد شد .\r\n\r\nجهان از هيولاى امكان و صورت تركيب ، تشكيل يافته است\r\nبعد از آنكه معلوم شد ، مقصود از مفهوم امكان در مورد قاعدهء « كلّ ممكن زوج تركيبى » همانا امكان ذاتى است و با توجه به اينكه واجب الوجود بالذات ، جز ذات مقدس\r\n\r\n","description":"","footnote":"","page_name":" 148 ","page_number":151},
  {"content":"\r\n\r\nحق‌تعالى چيز ديگرى نيست ، گفته مىشود بساطت ، احديت ، ازليت ، فرديت و هرگونه معانى ديگر از اين قبيل كه هست مساوق و مرادف با وجوب ذاتى است و مصداق واحد براى همهء اين معانى ، ذاتى مقدس حق‌تعالى است . چنان‌كه تركيب ، تعدّد ، امتزاج ، كثرت و هرگونه معانى از اين قبيل كه هست از لوازم امكان است و مصداق همهء اين مفاهيم را در باب ماهيات بايد جستجو نمود . به اين ترتيب جز ذات مقدس حق‌تعالى كه واجب الوجود بالذّات است ، همه چيز ممكن است و هر شىء ممكن ، زوجى است كه از دو عنصر ماهيت و وجود تركيب يافته است . زيرا ماهيت امكانى بدون وجود هرگز قوام نمىپذيرد ، چنان‌كه وجود امكانى نيز بدون يك نوع قصور كه از ماهيت سرچشمه مىگيرد هرگز تعيّن پيدا نمىكند . بنابراين ، كليهء موجودات ممكن الوجود از يك نوع ماده و صورت عقلى كه آنها را ماهيت و وجود مىگويند ، تركيب يافته‌اند . زيرا هر شيئى در جهان ممكنات ، نسبت به ذات خود بالقوّه و ليس محض است ؛ ولى هنگامى كه به علت خود منسوب مىشود ، بالفعل و داراى ايس است . پس هر شىء ممكن الوجودى داراى دو حيثيت قوّه و فعل است كه اين دو حيثيت را به منزلهء ماده و صورت آن به حساب آورده‌اند و از آن‌ها به ماهيت و وجود تعبير نموده‌اند . براى ماهيت و وجود كه هر شىء ممكن الوجود از آن‌ها تشكيل يافته است ، عناوين و تعبيرات ديگرى در اصطلاح حكماى الهى ديده مىشود ، مانند اينكه حيثيت وجود را به نور و حيثيت ماهيت را به ظلمت و يا به سخن ديگر جهت وجود را به يلى الرّب و جهت ماهيت را به يلى النّفس تعبير نموده‌اند .\r\nاز آنچه تاكنون در اين باب ذكر شد ، اين نتيجه به دست مىآيد كه امكان ، پيوسته هيولاى تركيب است ؛ چنان‌كه تركيب همواره صورت امكان است و از اين هيولا و صورت است كه نظام عالم آفرينش تشكيل مىگردد . بنابراين نظام خلقت و جهان آفرينش بر هيولاى امكان و صورت تركيب استوار شده است ؛ و اين دو عنصر هميشه لازم و ملزوم يكديگرند . يعنى همان‌طور كه قاعدهء « كلّ ممكن زوج تركيبى » در همهء موارد صادق است ، قاعدهء « كلّ مركّب ممكن » نيز در همهء موارد صدق مىكند ؛ و اين از آن جهت نيست كه قاعدهء « كلّ مركب ممكن » عكس قاعدهء « كلّ ممكن زوج تركيبى » بوده باشد ؛ زيرا قضيهء موجبهء كليه كنفسا منعكس نمىشود و عكس لازم الصّدق در جميع موارد براى\r\n\r\n","description":"","footnote":"","page_name":" 149 ","page_number":152},
  {"content":"\r\n\r\nموجبهء كليه ، پيوسته موجبهء جزئيه است . بلكه صدق هركدام از اين دو قاعده به‌طور كلى به واسطهء براهينى است كه در هر دو مورد اقامه شده است . تلازمى كه بين اين دو قاعده موجود است و هم‌چنين صادق بودن آنها در همهء موارد بدون اينكه يكى عكس ديگرى باشد ، بسيار شبيه است به تلازمى كه بين دو قاعدهء « كلّ مجرد عاقل » و « كلّ عاقل مجرد » وجود دارد ؛ زيرا اين دو قاعده نيز در همهء موارد صادق‌اند ؛ بدون اينكه يكى از آنها عكس ديگرى باشد ؛ بلكه براى هركدام از اين دو قاعده نيز به‌طور جداگانه ، برهان اقامه شده است كه در حرف « ع » اين رساله به‌طور مبسوط از اين دو قاعده بحث و گفت‌وگو به عمل آمد .\r\nمفاد اين قاعده ، در آثار حكيم ابو نصر فارابى مورد بحث قرار گرفته است ؛ اگرچه به صورت « كلّ ممكن زوج تركيبى » تصريح نشده و اين عنوان در آثار وى ديده نمىشود .\r\nمباحث فلسفى در آثار فارابى معمولا با سبك ايجاز و اختصار مورد بحث قرار گرفته است .\r\nشيوهء اين فيلسوف در آئين نگارش مبتنى بر لفظ اندك و معنى بسيار است ؛ به طورى كه بسيارى از مباحث فلسفى كه پس از وى بين حكما به تفصيل مورد بحث قرار گرفته است ، در خلال جمله‌هاى كوتاه و لابه‌لاى آثار وى موجود است ؛ و اهل فن مىتوانند بر آنها وقوف پيدا كنند . سخن وى در اين باب چنين است :\r\n. . . و ممكن الوجود يحتاج فى الوجود إلى علّة تخرجه من العدم إلى الوجود ؛ فكلّ ما له وجود لا عن ذاته فهو ممكن الوجود فوجوده عن غيره ؛ و ذلك الغير إن كان ممكن الوجود فالكلام فيه كالكلام فيما نتكلّم فيه ، فلا بدّ و أن يكون وجود ما هو ممكن الوجود يستند إلى واجب الوجود بذاته ؛ و لا يجوز أن يكون الشّىء علّة نفسه ينّ العلّة تتقدّم على المعلول بالذّات . . . . « 113 »\r\nو در چند سطر بعد مىگويد :\r\n\r\n\r\n","description":"","footnote":"\r\n( 113 ) . مجموعه رسائل فارابى ، رسالهء زنون ، ص 3 .\r\n","page_name":" 150 ","page_number":153},
  {"content":"\r\n\r\nو بهذا الطّريق يعلم أنّه لا يجوز أن يكون ماهيّة الشّىء سببا لوجود العارض للماهية ينّ وجود العلّة هو سبب فى وجود المعلول و ليس للماهيّة وجودان أحدهما مفيد و الاخر مستفيد . . .\r\nآنچه از اين عبارت استفاده مىشود ، اين است كه شىء ممكن داراى دو حيثيت وجود و ماهيت است كه به منزلهء ماده و صورت عقلى آن مىباشند و اين تركيب نيز از لوازم امكان است ؛ به طورى كه اگر امكان نبود تركيب پا به عرصهء ظهور نمىگذاشت . بنابراين مفاد قاعدهء « كلّ ممكن زوج تركيبى » مورد توجه فيلسوف بزرگ بوده است و هرگز نمىتوان ادعا كرد كه از اين معنى غافل بوده است .\r\nشيخ الرّئيس ابو على سينا ، اين قاعده را تحت عنوان « كلّ ممكن زوج تركيبى » مورد بحث قرار داده است . به اين ترتيب كه مىگويد اگر چيزى وجودش هميشه از ناحيهء غير بوده باشد ، مركب است و هرگز نمىتواند بسيط الحقيقه باشد ؛ زيرا آنچه از ناحيهء غير براى شىء حاصل مىشود با آنچه شىء در حدّ ذات خود داراست ، متفاوت است و چيزى كه داراى دو حيثيت متفاوت باشد ، مركب است . بنابراين جز ذات پاك حق‌تعالى كه وجودش از ناحيهء غير نيست و بسيط محض است همهء موجودات امكانى ، خالى از يك نوع تركيب نمىباشند .\r\nعبارت ابو على سينا در اين باب چنين است :\r\n. . . و الّذى يجب وجوده بغيره دائما فهو أيضا غير بسيط الحقيقة ينّ الذى له بإعتبار ذاته غير الّذى له من غيره و هو حاصل الهويّة منهما جميعا فى الوجود فلذلك لا شىء غير واجب الوجود تعرّى عن ملابسة ما بالقوّة و الامكان بإعتبار نفسه و هو الفرد و غيره زوج تركيبى . « 114 »\r\nدر اين عبارت كوتاه و پرمعنى ، به دو قاعده بزرگ كه در مباحث فلسفهء اولى و حكمت الهى حائز اهميت فراوانند ، اشاره شده است . نخست قاعدهء شريف « بسيط الحقيقة كلّ الأشياء و ليس بواحد منها » كه در حرف « ب » اين رساله به تفصيل مورد بحث قرار گرفت\r\n\r\n\r\n","description":"","footnote":"\r\n( 114 ) . الشفاء ، بخش الهيات ، ص 47 .\r\n","page_name":" 151 ","page_number":154},
  {"content":"\r\n\r\nو ديگر قاعدهء « كل ممكن زوج تركيبى » كه اكنون در اينجا مورد بحث و گفت‌وگو است .\r\nبنابراين ، اگر كسى ادعا نمايد كه ابو على سينا نخستين فيلسوف از فلاسفهء اسلامى است كه اين قاعده را تحت عنوان « كل ممكن زوج تركيبى » مورد بحث قرار داده سخنى به گزاف نگفته است و اين ادعا از وى پذيرفته خواهد شد .\r\nمطلب سومى كه از عبارات كتاب شفاى ابن سينا استفاده مىشود ، مسئلهء اصالت وجود و اعتبارى بودن ماهيت است . زيرا از جملهء « و الّذى يجب وجوده بغيره دائما » چنين استفاده مىشود كه آنچه از ناحيهء فاعل براى شىء حاصل مىشود ، چيزى وراى ماهيت است و آن جز وجود ، چيز ديگرى نمىتواند بوده باشد . چنان‌كه از جملهء ديگر عبارت شيخ يعنى جملهء « هو حاصل الهويّة منهما جميعا فى الوجود » چنين مستفاد مىشود كه آنچه در حقيقت و نفس الامر موجود است ، همانا وجود است و ماهيت ، كه امرى اعتبارى است ، به نوعى از انواع اتحاد با وجود متحد است . به اين ترتيب ريشهء مسئلهء اصالت وجود و اعتبارى بودن ماهيت را مانند دو قاعدهء « بسيط الحقيقة » و « كلّ ممكن زوج تركيبى » بايد در آثار شيخ الرئيس جستجو نمود ؛ زيرا اين مباحث در فلسفهء وى آغاز مىشوند و در حكمت متعاليهء صدر المتألّهين به اوج كمال و مرحلهء پايان خويش مىرسند .\r\n\r\nكلّ متحرّك فله محرّك غيره\r\nاين قاعده را بايد يكى از راه‌هاى مهم اثبات صانع در فلسفه به حساب آورد ؛ زيرا حكما با اتكاء به اين قاعده و امتناع عقلى دور و تسلسل ، به اثبات محرك اول دست يافته‌اند .\r\nآنها براى رسيدن به اين منظور از دو طريق استدلال كرده‌اند : يكى از آن دو طريق فاعل بودن محرك اول ؛ و ديگرى غايت بودن آن را اثبات مىنمايند .\r\nنخستين فيلسوفى كه از اين طريق به اثبات محرك اول پرداخته ارسطو را بايد نام برد .\r\n\r\nالواحد لا يصدر عنه إلّا الواحد\r\nاز يكى ، جز يكى پديدار نگردد ؛ پس بسيار ، از يكى آفريده نباشد . مبدأ واحد را در واحد و منشأ را در كثير بايد جستجو نمود .\r\n\r\n","description":"","footnote":"","page_name":" 152 ","page_number":155},
  {"content":"\r\n\r\nاين قاعده را بايد يكى از مهم‌ترين قواعد فلسفى به حساب آورد ؛ زيرا در پيدايش بسيارى از اصول و مسائل فلسفى نقش بزرگى را دارا مىباشد ؛ به طورى كه اگر كسانى ادعا نمايند بيش‌تر مسائل فلسفى به‌طور مستقيم يا غير مستقيم بر آن مترتب است ، سخنى به گزاف نگفته باشند ؛ چنان‌كه ميرداماد در مقام تعبير از اين قاعده مىگويد :\r\nمن أمّهات الاصول العقليّة أنّ الواحد بما هو واحد لا يصدر عنه من تلك الحيثيّة إلّا واحدا . فلعلّ هذا الاصل بما تلوناه عليك من فطريّات العقل الصّريح . « 115 »\r\nبرخى حكما اين قاعده را نسبت به ساير اصول و قواعد فلسفى اصل بنيادى دانسته و آن را تحت عنوان « الاصل الاصيل » در آثار خويش مورد بحث قرار داده‌اند ؛ چنان‌كه ملّا رجبعلى تبريزى ، كه از حكماى عصر صفويه است ، مىگويد :\r\nو هو الّذى سميناه « بالاصل الاصيل » فى بيان إنّ الواحد المحض لا يمكن أن يصدر عنه إلّا الواحد . . . « 116 »\r\nبيشتر حكماى اسلامى اين قاعده را در آثار خويش آورده و مفاد آن را پذيرفته‌اند . معلم ثانى ، ابو نصر فارابى ، مبتكر اين قاعده را ارسطو مىداند و در اين باب به سخن فيلسوف معروف ، زنون كه وى را از شاگردان ارسطو مىداند ، استناد مىنمايد . زنون اين قاعده را از استاد بزرگ خويش ارسطو شنيده و فارابى سخن وى را به اين صورت در رسالهء خويش آورده است :\r\nو سمعت معلّمى أرسطاطاليس أنّه قال اذا صدر عن واحد حقيقى إثنان لا يخلو إمّا أن يكونا مختلفين فى الحقايق ، أو متفّقين فى جميع ايشياء ، فإن كانا متّفقين لم يكونا إثنين ، و إن كانا مختلفتين لم تكن العلّة واحدة . « 117 »\r\nدر كتاب معروف اثولوجيا كه منسوب به ارسطو مىباشد ، اين قاعده مورد بحث قرار گرفته و به اثبات رسيده است . عبارت آن كتاب در اين باب چنين است :\r\n\r\n\r\n","description":"","footnote":"\r\n( 115 ) . قبسات ، ص 232 .\r\n( 116 ) . منتخباتى از آثار حكماى الهى ايران ، 1 ، ص 244 .\r\n( 117 ) . مجموعهء رسائل فارابى ، ص 7 .\r\n","page_name":" 153 ","page_number":156},
  {"content":"\r\n\r\nفإن قال قائل كيف يمكن أن يكون ايشياء من الواحد المبسوط الّذى ليس فيه ثنويّة و لا كثرة بجهة من الجهات ؟ قلنا لانّه واحد محض مبسوط ليس فيه شىء من الاشياء فلمّا كان واحدا محضا انبجست منه الاشياء كلّها و ذلك إنه لمّا لم يكن هويّة انبجست منه الهويّة . . .\r\n. « 118 »\r\nاكنون اگر نسبت كتاب معروف اثولوجيا به ارسطو مورد ترديد يا انكار واقع نشود ، در مورد نسبت اين قاعده به وى نيز هيچ‌گونه ترديدى وجود نخواهد داشت . ولى انتساب اين كتاب به اين فيلسوف در ميان محققين سخت مورد انكار قرار گرفته است ؛ زيرا سبك استدلال و اسلوب مطلاب در اين كتاب با شيوهء ارسطويى كه حكماى اسلامى آن را مىشناسند ، به نحو آشكارى متفاوت است . به عقيدهء كسانى كه با شيوه‌هاى گوناگون فلسفى آشنايى كامل دارند ، مطالب اين كتاب از نوع فلسفهء افلاطونيان جديد است .\r\nبنابراين محكم‌ترين سند براى منسوب نمودن اين قاعده به ارسطو ، بايد همان سخن زنون را به حساب آورد ، زيرا بدون ترديد رسالهء زنون را فارابى تنظيم كرده و چنان‌كه خود وى مىگويد : اين رساله را از هرگونه حشو و زوائد كه برخى حكماى نصرانى بر آن افزوده بودند ، پيراسته و اصل آن را شرح كرده است . در آغاز اين رساله مىگويد :\r\nرأيت لزينون الكبير تلميذ أرسطاطاليس رسائل قد شرحها النصارى و زاد و فيها ، فشرحت أنا كما وجب على الشّارح . . . . « 119 »\r\nابن رشد فيلسوف معروف اندلس كه به پيروى از ارسطو مشهور است ، اين قاعده را به دو فيلسوف قديم يونان ، افلاطون و ثامسطيوس نسبت داده و در اين باب نام ارسطو را به ميان نياورده است ؛ چنان‌كه مىگويد :\r\nهذا هو مذهب المحدّثين من فلاسفة الاسلام كأبى نصر و غيره و قد يظنّ أنّه مذهب ثامسطيوس من القدماء و أفلاطون . . . . « 120 »\r\n\r\n\r\n","description":"","footnote":"\r\n( 118 ) . اثولوجيا ، ميمردهم ، ص 293 .\r\n( 119 ) . مجموعهء رسائل فارابى ، رسالهء زنون ، ص 3 .\r\n( 120 ) . ما بعد الطبيعه ، ص 160 .\r\n","page_name":" 154 ","page_number":157},
  {"content":"\r\n\r\nآقاى دانش‌پژوه در آغاز مقدمه‌اى كه بر رسالهء سه گفتار خواجه نصير الدّين طوسى دربارهء چگونگى پديد آمدن چند چيز از يكى و سازش آن با قاعدهء « آفريده نشدن بسيار از يكى » نوشته است ، به نقل از ترجمهء فرانسوى كتاب ما بعد الطبيعهء ابن رشد سخن خويش را چنين آغاز مىكند :\r\nدمكرتس ( ذيمقراطيس ) مىگويد كه يكى نشايد از دو پيدا شود ، چنان‌كه از يكى دو پديد نگردد . « 121 »\r\nارسطو اين سخن را از او دانسته و باز هم گفته است « به هست يگانه ، جز هستى و يگانگى نپيوندد » او و ابن رشد باز آشكار از قاعدهء « آفريده نشدن بسيار از يكى » ياد كرده‌اند . ولى همان‌طور كه ذكر شد ، سخن ابن رشد در متن كتاب ما بعد الطبيعه خلاف گفتهء آقاى دانش‌پژوه را اثبات مىنمايد . زيرا در اصل اين كتاب از انتساب اين قاعده به ذيمقراطيس و ارسطو سخنى به ميان نيامده است . از آنچه تاكنون گذشت ، يونانى بودن قاعدهء « الواحد لا يصدر عنه إلّا الواحد » به روشنى معلوم و آشكار مىگردد .\r\nبررسى آثار يعقوب بن اسحاق كندى به نحو بارزى اين مدعا را تأييد مىنمايد ؛ زيرا وى كه در قرن دوم هجرى مىزيسته ، نخستين فيلسوف اسلامى است كه آثار فلاسفهء يونانى را به عربى ترجمه نموده است و مفاد قاعدهء « الواحد لا يصدر عنه إلّا الواحد » در آثار اين فيلسوف مورد بررسى قرار گرفته و پذيرفته شده است . وى در رسالهء كوچكى كه در باب اثبات وحدانيت خداوند و تناهى جرم عالم نوشته و آن را براى على بن جهم « 122 » فرستاده است ، اين قاعده را به تفصيل مورد بحث قرار داده و به آن استناد نموده است .\r\nعبارت يعقوب بن اسحاق كندى در اين باب چنين است :\r\n( المحدث واحد ) و المحدث لا يخلو أن يكون واحدا أو كثيرا ، فإن كان كثيرا فهم مركبون ، لانّ لهم إشتراكا فى حال واحدة لجميعهم أى لانّهم أجمعين فاعلون و الشّىء الّذى يعمّه شىء واحد إنّما يتكثّر أن ينفصل بعضه من بعض به حال ما فإن كانوا كثيرا ففيهم فصول كثيرة فهم مركّبون ممّا عمّهم و من خواصّهم . . . و المركّبون لهم مركّب ، ينّ مركّبا و مركّبا من باب\r\n\r\n\r\n","description":"","footnote":"\r\n( 121 ) . سه گفتار ، ص 2 .\r\n( 122 ) . على بن جهم ، شاعرى خراسانى الاصل است كه در دربار متوكّل بسيار مقرّب بوده و در سال 249 ه . ق درگذشته است .\r\n","page_name":" 155 ","page_number":158},
  {"content":"\r\n\r\nالمضاف . فيجب إذن أن يكون للفاعل فاعل فإن كان الواحد ، فهو الفاعل الاوّل ، و إن كان كثيرا و فاعل الكثير كثير دائما و هذا يخرج بلا نهاية و قد إتّضح بطلان ذلك ؛ فليس للفاعل فاعل فإذن ليس كثيرا بل واحد غير متكثّر ، سبحانه و تعالى عن صفات الملحدين . « 123 »\r\n\r\nبراهين قاعده\r\nحكما براى اثبات قاعدهء « الواحد لا يصدر عنه إلّا الواحد » چندين برهان اقامه كرده‌اند .\r\nامام فخر رازى در كتاب مباحث المشرقيه چهار برهان براى اثبات اين قاعده ذكر كرده و كوشش نموده آنها را مورد اشكال قرار دهد .\r\nمهم‌ترين براهين اثبات اين قاعده را در آثار شيخ الرئيس ابو على سينا و شاگرد وى بهمنيار مشاهده مىنماييم ؛ به طورى كه در آثار ساير فلاسفهء اسلامى راجع به قاعدهء مذكور كم‌تر با سخن تازه و انديشهء جديد روبه‌رو مىشويم . اينك عمدهء براهين قاعده در اينجا به ترتيب زير ذكر مىگردد :\r\nبرهان اول : مفهوم چيزى به حيثيتى كه در حدّ ذات ( الف ) از آن صادر گردد ، غير از مفهوم همان چيز است به حيثيتى كه در حدّ ذات ( ب ) از آن صادر گردد . يعنى عليت آن شىء براى ( الف ) غير از عليت آن شىء است براى ( ب ) . اين مسئله نيز بديهى است كه اختلاف و غيريت ميان دو مفهوم پيوسته دليل اختلاف در حقيقت آنها مىباشد . در اين هنگام لازم مىآيد آنچه منشأ صدور ( الف ) و ( ب ) واقع شده است يا دو شىء باشد يا يك شىء باشد كه متصف به دو صفت مختلف مىباشد . درحالىكه آن شىء واحد فرض شده است ، هذا خلف .\r\nآنچه تا اينجا ذكر شد ، مىتواند براى اثبات قاعده يك برهان كامل باشد ؛ ولى براى اينكه هيچ‌گونه شبهه‌اى در اين باب باقى نماند ، اين برهان را مىتوان به سبك ديگرى تقرير نمود . به اين ترتيب كه گفته مىشود وجود دو حيثيت در شىء واحد كه يكى از آن دو حيثيت منشأ صدور ( الف ) و ديگرى منشأ صدور ( ب ) مىباشند ، همواره از سه حالت بيرون نخواهند بود . آن سه حالت به ترتيب عبارتند از :\r\n\r\n\r\n","description":"","footnote":"\r\n( 123 ) . رسالهء فى وحدانيه اللّه و تناهى جرم العالم از سلسله فلاسفه العرب الكندى ، ص 38 .\r\n","page_name":" 156 ","page_number":159},
  {"content":"\r\n\r\n1 . هر دو حيثيت نسبت به شىء واحد مقوم باشند .\r\n2 . هر دو حيثيت نسبت به شىء واحد از لوازم باشند .\r\n3 . يكى از دو حيثيت نسبت به شىء واحد مقوّم و ديگرى از لوازم باشند .\r\nدر فرض اول كه هر دو حيثيت در شىء واحد مقوّم باشند ، لازم مىآيد شىء واحد مركب باشد نه واحد من جميع الجهات . هذا خلف .\r\nاما در فرض دوم كه هر دو حيثيت از لوازم شىء بوده باشند ، گفته مىشود لازم شىء پيوسته معلول شىء است و معلول شىء صادر از شىء است و معلول شىء صادر از شىء است . در اين هنگام سخن از سر گرفته مىشود و تقسيم نخست اعاده مىگردد و گفته مىشود مفهوم صدور يكى از اين دو لازم ، با مفهوم صدور لازم ديگر مغاير است . و اين مسئله نيز بديهى است كه مغايرت در مفهوم حاكى از مغايرت در حقيقت است . سرانجام يا به فرض اول منتهى مىشود و اشكال تركّب پيش مىآيد و يا غائله تسلسل و دور مطرح خواهد شد .\r\nاما در فرض سوم كه يكى از دو حيثيت مقوم باشد و ديگرى لازم ، علاوه بر آنكه آن دو مفهوم در يك درجه نيستند و با يكديگر معيت ندارند ، زيرا مقوم بر غير مقوّم مقدّم است ، لازم مىآيد كه براى مفهوم لازم در علت مبدئى وجود داشته باشد . در اين صورت اگر آن مبدأ خارج از ذات علت باشد ، سخن از سر گرفته مىشود و بالأخر منتهى مىشويم به اينكه لازم نيز مقوّم باشد و در نتيجه سر از حالت اول درمىآوريم كه هر دو مفهوم مختلف نسبت به علت مقوم باشند . به اين ترتيب جميع تقادير سه‌گانه مستلزم تركيب در ذات علت مىشوند . زيرا همهء تقادير به مقوّم بودن برمىگردند و در اين صورت نيز سه فرض متصور است . زيرا دو مفهوم مختلف يا مقوّم ماهيت‌اند يا مقوم وجودند يا يكى مقوّم ماهيت است و ديگرى مقوّم وجود . و به عبارت ديگر تركيب يا در ماهيت است و ديگرى مقوّم وجود و ماهيت ؛ و يا فقط در وجود است ، برحسب تقسيم آن به اجزاء يا جزئيات .\r\nتركيب در ماهيت مانند جسم كه ماهيت آن مركب است از هيولا و صورت . تركيب در وجود و ماهيت مانند عقل اول كه مركب است از دو حيثيت ماهيت و وجود . تركيب در وجود نيز مانند كليهء چيزهايى كه به جزئيات يا اجزاى خود تقسيم مىشوند . وجه انحصار\r\n\r\n","description":"","footnote":"","page_name":" 157 ","page_number":160},
  {"content":"\r\n\r\nتقسيم تركيب در سه فرض اين است كه مىگوييم تركيب در هر چيزى يا پيش از وجود يا با وجود و يا بعد از وجود است . تركيب پيش از وجود عبارت است از تركيب در ماهيت ، مانند جسم كه مركب است از هيولا و صورت . تركيب مع الوجود عبارت است از تركيب وجود با ماهيت ، مانند كليهء ماهيات موجوده . تركيب بعد الوجود عبارت است از تركيب شىء از جزئيات يا اجزاء خودش . در اينجا تركيب در وجود بر مسئله تقسيم شىء بر اجزاء يا جزئيات حمل شده است ؛ از جهت اينكه تركيب در نفس معناى وجود معقول نيست . زيرا حقيقت وجود بسيط محض است .\r\nپس از ذكر مطالب گذشته و اثبات اينكه مغايرت در مفهوم دليل مغايرت در حقيقت است ، نتيجه مىگيريم كه هر چيز منشأ صدور دو چيز گردد كه آن دو چيز در عرض يكديگر باشند و يكى از آن‌ها علت ديگرى نباشد ، قابل تقسيم و تجزيه‌پذير خواهد بود .\r\nبنابراين ، چيزى كه بسيط من جميع الجهات است و هيچ‌گونه تجزيه و تقسيم در ساحت مقدسش راه ندارد ، صدور كثير در عرض يكديگر نيز از آن امكان‌پذير نيست و به اين ترتيب صحت قاعدهء مورد بحث ثابت مىگردد .\r\nاين برهان را شيخ الرئيس ابو على سينا در كتاب اشارات آورده است ، چنان‌كه مىگويد :\r\n( تنبيه ) مفهوم إنّ علة ما بحيث يجب عنها ( الف ) غير مفهوم إنّ علة ما بحيث يجب عنها ( ب ) و اذ كان الواحد يجب عنها شيئان فمن حيثيّتين مختلفى المفهوم مختلفى الحقيقة فإمّا أن يكونا من مقوّماته ، أو من لوازمه ، أو بالتّفريق . فإن فرضنا من لوازمه عادا بطلب جذعا فتنتهى هى إلى حيثيّتين من مقوّمات العلّة مختلفتين إمّا للماهيّه و إمّا ينّه موجود و إمّا بالتّفريق . فكلّ ما يلزم عنه اثنان معا ليس أحدهما بتوسط الاخر فهو منقسم الحقيقة . « 124 »\r\nبرهان دوم : برهان دوم اين است كه گفته مىشود : هميشه در وجود علت ، يك نوع خصوصيت موجود است كه براساس آن منشأ صدور معلول واقع مىشود . زيرا اگر در وجود علت ، يك نوع خصوصيت و مناسبت با معلول خاص موجود نباشد ، هرگز صدور معلول خاص تحقق‌پذير نخواهد بود و صدور هرگونه معلول از علت موجب ترجيح بدون مرجّح\r\n\r\n\r\n","description":"","footnote":"\r\n( 124 ) . الاشارات و التنبيهات ، ج 3 ، ص 122 .\r\n","page_name":" 158 ","page_number":161},
  {"content":"\r\n\r\nخواهد بود . بنابراين هيچ‌گاه معلول از علت خويش صادر نمىگردد ، مگر اينكه براساس يك نوع خصوصيت صدور معلول خاص واجب باشد . در اين هنگام گفته مىشود هرگاه از علت واحد ، از جهت اينكه صدور ( ب ) واجب است ( ج ) صادر گردد ، لازم مىآيد علت واحد از جهت صدور ( ب ) منشأ صدور ( ما ليس ب ) واقع شود . بنابراين ، صدور ( ب ) واجب نخواهد بود . درحالىكه مفروض ، علت واحد است از جهت صدور ( ب ) نه از جهت صدور ( ما ليس ب ) .\r\nاين برهان را بهمنيار در كتاب التحصيل به اين ترتيب ذكر كرده است :\r\nو اعلم أنّ الشّىء البسيط الّذى لا تركيب فيه أصلا لا يكون علّة لشيئين معا معيّته بالطّبع ، فأنّه لا يصدر عنه شىء إلّا بعد أن يجب صدوره عنه فإنّ صدور ( الف ) عن ( ج ) من حيث يجب صدور ( ب ) عنه لم يكن ( ج ) واجبا صدوره عنه . فإنّه إن صدور ( ج ) من حيث يجب صدور ( ب ) عنه كان من حيث وجب صدور ( ب ) عنه يصدر عنه ما ليس ( ب ) فلا يكون اذن صدور ( ب ) عنه واجبا . فإذن كلّ بسيط فإنّ ما يصدر عنه أولا يكون أحدى الذّات . « 125 »\r\nملّا رجب على تبريزى ، حكيم مشائى مشرب عصر صفويه ، اين برهان را در رسالهء خويش آورده و در باب لزوم سنخيت بين علت و معلول تأكيد بسيار كرده است . وى آن نوع خصوصيت را كه در وجود علت نسبت به معلول هميشه موجود است ، به ملكهء روحى و حالت هنرى اهل صنعت تشبيه نموده است . زيرا ما دام كه شخص هنرمند داراى ملكهء هنرى نباشد ، هرگز عملى كه ارزش هنرى داشته باشد ، از وى سر نمىزند . شاعر اگر از ملكهء هنرى و فن ظريف شعر برخوردار نباشد ، شعر زيبايى نمىسرايد . نقاش اگر داراى چنين ملكه‌اى نباشد ، اثر ارزنده‌اى به وجود نمىآورد ، و هم‌چنين است حالت كليهء ارباب حرف و صنايع ظريفه .\r\nعبارت اين فيلسوف مشائى در اين باب چنين است :\r\n\r\n\r\n","description":"","footnote":"\r\n( 125 ) . التحصيل ، ص 531 .\r\n","page_name":" 159 ","page_number":162},
  {"content":"\r\n\r\nو هذا المناسبة الذّاتيّة الّتى ذكرناها هى بمنزلة ملكة الصّانعين بالنّظر إلى صنايعهم كملكة الشّاعر بالنّسبة إلى الشّعر ، فإنّ هذه الملكة هى العلّة المخصّصة لصدور الشعر من الشّاعر دون غير من الصّناعات . « 126 »\r\nسيد جلال الدّين آشتيانى در مقام شرح و توضيح كلام ملّا رجبعلى تبريزى چنين مىگويد :\r\nجمعى از اهل كلام و گروه كثيرى از ظاهريين از فقها از قديم الايام تا اين عصر از اعتقاد به لزوم سنخيت بين علت و معلول امتناع مىورزند . اين قبيل از مردم توهم كرده‌اند كه سنخيت ملازم است با بودن علت و معلول تحت نوع يا جنس واحد و بودن علت و معلول در رتبهء واحد و يا تركيب بين واجب و ممكن . سپس مىگويد : ملّا رجبعلى صدور اكثر از يك موجود واحد را از مبدأ المبادى در اولين تجلى و ظهور حق از سماء اطلاق به اراضى تقييد و تحديد متفرع بر اين اصل كلى نموده است . اين قاعده مورد اتفاق كليهء حكما از مشاء و اشراق و جميع زيادى از محققان متكلمان و جميع عرفا است . حكماى مشاء و اشراق صادر اول را عقل نخست و عرفاى شامخين صادر الو را وجود عام و فيض منبسط و نفس رحمانى و اراده و مشيت فعليه و . . . مىدانند ؛ و برخى از اهل كلام قاعده را مسلم دانسته ، ولى حق اول را ( نعوذ باللّه ) واحد حقيقى نمىدانند . « 127 »\r\nبرهان سوم : برهان سوم براى اثبات قاعدهء « الواحد لا يصدر عنه إلّا الواحد » اين است كه گفته مىشود : هرگاه واحد حقيقى به عنوان علت ، منشأ صدور دو امر مختلف مانند ( الف ) و ( ب ) واقع شود ، لازم مىآيد كه يك امر واحد منشأ صدور ( الف ) و ( ما ليس الف ) واقع شده باشد ؛ زيرا صدور ( ب ) چيزى جز ( ما ليس الف ) نمىباشد ؛ و اين امر مستلزم اجتماع نقيضين خواهد بود . اين برهان را شيخ الرئيس ابو على سينا در پاسخ پرسش بهمنيار مبنى بر مطالبهء دليل جهت اثبات قاعده نوشته است .\r\n\r\n\r\n","description":"","footnote":"\r\n( 126 ) . مجموعه منتخباتى از آثار حكماى الهى ايران ، ج 1 ، ص 246 .\r\n( 127 ) . همان‌جا .\r\n","page_name":" 160 ","page_number":163},
  {"content":"\r\n\r\nامام فخر رازى اين برهان را در كتاب مباحث المشرقيه نقل كرده و سخت آن را مورد اشكال قرار داده است . عبارت امام فخر رازى در باب اين برهان چنين است :\r\nإنّ كذا إذا صدر عنه ( الف ) و ( ب ) و ( الف ليس ب ) ، فقد صدر عن كذا من الجهة الواحدة ( الف ) و ( ما ليس الف ) و ذلك تناقض . « 128 »\r\n\r\nسهروردى\r\nشهاب الدّين سهروردى در بيش‌تر آثار خويش اين قاعده را مورد بحث قرار داده و جهت اثبات آن استدلال نموده است . در جميع استدلال‌هاى وى جز آنچه در باب براهين سه‌گانه ذكر شد ، سخن تازه‌اى نمىيابيم .\r\nسهروردى در آغاز ، صدور نور و ظلمت ، سپس صدور دو ظلمت و سرانجام صدور دو نور را از واحد من جميع الجهات محال مىداند . قطب الدّين شيرازى شارح كتاب حكمه الاشراق در مقام توضيح سخن سهروردى ، مفاد اين قاعده را نزديك به بديهى دانسته و هرگونه توقف و ترديد را در مورد آن ناشى از عدم ادراك صحيح نسبت به معناى واحد حقيقى به حساب آورده است ، چنان‌كه مىگويد :\r\nو هذا الحكم قريب من الوضوح يكفى فيه مجرّد التّنبيه و إنّما يتوقّف فيه من يغفل عن معنى الواحد الحقيقى و إليه اشار بقوله لا يجوز أن يحصل من نور الانوار نور و غير نور من الظلمات . . . فيكون اقتضاء النور غير اقتضاء الظلمة . « 129 »\r\nسهروردى اين قاعده را در كتاب‌هاى حكمة الاشراق ، تلويحات ، الواح عمادى و رسالهء پرتونامهء خويش به تفصيل مورد بحث قرار داده است : عين عبارت وى در رسالهء الواح عمادى به ترتيب زير است :\r\nقاعده 51 : يكى از جملهء وجوه اقتضاء نكند الّا يك چيز را . زيرا كه اگر اقتضاى دو چيز كند ، اقتضاى اين به‌جز اقتضاى آن ديگر باشد . پس اقتضاى يكى اقتضاى آن ديگر بعينه نباشد ، پس جهات اقتضاء در ذات او دو جهت باشد\r\n\r\n\r\n","description":"","footnote":"\r\n( 128 ) . المباحث المشرقيه ، ج 1 ، ص 461 .\r\n( 129 ) . شرح حكمه الاشراق سهروردى ، ص 314 .\r\n","page_name":" 161 ","page_number":164},
  {"content":"\r\n\r\nمختلف ، با دو اقتضاى مختلف حاصل شود و ذات او مركب شود ؛ و ما فرض كرديم كه يكى است از جملهء وجوه . و افعال ما از بهر ارادت مختلف و بسيار گردد و به يك اعتبار و يك ارادت از ما نيز حاصل نشود الّا يك فعل و يك چيز با آنكه جهات بسيار است در ما ؛ پس يكى حق اول است . آنچه از او واجب شود ، يك چيز است و آن جسم نباشد . زيرا كه محتاج شود به هيولا و صورت و هيأت از شكل و مقدار ، و اين چيزها بسيار است ، و ما گفتيم آنچه از او واجب شود ، يكى باشد و آن يكى نشايد كه نفس باشد ؛ زيرا كه نفس را جسم بايد كه مدبّر او باشد و لازم آيد تكثّر در اقتضاء و تكثّر در ذات او . پس اول چيز كه به دو واجب شود ، جوهرى است وحدانى مجرد از ماده و آن آن است كه حكما آن را « عقل اول » گويند « و معلول اول » و در اين معنى آيتى است كه معلول او مستعلا است بر هر چه در زير اوست به مرتبت ؛ چنان كه گفت  « السَّماواتُ مَطْوِيَّاتٌ بِيَمِينِهِ »  و يمين مقدس جوهر عقل است و گفت  « يَدُ اللَّهِ فَوْقَ أَيْدِيهِمْ »  و آيتى ديگر  « تَبارَكَ اسْمُ رَبِّكَ »  و ديگر گفت   « سَبِّحِ اسْمَ رَبِّكَ الْأَعْلَى » .   « 130 »\r\nسهروردى اين قاعده را در فصل ششم از رسالهء پرتونامه به اين ترتيب آورده است :\r\nبدان كه از يكى كه به حقيقت يكى باشد از جمله وجوه جز يكى صادر نشود كه اگر دو چيز از او حاصل شود ، اقتضاى يكى بعينه اقتضاى آن ديگر نباشد ؛ كه اگر اقتضاى اين اقتضاى آن بود اين بعينه آن بودى . پس از جهتى كه اقتضاى اين كند ، عين او اقتضاى چيز ديگر نكند . پس اقتضاى ديگر به جهتى ديگر يابد . و در واجب الوجود كثرت جهات و صفات محال است و او يكى است از جمله وجوه .\r\nپس آنچه از او در وجود آيد يكى باشد ، و اين جسم نباشد . زيرا كه جسم مركب است از هيولا و صورت و از مخصصات چاره نيست او را . پس در جسم كثرت است ، بركنندهء او كثرت لازم مىآيد ، و واجب الوجود مقدس است از كثرت جهات و صفات ؛ و صورت را محل بايد . پس آنچه از واجب الوجود صادر شود ،\r\n\r\n\r\n","description":"","footnote":"\r\n( 130 ) . مجموعهء آثار فارسى شيخ اشراق ، ص 147 .\r\n","page_name":" 162 ","page_number":165},
  {"content":"\r\n\r\nچيزى بايد در محل نباشد و جسم و جسمانى نبود . و نفس نباشد كه نفس را جسم بايد تا در او تصرّف كند ؛ و از واجب الوجود نشايد كه نفس و جسمى حاصل شود . پس آنچه از او صادر شود ، جوهرى است مجرد از مادت و جمله وجوه كه نه مادى است و نه متصرّف در مادت و هرچه چنين باشد ، ما آن را عقل گوييم ؛ چنان‌كه حكما گفتند : نشايد كه واجب الوجود چيزى نكند ، پس بكند اگر مرجّح وجود چيزها اوست ؛ چون مرجّح دائم باشد ، ترجيح دائم باشد ؛ و اگر واجب الوجود حاصل باشد و از ممكنات چيزى حاصل نباشد ، پس ممكنات را مرجّح تمام حاصل نيست . پس موقوف باشند به وقتى و شرطى يا حالتى يا زوال مانعى يا وجود ارادتى . و پيش از جملهء ممكنات وقتى و شرطى نيست كه چيزى بر آن موقوف شود ؛ و در عدم بحث حالتى نيست كه واجب الوجود را در آن حالت كردن از ناكردن اولىتر باشد . و هر چيزى كه تقدير كنى كه حادث شود ، از ارادت و شرط و وقت ، سخن در او بازآيد كه اگر مرجّحش دايم بود ، او نيز دايم بود و فى الجمله ذات و صفات حق دايم است ، و پيش از جمله ممكنات چيزى ديگر نيست الّا واجب الوجود . اگر مرجّح اوست ، ترجيح دائم باشد . و اگر از او حاصل نشود ، هرگز حاصل نشود ؛ زيرا كه پيش از جملهء ممكنات با او چيزى ديگر نيست تا تأثير كند . و آنچه گويند كه اگر مبدأ اول و معلولات او دائم باشد ، هر دو برابر باشد ، وهمى نادرست بود از آنكه تو مثلا توانى گفت كه انگشت بجنبيد ؛ پس انگشترى بجنبيد و نگويى كه انگشترى بجنبيد پس انگشت ، زيرا كه حركت انگشترى از حركت انگشت است ، نه حركت انگشت از انگشترى ، و چون حركت انگشترى زايل شود بايد كه پيش از آن حركت انگشت زايل شده باشد . پس حركت انگشت در عقل متقدّم است بر حركت انگشترى ، اگرچه به زمان متقدّم نيست . پس علت را بر معلول تقدّم به ذات باشد نه به زمان ، اگرچه دايم باشد .\r\n\r\n","description":"","footnote":"","page_name":" 163 ","page_number":166},
  {"content":"\r\n\r\nهمچون تقدّم كسر به انكسار ، وجود معلول از علت باشد نه وجود علت از معلول . « 131 »\r\nخواجه نصير الدين طوسى به اين قاعده ارج بسيار نهاده و آن را با اهميت تلقى كرده است . وى كوشش فراوان نموده به اشكال‌هايى كه از سوى متكلمين بر اين قاعده وارد شده ، پاسخ گويد . خواجه در برخى از آثار خويش مانند تجريد ، قواعد العقايد و فصول به پاره‌اى از اشكالات در باب اين قاعده اشاره كرده است . ولى غرض وى از طرح اين‌گونه اشكال‌ها هرگز اين نبوده كه به بىپايگى قاعدهء « الواحد لا يصدر عنه إلّا الواحد » اشاره‌اى نموده باشد ؛ بلكه همواره مىكوشيده براى اين اشكال‌ها راه‌حلى پيدا كند و به خرده‌گيرىهاى برخى از متكلمين پاسخ صحيح گويد . در كتاب فصول كه آن را به زبان شيرين فارسى نوشته و سپس به وسيلهء ركن الدين استرآبادى به زبان عربى ترجمه شده است ، چنين مىگويد :\r\n16 . نقض مذهب فلاسفه آن است كه از حقيقت جز يك اثر صادر نتواند شد و هر شبهه كه بدين دعوى گفته‌اند ، در غايت ركاكت است و نيز ايشان را لازم آيد كه هر دو موجود كه در عالم فرض كنى ، يكى علت ديگرى بود به واسطه و يا بىواسطه ، گويند از ذات بارىتعالى ، يك عقل صادر شود و از آن عقل چهار چيز : عقلى ديگر ، و نفس فلكى مركب از هيولا و صورت ، از جهت كثرتى كه در عقل است ، چون امكان و تعقل واجب و تعقل خويش . و اين كثرت در واجب نيست .\r\nگوييم اين كثرت يا موجودند يا نيستند ؟ اگر موجودند و مستند باشند به واجب پس كثرت از وى صادر شده باشند . و اگر مستند نباشند به واجب ، واجب از يكى بيش‌تر بود . و اگر نيستند تأثير ايشان معقول نبود . « 132 »\r\nاگر شخصى بدون اينكه با ساير آثار خواجه نصير الدين طوسى آشنايى داشته باشد و بدون اينكه مشرب مخصوص وى را در طرح مسائل گوناگون دانسته باشد به اين كتاب مراجعه نمايد ، چنين مىپندارد كه خواجه نصير طوسى سخت منكر قاعدهء « الواحد لا يصدر عنه إلّا الواحد » است . ولى اگر به ساير آثار خواجه مراجعه نمايد و با مشرب مخصوص وى\r\n\r\n\r\n","description":"","footnote":"\r\n( 131 ) . چهاره رساله ، رساله پرتونامه ، ص 246 - 247 .\r\n( 132 ) . فصول ، ص 18 .\r\n","page_name":" 164 ","page_number":167},
  {"content":"\r\n\r\nدر طرح مسائل آشنا گردد ، به زودى از پندار باطل خويش بازمىگردد و به روشنى در مىيابد كه خواجه نسبت به قاعدهء « الواحد » سخت معتقد است تا جايى كه آن را نزديك به بديهى دانسته و مخالفت با مفاد آن را ناشى از عدم درك معناى صحيح وحدت به حساب آورده است . خواجه در مقام تأييد اين ادعا كه مفاد قاعدهء « الواحد » از حيث وضوح و روشنايى نزديك به بداهت است ، عنوان « تنبيه » را در كتاب الاشارات و التنبيهات شاهد آورده است . زيرا شيوهء شيخ الرّئيس ابو على سينا در اين كتاب اين است كه مسائل بديهى يا نزديك به بديهى را تحت عنوان « تنبيه » ذكر مىكند ، ولى مسائل غير بديهى را كه به بحث و استدلال بيشتر نيازمندند ، تحت عنوان « اشاره » مطرح مىنمايد . به همين جهت است كه ابن سينا اين كتاب را به عنوان الاشارات و التنبيهات ناميده است . عبارت خواجه نصير در اين باب چنين است :\r\nيريد بيان أنّ الواحد الحقيقى لا يوجب من حيث هو واحد إلّا شيئا واحدا بالعدد . و كان هذا الحكم قريب من الوضوح و لذلك رسم الفصل « بالتنبيه » و إنّما كثرت مدافعة النّاس إيّاه لاغفالهم عن معنى الوحدة الحقيقيّة . « 133 »\r\nبا توجه به آنچه ذكر شد ، به روشنى معلوم مىشود كه خواجه نصير الدّين طوسى از طرفداران سرسخت قاعدهء « الواحد لا يصدر عنه إلّا الواحد » است ، اگرچه اعتقاد وى نسبت به اين قاعده ، در آثار كلامى وى به روشنى منعكس نيست و در بيش‌تر موارد با يك نوع ابهام توأم است . زيرا خواجه در آثار كلامى خويش بيش‌تر به ذكر اشكالات قاعده پرداخته و از آوردن براهين فيلسوفان خوددارى كرده است . خوددارى وى از نقل سخن فيلسوفان در آثار كلامى خويش از جهت اين است كه در طرح مسائل گوناگون پيوسته از شيوهء مخصوص خويش پيروى مىنمايد . شيوهء مخصوص وى اين است كه در هر رشته‌اى از رشته‌هاى گوناگون علوم ، هرگز از چهارچوب موازين آن خارج نمىشود و پيوسته از قوانين همان علم پيروى مىنمايد . خواجه نصير در بيشتر رشته‌هاى معارف اسلامى و علوم عقلى و رياضى مهارت كامل داشته است ، ولى مسائل علوم را هرگز با يكديگر مخلوط نكرده و\r\n\r\n\r\n","description":"","footnote":"\r\n( 133 ) . الاشارات و التنبيهات ، ج 3 ، ص 123 .\r\n","page_name":" 165 ","page_number":168},
  {"content":"\r\n\r\nدر اين باب از هرگونه تلفيق و به هم ريختن رشته‌ها سخت پرهيز كرده است . خواجه را در آثار كلامى ، يك متكلم سخت ؛ و در آثار فلسفى ، يك فيلسوف عميق ؛ و در آثار عرفانى يك عارف روشن‌ضمير مىيابيم . آنجا كه از مسائل فلسفى سخن مىگويد ، يك فيلسوف ژرف‌نگر است و آنجا كه پاى مسائل كلامى در ميان است ، يك متكلم مدافع است .\r\nبنابراين ، عقيدهء خواجه را نسبت به اين قاعده كه از قواعد مهم فلسفى است ، بايد در آثار فلسفى وى جستجو نمود .\r\nدر دو نمط از نمطهاى كتاب شرح اشارات خواجه نصير اين قاعده را مطرح كرده و آن را به اثبات رسانده است . وى در نمط پنجم چنان‌كه گذشت ، اين قاعده را نزديك به بديهى دانسته و در نمط ششم دشوارىهاى آن را از راه رياضى و فلسفى حل كرده است .\r\nگذشته از اينها سه گفتار ديگر به روش رياضى و فلسفى در باب اين قاعده به رشتهء تحرير درآورده است كه آن سه گفتار به مناسبت يادبود هفتصدمين سال او به كوشش محمد تقى دانش‌پژوه از طرف انتشارات دانشگاه تهران به چاپ رسيده است . عبارت خواجه به روش رياضى در كتاب شرح اشارات چنين است :\r\nإذا فرضنا مبدء أوّل و ليكن ( الف ) و صدر عنه شىء واحد و ليكن ( ب ) فهو فى أوّلى مراتب معلولاته . ثمّ إنّ من الجائز أن يصدر عن ( الف ) بتوسّط شىء و ليكن ( ج ) و عن ( ب ) وحده شىء و ليكن ( د ) فيصير فى ثانية المراتب شيئان لا تقدّم يحدهما على الاخر و إن جوّزنا أن يصدر عن ( ب ) بالنّظر إلى ( الف ) شىء آخر صار فى ثانية المراتب ثلاثة أشياء ، ثمّ من الجايز أن يصدر عن ( الف ) بتوسّط ( ج ) وحده وحده شىء و بتوسّط ( د ) وحده ثان و بتوسّط ( ج د ) ثالث و بتوسّط ( ب ج ) رابع و بتوسط ( ب د ) خامس و بتوسّط ( ب ج د ) سادس و عن ( ب ) بتوسّط ( ج ) سابع و بتوسّط ( د ) ثامن و بتوسّط ( ج د ) معا تاسع و عن ( ج ) وحده عاشر و عن ( د ) وحده حادى عشر و عن ( ج د ) معا ثانى عشر و تكون هذه كلّها فى ثالثة المراتب . و لو جوّزنا أن يصدر عن السّافل بالنّظر الى ما فوقه شىء و إعتبرنا التّرتيب فى المتوسّطات الّتى تكون فوق واحدة صارما فى هذه المرتبة أضعافا مضاعفة . ثمّ اذا جاوزنا هذه المراتب جاز وجود كثرة لا تحصى عددها فى مرتبة واحدة إلى ما لا نهاية له . فهكذا يمكن أن يصدر أشياء كثيرة فى مرتبة واحدة عن مبدأ واحد و إذا ثبت هذه فنقول : إذا صدر عن المبدأ\r\n\r\n","description":"","footnote":"","page_name":" 166 ","page_number":169},
  {"content":"\r\n\r\nالاوّل شّىء كان لذلك الشّىء هوية مغايرة ليوّل بالضّرورة و مفهوم كونه صادرا عن الاوّل غير مفهوم كونه ذا هوية ما . فإذن هاهنا أمران معقولان ، أحدهما ايمر الصادر عن الاوّل و هو المسمى بالوجود و الثانى هو الهويّة اللّازمة لذلك الوجود و هو المسمّى بالماهيّة . « 134 »\r\n\r\nخواجه نصير و دو حكيم كم‌نظير\r\nخواجه نصير الدين طوسى چون براى قاعدهء « الواحد لا يصدر عنه إلّا الواحد » اهميت بسيار قائل بوده ، اشكالاتى كه ممكن است دربارهء آن مطرح شود ، با حكماى برجستهء معاصر خويش در ميان مىنهاده و از آنها پاسخ صحيح مىخواسته است . در اين باب از دو حكيم معروف اثير الدين ابهرى و شمس الدين خسروشاهى سؤال كرده است . پرسش وى از اين حكيم به ترتيب زير است :\r\n1 . اگر سبب صدور معلولات متكثرهء غير مترقبه در سلسلهء ايجاد از علت اولى ، وجود كثرتى كه معلول اول را لازم است باشد ، مانند وجود ، و امكان و تعقل خود و مبدأ خود ، چنان‌كه محصّلان و متأخّران تقرير داده‌اند ، سخن در كيفيت لزوم آن كثرت در معلول اول ، نه بر طريق ترتب است با تجويز صدور كثرت از واحد بسيط دفعة يا اثبات مبدأ ديگر غير علت اولى ، و عدم احتياج غير علت اولى به علت اولى در وجود لازم آيد . و برطبق ترتب لازم آيد كه معلول اول معلول اول نبود و اگر بعضى از آن امور ، عدمى فرض كنند ، لازم آيد كه عدميات ، مبادى اولى موجودات بوده باشند . پس سد باب اثبات وجود علت اولى لازم آيد . اگر از آنجا كه كرم فياض است به بعضى از آن مضايق اشارت رود از آن كمال فضل بديع نباشد .\r\n2 . إن كان سبب صدور الكثرة عن العلّة الواحدة الأولى ، كثرة فى ذات المعلول الأوّل كالوجوب و الامكان و التّعقّل على ما قيل فمن أين جائت الكثرة ؟ إن صدرت عن العلّة الأولى فلا يخلو إمّا أن صدرت معا ، أو على ترتيب . فإن صدرت معا لم يكن سبب صدور الكثرة عن العلّة الأولى ، كثرة فى ذات المعلول الأوّل . و\r\n\r\n\r\n","description":"","footnote":"\r\n( 134 ) . همان ، ص 245 .\r\n","page_name":" 167 ","page_number":170},
  {"content":"\r\n\r\nإن صدرت على ترتيب لم يكن المعلول الأوّل معلولا أوّلا . و إن لم يصدر عن العلّة الأولى ، فمن الجائز أن يحصل كثرة من غير إستناد إلى العلّة الأولى . و كلّها محال فما وجه التفصّى عن هذه المضايق ؟ « 135 »\r\nدر مورد پاسخ‌هاى اين دو حكيم عالىمقام به پرسش‌هاى خواجه نصير الدّين طوسى اطلاعى در دست نيست . و به روشنى معلوم نيست آيا اثير الدّين ابهرى و شمس الدّين خسروشاهى به پرسش خواجه در باب قاعده « الواحد » پاسخ گفته‌اند يا نه ؟ اگرچه در مورد پاسخ اثير الدّين ابهرى به پرسش خواجه نصير طوسى ، اطلاع كامل در دست نيست ، ولى آگاهى از عقيدهء اين فيلسوف در باب قاعده « الواحد » بسيار آسان است . زيرا اين قاعده در كتاب معروف شرح هدايه « 136 » كه متن آن را اثير الدين ابهرى به رشتهء تحرير درآورده ، به‌طور مبسوط مورد بحث قرار گرفته است .\r\nعبارت وى در باب قاعده بدين‌گونه است :\r\nثمّ العلّة الفاعلة متى كانت بسيطة ، أى كانت واحدة فى ذاتها لم يكن لها صفة و لم يكن فعلها مشروط بأمر استحال أن يصدر عنها أكثر من الواحد ؛ ينّ ما يصدر عنه أثران ، فهو مركب ؛ لانّ كون الشّىء بحيث يصدر عنه هذا الاثر غير كونه بحيث يصدر عنه ذلك الاثر ؛ لامكان تعقّل كلّ منهما بدون الآخر ؛ فجموع هذا من المفهومين أو أحدهما إن كان داخلا فى ذات المصدر لزم التّركيب فى ذاته . و إن كانا خارجين كان مصدرا لهما ، أى للمفهومين إذا لو كانا مستندين إلى غيره لم يكن هو وحده مصدرا ليثرين . و المقدّر خلافه ، فكونه مصدرا لهذا المفهوم غير كونه مصدرا لذلك المفهوم ؛ و ينقل الكلام إليهما ، فينتهى لا محالة إلى ما يوجب التّركيب و الكثرة فى الذّات لامتناع التّسلسل . و قد يقدر الدّليل بطريق البسيط ، فيقال إن كان كلّ واحد من مفهومى مصدريّة هذا و مصدريّة ذاك نفس الواحد الحقيقى ، كان لامر بسيط ماهيتان مختلفتان . و إن دخلا فيه أو دخل أحدهما و كان الاخر عينا لزم التركيب فقط ،\r\n\r\n\r\n","description":"","footnote":"\r\n( 135 ) . خواجه طوسى ، رساله سه گفتار ، ص 4 .\r\n( 136 ) . درباره اين كتاب اين بيت ظريف در ميان طلاب مشهور است :\r\n به دستت اگر جامى از مى بدى * هدايت نمىجستى از ميبدى . \r\n","page_name":" 168 ","page_number":171},
  {"content":"\r\n\r\nو إن خرجا أو خرج أحدهما و كان الاخر عينا ، لزم التسلسل فقط . و إن دخل أحدهما و خرج الاخر ، لزم التّركيب و التّسلسل معا . فالاقسام ستة و كلّها محال . « 137 »\r\n\r\nپاسخ به پرسش خواجه\r\nيكى از مشكلات قاعدهء « الواحد لا يصدر عنه إلّا لواحد » در نظر خواجه نصير الدّين طوسى مسئلهء چگونگى پيدايش كثرت در معلول اول يا صادر نخستين است . وى اين مسئله را به عنوان يك مشكل بزرگ در بيش‌تر آثار كلامى خويش ذكر كرده است . همان‌طور كه قبلا ذكر شد ، موضوع پرسش خواجه از دو حكيم معروف اثير الدّين ابهرى و شمس الدين خسروشاهى نيز چيزى جز اين مسئله نبوده است . اساس سؤال خواجه را اين موضوع تشكيل مىدهد كه اگر منشأ پيدايش كثرات در جهان آفرينش همان كثرت موجود در صادر اول است ، آيا منشأ پيدايش آن كثرت كدام است ؟ براى كسانى كه با حكمت متعاليهء صدر المتألّهين شيرازى آشنايى دارند ، پاسخ به اين پرسش بسيار آسان است . زيرا به حكم قاعدهء كلى و غير قابل انكار « كلّ ممكن زوج تركيبى له ماهيّة و وجود » تركيب لازمهء ذاتى هر موجودى است كه داراى خاصيت امكان باشد ؛ و هنگامى كه تركيب لازمهء ذاتى موجود ممكن باشد ، كثرت نيز از لوازم ذاتى آن به حساب مىآيد . چون تركيب و كثرت در بسيارى موارد مساوق يكديگر مىباشند ؛ زيرا موجود ممكن پيوسته مشتمل بر دو حيثيت است كه به ترتيب عبارتند از :\r\n1 . امكان\r\n2 . وجود\r\nحيثيت امكان در موجود ممكن از ناحيهء ماهيت است . ولى حيثيت وجود ، در آن از جهت ايجابى است كه از جانب علت كسب نموده است . بنابراين هرگاه موجود در مرتبهء معلول واقع باشد ، هرگز در مرتبهء علت نخواهد بود و هر موجودى كه در برخى از مراتب واقع و نفس الامر صادق نباشد ، مركب خواهد بود . اين تركيب مشتمل است\r\n\r\n\r\n","description":"","footnote":"\r\n( 137 ) . شرح هدايه ، ص 141 .\r\n","page_name":" 169 ","page_number":172},
  {"content":"\r\n\r\nبر دو حيثيت وجدان و فقدان ، زيرا از جهت اينكه در واقع و نفس الامر موجود است ، داراى حيثيت وجدان است و از جهت اينكه در برخى از مراتب واقع و نفس الامر موجود نيست ، داراى حيثيت فقدان است و هر چيزى كه داراى دو حيثيت وجدان و فقدان بوده باشد ، بالضروره مركب خواهد بود .\r\nبا توجه به آنچه گذشت ، به روشنى معلوم مىشود تركيب ، لازمهء ذاتى معلول است . زيرا موجودى كه معلول است ، به حكم اينكه در مرتبهء علت صادق نيست ، محدود است و هر چيزى كه محدود باشد ، داراى دو حيثيت وجدان و فقدان است و هر چيزى كه داراى دو حيثيت وجدان و فقدان بوده باشد ، مركب است . پس تركيب كه همواره با كثرت مساوق است ، لازمهء ذاتى معلول اول است . بنابراين ، منشأ پيدايش كثرت در معلول اول و صادر نخستين ، نقصان مرتبهء معلوليت است و اين نقصان لازمهء ذات معلول اول است كه به هيچ وجه قابل انفكاك نمىباشد .\r\n سيه‌رويى ز ممكن در دو عالم * جدا هرگز نشد و اللّه اعلم \r\nعبارت صدر المتألّهين در اين باب چنين است :\r\nإنّ الإعتبارات الّتى تستلزم إختلافا بالحيثيّات و الجهات هى مثل الإمكان و الوجوب و القدم و الحدوث و التأخّر ، و لهذا حكموا بأنّ كلّ ممكن زوج تركيبى لإشتماله على الإمكان و الوجود ، و حكموا بأنّ إمكانه لأجل ماهيّته و وجوده لأجل إيجاب علته ، و كذا عدم حصوله فى مرتبة من مراتب الواقع مع حصوله فى الواقع ممّا يستلزم تركّبا عقليّا فى ذاته كما أنّ عدم حصوله فى وقت مع حصوله فى وقت آخر ممّا يستلزم فى ذاته من مادّة و صورة ؛ فهذه الصّفات و إن كانت إعتبارية توجب كثره فى الموصوف . « 138 »\r\nچنان‌كه در اين عبارت مشاهده مىنماييم ، صدر المتألّهين منشأ پيدايش كثرت را در معلول اول يا صادر نخستين يك سلسله صفات اعتبارى مانند امكان ، وجوب و نظاير آنها مىداند كه اين‌گونه صفات لازم ذاتى معلول اول مىباشند ، به طورى كه از مرتبهء نقصان معلوليت انتزاع مىشوند و بر آن حمل مىگردند . بنابراين ، مىتوان ادعا نمود اگرچه اين‌گونه صفات ، اعتبارى به حساب آمده‌اند ، ولى همواره موجب\r\n\r\n\r\n","description":"","footnote":"\r\n( 138 ) . اسفار اربعه ، ج 7 ، ص 232 .\r\n","page_name":" 170 ","page_number":173},
  {"content":"\r\n\r\nپيدايش يك نوع كثرت در موصوف خود مىباشند . با توجه به آنچه ذكر شد ، پاسخ پرسش خواجه نصير الدّين طوسى به روشنى معلوم مىگردد .\r\n\r\nپرسش صدر الدين قونوى\r\nنكتهء قابل توجه در اينجا ، اين است كه خواجه نصير الدّين طوسى مسئلهء چگونگى پيدايش كثرت در صادر اول را به عنوان يك مشكل بزرگ از حكماى معاصر خويش پرسيده است . درحالىكه صدر الدّين قونوى همين مسئله را از خواجه نصير سؤال كرده و او به اين سؤال پاسخ داده است . اين پرسش و پاسخ فيما بين صدر الدّين قونوى و خواجه نصير الدّين طوسى را آقاى دانش‌پژوه از يك جنگ خطى كه داراى رسالهء منطق أفضل الدّين كاشى و رساله‌هاى طوسى و ديگران است و تحت شماره 9 ر 1022 دانشگاه تهران صفحه 187 فهرست شده نقل كرده است . « 139 »\r\nمتأسفانه آقاى دانش‌پژوه ، اصل پاسخ خواجه نصير را نسبت به پرسش صدر الدّين قونوى در مقدمه‌اى كه بر رسالهء سه گفتار نوشته نياورده است . دسترسى به جنگ خطى كه مورد استناد وى قرار گرفته نيز براى نگارنده كم‌تر ميسر بوده ؛ ولى خوشبختانه اصل اين مسئله به صورت « إن قلت » و پاسخ آن به صورت « قلت » در مصباح الانس صدر الدّين قونوى آمده است . شارح اين كتاب جهات كثرت در صادر اول را به شش قسم بالغ مىداند كه به ترتيب عبارتند از :\r\n1 . تعقّل موجد خود\r\n2 . تعقّل وجوب خويش از سوى غير\r\n3 . امكان ذاتى\r\n4 . وجود خويش\r\n5 . هويّت خويش\r\n6 . تعقّل ذات خويش .\r\n\r\n\r\n","description":"","footnote":"\r\n( 139 ) . سه گفتار ، ص 5 .\r\n","page_name":" 171 ","page_number":174},
  {"content":"\r\n\r\nسپس صادر اول را به اعتبار جهات اول تا سوم ، منشأ صدور عقل دوم و نفس كلى و جسم فلكى به حساب مىآورد ؛ ولى جهات سه‌گانهء چهارم تا ششم را منشأ صدور چيزى نمىداند ؛ زيرا در اين جهات اعتبار غير به هيچ وجه لحاظ نشده است .\r\nشارح در اينجا مسئلهء مزبور را تحت عنوان « إن قلت » به اين صورت مورد بررسى قرار مىدهد : جهات و اعتبارات سه‌گانه در صادر اول كه منشأ صدور عقل دوم و نفس كلى و جسم فلكى مىباشند يا موجودند يا معدوم و شق سوم براى آن متصور نيست . اگر گفته شود جهات سه‌گانه موجودند ، صدور كثير از واحد تحقق مىيابد ؛ ولى اگر گفته شود جهات سه‌گانه معدوم مىباشند ، اين اشكال پيش مىآيد كه چگونه ممكن است شىء معدوم علت يا جزء علت براى شىء موجود واقع شود ؟\r\nسپس اين اشكال را تحت عنوان « قلت » به اين صورت پاسخ مىگويد : جهات و اعتبارات سه‌گانه در صادر اول فقط از شرايط محسوب مىشوند و نه چيز ديگر ، چنان‌كه خورشيد در روشن ساختن زمين به وسيلهء پرتو خويش ، مشروط است به اينكه داراى وضع و محاذات مخصوص بوده باشد ؛ به طورى كه اگر وضع و محاذات مخصوص نباشد ، زمين هم‌چنان در تاريكى فروخواهد ماند و روشنايى از صحنهء گستردهء آن رخت برخواهد بست .\r\nعبارت شارح مصباح الانس در اين باب بدين‌گونه است :\r\nفإن قلت : إن كانت الاعتبارات الثلاثة الاوّل وجوديّة تعدّد الصّادر الاوّل ، و إن كانت عدميّة كيف صارت علّة للموجود أو جزء علّة ؟ قلت هى شرط العلّة كما مرّ فى نحو محاذاة الشمس لاحداثها الضّوء فى الارض و مدار إعتبار مثلها فى العقل الاوّل دون الحق ، كون الحق واحدا من كلّ وجه . . . و ليس العقل واحدا من كلّ وجه . فثبت أنّ كلّما تكثّر المعلول تكثر العلّة ، و كلّما إتّحد العلّة إتّحد المعلول به عكس النقيض . « 140 »\r\nشارح پس از پايان اشكال و پاسخ در باب قاعده كه به صورت « أن قلت و قلت » انجام گرفته است ، اضافه مىكند كه مفاد اين قاعده نزد ما مسلم است و جاى هيچ\r\n\r\n\r\n","description":"","footnote":"\r\n( 140 ) . مصباح الانس ، ص 30 .\r\n","page_name":" 172 ","page_number":175},
  {"content":"\r\n\r\nگونه انكار نيست . ولى آنچه حكما در باب صادر اول گفته‌اند و آن را به عقل اول تعبير كرده‌اند ، صحيح نيست و به شدت مورد انكار شيخ اكبر محى الدّين عربى قرار گرفته است . زيرا شيخ در رساله‌اى كه به اين منظور نوشته مىگويد : چرا موجود يگانه‌اى كه نخستين صادر از حق است ، يك وجود عام نباشد كه آن را تجلّى سارى ، امداد الهى ، وجود منبسط ، رقّ منشور ، صبح ازل و نظاير آن نيز مىخوانند .\r\nعبارت وى در اين باب چنين است :\r\nثمّ اعلم أنّ ايصل مسلّم عندنا لكن فى تعريفهم أنّ الواحد الصّادر الاوّل عن الحق تعالى هو العقل الاوّل ، منع ذكره الشّيخ فى الرّسالة المفصحة و هو لم لا يجوز أن يكون ذلك الواحد الصّادر الاوّل عن ذات الحق هو الوجود العام كما هو عند المحقّقين و هو الفيض الذّاتى المعبّر عنه بالتّجلى السّارى فى حقايق الممكنات و الامداد الالهى المقتضى قوام العالم و هو الوجود المنبسط و الرّق المنشور و النّور . . . . « 141 »\r\nمخفى نماند نزاع فيما بين فلاسفه و عرفا در باب صادر اول كه گروه نخست آن را عقل اول و گروه دوم آن را وجود منبسط مىدانند ، يك نزاع لفظى نيست ؛ بلكه بين اين دو نظر در مورد بسيارى از مسائل تفاوت بسيار است .\r\n\r\nمنكرين قاعده\r\nدر ميان گروهى از متكلمين كه قاعدهء « الواحد لا يصدر عنه إلّا الواحد » را انكار كرده‌اند ، دو تن از همه معروف‌ترند . آن دو تن عبارتند از : امام فخر رازى و ابو حامد امام محمد غزالى كه از چهره‌هاى درخشان علم كلام به شمار مىآيند . اين دو متكلم نامدار تا آنجا كه در توان داشته‌اند ، براى تباه كردن قاعدهء « الواحد » كوشيده‌اند . امام فخر رازى در بيش‌تر آثار خود اين قاعده را مطرح كرده و طرفداران آن را مورد حمله و انتقاد شديد قرار داده است . امام غزالى نيز در تهافت الفلاسفه فيلسوفان را در باب اعتقاد به اين قاعده نكوهش كرده و از يك نوع دشنام و بدگويى نسبت به آنان خوددارى نكرده است . وى سخن حكما را در اين باب به\r\n\r\n\r\n","description":"","footnote":"\r\n( 141 ) . همان‌جا .\r\n","page_name":" 173 ","page_number":176},
  {"content":"\r\n\r\nتاريكىهاى متراكم مانند كرده و آن را يك ادعاى بدون دليل خوانده است . اعتقاد به اين قاعده از نظر غزالى به اندازه‌اى بىپايه و بىاساس است كه هرگاه كسى آن را به عنوان يك رؤيا براى مردم حكايت نمايد ، دليلى براى سوء مزاج خويش ارائه كرده است . عبارت وى در اين باب بدين‌گونه است :\r\nقلنا ما ذكرتموه تحكّمات و هى على التّحقيق ظلمات فوق ظلمات لو حكاها الانسان عن منام رأها لاستدل به على سوء مزاجه ؛ و لو أورد جنسه فى الفقهيّات الّتى قصارى المطلب فيها تخمينات لقيل إنّه ترّهات لا يفيد غلبات الظّنون . « 142 »\r\nبراى آشنايان به مسائل عقلى پوشيده نيست كه غزالى در مقام رد فلسفه تفلسف كرده و هنگامى كه فلاسفه را مورد انتقاد قرار مىدهد ، خود متفلسفى بيش نيست .\r\nوى براى اثبات پريشانى در سخن حكما به پريشان‌گويى دچار گشته و هنگامى كه آنان را به تناقض‌گويى متهم مىنمايد ، به نحو آشكارى گرفتار تناقض مىشود .\r\n\r\nآيا اين قاعده منافى عموم قدرت حق‌تعالى است ؟\r\nبيشتر كسانى كه قاعدهء « الواحد » را انكار كرده‌اند ، چنين پنداشته‌اند كه اين قاعده با عموم قدرت حق تبارك و تعالى منافات كامل دارد و اگر كسى بگويد از واحد من جميع الجهات جز امر واحد صادر نمىگردد ، قدرت بارىتعالى را محدود نموده است .\r\nبدين جهت است كه مىبينيم غالب كسانى كه در مقام انكار اين قاعده برآمده‌اند يا از متشرعين‌اند يا از متكلمين كه همواره خود را مدافع دين مىدانند و با هرگونه انديشه‌اى كه بوى مخالفت با عقايد دينى از آن استشمام شود ، به شدت مخالفت مىنمايند .\r\nغزالى معتقد است اگر كسى مفاد قاعدهء « الواحد لا يصدر عنه إلّا الواحد » را بپذيرد ، هرگز نمىتواند معتقد شود كه اين جهان فعل خداوند است ؛ زيرا مبدأ آفرينش ، واحد من جميع الجهات است ، درحالىكه جهان از عناصر مختلف تركيب\r\n\r\n\r\n","description":"","footnote":"\r\n( 142 ) . تهافت الفلاسفه ، ص 132 .\r\n","page_name":" 174 ","page_number":177},
  {"content":"\r\n\r\nيافته است . بنابراين ، به مقتضاى قاعدهء « الواحد » جهانى كه مركب از عناصر مختلف است ، هرگز نمىتواند فعل حق‌تعالى بوده باشد ؛ چنان‌كه مىگويد :\r\nالوجه الثالث فى إستحالة كون العالم فعلا للّه تعالى على أصلهم ، لشرط مشترك بين الفاعل و الفعل ، و هو أنّهم قالوا : لا يصدر من الواحد إلّا شىء واحد و المبدأ الاولى واحد من كلّ وجه و العالم مركّب من مختلفات ، فلا يتصوّر أن يكون فعلا للّه تعالى بموجب أصلهم . « 143 »\r\nبا توجه به آنچه ذكر شد ، به روشنى معلوم مىشود علت عمدهء انكار و مخالفت شديد امام محمد غزالى با قاعدهء « الواحد » اين پندار بىاساس است كه گمان كرده اگر اين قاعده پذيرفته شود ، انتساب جهان محسوس به بارىتعالى جايز نخواهد بود و در نتيجه قدرت مطلقهء او محدود خواهد شد ؛ تعالى عن ذلك علوّا كبيرا . براساس اين پندار واهى است كه وى كلام حكما را در مورد اينكه جهان را فعل خداوند دانسته‌اند ، يك نوع فريب به حساب آورده و چنين مىگويد :\r\nو هذا تلبيس على أصلهم ، بل لا يتصور على مساق أصلهم أن يكون العالم من صنع اللّه . « 144 »\r\nعلت مخالفت امام فخر نيز با قاعدهء « الواحد لا يصدر عنه إلّا الواحد » چيزى جز اين نيست كه مىپندارد التزام به اين قاعده با اعتقاد به عموم قدرت حق‌تعالى منافات كامل دارد . وى در دو كتاب معروف خود ، مباحث المشرقيه و الأربعين فى أصول الدّين ، به اين مطلب تصريح كرده است . مسئلهء بيست و سوم كتاب اربعين را به بحث از قدرت عام پروردگار اختصاص داده و براى اثبات آن سه برهان اقامه نموده است . سپس كليهء كسانى كه عموم قدرت پروردگار را انكار كرده‌اند به چند گروه تقسيم كرده و گروه اول از آنها را فيلسوفانى دانسته كه قاعدهء مذكور را اثبات كرده‌اند . عبارت وى در اين باب چنين است :\r\nالمسألة الثّالثة و العشرون فى أنّه لا يخرج شىء من العدم الى الوجود ألّا بقدرة اللّه تعالى . . .\r\nو اعلم أنّ المخالفين فى هذه المسألة فرق كثيرة ؛ الفريق الاوّل من المخالفين فى هذه المسألة\r\n\r\n\r\n","description":"","footnote":"\r\n( 143 ) . همان ، ص 129 .\r\n( 144 ) . همان ، ص 120 .\r\n","page_name":" 175 ","page_number":178},
  {"content":"\r\n\r\nالفلاسفة الّذين يقولون إنّ المعلول الاوّل لذات اللّه شىء واحد و هو العقل الاوّل و اما ساير ايشياء فهى معلولات معلولاته و لهم فيه شبه . « 145 »\r\nامام رازى در باب قاعدهء « الواحد » با يك موضع‌گيرى خاص ، خود را در مقابل فلاسفه قرار مىدهد و سخت با آنان به ستيز برمىخيزد . در مباحث المشرقيه چهار دليل براى اثبات قاعدهء مورد بحث ذكر مىكند ؛ ولى همهء آنها را به شدت رد مىكند .\r\nسخنان وى در اين باب بسيار تند و اهانت‌آميز است ، به طورى كه كلمات جسورانه‌اش را درباره شيخ الرئيس ابو على سينا به هيچ وجه نمىتوان مؤدبانه تلقى كرد .\r\nعبارت وى دربارهء ابن سينا بدين‌گونه است :\r\nو مثل هذا الكلام فى السّقوط أظهر من أن يخفى على ضعفاء العقول . فلا أدرى كيف إشتبه على الّذين يدعون الكياسة و العجب ممّن يفنى عمره فى تعليم المنطق و تعلّمه ليكون له آلة عاصمة لذهنه عن الغلط ثمّ إذا جاء الى المطلوب ايشرف أعرض عن استعمال تلك الالة حتّى وقع فى الغلط الّذى يضحك من الصّبيان . « 146 »\r\nاشكال‌هايى كه امام رازى بر ادلهء قاعدهء الواحد وارد ساخته و پاسخ‌هايى كه از جانب حكما به اشكال‌هاى وى داده شده ، بسيار مفصل است . به طورى كه مجال ذكر آنها در اين مختصر نمىباشد . كليه اشكال و جواب‌هايى كه در باب اين قاعده ردوبدل شده ، به‌طور مبسوط در كتاب اسفار گرد آمده و صدر المتألّهين در اين باب نيز مانند ساير ابواب فلسفه داد سخن داده است .\r\nدر خاتمهء اين مبحث تذكّر يك نكته ضرورى به نظر مىرسد و آن نكته اين است كه صدور موجودات از بارىتعالى به نحو ترتب علّى و معلولى به هيچ وجه منافى قدرت مطلقهء وى نمىباشد . زيرا قدرت عبارت است از توانايى انجام كار بر وجهى كه معقول باشد . يكى از استادان بزرگ هميشه در اين باب مثالى را به اين ترتيب ذكر مىنمود : اين امر بديهى است كه انسان نسبت به خوردن و آشاميدن توانا\r\n\r\n\r\n","description":"","footnote":"\r\n( 145 ) . الاربعين فى اصول الدين فخر رازى ، ص 239 .\r\n( 146 ) . المباحث المشرقيه ، ج 1 ، ص 466 .\r\n","page_name":" 176 ","page_number":179},
  {"content":"\r\n\r\nاست . اين امر نيز بديهى است كه پيوسته خوردن و آشاميدن از طريق دهان انسان انجام مىگيرد . بنابراين اگر انسان خوردن و آشاميدن را از طريق ساير مجارى بدن انجام نمىدهد ، هرگز بدان معنا نيست كه از خوردن و آشاميدن ناتوان است ؛ بلكه معناى خوردن و آشاميدن جز اين نيست كه همواره از طريق دهان در عالم حيوان صورت تحقق پذيرد .\r\nبا توجه به آنچه ذكر شد ، به روشنى معلوم مىشود اگر صدور موجودات كثير از واحد من جميع الجهات ، عقلا محال باشد و از واحد محض جز امر واحد صادر نگردد ، هرگز بدان معنا نيست كه واحد من جميع الجهات موجودى ناتوان است ؛ زيرا معناى توانايى در افعال برحسب موازين عقلى اين است كه از واحد جز واحد صادر نگردد . بنابراين قاعدهء « الواحد لا يصدر عنه إلّا الواحد » به هيچ وجه منافى با عموم قدرت حق‌تعالى نمىباشد و آنچه متكلمين ، مانند امام فخر رازى و ابو حامد غزالى ، در اين باب ابراز داشته‌اند ، جز يك پندار بىاساس نيست . اين قاعده در كتاب‌هاى زير مورد بحث و گفت‌وگو قرار گرفته است :\r\n1 . فلاسفة العرب الكندى ، مختارات يوحنا قمير ، چاپ بيروت ، ص 38 .\r\n2 . سهروردى ، تلويحات ، چاپ استانبول ، ص 50 .\r\n3 . امام فخر رازى ، اربعين فى اصول الدين ، چاپ حيدرآباد دكن ، ص 239 .\r\n4 . ميبدى ، شرح هدايه ، چاپ سنگى ، ص 141 .\r\n5 . ابن رشد اندلسى ، ما بعد الطبيعه ، ص 160 ، 61 ، 21 .\r\n6 . صدر الدّين قونوى ، مصباح الانس ، چاپ سنگى ، ص 29 .\r\n7 . امام فخر رازى ، مباحث المشرقيه ، 2 ج . ج 1 ، ص 460 .\r\n8 . حاشيهء ميرزا جان بر محاكمات ، ص 210 .\r\n9 . ميرداماد ، قبسات ، ص 228 .\r\n10 . ابن رشد ، تهافت التهافت ، چاپ مصر ، ص 290 .\r\n11 . اثولوجيا ، منسوب به ارسطو ، ميمردهم ، در حاشيهء قبسات ، ص 293 .\r\n12 . ابن سينا ، اشارات ، چاپ ايران ، 3 ج . ج 3 ، ص 123 .\r\n\r\n","description":"","footnote":"","page_name":" 177 ","page_number":180},
  {"content":"\r\n\r\n13 . سهروردى ، حكمة الاشراق ، چاپ سنگى ، ص 314 .\r\n14 . مجموعه رسائل فارسى سهروردى ، رسالهء الواح عمادى ، چاپ تهران ، ص 147 .\r\n15 . خواجه نصير الدين طوسى ، مقدمهء رسالهء سه گفتار ، ص 3 .\r\n16 . ملا صدرا ، اسفار اربعه ، 9 ج ، ج 7 ، ص 209 .\r\n17 . همو ، همان ، ج 2 ، ص 205 .\r\n18 . منتخباتى از آثار حكماى الهى ايران ، رسالهء الأصل الأصيل ، ص 244 .\r\n19 . ايضاح المقاصد من حكمة عين القواعد ، ص 114 .\r\n20 . ايجى ، المواقف ، چاپ تركيه ، ج 1 ، ص 558 .\r\n21 . بهمنيار ، التحصيل ، چاپ جديد ، ص 650 - 531 .\r\n22 . چهارده رسالهء شيخ اشراق ، رسالهء پرتونامه ، ص 246 .\r\n23 . رسائل فارابى ، رسالهء زنون ، چاپ هند ، ص 7 .\r\n24 . حاج ملّا هادى سبزوارى ، اسرار الحكم ، ص 160 - 151 .\r\n25 . رسائل فارابى ، رساله الدعاوى القلبية ، چاپ هند ، ص 4 .\r\n26 . فارابى ، آراء اهل المدينة الفاضلة ، چاپ بيروت ، ص 26 .\r\n27 . شهرستانى ، ملل و نحل . ترجمهء افضل الدّين صدر تركه ، ص 318 .\r\n28 . ملا عبد الرزاق لاهيجانى ، شوارق الالهام ، چاپ سنگى ، ص 205 .\r\n\r\nكلّ هيولى هى ألطف وجودا فهى أسرع قبولا للصّورة\r\nهر اندازه هيولى و مادهء اصلى اشياء از جهت وجود لطيف‌تر باشد ، در پذيرش صورت‌هاى گوناگون آماده‌تر خواهد بود . اين قاعده را به اين صورت صدر المتألّهين در برخى از آثار خويش مطرح كرده و مسائل مهمى را بر آن مبتنى دانسته است . طرح اين قاعده به اين صورت در آثار حكما و متكلمين پيش از وى ديده نمىشود .\r\nيادآورى يك نكته در اينجا ضرورى به نظر مىرسد و آن اينكه مقصود ملّا صدرا از كلمهء هيولا در اين قاعده همانا ماده معناى اعم است ، به طورى كه حتى موضوع\r\n\r\n","description":"","footnote":"","page_name":" 178 ","page_number":181},
  {"content":"\r\n\r\nاعراض را نيز شامل مىگردد . شاهد اين سخن را در مثال‌هايى كه وى براى اثبات اين قاعده ذكر مىكند ، به روشنى بتوانيم بيابيم . يكى از مثال‌هايى كه به عنوان تأييد اين قاعده ذكر شده ، اين است كه روح نفسانى كه در انسان بين قلب و دماغ قرار گرفته چون از جهت وجود لطيف‌تر از كليهء موجودات مادى مىباشد ، جميع كيفيات مادى از قبيل مزه‌ها ، بوها ، رنگ‌ها را به آسانى مىپذيرد . اگر اين مثال مورد بررسى قرار گيرد ، به روشنى معلوم مىشود نسبت كيفيات مادى به روح نفسانى مانند نسبت صورت به هيولا نيست ؛ بلكه نسبت كيفيات مادى به روح نفسانى نسبت اعراض به موضوعات مىباشد . بنابراين ، دايرهء مفهوم قاعده ، گسترده‌تر خواهد بود و مصداق آن در انحصار هيولاى نخستين كه جز قوهء محض چيز ديگرى نيست ، نخواهد بود . صدر المتألّهين به دنبال اين قاعده اضافه مىكند : هيولا هر اندازه از جهت جوهر بسيطتر و از حيث روحانيت شديدتر باشد ، از جهت صورت و كمال فعليت شريف‌تر و والاتر خواهد بود . استدلال وى براى اثبات اين قاعده ، به دو اصل متكى است كه يكى از آن دو اصل صغرى و ديگرى كبراى قياس را تشكيل مىدهند . اصل اول اين است كه در جاى خود ثابت شده كه تركيب هيولا و صورت با يكديگر يك تركيب اتحادى است . اصل دوم اين است كه « حكم أحد المتّحدين يسرى إلى الآخر » نتيجهء اين دو اصل به صورت يك نظم قياسى اين است كه هر اندازه هيولاى يك شىء لطيف‌تر و شريف‌تر باشد ، صورت فعليهء آن شىء نيز لطيف‌تر و شريف‌تر خواهد بود و اين همان چيزى است كه ملّا صدرا آن را به عنوان قاعدهء فلسفى در آثار خويش آورده است .\r\nحاج ملّا هادى سبزوارى سخن صدر المتألّهين را دربارهء اصل اول مورد انتقاد قرار داده و معتقد است براى معتبر بودن اين قاعده لازم نيست تركيب ماده و صورت را يك تركيب اتحادى بدانيم ، بلكه اگر تركيب هيولا و صورت يك تركيب انضمامى نيز بوده باشد ، به صحت اين قاعده هيچ‌گونه لطمه‌اى وارد نخواهد شد ؛ زيرا در تركيب انضمامى نيز يك نوع سنخيت و مناسبت بين اجزاى مركب ، پيوسته ضرورى و لازم است . بنابراين ، اعم از اينكه هيولا و صورت اتحادى باشد يا انضمامى چون\r\n\r\n","description":"","footnote":"","page_name":" 179 ","page_number":182},
  {"content":"\r\n\r\nسنخيت و مناسبت بين اجزاى يك مركب ، پيوسته لازم است صحت اين قاعده در هر دو صورت به قوت خود باقى است .\r\nصدر المتألّهين براى توضيح بيش‌تر اين قاعده چندين مثال آورده كه در آنها ميان خاك و آب و هوا مقايسه برقرار نموده است ؛ به اين ترتيب كه آب زلال خوش‌گوار چون از حيث گوهر ذات لطيف‌تر از خاك است ، براى انفعال و پذيرفتن شكل‌هاى مختلف و طعم‌هاى گوناگون آماده‌تر از خاك است ؛ و هم‌چنين هوا چون از حيث گوهر ذات لطيف‌تر از خاك و آب است ، براى پذيرفتن اشياى لطيف‌تر آمادگى بيشترى دارد . چنان‌كه مىدانيم بوى خوش و اصوات دلربا به صورت نغمه‌هاى خوش‌آهنگ همه در گوهر پاك هوا صورت تحقق مىپذيرند و خاك و آب را از اين اشياى ظريف بهره‌اى نيست . ملا صدرا اين مقايسه را بين موجودات جهان مادى به ترتيب الألطف فالألطف ادامه مىدهد تا به نور و بعد از آن به روح نفسانى مىرسد .\r\nدر آنجا لطافت جهان مادى را پايان يافته تلقى مىكند و گوهرى لطيف‌تر و پاكيزه‌تر از روح نفسانى در تمام عالم عناصر نمىيابد و به اين ترتيب روح نفسانى از حيث لطافت و پاكيزگى در نظر وى زبدهء عالم طبيعيت است . همان‌طور كه ذكر شد ، صدر المتألّهين نور را از حيث نظافت و پاكيزگى در جهان طبيعت پايين‌تر از روح نفسانى به حساب آورده است ؛ ولى درعين‌حال معتقد است آنچه را نور مىپذيرد در سريع‌ترين زمان‌ها انجام مىگيرد ؛ چنان‌كه مىگويد :\r\nو هكذا الشّعاع و الضّياء يكون قبوله لما يقبله فى أسرع زمان بل فى آن . . . « 147 »\r\nدر آن روزگار كه صدر المتألّهين در ضمير منير و فكر تابناك خويش اين انديشه را مىپرورانيد و در باب نور اين‌گونه اظهارنظر مىنمود ، هنوز طبق محاسبات دقيق علمى و با ابزار و ادوات مدرن امروزى سرعت سير نور اندازه‌گيرى نشده بود ؛ ولى در اين روزگار كه براساس محاسبات دقيق علمى سير نور را اندازه‌گيرى كرده و سرعت آن را در هريك ثانيه ، سيصد هزار كيلومتر تعيين نموده‌اند ، قدرت انديشه و ژرف\r\n\r\n\r\n","description":"","footnote":"\r\n( 147 ) . اسفار اربعه ، ج 9 ، ص 223 .\r\n","page_name":" 180 ","page_number":183},
  {"content":"\r\n\r\nانديشى اين فيلسوف الهى در مسائل گوناگون فلسفى براى ما بيش‌تر جلوه‌گر مىشود .\r\n\r\nمسأله‌اى كه بر اين قاعده مبتنى است\r\nصدر المتألّهين پس از اينكه موجودات جهان طبيعت را از حيث مراتب لطافت در درجات مختلف طبقه‌بندى مىكند ، اضافه مىكند كه مفاد اين قاعده بر بسيارى از ارباب علوم پوشيده است ؛ زيرا اگر مفاد اين قاعده از نظر ارباب دانش پنهان نماند ، به روشنى درمىيابند كه صورت‌هاى ادراكى ، اعم از اينكه خيالى باشند يا عقلى ، به مراتب كامل‌تر و شفاف‌تر از موجودات خارجى مىباشند . زيرا هيولاى صورت‌هاى ادراكى كه عبارت است از نفس ناطقهء انسانى به مراتب كامل‌تر از موجودات جهان طبيعت مىباشد ؛ به طورى كه نازل‌ترين مرتبهء نفس ناطقه از حيث لطافت و پاكيزگى به مراتب لطيف‌تر و شفاف‌تر از گوهر نور حسى در عالم مادى است . به اين جهت است كه مىبينيم نفس ناطقه كليهء آثار محسوسات ، متخيّلات و معقولات را در درجات مختلف حس و خيال و عقل مىپذيرد و يك جهان عقلى مشابه با جهان عينى در درون خود تشكيل مىدهد . اكنون سخن در اينجا است كه صدر المتألّهين با اتكاء به مفاد اين قاعده جهان عقلى « 148 » و ادراكى را به مراتب كامل‌تر و شفاف‌تر از جهان عينى مىداند . به طورى كه مىتوان گفت اين دو عالم از نظر وى در طول يكديگر قرار گرفته‌اند . يعنى يكى اصل است و ديگرى فرع ؛ يكى باطن است و ديگرى ظاهر ؛ يكى آخرت است و ديگرى دنيا ؛ يكى ملكوت است و ديگرى ملك .\r\nنخستين هيولاى جهان آخرت كه صورت‌هاى فعليه آن نشئه را مىپذيرد ، مرتبهء خياليهء نفس ناطقه است . در اين مرتبه از مراحل نفس ناطقه ، كليهء صورت‌هاى عالم بدون ثقل ماده به نحو بارزى تمثل پيدا مىكند . به طورى كه نحوهء وجود هر\r\n\r\n\r\n","description":"","footnote":"\r\n( 148 ) . اين سخن نبايد موجب شود كه ملّا صدرا را يك فيلسوف ذهن‌گرا به حساب آوريم . زيرا آنچه يك فيلسوف ذهن‌گرا در مقابل يك فيلسوف واقع‌گرا ادعا مىكند ، با آنچه ملا صدرا در اين مقام مىگويد ، بسيار متفاوت است ، زيرا وى عقلى و عينى را دو مرتبه‌اى از واقعيت و نفس الامر مىداند .\r\n","page_name":" 181 ","page_number":184},
  {"content":"\r\n\r\nموجودى در اين مقام فقط يك نوع ظهور مثالى مىباشد ؛ و بدين جهت حكما اين عالم را عالم مثال ناميده‌اند . در مورد عالم مثال حكما سخن‌هاى بسيار گفته‌اند .\r\nبرخى از حكما به وجود دو عالم مثال معتقد شده‌اند كه يكى از آنها را « عالم مثال متصل » و ديگرى را « عالم مثال منفصل » مىگويند . در كيفيت ارتباط و نحوهء اتصال اين دو عالم با يكديگر نيز سخن‌هاى فراوان گفته شده است . نام‌هاى بسيار ديگرى نيز بر عالم مثال اطلاق شده كه همهء آن مسائل از دايرهء بحث ما بيرون است . آنچه در اينجا به عنوان يك مسئله مورد بحث واقع شده و بر قاعدهء « كلّ هيولى هى ألطف وجودا فهى أسرع قبولا للصّورة » مبتنى مىباشد ، اين است كه صور ادراكيه اعم از اينكه مثالى باشند يا عقلى كامل‌تر از صور ماديه مىباشند . زيرا هيولاى جهان عقلى كامل‌تر و شريف‌تر از هيولاى جهان مادى است . و هر موجودى كه داراى هيولاى كامل‌تر باشد ، داراى صورت كامل‌تر نيز خواهد بود .\r\nميان هيولاى عالم عقلى و هيولاى جهان مادى غير از تفاوت از حيث رتبه و مقام ، تفاوت‌هاى ديگرى نيز گفته شده است كه از دايرهء بحث ما در اينجا خارج است .\r\nعبارت صدر المتألّهين در باب اين قاعده چنين است :\r\nإعلم أنّ كلّ هيولى هى ألطف وجودا فهى أسرع قبولا للصّورة . و أيضا كلّ هيولى هى أبسط جوهرا و أشدّ روحانيّة فهى أشرف صورة و كمالا لما سبق ، من أنّ التّركيب بين المادّة و صورتها تركيب إتحادى ، كالتركيب بين الجنس و الفصل ، فلا بدّ أن يكون بينهما مناسبة قويّة موجبة للآتّحاد ، و لنوضح ذلك بمثال . أ لا ترى أنّ الماء العذب لمّا كان جوهره ألطف من جوهر التّراب صار أسرع إنفعالا و أحسن قبولا من التّراب لكلّ ما يقبله من الاشكال و الاصباغ و الطّعوم و غيرها ، و هكذا لمّا كان الهواء ألطف منهما و أشرف و أشدّ سيلانا صار أسرع انفعالا و سهل قبولا لما يقبله ، و جميع مقبولاته اشرف و ألطف من مقبولات الارض و الماء و هى الرّوائح و الاصوات . و هكذا الشّعاع و الضّياء يكون قبوله لما يقبله فى أسرع زمان بل فى آن ، و ما يقبله من الالوان و الاشكال هى أشدّ روحانية و قربا من عالم الرّوحانيات . و كذا الرّوح النّفسانى المنبعث من تجويف القلب الصّاعد إلى تجويف الدّماغ هو ألطف و أشرف\r\n\r\n","description":"","footnote":"","page_name":" 182 ","page_number":185},
  {"content":"\r\n\r\nممّا سبق من المذكورات الثّلاثة فيقبل جميع ما قبلتها الثّلاثة من الكيفيّات و الطّعوم و الرّوائح و الالوان على وجه ألف و أشرف و إلى هاهنا تنتهى لطافة المواد الجسمانيّة الطّبيعيّة . . . « 149 »\r\n\r\nنه موجود معدوم مىشود و نه معدوم موجود\r\nاگر ما موجودات جهان را از نقطه نظر فلسفى مورد مطالعه قرار دهيم ، خواهيم ديد هر موجودى به نوبهء خود بخشى از زمان را اشغال كرده كه آن بخش از زمان را مرحلهء تاريخ آن موجود مىنامند . وقوع هستى يك شىء در مرحله‌اى از مراحل زمان ، به گونه‌اى است كه هر نوع تصور انفكاك بين هستى شىء و مرحلهء ويژهء زمانش مساوى با عدم آن است . به اين ترتيب تصور اينكه ممكن است هستى يك شىء در غير مرحلهء زمانى خويش واقع شود ، يك تصور موهوم و بىاساس است . به طور مثال اگر كسى تصور كند كه ممكن بود شيخ شهاب الدّين سهروردى در عصر صدر الدّين شيرازى به وجود مىآمد ، بىدرنگ بايد بداند كه در ورطه‌اى از اوهام و خيال‌بافىهاى پوچ فروافتاده است . تصور وقوع يك موجود در غير زمان خويش به همان اندازه موهوم است كه تصور وقوع روز پنج‌شنبه به جاى روز جمعه ؛ و يا تصور وقوع عدد 7 به جاى عدد 9 ؛ و . . . تصور وقوع روز پنج‌شنبه به جاى روز جمعه به معنى نبودن روز پنج‌شنبه است ؛ كما اينكه تصور وقوع عدد 7 به جاى عدد 9 به معنى نبودن عدد 7 است . مراحل مختلف زمان و حركت و گونه‌گون بودن هستىها در مراحل زمان ، مانند دانه‌هاى به هم پيوسته يك زنجير نيست ؛ زيرا دانه‌هاى به هم پيوستهء يك زنجير را مىتوان جابه‌جا يا كم و زياد كرد ؛ درحالىكه مراتب زمان و حوادث آن را به هيچ وجه نمىتوان جابه‌جا و يا كم و زياد نمود .\r\nبنابراين ، اگر هستى يك شىء ، مرحله‌اى از مراحل زمان را اشغال كرد و در ساير مراحل زمان ظاهر نگشت ، بدان معنى نيست كه در ساير مراحل زمان عدم بر آن عارض گشته است ؛ زيرا هويت هستى يك شىء ، به همان مرحله از زمان كه آن را اشغال كرده است ، بستگى دارد ، به طورى كه اگر بخواهيم هستى آن شىء را در غير\r\n\r\n\r\n","description":"","footnote":"\r\n( 149 ) . اسفار اربعه ، ج 9 ، ص 222 - 223 .\r\n","page_name":" 183 ","page_number":186},
  {"content":"\r\n\r\nزمان خودش تصور نماييم ، ديگر هستى آن شىء نخواهد بود . به اين ترتيب ، اگر فرض شود كه بر هستى يك شىء نيستى عارض مىشود ، بايد هستى آن شىء از زمان خودش رفع گردد ؛ و اين همان چيزى است كه ممتنع و محال بودن آن بديهى است .\r\nخلاصه : هستى هر شيئى از اشياء اگرچه همواره محفوف در بين دو نيستى است كه عبارتند از نيستى سابق و نيستى لا حق ، ولى حقيقت امر اين است كه هيچ‌يك از اين دو نيستى نمىتوانند نيستى آن شىء بوده باشند . زيرا نه نيستى سابق به هستى شىء مربوط است و نه نيستى لا حق ؛ بلكه آنچه مىتواند به هستى شىء مربوط باشد ، نوعى از نيستى است كه برخى از حكما آن را « عدم بديل » خوانده‌اند .\r\n« عدم بديل » عبارت است از نوعى نيستى كه نقيض هستى شىء است ؛ و اين همان نيستى است كه هستى هرگز آن را نمىپذيرد ؛ همان گونه كه آن هم هستى را به هيچ وجه پذيرا نخواهد شد .\r\nحاج ملّا هادى سبزوارى در حاشيهء شرح منظومه اين مسئله را بدين‌گونه مطرح كرده است :\r\n. . . على أنّ العدم السّابق ليس عدما له إذ ليس موجود مترّقبا فى غير وقته حتى يكون رفعه هناك عدما إذ لكلّ موجود مرتبة خاصة و لكلّ حادث متى خاص . نعم ، الوهم يطمع وجوده فى كلّ الاوقات و يضع قبول الماهيّة النوعيّة للوجود و شأنيتّها له موضع قبول لهويّة و هذا طمع كاذب و أيضا عدم الشىء لا بدّ أن يكون نقيضه و رفعه فإتحاد الزّمان شرط إذ عدم القيام فى اللّيل لا يطرد القيام فى النّهار أمّا العدم البديل المفروض فى مقامه مرتفع بوجوده هو نعم البدل . « 150 »\r\nبنابراين ، اين نيستى شىء نه نيستى سابق است و نه نيستى لا حق ؛ بلكه نوعى از نيستى است كه با هستى شىء در زمان متحد است و اين همان نيستى نقيض است كه هستى هرگز آن را نمىپذيرد . و در اينجا به روشنى معلوم مىشود كه اصل\r\n\r\n\r\n","description":"","footnote":"\r\n( 150 ) . شرح منظومه ، بخش حكمت ، ص 69 ، حاشيه منه .\r\n","page_name":" 184 ","page_number":187},
  {"content":"\r\n\r\n« هيچ موجودى معدوم و هيچ معدومى موجود نمىشود » از ابده بديهيات و آشكارترين امور است ، تا جايى كه مىتوان آن را از جهت وضوح و بداهت زيربناى همهء اصول بديهى به شمار آورد .\r\nاز مجموع مسائل گذشته ، اين مسئله نيز به روشنى معلوم شد كه قاعدهء مزبور به هيچ وجه مستلزم اين نيست كه هر موجودى ازلى و ابدى بوده باشد ؛ زيرا همان گونه كه گذشت هر موجودى در اين جهان داراى مرحلهء مخصوص از زمان است كه مرتبهء وجودى و نوع هستى آن را تشكيل مىدهد . بنابراين ، نحوهء هستى هر شيئى در عالم ، همان محدودهء زمانى آن است و اين نه معنى ازليت است و نه معنى ابديت .\r\nتذكر يك نكته در اينجا ضرورى به نظر مىرسد و آنكه عبارت از اين است كه آنچه در باب قاعدهء هيچ موجودى معدوم و هيچ معدومى موجود نمىشود ، در اينجا ذكر شد با آنچه لاوازيه شيميست معروف گفته است تفاوت دارد . لاوازيه اين قاعده را از نظر علمى مورد مطالعه قرار داده است ، درحالىكه در اينجا به عنوان يك اصل فلسفى مورد بررسى واقع مىشود . لاوازيه از بقاى موجود چيزى جز بقاى ماده نيست ؛ درحالىكه مفهوم موجود در اين رساله در انحصار مفهوم ماده قرار نگرفته است .\r\n\r\nكل ما اقتضته طبيعه الشّىء لذاته فليس يمكن أن يفارقه إلّا و الطّبيعه قد فسدت\r\nهر چيزى كه مقتضاى طبيعت ذاتى يك شىء باشد ، هرگز از آن جدا نمىگردد ، مگر اينكه خود طبيعت به‌طور كلى نابود شود . اين قاعده يك قانون عقلى است كه در اعتبار و درستى آن جاى هيچ‌گونه اشكال براى كسى باقى نمىماند ؛ زيرا وقتى گفته مىشود اگر چيزى مقتضاى طبيعت ذاتى يك شىء باشد ، هرگز از آن جدا نمىگردد ، دو احتمال مىتواند در اين مورد وجود داشته باشد كه به ترتيب عبارتند از :\r\n\r\n","description":"","footnote":"","page_name":" 185 ","page_number":188},
  {"content":"\r\n\r\nمقصود از طبيعت ذاتى ، ذاتى باب ايساغوجى « 151 » است .\r\nمقصود از طبيعت ذاتى ، ذاتى باب برهان « 152 » است .\r\nاعم از اينكه مقصود از كلمهء ذاتى ، ذاتى باب ايساغوجى باشد يا ذاتى باب برهان ، به صحّت اين قاعده هيچ‌گونه لطمه‌اى وارد نمىشود ؛ مگر اينكه كسى بگويد مقصود از اقتضاى ذاتى طبيعت هيچ‌يك از دو احتمال نامبرده نيست ؛ بلكه اقتضاى دوران نخستين طبيعت است . اگر كسى اين احتمال را در مورد معنى اين قاعده موجّه بداند ، ديگر اين قاعده يك قانون عقلى نخواهد بود و طبعا از جرگهء مسائل فلسفى بيرون خواهد ماند .\r\nشيخ الرّئيس ابو على سينا اين قاعده را در آثار خويش به كار برده و كوشش كرده برخى مسائل فلسفى را بر آن استوار سازد ؛ اما اينكه آيا وى تا چه اندازه از عهدهء اين كار برآمده ، يك پرسش است كه در خلال اين مبحث پاسخ آن خواهد آمد . از جملهء مسائلى كه ابن سينا بر اين قاعده مبتنى نموده ، انكار حركت جوهرى در طبيعت است . آگاهى در اين مورد سودمند است كه وى نيز مانند ساير فلاسفه تا پيش از زمان صدر المتألّهين به اصل بنيادى حركت در جوهر به ديده انكار مىنگريست .\r\n\r\nابن سينا و انكار حركت جوهرى\r\nاستدلال ابن سينا در باب انكار حركت جوهرى به اين ترتيب است كه مىگويد :\r\nآنچه مقتضاى طبيعت ذاتى يك شىء است ، هرگز از آن جدا نمىگردد مگر اينكه خود طبيعت به‌طور كلى نابود شود . از سوى ديگر هر جزئى از اجزاى حركت را مىتوان از طبيعت جدا كرد ، درحالىكه طبيعت هم‌چنان به حالت خود باقى است .\r\nبنابراين ، به هيچ وجه نمىتوان حركت را مقتضاى ذات و جوهر طبيعيت به شمار آورد . به‌طور مثال هرگونه حركت را كه در يك جسم مشاهده نماييم ، ممكن است روزى از آن جدا گردد ؛ درحالىكه طبيعت جسم به هيچ وجه نابود نمىگردد . نتيجه\r\n\r\n\r\n","description":"","footnote":"\r\n( 151 ) . ذاتى باب ايساغوجى عبارت است از اينكه چيزى عين ذات يا جزء ذات شىء باشد .\r\n( 152 ) . ذاتى باب برهان يعنى چيزى كه عين ذات يا جزء ذات يا لازم ذات شىء باشد .\r\n","page_name":" 186 ","page_number":189},
  {"content":"\r\n\r\nاين مقدمات آن است كه يك جسم طبيعى هرگز خودبه‌خود مقتضى حركت نيست ؛ و اگر احيانا جسمى پيدا شود كه خودبه‌خود مقتضى حركت باشد ، بايد گفت آن جسم در حالت طبيعى خود نبوده و علت وجود اين حركت بازگشت آن جسم به حالت طبيعى خويش است ؛ تا جايى كه هرگاه جسم به حالت طبيعى خود بازگردد ، علت حركت نيز از ميان خواهد رفت و آن را سكون فراخواهد گرفت . به اين ترتيب مىتوان گفت اندازهء حركتى كه مقتضاى جسم باشد ، همان اندازهء دورى جسم از حالت طبيعى خويش است ، كه از طريق قسر يا فشار براى آن حاصل گشته است .\r\nعين عبارت ابن سينا در اين باب چنين است :\r\nكلّ ما اقتضته طبيعة الشّىء لذاته فليس يمكن أن يفارقه إلّا و الطّبيعة قد فسدت . و كلّ جزء من الحركة يفرض للحركة بإنقسام زمان أو مسافة فقد يمكن أن يفارق ؛ و الطّبيعة لم تبطل ، فكلّ حركة تتعيّن فى الجسم فأنّها يمكن أن تفارق و الطّبيعة لم تبطل ، فليس شىء من الحركات مقتضى طبيعه الشّىء المتحرك ؛ فإذا ان وجدت الطّبيعة مقتضية للحركة فإنّها ليست على حالتها الطّبيعية و إنّما تتحرّك لتعود إلى الحالة الطّبيعيّة و تبلغها فإذا بلغتها إرتفع الموجب للحركة . « 153 »\r\n\r\nاشكال انكار حركت جوهرى\r\nاستدلال ابن سينا در باب انكار حركت جوهرى داراى دو مقدمه است كه يكى از آن‌ها صغراى قياس و ديگرى كبراى آن را تشكيل مىدهند . در مورد اعتبار و درستى كبراى اين قياس جاى هيچ‌گونه ترديد يا اشكال نيست . آنچه مىتواند در اينجا سخت مورد ترديد واقع شود ، همان صغراى برهان است ؛ زيرا در اين مقدمه به جدا گشتن حركت از نفس طبيعت تصريح و استنادشده و اين همان چيزى است كه در حكمت متعاليهء صدر المتألّهين شيرازى به شدت مورد انكار قرار گرفته است .\r\nابن سينا در مقام استدلال مىگويد : هر جزئى از اجزاى حركت كه از طريق تقسيم زمان يا مسافت حاصل مىشود ، ممكن است از نفس طبيعت جدا گردد . در\r\n\r\n\r\n","description":"","footnote":"\r\n( 153 ) . النجاه ، ص 109 .\r\n","page_name":" 187 ","page_number":190},
  {"content":"\r\n\r\nحالى كه خود طبيعت نابود نمىگردد . در اينجا بلافاصله از يك قانون كلى عقلى مدد گرفته و با اضافه كردن آن به اين مقدمه ، برهان خويش را به اين صورت تكميل مىنمايد : و هر چيزى كه مقتضاى طبيعت ذاتى يك شىء باشد هرگز از آن جدا نمىگردد ؛ مگر اينكه طبيعت آن شىء به‌طور كلى نابود گردد . نتيجهء حاصله از اين مقدمات ، همان گونه كه گذشت ، اين است كه حركت به هيچ وجه مقتضاى ذات و جوهر طبيعت اشياء نيست .\r\nبا توجه به آنچه ذكر شد ، به روشنى معلوم مىشود ريشهء اشكال و اساس اختلاف در همان مقدمه‌اى است كه به وسيلهء تقسيم زمان يا مسافت ، حركت را به اجزاء مختلف تقسيم نموده و امكان جدا شدن تك‌تك اجزاى حركت را از نفس طبيعت توجيه مىنمايد .\r\nاساس اشكال اين است كه به هيچ وجه نمىتوان ادعا كرد حركت از اجزاى مختلف تركيب يافته و هريك از اجزاى آن مىتواند به تدريج از طبيعت جدا گردد ؛ زيرا حركت يك متصل واحد است كه پيوسته و به تدريج از مرحلهء قوّه به مقام فعل درمىآيد . به عبارت ديگر مىتوان گفت حركت ، تجدّد يك متجدد و حدوث يك امر حادث است ؛ يعنى حركت يك نوع دگرگونى است كه پيوسته بين قوّه و فعل در جريان است ؛ ولى در حقيقت آنچه از مرحلهء قوّه به مقام فعل درمىآيد ، چيزى جز همان امر متجدّد كه حركت را ترسيم مىنمايد ، نيست .\r\nاز آنچه تاكنون در اينجا ذكر شد ، به آسانى مىتوان دريافت كه حركت و طبيعت آن‌چنان با يكديگر درآميخته‌اند كه هرگونه تفرقه و جدايى ميان آنها تصورى واهى و نامعقول خواهد بود ؛ و در اين صورت بايد گفت طبيعت ، جوهرى است سيال و لغزنده كه حقيقت دگرگون شونده‌اش پيوسته بين اين دو چيز جريان مىيابد : يكى هيولاى اولى يا نخستين عنصر قابلى اين جهان كه از هر جهت بالقوّه و پيوسته در جريان زوال و نابودى است ؛ و ديگرى فاعل است كه همواره در كار ايجاد و تكميل است و لحظه‌اى از افاضه و ابداع دريغ نمىكند . به اين ترتيب بايد\r\n\r\n","description":"","footnote":"","page_name":" 188 ","page_number":191},
  {"content":"\r\n\r\nگفت براى هميشه و به‌طور لا يزال امرى از فاعل صادر مىشود و چيزى در عنصر بالقوّه ، كه همان هيولاى اولى است ، نابود مىگردد .\r\nزوال و نابودى در عنصر بالقوّه با صدور دائم و افاضهء هميشگى فاعل ، پيوسته جبران مىگردد و به اين كيفيت جريان خلقت و تكامل موجودات ادامه مىيابد .\r\nاكنون به روشنى معلوم مىشود اگر كسى بخواهد از طريق تقسيم زمان يا مسافت ، حركت را به اجزاء گونه‌گون تقسيم كند ، سپس امكان جدا شدن تك‌تك اجزاى حركت را از طبيعت توجيه نموده و آن را دليل بر انكار حركت جوهرى قرار دهد ، سخت در اشتباه است .\r\n\r\nطبيعت در حدّ ذات خود پويا و سيال است\r\nبيشتر حكماى اسلامى ، قبل از صدر المتألّهين شيرازى ، به وجود حركت در بيش از چهار مقولهء عرضى اعتراف نكرده بودند . اما اين متفكر بزرگ ، براى نخستين بار در تاريخ فلسفهء اسلامى ، با يك سلسله براهين محكم و استوار ثابت كرد طبيعت در حدّ ذات خود پويا و سيال است و هرگونه حركت در هر مقوله از مقولات عرضيه تابع حركت در جوهر جسمانى است ؛ تا جايى كه مىتوان گفت حركت در مقوله‌هاى عرضى بدون حركت در جوهر جسمانى اين جهان به هيچ وجه امكان‌پذير نيست .\r\nنهاد اين جهان همواره ناآرام و گوهر طبيعت آن پيوسته در جنبش و تكاپو است .\r\nالبته اين جنبش و جريان به هيچ عنوان كور و بىهدف نيست ؛ بلكه اين كوشش و كشمكش ، كاروان كائنات و قافلهء موجودات را هميشه به سوى يك مقصد متعالى پيش مىراند . در اين سير صعودى و سفر دائمى كه سراسر صحنهء گيتى را فراگرفته است ، لحظه‌اى درنگ و دقيقه‌اى توقف وجود ندارد . دليل اين مسئله ، كه گوهر طبيعت جهان همواره در حال تغيير و حركت است ، اين است كه اگر كسى دربارهء موجودات اين جهان مطالعه نمايد ، به آسانى درمىيابد كه حركت و سكون از آثار و لوازم طبيعت به شمار مىآيند . از سوى ديگر اين مسئله بديهى است كه هر موجود ساكن در اين عالم داراى شأن حركت و شايستهء تغيير است .\r\n\r\n","description":"","footnote":"","page_name":" 189 ","page_number":192},
  {"content":"\r\n\r\nنتيجهء اين مقدمات آن است كه طبيعت اين جهان هميشه به‌طور بالفعل يا به گونه‌اى بالقوه در حال تغيير و حركت است . چيزى كه هميشه يا بالفعل و يا بالقوّه در حال تغيير و حركت باشد ، ناچار بايد در حدّ ذات سيال و در نهاد خويش ناآرام باشد .\r\nزيرا اگر طبيعت در حد ذات خويش سيال و پوينده نباشد ، ظهور و پيدايش حركت در اين جهان امكان‌پذير نخواهد بود ؛ و اين بدان جهت است كه صدور سيلان از ثابت ، و متغير از جامد محال است . دليل محال بودن اين امر آن است كه اگر علت قريب و واقعى صدور حركت را در جهان يك موجود ثابت بالذّات بدانيم ، لازمه‌اش آن خواهد بود كه هيچ‌يك از اجزاى حركت به هيچ وجه معدوم نباشد ؛ زيرا تخلف معلول از علت تامّه به حكم عقل جايز نيست . وقتى معدوم شدن هيچ‌يك از اجزاى حركت امكان‌پذير نباشد ، حركت معنى واقعى خود را از دست خواهد داد و مفهوم آن به نوعى سكون تبديل خواهد شد . در اينجا است كه از مفاهيمى مانند تحول يا متغير و يا متحرك ، يك سلسله معانى مخالف از قبيل قرار ، جامد و ساكن اراده خواهد شد و اين چيزى است كه موجب برداشت معكوس از مفاهيم شده و در نتيجهء آن انسان جهان را واژگون خواهد ديد .\r\n\r\nاشكال\r\nدر اينجا ممكن است اين پرسش پيش آيد كه اگر صدور سيال از ثابت ، و متحرك از ساكن محال است ؛ چگونه جوهر عالم ماده و طبيعت جهان ، كه در حدّ ذات خود سيال و در نهاد خويش ناآرام است ، از يك مبدأ ثابت ازلى يعنى واجب الوجود صادر گشته است ؟ پاسخ اين پرسش ، كه به عنوان يك اشكال بسيار بزرگ و اساسى همواره در تاريخ فلسفه مطرح بوده است ، در باب مسئلهء ربط حادث به قديم به تفصيل آمده است . ما نيز هنگام طرح مسئله ربط حادث به قديم به تفصيل وارد اين مبحث خواهيم شد .\r\nآنچه لازم است در اينجا به‌طور اجمال مورد بررسى قرار گيرد ، اين است كه گفته مىشود اگر يك موجود در حدّ ذات خود سيال و پويا نباشد ، ناچار براى سيلان و پويندگى نيازمند به موجودى پويا و سيال خواهد بود ؛ زيرا چون اين صفت را در\r\n\r\n","description":"","footnote":"","page_name":" 190 ","page_number":193},
  {"content":"\r\n\r\nحد ذات خود دارا نيست ، بايد از غير خود كسب نمايد . اين مسئله نيز روشن است كه موجود ديگر اگر خود سيال و پويا نباشد ، هرگز نمىتواند صفت سيلان و تغيير را به غير خود منتقل نمايد . اما اگر يك موجود در حدّ ذات خود سيال و متحرك باشد ، به گونه‌اى كه سيلان و تحرك نوع هستى آن را تشكيل دهد ، به يك چيز بيشتر نيازمند نمىباشد آن هم چيزى است كه وجودش را ايجاد و اعطا نمايد . در اين صورت صفت سيلان و پويايى يا تحرك و تغيير در اين موجود به هيچ وجه نيازمند غير نخواهد بود ؛ زيرا اين صفت ، يك صفت ذاتى است و چيزى كه ذاتى باشد ، هرگز نيازمند علت نيست . اين مسئله از بديهيات فلسفهء اسلامى است كه گفته‌اند :\r\n« الذّاتى لا يعلّل » .\r\nبنا بر آنچه ذكر شد ، به روشنى معلوم مىشود در باب جواهر جسمانى و يا گوهر طبيعت آنچه از سوى مبادى عاليه يا ذات لا يزال ازلى افاضه و ايجاد مىگردد ، همانا صرف وجود طبيعت است ؛ و اين وجود طبيعت است كه در حد ذات خود سيال و در نهاد خويش ناآرام است . به اين ترتيب بايد گفت كه هر طبيعت در اصل هستى خويش نيازمند علت است ؛ ولى در صفت سيلان و ناآرامى به هيچ وجه نيازمند غير خود نمىباشد ؛ زيرا سيلان و ناآرامى ، ذاتى طبيعت است و چيزى كه ذاتى باشد ، نيازمند علت نيست . به‌طور مثال گفته مىشود اگر كسى عدد چهار را معلول بداند ، به‌طور قطع و يقين آن عدد نيازمند علت خواهد بود . ولى در عين حال صفت زوجيت در عدد چهار هرگز نيازمند علت نخواهد بود . زيرا آنجا كه عدد چهار وجود دارد ، صفت زوجيت قهرا وجود دارد . به عبارت ديگر بايد گفت اين عدد چهار است كه آفريده مىشود و نه زوجيت آن ؛ زيرا زوجيت ، خود صفت لا ينفك و لازم ناگسستنى عدد چهار است .\r\nبه سخن ساده‌تر و عبارت كوتاه‌تر گفته مىشود خداوند متعال هستى طبيعت را آفريده است ، نه اينكه طبيعت را در حدّ ذات خود سيال و در نهاد خويش ناآرام كرده است ، زيرا همان گونه كه ذكر شد : ذاتى به هيچ وجه معلول نيست . اين جمله كه حالت يك مثل را به خود گرفته است ، در تاريخ فلسفهء اسلامى بسيار معروف است\r\n\r\n","description":"","footnote":"","page_name":" 191 ","page_number":194},
  {"content":"\r\n\r\nكه حكما گفته‌اند : « ما جعل اللّه المشمش مشمشا بل اوجدها » ( خداوند جهان ، زردآلو را زردآلو نكرد بلكه فقط آن را آفريد ) ؛ معنى اين سخن آن است كه هستى زردآلو معلول و آفريدهء خداوند است ، ولى ذات و ماهيت آن براى خودش ذاتى است و چيزى كه ذاتى است معلول نيست .\r\nمسئلهء ماهيات و كيفيت تقرر آنها يكى از مسائل بسيار عميق و پرماجرا در فلسفهء اسلامى است كه بين اشاعره و معتزله از يك سو و بين حكما و عرفا از سوى ديگر ، مشاجره‌هاى فراوانى در مورد آن به عمل آمده است .\r\nمعتزله با طرح اين مسئله خود را در يك دام گرفتار كرده‌اند كه رهايى از آن بسيار مشكل است . به همين جهت ناچار شده‌اند ، براى رها شدن از اين مسئله ثبوت حال در ماهيات يا واسطهء بين هستى و نيستى را توجيه نمايند . عرفاى عالىمقام نيز در ارتباط با اين مسئله « اعيان ثابته » را مطرح كرده‌اند .\r\nطرح مسئله عميق اعيان ثابته ، بدان‌گونه كه عرفاى بزرگ در آثار خويش مطرح كرده‌اند ، از گنجايش اين مختصر بيرون است . بررسى مسئلهء حال و ثبوت ، يا واسطهء بين هستى و نيستى ، نيز بدان‌گونه كه معتزله به آن پرداخته‌اند ، چندان سودمند به نظر نمىرسد ؛ زيرا هر شخص آگاه و بصير به خوبى مىداند كه بين هستى و نيستى هيچ‌گونه واسطه‌اى معقول نيست و اگر كسى انديشهء خود را در اين راه به كار برد ، جز اتلاف وقت حاصلى به دست نمىآورد . اين بود خلاصه‌اى از آنچه در باب حركت جوهرى و ناآرام بودن ذاتى طبيعت كه مىتوان در اين مختصر آورد . اين مسئله يكى از اصول بنيادى فلسفهء ملّا صدرا است كه بيش‌تر مسائل فكرى و فلسفى خويش را بر آن مبتنى كرده است . بررسى دقيق اين مسئله نيازمند مجال بيش‌ترى است .\r\nاكنون بىمناسبت نيست عين عبارت دو تن از بهترين پيروان ملّا صدرا را در اين باب جهت توضيح بياوريم . يكى از اين دو تن ملّا محسن فيض كاشانى است كه شاگرد مستقيم وى نيز بوده است ؛ و ديگر حاج ملّا هادى سبزوارى است كه از\r\n\r\n","description":"","footnote":"","page_name":" 192 ","page_number":195},
  {"content":"\r\n\r\nبهترين كسانى است كه تاكنون آثار وى را شرح و تفسير نموده است . سبزوارى در اين باب مىگويد :\r\n و جوهريّة لدينا واقعة * كانت الأعراض كلا تابعة\r\nو الطّبع إن يثبت فينسد العطا * بالثابت السيّال كيف ارتبطا ؟ \r\n« 154 »\r\nملّا محسن فيض كاشانى چنين مىگويد :\r\nلمّا كان الحركة و السكون من آثار الطّبيعة و قد تقرّر إنّ كلّ ساكن فمن شأنه أن يتحرّك ، فالطّبيعة إذن محرّكة دائما ، إمّا بالفعل أو بالقوّة ؛ فهى إذن أمر سيّال الذّات متجدّد الحقيقة ، إذ لو لم يكن سيّالا لم يكن صدور الحركة عنه ، لاستحالة صدور المتجدّد عن الثّابت ؛ فإنّ الحركة لو كانت علّتها القريبة أمرا ثابت الذّات لم ينعدم أجزاؤها فلم تكن الحركة حركة ، بل سكونا ، و لا التجدّد تجدّدا بل قرارا . . . . « 155 »\r\n\r\nاصول نظريات در باب حركت\r\nبراساس آنچه تاكنون در اين باب ذكر شد ، به روشنى معلوم مىشود حركت چيزى نيست جز خروج تدريجى يك شىء از مرحلهء قوّه به مقام فعليت خويش .\r\nمعنى اين سخن آن است كه نوبه‌نو شدن مرتب و تدريجى يك شىء از مرحلهء قوّه تا مقام فعليت را حركت گويند . به عبارت ديگر بايد گفت حركت تجدد يك شىء است نه يك شىء متجدد ؛ زيرا شىء متجدد ، موضوع حركت است . به‌طور كلى در باب تصور معنى حركت سه چيز را بايد از يكديگر جدا به حساب آورد ؛ زيرا اگر در اين باب دقت كافى به عمل نيايد ، امكان دارد اشخاص بسيارى دچار اشتباه شوند .\r\nآن سه چيز كه بايد از يكديگر جدا به حساب آورده شوند ، به ترتيب عبارتند از :\r\n1 . تجدد و نوبه‌نو شدن يك چيز .\r\n2 . چيزى كه تجدد و نوبه‌نو شدن ، به آن وابسته است .\r\n3 . چيزى كه متجدد و نوشونده است .\r\n\r\n\r\n","description":"","footnote":"\r\n( 154 ) . شرح منظومه بخش حكمت ، ص 249 .\r\n( 155 ) . اصول المعارف ، ص 85 .\r\n","page_name":" 193 ","page_number":196},
  {"content":"\r\n\r\nقسم اول ، يعنى تجدّد يك شىء ، همان معنى واقعى حركت است ؛ قسم دوم مقوله‌اى است كه حركت در آن واقع مىشود ، اعم از اينكه آن مقوله جوهر باشد يا عرض ؛ و قسم سوم عبارت است از موضوع حركت .\r\nدر باب موضوع حركت سخن بسيار گفته شده ، ولى موضوع حركت در جوهر جهان از نظر صدر المتألّهين و پيروانش چيزى جز هيولا ، كه به صورتى نامعين متحصّل است ، نيست . آنچه مورد تغيير و تبديل واقع مىشود ، خصوصيت‌هاى صورت‌هاى گونه‌گون است و آنچه موضوع اين‌همه دگرگونىهاست ، همان هيولاى متحصّل به صورتى نامعيّن است .\r\nاكنون كه تفاوت بين معانى سه‌گانه معلوم شد ، تعريف معنى حركت نيز به روشنى معلوم مىگردد ؛ زيرا تجدّد و نوبه‌نو شدن يك چيز ، همان خروج تدريجى شىء از مرحلهء قوّه به مقام فعل است . اين تعريف در باب حركت از قديم الايام مورد توجه فلاسفه بوده است ؛ ولى ارسطو و پيروانش اين تعريف را نپسنديده‌اند و ايرادهايى بر آن وارد ساخته‌اند .\r\nلازم به يادآورى است كه اين تعريف يا هرگونه تعريف ديگر براى معنى حركت ، فقط تعريف‌هاى لفظى يا شرح الاسم هستند و به هيچ وجه تعريف حقيقى به شمار نمىآيند ؛ زيرا اولا حركت يك معنى بديهى است كه معمولا به كمك حواس در انديشهء انسان حاصل مىشود ؛ ثانيا تعريف حقيقى بايد از جنس و فصل تركيب گردد .\r\nجنس و فصل منطقى نيز بايد از ماده و صورت خارجى انتزاع شوند . درحالىكه حقيقت حركت در خارج نه ماده دارد و نه صورت . به اين ترتيب بايد گفت حركت ، از نوع ماهيات نيست و تحت هيچ مقوله‌اى از مقولات نمىتوان آن را محدود كرد . به همين جهت است كه مىبينيم حركت در مقولات مختلف وجود دارد و در هر مقوله‌اى از جنس همان مقوله خواهد بود ؛ يعنى در مقولهء جوهرى ، جوهر به شمار مىآيد و در مقولهء عرضى چيزى جز عرض نيست .\r\nهمان گونه كه گذشت ، ارسطو نظر فلاسفهء باستان را در باب حركت نپسنديده و به جاى آن مطابق نقل حكماى اسلامى تعريف ديگرى آورده است . به حسب اين\r\n\r\n","description":"","footnote":"","page_name":" 194 ","page_number":197},
  {"content":"\r\n\r\nتعريف ، « حركت ، كمال اول است براى امر بالقّوه از آن جهت كه بالقوّه است » .\r\nمقصود از اين تعريف آن است كه هر جسم قبل از هر چيز داراى دو قوه است : اول قوّهء اصل حركت و آغاز آن ؛ دوم قوّهء رسيدن به جايى كه با حركت بايد به آنجا برسد . قوّهء نخست آن را « كمال اول » و قوّهء دوم را « كمال ثانى » خوانده‌اند . قيد « از آن جهت كه بالقوّه است » در اين تعريف اضافه شده تا صور نوعيه از دايرهء شمول آن خارج باشند ؛ زيرا صورت نوعيه نسبت به اجسام كمال اول به شمار مىآيند ؛ ولى نه از آن جهت كه اجسام بالقوّه هستند .\r\nحاج ملّا هادى سبزوارى عبارت ارسطو را در يك بيت چنين آورده است :\r\n كمال أوّل لما بالقوّة * من حيث أن قد لا بسته قوّة \r\n« 156 »\r\n\r\nنظر متكلمين در باب حركت\r\nآنچه متكلمين در باب تعريف حركت گفته‌اند با تعريف حكما به‌طور كلى متفاوت است .\r\nمتكلمين گفته‌اند : « حركت عبارت است از كون اول در مكان دوم » به همين مناسبت بايد گفت « سكون نيز عبارت است از كون دوم در مكان اول » مقصود متكلمين از اين تعريف آن است كه جسم متحرك ، يك موجود واحد است . به گونه‌اى كه هيچ‌يك از حدود مختلف مسافت در مسير حركت به وحدت آن لطمه وارد نمىآورد . به اين ترتيب جسم واحد در مسافت‌هاى متعدد معنى حركت را ترسيم مىنمايد . عين عبارت متكلمين در اين باب چنين است :\r\nالحركة حصول أوّل فى حيّز ثان و السّكون حصول ثان فى حيّز أوّل .\r\nاگر كسى آثار صدر المتألّهين را مورد بررسى قرار دهد و در باب حركت جوهرى ، كه وى آن را به اثبات رسانده ، درست مطالعه كند ، به آسانى درمىيابد كه نظر متكلمين در اين باب تا چه اندازه سطحى و بىپايه است . آنچه اين گروه در باب حركت گفته‌اند به خوبى نشان مىدهد كه برداشت آنها از معنى حركت چيزى جز\r\n\r\n\r\n","description":"","footnote":"\r\n( 156 ) . شرح منظومه ، بخش حكمت ، ص 238 .\r\n","page_name":" 195 ","page_number":198},
  {"content":"\r\n\r\nيك نوع تغيير مكان در جسم نيست ؛ درحالىكه مسائل حركت در فلسفهء اسلامى پس از صدر المتألّهين از بغرنج‌ترين مسائل فلسفى به شمار مىآيد . زيرا حركت در جهان منحصر به حركت در كيف يا كم يا زمان و مكان نيست ؛ بلكه حركت ، سراسر كائنات اين جهان را فراگرفته و هيچ موجودى را در اين جهان نمىتوان يافت كه از جنبش و جريان بر كنار باشد ؛ و اين از آن جهت است كه جوهر جهان و طبيعت عالم در حد ذات خود سيال و در نهاد خويش ناآرام است . حركت و متحرك آن‌چنان با هم درآميخته‌اند كه مىتوان گفت متحرك چيزى جز حركت نيست و اين حركت است كه جوهر اين هان را تشكيل مىدهد .\r\n\r\nالإنقلاب لا يكون دفعيّا\r\nتغيير و دگرگونى از جملهء امورى به شمار مىآيد كه هيچ‌كس نمىتواند هستى آن را در جهان مورد انكار قرار دهد . دگرگونى چيزى است كه بدون ترديد از لوازم وجود حركت به شمار مىآيد . در مورد تعريف حركت و تعيين ماهيت آن سخن بسيار گفته شده است . برخى از حكما حركت را تنها يك مقولهء عرضى به شمار آورده‌اند و در مقابل ، بسيارى از حكماى اهل تحقيق به اين نتيجه رسيده‌اند كه حركت نحوه‌اى از وجود و گونه‌اى از هستى است كه اشياء مىتوانند به وسيلهء آن از مرحلهء قوّه به مقام فعليت خويش درآيند . در ميان فلاسفهء باستان كسانى بوده‌اند كه كوشش كرده‌اند با القاى چند شبهه ، وجود حركت در مورد ترديد قرار دهند . ولى ، همان گونه كه ذكر شد ، اصل تغيير يا دگرگونى كه از لوازم حركت به شمار مىآيد ، به هيچ وجه قابل انكار نمىباشد . اصل تغيير يا تدريج از جملهء امورى است كه با كمك و اعانت حواس مىتوان آن را از معانى بديهى به شمار آورد .\r\nبسيارى از حكماى پيش از صدر المتألّهين ، اصل تغيير و دگرگونى را تنها در مورد عوارض يك شىء صادق مىدانستند ؛ ولى با كشف و ابداع اصل حركت در جوهر اين مسئله به اثبات رسيد كه همهء اشياء مادى هم در جوهر و ذات خويش دگرگون\r\n\r\n","description":"","footnote":"","page_name":" 196 ","page_number":199},
  {"content":"\r\n\r\nمىشوند و هم در عوارض خويش تغيير مىپذيرند . اصل تغيير و دگرگونى شدن را به اين دو قسم متمايز تقسيم كرده‌اند :\r\n1 . تغيير تدريجى و پىدرپى .\r\n2 . تغيير دفعى و ناگهانى\r\nتغيير تدريجى و پىدرپى ، كه پيوسته اشياء به وسيلهء آن از مرحلهء قوّه به مقام فعليت خويش درمىآيند چيزى جز اصل حركت نيست . به اين ترتيب بايد گفت حركت عبارت است از خروج تدريجى و پىدرپى يك شىء از مرحلهء قوّه به مقام فعليت خويش . آنچه اكنون در اينجا لازم است مورد بحث و بررسى قرار گيرد ، اين است كه آيا تغيير دفعى و ناگهانى چيست و رابطهء آن با اصل حركت كدام است ؟\r\nجاى هيچ‌گونه ترديد نيست كه پيدايش تغيير دفعى و ناگهانى بدون وجود دو شىء زير امكان‌پذير نمىباشد :\r\n1 . موضوعى كه تغيير را مىپذيرد .\r\n2 . قوّهء قبول تغيير پيش از آنكه تغيير به وقوع پيوندد .\r\nدر اين مسئله نيز به هيچ وجه ترديد نيست كه آنچه در پيدايش خود به اين دو شىء نيازمند است ، بدون وجود حركت امكان تحقق نمىيابد . زيرا ، همان گونه كه گذشت ، خروج يك شىء از مرحلهء قوّه به مقام فعليت خويش ، از هر نوع كه باشد و به هر كيفيت كه اتفاق افتد ، بدون وجود حركت امكان‌پذير نمىباشد . به اين ترتيب مىتوان گفت همان گونه كه تغيير تدريجى و پىدرپى ، بدون وجود حركت امكان‌پذير نيست ؛ تغيير دفعى و ناگهانى نيز بدون وجود حركت امكان تحقق نمىيابد .\r\nدر اينجا ممكن است اين پرسش پيش آيد كه اگر تغيير دفعى و ناگهانى نيز مانند تغيير تدريجى بدون وجود حركت امكان تحقق نمىيابد ، آيا تفاوت ميان اين دو نوع تغيير چيست ؟ چرا يكى از آن دو به‌طور تدريجى و پىدرپى صورت تحقق مىپذيرد و ديگرى به گونه‌اى دفعى و ناگهانى مجال بروز پيدا مىكند ؟ در مقام پاسخ به اين پرسش آنچه مىتواند نقش اساسى و تعيين‌كننده را به عهده داشته باشد اين دو مسئله است :\r\n\r\n","description":"","footnote":"","page_name":" 197 ","page_number":200},
  {"content":"\r\n\r\n1 . مسئله حركت در جوهر جهان\r\n2 . مسئلهء تشكيك و ذو مراتب بودن وجود .\r\nحركت در جوهر جهان و تشكيك در حقيقت هستى از جملهء مسائلى هستند كه در فلسفهء صدر المتألّهين مورد بررسى واقع شده ، و با براهين محكم و استوار به اثبات رسيده‌اند . شدت و ضعف ، تقدّم و تأخّر ، و آنچه مىتواند تفاوت در مراتب يك حقيقت را نمودار سازد ، امورى هستند كه بايد منشأ آن‌ها را در خود حقيقت وجود جستجو كرد . براى اختلاف و تفاوت در مراتب حقيقت وجود ، هيچ‌گونه دليلى وراى خود هستى نمىتوان ارائه نمود . برهان هستى هميشه و همه جا خود هستى است ؛ نيستى و آنچه مانند نيستى است ، هرگز نمىتواند نشانه و نمايان‌گر هستى واقع شود و به اين ترتيب بايد گفت شدت و ضعف ، در خود هستى است و ماهيت در حدّ ذات خود نه شديد است و نه ضعيف . تنها هستىها را بايد مبدأ همهء آثار و منشأ همهء احكام ، در همهء مراحل وجود به شمار آورد . ماهيات در اينجا فقط نقش تابع و پيرو را دارند .\r\nاز سوى ديگر گفته مىشود ما دام كه هستى در شدت و ضعف خود تغييرپذير نباشد ، آثار اختلاف در امور شديد و ضعيف ظاهر نمىگردد . بنابراين ، شدت و ضعف در وجود است نه در ماهيت . حركت نيز چيزى جز نحوهء وجود نيست . نتيجهء اين سخن آن است كه استكمال يا اشتداد ، حركت است و حركت نيز پيوسته يك امر متصل به شمار مىآيد . جاى هيچ‌گونه ترديد نيست كه آنچه متصل باشد ، به‌طور بالقوّه و بىنهايت قابل تقسيم است . به اين ترتيب مىتوان گفت هر مرحله از مراحل گونه‌گون استكمال يا هر مرتبه از مراتب متفاوت اشتداد ، مىتواند يك نوع به شمار آيد .\r\nدر اينجا يك مسئلهء ديگر وجود دارد كه نبايد از نظر پنهان بماند و آن اينكه گفته مىشود اگرچه مراحل استكمال و مراتب اشتداد در باب حركت جوهرى جهان بىپايان است ، هر مرتبه از مراتب اشتداد نيز مىتواند يك نوع به شمار آيد ؛ ولى هرگونه حركت اشتدادى را نمىتوان موجب تغيير حدّ يك ماهيت به شمار آورد .\r\n\r\n","description":"","footnote":"","page_name":" 198 ","page_number":201},
  {"content":"\r\n\r\nتغيير حدّ ماهيت تنها در برخى موارد انجام مىپذيرد . تغيير حدّ ماهيت اگرچه يك امر دفعى به شمار مىآيد ، ولى حركت اشتدادى در جوهر جهان ، چيزى جز يك امر تدريجى نيست . در اينجا است كه برخى مرتكب اشتباه شده و انقلاب را يك امر دفعى و ناگهانى به شمار آورده‌اند . اين جماعت چون نتوانسته‌اند حركت در جوهر را ادراك كنند ، مسئلهء تشكيك در وجود و ذو مراتب بودن آن را نيز مورد انكار قرار داده‌اند . ناچار حركت و تدريج را تنها در مورد اعراض و كيفيات اشياء صادق دانسته‌اند . به همين جهت ميان انقلاب و استحاله تفاوت قائل شده و گفته‌اند استحاله ، كه چيزى جز حركت در كيفيات و عوارض نيست ، يك امر تدريجى و پىدرپى به شمار مىآيد . اين جماعت در مورد اختلاف ميان صورت‌هاى جوهرى ، به انقلاب توسل جسته و اشتداد هريك از اشياء را در مورد صور جوهرى خويش يك امر دفعى و ناگهانى به شمار آورده‌اند .\r\n\r\nدر جوهر نيز جهش نيست\r\nبا توجه به آنچه تاكنون در اينجا ذكر شد ، اين مسئله به روشنى معلوم مىشود كه هرگونه تغيير و دگرگونى در اين جهان بدون وجود حركت امكان‌پذير نيست . اين مسئله در مورد تغيير تدريجى بسيار واضح و آشكار است ؛ زيرا تغيير تدريجى چيزى جز حركت نيست . آنچه در اين مورد ميان حكما مورد بحث و گفت‌وگو واقع شده است ، تغيير دفعى و ناگهانى پديده‌اى است كه خارج از زمان و بيرون از حركت به وقوع مىپيوندد . منشأ انديشهء اين گروه چيزى جز اين نيست كه به وجود حركت در مورد صور جوهرى اعتراف نكرده‌اند . جاى هيچ‌گونه ترديد نيست كه اگر كسى به وجود حركت در مورد صور جوهرى اعتراف كند ، ناچار بايد هرگونه تغيير دفعى و ناگهانى را در جهان خارج مورد انكار قرار دهد ؛ زيرا سيلان و تدريج از خصلت‌هاى ثابت و پايدار حركت به شمار مىآيند . صفت سرعت در حركت اگرچه بسيار شديد هم باشد ، با تدريجى بودن آن به هيچ وجه منافات پيدا نمىكند ؛ زيرا ، همان گونه كه گذشت ، حركت يك امر متصل و سيال به شمار مىآيد .\r\n\r\n","description":"","footnote":"","page_name":" 199 ","page_number":202},
  {"content":"\r\n\r\nاين مطلب نيز بسيار روشن است كه آنچه در جهان خارج متصل و سيال باشد ، موجب پيدايش يك امر دفعى و ناگهانى نمىگردد . به اين ترتيب بايد گفت حركت در جوهر جهان پيوسته يك امر تدريجى است كه با هرگونه جهش و دفعى بودن ناسازگار است . انقلاب يافتن يا دگرگون شدن يك صورت نوعى به صورت نوعى ديگر نه تنها دليل جهش و دفعى بودن آن نيست ، بلكه خود يكى از براهين استوار براى حركت تدريجى در جوهر به شمار مىآيد . به‌طور مثال وقتى صورت نوعى آب ، در اثر حرارت شديد به صورت نوعى بخار تبديل مىگردد ، ناچار بايد ميان اين دو نوع ، يك قدر جامع و حدّ مشترك وجود داشته باشد ؛ زيرا اگر ميان آب و بخار يك قدر جامع و حدّ مشترك وجود نداشته باشد ، لازمهء آن اين خواهد بود كه دو « آن » مفروض در كنار يكديگر تحقق يابند . در كنار هم قرار گرفتن دو « آن » مفروض كه برحسب اصطلاح آن را « تتالى آنات » مىخوانند ، امرى محال و غير منطقى به شمار مىآيد . دليل اين امر آن است كه اگر « آن » مفروض در جهان خارج وجود داشته باشد ، جزء لا يتجزى يا جوهر فرد تحقق مىپذيرد .\r\nبطلان جزء لا يتجزى در نظر حكماى اسلامى با براهين استوار به اثبات رسيده است . به اين ترتيب بايد گفت انقلاب يك صورت نوعى به صورت نوعى ديگر ، اگرچه در ظاهر يك امر دفعى و ناگهانى به شمار مىآيد ، ولى در واقع و نفس الامر چيزى جز يك حركت تدريجى و وهرى نمىباشد . زيرا اگر در مثال مزبور ، ميان صورت نوعى آب و صورت نوعى بخار يك قدر جامع و حدّ مشترك وجود نداشته باشد ، علاوه بر اشكال پيشين اشكال ديگرى نيز پيش مىآيد . آن اشكال عبارت است از اينكه وقتى ميان دو صورت نوعى ، كه به يكديگر تبديل مىشوند ، قدر جامع نباشد ، ناچار بايد مادهء آنها در « آن » انتقال از هرگونه صورت خالى بماند ؛ در حالى كه وجود ماده در خارج بدون صورت فعليه به هيچ وجه امكان‌پذير نيست .\r\nبراساس آنچه تاكنون در اينجا ذكر شد ، به روشنى معلوم مىشود كه هرگونه تغيير و دگرگونى كه در اين جهان انجام مىپذيرد ، در واقع و نفس الامر از يك تغيير تدريجى و جوهرى ناشى مىشود ؛ زيرا بنا بر اصل حركت در جوهر هيچ‌چيز در اين\r\n\r\n","description":"","footnote":"","page_name":" 200 ","page_number":203},
  {"content":"\r\n\r\nجهان ثابت نيست و همه چيز دست‌خوش تحول و دگرگونى و حركت است . حركت نيز يك امر متصل و مداوم است ؛ اما آنچه در حدّ ذات خود متصل و مداوم است ، به هيچ وجه با دفعى بودن سازگار نيست . تغيير دفعى تنها در مواردى مىتواند صادق باشد كه يكى از معانى با برخى از اجزاى آنى كه در حركت مفروض مىگردد ، منطبق باشد . به طور مثال مىتوان گفت معانى اتصال يا انفصال ، و هم‌چنين معانى رسيدن و ترك كردن ، از جملهء معانى به شمار مىآيند كه مىتوان هريك از آن‌ها را با برخى از اجزاى آنى ، كه در حركت مفروض مىگردد منطبق ساخت . در مورد تغيير حدّ ماهيت نيز وضع به همين منوال است . وقتى يك صورت نوعى به صورت نوعى ديگر تغيير مىيابد ، در واقع بايد گفت حدّ ماهيت نوع دوم با برخى از اجزاى آنى كه در حركت جوهرى مفروض مىگردد ، منطبق است .\r\nبه اين ترتيب تغيير دفعى و ناگهانى در متن حركت جوهرى جهان هرگز به وقوع نمىپيوندد ؛ بلكه آنچه در متن حركت جوهرى جهان مىگذرد ، يك جريان تدريجى و يك سيلان مداوم است . جريان تدريجى نيز به هيچ وجه با دفعى بودن سازگار نيست . عين عبارت استاد بزرگوار مرحوم علامهء طباطبايى در اين باب چنين است :\r\n. . . لمّا قد عرفت أنّ الخروج من القوّة إلى الفعل كيفما فرض لا يتمّ إلّا بحركة غير انه لما كان تغيّرا دفعيّا كان من المعانى المنطبقه على أجزاء الحركة الانية كالوصول و التّرك و الاتصال و الانفصال فالتّغير كيفما فرض لا يتمّ إلّا بحركة « 157 »\r\nاز آنچه تاكنون در اينجا ذكر شد ، چند نتيجه به دست مىآيد كه به ترتيب عبارتند از :\r\n1 . حركت در حدّ ذات خود به طور بىنهايت قابل تقسيم است .\r\n2 . تقسيم حركت به اقسام گونه‌گون ، تنها يك تقسيم بالقوه است نه يك تقسيم بالفعل ؛ زيرا اگر حركت بالفعل قابل تقسيم باشد ، لازمهء آن اين خواهد بود كه اجزاى آن از يكديگر گسيخته و جدا باشند . اين مسئله نيز بسيار روشن است كه اگر اجزاى\r\n\r\n\r\n","description":"","footnote":"\r\n( 157 ) . نهايه الحكمه ، ص 179 .\r\n","page_name":" 201 ","page_number":204},
  {"content":"\r\n\r\nحركت از يكديگر گسيخته و جدا باشند ، حركت نابود مىگردد و همه چيز در جهان به طور دفعى و ناگهانى به وقوع مىپيوندد .\r\n3 . آغاز حركت ، به معنى جزء نخستين آن نمىباشد ؛ زيرا اگر براى حركت يك جزء نخستين فرض شود كه قابل تقسيم نباشد ، لازمهء آن اين خواهد بود كه جزء نخستين حركت دفعى و ناگهانى باشد . اين مسئله نيز بسيار روشن است كه آنچه دفعى و ناگهانى باشد ، نمىتواند مصداق حركت واقع شود . به همين جهت بايد گفت پايان حركت نيز به معنى آخرين جزء آن نمىباشد ؛ زيرا همان اشكال كه در مورد جزء نخستين پيش مىآيد ، در مورد آخرين جزء نيز مىتواند مطرح باشد .\r\n4 . مبدأ و منتها ، يا آغاز و انجام ، براى حركت تنها به معنى اين است كه حركت با امورى خارج از ذات خود محدود مىگردد . به طور مثال گفته مىشود حركت جوهرى از يك سو به جايى مىرسد كه جز قوّهء محض و پذيرش صرف چيز ديگرى نمىباشد ؛ و از سوى ديگر به مرحله‌اى پايان مىيابد كه جز فعليت خالص و تجرد چيز ديگرى نمىباشد . به اين ترتيب بايد گفت مبدأ حركت را قوّهء محض و پايان آن را فعليت خاص تشكيل مىدهد . قوّهء محض ، حركت نيست ؛ فعليت صرف نيز حركت نمىباشد ؛ حركت جريانى است كه از تركيب قوّه و فعل به وجود مىآيد .\r\n5 . حقيقت زمان ، چيزى جز مقدار حركت نيست . به همين جهت است كه گفته‌اند نسبت زمان به حركت مانند نسبت جسم تعليمى به جسم طبيعى است . نسبت جسم تعليمى به جسم طبيعى از نوع نسبت تعيين است به ابهام ؛ به اين ترتيب مىتوان گفت حقيقت زمان ، تعيين ابهام حركت به شمار مىآيد .\r\n6 . جاى هيچ‌گونه ترديد نيست كه حركت و سكون نسبت به يكديگر دو امر متقابل به شمار مىآيند . تقابل ميان حركت و سكون از نوع تقابل عدم و ملكه است ؛ زيرا سكون عبارت است از نبودن حركت در مورد چيزى كه از شأن داشتن حركت برخوردار باشد . سكون چيزى است كه در هيچ‌يك از موجودات جهان مادى مصداق ندارد .\r\n\r\n","description":"","footnote":"","page_name":" 202 ","page_number":205},
  {"content":"\r\n\r\n7 . تغيير و دگرگونى ، اعم از حركت است ؛ زيرا ، همان گونه كه گذشت ، تغيير هم مىتواند تدريجى باشد و هم مىتواند به گونه‌اى دفعى انجام پذيرد . آن‌گونه تغيير كه در ظاهر پيوسته جلوه مىنمايد ، اگر در واقع و نفس الامر نيز پيوسته باشد ، ناچار بايد گفت چيزى جز حركت نيست ؛ ولى اگر تغيير به گونه‌اى است كه در واقع پيوسته نيست ، به هيچ وجه نمىتوان آن را حركت به شمار آورد . شايد كسانى از فلاسفهء باستان ، كه وجود حركت را در خارج مورد ترديد قرار داده‌اند ، خواسته‌اند همين مسئله را به اثبات رسانند . شايد مقصود آنان اين بوده است كه آنچه در جهان به عنوان تغيير مشاهده مىكنيم ، يك سلسله امور دفعى به شمار مىآيند . مقصود فلاسفهء باستان هرچه باشد ، در اين مسئله نمىتوان ترديد كرد كه آنچه تغييرپذير به شمار مىآيد ، بايد پيش از آنكه قبول تغيير كند ، داراى استعداد و قوّهء تغيير بوده باشد ؛ زيرا اگر يك شىء داراى قوّهء تغيير نباشد ، به هيچ وجه تغيير را نمىپذيرد . اين بيان نيز روشن است كه وقتى يك شىء بالقوّه باشد ، ناچار براى وصول به فعليت خويش ، نيازمند حركت است .\r\n\r\nالجسم لا يكون علّة فاعليّه لجسم آخر\r\nهيچ‌گونه جسمى علت فاعلى جسم ديگر نيست ؛ زيرا جسم هرگز نمىتواند نقش فاعلى بودن را در صحنهء هستى ايفا نمايد . اين نكته را نبايد از نظر پنهان داشت كه علت فاعلى در ميان اقسام چهارگانهء علل ، همواره هستىبخش و معطى الوجود است . در مقام اثبات اين قاعده مىتوان به اين ترتيب استدلال كرد كه جسم عبارت است از جوهرى كه پيوسته از هيولا و صورت تركيب مىيابد و هر چيزى كه از هيولا و صورت تركيب شود ، داراى دو جنبهء فقدان و وجدان خواهد بود .\r\nجنبهء فقدان ، حيثيت ما بالقوّه بودن جسم را تشكيل مىدهد ؛ همان گونه كه جنبهء وجدان ، حيثيت ما بالفعل بودن آن را تكميل مىنمايد . اكنون اگر گفته شود جسم از ناحيهء هيولى و جنبهء فقدان ، يا ما بالقوّه بودن خود ، علت پيدايش جسم ديگر مىگردد ، اين سخن نامعقول خواهد بود ؛ زيرا حيثيت هيولانى در جسم يك امر\r\n\r\n","description":"","footnote":"","page_name":" 203 ","page_number":206},
  {"content":"\r\n\r\nعدمى است ؛ و چيزى كه عدمى باشد ، هرگز نمىتواند علت پيدايش چيز ديگرى گردد . ولى اگر گفته شود جسم از جهت صورت و جنبهء وجدان ، يا ما بالفعل بودن خود ، علت پيدايش جسم ديگر مىشود ؛ در اين هنگام گفته مىشود تأثير صورت جسمانى در هر چيز ، پيوسته به واسطهء هيولا يا ماده انجام مىپذيرد و به اين ترتيب لازم مىآيد هيولا علت قريب پيدايش جسم ديگر واقع شود ؛ درحالىكه هيولا ، همان گونه كه گذشت ، امرى است عدمى و نمىتواند علت پيدايش جسم ديگر گردد .\r\nبه طور خلاصه مىتوان در اين باب چنين گفت : فاعل بودن يك جسم نسبت به جسم ديگر يا از جهت هيولاى آن است و يا از جهت صورت آن . اگر فاعل بودن جسم از جهت هيولاى آن باشد ، با اشكال عدمى بودن گوهر هيولا و فقدان اثر فاعلى آن روبه‌رو خواهيم بود ؛ ولى اگر فاعل بودن جسم از جهت صورت فعليهء آن باشد ، در اين صورت اين مشكل مطرح خواهد شد كه صورت فعليه در اجسام هرگز بدون وساطت هيولاى آن‌ها اثر وجودى نخواهد داشت . هنگامى كه وساطت هيولا به عنوان آن علت قريب در تأثير فاعلى اجسام مطرح شود ، اشكال فرض نخست اعاده خواهد شد . يعنى جاى اين پرسش باز خواهد شد كه آيا هيولا ، كه در حدّ ذات خود چيزى جز حيثيت قبول و پذيرش محض نيست ، چگونه مىتواند علت فاعلى واقع شود ؟\r\nهيچ‌كس نمىتواند ادعا كند كه صورت فعليهء جسم در مقام عمل و ايجاد از هيولاى خود بىنياز است ؛ زيرا اگر اين سخن مقرون به صواب باشد ، لازم مىآيد صورت فعليهء جسم در مقام وجود و هستى خويش نيز به طريق اولى از هيولا بىنياز باشد . و اين چيزى است كه حكما به هيچ وجه آن را نمىپذيرند ؛ تا جايى كه مىتوان گفت مسئلهء تركيب جسم از دو عنصر هيولا و صورت مورد اتفاق همهء حكماى اسلامى است . البته بوده‌اند كسانى كه اين مسئله را نپذيرفته‌اند ؛ ولى ادلهء محكم و براهين قاطعى كه در اين باب اقامه شده ، ما را از ذكر اقوال آنان بىنياز مىسازد .\r\nبهمنيار بن مرزبان ، شاگرد برجستهء ابن سينا ، اين قاعده را در مورد اجسام فلكى به كار برده و براى اثبات آن پنج برهان اقامه كرده است كه برخى از آن براهين ،\r\n\r\n","description":"","footnote":"","page_name":" 204 ","page_number":207},
  {"content":"\r\n\r\nفقط مىتواند در مورد اجسام فلكى معتبر باشد ؛ ولى برخى ديگر در مورد همهء انواع اجسام مىتواند اعتبار داشته باشد . اكنون بىمناسبت نيست كه عين عبارت بهمنيار را در مورد براهينى كه در همهء انواع اجسام مىتواند معتبر باشد ؛ در اينجا بياوريم . او مىگويد :\r\nو لا يصحّ أن يكون جسم فلكى علّة لجسم آخر فلكى ؛ أمّا أولا فلانّه مؤلّف من هيولى و صورة . و قد عرفت أنّ كلّ جسم له سبب ليس بجسم ؛ و أمّا ثانيا فلانّ صورة الجسم كما عرفت تفعل به وضع و بواسطة المادّة فيلزم أن تكون المادّة بالحقيقة لوجود صورة الجسم الاخر و هذا محال « 158 »\r\nملّا محسن فيض كاشانى ، داماد و شاگرد برجستهء صدر المتألّهين شيرازى ، نيز اين قاعده را در آثار خويش آورده ، و براى اثبات آن فقط يك برهان اقامه نموده است . او پس از اينكه با اقامهء برهان ثابت كرده كه هيچ‌گونه جسمى نمىتواند علت فاعلى جسم ديگر باشد ، به اين نتيجه رسيده است كه موجوداتى كه جسم نيستند ولى جسمانىاند ، نيز نمىتوانند علت فاعلى اجسام واقع شوند . موجوداتى كه جسم نيستند ، ولى جسمانىاند ، عبارتند از كليهء موجوداتى كه در مقام فعل و عمل به جسم وابسته‌اند ، مانند صورت فعليه و نفس ناطقه و غير آن .\r\nبسيار روشن است كه اين‌گونه موجودات ، يعنى نفس ناطقه و صورت فعليه ، از اقسام جسم به شمار نمىآيند . ولى چون در مقام فعل و عمل بدون جسم نمىتوانند منشأ اثر واقع شوند ، اين دسته از موجودات را اصطلاحا موجودات جسمانى خوانده‌اند .\r\n\r\nبشر حس جوهرشناسى ندارد\r\nبرحسب آنچه در باب قاعده گذشت ، ادراك جزئى به هيچ وجه نمىتواند در جهان فلسفه و علوم عقليه مورد اتكاء و استناد واقع شود ؛ زيرا مسائل در فلسفه و علوم عقليه پيوسته بر پايهء براهين عقلى استوار است ؛ و يك ادراك جزئى ، از آن جهت كه جزئى است ، نمىتواند برهان چيزى در جهان واقع شود و نه مىتوان براى اثبات آن\r\n\r\n\r\n","description":"","footnote":"\r\n( 158 ) . التحصيل ، ص 638 - 639 .\r\n","page_name":" 205 ","page_number":208},
  {"content":"\r\n\r\nبرهان اقامه نمود . و اين بدان جهت است كه يك ادراك جزئى ، از آن جهت كه جزئى است ، با هيچ ادراك ديگرى رابطهء توليدى ندارد و در تحت شرائط خود ادراكى سريع و زودگذر است . دليل شتابندگى و زودگذر بودن يك ادراك حسى اين است كه زمان و مكان از جمله شرايط قطعى و ضرورى آن به شمار مىآيند ؛ و چون وجود زمان ، كه خود از شرايط ضرورى اين ادراك است ، در دو لحظه به يك حال و يك منوال باقى نيست ، ناچار بايد گفت وجود ادراك حسى نيز در دو لحظه به يك حال و يك منوال نخواهد بود .\r\nنتيجه‌اى كه در اينجا به دست مىآيد ، اين است كه مسائل فلسفه و علوم عقليه از قلمرو ادراكات حسى بيرون‌اند . اين امر در فلسفهء اولى ، كه آن را ما بعد الطبيعه نيز مىنامند ، بسيار روشن و بديهى است ؛ زيرا مسائل فلسفهء اولى را يك سلسله مفاهيم عام تشكيل مىدهند كه به هيچ وجه ادراك حسى گنجايش آنها را نخواهد داشت .\r\nآنچه در اينجا بايد مورد توجه واقع شود ، اين است كه برخى مسائل در فلسفه مطرح است كه حتى اگر عنوان عام و كليت از آن سلب گردد و به صورت يك امر جزئى و مشخّص مورد مطالعه و بررسى واقع شود ، باز هم به هيچ وجه نمىتوان آن را در دايرهء حس و ادراكات حسى مورد شناسايى قرار داد ؛ زيرا حواس انسان براى هميشه از شناختن آن ناتوان خواهد بود . از جملهء آن مسائل مسئلهء وجود جوهر در جهان خارج است . اين مسئله از ديرباز مورد توجه فلاسفه واقع شده و تا هم‌اكنون نيز مورد بحث و گفت‌وگو است .\r\n\r\nجوهر از ديدگاه حكماى اسلامى\r\nحكماى اسلامى در مقام تعريف جوهر گفته‌اند : « الجوهر ماهيّة إذا وجدت فى الخارج وجدت لا فى الموضوع » . ( جوهر ماهيتى است كه هرگاه در جهان خارج هستى يابد ، هستى آن در موضوع نخواهد بود ) . در باب اين تعريف و جامع و مانع بودن آن ، سخن بسيار گفته شده كه جاى طرح آن مباحث در اينجا نيست . آنچه لازم است در اينجا مطرح شود ، اين است كه مسئلهء وجود جوهر هميشه در فلسفه مطرح بوده و فلاسفهء شرق و غرب هركدام به گونه‌اى با آن روبه‌رو گشته‌اند ؛ ولى\r\n\r\n","description":"","footnote":"","page_name":" 206 ","page_number":209},
  {"content":"\r\n\r\nهنوز كسى سخن تازه‌اى كه بالاتر از سخن سخن فلاسفهء اسلامى باشد ، در اين باب نياورده است . گروهى از طرفداران علوم ، مقولهء جوهر را انكار كرده و بر اين عقيده‌اند كه جوهر در خارج وجود ندارد ، بلكه آنچه در خارج موجود است ، فقط مقولات عرضيه مىباشد .\r\nياوه بودن اين سخن از نظر عقلى و فلسفى به اندازه‌اى روشن است كه هيچ‌گونه نيازى به استدلال ندارد ؛ زيرا اگر مقولهء جوهر در جهان خارج مورد انكار واقع شود ، لازم مىآيد كه همهء مقولات عرضيه خودبه‌خود تبديل به جوهر گردند ؛ چون خاصيت همهء مقولات عرضيه اين است كه پيوسته روى وجود جوهر استوار شده و به آن قائم‌اند . بنابراين ، كسى كه يك مقولهء جوهر را انكار كرده تا اينكه چندين مقولهء عرض را ثابت نمايد ، بايد بداند كه با اين عمل خود چندين مقولهء جوهر اثبات كرده است . اگر ارسطو و پيروانش به يك مقولهء جوهر و نه مقولهء عرض قائل بودند ، اين گروه با انكار كردن يك مقولهء جوهر به طور ناخودآگاه نه مقولهء جوهر اثبات كرده‌اند . و در نتيجه از آنچه مىگريخته‌اند ، بر خلاف ميل خود ، بسيار بيشتر به آن دچار گشته‌اند . اين همان چيزى است كه ارباب سخن آن را « كرّ على ما فرّ » خوانده‌اند . به اين ترتيب مىتوان ادعا كرد كه هرگونه رد و انكار نسبت به مقولهء جوهر در جهان خارج ، در حقيقت يك نوع اثبات كردن آن است ؛ زيرا وجود مقولات عرضيه در جهان خارج بدون وجود جوهر به هيچ وجه امكان‌پذير نيست . به همين جهت بايد گفت اثبات مقولات عرضيه ، به طور مستقيم و يا به طور غير مستقيم ، اثبات مقولهء جوهر نيز خواهد بود .\r\n\r\nانواع پنج‌گانه جوهر\r\nبسيارى از حكما مقولهء عالى جوهر را به پنج نوع تقسيم كرده‌اند كه به ترتيب عبارتند از :\r\n1 . جوهر عقل مفارق\r\n2 . جوهر نفس مدبّر\r\n3 . جوهر هيولا يا مادّه المواد\r\n\r\n","description":"","footnote":"","page_name":" 207 ","page_number":210},
  {"content":"\r\n\r\n4 . جوهر صورت فعليه\r\n5 . جوهر جسم مادى\r\nهيچ‌يك از انواع پنج‌گانهء جوهر با ادراك حسى شناخته نمىشود ؛ زيرا هنگامى كه جسم ، كه خود يك جوهر مادى است ، به وسيلهء ادراك حسى شناخته نمىشود ، در مورد جواهر مجرده مانند عقل مجرد و نفس مجرد مسئله روشن‌تر خواهد بود .\r\nاما در باب اينكه جوهر مادى جسم با ادراك حسى شناخته نمىشود ، بايد گفت هنگامى كه يك جسم مادى مورد بررسى و مشاهده قرار مىگيرد ، آنچه انسان با همهء ادراكات حسى خود مىتواند از آن دريافت نمايد ، چيزى جز يك سلسله عوارض نيست . به‌طور مثال هنگامى كه يك ميز ، به عنوان يك جسم ، مورد بررسى واقع مىشود ، آنچه انسان از موجود بودن آن دريافت مىكند ، عبارت است از رنگ مخصوص ، بعد و وزن مخصوص ، زبرى و نرمى مخصوص ، و چيزهايى از اين‌گونه كه همهء آنها جز يك سلسله عوارض چيز ديگرى نخواهند بود .\r\nاز طرف ديگر اين مطلب را به خوبى مىدانيم كه جوهر مادى جسم ، نه رنگ است و نه بعد و وزن ، و نه نرمى و زبرى و نه ساير اوصاف از اين‌گونه كه عوارض را تشكيل مىدهند . بنابراين بايد گفت جوهر جسمانى يك حقيقت خارجى است كه فقط از طريق عقل و برهان مىتوان وجود آن را در خارج اثبات نمود ؛ و اين حقيقت همواره از دسترس حواس به دور است .\r\n\r\nنظر فلاسفهء تجربى در باب جوهر\r\nجاى هيچ‌گونه ترديد نيست كه فلاسفهء تجربى نظر به اصل و اساس اصالت تجربه كه منشأ منحصر علم را تجربهء حسى مىدانند ، طبعا نمىتوانند قائل به وجود جواهرى باشند كه از دسترس حواس انسان به دور مانده‌اند .\r\nاكنون بىمناسبت نيست نظر جان لاك ، واضع فلسفهء تجربى انگلستان ، را در باب مقولهء جوهر در اينجا بياوريم تا موضع ساير فلاسفهء تجربى نيز در اين باب روشن گردد .\r\n\r\n","description":"","footnote":"","page_name":" 208 ","page_number":211},
  {"content":"\r\n\r\nقول قدما دربارهء جوهر اين بوده كه چيزى است كه اوّلا قائم به ذات است ؛ ثانيا حامل و محلّ اعراض است ؛ ثالثا هميشه موضوع قضيهء منطقى قرار مىگيرد و هرگز محمول واقع نمىشود .\r\nلاك اين مفهوم را كاملا قبول ندارد و قولش دربارهء جوهر قرين با شك و بدبينى است ، زيرا آن را امر مجهولى مىداند كه ذهن براى توجيه كيفيات ناچار است فرض نمايد و وجود معلول و محصّلى ندارد و به وسيلهء احساس ظاهر يا احساس باطن قابل ادراك نيست و در حقيقت زمينهء وجود اعراض و كيفيات است كه ذهن نمىتواند آنها را بدون حلول در چيزى تصور كند ؛ و لذا يك عامل وحدتى بايد آنها را به هم نگاه دارد كه همان جوهر است .\r\nولى لاك از اين تعبير راضى نيست و مثل اينكه تصديق به وجود جوهر را از لحاظ مصالح دينى كرده نه از اين جهت كه واقعا به آن معتقد است . در تعريف آن مىگويد تصورات ساده كه هميشه باهم مورد تجربه قرار مىگيرد و به وسيلهء ذهن متحد شده و هميشه باهم مورد تجربه قرار مىگيرد و به وسيلهء ذهن متحد شده و موسوم به يك اسم مىگردد ، راجع مىشود به چيزى كه خود قابل تجربهء مستقيم نيست و فقط اعراض و كيفيات آن در تجربه حاصل مىشوند .\r\nلاك بين تصور مركب جوهر جزئى و مفهوم كلى جوهر فرق گذاشته و غرض او در كتاب خودش بحث از جواهر جزئى است نه مفهوم كلى جوهر كه امرى نامعلوم است . جوهر جزئى به معنى شىء موجود و وجود واقعى است نه صرف محل يا موضوع اعراض . لاك به واسطهء نظريه‌اى كه دربارهء انحصار منشأ تصورات به احساس ظاهر و باطن دارد ، نمىتواند مفهوم كلى جوهر را قبول كند ؛ زيرا نه در حس ظاهر محسوس است و نه در حس باطن ؛ و اگر باشد ، امر معقول است . اعراض را يكىيكى به حس تجربه مىكنيم ، اما از خود جوهر تجربهء حسى نداريم و صرفا يك مفهوم ذهنى است ؛ ولى وجود مفهوم ذهنى ضرورتا دليل بر وجود خارجى آن نخواهد بود .\r\n\r\n","description":"","footnote":"","page_name":" 209 ","page_number":212},
  {"content":"\r\n\r\nاما تصور جوهر چگونه حاصل مىشود ؟ لاك مىگويد به انتزاع از منشأ آنكه در تجربه وارد است و در واقع مفهوم جوهر مستفاد از احساس اعراض است و محل و حائلى است مجهول براى اعراض معلوم و محسوس و در اين‌باره مثالى مىزند كه هندىها مىگويند زمين روى سنگ‌پشت است و سنگ‌پشت روى فيل ؛ ولى فيل معلوم نيست روى چه چيزى قرار دارد . در حقيقت چيزى است كه نمىدانيم .\r\nاگر بگوييم مجموع كيفيات است كه در حس وارد مىشود ، به اين اشكال بر مىخوريم كه حس فقط بسائط را ادراك مىكند نه مركبات را ؛ به علاوه اين كيفيات محتاج به يك عامل وحدت هستند و در وجود معيت دارند و همين احساس وحدت منشأ تصور جوهر قرار مىگيرد . وقتى كه شىء معين به ذهن عرضه مىشود ، چند تصور حسى مختلف « باهم و جمعا » به ذهن مىآيد و يك شىء واحد را به ذهن القا مىكند و ذهن هم مجموع اين تصورات را تركيب كرده ، به آن‌ها يك اسم مىدهد كه جوهر باشد . ولى ذهن هرگز حامل يا محل اصلى اين كيفيات را ادراك نمىكند ، و بر خود كيفيات هم درست علم حاصل نمىنمايد ؛ چنان‌كه واقعا هستند . خلاصه اينكه ماهيت اصلى جوهر مجهول است . درعين‌حال وجود اشياء هم بدون اوصاف غير ممكن است . هرچند شىء معين مىتواند اوصاف و نسبت‌هاى خود را تغيير دهد ، بدون اينكه از شيئيت بيفتد . ولى اوصاف شىء مثل دستهء تركه نيست كه ريسمانى به اسم جوهر دور آنها بسته باشند . . .\r\nدر مورد تصور جواهر مجرد و غير مادى جان لاك مىگويد كه اين هم مثل تصور جوهر جسمانى از تصور و تفكر و شك و تصديق و ساير اعمال ذهنى حاصل مىشود كه منشأ همهء آنها وجدان و حس باطنى است و براى آن‌ها هم مجبوريم مثل جوهر مادى يك زمينهء مجهولى فرض كنيم . . .\r\n. . . اگر چنان‌كه مدرسيون مىگفتند ، جوهريت قيام به ذات باشد و وجود مستقل ، پس داراى مراتبى خواهد بود و در اين صورت فقط كل كائنات است كه مىتواند مصداق حقيقى جوهر باشد ؛ و به اين استدلال منظومهء شمسى مثلا جوهريتش از\r\n\r\n","description":"","footnote":"","page_name":" 210 ","page_number":213},
  {"content":"\r\n\r\nيك موجود زندهء واحد بيش‌تر است كه متكى به غذا و آب و هوا است . خلاصه اگر جوهريت كافى بودن به خويش باشد و استغناء از چيزهاى ديگر ، قول فيلسوف معروف اسپينوزا را كه كل طبيعت يا خدا را جوهر خوانده است ، درست خواهد بود . « 159 »\r\n\r\nپريشان‌گويى لاك در باب مقولة جوهر\r\nاگر در آنچه از فيلسوف معروف تجربى مسلك ، جان لاك ، نقل شد ، دقت كافى به عمل آيد ، به روشنى معلوم خواهد شد كه اين فيلسوف براى اينكه نمىخواهد به يك حقيقت روشن اعتراف نمايد ، تا چه اندازه كارش به پريشان‌گويى كشيده شده است .\r\nدر جايى ناچار مىشود وجود جوهر را در خارج ، به قول خودش ، جهت توجيه كيفيات فرض نمايد ؛ در جاى ديگر وجود آن را به‌طور كلى انكار مىكند ؛ در مورد ديگر محل كيفيات را كه از آن به جوهر تعبير مىشود ، با خود كيفيات مجهول مىداند . از طرف ديگر كيفيات را محتاج به يك عامل وحدت مىداند كه آن عامل وحدت در باب كيفيات جز وجود مقولهء جوهر چيز ديگرى نمىتواند بوده باشد . در مورد ديگر اعتراف مىكند كه يك شىء معين مىتواند اوصاف و عوارض خود را تغيير دهد ، بدون اينكه در شىء بودن آن خلل وارد شود ؛ درحالىكه آن شىء كه اوصاف و اعراض خود را تغيير مىدهد و درعين‌حال از شىء بودن ساقط نمىگردد ، چيزى جز جوهر نيست .\r\nهمهء اين اضطراب‌ها و پريشان‌گويىها كه در سخنان لاك در باب جوهر ديده مىشود ، از يك عامل يا انگيزه ناشى مىگردد ، و آن عبارت است از اينكه اين فيلسوف در آغاز كار يك اصل را تأسيس كرده و ديگر نمىتواند از آن اصلى كه به دست خود تأسيس كرده ، خارج شود و حتى آمادگى ندارد كوچك‌ترين ايراد و انتقاد در مورد نقص يا خللى را كه احيانا بر آن اصل وارد مىشود ، تحمل نمايد . شايد در\r\n\r\n\r\n","description":"","footnote":"\r\n( 159 ) . منوچهر بزرگمهر ، فلاسفهء تجربى انگلستان ، لاك و باركلى ، ص 48 - 50 .\r\n","page_name":" 211 ","page_number":214},
  {"content":"\r\n\r\nاين جهت خيلى مقصر نباشد . زيرا بسيارى از انسان‌ها بر اين خوى و طينت آفريده شده‌اند . اصلى كه وى براى فلسفهء خود تأسيس كرده و در چهارچوب آن زندانى گشته است ، اين است كه منشأ ادراك بشر را به تجربهء حسى منحصر نموده است .\r\nبنابراين ، از نظر لاك هرآنچه در دايرهء تجربهء حسى نگنجد ، بايد مورد انكار واقع شود . درحالىكه حكم روشن عقل در نهايت وضوح اعلام مىدارد وجود صفت بدون وجود موصوف ، و هستى عرض بدون هستى معروض در خارج امكان‌پذير نيست . وجود معروض نيز در نهايت چيزى جز جوهر نيست . اكنون اگر هركس به واسطهء پايبند بودن به يك اصل ، كه خود آن اصل ريشهء عقلانى ندارد ، حكم روشن و صريح عقل را ناديده انگارد ، ناچار بايد براى توجيه سخن خويش به پريشان‌گويى متوسل گردد و اين درست همان عملى است كه لاك مرتكب شده است .\r\nوقتى لاك مىگويد : براى توجيه وجود كيفيات در خارج ناچار است وجود جوهر را فرض نمايد ، ناخودآگاه در مقابل حكم روشن عقل خضوع كرده و تسليم گشته است . ولى بلافاصله با يك مغالط مىخواهد از زير بار حكم عقل شانه تهى كند .\r\nبدين جهت مىگويد : مفهوم ذهنى ضرورتا دليل بر وجود خارجى آن نخواهد بود . . .\r\nدر پاسخ وى بايد گفت مسلم است كه هرگونه مفهوم ذهنى هرگز دليل وجود خارجى آن نخواهد بود ، مانند بسيارى از مفاهيم ساختگى كه انسان آنها را ابداع مىنمايد ، ولى تصور وجود جوهر در خارج صرفا يك مفهوم ساختگى نيست كه ذهن ابداع كرده باشد ؛ بلكه عقل به ضرورت وجود جوهر در خارج حكم مىكند . فرض وجود يك شىء با حكم عقل به ضرورت وجود يك شىء در خارج كاملا متفاوت است . فرض وجود شىء براى ذهن انسان بسيار آسان است . زيرا ذهن قادر است بسيارى از اين‌گونه مفاهيم را به آسانى و بدون هيچ ملاك و ضابطهء عقلانى در درون خود اختراع و ابداع نمايد . ولى حكم به ضرورت وجود يك شىء ، كه چيزى جز ادراك ضرورت وجود نمىباشد ، آسان و بىملاك نيست كه ذهن انسان از روى هوس و تفنّن هروقت خواسته باشد آن را در درون خود ابداع نمايد و اگر احيانا نخواسته باشد ، از آن صرف‌نظر كند . آنچه را لاك ادعا كرده كه « مفهوم ذهنى\r\n\r\n","description":"","footnote":"","page_name":" 212 ","page_number":215},
  {"content":"\r\n\r\nضرورتا دليل بر وجود خارجى آن نيست » ، در مورد نوع اول از مفاهيم ذهنى صادق است ؛ ولى آنچه در باب وجود جوهر بين فلاسفه مطرح است ، مفهومى از نوع دوم است ؛ يعنى عقل بر پايهء ضوابط خويش حكم به ضرورت وجود جوهر مىنمايد ؛ و حكم عقل ، كه همان ادراك عقل است ، اگر از ادراك حس معتبرتر نباشد ، حكم اعتبارتر نخواهد بود . شگفت اينجا است كه از نظر لاك و كليهء كسانى كه از وى پيروى مىنمايند ، ادراك حس در هر مورد معتبر شناخته مىشود و ادراك عقل از اعتبار برخوردار نيست . در اين‌گونه موارد هميشه اين پرسش پيش مىآيد كه آيا اعتبارنامهء حكم ادراكات حسى در كجا به امضا رسيده و اعتبارنامهء حكم عقل در كدام محكمه از درجهء اعتبار ساقط شده است ؟ پاسخ به اين پرسش مستلزم بحث بسيار مفصل و دامنه‌دارى است كه از گنجايش اين مختصر بيرون است .\r\n\r\nقيام ادراكات نسبت به نفس ناطقه قيام صدورى است\r\nاز جملهء مسائل عمده و اساسى در باب ادراكات ، اين مسئله است كه آيا قيام ادراكات نسبت به نفس ناطقه قيام صدورى است يا حلولى ؟ برخى از حكما عقيده دارند كه قيام ادراكات نسبت به نفس ناطقه از نوع قيام حلولى است ؛ يعنى صور ادراكى از جهان خارج گرفته مىشود و در لوح نفس ناطقه منطبق و منتقش مىگردد .\r\nمعنى اين سخن اين است كه نفس ناطقه نسبت به ادراكات همواره جنبهء انفعالى دارد و هيچ‌گونه فعل يا خلّاقيت در اين باب از خود نشان نمىدهد . محققين از حكما قيام ادراكات را نسبت به نفس ناطقه قيام صدورى مىدانند . لازمهء اين سخن اين است كه نفس ناطقه در برابر جهان خارج و پديده‌هاى آن تنها نقش يك آيينه را ندارد كه آنچه را در آن مىنمايند ، منعكس سازد ؛ بلكه پيوسته از خود فعاليت نشان مىدهد و در ارتباط متقابل با پديده‌هاى جهان خارج ، دست به خلّاقيت مىزند و يك سلسله ادراكات را مىآفريند . به اين ترتيب مىتوان گفت نسبت نفس ناطقه به صور ادراكات نسبت علت به معلول است . اين مسئله نيز به خوبى آشكار است كه در باب علت و معلول و ارتباط آن‌ها با يكديگر ، سخن از خلق و صدور در ميان است نه از يك ارتباط سطحى بين دو شىء يا ارتباطى كه از نوع مقوله و اضافه باشد .\r\n\r\n","description":"","footnote":"","page_name":" 213 ","page_number":216},
  {"content":"\r\n\r\nاكنون با توجه به اينكه نسبت ادراكات به نفس ناطقه از قبيل نسبت معلول به علت است ، مسئلهء ديگرى كه در باب علت و معلول ، بين « حكما » از يك طرف و دو گروه اشاعره و معتزله از طرف ديگر ، سخت مورد اختلاف است ، پيش مىآيد . آن مسئله در اينجا به اين صورت مطرح مىشود كه آيا حاصل شدن يك صورت ادراكى در نفس ناطقه پس از نظر كردن دقيق در مقدمات برهان به چه كيفيت است ؟ ناگفته نماند كه پيدايش صورت ادراكى در نفس ناطقه پس از نظر كردن ، اعم از اين است كه آن نظر كردن در مقدمات برهان تحقق يابد يا در پديده‌هاى عينى خارجى از طريق حواس انجام پذيرد . طبعا در مورد قسم اول صورت ادراكى يك امر كلى است و در مورد قسم دوم جز يك امر جزئى محسوس چيز ديگرى نخواهد بود .\r\nپاسخ به اين پرسش كه آيا پيدايش صورت ادراكى در لوح نفس پس از نظر كردن در مقدمات برهان چگونه است ، از ديدگاه حكما و دو گروه اشاعره و معتزله متفاوت است .\r\nمعتزله در اين باب بر اين عقيده‌اند كه پيدايش صورت ادراكى در نفس ناطقه پس از نظر كردن در مقدمات برهان يك فعل اختيارى است كه انسان از طريق نظر در مقدمات انجام مىدهد و صدور افعال اختيارى از انسان به طريق توليد است . به اين ترتيب مىتوان گفت نظر كردن در مقدمات برهان از نظر معتزله موجب توليد و پيدايش صورت ادراكى خواهد بود ؛ و اين همان چيزى است كه معتزله در مورد جميع افعال اختيارى جارى دانسته و نسبت به آن اصرار مىورزند .\r\nاشاعره در اين باب نيز مانند بسيارى از ابواب ديگر موضع خود را نقطهء مقابل معتزله قرار داده‌اند . اين گروه بر اين عقيده‌اند كه بين نظر كردن در مقدمات برهان و پيدايش صورت ادراكى ، هيچ‌گونه رابطهء توليدى وجود ندارد . همان گونه كه هيچ‌گونه رابطهء اعدادى نيز نمىتواند وجود داشته باشد ؛ زيرا آنان خداوند را فاعل مختار مىدانند و معتقدند كه در ارادهء ازلى هيچ‌گونه انگيزه يا مصلحت و ملاك وجود ندارد ؛ بلكه صرفا يك ارادهء فعّال است كه به‌طور جزاف نيز عمل مىكند .\r\nتخلّف معلول از علت را نيز محال عقلى نمىشمرند . بنابراين ، پيدايش صورت ادراكى\r\n\r\n","description":"","footnote":"","page_name":" 214 ","page_number":217},
  {"content":"\r\n\r\nدر لوح نفس انسان ، مانند هر فعل اختيارى ديگر ، به‌طور مستقيم منسوب و مستند به خداوند تبارك و تعالى است و نظر كردن در مقدمات برهان هيچ‌گونه تأثيرى در پيدايش صورت ادراكى ندارد ؛ الا اينكه عادت اللّه و سنت جاريهء وى بر اين منوال است كه برخى افعال به دنبال برخى ديگر انجام گيرد ؛ مثلا گفته مىشود آتش به هيچ وجه در جهان علت احراق يا سوزندگى نيست ؛ بلكه عادت اللّه و سنت جارى او بر اين منوال است كه صورت احراق يا حالت سوزندگى از سوى خداوند در شىء هنگامى حاصل مىشود كه آن شىء با وجود آتش تماس حاصل كند . به اين ترتيب مىتوان گفت هيچ‌گونه رابطهء علّى و معلولى بين اشياء جهان ، اعم از اينكه به نحو توليد باشد يا به نحو اعداد ، از ديدگاه اشاعره وجود ندارد . نتيجهء اين سخن اين است كه پيدايش صورت ادراكى در لوح نفس ناطقه به هيچ وجه از طريق نظر كردن در مقدمات برهان نبوده است ، بلكه عادت اللّه بر اين جارى است كه به دنبال نظر كردن در مقدمات برهان صورت ادراكى از سوى خداوند در لوح نفس حاصل مىگردد .\r\n\r\nحكما در اين باب چه مىگويند ؟\r\nحكما در اين ميان راه اعتدال پيموده و طريق وسط را طى كرده‌اند . اين بزرگان هم از افراط معتزله بر كنار مانده و هم از تفريط اشاعره دورى جسته‌اند . زيرا آنان مسئلهء عليت و معلوليت بين اشياء جهان را به هيچ وجه انكار نكرده و ارادهء خداوند را هرگز گزاف ندانسته‌اند . بنابراين ، از آنچه اشاعره به آن مبتلا گشته‌اند ، احتراز كرده‌اند . از سوى ديگر مسئلهء عليت را در اين جهان مادى و از جمله در عالم نفس ناطقه و افعال آن به نحو توليد نپذيرفته‌اند ؛ بلكه عليت نفس ناطقه را در مورد افعالش به نحو اعداد مورد تأكيد قرار داده‌اند .\r\nمعنى عليت اعدادى در باب نفس ناطقه به اين ترتيب است كه گفته مىشود نظر كردن در مقدمات برهان اگرچه نسبت به پيدايش صورت ادراكى طبعا به شمار مىآيد ، ولى اين عليت هرگز به نحو توليد نيست ، بلكه نحوهء تأثير آن فقط اعدادى است . معنى اين سخن اين است كه نظر كردن در مقدمات برهان موجب مىگردد كه نفس ناطقه از آن‌چنان آمادگى برخوردار شود كه بلافاصله و بىدرنگ صورت ادراكى از سوى عقل مجرد و مفارق\r\n\r\n","description":"","footnote":"","page_name":" 215 ","page_number":218},
  {"content":"\r\n\r\nقدسى به آن افاضه گردد و اين همان چيزى است كه حكما در مورد همهء علل اعدادى جارى دانسته‌اند و به آن معتقدند .\r\nبنابراين ، مىتوان گفت حكما از يك جهت با اشاعره هم‌آهنگ شده‌اند و آن جهت اين است كه هر دو گروه پيدايش صورت ادراكى را در لوح نفس ناطقه از جهان غيب و مفارق قدسى مىدانند . از يك جهت نيز با معتزله هم‌آهنگ گشته‌اند و آن جهت اين است كه هر دو گروه به مسئلهء عليت و معلوليت سخت اعتراف دارند . از جهت ديگر با اشاعره آغاز مخالفت كرده‌اند ؛ زيرا حكما به هيچ وجه مسئلهء عليت را انكار نكرده‌اند همان گونه كه با معتزله نيز يك نوع مخالفت نشان داده‌اند ؛ زيرا مسئلهء عليت را به نحو توليد نپذيرفته‌اند . به اين ترتيب حكما راه ميانه را كه همان صراط مستقيم است ، در اين باب پيموده‌اند و هو نعم الطريق .\r\n\r\nافاضة صور ادراكى به نفس ناطقه چگونه است ؟\r\nبه دنبال مسأله‌اى كه گذشت ، در اينجا مسئلهء ديگرى مطرح مىشود ؛ و آن عبارت از اين است كه افاضهء صور ادراكى به نفس ناطقه از سوى عقل مجرد و مفارق قدسى ، چگونه انجام مىپذيرد ؟ در مقام پاسخ به اين پرسش سه نظريه از سوى حكما ابراز شده كه به ترتيب عبارتند از :\r\n1 . نفوس ناطقهء انسانى در مدارج تكامل و سير صعودى خويش مىتوانند اتصال روحانى با عقل فعّال ، كه آن را « مفارق قدسى » نيز مىگويند ، پيدا كنند . در عقل فعّال همهء صور موجودات اين جهان به نحول لفّ و بساطت موجود و مندرج‌اند . بنابراين ، هنگامى كه نفس ناطقه با عقل فعّال اتصال روحانى مىيابد ، صور حقايق در آن مترشّح و منعكس مىگردد .\r\n2 . صور ادراكات در نفس ناطقه از طريق اشراق به منصهء ظهور مىرسند ؛ به اين ترتيب كه گفته مىشود نور عقل فعّال به عقل بالفعل كه مرتبهء عالى نفس ناطقه است ، تابيدن مىگيرد و پس از تابش نور عقل فعّال به عقل بالفعل يك نوع بازتاب نور نيز از عقل بالفعل به عقل فعّال صورت تحقق مىپذيرد . در اين بازتاب نور است كه نفس ناطقه\r\n\r\n","description":"","footnote":"","page_name":" 216 ","page_number":219},
  {"content":"\r\n\r\nمىتواند به اندازهء ظرفيت و استعدادش صور حقايق را در جهان عقل فعّال مشاهده و برداشت نمايد .\r\n3 . پيدايش صور ادراكات در نفس ناطقه از طريق فانى شدن در عقل فعّال و باقى بودن به بقاى آن انجام مىگيرد . فيلسوف بزرگ اسلامى صدر المتألّهين شيرازى اين نظر را پسنديده و مىگويد پيدايش صور ادراكى در نفس ناطقه نه بر سبيل ترشّح است و نه از طريق اشراق ، بلكه نفس ناطقه از روى ذات خود مىگذرد و هنگامى كه از ذات خود فانى گشت و كوه انيّتش در پرتو نور حق مندك شد ، حقايق اشياء را همان گونه كه در خارج هستند مشاهده مىنمايد . اين نظر بر اساس حركت در جوهر و تكامل دائمى موجودات استوار است . ضمنا با طريقهء عرفا و سلّاك راه حقيقت در مسئلهء فناء فى اللّه و بقاء باللّه نيز مناسب و سازگار است .\r\n\r\nالجنس ماهيّة مبهمة\r\nجاى هيچ‌گونه ترديد نيست كه جنس همانند ساير كليات منطقى در زمرهء معقولات ثانيه به شمار مىآيد . در اين مسئله نيز ترديد نيست كه بين اين ماهيت و ساير ماهيات يك تفاوت آشكار وجود دارد . تفاوت بين ماهيت جنس و ساير ماهيات در اين است كه جنس همواره يك ماهيت مبهم به شمار مىآيد . درحالىكه ساير ماهيات به هيچ وجه داراى ابهام نيستند . علت ابهام در ماهيت جنس چيزى جز ابهام در منشأ پيدايش آن نيست . منشأ انتزاع جنس در جهان خارج ، چيزى جز مادهء مبهم يا هيولاى اولى نمىباشد ؛ همان گونه كه منشأ انتزاع فصل ، چيزى جز فعاليت صورت نخواهد بود . به اين ترتيب گفته مىشود همان گونه كه ماده ، از آن جهت كه ماده است ، مبهم و ناقص است و پيوسته فعليت و تحصّل خود را از صورت فعليه كسب مىكند ، جنس نيز ، از آن جهت كه جنس تمام مشترك بين انواع مختلفة الحقايق است ، مبهم و ناقص است و پيوسته تحصّل خود را در ضمن فصول منطقى مىيابد . معنى اين سخن آن است كه ماهيت جنس به‌طور مستقل به هيچ وجه قابل اشارهء عقلى نمىباشد ؛ زيرا جنس عبارت است از يك ماهيت ناقص كه بدون انضمام فصول و دائر شدن بين انواع هرگز نمىتواند تحقق يابد . اگر كسى در باب جنس به گونه‌اى ديگر سخن گويد ، و معنايى جز آنچه ياد شد ، براى آن در نظر\r\n\r\n","description":"","footnote":"","page_name":" 217 ","page_number":220},
  {"content":"\r\n\r\nگيرد ، ناچار بايد گفت آن معنى جنس نخواهد بود . به‌طور مثال گفته مىشود حيوان ، از آن جهت كه نسبت به انواع گونه‌گون ، جنس به شمار مىآيد ، بدون انضمام فصول و بدون دائر شدن بين انواع به هيچ وجه تحقق نمىيابد و قابل اشارهء عقلى نيز نيست . بنابراين ، وقتى ماهيت حيوان ، معقول واقع مىشود وجود عقلانى حيوان را هرگز نبايد جنس به شمار آورد ؛ زيرا وجود حيوان معقول چيزى جز مادهء عقلى نمىباشد ؛ و اين بدان جهت است كه وجود معقول ، از جهت اينكه وجود يافته است ، ناچار به شرط لا اعتبار مىشود . اين مسئله در نظر حكما و ارباب فن منطق روشن است كه گفته‌اند تفاوت بين جنس و فصل و ماده و صورت تنها به اعتبار لا به شرط لا بودن تحقق مىپذيرد . جاى هيچ‌گونه ترديد نيست كه مقصود حكما و ارباب فن منطق از اين سخن هرگز اين مسئله نيست كه تفاوت بين ماده و صورت در خارج ، و جنس و فصل در ذهن ، فقط به اعتبار لا به شرط و به شرط لا بودن است ؛ زيرا تفاوت بين جهان خارج و جهان ذهن يك تفاوت واقعى بين دو عالم است . در واقع بايد گفت تفاوت بين ذهن و خارج تفاوت بين دو نحوهء هستى است .\r\nبنابراين ، بايد گفت مقصود حكما و ارباب منطق از اين سخن اين است كه معنى معقول در جهان ادراك ، از جهت اينكه يك وجود عقلانى به شمار مىآيد و به شرط لا اعتبار مىگردد ، ناچار مادهء عقلى خواهد بود ؛ ولى از جهت اينكه معنايى است لا به شرط و دائر بين انواع مختلف ، ناچار جنس منطقى به شمار مىآيد . در همين‌جا اگر كسى معنى معقول را به شرط شىء اعتبار نمايد و آن را به انضمام يك فصل مورد بررسى قرار دهد ، ناچار بايد آن را يك نوع متحصّل به شمار آورد .\r\nبه اين ترتيب بايد گفت معنى معقول اگر به شرط اعتبار گردد مادى عقلى خواهد بود ؛ و اگر لا به شرط اعتبار شود ، جنس منطقى خواهد بود ؛ درحالىكه اگر به شرط شىء و به انضمام فصل اعتبار شود ، نوع متحصّل به شمار خواهد آمد . حاج ملّا هادى سبزوارى در اين مورد مىگويد :\r\n\r\n","description":"","footnote":"","page_name":" 218 ","page_number":221},
  {"content":"\r\n\r\nفالحيوان الذى تعقّله ليس وجوده العقلى وجود الجنس بل هو مادّة عقليّة مأخوذة به شرط لا و وجود الحيوان الجنسى لا به شرط و هو الوجود المغمور فى وجود الانسان العقلى الخارجى و العقلى الذّهنى و المادّى . . . . « 160 »\r\n\r\nالحركة لا تخلو عن حدّ ما من السّرعة و البطوء\r\nحركت چيزى است كه هرگز از يك نوع شتاب يا كندى خالى نمىباشد ؛ زيرا حركت هرچه باشد ، ناچار بايد در چيزى و در زمانى به وقوع پيوندد . اين مسئله نيز بسيار روشن است كه اگر حركت پيوسته در چيزى و در زمانى به وقوع مىپيوندد ؛ ناچار بايد از يك نوع شتاب يا كندى برخوردار باشد . سرعت و بطوء را بايد از لوازم حركت به شمار آورد . حركت بدون سرعت يا بطوء در خارج وجود ندارد . حركت سريع عبارت است از طى مسافت بيش‌تر در زمان كم‌تر يا در زمان مساوى ؛ طى مسافت مساوى در زمان كم‌تر نيز از مصاديق حركت سريع به شمار مىآيد . حركت بطىء عبارت است از چيزى كه درست در مقابل حركت سريعت واقع مىشود . تندى و كندى در باب حركت از جملهء امور اضافى به شمار مىآيد كه بدون تحقق معنى اضافه هيچ‌يك از آنها در خارج مصداق پيدا نمىكند .\r\nحركت كند هرگاه با حركت كندتر مقايسه شود ، يك حركت تند به شمار مىآيد .\r\nهمان گونه كه حركت تند هرگاه با حركت تندتر مقايسه شود ، يك حركت كند به شمار مىآيد . به اين ترتيب بايد گفت : تندى و كندى مانند بزرگى و كوچكى دو صفت است كه پيوسته با يكديگر متضايف مىباشند . تضايف يكى از اقسام چهارگانهء تقابل است كه داراى احكام مخصوص مىباشد .\r\nبرخى گمان كرده‌اند حركت كند چيزى است كه از تركيب مقدارى حركت و مقدارى سكون به وجود مىآيد . در نظر اين جماعت ، سكون چيزى است كه مىتواند در ميان اجزاى حركت نفوذ كند و از شتاب آن بكاهد . كسانى كه به مسائل حركت آشنايى دارند ، به خوبى مىدانند كه اين سخن به هيچ وجه نمىتواند يك سخن معقول و منطقى به شمار آيد ؛ زيرا حركت يك امر متصل و پيوسته است . اين مسئله نيز بسيار روشن است كه آنچه\r\n\r\n\r\n","description":"","footnote":"\r\n( 160 ) . شرح منظومه ، بخش منطق ، ص 24 .\r\n","page_name":" 219 ","page_number":222},
  {"content":"\r\n\r\nدر واقع متصل و پيوسته است ، تنها مىتواند بالقوه قابل تقسيم باشد . چيزى كه در واقع و نفس الأمر متصل واحد به شمار مىآيد ، به‌طور بىنهايت تقسيم‌پذير است ؛ زيرا اگر يك امر متصل به مرحله‌اى رسد كه قابل تقسيم نباشد ، مستلزم اين است كه جزء لا يتجزى تحقق پذيرد و تحقق جزء لا يتجزى يا جوهر فرد در نظر عقل مردود شناخته شده است .\r\nكسانى كه حركت كند را مجموعه‌اى از سكون‌ها و حركت‌ها مىپندارند ، در واقع نه حركت را يك متصل واحد به شمار مىآورند و نه زمان را . لازمهء سخن اين جماعت اين است كه يك امر متصل در جهان خارج جز مجموعه‌اى از اجزاى غير قابل تقسيم كه در پهلوى هم قرار گرفته‌اند چيز ديگرى نمىباشد . در نظر اين جماعت حقيقت زمان نيز چيزى جز تتالى آنات نمىباشد .\r\nحكما ، سخن اين جماعت را مردود دانسته و تتالى آنات در زمان را امرى نامعقول به شمار آورده‌اند . در نظر حكما همان گونه كه نقطه طرف خط است ، آن مفروض نيز طرف زمان به شمار مىآيد . نقطه آنجا آغاز مىشود كه خط پايان مىيابد . آن مفروض نيز چيزى است كه نه از گذشته حكايت مىكند و نه از آينده . چيزى كه نه از گذشته است و نه از آينده ، به كجا مربوط است و حقيقت آن چيست ؟ اگر آن مفروض نه از گذشته و نه از آينده ، چگونه مىتوان گفت كه از پهلوى هم قرار گرفتن آنات ، حقيقت زمان به وجود مىآيد ؟ آيا پهلوى هم قرار گرفتن آنات در عين گسيخته بودن و پراكندگى مىتواند يك حقيقت متصل و سيال به وجود آورد ؟ در باب حركت نيز وضع به همين منوال است ؛ زيرا اين پرسش در آنجا نيز تكرار مىشود و گفته مىشود كه آيا پهلوى هم قرار گرفتن يك سلسله از سكون‌ها مىتواند حقيقت حركت را در خارج تشكيل دهد ؟ پاسخ اين‌گونه پرسش‌ها بدون ترديد جز يك پاسخ منفى نمىباشد . وقتى اين مسئله روشن باشد كه حقيقت حركت از مجموعهء سكون‌ها تشكيل نمىگردد ، اين مسئله نيز روشن است كه حركت كند از مجموعهء سكون‌ها و حركت‌ها تشكيل نمىشود .\r\n\r\n","description":"","footnote":"","page_name":" 220 ","page_number":223},
  {"content":"\r\n\r\n\r\nالحركة لا تقع فى الآن\r\nاگر وجود زمان در خارج به آنات غير متناهى قابل تقسيم باشد ، ناچار بايد گفت حركت در آن مفروض واقع نمىشود ؛ زيرا وقوع حركت در آن مفروض مستلزم اعتراف به وجود جزء لا يتجزى در مسافت خواهد بود ، درحالىكه وجود جزء لا يتجزى از سوى حكما به شدت مورد انكار قرار گرفته و براهين قاطع جهت بطلان آن اقامه شده است . بيان ملازمهء بين وقوع حركت در آن مفروض و اعتراف به وجود جزء لا يتجزى به اين ترتيب است كه گفته مىشود وقوع حركت در هر مقوله از مقولات ، مستلزم گذشت زمان و طى مسافت است . اكنون اگر وجود زمان به آنات غير متناهى قابل تقسيم باشد ، وجود مسافت نيز به اجزاى غير متناهى قابل تقسيم خواهد بود ؛ زيرا در باب حركت ، گذشت زمان را معادل و هم‌گون با طى مسافت دانسته‌اند . در اين صورت اگر وقوع حركت در آن مفروض جايز باشد ، ناچار وقوع حركت در جزء لا يتجزى نيز جايز خواهد بود ؛ درحالىكه وجود جزء لا يتجزى در جهان خارج از نظر حكما مردود شناخته شده است . لازم به يادآورى است كه بر خلاف حكما بيش‌تر متكلمين به وجود جزء لا يتجزى ، كه آن را « جوهر فرد » مىنامند ، اعتراف نموده و جهت اثبات آن كوشش فراوان كرده‌اند . با توجه به آنچه در اينجا ذكر شد ، به روشنى معلوم مىشود كه وقتى جسم در زمان مخصوص حركت مىكند ، اگر آن مفروض در نظر گرفته شود ، به هيچ وجه نمىتوان گفت كه جسم در آن مفروض متحرك است . اكنون اگر جسم در آن مفروض متحرك نباشد ، ناچار بايد گفت جسم در آن مفروض ، ساكن نيز نخواهد بود ؛ زيرا تقابل سكون نسبت به حركت از نوع تقابل عدم و ملكه به شمار مىآيد . اين مسئله در باب تقابل عدم و ملكه به روشنى ثابت است كه يك موضوع هنگامى مىتواند به عدم يك صفت متصف گردد كه شأن اتصاف به وجود آن صفت را دارا باشد ؛ درحالىكه آن مفروض ، همان گونه كه گذشت ، داراى شأن اتصاف به وجود حركت نمىباشد .\r\nبه اين ترتيب بايد گفت جسم در آن مفروض نه متحرك است نه ساكن ، در اينجا ممكن است اين پرسش پيش آيد كه آيا خالى بودن يك جسم از حركت و سكون ، اگرچه در يك آن مفروض باشد ، به معنى ارتفاع نقيضين نخواهد بود ؟ پاسخ به اين پرسش\r\n\r\n","description":"","footnote":"","page_name":" 221 ","page_number":224},
  {"content":"\r\n\r\nمىتواند موجب طرح برخى از مسائل مهم فلسفى گردد كه ما در اينجا از آن مىگذريم .\r\nآنچه لازم است در اينجا مورد بررسى قرار گيرد ، اين است كه گفته مىشود بين ظرف اتصاف و ظرف وقوع ، تفاوت اساسى وجود دارد . اين مسئله در باب معقولات ثانيه به تفصيل مورد بحث و گفت‌وگو واقع شده است . معنى اين سخن در اينجا آن است كه گفته مىشود آن مفروض نسبت به حركت و سكون جسم از اين دو حالت بيرون نيست :\r\n1 . آن مفروض نسبت به حركت و سكون جسم ، ظرف اتصاف به شمار مىآيد .\r\n2 . آن مفروض نسبت به حركت و سكون جسم ، ظرف وقوع به شمار مىآيد .\r\nاگر آن مفروض ظرف اتصاف به شمار آيد ، ناچار بايد گفت هر موجود جسمانى در آن مفروض متصف به حركت مىباشد ؛ اگرچه ظرف وقوع آن را زمان دانسته‌اند . ولى اگر آن مفروض ظرف وقوع به شمار آيد ، ناچار بايد گفت هيچ موجود جسمانى در آن مفروض متحرك يا ساكن نمىباشد . اين سخن هرگز به معنى اين نيست كه يك موجود جسمانى از اتصاف به يكى از دو صفت حركت يا سكون خالى مىباشد ؛ زيرا ، همان گونه كه گذشت ، ظرف اتصاف با ظرف وقوع متفاوت است . اگر يك موضوع در ظرف وقوع از دو صفت متناقض خالى باشد ، مستلزم اين نيست كه در ظرف اتصاف نيز از آن دو صفت خالى باشد .\r\nبراى روشن شدن تفاوت بين اين دو معنى ، بايد سخن حكما در باب معقولات ثانيه مورد بررسى قرار گيرد . سخن اين بزرگان در باب معقولات ثانيه به اين ترتيب است كه مىگويند اگرچه معقولات ثانيه هميشه در ذهن عارض معقولات اوليه مىشود ، ولى اتصاف معقولات اوليه به معقولات ثانيه پيوسته در خارج تحقق مىيابد ؛ به‌طور مثال گفته مىشود معنى امكان ، كه يكى از معقولات ثانيه به شمار مىآيد ، هميشه در ذهن عارض موجود ممكن مىگردد ؛ ولى اتصاف موجود ممكن به صفت امكان پيوسته در خارج تحقق مىپذيرد ؛ يعنى هر موجود ممكن الوجود ، بدون هيچ‌گونه ترديد در جهان خارج ممكن الوجود است ، در عين اينكه معنى امكان هميشه در عالم ذهن عارض موضوع خود مىگردد . با توجه به آنچه ذكر شد ، به آسانى مىتوان گفت بين ظرف اتصال و ظرف وقوع در بسيارى موارد تفاوت اساسى وجود دارد ، اكنون بىمناسبت نيست عين عبارت\r\n\r\n","description":"","footnote":"","page_name":" 222 ","page_number":225},
  {"content":"\r\n\r\nيكى از حكماى پيرو ملّا صدرا يعنى ملّا محسن فيض را جهت مزيد توضيح در اينجا بياوريم . اين حكيم مىگويد :\r\nالحركة لا تقع فى الان ، و إلّا يلزم أن يكون بإزائه جزء غير متجزّى من المسافة لتطابقهما ، و قد ثبت إستحالته بالبراهين ، فكلّ آن يفرض فى أثناء الحركة لا يتّصف الجسم فيه بالحركة و لا بالسّكون ، لانّ تقابله معها تقابل العدم و الملكة ، و لاتصال الحركة و لا يلزم من ذلك خلوّ الموضوع عنهما . . . و الحاصل أنّ الان إن أخذ ظرفا للاتّصاف فالجسم يتّصف فيه بالحركة الواقعة فى الزمان لا فيه ، و إن جعل ظرفا لوقوع الحركة و السّكون فلا يقع شىء منهما فيه ، و لا يلزم خلوّ الموضوع عن الاتصاف بهما . « 161 »\r\nلازم به يادآورى است كه وقتى گفته مىشود حركت در آن مفروض واقع نمىشود ، مقصود از آن چيزى جز آن مفروض كه در نهايت زمان واقع شده است ، نمىباشد ؛ زيرا همان گونه كه چون نقطه در نهايت خط واقع شده آثار خط بر آن بار نمىگردد ، آن مفروض نيز چون در نهايت زمان واقع شده آثار زمان بر آن بار نمىگردد . نقش آن مفروض چيزى جز اين نيست كه همواره بين گذشته و آينده فاصله واقع مىشود و به وسيلهء آن مىتوان ماضى را از مستقبل جدا كرد ؛ اگرچه درعين‌حال مىتواند نقش اتصال بين گذشته و آينده را نيز ايفاء نمايد . به اين ترتيب بايد گفت آنچه در باب آن مفروض صادق است ، به هيچ وجه در مورد آن سيّال صدق نمىكند ؛ زيرا آن سيّال ، همان گونه كه گذشت ، نقش فاعل را ايفاء كرده و ترسيم‌كنندهء زمان به شمار مىآيد . به يك اعتبار مىتوان گفت حقيقت زمان در جهان خارج چيزى جز آن سيّال نمىباشد ، و اين بدان جهت است كه زمان گذشته ، گذشته است و زمان آينده هنوز نيامده است . آنچه اكنون موجود است ، نه گذشته است و نه آينده . ماهيت زمان يكى از ماهيات مرموز و پيچيدهء جهان هستى است كه بسيارى از متفكرين در باب حقيقت آن دچار حيرت گشته‌اند . ابهام و پيچيدگى در باب حقيقت زمان به اندازه‌اى است كه برخى گفته‌اند از طريق عقل و برهان نمىتوان ماهيت زمان را مورد بررسى و تجزيه و تحليل قرار داد . اين اشخاص تنها راه\r\n\r\n\r\n","description":"","footnote":"\r\n( 161 ) . اصول المعارف ، ص 99 - 100 .\r\n","page_name":" 223 ","page_number":226},
  {"content":"\r\n\r\nوصول به حقيقت زمان را كشف و شهود باطنى دانسته‌اند . شايد بتوان علت ابهام و پيچيدگى در باب ماهيت زمان را ضعف در وجود يا سستى در هستى آن به شمار آورد ؛ زيرا نحوهء هستى زمان در خارج چيزى جز تدريجى بودن و عدم قرار نمىباشد . بهرهء ادراك ذهن انسان از هستى زمان در جهان خارج چيزى بيش از اين نيست كه به مجرد اينكه لحظه‌اى از آن متعلّق ادراك واقع مىشود ، در زمرهء گذشته واقع مىگردد . اشارهء فعلى به لحظهء حاضر در زمان ، نتيجهء وقوع در گذشته را به دنبال خواهد داشت . اين يك واقعيت است كه انسان در حال سخن مىگويد ، ولى اداى آن هميشه در گذشته قرار مىگيرد .\r\nحكيم معروف مسيحيت اگوستين قديس مىگويد :\r\nوقتى كسى از وى سؤال نكند كه زمان چيست ، او به خوبى مىداند كه زمان چيست ؛ ولى هنگامى كه از وى مىپرسند زمان چيست ، او به هيچ وجه نمىداند كه زمان چيست . افعال ماضى و حال و مستقبل را به درستى استعمال مىكند ؛ ولى از حقيقت آن آگاه نيست . « 162 »\r\n\r\nالصّورة فى كلّ شىء تمام حقيقته\r\nجاى هيچ‌گونه ترديد نيست كه هريك از موجودات جسمانى در اين جهان از ماده و صورت ، كه آن‌ها را قوه و فعل نيز مىنامند ، تشكيل يافته است . در اين ميان آنچه مىتواند نقش تعيين‌كننده را به عهده داشته باشد و حقيقت يك شىء را ترسيم نمايد ، چيزى جز صورت فعليهء آن نيست . به همين جهت است كه بزرگان اهل تحقيق گفته‌اند :\r\nصورت فعليهء يك موجود ، تمام حقيقت آن به شمار مىآيد .\r\nپيش از آنكه اين قاعده مورد بحث و بررسى واقع شود ، لازم است معنى صورت فعليه و موارد اطلاق آن ، اگرچه به‌طور اجمال ، مورد ارزيابى قرار گيرد . برخى از موارد اطلاق صورت را مىتوان ماهيت نوعيه و ماهيت جنسيه و هم‌چنين ماهيت فصليه به شمار آورد .\r\nچيزى كه هيولاى اولى يا مادة المواد جهان را تحصّل مىبخشد ، « صورت فعليهء » جسم ناميده مىشود . چون جسم مطلق پيوسته در ضمن نوعى از انواع تحقق پيدا مىكند ؛ آنچه\r\n\r\n\r\n","description":"","footnote":"\r\n( 162 ) .  The Encyclopedia of Philosophy , vol 7 - 8 , p . 126 . \r\n","page_name":" 224 ","page_number":227},
  {"content":"\r\n\r\nمىتواند اين نقش را ايفاء نمايد و جسم را در چهرهء نوعى از انواع آشكار سازد ، « صورت نوعيه » خوانده مىشود .\r\nموارد گونه‌گون اطلاق كلمهء صورت در آثار شيخ الرّئيس ابو على سينا به تفصيل مورد بررسى واقع شده است . صدر المتألّهين شيرازى نيز اين موارد را به مناسبت‌هاى مختلف مورد ارزيابى قرار داده و در اواخر مباحث جسم طبيعى به تفصيل آنها را ذكر كرده است .\r\nاين قاعده كه صورت فعليهء يك شىء تمام حقيقت آن به شمار مىآيد ، در نظر صدر المتألّهين داراى ارزش و اهميت بسيار مىباشد ؛ زيرا اين قاعده يكى از اصول يازده‌گانه‌اى است كه وى براى اثبات معاد جسمانى در آثار خويش به كار برده است . جاى هيچ‌گونه ترديد نيست كه بدون اثبات اين قاعده ، اثبات معاد جسمانى به هيچ وجه امكان‌پذير نمىباشد . چگونگى اثبات معاد جسمانى و كيفيت مترتب بودن آن بر اين قاعده ، از گنجايش اين مختصر بيرون است .\r\nصدر المتألّهين پس از اينكه موارد گونه‌گون اطلاق كلمهء صورت را ذكر مىكند مىگويد اگر اين موارد را به دقت مورد بررسى قرار دهيم ، معلوم مىشود همهء آنها در يك معنى با يكديگر متحدند . آن معنى عبارت است از اينكه گفته مىشود : صورت فعليهء يك موجود ، تمام حقيقت آن به شمار مىآيد . شايد اطلاق كلمهء صورت در برخى موارد با معنى اين قاعده مطابقت نداشته باشد ؛ ولى آنچه مسلم است ، و شايد مقصود صدر المتألّهين نيز همين باشد ، اين است كه اطلاق كلمهء صورت در موارد يادشده به نحو اشتراك معنوى انجام مىپذيرد . اشتراك معنوى بر خلاف اشتراك لفظى عبارت است از اينكه يك لفظ در معنى واحد استعمال شود ؛ ولى معنى موضوع له آن داراى مراحل متفاوت و مراتب گونه‌گون باشد .\r\nبا توجه به آنچه در اينجا ذكر شد ، به آسانى مىتوان گفت قدر جامع بين موارد اطلاق كلمهء صورت چيزى جز اين نيست كه گفته شود : صورت فعليهء يك موجود تمام حقيقت آن به شمار مىآيد . براى روشن شدن معنى اين قاعده ، يك مسئله بايد به دقت مورد بررسى قرار گيرد . آن مسئله عبارت است از اينكه گفته مىشود هر موجود كه از ماده و صورت تركيب يافته باشد ، مادهء آن چيزى جز يك امر مبهم و غير متحصّل نيست . ابهام\r\n\r\n","description":"","footnote":"","page_name":" 225 ","page_number":228},
  {"content":"\r\n\r\nماده به معنى اين است كه داراى هيچ‌گونه تحصّل و تعيّن نيست . تحصّل در مورد ماده چيزى جز اين نيست كه مىتوان گفت مادهء يك شىء ، قوّه براى اشياء ديگر است . بالقوّه چيزى را گويند كه تنها مىتواند بپذيرد . پذيرفتن يا قبول كردن ذات ماده را تشكيل مىدهد . بر خلاف ماده ، صورت چيزى است كه همواره داراى فعليت و تحصّل است ؛ هيچ موجودى بدون صورت فعليهء خويش تحقق نمىيابد . حقيقت هر شىء را در صورت فعليهء آن بايد جست‌وجو كرد . به عبارت ديگر مىتوان گفت : هر موجود مادى كه در اين جهان مشاهده مىشود ؛ همواره داراى دو جهت نقص و كمال است . جهت نقص آن چيزى جز اين نيست كه مىتواند بسيارى از كمالات را بپذيرد ؛ درحالىكه جهت كمال در آن موجود ، چيزى را گويند كه هيچ‌گونه كمال ديگر را نمىپذيرد ؛ و اين بدان جهت است كه يك فعليت هرگز نمىتواند فعليت ديگر را بپذيرد ؛ زيرا معنى فعليت طرد فعليت ديگر است .\r\nآنچه مىتواند فعليت ديگر را بپذيرد ، تنها قوّهء فعليت است نه خود فعليت . اتحاد بين دو امر متحصّل هميشه محال است . اتحاد را فقط در جايى مىتواند نشان داد كه يك امر متحصّل يا غير متحصّل همانند قوّه و فعل درهم آميزند . در اينجا است كه از تركيب دو عنصر قوّه و فعل يك موجود واحد پديدار مىگردد . اين موجود واحد است كه به اعتبار دو عنصر قوّه و فعل خود ، داراى ماده و صورت مىباشد .\r\nبنابراين ، ماده به هيچ وجه نمىتواند از يك صورت فعليه جدا باشد ؛ همان گونه كه صورت فعليهء يك جسم نيز از ماده خويش جدا نمىماند . دليل اين امر آن است كه اگر ماده بدون صورت فعليه تحقق يابد ، لازمهء آن اين خواهد بود كه ماده در حدّ ذات خود فعليت باشد ؛ درحالىكه ماده در حد ذات خود چيزى جز قبول و پذيرش نيست . به همين جهت است كه ماده هميشه در قوام يافتن خود نيازمند صورت فعليه است . و به اين ترتيب مىتوان گفت صورت فعليه نسبت به ماده داراى نوعى از فاعليت است . جاى هيچ‌گونه ترديد نيست كه صورت فعليه نسبت به ماده ، فاعل تام و تمام نمىباشد . زيرا ماده در عين وحدت مىتواند صورت‌هاى گونه‌گون را يكى پس از ديگرى بپذيرد ؛ درحالىكه معلول به هيچ وجه نمىتواند بيش از يك علت تامه داشته باشد . با توجه به اين مسئله است كه حكماى اسلامى صورت فعليه را نسبت به مادهء خود شريك علت دانسته‌اند ؛ زيرا\r\n\r\n","description":"","footnote":"","page_name":" 226 ","page_number":229},
  {"content":"\r\n\r\nهمان گونه كه ايجاد ماده جز به وسيلهء فاعل مجرد امكان‌پذير نمىباشد ، حفظ و بقاى آن نيز جز از طريق ايجاد صورت‌هاى گونه‌گون به‌طور ترتب و يكى پس از ديگرى امكان‌پذير نمىگردد .\r\n\r\nالفاعل للحركة القسريّة طبيعة الجسم المقسور\r\nآنچه مىتواند نسبت به يك حركت قسرى فاعل به شمار آيد ، چيزى جز طبيعت مقسور نيست . حكما حركت را به انواع گونه‌گون تقسيم كرده و حركت قسرى را يكى از اقسام آن به شمار آورده‌اند . حركت قسرى در موردى مىتواند صادق باشد كه يك جسم تحت تأثير نيروى بيگانه و بر خلاف مقتضاى طبيعت اصلى خود به سويى رانده شود . مثلا يك درخت برحسب رشد طبيعى خود ، معمولا به سوى بالا در حال تكامل است . اكنون اگر در اثر وزيدن بادهاى مخالف ، يك درخت گاهى از شمال به سوى جنوب و گاهى از جنوب به سوى شمال متحرك گردد ، ناچار بايد گفت حركت آن به سوى شمال يا جنوب يك حركت قسرى به شمار مىآيد .\r\nقدما براى اثبات حركت قسرى معمولا به ذكر يك مثال متوسل شده و آن را در آثار خويش آورده و گفته‌اند هرگاه يك جسم را با يك نيروى قاهر و قاسر به سوى بالا پرتاب كنيم ، ما دام كه آن جسم تحت تأثير نيروى قاسر قرار گرفته باشد ، حركت خود را به سوى بالا ادامه مىدهد ؛ ولى به مجرد اينكه از زير سيطرهء نيروى قاسر بيرون رفت ، حركت قسرى و صعودى آن پايان يافته و به زمين بازمىگردد . مقصود قدما از ذكر اين مثال ، اين بوده است كه به علت مركز بودن زمين ، همهء اجسام برحسب طبيعت اصلى خود ميل به مركز دارند . بنابراين ، هرگاه يك جسم بر خلاف طبيعت اصلى خود و تحت تأثير يك نيروى بيگانه به سوى بالا افكنده شود ، ناچار حركت آن يك حركت قسرى به شمار مىآيد . جاى هيچ‌گونه ترديد نيست كه قدما براساس هيئت بطلميوسى ، كه زمين را مركز جهان مىپنداشته‌اند ، اين مثال را در آثار خويش جهت اثبات حركت قسرى ذكر كرده‌اند ؛ ولى پس از اثبات جاذبهء عمومى ، ديگر نمىتوان به اين‌گونه مثال‌ها جهت اثبات حركت قسرى تمسّك نمود .\r\n\r\n","description":"","footnote":"","page_name":" 227 ","page_number":230},
  {"content":"\r\n\r\nلازم به يادآورى است كه فلاسفه مىتوانند در هر عصرى از اعصار يك سلسله قواعد علمى را كه تا آن زمان به مرحلهء اثبات رسيده است ، به عنوان اصول موضوعه به كار گيرند و استدلال‌هاى خويش را بر آنها مترتب نمايند . به كار بردن اصول موضوعه و وام گرفتن علوم و فلسفه از يكديگر ، چيزى است كه هميشه رايج بوده و در آينده نيز رواج خواهد داشت .\r\nاكنون اگر برخى از مثال‌هايى كه قدما جهت اثبات حركت قسرى در آثار خويش ذكر كرده‌اند مورد مناقشه و اشكال واقع شود ، اصل وجود حركت قسرى را به هيچ وجه نمىتوان مورد ترديد قرار داد و آن را از دايرهء اقسام حركت بيرون راند ؛ زيرا حركت قسرى ، همان گونه كه ذكر شد ، عبارت است از آن‌گونه حركت كه جسم را در اثر يك نيروى بيگانه بر خلاف مقتضاى طبيعت اصلى خود متحرك مىگرداند ؛ و اين چيزى است كه همواره در جهان اجسام مىتواند وجود داشته باشد .\r\nآنچه لازم است در اينجا مورد بحث و گفت‌وگو واقع شود ، اين است كه در مورد يك حركت قسرى ، فاعل حركت چيست ؟ شايد در بادى امر چنين نمايد كه آنچه يك جسم را به حركت قسرى متحرك مىگرداند ، تنها نيروى قاسر و قاهر است كه از خارج بر جسم وارد مىگردد ؛ ولى آنچه به حكم عقل و برهان مىتوان در اين باب گفت ، اين است كه نيروى قاسر نمىتواند فاعل حركت قسرى به شمار آيد ؛ زيرا اگر نيروى قاسر فاعل حركت قسرى به شمار آيد ؛ لازمهء آن اين خواهد بود كه هرگاه نيروى قاسر نابود گردد ، حركت قسرى نيز نابود گردد ؛ درحالىكه آنچه در جهان خارج روى مىدهد ، خلاف آن را ثابت مىكند . زيرا در بسيارى موارد نيروى قاسر از ميان برداشته مىشود ، ولى حركت قسرى در جسم هم‌چنان به فعل خود ادامه مىدهد . اگر كسى رابطهء فعل و فاعل را دريافته باشد ، به خوبى مىداند انفكاك و جدا گشتن فعل از فاعل به هيچ وجه امكان‌پذير نيست . به اين ترتيب وقتى نيروى قاسر از ميان برداشته مىشود ، ولى حركت قسرى به عنوان يك فعل هم‌چنان به وجود خود ادامه مىدهد ، ناچار بايد گفت نيروى قاسر نمىتواند فاعل حركت قسرى به شمار آيد . از سوى ديگر اين مسئله از جملهء بديهيات به شمار مىآيد كه فعل بدون فاعل هرگز در جهان تحقق پيدا نمىكند .\r\n\r\n","description":"","footnote":"","page_name":" 228 ","page_number":231},
  {"content":"\r\n\r\nاكنون در اينجا اين پرسش پيش مىآيد كه فاعل يك حركت قسرى چيست ؟ در مقام پاسخ به اين پرسش گفته مىشود فاعل يك حركت قسرى ، چيزى جز طبيعت جسم مقسور نيست . طبيعت جسم مقسور ، فاعل مباشر حركت قسرى به شمار مىآيد . نيروى قاسر را در ارتباط با طبيعت مقسور ، تنها به عنوان يك عامل معدّ مىتوان به شمار آورد .\r\n\r\nإنّ ما بالفعل دائما أقدم ممّا بالقوّة\r\nمسئلهء قوّه و فعل يكى از مسائل اساسى و پرماجرا در فلسفهء اولى به شمار مىآيد . در باب تقدّم و تأخّر يا سابق و لا حق بودن هريك از قوّه و فعل ، سخن بسيار گفته شده است .\r\nشيخ الرّئيس ابو على سينا در كتاب شفا اين مسئله را به تفصيل مورد بحث و بررسى قرار داده است .\r\nصدر المتألّهين نيز بحث از تقدّم و تأخّر قوّه و فعل را از جملهء مباحث بسيار مهم در فلسفه دانسته و اهميت طرح اين مسئله را در فلسفهء اولى به چهار دليل اثبات كرده است كه به ترتيب عبارتند از :\r\n1 . جاى هيچ‌گونه ترديد نيست كه حالت بالقوّه بودن در يك شىء نسبت به فعليت آن همواره نوعى از عدم به شمار مىآيد ؛ همان گونه كه فعليت در يك شىء نسبت به قوّه آن ، چيزى جز نوعى از هستى نمىباشد . اكنون اگر قوّه و فعل را بتوان نوعى از نيستى و هستى به شمار آورد ، به آسانى مىتوان گفت مسئلهء قوّه و فعل بايد در علم كلى يا فلسفهء اولى مورد بحث و بررسى واقع شود ؛ زيرا مسائل وجود را تنها در علم كلى مىتوان مورد بحث و بررسى قرار داد .\r\n2 . بالقوّه بودن در يك شىء همواره نقش ماده يا هيولاى اولى را ايفاء مىنمايد ؛ همان گونه كه بالفعل بودن يك شىء ، چيزى جز صورت فعليهء آن نيست . به اين ترتيب مىتوان گفت مسئلهء قوّه و فعل چيز ديگرى جز همان مبحث ماده و صورت به شمار نمىآيد .\r\n3 . بالقوّه بودن در يك شىء همانند حالت امكان است كه از لوازم ماهيت به شمار مىآيد ؛ همان گونه كه بالفعل بودن يك شىء همانند وجوب و ضرورت آن است . اگر قوّه و\r\n\r\n","description":"","footnote":"","page_name":" 229 ","page_number":232},
  {"content":"\r\n\r\nفعل را به توان همانند امكان و وجوب به شمار آورد ، به آسانى مىتوان گفت مبحث قوّه و فعل جز در فلسفه اولى در جاى ديگر نمىتواند مطرح گردد .\r\n4 . شناختن اين مسئله كه آيا بالفعل مقدّم است يا بالقوّه ، خود يكى از اقسام تقدّم و تأخّر به شمار مىآيد . مسئلهء تقدّم و تأخّر و ذكر اقسام آن در باب وجود ، بدون ترديد از جمله مسائل فلسفهء اولى به شمار مىآيد . با شناخت اين مسئله كه آيا بالفعل مقدّم است يا بالقوّه ، شناخت برخى از اقسام تقدّم و تأخّر ميسر مىگردد .\r\n\r\nقيام العرض بالعرض غير ممتنع\r\nمسئلهء جوهر و عرض يكى از مسائل رايج و پرماجرا در تاريخ فلسفه به شمار مىآيد .\r\nتقسيم موجود به جوهر و عرض از جمله تقسيم‌هاى اوليه در باب ماهيت است . ماهيات موجود در نخستين تقسيم خود به دو قسم متمايز مىگردد كه به ترتيب عبارتند از :\r\n1 . ماهيت ، هنگامى كه در خارج وجود پيدا مىكند ، در موضوع واقع نمىشود .\r\n2 . ماهيت ، هنگامى كه در خارج وجود پيدا مىكند ، ناچار بايد وجود آن در يك موضوع تحقق يابد .\r\nحكما برحسب اصطلاح ، قسم اول را « جوهر » و قسم دوم را « عرض » ناميده و هر يك از دو قسم جوهر و عرض را به اقسام گونه‌گون ديگر تقسيم كرده‌اند . مقولهء جوهر را به پنج قسم متمايز تقسيم كرده‌اند كه به ترتيب عبارتند از :\r\n1 . هيولا يا مادهء اولى\r\n2 . صورت فعليه\r\n3 . جسم\r\n4 . نفس\r\n5 . عقل\r\nمقولهء عرضى را نيز به نه قسم متمايز تقسيم كرده‌اند كه به ترتيب عبارتند از :\r\n1 . مقولهء كم ( مقدار يا چندى )\r\n2 . مقولهء كيف ( چونى )\r\n\r\n","description":"","footnote":"","page_name":" 230 ","page_number":233},
  {"content":"\r\n\r\n3 . مقولهء اين ( در مكان بودن )\r\n4 . مقوله متى ( در زمان بودن )\r\n5 . مقولهء وضع ( حالت )\r\n6 . مقولهء جده ( ملك )\r\n7 . مقولهء اضافه ( نسبت )\r\n8 . مقولهء فعل ( تدريج )\r\n9 . مقولهء انفعال ( تدريج )\r\nانواع پنج‌گانهء جوهر را در مقام ذات با يكديگر متباين نمىدانند . همهء آن‌ها را انواع مختلف يك جنس عالى به شمار آورده‌اند كه آن جنس عالى چيزى جز مقولهء جوهر نمىباشد . مقولات نه‌گانهء عرضى را در مقام ذات با يكديگر متباين دانسته و هريك از آن مقولات را به‌طور جداگانه يك جنس عالى به شمار آورده‌اند . به اين ترتيب ، مىتوان گفت مقولات عاليه ، كه آنها را اجناس عاليه يا جنس الاجناس نيز مىنامند ، به ده مقوله بالغ مىگردند .\r\nبيش‌تر حكماى مشايى و پيروان ارسطو نيز اجناس عاليه را بيش از ده مقوله ندانسته‌اند . اين جماعت براى ده‌گانه بودن مقولات عاليه هيچ‌گونه برهان عقلى اقامه نكرده‌اند . آنچه مىتواند مورد استناد اين گروه در اين باب واقع شود ، چيزى بيش از يك نوع استقراء نمىباشد . دليل استقراء به هيچ وجه نمىتواند احتمال بيش‌تر بودن مقولات عاليه را از ميان بردارد .\r\nبرخى حكما به بيش از چهار مقوله قائل نشده‌اند و همهء اشياء اضافى و امور نسبى را در يك مقوله خلاصه كرده و آن را مقولهء « نسبت » نام نهاده‌اند . به اين ترتيب مقولات چهارگانه در نظر اين جماعت يك مقوله جوهر و سه مقولهء عرض را تشكيل مىدهد .\r\nحكيم اشراقى ، شهاب الدّين سهروردى ، به وجود پنج مقولهء عالى اعتراف كرده و علاوه بر مقولات چهارگانهء كمّ و كيف و نسبت و جوهر ، حركت را نيز از مقولات عاليه به شمار آورده است . مقولهء جوهر نسبت به انواع پنج‌گانهء خود يك امر ذاتى به شمار مىآيد . به همين جهت آن را نسبت به انواع جوهرى جنس عالى دانسته‌اند . ولى مفهوم عرضى بودن\r\n\r\n","description":"","footnote":"","page_name":" 231 ","page_number":234},
  {"content":"\r\n\r\nنسبت به اعراض نه‌گانه يك امر ذاتى به شمار نمىآيد ؛ زيرا همهء مقولات نه‌گانه با يكديگر متباين و از هم جدا و آشتىناپذير مىباشند . آنچه مىتواند مقولات نه‌گانهء عرض را با يكديگر مربوط يا مشترك سازد ، چيزى بيش از يك مفهوم عرضى نمىباشد .\r\nدر باب ذاتى بودن جوهر نسبت به انواع جوهرى ، و هم‌چنين عرضى بودن عرض نسبت به مقولات عرضى ، سخن بسيار گرفته شده كه طرح آن در اينجا از عهدهء اين مختصر بيرون است . همان گونه كه در آغاز اين مبحث يادآورى شد ، مسئلهء جوهر و عرض ، از جمله مسائلى است كه همواره بين فلاسفه مطرح بوده و در اين باب نقض و ابرام فراوان به عمل آمده است .\r\nبرخى از فلاسفهء معاصر ، وجود مقولهء جوهر را مورد انكار قرار داده و به چيزى بيش از مقولات عرضى اعتراف نكرده‌اند . اين جماعت از اين مسئله غافل مانده‌اند كه اگر وجود مقولهء جوهر مورد انكار واقع شود ، همهء مقولات عرضى به مقولهء جوهرى تبديل خواهند شد . چون وجود جوهر در خارج ، موضوع و محل اعراض به شمار مىآيد . اكنون اگر وجود جوهر مورد انكار واقع شود ، مقولات عرضى بدون موضوع و محل باقى مىمانند . البته بديهى است كه اگر چيزى بدون موضوع يا محلّ در خارج وجود پيدا كند ، ناچار نوعى از انواع جوهر خواهد بود .\r\n\r\nتقسيم ماهيت به جوهر و عرض در خارج يك تقسيم ضرورى است\r\nبا توجه به آنچه تاكنون در اينجا ذكر شد ، اين مسئله به روشنى معلوم مىشود كه تقسيم ماهيت به دو قسم جوهر و عرض در جهان خارج يك تقسيم ضرورى به شمار مىآيد ؛ زيرا وجود حالّ و محلّ ، يا صفت و موصوف ، چيزى نيست كه بتوان آن را مورد انكار قرار داد . اگر انكار وجود اعراض در خارج به معنى انكار وجود محسوسات است ، انكار مقولهء جوهر نيز به معنى انكار يك امر معقول به شمار مىآيد . انكار يك امر معقول در نظر اهل استدلال به هيچ وجه آسان‌تر از انكار يك امر محسوس نمىباشد .\r\nاز آنچه تاكنون گذشت ، اين مسئله روشن مىگردد كه « عرض » عبارت است از ماهيتى كه هرگاه در خارج وجود پيدا كند ، ناچار بايد در يك محل يا موضوع كه از وجود\r\n\r\n","description":"","footnote":"","page_name":" 232 ","page_number":235},
  {"content":"\r\n\r\nعرض بىنياز است تحقق پيدا نمايد . به عبارت ديگر ، مىتوان گفت اگر جوهر در خارج وجود نداشته باشد ، عرض نيز نمىتواند وجود داشته باشد .\r\nاكنون در اينجا اين پرسش پيش مىآيد كه آيا وجود يك عرض مىتواند به يك عرض ديگر قائم باشد ؟ پاسخ به اين پرسش مسأله‌اى نيست كه مورد اتفاق همهء حكما و متكلمين قرار گرفته باشد . بسيارى از اشاعره قائم بودن يك عرض را به عرض ديگر به شدت مورد انكار قرار داده‌اند . صاحب كتاب مواقف بر اين عقيده است كه بيش‌تر عقلاى جهان قائم بودن يك عرض را به عرض ديگر جايز نمىدانند . به عقيدهء وى تنها فلاسفه هستند كه بر خلاف مسلك عقلا اين امر را جايز دانسته‌اند . چنان‌كه مىگويد :\r\nلا يجوز قيام العرض بالعرض عند أكثر العقلا خلافا للفلاسفه . « 163 »\r\nامام فخر رازى اين مسئله را به تفصيل مورد بحث و بررسى قرار داده و در پايان بحث آن را به عنوان يك قاعدهء شريفه زيربناى بسيارى از اصول و مسائل دانسته است . وى عقايد موافق و مخالف را در اين باب نقل كرده ، براهين آنان را مورد ارزيابى و بررسى دقيق قرار داده ؛ و جايز نبودن قيام يك عرض را به يك عرض ديگر مطابق عقيدهء مشهور دانسته است .\r\n\r\nبرهان مخالف\r\nكسانى كه قيام يك عرض را به عرض ديگر محال دانسته‌اند ، براى اثبات عقيدهء خود بيش از دو برهان اقامه نكرده‌اند . خلاصهء يكى از آن دو برهان ، كه در كتاب مباحث المشرقيه امام رازى نيز آمده ، به اين ترتيب است كه گفته‌اند : صفت واقع شدن يا تابع بودن به معنى اين است كه شىء تابع در جهان خارج از طريق متبوع خود بتواند تحيز پيدا كند و در جايى قرار گيرد ؛ زيرا صفت ، يا هرگونه چيزى كه تابع باشد ، نمىتواند به خودى خود در جايى قرار گيرد . متبوع واقع شدن نيز به معنى اين است كه يك شىء بتواند وسيلهء متحيز شدن يا در جاى قرار گرفتن يك شىء ديگر باشد . اكنون اگر شىء متبوع خود متحيز بالذّات باشد ، مىتواند وسيلهء متحيّز شدن شىء تابع قرار گيرد ؛ اما اگر\r\n\r\n\r\n","description":"","footnote":"\r\n( 163 ) . مواقف ، ج 2 ، ص 21 .\r\n","page_name":" 233 ","page_number":236},
  {"content":"\r\n\r\nشىء متبوع خود متحيّز بالذّات نباشد ، به هيچ وجه نمىتواند وسيلهء متحيّز شدن شىء ديگر قرار گيرد . زيرا وقتى دو شىء وجود داشته باشد كه هيچ‌كدام متحيز بالذّات نباشند ، ناچار بايد گفت هيچ‌يك از آن دو شىء براى متبوع واقع شدن برتر از ديگرى نيست . در اين صورت دو فرض مىتوان براى مسئلهء تصور كرد :\r\nفرض اول اين است كه هريك از آن دو شىء نسبت به ديگرى در آن واحد هم تابع باشد و هم متبوع .\r\nفرض دوم اين است كه هيچ‌يك از آن دو شىء نسبت به ديگرى نه تابع باشد و نه متبوع ؛ بلكه هر دو شىء به‌طور يكسان تابع شىء سوم بوده باشند .\r\nفرض اول ، به هيچ وجه نمىتواند يك فرض معقول به شمار آيد ، زيرا مستلزم دور و توقف شىء بر نفس است . فرض دوم مىتواند فرضى معقول و مطابق با واقع باشد .\r\nحاصل سخن و نتيجهء برهان اين است كه يك عرض به هيچ وجه نمىتواند قائم به عرض ديگر باشد . عبارت مىرسيد شريف در اين باب چنين است :\r\nلا يجوز قيام العض بالعرض . لنا فى عدم الجواز وجوه : الاوّل قيام الصّفة بالموصوف معناه تحيّز الصّفة تبعا لتحيّز الموصوف ؛ و هذا أى كون الشىء متبوعا لتحيّز غيره به لا يتصوّر إلّا فى المتحيّز بالذّات ؛ لانّ المتحيّز تبعية غيره لا يكون متبوعا لثّالث إذ ليس كونه متبوعا لذلك الثّالث أولى من كونه تابعا له و العرض ليس بمتحيّز بالذّات بل هو فى التّحيّز للجوهر . « 164 »\r\n\r\nالمادّة فى كلّ شىء مأخوذة على وجه الإبهام و القوّة لا على وجه التحصّل و الفعليّة\r\nمادهء هر شىء در اين جهان هنگامى مىتواند ماده به شمار آيد كه داراى نوعى ابهام باشد . ابهام ماده چيزى جز بالقوّه بودن و آمادگى جهت پذيرش فعليت‌ها نمىباشد . ماده ، از آن جهت كه ماده است ، داراى هيچ‌گونه تحصّل و فعليت نمىباشد ؛ زيرا آنچه داراى فعليت و تحصّل است ، ناچار در زمرهء يكى از صور فعليه قرار مىگيرد . هيچ موجودى در\r\n\r\n\r\n","description":"","footnote":"\r\n( 164 ) . همان‌جا .\r\n","page_name":" 234 ","page_number":237},
  {"content":"\r\n\r\nاين جهان به گونه‌اى دفعى و بدون آمادگى سابق موجود نمىگردد . حدوث هر پديده از پديده‌هاى بىپايان اين جهان ، از نوعى آمادگى سابق حكايت مىكند . اين آمادگى و بالقوّه بودن كه پيش از پيدايش هر پديده لازم و ضرورى مىباشد ، بدون وجود يك حامل امكا تحقق نمىيابد . آنچه مىتواند حامل اين آمادگى و بالقوّه بودن نسبت به پديده‌هاى بىپايان جهان باشد ، چيزى جز ماده نمىباشد . به اين ترتيب مىتوان گفت « مادهء هر شىء عبارت است از حامل قوّه همان شىء » . اين جمله را مىتوان به عنوان يك تعريف در مورد معنى ماده به كار گرفت . آنچه از اين تعريف مستفاد مىشود ، ماده به معنى عام كلمه مىباشد .\r\nحاج ملّا هادى سبزوارى نيز همين تعريف را در مورد معنى عام ماده به كار برده و مىگويد : « حامل قوة لشىء عنصره » « 165 » حامل قوّه هر شىء ماده يا عنصر آن به شمار مىآيد . سبزوارى پس از ذكر تعريف ماده ، اقسام گونه‌گون آن را مورد بحث و بررسى قرار داده و هريك از موارد را با ذكر مثال روشن كرده است . ذكر همهء اقسام ماده از گنجايش اين مختصر بيرون است .\r\nآنچه لازم است در اينجا مورد بحث و بررسى قرار گيرد ؛ اين است كه وقتى گفته مىشود به‌طور مثال تخم‌مرغ حامل قوّه و استعداد مرغ شدن است ، مقصود اين نيست كه تخم‌مرغ از جهت اينكه داراى يك صورت فعليه است ، حامل قوّه مرغ شدن نيز مىباشد ؛ زيرا تخم‌مرغ از جهت اينكه داراى صورت فعليه است ، به هيچ وجه صورت فعليهء ديگر را نمىپذيرد ؛ و اين بدان جهت است كه هرگونه فعليت دافع و طارد فعليت ديگر است .\r\nهيچ‌گونه فعليت از جهت اينكه يك فعليت است ، فعليت ديگر را نمىپذيرد . آنچه مىتواند فعليت بپذيرد ، چيزى جز يك امر بالقوّه نيست . به اين ترتيب بايد گفت تخم‌مرغ از جهت اينكه داراى فعليت تخم‌مرغ بودن است ؛ به هيچ وجه نمىتواند مرغ گردد ؛ بلكه آنچه مىتواند براى مرغ شدن آماده باشد تنها جهت بالقوّه بودن آن است . اين مسئله نيز بسيار\r\n\r\n\r\n","description":"","footnote":"\r\n( 165 ) . شرح منظومه ، ص 124 .\r\n","page_name":" 235 ","page_number":238},
  {"content":"\r\n\r\nروشن است كه جهت بالفعل بودن در يك شىء هميشه غير از جهت بالقوّه بودن آن به شمار مىآيد .\r\nبا توجه به آنچه تاكنون در اينجا ذكر شد ، به روشنى معلوم مىشود منشأ ماده چيزى جز نقص و نارسايى نمىباشد . نقص و نارسايى در يك شىء جهت بالقوّه بودن آن را تشكيل مىدهد ؛ همان گونه كه تعيّن و تحصّل در يك شىء جهت فعليت آن به شمار مىآيد .\r\nاكنون كه معلوم شد هريك از موجودات اين جهان داراى دو جهت بالقوّه و بالفعل است ، اين مسئله نيز معلوم مىشود كه مادهء اولى يا هيولاى نخستين چيزى جز قوّه محض نيست . هيولاى اولى از هرگونه فعليت و تحصّل بىنصيب و بىبهره است . فعليت هيولاى اولى چيزى جز بالقوّه بودن آن نمىباشد . بهرهء هيولاى اولى از هستى و نصيب آن از وجود ، همان قوّه وجود است . قوّه وجود اگرچه داراى فعليت وجود نمىباشد ، ولى به هيچ وجه نمىتوان آن را از اقسام عدم به شمار آورد . به طور مثال گفته مىشود وجود سايه نسبت به شعاع نور و درخشندگى خورشيد نمىتواند از اقسام نور به شمار آيد ؛ ولى وجود سايه نسبت به تاريكى مطلق و ظلمت محض ، مرتبه‌اى از مراتب نور به شمار مىآيد .\r\nبه اين ترتيب ، مىتوان گفت مادهء اولى يا هيولاى نخستين چيزى جز قوّه محض و قبول صرف نمىباشد . حاج ملّا هادى سبزوارى اين معنى را به عنوان تعريف براى هيولاى اولى در قالب يك بيت به رشتهء نظم كشيده و مىگويد :\r\n بجوهر ذا محض قوّة الصّور * جسميّة حدّ الهيولى مشتهر \r\n« 166 » كار هيولا تنها قبول و پذيرش است . نسبت قابليت و استعداد به هيولا همانند نسبت فاعليت و ايجاد به ذات مقدس حق‌تعالى است ؛ يعنى همان گونه كه در مورد حق تبارك و تعالى فعل از فاعل جدا نيست و صفات حق عين ذات وى به شمار مىآيند ؛ در مورد هيولاى اولى نيز قبول از قابل يا پذيرش از پذيرمنده جدا نمىباشد . فعل جاويدان حق از\r\n\r\n\r\n","description":"","footnote":"\r\n( 166 ) . همان ، ص 214 .\r\n","page_name":" 236 ","page_number":239},
  {"content":"\r\n\r\nيك سوى و پذيرش بىپايان هيولاى اولى از سوى ديگر جريان جاودانهء جهان را جان مىبخشد .\r\n\r\nنام‌هاى مختلف هيولا\r\nدر كتب حكمت و فلسفهء اسلامى ، هيولا به نام‌هاى مختلف ناميده شده است . اطلاق نام‌هاى گونه‌گون در مورد هيولا بر سبيل تفنّن يا بازى با الفاظ صورت نگرفته ، بلكه مناسبت‌هاى مختلف در مورد گونه‌گون موجب پيدايش اختلاف در اسامى گشته است .\r\nاسم‌هاى مختلف كه در مورد هيولا به كار برده شده ، به ترتيب زير است :\r\n1 . عنصر\r\n2 . أسطقس\r\n3 . موضوع\r\n4 . هيولا\r\n5 . طينت\r\n6 . ماده\r\nذكر شرح هريك از مناسبت‌ها جهت پيدايش هريك از اين نام‌ها از عهدهء اين مختصر بيرون است . لازم به يادآورى است كه مسئلهء وجود هيولا يكى از مسائل پيچيده و بغرنج در فلسفه به شمار مىآيد . اقوال و عقايد فلاسفهء مغرب‌زمين نيز در اين باب خالى از يك نوع تهافت و تناقض آشكار نمىباشد . دوستى ظريف در اين باب مىگفت سخن گفتن در دو مسئله سخت دشوار است : يكى سخن گفتن در باب ذات بارىتعالى ؛ و ديگر سخن گفتن در مورد هيولاى اولى .\r\nشدت وجود و فرط تحصّل و فوق لا يتناهى بودن ، روبه‌رو شدن با مسئلهء نخست را دشوار مىسازد . ضعف هستى و فقدان فعليت نيز موجب خفاى هيولا شده و مسئله دوم را مشكل مىنمايد .\r\nاكنون بىمناسبت نيست عقيدهء برخى از فلاسفهء معروف مغرب‌زمين را ، جهت مزيد توضيح ، در اين باب بياوريم :\r\n\r\n","description":"","footnote":"","page_name":" 237 ","page_number":240},
  {"content":"\r\n\r\nمالبرانش ثابت كرده بود كه هيچ فيلسوفى نمىتواند چيزى را كه نام قوّه و نيروى نهفته در علل بر آن نهاده‌اند ، توصيف كند . هيوم مىگويد : بنابراين ، نتيجهء حرف مالبرانش اين است كه تأثير نيروى نهايى طبيعت يك‌سره براى ما مجهول است و در هيچ‌يك از اوصاف شناخته‌شدهء ماده نبايد به جست‌وجوى آن پرداخت ؛ زيرا كار بيهوده‌اى است . سپس اضافه مىكند كه راستى مگر پيروان دكارت راه ديگرى براى حل مشكل داشتند ؟ مبناى آن‌ها اين بود كه ماهيت ماده كاملا براى ما معلوم است . زيرا ماده عبارت است از صرف امتداد و امتداد هم فقط بر قابليت حركت دلالت دارد نه بر حركت واقعى ، پس قوّه مولّد حركت در امتداد وجود ندارد . . . پيروان دكارت مىگفتند : ماده به‌خودىخود شامل هيچ‌گونه فاعليت و تأثيرى نيست و از هرگونه قدرتى كه مايهء توليد ، ادامه يا انتقال حركت باشد ، يك‌سره خالى است ؛ بنابراين ، سرچشمهء قدرتى كه آثار طبيعى محسوس را به وجود مىآورد ، خدا است . خدا است . . . كه نه تنها در آغاز ماده را آفريد و حركت اوليه را در آن نهاد ، بلكه هم‌چنان با قدرت مطلقهء خويش آن را ابقاء مىكند و متواليا به آن حركت مىدهد . . . « 167 »\r\n\r\nالمتضايفان متكافئان قوّة و فعلا\r\nدو موجود هرگاه نسبت به يكديگر متضايف باشند ، ناچار در قوّه و فعل نيز عديل و همانند يكديگر به شمار مىآيند . اين قاعده يكى از قواعد مسلم عقلى است كه در موارد بسيار منشأ حكم واقعى شده و تعدادى از مسائل فلسفى بر آن مبتنى گشته است . دو موجود متضايف نه تنها در قوّه و فعل عديل و همانند يكديگر به شمار مىآيند ، بلكه در هستى و نيستى نيز عديل و همانند يكديگرند . اگر يكى از دو شىء كه نسبت به يكديگر متضايف مىباشند موجود فرض شود ، ناچار بايد شىء ديگر نيز موجود فرض شود ؛ همان گونه كه اگر يكى از آن‌ها معدوم فرض شود ، ناچار بايد شىء دوم نيز معدوم فرض شود ، مسئلهء قوّه و فعل نيز در باب تضايف به همين منوال است .\r\n\r\n\r\n","description":"","footnote":"\r\n( 167 ) . اتين ژيلسون ، نقد تفكر فلسفى غرب ، ص 201 - 202 .\r\n","page_name":" 238 ","page_number":241},
  {"content":"\r\n\r\nبراى اينكه معنى اين قاعده و كاربرد آن در مورد ساير مسائل فلسفى روشن شود ، لازم است معنى تقابل تضايف را در اينجا مورد بحث و بررسى قرار دهيم . جاى هيچ‌گونه ترديد نيست كه هرگونه غيريت و تقابل ، اعم از اينكه ذاتى باشد يا عرضى ، از عوارض كثرت به شمار مىآيد . غيريت يا دوگانگى در نظر حكما به دو قسم ذاتى و غير ذاتى تقسيم شده است .\r\nغيريت يا دوگانگى ذاتى در مواردى صادق است كه ميان دو شىء در مقام ذات دشمنى و بيگانگى وجود داشته باشد و به هيچ وجه نتوانند با يكديگر در يك‌جا اجتماع نمايند .\r\nغيريت يا دوگانگى غير ذاتى در مواردى صادق است كه عدم اجتماع دو شىء در مقام ذات دشمنى و بيگانگى وجود داشته باشد و به هيچ وجه نتوانند با يكديگر در يك‌جا اجتماع نمايند .\r\nغيريت يا دوگانگى غير ذاتى در مواردى صادق است كه عدم اجتماع دو شىء با يكديگر در يك‌جا به ذات آنها مربوط نمىگردد ، بلكه تن‌ها از سوى يك سلسله علل و اسباب خارجى است كه عدم اجتماع در مورد آنها مصداق پيدا مىكند .\r\nغيريت يا دوگانگى ذاتى در اصطلاح حكما « تقابل » ناميده شده است . تقابل در آثار حكما به چهار قسم تقسيم شده كه به ترتيب عبارتند از :\r\n1 . تقابل تناقض\r\n2 . تقابل تضاد\r\n3 . تقابل عدم و ملكه\r\n4 . تقابل تضايف\r\nآنچه اكنون در اينجا مورد بحث و گفت‌وگو است ، قسم چهارم يعنى « تقابل تضايف » است . تقابل تضايف عبارت است از يك نوع نسبت مكرّر كه ميان دو امر وجودى متحقق است ، به گونه‌اى كه هيچ‌يك از آن دو امر بدون ديگرى قابل تعقل نيست . به‌طور مثال گفته مىشود نسبت ميان پدر و پسر يك اضافه است . تقابل ميان پدر بودن و پسر بودن نيز يك تقابل تضايف به شمار مىآيد ، تعقل معنى پدر بودن بدون در نظر گرفتن معنى\r\n\r\n","description":"","footnote":"","page_name":" 239 ","page_number":242},
  {"content":"\r\n\r\nپسر ، امكان‌پذير نمىباشد ؛ همان گونه كه تعقل معنى پسر بودن نيز بدون در نظر گرفتن معنى پدر به هيچ وجه امكان‌پذير نيست .\r\nبه اين ترتيب ، مىتوان گفت حقيقت تضايف را نسبت مكرّر ميان دو امر متضايف تشكيل مىدهد . هنگامى كه شخص اين حقيقت را دريابد كه حقيقت تضايف چيزى جز نسبت مكرّر ميان دو امر متضايف نمىباشد ، به اين حقيقت نيز اعتراف خواهد كرد كه دو امر متضايف همواره نسبت به يكديگر عديل و همانند به شمار مىآيند . وقتى دو امر نسبت به يكديگر عديل و همانند باشند ، در قوّه و فعل و هستى و نيستى نيز عديل و همانند خواهند بود ؛ زيرا مكرّر بودن نسبت ميان دو امر بدون اينكه آنها عديل و همانند يكديگر باشند امكان‌پذير نيست . تكرار نسبت تنها در موردى مىتواند صادق باشد كه در تعقل هريك از دو امر متضايف امر ديگر نيز نهفته باشد . به همين جهت است كه اجتماع دو امر متضايف در يك شىء و از جهت واحد ممتنع و محال به شمار مىآيد ، زيرا تكرار و دوران نسبت ميان يك شىء و خود آن شىء قابل تعقل نمىباشد .\r\n\r\nلكلّ واحد من أنواع الأجسام المادّية صورة أخرى غير الصّورة الجسميّة بها يصير ذلك النّوع نوعا\r\nهريك از انواع اجسام مادى علاوه بر صورت جسميهء خويش داراى يك صورت نوعى نيز مىباشد . وجود اختلاف در ميان انواع اجسام به هيچ وجه قابل انكار نيست . هيچ‌كس نمىتواند تفاوت آشكار ميان يك جسم نباتى و جمادى را ناديده انگارد . تصور جسم مطلق به طور مجرد و بدون هيچ‌يك از صور نوعى براى بشر امكان‌پذير نمىباشد . برخورد انسان با جهان اجسام تنها از طريق صورت‌هاى گونه‌گون عنصرى و معدنى يا جمادى و نباتى و حيوانى امكان‌پذير مىگردد . صدق صورت‌هاى نوعى در مورد اجسام ، از نوع صدق مفاهيم عرضى به شمار نمىآيد . اين مسئله نيز بسيار روشن است كه اگر صدق يك مفهوم از نوع صدق مفاهيم عرضى نباشد ، ناچار بايد يك مفهوم ذاتى و جوهرى به شمار آيد . جاى هيچ‌گونه ترديد نيست كه مفهوم هريك از صورت‌هاى نوعى در مورد اجسام نسبت به مفهوم جسم مطلق ، يك مفهوم اخص به شمار مىآيد . به اين ترتيب ، مىتوان\r\n\r\n","description":"","footnote":"","page_name":" 240 ","page_number":243},
  {"content":"\r\n\r\nگفت مفهوم اخصّ صورت نوعى نسبت به مفهوم اعمّ جسم مطلق ، يك مقوّم جوهرى و ذاتى به شمار مىآيد و در اينجا است كه جوهر جسم به انضمام يك صورت نوعى جوهرى ، نوعى از انواع جسم را تشكيل مىدهد . اكنون ممكن است كسانى جوهر بودن صورت نوعى اجسام را مورد انكار قرار دهند و ادعا كنند كه يك جسم مىتواند در ضمن يك سلسله از صورت‌هاى عرضى نيز تحقق پيدا كند . مثلا گفته مىشود يك قطعه آهن چيزى جز جسم جامد نيست ؛ ولى اين جسم جامد را مىتوان با يك سلسله تحولات مصنوعى و عرضى به صورت‌هاى گونه‌گون آشكار ساخت . در اين صورت چگونه مىتوان ادعا كرد كه هريك از صورت‌هاى نوعى اجسام ، يك مقوّم جوهرى به شمار مىآيد ؟\r\nحكما اين اشكال را مورد بررسى قرار داده و گفته‌اند كسانى كه اين‌گونه اشكال‌ها را مطرح مىسازند ، كسانى هستند كه نتوانسته‌اند ميان مركب حقيقى و مركب اعتبارى تفاوت قائل شوند . اين گروه اين مسئله را فراموش كرده‌اند كه بين مركب حقيقى و مركب اعتبارى تفاوت بسيار است . زيرا مركب حقيقى در جهان خارج عبارت است از چيزى كه داراى هويت يگانه باشد . آثارى كه بر آن بار مىگردد ، نيز غير از آثارى مىباشد كه بر اجزاء آن بار مىگردد . هريك از عناصر و مواليد در جهان اجسام بدون ترديد داراى اين خصلت و خاصيت مىباشند .\r\nولى مركب اعتبارى عبارت است از چيزى كه داراى هويت يگانه نيست ؛ آثارى كه بر آن بار مىگردد نيز چيزى جز همان آثارى كه بر اجزاء آن بار مىگردد نمىباشد . مثلا گفته مىشود وجود خانه در جهان خارج يك مركب اعتبارى است ؛ زيرا وجود خانه داراى هويت يگانه نيست . آثارى نيز كه بر وجود خانه بار مىگردد ، چيزى نيست جز همان آثارى كه بر اجزاء و مصالح آن بازمىگردد . به اين ترتيب ، مىتوان گفت صورت‌هاى نوعى در مورد مركب‌هاى اعتبارى ، يك سلسله صورت‌هاى اعتبارى به شمار مىآيند و اين صورت‌ها به هيچ وجه نمىتوانند مقوّم جوهرى محسوب گردند . آنچه مىتواند مقوّم جوهرى به شمار آيد ، صورت نوعى يك جسم در مورد مركب‌هاى حقيقى مىباشد . به اين ترتيب بايد گفت صورت‌هاى نوعى در مورد اجسام ، يك سلسله صورت‌هاى جوهرى مىباشند كه پيوسته با صورت جسمى متحد و يگانه به شمار مىآيند .\r\n\r\n","description":"","footnote":"","page_name":" 241 ","page_number":244},
  {"content":"\r\n\r\n\r\nيك برهان ديگر در مورد صورت‌هاى نوعى\r\nحكما براى اثبات جوهر بودن صورت‌هاى نوعى چندين برهان اقامه كرده‌اند . كه يكى از آن براهين در اينجا خلاصه و تقرير مىشود .\r\nجاى هيچ‌گونه ترديد نيست كه ما اجسام را در برابر خود برحسب آثار گونه‌گون كه بر آنها بازمىگردد ، گونه‌گون مىيابيم . اين اختلاف و تفاوت كه در جهان اجسام وجود دارد ، بدون يك برهان قاطع قابل توجيه و تفسير نيست . اختصاص يافتن يك سلسله آثار به يك نوع مخصوص بدون ترديد مستلزم وجود يك مخصّص است . سؤال در اين است كه اين مخصّص چيست و رابطهء آن با جسم كدام است ؟ بدون ترديد اين مخصّص نمىتواند جسم مشترك به شمار آيد . زيرا جسم در ميان همهء انواع اجسام مشترك است ، و چيزى كه مشترك باشد ، هرگز نمىتواند مخصّص واقع شود . هيولاى اولى يا مادهء مشترك نيز نمىتواند مخصّص واقع شود ، زيرا هيولاى اولى چيزى جز قبول و استعداد نمىباشد . اين مسئله نيز بسيار روشن است كه قبول محض و استعداد صرف هرگز نمىتواند نسبت به شىء ديگر مخصّص واقع شود .\r\nدر وجود يك موجود مجرد و مفارق قدسى نيز نمىتوان مخصّص را جست‌وجو نمود ؛ زيرا نسبت يك موجود مجرد به همهء اجسام همواره يكسان و يكنواخت مىباشد . وقتى اين مسئله به اثبات رسد كه آنچه مخصّص است نه جسم مطلق است و نه هيولاى اولى و نه يك موجود مجرد ، اين مسئله به آسانى اثبات مىشود كه آنچه مخصّص است تنها صورت نوعى يك جسم به شمار مىآيد .\r\nدر اينجا ممكن است كسى بگويد آنچه مخصّص آثار مخصوص در يك جسم مىباشد ، هيچ‌يك از امور فوق الذّكر نيست ، بلكه تنها برخى از عوارض ملحق به جسم مىشوند و اين عوارض‌اند كه مخصّص آثار مخصوص در يك جسم واقع مىشوند . اهل تحقيق اين سخن را مردود دانسته و گفته‌اند ملحق شدن برخى از عوارض به جسم بدون يك مخصّص امكان‌پذير نمىباشد . اكنون اگر آن مخصّص خود يك عرض ديگر باشد ، ناچار در ملحق شدن به جسم نيازمند به مخصّص ديگر خواهد بود ؛ و اين امر چيزى است كه مستلزم دور يا تسلسل مىگردد . به اين ترتيب ، بايد گفت مخصّص چيزى است كه\r\n\r\n","description":"","footnote":"","page_name":" 242 ","page_number":245},
  {"content":"\r\n\r\nناچار در داخل خود جسم مىباشد و اين همان چيزى است كه آن را « صورت نوعى » در جسم خوانده‌اند .\r\nهمان گونه كه در آغاز اين مبحث يادآورى شد ، صورت نوعى نسبت به جسم يك مقوّم جوهرى به شمار مىآيد . اين مطلب نيز بسيار روشن است كه مقوّم جوهرى در يك شىء به مثابهء فاعل آن مىباشد . به اين ترتيب ، گفته مىشود همان گونه كه صورت جسميه نسبت به هيولاى اولى شريك علت خوانده شده است ، صورت نوعى نيز نسبت به جسم ، نوعى فاعل به شمار مىآيد . نتيجهء اين سخن آن است كه هستى يك شىء را پيش از هر چيز ديگر صورت نوعى آن تشكيل مىدهد . وجود يك شىء را اگر از جهت مراتب هستى در نظر بگيريم ، بايد بگوييم پس از صورت نوعى صورت جسميه ، و پس از صورت جسميه هيولاى اولى قرار گرفته است .\r\nبا توجه به آنچه تاكنون در اينجا ذكر شد ، مىتوان به يك نتيجهء ديگر نيز دست يافت .\r\nآن نتيجه عبارت است از اينكه هرگاه صورت نوعى يك شىء نابود گردد ، صورت جسميهء آن نيز نابود مىگردد ؛ همان گونه كه هرگاه يك صورت نوعى جديد حادث گردد ، صورت جسميهء تازه‌اى نيز حادث مىگردد . اين انديشه كه با تحول و دگرگونى صورت‌هاى نوعى صورت جسميهء يك شىء هم‌چنان به حال خود باقى و پابرجا است ، يك انديشهء نامعقول و غير منطقى به شمار آمده است .\r\nاكنون بىمناسبت نيست عين عبارت استاد بزرگوارم مرحوم علّامه طباطبايى را در اين باب ، نقل كنيم :\r\nلمّا كانت الصورة النّوعيّة مقوّمة لمادّتها الثّانية الّتى هى الجسم المؤلّف من المادّة و الصّورة الجسميّة كانت علّة فاعليّة للجسم متقدّمة عليه كما أنّ الصّورة الجسمية شريكة العلة للمادة الاولى . و يتفرع عليه اوّلا ، ان الوجود ، اوّلا للصورة النّوعية و بوجودها توجد الصورة الجسميّة ثمّ الهيولى بوجودها الفعلى . و ثانيا انة الصّور النّوعيّة لا تحفظ الجسميّة إلى بدل ، بل\r\n\r\n","description":"","footnote":"","page_name":" 243 ","page_number":246},
  {"content":"\r\n\r\nتوجد بوجودها الجسمية ثمّ إذا تبدّلت إلى صورة أخرى تخالفها نوعا ببطلانها الجسم ، ثمّ حدثت جسميّة أخرى بحدوث الصّورة التّالية . « 168 »\r\n\r\n\r\n","description":"","footnote":"\r\n( 168 ) . نهاية الحكمة ، ص 97 .\r\n","page_name":" 244 ","page_number":247},
  {"content":"\r\n . \r\n\r\n","description":"","footnote":"","page_name":" 245 ","page_number":248}
  ]