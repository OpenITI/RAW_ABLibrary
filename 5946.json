[
  {"content":"\r\nالخصال\r\nتأليف\r\nرئيس المحدثين و محيى معالم الدين\r\nأبى جعفى محمد بن على بن الحسين بن بابويه القمى\r\nمتوفّى سال 382\r\nبا مقدمه و ترجمه و تصحيح سيّد احمد فهرى زنجانى\r\nبسرمايهء آقاى حاج سيّد محمود كتابچى و پسران\r\nانتشارات علميّه اسلاميه\r\nبازار شيرازى - جنب نوروزخان\r\nحقوق طبع محفوظ\r\n","description":"","footnote":"","page_name":" تعريف الكتاب 1 ","page_number":1},
  {"content":"\r\nبِسْمِ الله الرَّحْمنِ الرَّحِيمِ\r\n\r\n[ باب خصلتهاى هفتگانه 
  ]\r\n\r\n( به زير خاك نمودن هفت چيز دستور داده شده است )\r\n1 - عايشة گويد : رسول خدا ( ص ) : دستور ميفرمود كه هفت چيز از آدمى بايد در خاك دفن شود : مو و ناخن و خون و خون حيض و جفتى كه بهمراه نوزاد است و دندان و علقة .\r\n( شرح : ) علقة خون بسته را گويند كه نطفة پس از چهل روز در رحم بدان صورت تبديل ميگردد .\r\n","description":"","footnote":"","page_name":" 379 ","page_number":2},
  {"content":"\r\n\r\n( رسول خدا هفت چيز را غدقن فرموده است و بهفت چيز دستور فرموده است )\r\n2 - براء بن عازب گويد : رسول خدا هفت چيز را غدقن فرموده است و بهفت چيز دستور فرمود بما غدقن فرموده كه انگشتر طلا بدست كنيم و از ظرف طلا و نقره آب بياشاميم و فرمود : كه هر كس در دنيا در ظرف طلا و نقره آب بياشامد از ظرفهاى طلا و نقرهء عالم آخرت نخواهد نوشيد و غدقن فرمود كه بر زين ابريشمين سوار نشويم و جامهء پرنيان و ديبا و اطلس نپوشيم و دستور فرمود كه بدنبال جنازه‌ها و بالين بيمار حاضر شويم و عطسه كننده را دعا و ستمديده را يارى كنيم و سلام را آشكار و دعوت بپذيريم و در سوگند راستگو باشيم خليل بن احمد گفته است شايد بجاى كلمه : ( قسم ) كلمه ( مقسم ) درستتر باشد بنا بر اين معنى چنين مىشود كه در جاى سوگند راستگو باشيم .\r\n\r\n( خوردن هفت عضو از گوسفند حرام است )\r\n3 - رسول خدا ( ص ) در ضمن وصيتش بعلى عليه السّلام فرمود : يا على خوردن هفت عضو از گوسفند حرام است : خون و آلت تناسلى و مثانه و مغز حرام كه ميان مهره‌هاى پشت است و غده‌ها و سپرز و زهره .\r\n","description":"","footnote":"","page_name":" 380 ","page_number":3},
  {"content":"\r\n4 - امير المؤمنين عليه السّلام بقصابها گذر كرد و فروش هفت چيز از گوسفند را بر آنان غدقن فرمود غدقنشان فرمود كه خون و غده‌ها و گوشه‌هاى دل و سپرز و مغز حرام و خايه و آلت تناسلى گوسفند را نفروشند .\r\nمردى از قصابها عرض كرد يا امير المؤمنين جگر سياه و سپرز كه فرقى با هم ندارند .\r\nفرمود : دروغ ميگوئى اى دروغگو دو كاسه آب بياور تا فرق اين دو را به تو بنمايانم . آن مرد يك جگر سياه و يك سپرز و دو جام از آب آورد حضرت فرمود هر يك از اينها را جداگانه در كاسهء آب بمال آن مرد جگر سياه و سپرز را طبق دستور آن حضرت مالش داد جگر در هم فشرده شد و چيزى از آن بيرون نيامد ولى سپرز در هم فشرده نشد و هر چه در آن بود بيرون آمد و همه خون بود و از سپرز فقط پوست و رگش بجا ماند حضرت فرمود تفاوت ميان اين دو همين است كه اين گوشت است و آن ديگرى خون .\r\n\r\n( به پيغمبر در بارهء على هفت خصلت داده شد )\r\n5 - رسول خدا ( ص ) در ضمن وصيتش بعلى ( ع ) فرمود : اى على خداى تبارك و تعالى به من در بارهء تو هفت خصلت عطا فرموده است تو نخستين كسى هستى كه قبرش شكافته مىشود و همزمان با من سر از گور بر آورى و تو نخستين كسى هستى كه بهمراه من سر پل صراط بايستى و پس از آنكه من جامهء بهشتى بپوشم تو نخستين كس باشى كه جامه بر تن كنى و پس از زنده شدن من نخستين فردى باشى كه\r\n","description":"","footnote":"","page_name":" 381 ","page_number":4},
  {"content":"\r\nزنده گردى و نخستين كسى باشى كه با من در عليين جايگزين شوى و نخستين كسى باشى كه با من از بادهء بىدرد بهشتى كه با مشك سر به مهر است بنوشى .\r\nشرح -\r\nهفت خصلت تمام نيست شايد سقط از راوى و يا از نسخه باشد .\r\n\r\n( فرمايش پيغمبر : خوشا به حال آن كس باز خوشا به حال آن كس [ تا هفت بار 
  ] كه مرا نديده به من بگرود )\r\n6 - رسول خدا ( ص ) فرمود : خوشا به حال كسى كه مرا ديد و به من ايمان آورد و خوشا و ديگر بار خوشا ( تا هفت بار فرمود خوشا ) به حال كسى كه مرا نديده به من گرويد .\r\n\r\n( بروز قيامت هفت صنف در سايهء عرش خدا باشند )\r\n7 - رسول خدا ( ص ) فرمود : خداى عز و جل هفت صنف را در سايهء لطف خود جاى دهد روزى كه سايه اى بجز سايهء لطفش نيست :\r\n1 - پيشواى دادگر .\r\n2 - جوانى كه در عبادت و پرستش خداى عز و جل ببار آمده .\r\n3 - مرديكه چون از مسجد بيرون رود دلش در بند آن است تا باز گردد .\r\n4 - دو مرد خدا پرست كه به منظور خداپرستى گرد هم آيند و از هم جدا شوند .\r\n","description":"","footnote":"","page_name":" 382 ","page_number":5},
  {"content":"\r\n5 - مرديكه در جاى خلوت به ياد خداى عز و جل بيفتد و از ترس خداى عز و جل اشك از ديدگانش جارى شود .\r\n6 - مرديكه زنى زيبا و آبرومند او را ( به عمل جنسى ) دعوت كند و مرد در پاسخ او بگويد كه من از خداى عز و جل ميترسم .\r\n7 - مرديكه صدقه اى بدهد و آن را چنان به پنهانى دهد كه دست چپش از آنچه بدست راست صدقه ميدهد خبردار نشود .\r\n8 - رسول خدا فرمود : هفت صنف در سايهء عرش خدايند به روزى كه سايه اى بجز سايهء عرش نيست 1 - پيشواى دادگر . و جوانى كه در پرستش خداوند ببار آيد و مرديكه با دست راستش صدقه دهد بطورى كه از دست چپش پنهان بدارد . و مرديكه در جاى خلوت خداى عز و جل را ياد كند و از ترس او ديدگانش اشگ ريز شود و مرديكه برادر خود را ملاقات كند و به او بگويد من براى خدا تو را دوست ميدارم و مرديكه از مسجد بيرون رود و بدل تصميم بازگشت به مسجد داشته باشد و مرديكه زن زيبائى او را به خود خواند و او بپاسخ گويد . من از خدائى كه پروردگار جهانيان است ميترسم .\r\n\r\n( در كشمش هفت خاصيت است )\r\n9 - رسول خدا ( ص ) فرمود : به خوردن كشمش مواظبت داشته باشيد كه صفرا ميبرد و بلغم مىبرد\r\n","description":"","footnote":"","page_name":" 383 ","page_number":6},
  {"content":"\r\nو اعصاب را محكم سازد و رفع خستگى كند و خوش خلقى آورد و نفس را خوش بو كند و اندوه از دل بيرون كند .\r\n\r\n( هفت كوهى كه در روز تجلى حق بر موسى پراكنده شدند )\r\n10 - رسول خدا ( ص ) فرمود : از كوههائى كه در روز ( تجلى حق بر ) موسى پراكنده شدند هفت كوه است كه بسرزمين حجاز و يمن پيوستند آنچه از آنها در مدينة است كوه احد و ورقان است و در مكة ثور و ثبير و حراء است و در يمن صبر و حضور است .\r\n\r\n( نام آسمانهاى هفتگانه و رنگشان )\r\n11 - حسين بن على عليه السّلام فرمود : على بن ابى طالب عليه السّلام در مسجد جامع كوفه بود كه مردى از اهل شام در برابرش بپاخواست و پرسشهائى از آن حضرت نمود و از آن جمله اين بود كه عرض كرد\r\n","description":"","footnote":"","page_name":" 384 ","page_number":7},
  {"content":"\r\nيا امير المؤمنين مرا از رنگهاى آسمانها و نامهايشان خبر ده حضرت به او فرمود : آسمان دنيا نامش رفيع است و از آب و دود آفريده شده است و آسمان دوم نامش قيدوم است كه برنگ مس است و آسمان سوم نامش ماروم است كه برنگ برنج است و آسمان چهارم نامش ارقلون و برنگ نقره است و آسمان پنجم نامش هيضمون ( هيفون ) و برنگ طلا است و آسمان ششم نامش عروس است و آن ياقوت سبزى است و آسمان هفتم نامش عجما است و درى است سفيد حديث طولانى است مورد نياز از آن را نقل كرديم .\r\nشرح -\r\nدر سؤالات امتحانيه طرف سؤال ناچار است آنچه را كه سائل نسبت بمورد سؤال معتقد است بيان كند و در غير اين صورت نقض غرض لازم خواهد آمد بنا بر اين بفرض صحت روايت و ثبوت خلاف مضمون روايت از نظر علمى شايد اين روايت نيز چنين توجيهى بشود و الله العالم .\r\n\r\n( رسول خدا به ابى ذر هفت چيز را سفارش فرمود )\r\n12 - ابى ذر گويد : رسول خدا به من هفت سفارش فرمود به من سفارش فرمود كه به زير دست خود نگاه كنم نه به بالا دست خود و به من سفارش فرمود بدوستى اشخاص بىبضاعت و نزديك شدن با آنان و به من سفارش فرمود كه حقرا هر چند ناگوار و تلخ باشد بگويم و به من سفارش نمود كه صلهء رحم خويش كنم هر چند او از من روگردان باشد و به من سفارش فرمود كه در راه خداوند از سرزنش كسى نترسم و\r\n","description":"","footnote":"","page_name":" 385 ","page_number":8},
  {"content":"\r\nبه من سفارش فرمود كه : ذكر شريف ( لا حول و لا قوة الا با لله العلى العظيم ) را بسيار بگويم كه از گنجينه‌هاى بهشتى است .\r\nعبد الله بن صامت از ابى ذر نقل مىكند كه رسول خدا به من هفت سفارش فرمود و حديث را آنچنان كه گفته شد نقل كرده است .\r\n\r\n( هفت صفت در هر كس باشد ايمان حقيقى را بسر حد كمال رسانده است )\r\n13 - امير المؤمنين عليه السّلام فرمود : پيغمبر ( ص ) در ضمن وصيتى بعلى فرمود يا على هفت صفت است كه در هر كس باشد ايمان حقيقى را بسر حد كمال رسانده است و درها برويش باز است كسى كه وضويش را بطور كامل بسازد و نمازش را نيكو بخواند و زكات مال خود را بدهد و خشمش را نگهدارد و زباناش را در بند كند و براى گناهان خود طلب آمرزش نمايد و براى خاندان پيغمبرش خير خواه باشد .\r\n\r\n( كسى كه ماه رمضان را روزه بدارد هفت خصلت برايش لازم مىشود )\r\n14 - على بن ابى طالب ضمن حديث مفصلى فرمايد : رسول خدا ( ص ) فرمود : هيچ مؤمنى نيست كه ماه رمضان را فقط به حساب خدا روزه بگيرد مگر آنكه خداى تبارك و تعالى هفت صفت را براى او ثابت و لازم فرمايد :\r\n","description":"","footnote":"","page_name":" 386 ","page_number":9},
  {"content":"\r\nنخستين صفت آنكه هر چه حرام در پيكرش باشد گداخته شود .\r\nدوم : برحمت خداى عز و جل نزديك مىشود .\r\nسوم : كفاره گناه پدرش آدم را پرداخت نموده است .\r\nچهارم : خداوند لحظات جان كندن را بر وى آسان گرداند .\r\nپنجم : از گرسنگى و تشنگى روز قيامت در امان خواهد بود .\r\nششم : خداى عز و جل از خوراكهاى لذيذ بهشتى او را نصيب دهد .\r\nهفتم : خداى عز و جل بيزارى از آتش دوزخ به او عطا فرمايد على عرض كرد : اى محمد راست فرمودى .\r\n\r\n( عذاب هفت نفر بروز قيامت از همه مردم سختتر است )\r\n15 - مردى از ياران امام صادق عليه السّلام گويد : شنيدم امام صادق ميفرمود : براستى كه هفت نفر بروز قيامت از همهء مردم سختتر در شكنجه خواهند بود اول آنان آن پسر آدم كه برادرش را كشت و نمرودى كه با حضرت ابراهيم در بارهء پروردگارش ستيزه جوئى نمود و دو تن از بنى اسرائيل كه ملت خود را يهودى و نصرانى نمودند و فرعونى كه گفت : من پروردگار بلند مرتبهء شما هستم و دو نفر از اين امت .\r\n","description":"","footnote":"","page_name":" 387 ","page_number":10},
  {"content":"\r\n\r\n( تكبيرات اول نماز هفت است )\r\n16 - حسن بن راشد گويد : از امام رضا ( ع ) تكبيرهاى شروع به نماز را پرسيدم فرمود هفت است گفتم روايت شده است كه پيغمبر يك مرتبه تكبير ميفرمود ؟\r\nفرمود : پيغمبر يك تكبير را بلند ميفرمود و شش تكبير را آهسته .\r\n17 - زرارة گويد : امام صادق را به چشم ديدم و بگوشم شنيدم كه نماز را با هفت تكبير پى در پى شروع فرمود :\r\n18 - امام صادق ( ع ) فرمود : چون امام جماعت باشى تو را كافى است كه يك تكبير بلند بگوئى و شش تكبير را آهسته .\r\n19 - امام باقر ( ع ) فرمود : بهنگام نماز كمترين شمارهء تكبير كه كافى است همان يك تكبير است و سه تكبير و پنج و هفت بهتر است و من در كتاب علل الشرائع و الاحكام و الاسباب جهت اينكه چرا در آغاز نماز هفت تكبير گفته مىشود بيان كرده‌ام .\r\n","description":"","footnote":"","page_name":" 388 ","page_number":11},
  {"content":"\r\n\r\n( سورهء * ( قُلْ هُوَ الله أَحَدٌ ) * و * ( قُلْ يا أَيُّهَا الْكافِرُونَ ) * در هفت مورد خوانده مىشود )\r\n20 - امام صادق ( ع ) فرمود : خواندن سورهء * ( قُلْ هُوَ الله أَحَدٌ ) * و * ( قُلْ يا أَيُّهَا الْكافِرُونَ ) * را در هفت جا از دست مده در دو ركعت پيش از نماز صبح و دو ركعت نافلهء ظهر و دو ركعت نافلهء پس از نماز مغرب و دو ركعت اول نماز شب و دو ركعت نماز احرام و دو ركعت نماز صبح اگر موفق بادايش بشوى و دو ركعت نماز طواف مصنف اين كتاب گويد دستورى كه به خواندن اين دو سوره در اين هفت مورد رسيده است بعنوان استحباب است نه وجوب .\r\n( شرح - ) مقصود خواندن هر يك از اين دو سوره در يك ركعت از نمازهاى مذكور است و ظاهر اين است كه در ركعت اول خواندن * ( قُلْ هُوَ الله أَحَدٌ ) * و در ركعت دوم * ( قُلْ يا أَيُّهَا الْكافِرُونَ ) * مستحب باشد .\r\n\r\n( دانشمندى بدنبال دانشمندى ديگر هفت صد فرسخ راه پيمود بخواطر فرا گرفتن هفت كلمه )\r\n21 - امام صادق ( ع ) فرمود : دانشمندى بدنبال دانشمندى ديگر هفتصد فرسخ راه پيمائى نمود تا مگر هفت كلمه از او فرا بگيرد چون به او رسيد گفت : دانشمندا چيست كه والاتر از آسمان است ؟ و پهناورتر از زمين و بىنيازتر از دريا و سختتر از سنگ و گرمتر از آتش و سردتر از زمهرير و سنگينتر از كوههاى با عظمت ، دانشمند در پاسخش گفت : اى فلان ، مقام حقيقت والاتر از آسمان است و دادگرى پهناورتر از زمين است و\r\n","description":"","footnote":"","page_name":" 389 ","page_number":12},
  {"content":"\r\nبىنيازى در جان آدمى از بىنيازى دريا بيشتر است و دل كافر از سنگ سختتر است و حريص آزمند از آتش گرمتر است و از رحمت خداوند نااميد شدن از زمهرير سردتر و بر پاكدامن بهتان گفتن از كوههاى استوار سنگينتر است .\r\n\r\n( هفت كس كاركردهاى خود را تباه مىكند )\r\n22 - حلبى گويد : از امام صادق ( ع ) شنيدم كه ميفرمود هفت كس كاركردهاى خود را تباه مىكند مرد بردبارى كه داراى دانش فراوانى باشد ولى كسى او را به اين عنوان نشناسد و نامش بدانش برده نشود و شخص صاحب حكمتى كه اندوخته‌هاى حكمت خود را در دسترس هر دروغگوئى كه هر چه به او برسد باور نميدارد قرار دهد و مرديكه شخص حيله باز و خيانت پيشه را امين خود كند و آقائى كه سنگدل و بيرحم باشد و مادرى كه راز فرزند را پنهان نگه ندارد و آن را فاش كند و كسى كه شتابزده برادران خود را سرزنش نمايد و كسى كه همواره با برادر خود خصمانه ستيزه نمايد .\r\n\r\n( سجده بر هفت ( استخوان ) واجب است )\r\n23 - امام باقر ( ع ) فرمود : سجده بر هفت عضو واجب است پيشانى و دو كف دست و دو زانو و دو انگشت ابهام پا و بينى را به خاك بمال اما واجب همين هفت عضو است ولى بينى به خاك گذاشتن مستحب است .\r\n","description":"","footnote":"","page_name":" 390 ","page_number":13},
  {"content":"\r\n\r\n( رسول خدا هفت كس را لعن فرموده است )\r\n24 - رسول خدا ( ص ) فرمود : من هفت طايفه را لعن كرده‌ام و خداوند و هر پيغمبر مستجاب الدعوة نيز لعنشان نموده‌اند عرض شد آنان كيانند ؟ فرمود كسى كه بكتاب خدا بيفزايد و كسى كه تقديرات الهى را دروغ پندارد و كسى كه با روش من مخالفت ورزد و كسى كه در بارهء اولاد من آنچه را كه خداوند حرام فرموده است روا دارد و كسى كه با توسل به زور بر مردم مسلط شود تا آن را كه خداوند خوارش گردانيده عزيز كند و آن را كه خدا عزيز نموده خوار گرداند و كسى كه بيت المال مسلمانان را صرف منافع شخصى نموده و اين عمل را روا دارد و كسى كه حلال خداوند را حرام شمرد .\r\n25 - هفت طايفه را خداوند و هر پيغمبر مستجاب الدعوه اى لعن كرده است كسى كه كتاب خداى را تغيير دهد و كسى كه تقدير خداوند را دروغ پندارد و كسى كه راه و رسم رسول خدا را تبديل كند و كسى كه در بارهء اولاد من آنچه را كه خداوند حرام فرموده است حلال شمرد و كسى كه حكومت بر مردم را به زور بدست آورد تا آن را كه خداوند ذليل نموده عزيز كند و آن را كه خداوند عزيز فرموده ذليل گرداند و كسى كه محرمات الهى را حلال داند و كسى كه از پرستش حق گردنكشى كند .\r\n\r\n( مؤمن را بر مؤمن هفت حق است )\r\n26 - معلى بن خنيس گويد : به امام صادق ( ع ) عرض كردم : مؤمن را بر مؤمن چه حقى است ؟\r\n","description":"","footnote":"","page_name":" 391 ","page_number":14},
  {"content":"\r\nفرمود : هفت حق واجب دارد كه هر كدام به تنهائى بر او واجب است و اگر مخالفت آن كند از زير فرمان الهى خارج شده و اطاعت او را گردن ننهاده است و خدا را در او بهره اى نيست گويد : عرض كردم فدايت شوم به من بفرمائيد كه آن حقوق چيست ؟\r\nفرمود : واى بر تو اى معلى من به تو مهربانم ميترسم ضايع كنى و نگهدارى نكنى و بدانى و به كار نبندى عرض كردم : توانائى به جز از خدا نيست .\r\nفرمود : آسانترين حق از آنها اينست كه آنچه براى خود دوست ميدارى براى او هم دوست بدارى و آنچه براى خودت ناخوش دارى براى او هم ناخوش بدارى و حق دوم اينكه در رفع نيازمندى او قدم كوشش بردارى و رضايت خواطرش فراهم سازى و بر خلاف گفته اش نكنى و حق سوم اينكه با جان و مال و پا و زبان پيوستگى خود را بر او ظاهر سازى و حق چهارم اينكه ديده بان و راهنما و آئينه و پيراهن او باشى ( همچون آئينه عيب نماى او باشى در نظر خودش و در عين حال همچون پيراهن عيب پوش باشى از نظر ديگران ) و حق پنجم اينكه تو سير نباشى و او گرسنه تو جامه پوش نباشى و او برهنه تو سيراب نباشى او تشنه و حق ششم اينكه اگر تو را كلفت و نوكرى است و برادرت نه كلفت دارد و نه نوكر تو بايستى خدمتگزار خود را بفرستى تا جامه او را بشويد و غذايش را فراهم سازد و رختخوابش را پهن كند كه همه اين كارها بايد مشتركا ميان تو و او انجام بگيرد و حق هفتم اينكه بسوگند او وفادار باشى و دعوتش را بپذيرى و بدنبال جنازه اش باشى و در بيمارى بعيادتش به روى و در موقع نيازمنديهاى او به حال آماده باش در آئى كه نيازى بدرخواست او نباشد بلكه پيش از درخواست او حاجتش را برآورى چون با او چنين كنى دوستى خود را بدوستى او و دوستى او را بدوستى خداى عز و جل پيوند نموده اى .\r\n","description":"","footnote":"","page_name":" 392 ","page_number":15},
  {"content":"\r\n27 - امام صادق ( ع ) فرمود : مؤمن را بر مؤمن هفت حق است كه از جانب خداى عز و جل بر او واجب شده و مؤمن نسبت بانجام اين حقوق در پيشگاه الهى مسئوليت دارد .\r\n1 - بزرگداشت او در نظر خود .\r\n2 - دوستيش در دل خود .\r\n3 - گذشت مالى بنفع او .\r\n4 - آنچه را كه براى خود مىپسندد براى او نيز همان را به پسندد 5 - بدگوئى در بارهء او روا ندارد .\r\n6 - بهنگام بيمارى در بالينش حاضر شود و بدنبال جنازه اش باشد .\r\n7 - پس از مرگش جز بنيكى در بارهء او سخنى نگويد .\r\n\r\n( كافر با هفت روده مىخورد )\r\n28 - امام صادق ( ع ) فرمود : كافر با هفت روده مىخورد .\r\n29 - رسول خدا ( ص ) فرمود : مؤمن با يك روده مىخورد و كافر با هفت روده ( شرح - ) عدد هفت كناية از زيادى حرص كافر است به خوردن .\r\n\r\n( مؤمن كسى است كه مجموعهء هفت خصلت باشد )\r\n30 - امير المؤمنين ( ع ) فرمود : مؤمن كسى است كه راه كسبش حلال و خلقش نيكو و باطنش سالم\r\n","description":"","footnote":"","page_name":" 393 ","page_number":16},
  {"content":"\r\nباشد زيادى ثروتش را به ديگران به بخشد ولى زيادى سخناش را نگاه بدارد و مردم را از شر خويشتن نگهدارد و برفتار مردم در بارهء خويش با ديده انصاف بنگرد .\r\n\r\n( مؤمن بر هفت درجه است )\r\n31 - مؤمنان بر هفت درجه‌اند و هر درجه دارى مورد عنايت بيشترى از خداوند هست ولى عنايت ، او را از درجه خود بدرجه ديگرى نميرساند يك دسته از درجه داران گواهان الهى هستند بر خلق و يك دسته نجبايند و يك دسته آزمايششدگانند و يك دسته دليرانند و يك دسته شكيبايان و يك دسته پرهيزكاران و يك دسته آمرزيده شدگان :\r\n\r\n( شيرينى ايمان بهفت دل راه ندارد )\r\n32 - امام صادق ( ع ) فرمود : شيرينى ايمان دل سندى و زنجى و خوزستانى و كردى و بربرى و مردم زمين پرنشيب و فراز زى و زنا زاده راه نمىيابد .\r\n\r\n( هفت دسته از دانشمندان در آتشند )\r\n33 - امام صادق ( ع ) فرمود : پاره اى از دانشمندان خواهان اندوختن دانشاند بدون اينكه به ديگران\r\n","description":"","footnote":"","page_name":" 394 ","page_number":17},
  {"content":"\r\nبياموزند چنين دانشمندى در طبقهء اول آتش جاى دارد و پاره اى از دانشمندان چون ديگرى پندش دهد نپذيرد و چون خود پند دهد سختگير باشد چنين دانشمندى جايگاهش در طبقهء دوم آتش است .\r\nو پاره اى از دانشمندان معتقد است كه بايستى دانش را به ثروتمندان و طبقه اشراف آموخت و تهى دستان را از دانش محروم ساخت چنين دانشمند در طبقهء سوم آتش خواهد بود .\r\nو پاره اى از دانشمندان در بهره بردارى از دانش روش زورگويان و پادشاهان را دارد كه اگر بگفتارش اعتراضى بشود و يا از دستورش كوتاهى شود بخشم آيد . اين چنين دانشمند در طبقهء چهارم از آتش است .\r\nو پاره اى از دانشمندان بدنبال سخنان يهود و نصارى در تكاپويند تا بدين وسيله بر دانش خويش بيفزايد و مطالب بيشترى فراهم آورد چنين دانشمند را در پنجمين طبقهء آتش جايگاه است .\r\nو پاره اى از دانشمندان در مسند فتوا مىنشيند و بمردم ميگويد وظايف خود را از من بپرسيد و چه بسا يك كلمه را درست نفهمد خداوند افرادى را كه بدون استحقاق بمقامى تكيه ميزنند دوست نميدارد چنين دانشمندى در طبقهء ششم آتش جاى دارد و پاره اى از دانشمندان دانش خود را وسيلهء نمايش مردانگى و خردمندى قرار مىدهد او را جايگاه در هفتمين طبقهء دوزخ است .\r\n\r\n( هفت چيز ( جاندار ) كه خدا آنها را آفريده ولى از شكم مادر بيرون نيامده‌اند )\r\n34 - امام حسن ( ع ) ضمن حديث مفصلى كه امام حسن را با پادشاه روم است فرمود : از جملهء سؤالاتاش از حضرت اين بود كه پرسيد از هفت چيز ( جاندار ) يكه خداى عز و جل آنها را آفريده و از\r\n","description":"","footnote":"","page_name":" 395 ","page_number":18},
  {"content":"\r\nشكم مادر بيرون نيامده‌اند فرمود : آنان آدم است و حوا و گوسفند قربانى حضرت ابراهيم و ناقهء حضرت صالح و مار بهشت و كلاغى كه خداى عز و جل فرستادش تا زمين را بكند ( و دفن نمودن هابيل را بقابيل بياموزد ) و ابليس لعين .\r\n( خداوند اسلام را بهفت سهم قرار داده است )\r\n35 - عمار بن ابى الاحوص گويد : به امام صادق ( ع ) عرض كردم : در نزد ما كسانى هستند كه بخلافت امير المؤمنين عقيده مند هستند و آن حضرت را بر همهء مردم برترى مىدهند ولى آن طورى كه ما در بارهء فضيلت شماها معتقديم معتقد نيستند آيا ما با آنان دوست صميمى باشيم ؟ فرمود آرى اجمالا دوستشان داشته باشيد مگر نه اين است كه در نزد خداى عز و جل چيزهائى است كه نزد رسول خدا نيست و رسول الله را چيزهائى است كه ما را نيست و در نزد چيزى است كه شما آن را نداريد و شما چيزى داريد كه ديگران ندارند خداى تبارك و تعالى اسلام را بر هفت سهم قرار داد بر شكيبائى و راستى و يقين و رضا و وفا و دانش و بردبارى سپس آن را در ميان مردم پخش فرمود پس هر كس كه همهء اين هفت سهم را دارا شد ايمانش كامل و طاقت و تحمل دارد سپس به پاره اى از مردم يك سهم نصيب داد و پاره اى را دو سهم و پاره اى را سه سهم و پاره اى را چهار سهم و پاره اى را پنج سهم و پاره اى را شش سهم و پاره اى را هفت سهم پس شما به آن كس كه يك سهم از ايمان نصيب دارد وظيفهء دو سهم بر او تحمل نكنيد و آن را كه دو سهم\r\n","description":"","footnote":"","page_name":" 396 ","page_number":19},
  {"content":"\r\nدارد بار سه سهم بر دوشش منهيد\r\nو سه سهمى را چهار سهم تكليف نكنيد و از چهار سهمى انتظار وظيفهء پنج سهم نداشته باشيد و بر پنج سهمى شش سهم و بر شش سهمى هفت سهم تحميل نكنيد كه بارشان را سنگين كنيد و از دينشان برمانيد و بجاى اين كار با آنان مدارا كنيد و راه كار را بر آنان آسان كنيد من اكنون براى تو مثلى مىآورم كه مايهء عبرت تو باشد .\r\nمرد مسلمانى بود كه همسايهء كافرى داشت و با اين مؤمن رفيق بود مؤمن علاقه مند شد كه رفيق كافرش مسلمان گردد . لذا همواره اسلام را در نظر او جلوه ميداد او را بدوستيش واميداشت تا بالاخره اسلام آورد فرداى صبح مؤمن بنزد او رفت و او را از خانه بدر آورد تا به مسجد روند و نماز بامداد را با جماعت بگذارند چون از نماز فارغ شد به او گفت : چه شود كه همين جا بنشينيم و تا طلوع آفتاب مشغول ذكر خداى عز و جل باشيم او هم با مؤمن نشست پس از برآمدن آفتاب او را گفت اگر تا موقع ظهر بفراگرفتن قرآن مشغول شوى و امروزه را روزه بدارى چه بهتر او هم نشست و روزه گرفت تا نماز ظهر و عصر را خواند باز به او گفت اگر تاملى كنى و يكباره نماز مغرب و عشا را بخوانى بسيار بهتر خواهد بود او هم نشست تا نماز مغرب و عشا را خواند سپس هر دو از جاى برخاستند ولى تازه مسلمان را تاب و توانى نمانده و بيش از طاقت بار بر دوش او گذاشته شده بود چون فرداى رسيد باز اول وقت بدر خانه او رفت تا برنامهء روز گذشته را اجرا كند در را زد و گفت بفرمائيد تا باتفاق هم به مسجد رويم وى در پاسخ گفت دست از من بدار كه اين دين سخت است و من تاب آن را ندارم .\r\nبنا بر اين شما نيز بمردم فشار نياوريد مگر نمىدانى كه فرمانروائى دولت بنى امية به زور شمشير و فشار و ستم بود ولى فرمانروائى ما با نرمى و مهربانى و متانت و تقيه و آميزش نيكو و پاكدامنى و كوشش است پس كارى كنيد كه مردم بدين شما و مسلكى كه داريد رغبت پيدا كنند .\r\n","description":"","footnote":"","page_name":" 397 ","page_number":20},
  {"content":"\r\n\r\n( هفت خصلتى كه خداوند به پيغمبرش عطا فرموده است )\r\n36 - حسن بن على بن ابى طالب ( ع ) ضمن حديث مفصلى فرمود : چند نفر يهودى بحضور پيغمبر آمدند و دانشمندتر آنان مطالبى از حضرت پرسيد و از جملهء سؤالات اينكه ما را از هفت خصلتى كه خداوند از ميان پيغمبران فقط به تو عطا كرده و از ميان امتها فقط بامت تو عطا فرموده آگاه فرما ، پيغمبر فرمود : خداوند به من سورهء حمد و اذان و نماز جماعت در مسجد و روز جمعه و نماز بر جنازه و بلند خواندن در سه نماز و تخفيف در حال بيماريها و در سفر بامتم و شفاعت در بارهء گنهكارانى از امتم كه بگناههاى بزرگ آلوده شده‌اند عطا فرموده است .\r\nيهودى گفت : راست فرمودى اى محمد اكنون بفرمائيد كه پاداش آنكه سورهء حمد را بخواند چيست ؟\r\nرسول خدا فرمود : هر كس كه سورهء حمد را بخواند خداوند ثواب خواندن همهء آياتى را كه از آسمان نازل شده به او عطا خواهد فرمود .\r\nو اما پاداش اذان اين است كه اذان گويان امت من با پيغمبران و راستان و شهيدان و شايستگان محشور خواهد شد و اما نماز جماعت : همانا صفهاى امت من كه در روى زمين براى جماعت بسته شود مانند صفهاى فرشتگان است در آسمان و يك ركعت با جماعت خواندن برابر است با بيست چهار ركعتى كه هر ركعتش نزد خداوند از عبادت چهل سال محبوبتر باشد ، و اما روز جمعه روزى است كه خداوند خلق اولين و آخرين را براى رسيدگى بحسابشان گرد مىآورد\r\n","description":"","footnote":"","page_name":" 398 ","page_number":21},
  {"content":"\r\nو هيچ مؤمنى براى اداى نماز جماعت ( در روز جمعة ) قدم بر نميدارد مگر آنكه خداوند وحشتهاى روز قيامت را بر او تخفيف ميدهد و سپس بهشت را بپاداش عطا فرمايد و اما نماز را بلند خواندن به همان اندازه كه صدايش ميرسد زبانه آتش را از او دور ميسازد و از صراط آسان ميگذرد و دلش را شاد سازند تا به بهشت در آيد و اما ششمى ( تخفيف در حال بيماريهاى و سفر ) نمونه اى است از اينكه خداوند ترسهاى روز قيامت را از امت تخفيف داده است چنانچه در قرآن فرموده است و هيچ مؤمنى بر جنازه‌ها نماز نميخواند مگر اينكه خداوند بهشت را بر او واجب مىكند بجز آنكه منافق باشد يا عاق پدر و مادر و يا شقى و اما شفاعت من در بارهء آنانى است كه بگناهان بزرگ مرتكب شده‌اند بجز مشركان و ستمكاران يهودى عرض كرد راست فرمودى اى محمد و من گواهى مىدهم كه معبود بحقى بجز خداوند نيست و تو بنده و فرستاده او هستى كه خاتم پيغمبرانى و پيشواى پرهيزكاران و فرستادهء پروردگار عالميان .\r\nو پس از آنكه يهودى اسلام را پذيرفت و نيكو مسلمانى شد و برگ سفيدى بيرون آورد كه همه اين فرمايشات پيغمبر در آن نوشته شده بود و عرضكرد يا رسول الله به آن خدائى كه تو را به حق برانگيخته است من اين مطالب را فقط از الواحى كه خداوند براى موسى بن عمران نوشته بود رونويسى كرده‌ام و من فضيلتى را كه از تو در تورات خوانده‌ام تا آن پايه است كه مرا به شك انداخت و من چهل سال است كه نام تو را از توراة محو ميكنم ولى هر چه محو ميكنم باز آن را ثابت ميبينم و من در توراة خوانده‌ام كه جواب اين سؤالات را بجز تو كسى نتواند گفت و بهنگامى كه اين سؤالات از تو خواهد شد جبرئيل بر سمت راست و ميكائيل بر سمت چپ تو و جانشين تو در حضور تو خواهند بود رسول خدا فرمود راست گفتى اينك جبرئيل است كه بر سمت راست من است و ميكائيل بر سمت چپ من و وصيم على بن ابى طالب در حضور من است پس\r\n","description":"","footnote":"","page_name":" 399 ","page_number":22},
  {"content":"\r\nيهودى ايمان آورد و مسلمانى نيكو گرديد .\r\n\r\n( يك گاو و يك شتر قربانى از هفت نفر كافى است )\r\n37 - يونس بن يعقوب گويد : از امام صادق ( ع ) پرسيدم : گاوى كه قربانى شود حكمش چيست ؟\r\nفرمود از هفت نفر كافى است .\r\n38 - امام صادق ( ع ) فرمود : هفت نفر كه با هم يك گاو و يا شتر قربانى كنند آنان را كافى است چه از يك خاندان باشند چه از خاندان ديگرى\r\n\r\n( خورشيد هفت طبقه است و ماه نيز هفت طبقه )\r\n39 - محمد بن مسلم گويد : به امام باقر ( ع ) عرضكردم چرا گرماى خورشيد بيشتر از ماه است ؟\r\nفرمود : خداى تبارك و تعالى خورشيد را از نور آتش و خلاصهء آب آفريد يك طبقه از اين و يك طبقه از آن تا آنكه هفت طبقه شد پس پوششى آتشين بر او پوشانيد از اين رو گرماى آن بيشتر از ماه است عرضكردم من بفدايت ماه چگونه است ؟ فرمود : خداى تبارك و تعالى ماه را از نور آتش و خلاصهء آب آفريد يك طبقه\r\n","description":"","footnote":"","page_name":" 400 ","page_number":23},
  {"content":"\r\nاز اين و يك طبقه از آن تا هفت طبقه شد پس پوششى از آب بر آن پوشانيد از اين رو ماه خنكتر از آفتاب است .\r\n\r\n( دنيا هفت كشور است )\r\n40 - امام صادق ( ع ) فرمود : دنيا هفت كشور است .\r\n1 - يأجوج 2 - مأجوج 3 - روم 4 - چين 5 - زنگى 6 - يهود 7 - كشورهاى بابل .\r\n\r\n( هفت مورد دعاى مخصوصى ندارد )\r\n41 - امام باقر ( ع ) فرمود : هفت مورد را دعاى مخصوصى نيست .\r\n1 - نماز ميت 2 - قنوت 3 - مستجار 4 - صفا 5 - مروة 6 - وقوف در عرفات 7 - دو ركعت نماز طواف .\r\n( شرح : ) مستجار يكى از چهار گوشهء خانهء كعبه است .\r\n\r\n( هفت كس نبايد قرآن بخوانند )\r\n42 - امير المؤمنين ( ع ) فرمود : هفت كس نبايد قرآن بخوانند : در حال ركوع و در سجده و در مستراح و در حمام و شخص جنب و زن در حال نفاس و حيض .\r\n","description":"","footnote":"","page_name":" 401 ","page_number":24},
  {"content":"\r\n\r\n( مصنف ) اين كتاب رضى الله عنه گويد :\r\nغرض از نهى در اين موارد كراهت است نه نهى حقيقى .\r\nبراى اينكه جنب و حائض را قرآن خواندن روا است بجز چهار سوره كه عزائم نام دارند و آن چهار سوره :\r\nالم كه پس از سورهء لقمان است و حم سجده و سورهء النجم و سورهء * ( اقْرَأْ بِاسْمِ رَبِّكَ ) * ميباشند و در روايتى نيز بمرد اجازه داده شده است كه در حمام قرآن بخواند در صورتى كه آوازه خوانى نكند و با لنگ باشد و اما در ركوع و سجود قرآن خواندن مكروه است براى اينكه در ركوع و سجود وظيفه تسبيح گفتن است مگر آن مقدار كه در نماز حاجت رسيده است و اما مستراح ، پس لازم است كه از خواندن قرآن در آنجا خوددارى شود و زن در حال نفاس همان حكم حال حيض را دارد .\r\n\r\n( قرآن بر هفت حرف نازل شده است )\r\n43 - حماد بن عثمان گويد : به امام صادق ( ع ) عرضكردم روايتهائى كه از شما بما ميرسد مختلف است حماد گويد : امام فرمود قرآن بر هفت حرف نازل شده است و كمترين رخصتى كه براى امام هست اين است كه بهفت صورت فتوى بدهد سپس فرمود اين است عطاى ما خواهى با بخشيدن آن به ديگران منت بنه و خواهى دست باز دار كه مسئوليتى متوجه تو نخواهد بود ( آيهء 39 سورهء ص ) .\r\n44 - رسول خدا ( ص ) فرمود : قاصدى از جانب خداى عز و جل نزد من آمد و گفت خداوند تو را دستور ميدهد كه قرآن را بيك حرف بخوانى عرضكردم : پروردگارا امتم را در گشايش قرار بده قاصد\r\n","description":"","footnote":"","page_name":" 402 ","page_number":25},
  {"content":"\r\nدگر باره گفت : خداى عز و جل مقرر فرمودند كه قرآن را بهفت حرف بخوانى .\r\n( شرح : ) حرف به معناى جهت و سمت نيز استعمال مىشود مانند * ( إِلَّا مُتَحَرِّفاً لِقِتالٍ ) * و ظاهرا غرض امام اين است : همان طورى كه قرآن را وجوه بسيارى است چنانچه در روايات از آن به حرف و بطن تعبير شده است علم امام نيز كه متخذ از مبدأ الهى است داراى وجوه متعددى است و بر طبق هر مبدئى ميتواند فتوائى بدهد و حكم صادر فرمايد چنانچه در روايت دوم نيز كه رسول خدا دعا كرده است و از خداوند گشايش براى امت درخواست نموده است از اين رواست كه هر قدر حكم قابل انعطاف باشد و وجوه متعدده داشته باشد مكلف با تطبيق آنچه براى حال او مناسبتر است در وسعت بيشترى خواهد بود و بنا بر اين مقصود از قرائت قرآن در روايت 45 بيان احكام الهى خواهد بود و الله العالم .\r\n\r\n( از روزى كه خداوند زمين را آفريده هفت عالم در روى زمين آفريده است )\r\n45 - محمد بن مسلم گويد : از امام باقر ( ع ) شنيدم كه ميفرمود : از هنگامى كه خداى عز و جل زمين را آفريده است هفت طبقه دانشمند در روى زمين آفريده كه از اولاد آدم نبودند بلكه همه را از روى زمين آفريد و هر طبقه را پس از طبقه ديگرى در عصر خود در روى زمين جا داد .\r\nو سپس خداوند عز و جل آدم را كه پدر همين بشر فعلى است آفريد و نژاد آدم را از او آفريد نه به خدا قسم تا خداوند بهشت را آفريده از ارواح مؤمنين خالى نبوده و تا دوزخ را خداى عز و جل آفريده است از ارواح كفار و گنهكاران خالى نمانده است شايد شما چنين مىپنداريد كه چون روز قيامت فرا رسد و خداوند پيكرهاى اهل بهشت را با روحشان در بهشت جاى دهد و پيكرهاى دوزخيان را بهمراه روحشان در آتش بنشاند ديگر خداى عز و جل در معمورهء زمين پرستش نگردد و خداوند مردمى را كه او را بپرستند\r\n","description":"","footnote":"","page_name":" 403 ","page_number":26},
  {"content":"\r\nو بيگانگى او را بشناسند و ببزرگى يادش كنند نخواهد آفريد ؟\r\nآرى به خدا قسم حتما خداوند خلقى ديگر نه از رهگذر نر و مادة خواهد آفريد كه او را بپرستند و بيگانگىاش بشناسند و زمينى جداگانه براى آنان بيافريند كه آنان بر روى آن قرار گيرند و آسمانى جدا كه بر سرشان سايه افكند مگر خداوند نميفرمايد ؟ ( سورهء ابراهيم آيه 48 ) روزى كه زمين زمين ديگرى شود و آسمانها آسمانهاى ديگر ؟ و فرموده است : مگر ما از آفرينش نخستين عاجز مانديم بلكه آنان نسبت به آفرينش تازه در اشتباهند ( سورهء ق آيه 50 )\r\n\r\n( در آسمانها و زمين چيزى وجود پيدا نميكند مگر آنكه هفت سبب دارد )\r\n46 - امام موسى بن جعفر عليه السّلام فرمود : در آسمانها و زمين چيزى بوجود نمىآيد مگر بواسطهء هفت چيز : قضا و قدر و اراده و مشيت و كتاب و زمان و اذن .\r\n( شرح : ) وقتى آدمى بوجدان خود مراجعه مىكند مىيابد كه در كارهائى كه انجام ميدهد مراتب فوق موجود است فرض كنيم مهندسى ميخواهد ساختمانى بنا كند اولا علم اجمالى بساختن بنائى در نفس او است كه تعبير از آن به قضا مىشود و سپس علم تفصيلى پيدا مىشود كه اين بنا چقدر مصالح ساختمانى از آهن و آجر و گچ و غيره لازم دارد كه آن را قدر و تقدير گوئيم يعنى اندازه گرفتن و سپس ارادهء ساختن مىكند و بعد تصميمى جدى ميگيرد كه مشيت و خواستن است و سپس آن اراده و مشيت در نفس او آن چنان ثابت مىشود كه دستور شروع بنائى را صادر مىكند كه تعبير از آن بكتاب مىشود و البته پس از اين مراحل انجام آن عمل نيازمند به زمان است و صدور تدريجى كه اجل و اذن تعبير شده است بنا بر اين شايد امام ( ع ) خواسته است تشريفات عالم آفرينش را براى تقريب ذهن شنونده اين چنين بيان فرمايد و شايد ترتيب هم منظور نظر امام ( ع ) نباشد و احتمال ميرود كه روايت نظر باعمال آدمى داشته باشد كه انسان هر كارى را در آسمان و زمين ( از راه مبالغة ) انجام دهد لا محالة مسبوق به اين مقدمات است و با اختيار كامل انجام داد و جبر و اضطرارى در كار نيست و الله العالم .\r\n","description":"","footnote":"","page_name":" 404 ","page_number":27},
  {"content":"\r\n\r\n( نجاشى كه مرد پيغمبر هفت تكبير بر او گفت )\r\n47 - امير المؤمنين ( ع ) فرمود : هنگامى كه جبرئيل به خدمت رسول خدا رسيد و خبر مرگ نجاشى را داد پيغمبر از شدت اندوه بر مرگ نجاشى گريست و باصحاب فرمود برادر شما : اضحمه ( كه نام نجاشى بود ) در گذشته است سپس به جبانة ( محلى بود در خارج شهر ) بيرون شد و نماز بر او گذاشت و هفت تكبير گفت و خداوند همه بلندىهاى زمين را براى پيغمبر پس و هموار فرمود تا جنازهء نجاشى را كه در حبشه بود به چشم ديد .\r\n\r\n( چون خدا بر امتى خشم كند و عذاب بر آنان فرود نفرستد به هفت بلا مبتلاشان مىكند )\r\n48 - رسول خدا ( ص ) فرمود : چون خداوند بر امتى خشم كند و عذاب بر آنان فرود نفرستد نرخهاى آنان گران شود و عمرهاى آنان كوتاه و بازرگانانشان بىسود و ميوه هاشان بىبركت شود و نهرهاشان كم آب و باران بموقع نيايد و بدخواه ترين افراد اجتماع بر آنان حكومت كند .\r\n\r\n( دوستى پيغمبر و خاندانش در هفت جا سودمند خواهد بود )\r\n49 - رسول خدا ( ص ) فرمود : دوستى من و دوستى خاندان من در هفت جا كه بسى هولناك است\r\n","description":"","footnote":"","page_name":" 405 ","page_number":28},
  {"content":"\r\nسودمند است : در دم جان سپردن و در ميان گور و بهنگام رستاخيز و در موقع دريافت نامهء عمل و بوقت حساب و در پاى ميزان و در گذشتن از صراط .\r\n\r\n( آنچه از طريق سنيان رسيده كه زمين براى هفت كس آفريده شده است )\r\n50 - على ( ع ) فرمود : زمين براى هفت نفر آفريده شده است ديگران باحترام آنان روزى بدست مىآورند و باران بر آنان مىبارد و پيروزى بر دشمنان نصيبشان ميگردد ابو ذر است و سلمان و مقداد و عمار بن ياسر و حذيفة و عبد الله بن مسعود و من كه پيشواى آنانم و آنان افرادى هستند كه بر جنازهء فاطمهء زهرا نماز خواندند ، مصنف اين كتاب ( رضي الله عنه ) گويد معناى فرمايش حضرت كه فرمود زمين براى هفت نفر آفريده شده است نه اين است كه از آغاز خلقت تا انجام بخواطر آنان بوده است بلكه مقصود اين است كه بهره مندى از زمين در آن عصر نصيب آنانى شد كه بر جنازهء فاطمهء زهرا نماز خواندند ( و بعبارة ديگر ) غرض از آفرينش در اين مورد نصيب و قسمت است نه اصل پيدايش زمين .\r\n( شرح - ) بجز استبعادى كه مصنف با توجيه فوق برفع آن پرداخته جهات ديگرى هم در روايت هست كه مورد اشكال است از جمله عبد الله بن مسعود را جزو اين عده شمرده و حسنين و خواص افراد بنى هاشم را به حساب نياورده است و چون روايت از طريق عامه روايت شده است نيازى برفع اشكال نيست .\r\n","description":"","footnote":"","page_name":" 406 ","page_number":29},
  {"content":"\r\n\r\n( دوزخ را هفت در است )\r\n51 - امام صادق ( ع ) نقل فرمود : از پدرش و او از جدش : دوزخ را هفت در است درى كه فرعون و هامان و قارون از آن در داخل ميشوند و درى كه مشركين و كفار و كسى كه يك چشم بهم زدن به خداوند ايمان نياورده است از آن در داخل ميشوند و درى كه بنى اميه از آن داخل ميشوند كه اين در مخصوص بنى اميه است و كسى با آنان مزاحمت نكند و آن در شعله ور و در آتشين و در فرو كشنده است كه آنان را بمسافتى كه در هفتاد خريف پيموده شود ( هر خريف هشتاد سال است ) بعمق خود فرو ميكشد و هر بار كه تا عمق هفتاد خريفى فرو رفتند آتش آن چنان جوش مىزند كه آنان را بارتفاع هفتاد خريف به بالاى دوزخ پرتاب مىكند و باز تا عمق هفتاد خريفى فرو ميكشد و آنان به همين منوال براى هميشه و جاويدان معذب هستند و درى ديگر هست كه دشمنان ما و مبارزين با ما و خواركنندگان ما از آن در داخل ميشوند و اين در از همه درها بزرگتر و گرمايش بيشتر است .\r\nمحمد بن فضيل رزقى گويد به امام صادق عرض كردم درى را كه از پدر و از جدت نقل فرمودى كه بنى اميه از آن داخل ميشوند آيا مخصوص افرادى از بنى اميه است كه در حال شرك از دنيا رفته است يا كسى را هم كه زمان اسلام را درك كرده شامل است ؟ فرمود : مادرت بميرد مگر نشنيدى كه جدم فرمود دوزخ را درى است كه مشركين و كفار از آن در داخل ميشوند از اين در همهء مشركين و همه افرادى كه كافر باشند و بروز باز پسين ايمان نداشته باشند داخل خواهند شد ولى اين در ديگر كه بنى امية از آن داخل مىشود از اين جهت است كه مخصوص ابى سفيان و معاويه و آل مروان است لذا بنى اميه همگى از اين در داخل ميشوند و آتش دوزخ آن چنان آنان را در هم بشكند كه فريادشان به گوش كسى نرسد نه زنده باشند و نه مرده .\r\n","description":"","footnote":"","page_name":" 407 ","page_number":30},
  {"content":"\r\n( شرح - ) در آغاز حديث هفت در براى دوزخ فرموده‌اند ولى چهار در بيشتر بيان نفرموده‌اند ، شايد سؤال راوى در اثناى فرمايش حضرت باعث قطع كلام و انصراف آن حضرت از بيان همهء درها شده است و الله العالم .\r\n\r\n( على عليه السّلام با هفت خصلت كه داشت بروز قيامت بر مردم حجت مىآورد )\r\n52 - رسول خدا ( ص ) بعلى فرمود : من براى تو حجت مىآورم و حجتم نبوت من است و تو براى ملت خويش حجت مىآورى و حجتت براى آنان هفت خصلت است :\r\nبر پا داشتن نماز ، پرداخت زكات ، به نيكى واداشتن و از بدى باز داشتن و دادپرورى در ميان رعايا و بطور مساوى بيت المال را تقسيم نمودن و دستور خداى عز و جل را رها نكردن .\r\nاى على مگر نميدانى كه روز قيامت ابراهيم به نزد ما خواهد آمد و طبق دعوتى كه مىشود بر جانب راست عرش بر پايش ميدارند جامه اى بهشتى بر تنش كنند و با زيور بهشتىاش بيارايند ناودانى زرين از بهشت برايش روان شود كه آبى شيرينتر از عسل و سفيدتر از شير و سردتر از يخ از آن فرو ميريزد و من نيز دعوت شوم و بر جانب چپ عرش بر پايم دارند و رفتارى كه با ابراهيم شد با من نيز همان كنند ، سپس تو اى على خوانده شوى و با تو نيز چنين كنند .\r\n","description":"","footnote":"","page_name":" 408 ","page_number":31},
  {"content":"\r\nيا على آيا راضى نيستى كه همزمان با دعوت من تو نيز دعوت شوى و چون مرا بپوشانند تو را نيز بپوشانند و چون مرا بيارايند تو را نيز بيارايند كه خداى عز و جل مرا دستور فرموده است كه تو را به خود نزديك كنم و از خودم دورت نسازم و بىدريغ تو را دانش بياموزم و بر تو لازم است كه نيكو فراگيرى و بر من لازم است كه فرمان پروردگارم تبارك و تعالى را گردن نهم .\r\n53 - امير المؤمنين ( ع ) فرمود : روز قيامت با هفت دليل با مردم احتجاج خواهم نمود : برپاداشتن نماز و پرداختن زكات و امر بمعروف و نهى از منكر و تقسيم عادلانه و دادگرى نسبت به رعايا و برپاداشتن حدود احكام الهى .\r\n54 - معاذ بن جبل گويد : رسول خدا ( ص ) بعلى ( ع ) فرمود : من مقام نبوتى را كه دارم براى تو دليل خواهم آورد كه پيغمبرى پس از من نخواهد بود و تو نيز براى مردم هفت دليل دارى و هيچ كس از قريش اين چنين دليل بر تو ندارد ، زيرا تو نخستين كسى بودى از آنان كه ايمان آوردى و بعهد الهى از همهء آنان باوفاتر و در انجام دستورات الهى از همه پايدارترى و در تقسيم بيت المال از همه بيشتر مساوات را در نظر ميگيرى و نسبت برعيت عادلتر و در قضاوت از همه بيناتر و مقامت در نزد خداوند از همه والاتر است .\r\n","description":"","footnote":"","page_name":" 409 ","page_number":32},
  {"content":"\r\n\r\n( خواهران بهشتى هفت نفراند )\r\n55 - ابى بصير گويد شنيدم از امام باقر ( ع ) كه ميفرمود : رحمت خداوند شامل حال هفت خواهر بهشتى گردد .\r\nآنگاه آنان را چنين نام برد ، اسماء دختر عميس از قبيلهء خثعم كه همسر جعفر بن ابى طالب بود و سلمى دختر عميس از قبيلهء خثعم كه همسر حمزة بود و پنج تن از طايفهء بنى هلال يكى ميمونة دختر حارث كه همسر پيغمبر بود و ديگر ام فضل بنام هند همسر عباس و ديگر غميصا مادر خالد بن وليد و ديگر عزت كه در طايفهء ثقيف و همسر حجاج بن غلاظ بود و ديگر حميدة كه فرزندى نداشت .\r\n\r\n( گناهان بزرگ هفت است )\r\n56 - امام صادق ( ع ) فرمود : گناهان بزرگ هفت گناه است كه در بارهء ما از جانب خداوند رسيد و همهء آن گناهان را نسبت بما روا داشتند .\r\nاولش براى خداى بزرگ شريك قرار دادن است و ديگر كشتن كسى كه خداوند حرامش فرموده و خوردن مال يتيم و پدر و مادر را رنجاندن و به زنان پاك دامن نسبت ناروا دادن و از جبههء جنگ گريختن و حق خاندان را انكار نمودن .\r\nاما شرك به خدا ، خداوند در بارهء ما آنچه لازم بود آياتى نازل فرمود و رسول خدا در بارهء ما تذكرات\r\n","description":"","footnote":"","page_name":" 410 ","page_number":33},
  {"content":"\r\nلازم را داد ولى اين مردم خدا را تكذيب كردند و فرمايشات پيغمبر را دروغ پنداشتند و مشرك شدند ، و اما آدم كشى كه خداوندش حرام فرموده بود اينان حسين بن على را با يارانش كشتند و اما خوردن مال يتيم سهم خمسى را كه خداوند براى ما قرار داده بود از ما گرفتند و بدست ديگران سپردند و اما رنجاندن پدر و مادر خداوند در قرآن خود فرمود پيغمبر بمؤمنين از خودشان سزاوارتر است و همسران پيغمبر مادران مؤمنين محسوبند با اينوصف نسبت بفرزندان رسول خدا ( ص ) مردم عاق پيغمبر شدند و نافرمانى مادرشان خديجة را در بارهء فرزندان او نمودند و اما تهمت بزنان پاكدامن همانا فاطمه را بر فراز منبرهاى خود ناسزا گفتند .\r\nو اما فرار از جبههء جنگ اينان با كمال ميل و بدون اينكه اجبارى بر آنان شده باشد با امير المؤمنين دست بيعت دادند سپس از گرد او پراكنده شدند و او را خوار شمردند .\r\nو اما حق ما را انكار كردن خودشان نيز معترفند و اختلافى در اين ندارند كه انكار حق ما نمودند .\r\n57 - ابى هريرة گويد : رسول خدا ( ص ) فرمود از هفت گناه كه موجب هلاكت است دورى كنيد عرض شد يا رسول الله آن هفت گناه چيست ؟ فرمود به خدا مشرك شدن و سحر نمودن و نفس محترمى را كشتن مگر آنكه به حق كشته شود و ربا خوردن و مال يتيم خوردن و روز جنگ پشت بميدان كردن و زنان پاكدامن بىخبر و با ايمان را تهمت ناروا زدن\r\n","description":"","footnote":"","page_name":" 411 ","page_number":34},
  {"content":"\r\n\r\n( خداى عز و جل جانشينان پيغمبران را در زمان حيات پيغمبران در هفت مقام آزمايش فرمود و پس از وفات پيغمبران در هفت مقام )\r\n58 - امام باقر ( ع ) فرمود : چون امير المؤمنين از جنگ نهروان بازگشت در مسجد كوفه نشسته بود كه رئيس يهوديان بحضورش آمد و عرض كرد يا امير المؤمنين خبرهائى را ميخواهم از شما بپرسم كه جز پيغمبر و يا وصى پيغمبر كسى نتواند پاسخ آنها را بدهد حال چنانچه اجازه ميفرمائيد بپرسم و گر نه صرف نظر نمايم . فرمود : برادر يهودى هر چه ميخواهى بپرس عرض كرد : ما در كتاب خود چنين يافته‌ايم كه خداى عز و جل چون پيغمبرى برانگيزد به او وحى ميفرمايد كه از ميان افراد خاندان خود كسى را كه بتواند پس از وى كار امت را بدست گيرد اختيار كند و از امت خود عهد و پيمان بگيرد كه پس از او بر سر پيمان باشند و طبق عهدى كه بسته‌اند رفتار كنند و خداى عز و جل جانشينان پيغمبر را در زمان حيات پيغمبران آزمايش ميفرمايد و پس از وفات پيغمبران نيز آزمايش ميفرمايد مرا آگاه بفرما كه آزمايش جانشينان پيغمبران چند بار است و پس از وفاتشان چند بار و اگر جانشينان پيغمبران در آزمايش مورد رضايت خداوند شدند سرانجام كارشان بكجا خواهد كشيد ؟\r\nحضرت فرمود : به حق خدائى كه يكتا است و دريا را براى بنى اسرائيل شكافت و توراة و انجيل را بر\r\n","description":"","footnote":"","page_name":" 412 ","page_number":35},
  {"content":"\r\nموسى و عيسى فرو فرستاد اگر جواب سؤال تو را درست گفتم اعتراف خواهى كرد كه درست ميگويم ؟\r\nعرض كرد : آرى .\r\nفرمود : به حق خدائى كه دريا را براى بنى اسرائيل شكافت و توراة را بر موسى فرو فرستاد اگر پاسخ پرسش تو را گفتم اسلام را خواهى پذيرفت ؟\r\nعرض كرد : بلى .\r\nعلى ( ع ) فرمود : خداى عز و جل جانشينان پيغمبران را تا پيغمبران زنده‌اند در هفت مقام آزمايش ميفرمايد تا فرمانبردارى آنان را بيازمايد و چون اطاعتشان و نتيجهء آزمايششان رضايت بخش شد به پيغمبران دستور ميدهد كه تا زنده‌اند آنان را دوست خود گيرند و پس از مرگ هم جانشين خود قرار دهند و همهء امتهائى را كه اطاعت پيغمبر را لازم ميشمرند بر اطاعت جانشينان الزام كنند .\r\nسپس جانشينان را پس از آنكه پيغمبران بدرود حيات گفتند در هفت مقام آزمايش ميفرمايد تا پايهء شكيبائى آنان را بيازمايد و چون آزمايش رضايت بخش شد سرانجام آنان را سعادت و نيك بختى قرار دهد تا با كمال خوشبختى به پيغمبران ملحقشان سازد .\r\nرئيس يهوديان گفت : اى امير مؤمنان درست فرمودى اكنون بفرما تا بدانم خداوند تو را در زمان حيات پيغمبر چند بار آزمايش فرمود و پس از وفات آن حضرت چند بار و سرانجام كار تو چه خواهد شد ؟\r\nعلى ( ع ) دست يهودى را گرفته و فرمود : برخيز با هم برويم تا ترا از اين موضوع آگاه كنم\r\n","description":"","footnote":"","page_name":" 413 ","page_number":36},
  {"content":"\r\nجمعى از ياران على نيز برخاستند و عرض كردند يا امير المؤمنين ما را نيز در اين افتخار با يهودى شريك فرمائيد .\r\nفرمود : ميترسم كه دلهاى شما تاب تحمل آن را نداشته باشد ، عرض كردند : براى چه يا امير المؤمنين ؟ فرمود : بخواطر كارهائى كه از بيشتر شماها سر زده است .\r\nمالك اشتر برخاست و عرض كرد يا امير المؤمنين ما را نيز آگاه بفرمائيد كه به خدا قسم ما بطور محقق ميدانيم كه در روى زمين بجز تو وصى پيغمبرى وجود ندارد و ما را مسلم است كه خداوند پس از پيغمبر پيغمبرى ديگر نخواهد فرستاد و گردنهاى ما براى فرمان تو و فرمان پيغمبر ما محمد بيك ريسمان اطاعت بسته شده است .\r\nعلى ( ع ) نشست و رو بيهودى كرده و فرمود : اى برادر يهود همانا خداى عز و جل در زمان حيات پيغمبر مرا در هفت مورد آزمايش فرمود : نه از باب خودستائى ميگويم بلكه نعمتى از خداوند بود كه در همهء اين موارد مرا فرمانبردار يافت ، عرض كرد در كدام و كدام مورد يا امير المؤمنين ؟ فرمود :\r\nاما نخستين مورد آن بود كه خداوند عز و جل پيغمبر ما را بمقام وحى آشنا فرمود و بار رسالت بر دوش او نهاد و من در آن وقت كم سن ترين افراد خانواده‌ام بودم كه در خانهء پيغمبر بخدمتش مىپرداختم و كارهاى آن حضرت را انجام ميدادم پيغمبر كوچك و بزرگ خاندان عبد المطلب را خواست كه بيگانگى خداوند و رسالت پيغمبر گواهى دهند همه از اين گواهى خوددارى نموده و پيشنهادش را انكار كردند و از او كناره گرفتند و او را رها نموده و تركش نمودند و از وى دورى جستند و ديگر مردم نيز از آن حضرت دورى نموده و بر مخالفتش برخاستند كه پيشنهاد حضرتش را چون تاب نمىآوردند و عقلهايشان درك نميكرد بزرگ شمردند تنها من بودم كه دعوت رسول خدا را شتابانه اطاعت كردم و بدون اينكه شك و ترديدى بدل راه دهم يقين بر حق بودنش داشتم سه سال به همين منوال بوديم و در روى زمين مخلوقى نبود كه نماز بگذارد و احكام الهى را كه به رسول خدا رسيده بود به پذيرد بجز من و دختر خويلد كه خدايش\r\n","description":"","footnote":"","page_name":" 414 ","page_number":37},
  {"content":"\r\nرحمت كند و حتما مشمول رحمت الهى است\r\nسپس رو بياران فرموده پرسيد مگر چنين نبود ؟ همه عرض كردند چرا يا امير المؤمنين چنين بود آنگاه فرمود :\r\nاما مورد دوم اى برادر يهود قريش هميشه براى كشتن پيغمبر رأيها ميدادند و حيله‌ها به كار ميبردند تا آنكه در يوم الدار در آخرين جلسه اى كه در دار الندوة نمودند و ابليس ملعون كه در قيافهء مردى يك چشم از ثقيف :\r\n( مغيرة بن شعبة ) در آن مجلس شركت كرده بود پشت و روى كار را بدقت ملاحظه ميكردند تا آنكه باتفاق آراء تصميم گرفتند كه از هر تيره اى از قريش يك نفر نماينده دعوت شود و همگى با شمشيرهاى كشيده بيك بار بر پيغمبر حمله كنند و خونش را بريزند و چون چنين كنند قريش بحمايت نمايندگان خود قاتلين را تسليم اولياء مقتول كنند و در نتيجه خون پيغمبر پايمال شود چون اين تصميم را گرفتند جبرئيل فرود آمد و پيغمبر را از جريان آگاه كرد و شبى را كه بنا بر اجتماع بود و ساعتى را كه تصميم داشتند بر بستر خواب پيغمبر حمله كنند خبر داد و دستور داد كه در ساعت معينى بيرون شود و در غار پنهان گردد رسول خدا مرا در جريان گذاشت و دستور فرمود كه من در بستر او بخوابم و با اين فداكارى جان او را نگهدارى كنم من شتاب زده از فرمانش اطاعت نمودم و شاد و خرسند بودم كه بجاى پيغمبر كشته شوم پيغمبر به راه خويش رفت و من در بستر او خوابيدم مردان قريش در حالى كه پيش خود يقين داشتند كه پيغمبر كشته خواهد شد روى به من آوردند همين كه بخانهء من رسيدند با شمشيرم در برابر آنان مقاومت نمودم و آنان را از خود دور ساختم چنانچه خدا و مردم ميدانند .\r\n","description":"","footnote":"","page_name":" 415 ","page_number":38},
  {"content":"\r\nسپس روى بياران كرده و فرمود : مگر نه چنين است ؟ عرض كردند چرا ، يا امير المؤمنين سپس فرمود :\r\nو اما سومين مورد اى برادر يهود آن بود كه دو فرزند ربيعة و پسر عتبة كه پهلوان قريش بودند در روز جنگ بدر براى خود مبارز طلبيدند و هيچ كس از قريش بميدان مبارزهء آنان قدم نگذاشت رسول خدا ( ص ) مرا و دو رفيقم ( حمزة و عبيدة ) را بجنگ آنان روانه كرد اين مأموريت را هنگامى به من ارجاع فرمود كه من از همهء رفقايم در سن كوچكتر و در جنگ كم تجربه تر بودم خداى عز و جل بدست من وليد و شيبة را بكشت غير از افسران درجه دار قريش كه آن روز نتيجهء كار من از همهء رفقايم بيشتر بود و پسر عمويم ( عبيدة بن حرث ) در همان روز كشته شد خدايش رحمت كند .\r\nسپس رو باصحاب خود كرده و فرمود : آيا اين طور نبود ؟ همه گفتند : چرا ؟ يا امير المؤمنين ، سپس فرمود :\r\nو اما چهارمين مورد ، اى برادر يهود آن بود كه مردم مكة تا آخرين نفر بر ما هجوم آورده و همگى قبائل عرب و قريش را كه بفرمانشان بود بر ما شورانيدند تا خون مشركين قريش را كه بروز بدر كشته شده بودند از ما بازستانند .\r\nجبرئيل بر پيغمبر فرود آمد و از جريان آگاهش نمود ، پيغمبر بافراد نظامى خود درهء احد را سنگر ساخت .\r\n","description":"","footnote":"","page_name":" 416 ","page_number":39},
  {"content":"\r\nمشركين پيش آمدند و يكباره بر ما تاختند افرادى از مسلمانان كشته شد و آنان كه زنده ماندند با شكست مواجه شدند ، تنها من با رسول خدا ( ص ) ماندم و مهاجر و انصار همه بخانه‌هاى خود در مدينة باز گشتند و هر كس ميگفت پيغمبر و يارانش همگى كشته شدند .\r\nسپس خداى عز و جل جلوى پيشرفت مشركين را گرفت و من كه در پيشاپيش رسول خدا بودم هفتاد و چند زخم برداشتم كه از جمله اينهاست :\r\nدر اين موقع امير المؤمنين رداى خود را بيفكند و دست بر جاى زخمها كشيده و آنها را نشان داد و فرمود آن روز خدمتى از من سر زد كه ان شاء الله پاداش خدمتم بر خدا است سپس روى باصحاب كرده و فرمود : چنين نبود ؟ عرض كردند : چرا يا امير المؤمنين . سپس فرمود :\r\nو اما مورد پنجم اى برادر يهود آن بود كه قريش و عرب گرد هم آمده و با يك ديگر قرار داد و پيمان بستند كه باز نگردند تا آنكه رسول خدا را با همهء افراد خاندان عبد المطلب كه در خدمتش بودند بكشند .\r\nسپس با شدت و ساز و برگ جنگ خود آمدند تا در مدينهء نزديك ما بار گرفتند و پيش خود اطمينان داشتند كه بهدف خويش خواهند رسيد .\r\nجبرئيل عليه السّلام فرود آمد و حضرتش را از جريان آگاه گردانيد حضرت برگرد خود و مهاجر و انصار كه در خدمتش بودند خندقى زد قريش پيش آمده و گرداگرد خندق را اردو ساخته و ما را محاصره نمودند او خود را نيرومند و ما را ناتوان ميديد رعد آسا ميغريد و برق آسا ميدرخشيد رسول خدا ( ص ) آنان را بسوى خدا مىخواند و بخويشاوندى و رحم سوگندشان ميداد و آنان از تسليم شدن خوددارى مىنمودند و بيش از پيش سركشى مينمودند قهرمان عرب و قريش آن روز عمرو بن عبد ودّ بود كه مانند شتر مست فرياد ميكشيد و مبارز مىطلبيد و رجز مىخواند يك بار با نيزه خود اعلام خطر ميكرد و بار ديگر با\r\n","description":"","footnote":"","page_name":" 417 ","page_number":40},
  {"content":"\r\nشمشيرش هيچ كس را نه جراتى بود كه بمبارزه اش اقدام كند\r\nيا در وى طمعى به بندد و نه غيرتى كه او را برانگيزد و نه بينشى كه دل را قوى دارد رسول خدا مرا براى مبارزه اش از جا بلند كرد و با دست مبارك خود عمامه بر سرم بست ( اين هنگام امير المؤمنين دست بذوالفقار گرفته و فرمود ) همين شمشير را كه تعلق به آن حضرت داشت به من عطا فرمود من براى نبرد با عمرو بيرون شدم در حالى كه زنان مدينه را از نبرد با عمرو بر من دل مىسوخت و اشك ميريختند خداى عز و جل او را بدست من كشت با اينكه عرب را عقيده اين بود كه هيچ پهلوانى با عمرو برابرى نتواند كرد در اين وقت على عليه السّلام با دست بفرق سر اشاره نموده و فرمود اين ضربت را عمرو بر سر من زد خداوند در اثر اين مبارزه و پيروزى من قريش و عرب را شكست داد .\r\nسپس روى بياران كرده و فرمود ، چنين نبود ؟ گفتند : چرا ، چنين بود يا امير المؤمنين .\r\nو اما در مورد ششم اى برادر يهود ما در ركاب رسول خدا به خيبر ( شهرستان رفيقان تو ) بر مردانى از يهود و پهلوانانى كه از قريش و ديگران آنجا بودند تاختيم افراد دشمن از سواره نظام و پياده كه همه با ساز و برگ كامل مجهز بودند مانند كوههاى محكم در برابر ما ايستادند دشمن با افراد زيادى كه داشت در محكمترين جايگاهها سنگر گرفته بود هر يك از آنان فرياد ميزد و مبارز مىخواست و بر جنگ پيشدستى ميكرد هيچ كس از همراهان من به نبرد آنان نرفت مگر اينكه او را كشتند تا آنكه چشمها چون كاسهء خون شده و فرياد جنگ برخاست و هر كس بفكر جان خود بود همراهان من به يكديگر متوجه شده و همه بيك زبان روى به من كرده و ميگفتند اى ابا الحسن اى ابا الحسن برخيز تا آنكه رسول خدا مرا فرمان داد كه برخيزم و بر سنگر دشمن حمله كنم پس از صدور فرمان حمله هر كس\r\n","description":"","footnote":"","page_name":" 418 ","page_number":41},
  {"content":"\r\nبا من روبرو شد او را كشتم\r\nو هر پهلوانى بر من حمله كرد خردش كردم سپس همچون شيرى كه شكار خود را به درد آنان را از هم شكافتم و با فشار حمله مجبورشان كردم تا داخل شهر عقبنشينى كنند پس در قلعهء آنان را با دست خود از جاى بركندم و يكَّه و تنها بميان قلعه رفتم هر مردى كه بيرون مىآمد او را مىكشتم و هر زنى را كه ميديدم اسيرش ميكردم تا آنكه به تنهائى فاتح و پيروز شدم و جز تنها خداوند كسى با من كمك نكرد .\r\nسپس رو باصحابش كرده و فرمود : مگر چنين نبود ؟ عرض كردند : چرا ، يا امير المؤمنين .\r\nو اما مورد هفتم اى برادر يهود هنگامى كه رسول خدا متوجه فتح مكه شد خواست كه جاى عذرى براى آنان باقى نگذارد و براى آخرين بار آنان را بخداى عز و جل دعوت فرمايد هم چنان كه از روز نخست دعوت ميفرمود نامه اى براى آنان نوشت و در نامه آنان را از مخالفت تهديد نموده و از عذاب الهى ترسانيد وعدهء گذشت به آنان داد و بآمرزش خداوند اميدوارشان كرد و در پايان نامه سورهء برائت را براى آنان نوشت تا كسى براى آنان بخواند سپس بردن نامه را بهمهء اصحاب پيشنهاد كرد همگى سر سنگين بودند رسول خدا چون چنين ديد مردى را فراخواند و نامه را بوسيلهء او فرستاد جبرئيل بخدمتش رسيد و عرض كرد يا محمد جز خودت يا كسى كه از خاندان تو باشد اين مأموريت را انجام نتواند داد رسول خدا صلى الله عليه و آله مرا از اين وحى آگاه فرمود و مرا با نامه و پيام بسوى مردم مكة روانه ساخت من بمكة رسيدم مردم مكة را شما خوب ميشناسيد يك نفر از آنان نبود مگر اينكه اگر ميتوانست هر پارهء از گوشت\r\n","description":"","footnote":"","page_name":" 419 ","page_number":42},
  {"content":"\r\nمرا بالاى كوهى بگذارد ميكرد\r\nگر چه اين كار به قيمت از دست رفتن جان و خاندان و اولاد و مالش باشد من پيام رسول خدا را بر آنان رسانيدم و نامه اش را بر آنان خواندم همگى با تهديد و وعده‌هاى سخت به من جواب دادند و خشم و كينه بر من ابراز ميكردند و ديديد كه من چه كردم سپس روى باصحاب كرده و فرمود : چنين نبود ؟ همه گفتند : چرا يا امير المؤمنين .\r\nپس فرمود اى برادر يهود اينها مواردى بود كه پروردگار من در آنها مرا با پيغمبر خود آزمايش فرمود و در همهء آن موارد با منتى كه بر من دارد فرمانبردارم يافت و افتخاراتى كه در اين مواقع مرا نصيب گرديد هيچ كس را نصيب نشد .\r\nاگر ميخواستم آن افتخارات را باز گو كنم ميكردم ولى خداى عز و جل از خودستائى نهى فرموده است همه گفتند : به خدا قسم راست فرموديد زيرا خداوند عز و جل فضيلت خويش با پيغمبر ما را به تو عطا فرموده است و با برادرى آن حضرت سعادتمندت فرمود همچون هرون به برادرى موسى و در اين موقعيتها كه تو قرار داشتى و هراسهائى كه بجان خويش خريدى خداوند تو را برترى داد و بيش از آنكه خود بفرمائى خداوند در باره تو فرموده است كه هيچ كس از مسلمانان چنين فضيلتى را ندارند آنان كه تو را با پيغمبر ما و پس از وفات آن حضرت ديده‌اند همگى در بارهء تو بر اين عقيدتاند اكنون بفرما بدانيم آزمايشهائى را كه خداوند عز و جل پس از رحلت پيغمبر ما از تو كرد و تو تحمل نموده و شكيبا بودى و اگر بخواهيم ما خود توانيم شرحش دهيم كه ميدانيم و شاهد جريان بوديم ولى دوست داريم كه همين را نيز از زبان خود شما بشنويم همانطور كه آزمايشهاى دوران حيات رسول خدا را شنيديم و فرمانبردارى شما را دانستيم .\r\nفرمود : اى برادر يهود خداى عز و جل پس از رحمت پيغمبرش در هفت مورد مرا آزمايش نمود\r\n","description":"","footnote":"","page_name":" 420 ","page_number":43},
  {"content":"\r\nو بدون آنكه خودستائى نموده باشم از منت و نعمتى كه بر من روا داشت مرا شكيبا يافت .\r\nاما مورد اول اى برادر يهود من از عموم مسلمانان با هيچ كس بطور خصوصى نه انسى داشتم و نه مورد اعتمادم بود و نه مستقيما همرازم بود و نه نزديكش ميرفتم جز رسول خدا كه از كودكى مرا در دامن خود پروراند و در دورانى كه بزرگ شدم مرا منزل و مأوا داد و مصارف مرا متحمل گرديد و از يتيمى نجاتم بخشيد با وجود حضرتش من از اينكه پىكارى گيرم و يا كسى نمايم بىنياز بودم هزينهء زندگى خودم و اولادم بعهدهء آن حضرت بود اينها بهره هائى بود كه من از جهت دنيا از آن حضرت بهره مند شدم علاوه بر استفاده‌هاى معنوى كه در جوار حضرتش مخصوص خودم بود و درجاتى نصيبم شد كه بمقامات بلندى در درگاه خداوندى نائل آمدم چون رسول خدا وفات كرد آن چنان غم و اندوه بر دل من فرو ريخت كه اگر كوهها آن بار غم را بر دوش ميگذاشتند گمان ندارم كه ميتوانستند كشيد خانوادهء من كه در اين مصيبت سخت بىتابى ميكردند و طاقت از دست داده بودند و خوددارى نميتوانستند و تاب كشيدن اين بار گران را نداشتند دامن صبر از دستشان رفته و هوش از سرشان رميده بود نه خود چيزى ميفهميدند و نه از ديگرى سخنى مىشنيدند و ديگران كه از خانوادهء عبد المطلب نبودند يا مصيبتزدگان را تسليت ميدادند و امر بصبر مينمودند و يا با هم ناله بودن و بىتابى كردن خاندان مصيبت زده را يارى ميكردند تنها من بودم كه در برابر فاجعهء فوت پيغمبر عنان صبر از دست ندادم و راه خويش در پيش گرفته بمأموريتى كه داشتم پرداختم جنازهء حضرتش را برداشتم و غسل دادم و حنوط كردم و كفن نموده\r\n","description":"","footnote":"","page_name":" 421 ","page_number":44},
  {"content":"\r\nو نماز بر آن خواندم و پيكرش را به خاك سپردم\r\nو به جمع نمودن قرآن و دستورات الهى نسبت بخلق سرگرم بودم نه ريزش اشك مرا از انجام اين وظيفه بازداشت و نه نالهء جان سوز و نه سوزش دل و نه بزرگى مصيبت تا آنكه حقى را كه از خداى عز و جل و رسولاش بر خود لازم ميديدم ادا كردم و مأموريتم را انجام دادم و با بردبارى و دور انديشى كامل متحمل وظيفهء خود شدم .\r\nسپس رو باصحاب كرده و فرمود : اين طور نبود ؟ هم گفتند : چرا يا امير المؤمنين پس فرمود :\r\nو اما مورد دوم اى برادر يهود رسول خدا هنگامى كه هنوز زنده بود رياست همه امت را به من واگذار نموده و از همهء آنان كه حضور داشتند بيعت گرفت كه بدستورات من گوش فرا دهند و اوامر مرا گردن نهند و دستور داد كه حاضرين بغايبين برسانند من بودم كه تا در حضور رسول خدا بودم دستورات آن حضرت را به ديگران ابلاغ مينمودم و چون به سفر ميرفتم فرمانده افرادى بودم كه در ركاب من بودند هرگز بخواطرم خطور نميكرد كه در دوران حيات رسول خدا و پس از وفات آن حضرت كسى را در كوچكترين كارى ياراى مخالفت با من باشد با اين همه رسول خدا دستور فرمود لشكرى در ركاب اسامة بن زيد ترتيب داده شود با اينكه بيمارى مرگ گريبان آن حضرت را گرفته بود از عربزادگان و طائفهء اوس و خزرج و ديگران كه بيم آن ميرفت بيعت مرا بشكنند و با من به ستيزه برخيزند و يا بخواطر اينكه من پدر و يا فرزند و يا فاميل و يا دوستش را كشته بودم با ديدهء دشمنى به من نگاه ميكرد كسى نماند مگر اينكه بهمراه اين لشكر كرد حتى از مهاجرين و انصار و مسلمانان ديگر كه سست عقيده بودند و منافقين همه را به زير پرچم اسامة كرد تا مگر يك دسته مردمان پاكدل در حضور آن حضرت بمانند و از كسى سخنى ناهنجار شنيده نشود و در خلافت و زمامدارى رعيت پس از پيغمبر كسى را با من سر مخالفت نباشد .\r\n","description":"","footnote":"","page_name":" 422 ","page_number":45},
  {"content":"\r\nسپس آخرين كلامى كه در بارهء كار امت فرمود اين بود كه دستور داد لشكر اسامة حركت كند و هيچ كس از افراد زير پرچم حق باز گشت ندارد و دستور اكيد در اين باره صادر فرمود و تا آنجا كه ممكن بود نسبت باجراى اين دستور تأكيد فرمود .\r\nولى همين كه رسول خدا وفات فرمود من ناگهان ديدم كه عده اى از افراد زير پرچم اسامة بن زيد پادگان نظامى خود را ترك گفته و از محل خدمت سر باز زده و دستور رسول خدا را كه فرموده بود در ركاب فرمانده خودشان باشند و با پرچم او بهر جا كه برود همراه باشند تا بمقصدى كه در پيش دارند برسند زير پا گذاشته‌اند فرمانده لشكر را در اردوگاه تنها گذاشته و سواره و شتابان بازگشته‌اند تا رشتهء بيعتى را كه خدا و رسولش به گردن آنان بسته باز كنند و باز گردند و تا پيمانى را كه با خدا و رسولش داشتند بشكنند و شكستند و با هو و جنجال و آراء خصوصى پيمانى براى خود بستند بدون اينكه با يك نفر از ما بنى عبد المطلب مشورتى بكنند و يا يك نفر از ما رأى موافق داشته باشد و يا از من بخواهند تا بيعتى را كه در گردن آنان دارم پردازم من كه سرگرم تجهيز جنازه رسول خدا بودم و از همه جا غافل ، زيرا مهمتر از هر كارى در نظر من تجهيز رسول خدا بود و زودتر از هر چيزى مىبايست انجام پذيرد .\r\nاينان از اين فرصت استفاده نموده و نقشهء خود را عملى نمودند اى برادر يهود در چنين موقعى كه من به زير بار مصيبتى به آن سنگينى و فاجعه ءاى به آن عظمت قرار داشتم و كسى را از دست داده بودم كه بجز خداوند هيچ چيز تسلى بخش دل غمديده من نبود .\r\nاين گونه رفتار با من نمكى بود كه بر زخم دل من پاشيده شد ولى من دامن صبر از دست ندادم\r\n","description":"","footnote":"","page_name":" 423 ","page_number":46},
  {"content":"\r\nو بر اين مصيبتى كه بلافاصله و بدنبال گرفتارى پيش رسيد شكيبا شدم .\r\nسپس روى باصحاب كرده فرمود : مگر چنين نبود ؟ عرضكردند ، چرا ؟ يا امير المؤمنين .\r\n( و اما مورد سوم : ) اى برادر يهود كسى كه پس از پيغمبر براى خلافت به پا خواست همه روزه كه مرا ميديد از من عذر خواهى ميكرد و بر خلاف آنچه حق مرا غصب كرده و بيعت مرا شكسته با من رفتار ميكرد و از من حلاليت ميخواست كه او را بحل سازم من با خود ميگفتم خلافت چند روزهء او ميگذرد و سپس حقى كه خداوند براى من قرار داده است به آسانى به من باز ميگردد بدون اينكه در اسلام نو بنياد و نزديك به زمان جاهليت حادثهء ايجاد نموده و در مطالبهء حق خويش نزاعى به راه اندازم تا يكى بصداى من جواب مثبت دهد و ديگرى پاسخ منفى و در نتيجه كار منازعه از گفتگو گذشته و بمرحله عمل درآيد و مخصوصا كه جمعى از خواص اصحاب پيغمبر را كه به خوبى ميشناختم و خير خواه خدا و رسول و قرآن و اسلام بودند پنهان و آشكار بنزد من در رفت و آمد بودند و مرا دعوت ميكردند كه حق خود را باز پس بگيرم و آمادگى خود را براى فداكارى در راه اداى بيعتى كه از من به گردن آنان بود اعلام مىكردند من ميگفتم آرام باشيد و اندكى صبر كنيد شايد خداوند بدون جنگ و خونريزى و به آسانى حق از دست رفتهء مرا به من باز گرداند كه پس از وفات پيغمبر بسيارى از مردم به شك افتادند و افراد نااهلى بخلافت طمع بستند و هر قبيله اى ميگفت كه بايد فرماندار از ما انتخاب شود و هدف مشترك همه اين بود كه زمام امر بدست من نباشد چون عمر زمامدارى اولى به آخر رسيد و مرگش فرا رسيد زمام كار را پس از خود بدست رفيقش سپرد .\r\nاين هم مانند گذشته گرفتارى ديگرى براى من شد و دوباره حقى كه خداوند براى من قرار داده\r\n","description":"","footnote":"","page_name":" 424 ","page_number":47},
  {"content":"\r\nبود از من گرفته شد .\r\nباز از اصحاب پيغمبر كه بعضى از آنان هم اكنون زنده‌اند و بعضى مرده‌اند گرد من جمع شدند و همان را گفتند كه در جريان مشابه قبلى گفته بودند و من نيز از گفتار پيشين خود تعدى نكردم و آنان را بصبر و آرامش و يقين دعوت كردم كه ميترسيدم مبادا اجتماعى تباه شود كه رسول خدا با سياستى عميق آن را تشكيل داده گاهى به نرمى و گاهى بدرشتى و گاهى به بخشش و گاهى با شمشير تا آنجا كه مردم در حال حمله و گريز بودند و شكمهاشان سير و سيرآب بودند همگى لباس و فرش و رو انداز داشتند ولى با خانواده پيغمبر در اطاقهاى بىسقف زندگى ميكرديم و در و پيكر خانه‌هاى ما از شاخه‌هاى خرما و مانند آن بود نه فرشى داشتيم و نه رو اندازى بيشتر افراد خانواده فقط يك جامه داشتند كه بنوبت از آن استفاده ميكردند و غالبا شبها و روزها را با گرسنگى بسر مىبردند و گاهى هم كه از غنائم جنگى آنچه را خداوند مخصوص ما قرار داده بود و ديگرى حق استفاده از آن را نداشت بدست ما رسيد .\r\nرسول خدا ثروتمندان و ارباب نعمت را به منظور دلجوئى از آنان بر ما مقدم ميداشت و خمسش را به آنان ميداد يك چنين اجتماعى را كه رسول خدا با اين خون دل فراهم آورد من از همه سزاوارتر بودم كه نگذارم از هم بپاشد و براهى نكشانم كه روى نجات نه بينند و تا پايان عمر گرفتار باشند و من اگر آن روز خود را كانديد خلافت ميكردم و مردم را به يارى خويش نميخواندم مردم در بارهء من يكى از دو كار را ميكردند يا پيروى از من ميكردند و با مخالفين ميجنگيدند و اگر عده شان كم بود طبعا كشته ميشدند و يا مردمى از يارى من سرباز ميزد و بواسطهء سرباز زدن و تقصير در يارى من و خوددارى از اطاعت من كافر مىشدند زيرا ميدانست كه موقعيت او و من مانند موقعيت هرون است و قوم موسى و چنانچه با من مخالفت بورزد و\r\n","description":"","footnote":"","page_name":" 425 ","page_number":48},
  {"content":"\r\nاز يارى من خوددارى كند با جان خود همان خواهد كرد كه قوم موسى در اثر مخالفت با هرون و ترك اطاعت او بر خود روا داشتند\r\nديدم چاره اى نيست بجز اينكه جامهاى غم و اندوه سركشم و آه‌هاى سرد را در قفس سينه نگهدارم و دامن صبر و شكيب از دست ندهم تا موقعى كه خداوند گشايشى عطا فرمايد و يا هرطور كه صلاح ميداند دادرسى فرمايد كه هم بهره و نصيب من در آن فزونتر و هم براى جامعه اى كه توصيف حالشان را نمودم آسانتر و سهلتر باشد و كارى را كه خداوند مقدر فرمايد همان خواهد شد .\r\nاى برادر يهود اگر من ملاحظهء اين حالات را نميكردم و حق خود را مطالبه مينمودم از ديگران شايسته تر بودم زيرا همهء اصحاب رسول خدا از گذشته گان و موجودين ميدانند كه مرا هم افراد بيشتر بود و هم طايفه اى عزيزتر و هم مردان هوادار زيادتر داشتم و هم دستوراتم بهتر اجرا ميشد و هم دليلم براى خلافت روشنتر و مناقب و آثارم در دين فزونتر از ديگران بود زيرا من خوددارى سوابقى درخشان بودم و با رسول خدا خويشاوندى نزديك داشتم كه به حكم وراثت شايسته گى اين مقام را داشتم گذشته از اينكه بموجب وصيتى كه هيچ كسى را قدرت مخالفت آن نيست و بيعتى كه از من به گردن متصديان خلافت بود تنها من مستحق جانشينى پيغمبر بودم .\r\nروزى كه پيغمبر از دنيا رفت زمام ولايت امت بدست او و در خاندان او بود نه بدست آنان كه بدست گرفتند و نه در خاندانشان و بحقيقت خاندان پيغمبر كه خداوند پليدى را از آنان دور فرموده و پاك و پاكيزشان شناخته است پس از پيغمبر بهر مقامى از ديگران شايسته تر بودند .\r\nسپس روى باصحاب كرده و فرموده : چنين نبود ؟ همه گفتند ! چرا يا امير المؤمنين .\r\n( و اما مورد چهارم : ) اى برادر يهود . كسى كه پس از ابو بكر زمامدار شد در ورود و خروج همهء كارها با من مشورت ميكرد و طبق دستور من كارها را انجام ميداد و در كارهاى سخت از من نظر\r\n","description":"","footnote":"","page_name":" 426 ","page_number":49},
  {"content":"\r\nميخواست و به نظر من رفتار ميكرد\r\nنه من كسى را سراغ دارم و نه اصحابم كه بجز من در كارها با او مشورت كرده باشد و كسى هم جز من در خلافت پس او طعمى نداشت چون مرگ ناگهانى او فرا رسيد و بدون بيمارى قبلى كه بتواند تصميمى در حال صحت بگيرد از دنيا رفت مرا يقين شد كه حق خود را چنانچه دلم ميخواست و در محيط آرام و بدون خونريزى بدست مىآورم و ديگر پس از اين خداوند بهترين اميد و بالاترين ايدهء مرا پيش خواهد آورد ولى نتيجهء كار دومى اين شد كه پروندهء زندگانيش موقعى بسته شد كه عده اى را كانديد و نامزد خلافت كرد كه من ششمين آنها بودم و مرا با هيچ كدامشان برابر ندانست و همهء حالات مرا از وراثت رسول خدا و خويشاوندى و نسب و دامادى بدست فراموشى سپرد در صورتى كه هيچ يك از آنان را نه يكى از سوابق من بود و نه اثرى از آثار مرا داشتند خلافت را در ميان ما بشورى واگذار نمود و فرزند خود را بر همه حاكم كرد و دستور داد كه اگر طبق دستور او عمل نكرديم و مجلس شورى تشكيل نداديم گردن هر شش نفر ما را بزند .\r\nاى برادر يهود دانى كه براى همين پيش آمد ناگوار چه اندازه صبر و تحمل لازم است ؟\r\nآنان چند روزى كه بودند هر كس بنفع خويش شروع بفعاليت و سخنرانى نمودند .\r\nولى من دست روى دست گذاشته و ساكت بودم و چون از من پرسيدند گذشته آنان و خودم را ياد آورشان شدم آثار خودم و آنان را گفتم و با اينكه خودشان ميدانستند باز كاملا روشن ساختم كه من استحقاق خلافت را دارم نه آنان به پيمانى كه رسول خدا از آنان گرفته بود و رشتهء بيعتى را كه بدست رسول خدا در گردن آنان محكم بسته شده بود بيادشان آوردم ولى حب رياست و تحصيل قدرت در امر و نهى و دنياطلبى و اقتداء بگذشتگان پيشين آنان را واداشت تا حقى را كه خدا براى آنان ننهاده بود بدست گيرند و چون\r\n","description":"","footnote":"","page_name":" 427 ","page_number":50},
  {"content":"\r\nبا يكى از آنان تنها ميشدم روز بازپرسى خداوند را بيادش مياوردم\r\nو از انجام كارى كه در دست اقدام داشت و سرنوشتى كه براى خود تعيين ميكرد بر حذر ميداشتم او براى موافقت با من يك شرط ميكرد و آن اينكه پس از خود خلافت را به او واگذار كنم چون ديدند كه من جز در شاهراه هدايت قدم نميزنم و بجز عمل كردن بكتاب خداى عز و جل و وصيت رسول حق و حقى را كه خداوند براى هر فردى معين كرده بدست صاحبش سپردن و از حق ديگران بازش داشتن كارى از من ساخته نيست يكى از خود رأىها و سرسختهاى هيئت شش نفرى تندى كرد و كار را از دست من گرفت و بطمع شركت در بهره بردارى از خلافت بدست ابن عفان سپرد و ابن عفان كسى بود كه نه با او و نه با هيچ يك از حاضرين شورى از نظر اخلاقى مساوى نبود چه رسد به كمتر از آنان .\r\nنه در سرآمد فضيلت آنان كه غزوهء بدر بود و نه ديگر فضايل اخلاقى كه خداوند پيغمبر و مخصوصين و خاندان پيغمبرش را به آن فضائل محترم و گرامى داشته بود و پس از همهء اين حرفها گمان ندارم كه اصحاب شورى همان روز را بشب رساندند مگر اينكه از انتخابشان پشيمان شدند و عقب زدند و هر يك گناه را به گردن ديگرى ميگذاشت و در عين حال خود و ديگران را ملامت مينمود .\r\nسپس طولى نكشيد كه همان سرسختها در انتخاب ابن عفان او را كافر شمردند و از او بيزارى جستند عثمان بنزد دوستان صميمى خود رفت و بديگر اصحاب رسول خدا مراجعه كرد و درخواست استعفا از بيعت خود نمود و از آشوبى كه به پا كرده بود اظهار پشيمانى مىنمود .\r\nاى برادر يهود اين پيش آمد از پيش آمد قبلى سختتر و دلخراشتر بود و بر بىتابى سزاوارتر من\r\n","description":"","footnote":"","page_name":" 428 ","page_number":51},
  {"content":"\r\nاز اين جريان آنچنان ناراحت شدم كه قابل توصيف نيست و اندازه اى ندارد ولى چاره اى جز صبر نداشتم كه بگذارم و بگذرم .\r\nهمان روز بيعت عثمان بقيه افراد هيئت شش نفرى به من مراجعه نمودند و از كارى كه كرده بودند عذر خواستند و درخواست كردند كه عثمان را خلع كنيم و عليه او قيام كنيم تا حق خود را بگيرم و در اين باره دست بيعت به من دادند كه تا پاى جان دادن در زير پرچم من پايدارى كنند يا كشته شوند و يا خداى عز و جل دوباره حق مرا به من باز گرداند من آنان را برنگهاى مختلف آزمايش مينمودم گاهى ميگفتم بايد سرها تراشيده شود و گاهى بجلسات سرى دعوتشان ميكردم و گاهى در محلهاى مخصوص قرار ملاقات ميگذاشتيم و در همهء اين موارد آنان بوعدهء خود وفا مينمودند ولى به خدا قسم اى برادر يهود مرا از شورش عليه عثمان همان جلوگيرى كرد كه از قيام عليه حكومت قبلى جلوگيرى كرده بود و ديدم همين عده اى را كه باقيمانده‌اند اگر نگهدارى كنم بهتر است و آرامش خاطرم را بيشتر فراهم خواهد نمود با اينكه ميدانستم اگر آنان را بمرگ دعوت ميكردم دعوتم پذيرفته ميشد و خودم هم كه همه اصحاب پيغمبر از حاضرين و غائبين سابقه بحالم داشتند و ميدانستند كه مرگ در نزد من مانند آب سرد گوارائى است در روز بسيار گرم در كام تشنهء جگر سوخته .\r\nمن همانم كه عمويم حمزة و برادرم جعفر و پسر عمويم عبيدة با خدا و رسولش بر سر كارى عهدى بستيم كه همه وفادار بوديم رفيقان من پيش افتادند و من بخواست خداى عز و جل عقب ماندم و خداى تعالى در بارهء ما نازل فرمود آيه شريفه : * ( رِجالٌ صَدَقُوا ما عاهَدُوا الله عَلَيْه فَمِنْهُمْ مَنْ قَضى نَحْبَه وَمِنْهُمْ مَنْ يَنْتَظِرُ وَما بَدَّلُوا تَبْدِيلًا ) * ( مردانى كه براستى با خدا عهد بستند بعضى از آنان در گذشت و بعضى در انتظار است ولى هيچ تغيير و تبديلى در خود ندادند آنكه در گذشت حمزة و جعفر و عبيدة بودند و من به خدا قسم همانم كه منتظر هستم .\r\nاى برادر يهود هيچ تغييرى در تصميم خود راه نداده‌ام و جهت اينكه در برابر ابن عفان ساكت ماندم\r\n","description":"","footnote":"","page_name":" 429 ","page_number":52},
  {"content":"\r\nو آنچه مرا واداشت كه از اقدام عليه او دست نگهدارم اين بود كه من در نتيجهء آزمايشى كه از او كرده بودم ميدانستم اخلاقى كه او را است او را رها نخواهد كرد تا مردمان دور را بكشتن و خلعش بكشاند تا چه رسد به نزديكان و من در اين جريانات بركنارى باشم من صبر نمودم تا همين پيش بينى من واقع شد و من يك كلمه نفى و اثباتى در بارهء او نگفته بودم مردم پس از آنكه از كشتن او فارغ شدند بر من هجوم آوردند و خدا ميداند كه من مايل بخلافت نبودم چون ميدانستم آنان طمع بسته‌اند كه ثروتها را در نزد خودشان متمركز كنند و به خوشگذرانى عمرى بگذرانند و با اينكه ميدانستند هدف آنان از من تأمين نخواهد شد و به آنان سخت گيرى خواهم كرد ولى عادت بشتاب كرده بودند و نميتوانستند آرام باشند و چون مطامع خود را در نزد من نديدند پس از بيعت شروع باشكالتراشى و بهانه جوئى نمودند سپس روى باصحاب نموده و فرمود مگر چنين نبود ؟ عرض كردند : چرا يا امير المؤمنين .\r\nو اما مورد پنجم اى برادر يهود كسانى كه با من بيعت كرده بودند چون ديدند مقاصد شخصى آنان بدست من انجام نميشود بوسيلهء آن زن ( عايشه ) بر من شوريدند با اينكه از طرف پيغمبر كار آن زن بدست من سپرده شده بود و من وصى بر او بودم او را بر شترى سوار كردند و بر جهازش بستند و او را در بيابانهاى بىآب و علف گرداندند سگهاى حوأب ( نام آبى است در راه مكه ببصره ) بر او زوزه ميكشيدند هر ساعتى كه ميگذشت و هر قدمى كه بر ميداشتند آثار و علائم پشيمانى بر آنان از خود نشان ميداد در ميان مردمى كه پس از بيعت اولى كه در زمان حيوة رسول خدا با من كرده بودند و دوباره نيز با من بيعت كردند و او هم چنان بر مخالفت خود با من ادامه داد .\r\n","description":"","footnote":"","page_name":" 430 ","page_number":53},
  {"content":"\r\nتا آنكه بر مردم شهرستانى وارد شد كه دستهاى كوتاه و ريشهاى بلند و عقلهاى كم و رأيهاى فاسد داشتند بيابان گرد و دريا نورد بودند اين يك زن آنان را از شهر بيرون كشيد ندانسته و ديوانه وار شمشير آختند و نفهميده تيرها پرتاب نمودند من در كار آنان ميان دو مشكل قرار گرفتم كه هيچ يك را دوست نداشتم اگر دست نگه مىداشتم آنان از شورش باز نميگشتند و به حكم عقل تسليم نمىشدند و اگر ايستادگى ميكردم كار به جائى ميكشيد كه نميخواستم .\r\nلذا پيش از هر چيز حجت را بر آنان تمام كردم و آنان را تهديد نمودم و وعده دادم كه عذرشان بپذيرم و به آن زن پيشنهاد كردم كه به خانه اش باز گردد و مردمى را كه در اطرافش بودند دعوت نمودم تا بيعتى را كه با من دارند بپايان برسانند و پيمانى را كه از خداوند در گردن آنان است نشكنند و تمام قدرت خود را بنفع آنان در اختيارشان گذاشتم با بعضى از آنان كه گفتگو كردم برگشت و حق را بيادش آوردم و متذكر شد ( مقصود زبير است ) .\r\nسپس رو بمردم نموده و همان تذكرات را دادم ولى جز بر نادانى و سركشى و گمراهى نيافزودند چون ديدم جز جنگ هيچ پيشنهادى را نمىپذيرند بر مركب جنگ سوار شدم و گردش جنگ بزيان آنان بود شكست خوردند و حسرت بردند تلفات سنگين بر آنان وارد شد من بناچار بر اين جنگ تن دادم زيرا اگر جنگ نميكردم كارى را كه در پايان جنگ نمودم و عفو و اغماضى كه از خود نشان دادم پيش از جنگ نميتوانستم بنمايم كه اگر پيش از جنگ از آنان عفو و اغماض مينمودم در برنامه اى كه داشتند ( از گسترش شورش در نواحى كشور و ريختن خونها و كشتن رعايا و مانند روميان و مردم يمن و ملتهاى منقرض شده حكومت را بدست زنان كم عقل و از هر جهت كم نصيب سپردن ) من نيز در اجراى اين برنامه بر آنان يارى نموده بودم و بجنگى كه در ابتدا مايل نبودم عاقبت الامر دچار آن ميشدم با اين تفاوت كه در اين صورت زنى را با لشكرش به اختيار خودش رها كرده بودم تا هر چه ميخواهند از برنامه اى كه گفتم در ميان مردم اجراء كنند .\r\nدر عين حال باز من بىمقدمه دست بجنگ نزدم قبلا اتمام حجت نمودم و تا آنجا كه ممكن بود كار جنگ را بتاخير انداختم و مراجعاتى نمودم واسطه‌ها فرستادم و بسوى آنان سفر نمودم و عذرشان پذيرفتم تهديدشان نمودم هر چه را كه از من ميخواستند متعهد شدم و هر چه را هم كه نميخواستند خودم پيشنهاد\r\n","description":"","footnote":"","page_name":" 431 ","page_number":54},
  {"content":"\r\nنمودم ولى چون به جز جنگ هواى ديگرى در سر نداشتند بناچار جنگ كردم\r\nو خداوند آنچنان كه ميخواست كار من و آنان را پايان داد و بر آنچه ميان من و آنان رفت خداوند شاهد و گواه بود .\r\nسپس روى باصحاب كرده و فرمود مگر چنين نبود ؟ عرض كردند چرا يا امير المؤمنين .\r\nو اما مورد ششم اى برادر يهود انتخاب حكمين و نبرد با پسر هند جگر خوار بود اين آزاد شده از روزى كه خداوند محمد را به پيغمبرى برانگيخت با خدا و رسولش و مؤمنين دشمن سرسخت بود تا آنكه خداوند مكة را به زور شمشير مسلمانان فتح كرد همان روز از او و پدرش براى من بيعت گرفته شد و در سه مورد ديگر پس از آن روز و پدرش ديروز گذشته نخستين كسى بود كه بعنوان امير المؤمنين بر من سلام داد و مرا ترغيب ميكرد كه قيام كنم و حق خود را از خلفا گذشته بستانم هر وقت كه نزد من مىآمد تجديد بيعت ميكرد و از همه شگفت آورتر اينكه چون معاويه ديد كه خداى من تبارك و تعالى حق از دست رفتهء مرا به من باز گردانيد و در جاى خود قرار داد و از اينكه در دين خدا خليفه چهارم شود و در امانتى كه حمل آن بعهدهء ما است او حكومت كند طمعش بريد بعمر و بن عاص روى آورد و از او دلجوئى كرد تا دل او متوجه معاويه شد و سپس بدستيارى او ( پس از اينكه مصر را تيول او كرد در صورتى كه اگر يك درهم بيش از سيم خود از بيت المال مسلمانها را برداشت ميكرد بر او حرام بود و متصدى اموال حق نداشت يك درهم بيش از حق او را به او برساند ) شهرهاى اسلامى را لگد مال ستم كرد و پاى مال بيدادگرى هر كس دست بيعت به او داد او را از خود راضى كرد و هر كس مخالفت نمود تبعيدش كرد .\r\nسپس با پيمان شكسته متوجه به من شد در شرق و غرب و راست و چپ كشور آشوب به پا كرد اخبار به من ميرسيد و گزارشات دريافت ميكردم تا آنكه مرد يك چشم ثقفى ( مغيرة بن شعبه ) نزد من آمد و پيشنهاد كرد كه معاويه را بر شهرستانهائى كه در دست دارد استاندارش كنم و از نظر دنيا دارى نظريهء خوبى بود اگر پيش خداوند ميتوانستم عذرى بياورم و خود را از مظالم استاندارى او تبرئه كنم ولى در عين حال پيشنهاد مغيرة را به ديگران\r\n","description":"","footnote":"","page_name":" 432 ","page_number":55},
  {"content":"\r\nاعلام نمودم\r\nو بافرادى كه اطمينان داشتم نسبت بخداى عز و جل و پيغمبرش و نسبت به من و مؤمنين خيرخواه‌اند مشورت نمودم و نظرشان را در بارهء پسر هند جگر خار خواستار شدم آنان نيز مرا از استاندار نمودن معاوية نهى كردند و با من در اين جهت هم رأى بودند و مرا بر حذر ميداشتند كه مبادا دست او را در كار مسلمانان دخالت دهم و خداوند به بيند كه من افراد گمراه كننده اى را براى خوديار و ياور گرفته‌ام يك بار برادر بجلى ( جرير ) را و بار ديگر برادر اشعرى ( ابو موسى ) را نزد او فرستادم هر دو به دنيا دل بستند و تابع هواى نفس او شدند و او را از خود راضى نمودند .\r\nو چون ديدم كه هتك حرمتهاى الهى را بيش از پيش مرتكب مىشود با افرادى كه از اصحاب پيغمبر با من بودند مشورت نمودم همان افرادى كه در بدر حضور داشتند و خداوند كارشان را پسنديد و در بيعت رضوان شركت كرده بودند و نيز با ديگر افراد شايستهء مسلمان مشورت نمودم همگى با من هم رأى بودند كه بايستى با معاوية جنگيد و دستش را از حكومت كوتاه كرد من با يارانم براى جنگ با او قيام كردم و از همه جا به او نامه نوشتم و نماينده‌ها از جانب خود فرستادم و دعوتش كردم تا دست از كارى كه مىكند بردارد و مانند ديگر مردم با من بيعت كند .\r\nدر پاسخ نامه‌هاى من نامه هائى تحكم آميز نوشت و آرزوهائى در بارهء من كرده و شروطى پيشنهاد كرده بود كه نه خدا راضى بود و نه پيغمبرش و نه مسلمانان و در يكى از نامه‌ها پيشنهاد كرده بود كه جمعى\r\n","description":"","footnote":"","page_name":" 433 ","page_number":56},
  {"content":"\r\nاز نيكوترين اصحاب پيغمبر را كه عمار بن ياسر جزو آنان بود ( و كجا مانند عمار را توان يافت ) بدست او بسپارم .\r\nبه خدا قسم هر وقت كه ماها پنج نفر گرد پيغمبر بوديم عمار نفر ششم بود و اگر چهار نفر بوديم عمار نفر پنجم بود معاوية در نامه اش به من پيشنهاد كرده بود كه چنين افرادى را به او بسپارم تا آنان را با دعاى خون عثمان بكشد و بدار بزند در صورتى كه بجان حق قسم مردم را بر عثمان جز معاوية كسى نشورانيد و معاويه و همكارانش از خاندان بنى امية يعنى شاخه‌هاى درختى كه خداوند در قرآنش آن را درخت ملعون ناميده است بودند كه مردم را بر كشتن عثمان فراخواندند .\r\nبهر حال چون معاوية ديد كه من بشروط او جواب مثبت ندادم بر من هجوم آورد و در پيش وجدان خود به اين سركشى و ستمگرى خويش مىباليد و عده اى از مردم حيوان صفت را كه نه عقل داشتند و نه ديدهء حق بين بدور خود جمع كرد و آنان را باشتباه انداخت تا از او پيروى كردند از مال دنيا آنقدر به آنان داد كه بسوى او گرائيدند .\r\nتا براى جلوگيرى از او مبارزه كرديم و بحكميت خداوند تن داديم و جاى عذرى براى آنان باقى نگذاشتيم و آنان را از عذاب الهى ترسانيديم .\r\nولى او در مقابل اين رفتار ما جز بر ستمگرى خويش نيفزود با او جنگيديم و خداوند مانند هميشه كه ما را بر پيروزى بر دشمنان او و ما عادت داده بوده پيروزى نصيب ما كرد پرچم رسول خدا كه هميشه خداوند حزب شيطان را بوسيلهء آن پرچم نابود كرده بود بدست ما بود ولى معاوية پرچمهاى پدر خود را\r\n","description":"","footnote":"","page_name":" 434 ","page_number":57},
  {"content":"\r\nكه من هميشه در ركاب رسول خدا با آن پرچمها در همه جا جنگيده بودم بدست داشت\r\nمرگ گريبانش را گرفته بود و چاره اى جز فرار نداشت اسب خود را سوار شد و پرچم خود را سرنگون كرد و در كار خود درمانده بود كه چه حيله اى به كار زند از رأى پسر عاص كمك خواست عمرو عاص نظر داد كه قرآن را بيرون آورند و بر فراز پرچمها بزنند و مردم را بحكمى كه قرآن كند دعوت نمايند و گفت فرزند ابو طالب و پيروانش ديندار و باقيماندهء خاندان نبوتند اينان روز اول تو را به حكم قرآن دعوت نمودند و امروز نيز كه آخر كار است حكميت قرآن را از تو پذيرا خواهند بود .\r\nمعاوية كه ميديد جز كشته شدن و يا فرار چارهء ديگرى ندارد اين راى عمرو عاص را به كار بست و قرآن را بر فراز پرچمها زد و به گمان خود به حكم قرآن دعوت نمود ياران من كه نيكانشان در اين جنگ دشمنان خدا شربت شهادت نوشيده بودند به حكم قرآن مايل شدند و گمان كردند كه پسر هند جگرخوار به آنچه دعوت مىكند وفا خواهد كرد لذا بدعوتش گوش فرا دادند و همگى پيشنهاد او را پذيرفتند من به آنان اعلام نمودم كه اين كار حيله اى است كه معاوية و عمر و عاص به كار بسته‌اند و بعهد خود وفا نخواهند كرد گفتهء مرا نپذيرفتند و دستور مرا به كار نه بستند و اصرار داشتند كه پيشنهاد او را بپذيرند چه مرا خوش آيد چه نيايد من بخواهم يا نخواهم تا آنجا كه بعضى از آنان به ديگرى مىگفت اگر على با ما همكارى نكرد يا او را مانند عثمان بكشيد و يا خود و خاندانش را بدست معاوية بسپاريد .\r\nخدا ميداند كه نهايت كوشش را كردم و هر راهى كه بخواطرم ميرسيد پيمودم تا مگر بگذارند من برأى خود عمل كنم ولى نگذاشتند تا آنجا كه از آنان به مقدار دوشيدن يك شتر و يا دويدن يك اسب مهلت خواستم ولى آنان نپذيرفتند مگر اين شيخ و ( با دست اشارة به مالك اشتر فرمود ) و گروهى از\r\n","description":"","footnote":"","page_name":" 435 ","page_number":58},
  {"content":"\r\nخانوادهء خودم به خدا قسم از اجراى برنامهء روشن خودم هيچ مانعى نداشتم\r\nجز اينكه ترسيدم اين دو نفر گشته شوند ( و با دست اشاره به حسن و حسين فرمود ) كه اگر اين دو كشته مىشدند نسل رسول خدا و نژاد آن حضرت از پيروانش از امت قطع ميشد و باز ترسيدم كه اين و اين ( و با دست اشاره به عبد الله بن جعفر و محمد بن حنفية فرمود ) كشته شوند زيرا من ميدانستم كه اين دو فقط بخواطر من در اين جنگ شركت كردند و اگر ملاحظه من نبود خود را در اين خطر نمىانداختند به اين جهت بخواستهء مردم تن دادم و خدا نيز چنين خواسته بود .\r\nهمين كه ما شمشيرهاى خود را از آنان باز گرفتيم و جنگ متاركة شد بدلخواه خود در كارها قضاوت كردند و هر حكمى و نظريه اى كه خواستند اختيار نمودند و قرآنها را پشت سر انداختند و از دعوتى كه به حكم قرآن ميكردند دست برداشتند .\r\nمن هرگز كسى را در دين خداى عز و جل حكم قرار نميدادم زيرا بدون هيچ شك و ترديدى در اين مورد حكم قرار دادن خطاى محض بود ولى اين مردم جز بر حكميت راضى نبودند بناچار خواستم مردى از خاندان خودم و يا فردى را كه از جهت هوش و عقل مورد رضايت من بود و از هر حيث خيرخواهى و دوستى و ديندارىاش مورد اعتماد من باشد حكم قرار دهم هر كس را نام بردم زادهء هند نپذيرفت و هر حقى را پيشنهاد كردم او از آن روى گردان شد و به پشتيبانى اصحاب من ما را بيراهه ميبرد .\r\nچون هيچ راهى جز قبول نمودن حكميت براى من نگذاشتند بخداى عز و جل از آنان بيزارى جستم و انتخاب حكم را بخودشان واگذاشتم مردى را انتخاب كردند و عمرو عاص آن چنان او را با نيرنگ فريب داد كه خاور و باختر از نيرنگش خبردار شدند و آنكه فريب خورده بود از پذيرفتن اين حكميت اظهار پشيمانى نمود\r\n","description":"","footnote":"","page_name":" 436 ","page_number":59},
  {"content":"\r\nسپس رو باصحاب نموده و فرمود : مگر چنين نبود ؟ گفتند : چرا يا امير المؤمنين .\r\nو اما مورد هفتم اى برادر يهود رسول خدا از من پيمان گرفته بود كه در روزهاى آخر عمرم با جمعى از اصحابم بجنگم كه روزها روزه دار و شبها شب زنده دارند و همگى قرآن خوان ولى به جهت مخالفتى كه با من مىكنند مانند تيرى كه از كمان ميجهد از دين بيرون خواهند رفت ( و ذو الثدية ) در ميان آنان خواهد بود و با كشتن آنان سرانجام كار من بسعادت ختم خواهد شد چون پس از خاتمه كار حكمين بدينجا باز گشتم خود اين مردم يك ديگر را بباد ملامت گرفتند كه چرا كار را بحكمين واگذار نمودند .\r\nولى ديگر راه چاره اى نداشتند جز اينكه بگويند : امير ما را نمىبايست كه پيروى از كار خطاى ما كند بلكه لازم بود كه بر طبق رأى واقعى خود عمل نمايد چه خود در اين مبارزه كشته شود و چه مخالفينش و چون چنين نكرده و تابع ما شده و از ما كه خطاى ما مسلماش بود پيروى كرده است كافر گرديده و اكنون كشتن او و ريختن خونش براى ما حلال است همه باتفاق رأى بر اين دادند و با سرعت هر چه بيشتر از لشكر من بيرون رفتند و با صداى بلند فرياد مىكشيدند ( لا حكم الا لله ) : ( قضاوت فقط مخصوص خداوند است ) سپس دسته دسته بهر سو پراكنده شدند يك دسته آنان در نخيلة و دستهء ديگر در حروراء علم مخالفت افراشتند و دستهء ديگر به همان سرعت كه بسوى مشرق ميرفت از دجله گذشت بهر مسلمانى كه رسيدند او را آزمايش نمودند اگر پيرو آنان شد از كشتن او صرف نظر نمودند و اگر مخالفت آنان\r\n","description":"","footnote":"","page_name":" 437 ","page_number":60},
  {"content":"\r\nكرد او را كشتند و خونش را ريختند .\r\nمن به نزد دو دستهء اول رفتم و يكى را پس از ديگرى باطاعت خداوند و پيروى از حق و بازگشت به حق دعوت نمودم جز بجنگ به هيچ راضى نشدند و جز شمشير هيچ بحالشان سودمند نبود چون راه چاره بر من بسته شد هر دو دسته را به حكم خداوند تسليم نمودم و خداوند هر دو را نابود كرد .\r\nاى برادر يهود اگر اين كار نميكردند و خود را نابود نمىنمودند چه پشتيبان نيرومند و چه سد محكمى از براى اسلام بودند ولى خداوند سرنوشتى جز اين براى آنان نخواست .\r\nسپس بدستهء سوم نامه نوشتم و پى در پى نماينده‌هاى خود را بسوى آنان فرستادم نماينده هائى : از ياران خود و افرادى خداپرست و زاهد ولى اين دسته نيز راهى بجز راه آن دو دسته نه پيمود و بدنبال آنان رفته شتابزده مسلمانانى را كه مخالفشان بودند مىكشتند گزارش اين قتلها و جنايتها پى در پى به من ميرسيد لذا من بر آنان تاختم و راه عبور از دجله را به روى آنان بستم باز هم نمايندگانى خير خواه بسوى آنان فرستادم و يك بار بتوسط اين و بار ديگر بتوسط اين ( با دست اشاره به مالك اشتر و احنف بن قيس و سعيد بن قيس ارحبى و اشعث بن قيس كندى فرمود ) عذرپذيرشان شدم .\r\nولى چون غير از جنگ چيزى نپذيرفتند با آنان جنگيدم تا آنكه همگى آنان را كه چهار هزار بلكه بيشتر بودند تا نفر آخر اى برادر يهود خداوند كشت و يك نفر خبرگزار نيز جان بسلامت نبرد سپس جنازهء ذو الثدية را ( كه پيغمبر خبر داده بود ) در حضور همين اشخاص بيرون كشيدم كه پستانى همچون پستان زن داشت .\r\nسپس روى باصحاب كرده فرمود مگر چنين نبود ؟ گفتند چرا يا امير المؤمنين پس آن حضرت فرمود :\r\nاى برادر يهود اين هفت مورد و هفت موردى كه من بعهد خود وفا نمودم و يك مورد ديگر مانده است و نزديك\r\n","description":"","footnote":"","page_name":" 438 ","page_number":61},
  {"content":"\r\nاست كه وقت آن نيز فرا رسد اصحاب امير المؤمنين و رأس الجالوت گريه كنان عرض كردند آن يك مورد را نيز بيان فرمائيد فرمود : آن يك مورد اين است كه اين ( با دست اشارة به ريش مبارك فرمود ) از خون اين ( با دست اشاره بفرق سر فرمود ) رنگين شود .\r\nراوى گويد صداى مردم در مسجد جامع بگريه و شيون بلند شد بطورى كه از وحشت تمام مردم كوفه از ميان خانه‌ها بيرون شتافتند و رأس الجالوت همان دم بدست على عليه السّلام مسلمان شد و در شهر كوفه هم چنان ميزيست تا آنگاه كه امير المؤمنين كشته شد و ابن ملجم ملعون دستگير گرديد رأس الجالوت آمد تا در حضور امام حسن ايستاد و مردم آن حضرت را احاطة نموده و ابن ملجم را در مقابل امام حسن نگاه داشته بودند راس الجالوت به امام حسن عرض كرد اى ابا محمد او را بكش كه خدايش بكشد كه من در كتابهائى كه به حضرت موسى نازل شده ديده‌ام كه گناه اين مرد در پيشگاه خداوند از گناه پسر آدم كه برادرش را كشت و از گناه قدار كه ناقهء ثمود را پى كرد بيشتر است .\r\n\r\n( آنچه در بارهء روزهاى هفته : يك شنبه و دوشنبه و سه شنبه و چهارشنبه و پنجشنبه و جمعه و شنبه رسيده است )\r\n59 - رسول خدا ( ص ) فرمود : روز جمعه روز پرستش خدا است تا خداى عز و جل را در آن روز عبادت كنيد و روز شنبه از آن خاندان پيغمبر است و روز يك شنبه از آن شيعيان آل محمد است و روز دوشنبه روز بنى اميه است و روز سه شنبه روزى است آسان و روز چهار شنبه از آن بنى عباسى و روز پيروزى آنان است و روز پنجشنبه روزى است كه صبح آن از براى امت من فرخنده است .\r\n","description":"","footnote":"","page_name":" 439 ","page_number":62},
  {"content":"\r\n\r\n( آنچه در بارهء روز يك شنبه و روزهاى پس از آن رسيده است )\r\n60 - امام صادق عليه السّلام را بر چند كس كه حجامت ميكردند گذر افتاد فرمود : چه ميشد اگر حجامت را تا عصر يك شنبه بتأخير مىانداختيد ؟ كه اين كار درد را زودتر فرو مىنشاند .\r\n61 - عمرو بن سفيان جرجانى حديث را به امام ششم رسانده كه بيكى از دوستانش فرمود : فلانى چرا بيرون نرفته اى ؟ عرض كرد : قربانت شوم امروز يك شنبه است فرمود : مگر يك شنبه چه عيبى دارد ؟\r\nعرض كرد : براى روايتى كه از پيغمبر رسيده است كه فرمود : از روز يك شنبه بترسيد كه دمى همچون دم شمشير دارد فرمود : دروغ گفتند رسول خدا چنين حديثى نفرموده است زيرا احد نامى است از نامهاى خداى عز و جل گويد : عرض كردم قربانت شوم دوشنبه چطور ؟ فرمود : بنام آن دو نفر ناميده شده است عرض كرد : پيش از آن دو نفر بنام آنان ناميده شده است ؟ امام صادق فرمود : حال كه حديثى برايت گفته شد درست بفهم چون خداى تبارك و تعالى روزى را كه پيغمبرش در آن روز رحلت خواهد فرمود و وصى پيغمبر در آن روز مظلوم خواهد شد ميدانست لذا آن را بنام آن دو ناميد گويد : گفتم : سه شنبه چطور ؟ فرمود روز سه شنبه دوزخ آفريده شده است و اين است گفتهء خداى عز و جل ( در سورهء و المرسلات آيه 29 - 31 ) برويد بسوى آنچه دروغاش مىپنداشتيد برويد در پناه سايه اى كه سه شعبة دارد نه سايه گاه است و نه از زبانهء آتش جلوگيرى مىكند گويد : گفتم : چهارشنبه چطور ؟ فرمود : چهار ركن\r\n","description":"","footnote":"","page_name":" 440 ","page_number":63},
  {"content":"\r\nدوزخ در روز چهارشنبه بنا گذاشته شد گويد گفتم : پنجشنبه چطور ؟ فرمود خداوند بهشت را روز پنجشنبه آفريد گويد گفتم : جمعه چطور ؟ فرمود : خداى عز و جل در روز جمعه جهان آفرينش را براى اعتراف بولايت ما جمع كرد گويد : گفتم : شنبه چطور ؟ فرمود فرشتگان در روز شنبه متوجه شدند كه خداوند هميشه يكتا بوده است .\r\n62 - امير المؤمنين عليه السّلام فرمود : روز شنبه روز نيرنگ و فريب است و روز يك شنبه روز عروسى و ساختمان است و روز دوشنبه روز مسافرت و دنبال كارى رفتن است و روز سه شنبه روز جنگ و خونريزى است و روز چهارشنبه روز شومى است و مردم در آن روز فال بد ميزنند و روز پنجشنبه روز رفتن نزد فرمانداران و برآمدن نيازمنديها است و روز جمعه روز خواستگارى و عقد زناشوئى بستن است .\r\n( مصنف ) اين كتاب گويد : روز دوشنبه روز مسافرت به محل نماز استسقاء و طلب باران است .\r\n\r\n( آنچه در بارهء روز دوشنبه رسيده است )\r\n63 - يونس بن يعقوب گويد : شنيدم از امام صادق كه ميفرمود رسول خدا در روز دوشنبه حجامت\r\n","description":"","footnote":"","page_name":" 441 ","page_number":64},
  {"content":"\r\nكرد و به شخص حجامتكننده گندم عطا فرمود :\r\n64 - امام صادق عليه السّلام فرمود : رسول خدا حجامت را روز دوشنبه پس از عصر ميكرد .\r\n65 - امام صادق عليه السّلام فرمود : در آخر وقت روز دوشنبه حجامت كردن درد را كاملا از بدن بيرون ميكشد .\r\n66 - عقبة بن بشير گويد : روز دوشنبه اى به خدمت امام باقر عليه السّلام رسيدم ( آن حضرت طعامى ميل ميفرمود به من نيز پيشنهاد شركت در غذا كرده ) و فرمود : بخور عرض كردم من روزه دارم فرمود : چرا روزه گرفته اى ؟ عرض كردم براى اينكه رسول خدا در چنين روزى متولد شده است فرمود : شما روز ولادت آن حضرت را نميدانيد و روزى را ميدانيد كه در آن روز وفات كرده است سپس فرمود در آن روز نه روزه بگير و نه مسافرت كن .\r\n67 - على بن جعفر گويد : مردى به خدمت برادرم موسى بن جعفر عليه السّلام رسيد و عرض كرد قربانت شوم قصد مسافرتى دارم و استدعا دارم كه براى من دعا بفرمائيد فرمود مسافرتت چه روزى است عرض\r\n","description":"","footnote":"","page_name":" 442 ","page_number":65},
  {"content":"\r\nكرد روز دوشنبه ، فرمود روز دوشنبه چرا ؟ عرض كرد چون روز ولادت رسول خدا است ميخواهم بركت داشته باشد فرمود : دروغ ميگويند رسول خدا در روز جمعه متولد شده است و هيچ روزى شومتر از روز دوشنبه نيست روزى است كه رسول خدا در آن روز از دنيا رفته است و صداى وحى از خاندان ما بريده شده است و حق ما را در آن روز از ما غصب كرده‌اند .\r\nاگر ميخواهى تو را بروز سهل و نرمى راهنمائى كنم ؟ كه خداوند در آن روز آهن را براى داود نرم كرد عرض كرد چرا قربانت شوم فرمود : سه شنبه مسافرت كن .\r\n\r\n( آنچه در بارهء روز سه شنبه رسيده است )\r\n68 - رسول خدا ( ص ) فرمود : هر كس روز سه شنبه هفدهم يا نوزدهم يا بيست و يكم ماه حجامت كند از همهء بيماريهاى آن سال شفا مىيابد ولى در بقيهء سه شنبه‌ها حجامت نمودن درمان درد سر و درد دندان و ديوانگى و پيسى و بيمارى خوره مىباشد .\r\n69 - امام صادق عليه السّلام فرمود : هر كس بخواهد سفر كند روز شنبه به مسافرت برود كه اگر روز شنبه سنگى از سنگى كنده شود خداوند آن را بجاى اولى خود باز ميگرداند و هر كس كه نيازمنديهايش\r\n","description":"","footnote":"","page_name":" 443 ","page_number":66},
  {"content":"\r\nبا مشكلاتى برخورد كند روز سه شنبه بدنبال حاجتش رود زيرا روز سه شنبه همان روزى است كه خداوند آهن را براى داود نرم كرد .\r\n\r\n( آنچه در بارهء روز چهارشنبه رسيده است )\r\n70 - يعقوب بن يزيد از يكى از اصحاب ما نقل مىكند كه گفت : روز چهارشنبه اى بحضور امام حسن عسگرى رسيدم آن حضرت حجامت ميكرد عرض كردم اهل حرمين ( مكة و مدينة ) از رسول خدا روايت ميكنند كه فرموده است هر كس روز چهارشنبه حجامت كند و به بيمارى پيسى مبتلا شود كسى را به جز خويشتن ملامت ننمايد فرمود دروغ گفته‌اند به بيمارى پيسى كسى مبتلا گردد كه نطفه اش در أيام حيض مادرش بسته شده باشد .\r\n71 - عبد الرحمن بن عمرو بن اسلم گويد : امام موسى بن جعفر عليه السّلام را ديدم كه تبدار بود و روز چهارشنبه حجامت كرد ولى تب قطع نشد تا اينكه روز جمعه حجامت كرد و تب حضرت بريد .\r\n72 - محمد بن أحمد بن دقاق بغدادى گويد : نامه اى به حضور امام ابى الحسن رضا عليه السّلام نوشتم كه از مسافرت در روز چهارشنبه آخر ماه در نامه سؤال نموده بودم حضرت در پاسخ نامه مرقوم فرمود : به عكس آنچه مردمان فال بد زن گمان كنند هر كس روز چهارشنبهء آخر ماه مسافرت كند از هر\r\n","description":"","footnote":"","page_name":" 444 ","page_number":67},
  {"content":"\r\nبلائى محفوظ و از هر بيمارى و ناراحتى در امان خواهد بود و خداوند نيازمندى او را برآورد .\r\nو بار ديگر ضمن نامه اى بحضورش از حجامت نمودن در روز چهارشنبه آخر ماه پرسيدم مرقوم فرمود : به عكس آنچه مردمان فال بد زن برآنند هر كس روز چهارشنبه حجامت كند از هر گونه آفتى سالم و از هر ناراحتى محفوظ مىماند و محل حجامتاش زودتر بهبودى مييابد .\r\n73 - رسول خدا ( ص ) فرمود : چهارشنبهء آخر ماه روز نحسى است .\r\n74 - بشار بن يسار گويد : امام صادق ( ع ) را عرض كردم در روز چهارشنبه چرا بايد روزه گرفت فرمود : براى اينكه آتش در روز چهارشنبه آفريده شده است .\r\n75 - حذيفة بن منصور گويد : ديدم امام صادق ( ع ) را كه روز چهارشنبه بعد از عصر حجامت فرمود :\r\n76 - امير المؤمنين ( ع ) فرمود : از حجامت كردن و نوره كشيدن روز چهارشنبه خوددارى كنيد\r\n","description":"","footnote":"","page_name":" 445 ","page_number":68},
  {"content":"\r\nكه روز چهارشنبه روز نحس پايدارى است و دوزخ در آن روز آفريده شده است .\r\n77 - امير المؤمنين ( ع ) فرمود سزاوار است كه مرد از نوره كشيدن در روز چهارشنبه خوددارى نمايد كه آن روز نحس پايدارى است .\r\n78 - امير المؤمنين ( ع ) در مسجد كوفه بود كه مردى به پا خواست و عرض كرد يا امير المؤمنين مرا آگاه فرما كه چرا روز چهارشنبه بفال بد گرفته مىشود و آن را روز سنگينى ميدانند و مقصود كدام چهارشنبه است ؟\r\nفرمود : چهارشنبهء آخر ماه كه محاق باشد ( يعنى شبها ماه پيدا نباشد ) و در چنين روزى قابيل برادر خود هابيل را كشت و روز چهارشنبه ابراهيم در آتش افكنده شد و در روز چهارشنبه منجنيق را نصب كردند و روز چهارشنبه خداوند فرعون را غرق كرد و روز چهارشنبه خداوند شهر قوم لوط را زير و زبر كرد و در روز چهارشنبه خداوند باد سوزناك را بر قوم عاد فرستاد و در روز چهارشنبه باغهاى مردم صنعاء مانند درختى كه خشكيده و بر زمين ريخته شده باشد خشك گرديد و در روز چهارشنبه فرعون دستور داد كه اگر موسى را بدست آوردند او را بكشند و روز چهارشنبه سقف بر سر آنان فرود آمد و روز چهارشنبه فرعون دستور داد كه نوزادهاى پسر را بكشند و روز چهارشنبه بيت المقدس ويران گرديد و روز چهارشنبه\r\n","description":"","footnote":"","page_name":" 446 ","page_number":69},
  {"content":"\r\nمسجد سليمان بن داود كه در استخر از شهرستانهاى استان فارس بود سوخت و روز چهارشنبه يحيى بن زكريا شهيد شد و روز چهارشنبه اولين مرحلهء عذاب بر قوم فرعون سايه افكند و روز چهارشنبه خداوند قارون را به زمين فرو برد و روز چهارشنبه خداوند ايوب را بتلف شدن مال و فرزنداناش گرفتار كرد و روز چهارشنبه يوسف زندانى شد و روز چهارشنبه را خداوند فرموده است كه ما آنان ( قوم صالح ) را همگى سرنگون كرديم و روز چهارشنبه ناقهء صالح را پى كردند و روز چهارشنبه سنگ آسمانى از گل پخته بر سر آنان باريد و روز چهارشنبه پيشانى پيغمبر مجروح شد و دندانهاى جلوى آن حضرت شكست و روز چهارشنبه عمالقه تابوت را از بنى اسرائيل گرفتند .\r\n( مصنف ) اين كتاب گويد كسى كه ناگزير است از مسافرت در روز چهارشنبه و يا روز چهارشنبه خونش به جوش آمده براى او رواست كه مسافرت و يا حجامت كند و شومى از براى او ندارد مخصوصا هر گاه به قصد مخالفت با آنان كه فال بد ميزنند انجام بگيرد ولى آن كس از مسافرت در روز چهارشنبه و يا خون گرفتن بىنياز است بهتر آن است كه خوددارى نموده و در آن روز نه مسافرت كند و نه حجامت .\r\n\r\n( آنچه در بارهء روز پنجشنبه رسيده است )\r\n79 - معتب بن مبارك گويد : روز پنجشنبه اى بود كه به خدمت امام صادق ( ع ) رسيدم و حضرتش\r\n","description":"","footnote":"","page_name":" 447 ","page_number":70},
  {"content":"\r\nحجامت ميكرد . عرض كردم يا ابن رسول الله روز پنجشنبه حجامت ميكنى ؟ فرمود آرى هر كس از شما كه بخواهد حجامت كند بهتر است كه روز پنجشنبه حجامت كند زيرا كه در عصر هر جمعه خون بدن از ترس قيامت مىجهد و تا صبح پنجشنبه بجايگاه خود باز نميگردد .\r\nسپس رو بغلامش ذبيح كرده و فرمود اى ذبيح شاخ حجامت را محكم بچسبان و به آرامى بمك و تيغ را بچابكى بزن .\r\nو امام صادق ( ع ) فرمود : هر كس در پنجشنبه آخر ماه اول روز حجامت كند ريشهء بيماريها از تن او كنده مىشود .\r\n80 - امام صادق ( ع ) فرمود : رسول خدا ( ص ) در آغاز بعثت چندان روزه ميگرفت كه در باره اش گفته ميشد كه افطار نخواهد كرد و افطار ميفرمود چندان كه گفته ميشد ديگر روزه نخواهد گرفت .\r\nسپس اين شيوه را ترك فرمود و يك روز در ميان روزه گرفت كه روزه دارى داود چنين بود سپس اين را نيز ترك فرمود و تا پايان زندگى دو پنجشنبه را روزه ميگرفت با چهارشنبه ميان آن دو ( شرح : ) مقصود پنجشنبهء اول و پنجشنبهء آخر ماه و چهارشنبهء وسط ماه است چنانچه در روايات ديگر تصريح شده است .\r\n81 - امام صادق ( ع ) فرمود : از رسول خدا ( ص ) سؤال شد از روزهء دو پنجشنبه با چهارشنبه وسط فرمود : اما روز پنجشنبه روزى است كه عملها در آن عرضه مىشود و اما روز چهارشنبه روزى است كه\r\n","description":"","footnote":"","page_name":" 448 ","page_number":71},
  {"content":"\r\nآتش در آن روز آفريده شده است و اما روزه پس آن سپر است از آتش .\r\n82 - امام صادق ( ع ) فرمود هر كس روز پنجشنبه ناخنهايش را بگيرد و يك ناخن براى روز جمعه بگذارد خداوند فقر را از او دور فرمايد .\r\n\r\n( آنچه در بارهء روز جمعه رسيده است )\r\n83 - محمد بن رباح قلاء گويد : موسى بن جعفر ( ع ) را ديدم كه روز جمعه حجامت ميكرد ، عرض كردم : فدايت شوم روز جمعه حجامت ميكنى ؟ فرمود : من آية الكرسى را ميخوانم و تو نيز هر وقت كه فشار خونت بالا رفت چه روز باشد و چه شب آية الكرسى بخوان و حجامت كن\r\n84 - رسول خدا ( ص ) فرمود : رستاخيز در روز جمعه ميان نماز ظهر و عصر برپا خواهد شد .\r\n85 - على ( ع ) فرمود : رسول خدا ( ص ) فرمود : در هر جمعه براى خانوادهء خود از ميوه و گوشت چيزى تحفه ببريد تا بآمدن روز جمعه شادمان گردند و پيغمبر ( ص ) چون در تابستان از اطاق بيرون مىآمد\r\n","description":"","footnote":"","page_name":" 449 ","page_number":72},
  {"content":"\r\nروز پنجشنبه بيرون مىآمد و چون ميخواست كه در زمستان از سرما باطاق برگردد روز جمعه برميگشت و روايت شده كه بيرون شدن حضرت و باز گشتنش در روز جمعه بوده است .\r\n( شرح : ) در بعضى از نسخه‌ها بجاى ( اطرفوا ) اطرقوا آمده است و بنا بر آن معناى روايت چنين مىشود كه هر شب جمعه براى خانواده از ميوه و گوشت چيزى ببريد .\r\n86 - ابى كهمس گويد : به امام صادق ( ع ) عرض كردم دعائى مرا بياموز كه بدان روزى فراخوانم به من فرمود از زيادى سبيلت و ناخنهايت را بچنين و اين در روز جمعه بايد باشد .\r\n87 - امام صادق ( ع ) فرمود : روز جمعه ناخنها را چيدن از بيمارى خوره و پيسى و كورى ايمنى بخشد و اگر نيازى بچيدن نباشد به نحوى آن را بخراشد و امام صادق ( ع ) فرمود : هر كس كه هر روز جمعه ناخنهايش را بچيند و شاربش را بزند و سپس بگويد : ( بسم الله و با لله و على سنة محمد و آل محمد ) ( يعنى بنام خدا و به يارى خدا و به راه و رسم محمد و آل محمد اين كار را كردم ) بهر ريزهء ناخن و مو ثواب آزادكردن يك بنده از فرزندان اسماعيل به او داده مىشود .\r\n88 - امام صادق ( ع ) از پدرش : رسول خدا ( ص ) فرمود : كسى كه ناخنهايش را روز جمعه بچيند خداوند درد را از انگشتان او بيرون مىكند و درمان بجاى درد در آورد و روايت شده است كه چنين كس به ديوانگى و بيمارى خوره و پيسى گرفتار نگردد .\r\n","description":"","footnote":"","page_name":" 450 ","page_number":73},
  {"content":"\r\n89 - جعفرى گويد : شنيدم موسى بن جعفر ( ع ) ميفرمود ناخنهايتان را روز سه شنبه بچينيد و بر روز چهارشنبه بحمام برويد و اگر نيازى به حجامت داريد روز پنجشنبه حجامت كنيد و با خوشبوترين عطرهاى خود روز جمعه معطر شويد .\r\n90 - امام رضا عليه السّلام فرمود : براى مرد سزاوار نيست كه هر روز عطر نزند و اگر هر روز نتوانست يك روز در ميان و اگر باز نتوانست در هر روز جمعه عطر بزند و آن را ترك نكند .\r\n91 - سكن خزاز گويد : شنيدم امام صادق عليه السّلام ميفرمود : خدا را بر هر مرد بالغ حقى است كه در هر روز جمعه شارب و ناخنهايش را بچيند و مقدارى عطر استعمال كند .\r\n( شرح - ) در بعض از نسخه‌هاى كافى بجاى ( محتلم ) مسلم است\r\n92 - رسول خدا ( ص ) فرمود : شب و روز جمعه 24 ساعت است و خدا در هر ساعتى ششصد هزار نفر از آتش آزاد ميفرمايد .\r\n","description":"","footnote":"","page_name":" 451 ","page_number":74},
  {"content":"\r\n93 - امام صادق عليه السّلام فرمود : در بارهء كسى كه كه بخواهد كار نيكى از قبيل صدقه دادن و روزه گرفتن و مانند اينها انجام دهد فرمود مستحب است كه اين كار نيك در روز جمعه انجام بگيرد زيرا پاداش كار در روز جمعه چند برابر است .\r\n94 - امام صادق عليه السّلام فرمود : كسى كه يك سطر شعر در روز جمعه بخواند بهره اش از آن روز همان خواهد بود و رسول خدا فرمود : چون شيخى را ديديد كه در روز جمعه سخنان زمان جاهليت را نقل مىكند سرش را بكوبيد اگر چه با سنگريزه باشد .\r\n95 - امام صادق فرمود : كسى كه در سجدهء آخر نافلهء مغرب شب جمعه هفت بار بگويد و اگر هر شب بگويد بهتر است ( بار الها باحترام وجه كريم و نام بزرگت از تو درخواست ميكنم كه بر محمد و خاندانش درود بفرستى و گناه بزرگ مرا بيامرزى ) تا نماز را تمام كند گناهش آمرزيده شده است راوى گويد : امام صادق فرمود : چون عصر پنجشنبه و شب جمعه فرا ميرسد فرشتگانى از آسمان فرود مىآيند كه قلمهاى طلا و صفحه‌هاى نقره بهمراه دارند و در عصر پنجشنبه و شب جمعه و روز جمعه تا غروب آفتاب نمىنويسند مگر صلوات بر پيغمبر را و سفر كردن و از پى كارى رفتن در روز جمعه خوب\r\n","description":"","footnote":"","page_name":" 452 ","page_number":75},
  {"content":"\r\nنيست ، و خوب نبودنش بخاطر نماز جمعه است اما پس از خواندن نماز جائز است و مبارك .\r\n96 - ابى ايوب ابراهيم خزاز گويد : از امام صادق عليه السّلام پرسيدم كه مقصود از گفتهء خداى عز و جل كه ميفرمايد ( چون نماز پايان يافت در زمين پراكنده شويد و از فضل خداوندى بدست آوريد ) چيست ؟ فرمود : نماز در روز جمعه است و پراكنده شدن در روز شنبه و امام صادق عليه السّلام فرمود بر مرد مسلمان ناپسند است كه در هفته يك روز جمعه خود را براى كار دينش آماده نكند تا مسائل دينى فرا بگيرد .\r\n\r\n( آنچه در بارهء روز شنبه رسيده است )\r\n97 - امام صادق عليه السّلام فرمود : هر كه قصد سفر دارد روز شنبه سفر كند كه اگر سنگى در روز شنبه از كوهى كنده شود خداوند آن را بجاى خودش بر ميگرداند .\r\n98 - رسول خدا ( ص ) فرمود : بار الها صبحهاى شنبه و پنجشنبه را بر امت من مبارك فرما .\r\n","description":"","footnote":"","page_name":" 453 ","page_number":76},
  {"content":"\r\n99 - رسول خدا ( ص ) فرمود : بدنبال نيازمندىهاى خود بامدادان برويد كه آسانتر بدست مى - آيد و نامه را خاك آلودش كنيد كه حاجت بهتر روا مىشود و خير را در نزد خوبرويان بجوئيد .\r\n( شرح : ) بعضى گفته است كه مقصود از خاك پاشيدن برنامه اين است كه نوشته خشك شود و سياه نشود زيرا در آن دوره خشك كن اختراع نشده بود . مترجم گويد ممكن است مقصود از اين عمل تقويت جانب توكل و عدم اعتماد باسباب ظاهرى باشد .\r\n100 - رسول خدا ( ص ) فرمود : هر كه روز شنبه و روز پنجشنبه ناخنهايش را بگيرد و از سبيلش بچيند از درد دندان و درد چشم بسلامت ماند .\r\n101 - امام صادق عليه السّلام فرمود : عليه السّلام فرمود : شنبه از آن ما است و يك شنبه از آن شيعيان ما و دوشنبه از آن دشمنان ما و سه شنبه از آن بنى امية و چهارشنبه روز آشاميدن دارو است و در روز پنجشنبه حاجتها برآورده مىشود و جمعه براى پاكيزه شدن و عطر زدن است و آن عيد مسلمانان است و از عيد فطر و قربان بهتر است و بهترين عيدها روز غدير است كه هيجدهم ماه ذى الحجة است ( و اولين عيد غدير ) با روز جمعه مصادف بود و قائم ما خاندان روز جمعه ظهور مىكند و رستاخيز در روز جمعه به پا خواهد شد و هيچ كارى در روز جمعه بهتر از درود فرستادن بر محمد و آل او نيست .\r\n","description":"","footnote":"","page_name":" 454 ","page_number":77},
  {"content":"\r\n\r\n( معناى حديثى كه از پيغمبر روايت شده است كه فرمود روزها را دشمن مداريد كه روزها شما را دشمن خواهند داشت )\r\n102 - صقر بن ابى دلف كرخى گويد : هنگامى كه متوكل عباسى امام هادى عليه السّلام را از مدينه برد من آمدم تا خبرى از حال حضرت بگيرم گويد : رازقى كه دربان متوكل بود نگاهى به من كرد و دستور داد تا مرا بنزد او ببرند همين كه بردندم به من گفت : اى صقر چه كار دارى ؟ گفتم : اى استاد خير است گفت : بنشين ، من در گذشته و آينده‌ام بفكر فرو رفتم و به خود گفتم در اين آمدنم اشتباه كردم گويد : او مردم را از خود دور كرد سپس به من گفت : چه كار دارى ؟ و براى چه آمده اى ؟ گفتم براى كار خير مختصرى گفت : شايد ميخواهى از آقايت خبرى بگيرى ، گفتمش : آقاى من كيست ؟\r\nآقاى من امير المؤمنين است گفت : خاموش باش كه آقاى تو همان است كه حقا آقا است از من مترس كه من با تو هم عقيده ام گفتم : خدا را شكر ، گفت : مايلى او را به بينى ؟ گفتم : آرى گفت : بنشين تا مأمور پست از نزد او بيرون آيد ، گويد : نشستم چون مأمور پست بيرون رفت بغلامى كه داشت گفت دست صقر را بگير و ببر به اطاقى كه علوى زندانى در آنجا است و او را با وى تنها بگذار گويد مرا به آن حجره برد و باطاقى اشاره كرد من داخل شدم ديدم حضرت بر بوريائى نشسته و در برابر او گورى كنده شده است گويد : سلام دادم حضرت جواب فرمود و دستور داد كه بنشينم سپس به من فرمود : اى صقر براى چه آمده اى ؟ عرض كردم آقاى من آمدم تا خبرى از تو بدست آورم گويد سپس نگاهم بقبر افتاد و گريستم\r\n","description":"","footnote":"","page_name":" 455 ","page_number":78},
  {"content":"\r\nحضرت متوجه شد و فرمود : اى صقر نگران مباش اكنون با ما بدى نتوانند كرد .\r\nگفتم : خدا را شكر سپس گفتم : اى آقاى من حديثى از پيغمبر روايت مىشود كه معنايش را نمىفهمم فرمود : كدام است ؟\r\nعرض كردم : فرمايش آن حضرت : كه روزها را دشمن مداريد كه روزها هم شما را دشمن خواهند داشت چه معنا دارد ؟ فرمود : آرى تا آسمان و زمين بر پا است مقصود از روزها ما هستيم پس شنبه نام رسول خدا است و يك شنبه كنايه از امير المؤمنين عليه السّلام است و دوشنبه حسن و حسين است و سه شنبه على بن الحسين و محمد بن على و جعفر بن محمد است و چهارشنبه ، موسى بن جعفر و على بن موسى و محمد بن على و منم و پنجشنبه فرزندم حسن بن على است و جمعه فرزندزاده‌ام مىباشد كه جمعيت حق خواه برگرد او گرد آيند و او است كه زمين را از عدل و داد پر خواهد كرد همچنان كه از ظلم و ستم پر شده باشد اين است معنى روزها با آنان در دنيا دشمنى نورزيد كه در آخرت با شما دشمن بشوند سپس فرمود : وداع كن و بيرون برو كه در امانت نمىبينم .\r\n\r\n( مصنف ) اين كتاب رضى الله عنه گويد :\r\nمعناى حقيقى روزها امامان نيست بلكه بطور كنايه گفته شده است تا نااهلان بمعنايش متوجه نشوند هم چنان كه خداى عز و جل از پيغمبر و على و حسن و حسين به تين و زيتون و طور سينين و بلد امين بطور كناية نامبرده و از زنان به نعاج ( گوسفندان ) تعبير فرموده\r\n","description":"","footnote":"","page_name":" 456 ","page_number":79},
  {"content":"\r\nبنا بر گفتهء آنكه در داستان داود و دو نفر خصم اين روايت را نموده است\r\nو هم چنان كه از دقت كردن در قرآن به سير كردن در زمين كنايه آورده است كه از امام صادق عليه السّلام سؤال شد از معناى آيهء * ( أَ فَلَمْ يَسِيرُوا فِي الأَرْضِ ) * ( مگر در زمين سير نميكنند ؟ ) فرمود معنايش اين است كه مگر در قرآن دقت نميكنند و هم چنان كه خداوند عز و جل از زناشوئى به ( سر ) كنايه آورده است آنجا كه فرمايد ( * ( وَلكِنْ لا تُواعِدُوهُنَّ سِرًّا ) * ) يعنى با زنانى كه در عده هستند و عدهء پنهانى مگذاريد و چنانچه خداى عز و جل از نشستن به قضاى حاجت به اكل طعام كنايه آورده و در بارهء عيسى و مادرش فرموده * ( كانا يَأْكُلانِ الطَّعامَ ) * : ( آنان غذا ميخوردند ) كه معنايش اين است كه به قضاى حاجت مىنشستند و چنانچه از رسول خدا به نحل ( زنبور عسل ) كنايه آورده آنجا كه فرموده است * ( وَأَوْحى رَبُّكَ إِلَى النَّحْلِ ) * پروردگار تو به زنبور عسل وحى كرد و مانند اين بسيار است .\r\n\r\n( آدم و حواء در بهشت هفت ساعت بودند تا آنكه خداوند آنان را بيرون كرد )\r\n103 - رسول خدا ( ص ) فرمود : مدت اقامت آدم و حواء در بهشت تا آنگاه كه بيرون رانده شدند فقط 7 ساعت از روزهاى دنيا بود كه خداوند در همان روز اول آنان را به زمين فرود آورد .\r\n","description":"","footnote":"","page_name":" 457 ","page_number":80},
  {"content":"\r\n\r\n( در شيعه هفت خصلت هست )\r\n104 - امام باقر ( ع ) فرمود : تنها شيعهء على است كه در دوستى ما به يكديگر بذل و بخشش دارند و در محبت ما همديگر را دوست دارند و براى زنده ساختن امر ولايت بديدن هم ميروند اگر خشمناك شوند ستم نورزند و اگر راضى باشند زياده روى نكنند با هر كس همسايه باشند اسباب بركت اويند و همزيستى مسالمت آميز دارند .\r\n[ كلام مصنف 
  ]\r\nو من رواياتى كه به همين مضمون است در كتاب صفات الشيعه نقل كرده‌ام .\r\n\r\n( رسول خدا در هفت مورد ابا سفيان را لعن كرد )\r\n105 - عامر بن واثلة گويد : همانا رسول خدا در هفت مورد ابا سفيان را لعن كرد كه در همهء آنها چاره اى جز لعن او نداشت .\r\nنخستين بار روزى بود كه خدا و رسولش او را لعن كرد ، رسول خدا از مكه به قصد هجرت بمدينه بيرون شده بود ابو سفيان از شام باز ميگشت ابو سفيان به آن حضرت دشنام دادن گرفت و وعده‌هاى ترس آور ميداد و خواست كه بحضرتش حمله كند خداوند او را از پيغمبر خود باز داشت .\r\n","description":"","footnote":"","page_name":" 458 ","page_number":81},
  {"content":"\r\nدومين بار روزى بود كه ميخواست كاروانى را با راندنش از رسول خدا ( ص ) بازستاند كه خدا و رسولش او را لعن كردند .\r\nسومين مورد روز احد بود كه ابو سفيان گفت : بت هبل سر فراز باد پس رسول خدا فرمود خداوند بالاتر و والاتر است ، ابو سفيان گفت : ما را بت عزى هست و شما عزى نداريد .\r\nرسول خدا ( ص ) فرمود : خداوند آقاى ما است و شما آقا نداريد .\r\nچهارمين بار ، روز خندق بود روزى كه ابو سفيان با انبوهى از قريش آمد و خداوند آنان را خشمناك باز گردانيد و به چيزى نايل نشدند و خداوند عز و جل دو آيه در سورة احزاب فرو فرستاد كه ابا سفيان و يارانش را كفار ناميد و معاويه مشركى بود دشمن خدا و رسول .\r\nو پنجمين بار روز حديبية بود كه شتران قربانى را نگذاشتند بجايگاه خويش برسند و مشركين قريش رسول خدا را از وارد شدن به مسجد الحرام مانع شدند و از ورود شتران قربانى بكشتارگاه جلوگيرى كردند رسول خدا ( ص ) طواف كعبه نكرده و اعمال حج را انجام نداده بازگشت آن روز ابو سفيان را خدا و رسولش لعن كرد .\r\nششمين بار روز احزاب بود روزى كه ابو سفيان قريش را جمع ميكرد و عامر بن طفيل قبيلهء هوازن را و عيينة بن حفص طايفهء غطفان را و قبيله‌هاى قريظة و نضير هم و عدهء يارىشان داده بودند آن روز رسول خدا امراء لشكر و نظاميان را لعن كرد و فرمود اما از نظاميان هر كه ايمان بياورد لعنت من او را فرا نخواهد گرفت و اما فرماندهان نه مؤمنى در ميانشان هست و نه فرد نجيب و نه رستگار .\r\nو هفتمين بار روزى بود كه در عقبة برسول خدا حمله كردند و آنان دوازده تن از بنى امية بودند\r\n","description":"","footnote":"","page_name":" 459 ","page_number":82},
  {"content":"\r\nو پنج تن از ديگران و رسول خدا هر كه را كه در عقبة بود لعن كرد بجز شتر خود و رانندهء شتر و جلودارش را\r\n\r\n( مصنف ) اين كتاب گويد\r\nدر اين خبر چنين آمده است ولى صحيحش آن است كه اصحاب عقبة چهارده تن بودند .\r\n\r\n( صندوقهاى هفتگانه اى كه در دوزخ است )\r\n106 - امام موسى بن جعفر عليه السّلام ضمن روايت مفصلى كه اسحق بن عمار از آن حضرت نقل مىكند ميفرمايد : اى اسحاق در دوزخ بيابانى است كه آن را سقر گويند از روزى كه خدايش آفريده نفس نكشيده اگر خداوند اجازه اش فرمايد كه باندازهء سوزنى نفس بكشد آنچه را كه در روى زمين است ميسوزاند و دوزخيان از گرما و گند و كثافت اين بيابان و عذابى كه خداوند براى اهل آن بيابان آماده كرده پناهنده ميشوند و در آن بيابان كوهى است كه همهء مردم اين بيابان از گرما و گند و كثافت آن كوه و آنچه خداوند براى اهل آن كوه آماده كرده پناهنده ميشوند و در آن كوه دره اى است كه اهل آن كوه از حرارت و گند و كثافت آن دره و آنچه خداوند براى اهل آن آماده نموده است پناهنده ميشوند و در آن دره چاهى است كه اهل آن دره از سوزش و گند و كثافت آن چاه و آنچه خداوند براى اهل آن آماده كرده پناهنده ميشوند و در آن چاه مارى است كه همهء اهل آن چاه از بدى و گند و كثافت آن مار و از زهرى كه خداوند براى اهل آن چاه در دندانهاى آن مار آماده نموده است پناهنده ميشوند و در شكم آن مار هفت صندوق\r\n","description":"","footnote":"","page_name":" 460 ","page_number":83},
  {"content":"\r\nاست كه پنج نفر از امتهاى گذشته و دو نفر از اين امت در ميان آن صندوقها جاى دارند .\r\nراوى گويد : گفتم : قربانت شوم آن پنج نفر كيانند ؟ و اين دو كدام ؟ فرمود : اما آن پنج تن قابيل است همان كه هابيل را كشت و نمرود است همان كه ابراهيم در باره پروردگارش محاجه نمود و گفت : منم كه زنده ميكنم و ميميرانم و فرعون است همان كه گفت پروردگار برتر شما منم و يهود است همان كه ملت يهود را بمذهب خود كشاند و يونس است همان كه ملت مسيح را نصرانى كرد و از اين امت دو تن عرب .\r\n\r\n( ايوب عليه السّلام هفت سال مبتلا شد و گناهى نداشت )\r\n107 - امام صادق عليه السّلام فرمود : ايوب هفت سال بلا كشيد و گناهى نداشت .\r\n108 - امام صادق عليه السّلام از پدرش نقل فرمود : كه ايوب بىگناه بود و هفت سال مبتلا گرديد ، كه پيغمبران گناه نكنند زيرا آنان معصوماند و پاك نه گناه كنند و نه كجروى و پيرامون گناه نميگردند چه گناه كوچك و چه بزرگ .\r\n","description":"","footnote":"","page_name":" 461 ","page_number":84},
  {"content":"\r\nو فرمود : ايوب با آن همه گرفتارى كه داشت بوى بد در او پيدا نشد و زشت روى نگرديد و يك نوك قلم خون و چرك از او بيرون نيامد و هر كه او را ديد كثيفش نيافت و هر كس بنزدش رفت از او وحشت نكرد و هيچ جاى بدنش كرم نگذاشت و خداى عز و جل با همهء پيغمبران و دوستان عزيز خود كه گرفتارشان فرمايد اين چنين كند و مردم كه از ايوب كناره گرفتند فقط براى فقر و ناتوانائىاش بود كه به ظاهر چنين مينمود و نميدانستند كه او در نزد پروردگارش كه يادش بلند باد چه كمك و گشايشى نصيب دارد همانا كه پيغمبر فرمود : بلاكشترين مردم پيمبرانند و سپس هر كس كه به آنان شبيه تر و شبيه تر باشد و خداى عز و جل كه ايوب را به آن گرفتارى بزرگ گرفتار فرمود تا در چشم همهء مردم خوار شد فقط براى اين بود كه چون از نعمتهاى بزرگ خدا كه بخواست خداوند در دست او بود از او مشاهده كنند خدايش نه پندارند و متوجه شوند كه گرفتارى ايوب دليل آن است كه پاداش خداوندى ( كه يادش بلند باد ) بر دو قسم است يكى بطور استحقاق و ديگر از راه اختصاص و تفضل و نيز بدانند كه هيچ ناتوانى را چون ناتوان است و هيچ بينوائى را چون بينوا است و هيچ بيمارى را چون بيمار است نبايد كوچك و ناچيز شمرد و بدانند كه خداوند هر كس را كه بخواهد بيمار كند و هر كس را هر وقت و بهر كيفيت و بهر سببى كه بخواهد شفا بخشد و اين پيش آمدها را براى هر كه بخواهد باعث عبرت و براى هر كه بخواهد سبب نيك بختى قرار دهد و خدا در همهء اين موارد قضاوتش عادلانه و كارهايش حكيمانه است و بجز آنچه بصلاح حال بندگانش نزديكتر است انجام ندهد و بندگان حضرتش هيچ توانائى مگر از جانب او ندارند .\r\n","description":"","footnote":"","page_name":" 462 ","page_number":85},
  {"content":"\r\n\r\n( فرشتگان بر هفت صنفند و حجابها هفتند )\r\n109 - زيد بن وهب گويد : از امير المؤمنين عليه السّلام سؤال شد كه در بارهء توانائى خداوند عز و جل ( كه عظمتش پرشكوهتر باد ) بيانى بفرمايند حضرت بسخن رانى ايستاد و خداى را سپاس گفت و او را ستايش كرد سپس فرمود : خداى تبارك و تعالى را فرشتگانى است كه اگر فرشته اى از آنان به زمين فرود آيد زمين گنجايش او را ندارد كه مخلوقى است بس بزرگ و پر بال و پر و بعضى از آن فرشتگان را اگر به جن و انس تكليف كنند تا بتوصيفش پردازند نتوانند از بس بزرگ اندام و خوش تركيب است و چگونه توصيف توان كرد از فرشتگان فرشته اى را كه فاصلهء ميان دو شانهء او و نرمى دو گوشش هفتصد سال راه است و از فرشتگان هستند كه نه با اندام بزرگش بلكه با يك بال از بالهايش همه افق را ميپوشاند و بعضى از آنان چنان است كه آسمانها تا بالاى ران او است و بعضى از آنان هست كه پايش بدون پايگاه در عمق هواى زيرين است و همهء طبقات زمين تا زانوى او است و بعضى از آنان هست كه اگر همهء آبها را بگودى پشت انگشت ابهامش بريزند گنجايش دارد و بعضى از آنان هست كه اگر كشتيها را در اشگ ديدگانش بيندازند سالهاى دراز سير ميكنند پس مبارك است خداوندى كه بهترين آفريننده‌هاها است و از آن حضرت سؤال شد كه در بارهء حجابها بيان فرمايند فرمود : حجابها هفتند كه غليظى هر حجاب پانصد سال راه است و فاصلهء ميان هر دو حجاب پانصد سال راه است و حجاب دوم هفتاد حجاب است كه ميان\r\n","description":"","footnote":"","page_name":" 463 ","page_number":86},
  {"content":"\r\nهر دو حجاب پانصد سال راه است\r\nو طول هر حجاب پانصد سال راه است هر حجابى را هفتاد هزار فرشته پرده دار است كه نيروى هر فرشته اى از آنان به قدر نيروى جن و انس است بعضى از حجابها تاريكى است و پاره اى نور و بعضى آتش است و بعضى دود و بعضى ابر است و بعضى برق و بعضى باران است و بعضى رعد و بعضى روشنائى است و بعضى ريگ و بعضى كوه است و بعضى غبار و بعضى آب است و بعضى نهرها و آنها حجابهاى گوناگونى هستند كه درشتى هر حجابى هفتاد هزار سال راه است ، سپس سرا پرده‌هاى جلال است و آنها شصت سرا پرده است كه در هر سرا پرده اى هفتاد هزار فرشته است فاصلهء ميان هر سرا پردهء و سرا پردهء ديگر پانصد سال راه است سپس سرا پردهء عزت است سپس سرا پردهء كبريا است سپس سرا پردهء عظمت است سپس سرا پردهء قدس است سپس سرا پردهء جبروت است سپس سرا پردهء فخر است سپس سرا پرده نور سفيد سپس سرا پردهء يگانگى كه هفتاد هزار سال در هفتاد هزار سال راه است سپس حجاب اعلى است در اينجا سخن حضرت بپايان رسيد و خاموش شد عمر به آن حضرت عرض كرد اى ابا الحسن يك روز بىديدار تو زنده نباشم .\r\n\r\n( مصنف ) اين كتاب گويد :\r\nاين حجابها بر ذات خداى عز و جل زده نشده است كه خداوند برتر از اين است و خداوند را مكانى نيست و ليكن اين حجابها بر بزرگترين مخلوق خداوندى زده شده است كه اندازهء عظمت آن مخلوق را بجز حضرتاش تبارك و تعالى كس نميداند .\r\n","description":"","footnote":"","page_name":" 464 ","page_number":87},
  {"content":"\r\n\r\n( امير المؤمنين على ( ع ) هفت سال پيش از مردم نماز خواند )\r\n110 - على ( ع ) فرمود : منم بندهء خدا و برادر رسول خدا و منم بزرگترين تصديقكنندهء پيغمبر هيچ كس پس از من چنين سخن نگويد جز آنكه دروغ باشد من هفت سال پيش از مردم نماز خواندم .\r\n\r\n( شيطان بر هفت تن از غاليان فرود آيد )\r\n111 - امام صادق عليه السّلام فرمود در بيان آيهء شريفهء 222 - 223 سورهء شعراء : ( شما را آگاه كنم كه شيطانها بر چه كسى فرود مىآيند ؟ بر هر كس كه بهتان زياد بزند و بسيار مرتكب گناه گردد فرود مىآيند ) فرمود : آنان هفت نفر بودند : مغيرة و بنان و صائد و حمزة بن عمارهء بربرى و حارث شامى و عبد الله بن حارث و ابو الخطاب .\r\n\r\n( جبرئيل از طرف خداوند جل جلاله خبر آورد كه به پيروان على ( ع ) و دوستانش هفت خصلت داده شده است )\r\n112 - جابر بن عبد الله انصارى گويد : روزى نزد پيغمبر بودم كه روى خود بعلى بن ابى طالب\r\n","description":"","footnote":"","page_name":" 465 ","page_number":88},
  {"content":"\r\nكرد و فرمود : اى ابا الحسن مژده ات ندهم ؟ عرض كرد : بفرمائيد يا رسول الله ، فرمود : اينك جبرئيل است كه به من از جانب خداوند جل جلاله خبر آورده است كه پيروان و دوستان تو را هفت خصلت داده شده است : خوش رفتارى و نرمش بهنگام مرگ و آرامش دل بهنگام وحشت و نور در تاريكى و ايمنى در موقع ترس و برابرى در ميزان عمل و گذشتن از صراط و پيش از مردم به بهشت داخل شدن در حالى كه نور آنان در پيشاپيش و در سمت راست آنان ميشتابد .\r\n\r\n( كسى كه روايت كرده است كه اهل بيتى كه آيهء تطهير در بارهء آنان فرود آمد هفت نفرند )\r\n113 - عمرة دختر افعى گويد : از ام سلمة رضى الله عنها شنيدم كه ميگفت : اين آيه در خانهء من فرود آمد : ( خداوند ميخواهد كه پليدى را فقط از شما كه اهل اين خانه‌ايد بزدايد و شما را پاك و پاكيزه گرداند ) گفت : هنگام فرود آمدن اين آيه هفت نفر در ميان خانه بودند : رسول خدا و جبرئيل و ميكائيل و على و فاطمة و حسن و حسين صلوات الله عليهم ام السلمة گفت : من بر در خانه بودم كه عرض كردم يا رسول الله مگر من از اهل اين خانه نيستم ؟ فرمود : تو از همسران پيغمبرى و نفرمود كه تو از اهل اين خانه اى\r\n","description":"","footnote":"","page_name":" 466 ","page_number":89},
  {"content":"\r\n[ كلام مصنف 
  ]\r\nمصنف اين كتاب رضى الله عنه گويد . اين حديث غريبى است و جز به اين سند آن را نديده‌ايم و معروف اين است كه اهل بيتى كه آيهء تطهير در باره شان فرود آمد پنج نفرند و ششمين نفرشان جبرئيل است .\r\n\r\n( هفت كس نبايد نماز را شكسته بخوانند )\r\n114 - امام باقر عليه السّلام فرمود : هفت كس نبايد نماز را شكسته بخوانند : آنكه براى جمع آورى زكات ميرود و فرماندهى كه در حوزهء فرماندهى خود در گشت است و بازرگانى كه براى تجارتش از بازارى ببازارى ميرود و دوره گردى مىكند و چوپان و بيابان گردى كه بدنبال آب و گياه در گردش است و مرديكه براى بازى و تفريح به شكار ميرود و راهزن خونخوار .\r\n\r\n( هر حق بر هفت عضو پخش شده است )\r\nزبان و روح و نفس و خرد و معرفت و باطن و قلب و هر يك از اينها باستقامت و درستى نيازمند است درستى زبان به اين است كه براستى اقرار كند و درستى روح با راستى در استغفار است و درستى قلب با راستى در پوزش طلبيدن است و درستى خرد با راستى در عبرت گرفتن است و درستى معرفت با راستى در سرافرازى است و درستى باطن با شادى بجهان اسرار است و درستى قلب با راستى در يقين و شناسائى خداى جبار است\r\n","description":"","footnote":"","page_name":" 467 ","page_number":90},
  {"content":"\r\nپس ذكر زبان سپاس و ستايش است و ذكر نفس كوشش نمودن و رنج كشيدن است و ذكر روح بيم و اميد است و ذكر دل راستى و صفا است و ذكر خرد بزرگداشت خدا و شرم كردن از اوست و ذكر معرفت سر سپردن و راضى بودن است و ذكر باطن بر مشاهدهء لقاى حق است اين روايت را ابو محمد عبد الله حامد با حذف سند از يكى از صالحين نقل كرده است .\r\n[ سخن مترجم 
  ]\r\nمترجم گويد روايت فوق از جهت سند و متن مورد اعتراض و اشكال است .\r\n\r\n( رسول خدا را هفت فرزند بود )\r\n115 - امام صادق عليه السّلام فرمود : فرزندان رسول خدا از خديجة قاسم بود و طاهر كه همان عبد الله است و ام كلثوم و رقية و زينب و فاطمة ، كه على بن ابى طالب عليه السّلام فاطمة را بهمسرى گرفت و ابو العاص بن ربيع كه مردى از بنى امية بود زينب را تزويج نمود و عثمان بن عفان ام كلثوم را بزنى گرفت ولى پيش از زناشوئى ام كلثوم وفات نمود و چون بجنگ بدر رفتند رسول خدا رقية را بعثمان تزويج فرمود و فرزندى هم از رسول خدا بنام ابراهيم بود كه مادرش ماريهء قبطية ام ولد بود .\r\n116 - امام صادق عليه السّلام فرمود : رسول خدا بخانهء خود وارد شد ديد عايشه به روى فاطمة زهرا فرياد ميكشد و ميگويد : به خدا قسم اى دختر خديجه تو چنين مىپندارى كه مادرت را بر ما برترى بود ؟\r\nچه برترى بر ما داشت جز اينكه او هم مانند يكى از ما بود فاطمة عليه السّلام كه اين سخنان مىشنيد چون\r\n","description":"","footnote":"","page_name":" 468 ","page_number":91},
  {"content":"\r\nچشمش برسول خدا افتاد گريه كرد رسول خدا بفاطمة فرمود اى دختر محمد چرا گريه ميكنى ؟ عرض كرد : عايشة نام مادرم را برد و نكوهشاش كرد و من از اين رو گريه ميكنم .\r\nرسول خدا خشمناك شد و فرمود :\r\nاى حميرا خاموش باش كه خداى تبارك و تعالى زن زاينده و مهربان را مبارك گردانيده است خديجة كه خدايش رحمت كند از من فرزندانى آورد يكى طاهر كه نام ديگرش عبد الله بود و مطهر و فرزندان ديگرش از من قاسم بود و فاطمة و رقية و ام كلثوم و زينب ولى تو از زنهائى هستى كه خداوند نازايش فرموده و فرزندى نياورده اى .\r\n","description":"","footnote":"","page_name":" 469 ","page_number":92},
  {"content":"\r\n\r\n( باب خصلتهاى هشتگانه )\r\n\r\n( شايسته است كه هشت خصلت در مؤمن باشد )\r\n1 - امام صادق عليه السّلام فرمود : مؤمن را شايد كه داراى هشت خصلت باشد در گرفتاريهاى تكان دهنده با وقار و سنگين باشد و در بلا شكيبا و در خوشى سپاسگزار و به آنچه خداوند روزىاش فرمايد قناعت كند و بدشمنان ستم نكند و سربار دوستان نگردد .\r\nتن خويش را برنج اندازد و مردم از او در آسايش باشند همانا كه دانش دوست مؤمن است و بردبارى وزير اوست و شكيبائى فرمانده لشكر وجود او و مدارا كردن برادر او و نرمش پدر او است .\r\n2 - رسول خدا ( ص ) ضمن سفارشى كه بعلى عليه السّلام ميفرمود فرمود : اى على سزاوار است كه در مؤمن هشت خصلت باشد سنگينى بهنگام پيش آمدهاى سخت و لرزاننده ، و شكيبائى در بلا و سپاسگزارى در خوشى و به آنچه خدايش نصيب فرمايد قانع باشد و بدشمناناش ستم نكند و سربار دوستانش نگردد تن خود را برنج اندازد و مردم او در آسايش باشند .\r\n( شرح - ) ممكن است معناى ( لا يتحامل للاصدقاء ) اين باشد كه بخواطر دوستان خود به ديگران تحميل و تعدى نميكند و يا اينكه مقصود اين باشد كه بخواطر دوستان متحمل وزر و و بال نگردد مانند اينكه\r\n","description":"","footnote":"","page_name":" 470 ","page_number":93},
  {"content":"\r\nشهادت بر خلافى بخواطر دوستى بنفع دوست بدهد .\r\n\r\n( نماز هشت طايفه پذيرفته نميشود )\r\n3 - رسول خدا ( ص ) فرمود : هشت طايفه‌اند كه خداوند نماز آنان را نمىپذيرد بنده اى كه گريخته باشد تا نزد آقاى خود باز گردد و زنى كه به شوهر خود تمكين نكند و شوهر از او ناراضى باشد و كسى كه زكات نپردازد و آنكه وضو نسازد و دختر بالغى كه بىروپوش نماز بخواند و امام جماعتى كه مأمومينش امامت او را ناخوش بدارند و زبين ، عرض كردند يا رسول الله زبين چيست ؟\r\nفرمود : كسى كه احتياج بدفع بول و غايط داشته باشد و خوددارى نمايد و ديگر مست كه از اين هشت طايفه نماز پذيرفته نميشود .\r\n\r\n( حاملين عرش هشتند )\r\n4 - حفص بن غياث نخعى گويد : از امام صادق عليه السّلام شنيدم كه ميفرمود حاملين عرش هشتاند و هر يك را هشت چشم است و هر چشمى برابر دنيا است .\r\n5 - امام صادق عليه السّلام فرمود : همانا حاملين عرش هشتاند يكى به صورت آدميزاد است كه از\r\n","description":"","footnote":"","page_name":" 471 ","page_number":94},
  {"content":"\r\nخداوند براى فرزندان آدم روزى در خواست مىكند و دومى به شكل خروس است و از خداوند براى پرندگان روزى درخواست مىكند و سومى مانند شير است كه براى درندگان از خدا روزى ميخواهد و چهارمى هم چون گاو است كه براى چهار پايان از خدا روزى ميطلبد و از روزى كه بنى اسرائيل گوساله پرست شدند اين گاو سر به زير و خجلت زده است و چون روز قيامت فرا رسد حاملين عرش هشت مىشوند .\r\n\r\n( بهشت را هشت در است )\r\n6 - على عليه السّلام فرمود : همانا كه از براى بهشت هشت در است از يك درش پيغمبران و صديقان داخل شوند و از يكدر شهيدان و افراد شايسته داخل شوند و از پنج درش شيعيان و دوستان ما داخل شوند و من هم چنان بر پل صراط ايستاده‌ام و درخواست ميكنم و ميگويم پروردگارا شيعهء من و دوست من و ياران من و هر كه را كه در دار دنيا مرا بولايت پذيرفته است سالم بدار كه ناگاه آوازى از مركز عرش ميرسد كه درخواست تو باجابت رسيد و شفاعت تو در بارهء شيعه ات پذيرفته شد و از شيعيان من كسى كه مرا بولايت شناخته و يارى من نموده و با دشمنان جنگندهء من جنگيده چه برفتار و چه بگفتار هر يك نفر از آنان در بارهء هفتاد هزار نفر از همسايگان و خويشاوندان خود شفاعت مىكند و از يك در ساير مسلمانان كه شهادت بر يگانگى خداى يكتا بدهند و در دلشان ذرهء از دشمنى ما خاندان نباشد داخل ميشوند .\r\n","description":"","footnote":"","page_name":" 472 ","page_number":95},
  {"content":"\r\n7 - امام باقر ( ع ) فرمود : به خداوند خوشبين باشيد و بدانيد كه بهشت را هشت در است كه پهناى هر در چهل سال راه است .\r\n\r\n( سقف خانه نبايد از هشت ذراع بيشتر باشد )\r\n8 - ابان بن عثمان گويد : مردى به خدمت امام صادق ( ع ) شكايت آورد كه جنيان با خانواده و عيالات من بازى ميكنند ، حضرت فرمود سقف اطاقت چه اندازه است ؟ گفت : ده ذراع ، فرمود اطاق را بارتفاع هشت ذراع اندازه بگير و آية الكرسى را بر دور آن بنويس زيرا هر اطاقى كه سقفش از ذراع بيشتر باشد محل حضور جنيان و نشيمنگاه آنان مىشود .\r\n\r\n( هشت جفت )\r\nداود رقى گويد از خوارج از من پرسيد كه تفسير اين آيه از قرآن چيست كه خداى عز و جل ميفرمايد هشت جفت از گوسفند از ميش دو تا و از بز دو تا بگو آيا دو نر را حرام كرده و يا دو ماده را و از شتر دو تا و از گاو دو تا ، مورد سؤال اين بود كه خدا چه از اينها حلال كرده و چه حرام من چيزى در اين باره نميدانستم ، در سفر حج حضور امام صادق رسيدم جريان را خدمتش عرضه داشتم فرمود :\r\nخداى تبارك و تعالى در قربانى منى ميش و بز اهلى را حلال كرده و قربانى كردن ميش و بز كوهى را\r\n","description":"","footnote":"","page_name":" 473 ","page_number":96},
  {"content":"\r\nحرام نموده و اما آنچه فرموده از شتر دو تا پس خداى تعالى در قربانى منى شتر عربى را حلال كرده و شتر نجاتى را حرام فرموده و قربانى گاو اهلى را حلال فرموده و گاو وحشى را حرام فرموده من باز گشتم و همين پاسخ را به آن مرد گفتم او گفت اين چيزى است كه از حجاز آمده است .\r\n\r\n( مترجم گويد : )\r\nدر پاورقى خصالى كه اخيرا بتصحيح يكى از فضلاء متتبع بطبع رسيده متن اين روايت را با يك سطر سقط نقل كرده و آنگاه گويد : در نسخه‌هاى اصلى كه نزد من بود و هم در كتابهائى كه از خصال نقل كرده مانند وسايل و غيره اين روايت نيست و فقط در نسخهء مطبوعهء خصالى كه به فارسى ترجمه شده اين روايت را نقل كرده است و آن نسخه هم در نهايت تصحيف و تشويش است و جدا قابل اعتماد نيست بلى صدوق روايت را در فقيه بسند خود از داود و كلينى در كافى از على بن ابراهيم و او از پدرش و او از ابراهيم بن محمد مسلى و او از داود نقل نموده اند\r\n\r\n( هشت طايفه است كه از مردم نيستند )\r\n9 - راوى به امام صادق ( ع ) عرض كرد : شما همهء اين خلق را از مردم مىپنداريد ؟ فرمود : ( هشت طايفه ) از اينان را دور بينداز از آنكه مسواك نكند و آنكه در مجلس تنگ چهار زانو بشيند و آنكه در كار بيهوده دخالت كند و آنكه در بارهء چيزى كه نميداند اظهار فضل و دانش نمايد و آنكه بدون بيمارى خود را بيمار نشان دهد و آنكه مصيبت نديده عزا دار گردد و آنكه با ياران خود در مطلب حقى كه مورد اتفاق آنان است مخالفت ورزد و آنكه بپدران خود ببالد با اينكه از كارهاى شايستهء آنان بىبهره باشد چنين كس هم چون گياه خلنج است كه پوستهاى روئيناش كنده شود و عاقبت جوهر ذاتش آشكار گردد و او همان است كه خداى عز و جل فرموده است آنان چهار پايانى بيش نيستند بلكه گمراه تراند .\r\n10 - اصبغ بن نباته گويد : امير المؤمنين ( ع ) ميفرمايد كسى كه به مسجدها رفت و آمد داشته باشد بيكى از هشت خصلت ميرسد بهره مندى از برادرى دينى و يا دانشى نيكو و يا نشانهء محكمى از نشانه هاى\r\n","description":"","footnote":"","page_name":" 474 ","page_number":97},
  {"content":"\r\nحق و يا رحمتى كه بانتظار وى بوده و يا سخنى كه او را از هلاكتى نجات بخشد و يا مطلبى كه او را به راه نجات رهبرى كند و يا گناهى را ترك نمايد از ترس خدا و يا از روى شرم و حيا .\r\n11 - عمير بن مأمون گويد : شنيدم از امام حسن ( ع ) كه ميفرمود شنيدم رسول خدا ( ص ) ميفرمود كسى كه همواره بمسجدها رفت و آمد داشته باشد هشت بهره را خواهد برد .\r\nبهره مندى از برادر دينى يا دانشى مورد پسند يا سخنى كه او را بنجات رهبرى كند و يا سخن ديگرى كه او را از هلاكت باز دارد و يا رحمتى كه بانتظارش بوده است و يا ترك گناهى از روى شرم و يا ترس .\r\n( شرح - : ) دو فايده از فايده ءهاى رفت و آمد مسجد در اين روايت گفته نشده است و شايد از راوى فراموش شده و يا از قلم نويسنده افتاده است .\r\n\r\n( هشت طايفه‌اند كه اگر توهين به آنان شد نبايد بجز خود ديگرى را ملامت كنند )\r\n12 - رسول خدا ( ص ) ضمن سفارشى بعلى ( ع ) فرمود : اى على هشت فرقه‌اند كه اگر مورد توهين شدند بجز خود ديگرى را نبايد ملامت كنند كسى كه بر سر سفره اى ناخوانده بنشيند و مهمانى كه بصاحبخانه دستور بدهد و كسى كه از دشمنان خود اميد خيرى داشته باشد و كسى كه از افراد پست فطرت بخششى خواستار شود و كسى كه ناخوانده بر از ميان دو كس مداخله نمايد و كسى كه پادشاه را سبك شمارد و كسى كه در جايگاهى كه شايستگى آن را ندارد بنشيند و كسى كه سخن بگويد با آن كس كه گوش شنوائى از او را ندارد .\r\n","description":"","footnote":"","page_name":" 475 ","page_number":98},
  {"content":"\r\n\r\n( مسجدها را از هشت چيز بايد دور داشت )\r\n13 - امام صادق ( ع ) فرمود : مسجدهاى خود را دور بداريد از خريد و فروش و ديوانگان و كودكان و جستن گمشده و قضاوت و اجراء حدود و فرياد كشيدن .\r\n\r\n( ايمان هشت خصلت است )\r\n14 - ابى بصير گويد : حضور امام باقر ( ع ) بودم كه مردى بحضرتش عرضكرد اصلحك الله در كوفه مردمى هستند و سخنى دارند كه از زبان شما نقل ميكنند فرمود : چه ميگويند ؟ عرضكرد : ميگويند :\r\nكه ايمان غير از اسلام است امام باقر ( ع ) فرمود : آرى چنين است آن مرد عرضكرد : از براى من بيان بفرمائيد فرمود : كسى كه گواهى دهد بر اينكه خدائى بجز الله تبارك و تعالى نيست و محمد فرستاده او است و به آنچه پيغمبر از طرف خداوند آورده است اقرار و اعتراف داشته باشد و نماز بگذارد و زكات بپردازد و ماه رمضان را روزه بدارد و به حج خانهء خدا برود چنين كسى مسلمان است من عرض كردم : پس ايمان چيست ؟\r\nفرمود : كسى كه گواهى دهد كه خدائى بجز ذات خداوندى نيست و محمد فرستادهء خدا است و به آنچه پيغمبر از جانب خداوند آورده اقرار داشته باشد و نماز گذارد و زكات به پردازد و ماه رمضان را روزه بدارد و به حج خانهء خدا برود و خداى را ملاقات نكند با گناهى كه خداوند بيم آتش دوزخ به آن گناه داده باشد چنين كس مؤمن است .\r\nابو بصير عرضكرد : قربانت شوم كداميك از ما با گناهى كه بيم آتش به آن داده نشده باشد\r\n","description":"","footnote":"","page_name":" 476 ","page_number":99},
  {"content":"\r\nخداوند را ملاقات نكرده‌ايم ؟ فرمود ؛ آنچنان نيست كه تو خيال كردى مقصود اين است كه خداوند را ملاقات نكند با گناهى كه خدا وعدهء آتش به آن گناه داده و در حالى كه اين شخص از آن گناه كه مرتكب شده است توبه نكرده باشد .\r\n\r\n( گناهان بزرگ هشت است )\r\n15 - محمد بن مسلم گويد : به امام صادق ( ع ) عرضكردم : قربانت شوم چرا در بارهء مخالفين خود گواهى ميدهيم كه آنان كافرند و اهل آتش ولى در بارهء خود و هم كيشان خود گواهى نميدهيم كه اهل بهشتيم ؟ فرمود : از ضعف ايمان شما است اگر شما هيچ يك از گناهان كبيره را مرتكب نشده باشيد گواهى بدهيد كه اهل بهشتيد عرضكردم قربانت شوم گناهان بزرگ كدامند ؟ فرمود از همهء آنها بزرگتر شرك است و ناراضى كردن پدر و مادر ، و پس از هجرت بمدينة عرب بيابانى شدن و بزن پاكدامن نسبت زنا دادن و از جبههء جنگ فرار كردن و مال يتيم را بستم خوردن و دانسته ربا خوردن و مؤمن را كشتن به حضرت عرضكردم زنا و دزدى چطور ؟ فرمود : از اين گروه گناهان نيستند .\r\n( مصنف ) اين كتاب گويد : اخبارى كه گناهان كبيره را شمرده گرچه در بعضى پنج گناه و در بعضى هفت و در پاره اى هشت و در پاره اى بيشتر گفته شده است ولى در حقيقت اختلافى با هم ندارند زيرا پس از شرك به خدا هر گناهى را كه معصيت كبيرة گفته شده است نسبت بگناهى است كه از آن كوچكتر است و بنا بر اين معصيت صغيرة نيز نسبت بكوچكتر از خود كبيره است و هر معصيت كبيره نسبت بشرك صغيرة است .\r\n","description":"","footnote":"","page_name":" 477 ","page_number":100},
  {"content":"\r\n( شرح : ) نظريهء مصنف در بارهء اخبارى كه متعرض شمارهء گناهان كبيره است گرچه ممكن است في حد نفسه مطلب صحيحى باشد ولى براى رفع اختلاف اخبار كافى نيست زيرا مرجع اين نظريه بانكار معصيت كبيرة است بجز شرك و يا انكار معصيت صغيرة و بنا بر اين وجهى براى شمارش آنها در اخبار باقى نمىماند و حق اين است كه بگوئيم ميزان در كبيره بودن معصيت و ترتيب آثار خاصه به آن اين است كه در قرآن كريم و يا سنت قطعى پيغمبر وعدهء آتش بمرتكب آن داده شده باشد چنانچه در همين روايت اشاره به آن شده است و در عين حال خود معاصى كبيرة داراى مراتبى است كه اگر در روايتى پارهء از آن ذكر نشده بدين منظور بوده است كه اهميتاش به اندازه گناهان كبيرهء ديگر نبوده و يا اثر خاصى كه در آن روايت بيان شده مترتب بر آن گناه نبوده چنانچه در همين روايت كه زنا و دزدى را در رديف معاصى كبيره ذكر نفرموده‌اند شايد از اين جهت باشد كه جزو اكبر كبائر نيستند و روايت در مقام شمارهء بزرگترين گناهان كبيره است و يا اينكه در شهادت بدخول بهشت تاثيرى ندارند و الله العالم .\r\n16 - ابو ايوب انصارى گويد : رسول خدا را مرضى روى داد فاطمة ( ع ) به نزدش بعيادت آمد حال رسول خدا سنگين بود فاطمة ( ع ) كه سختى بيمارى و ناتوانى رسول خدا را ديد گريه گلوگيرش شد و اشك بر صورتاش روان گشت پيغمبر ( ص ) بفاطمة فرمود : اى فاطمة خداوند جل ذكره اطلاع كامل بر زمين يافت و از روى زمين پدر تو را برگزيد و دومين بار اطلاع يافت و شوهر تو را از آن برگزيد پس از آن به من وحى فرمود و من تو را بهمسرى على در آوردم اى فاطمة مگر نميدانى كه چون تو در نزد خدا گرامى بودى خداوند تو را با كسى همسر كرد كه پيش از همه مسلمان شد و بردبارىاش از همه بزرگتر و دانشاش از همه فزونتر بود راوى گويد : فاطمة به اين سخن شاد شد و اثر شادى از فرمايش رسول خدا\r\n","description":"","footnote":"","page_name":" 478 ","page_number":101},
  {"content":"\r\nدر چهره اش نمايان شد رسول خدا ( ص ) خواست فاطمة را از خير فراوانى كه خداوند بعلى و بمحمد و آل محمد نصيب فرموده است بيشتر آگاه فرمايد لذا فرمود فاطمة جان على را هشت خصلت است ايمانش به خدا و رسول او و علم و دانش و حكمتش و همسرش و دو فرزندش حسن و حسين و امر بمعروفش و نهى از منكرش و قضاوتش از روى كتاب خدا اى فاطمة ما خاندانى هستيم كه هفت خصلت بما داده شده و به هيچ كس از آنان كه پيش از ما بودند داده نشده و يك نفر از آنان كه پس از ما خواهند آمد بدانها نخواهد رسيد : پيغمبر ما بهترين پيمبران است كه پدر تو است و وصى ما نيكوترين اوصيا است كه شوهر تو است و شهيد ما سرور شهيدان است كه حمزة عموى پدر تو است و از ما است كسى كه دو بال دارد و با آن دو در بهشت پرواز مىكند كه جعفر است و از ما است دو سبط اين امت كه آنان فرزندان تو ميباشند .\r\n","description":"","footnote":"","page_name":" 479 ","page_number":102},
  {"content":"\r\n\r\n( باب خصلتهاى نه گانه )\r\n\r\n( نه خصلتى كه خداوند به پيغمبر خود محمد عطا فرموده است )\r\n1 - رسول خدا ( ص ) فرمود : خداى تبارك و تعالى اسلام را بدست من آشكار فرمود و قرآن را بر من فرود فرستاد و كعبة را بدست من گشود و مرا بر همهء آفريدگان برترى بخشيد و مرا در دنيا سرور فرزندان آدم كرد و در آخرت زينت بخش عرصهء قيامت و داخل شدن به بهشت را بر پيغمبران قدغن فرمود تا هنگامى كه من داخل شوم و بهشت را بر امتهاى پيغمبران قدغن فرمود تا هنگامى كه امت من داخل بهشت بشوند و جانشينى مرا پس از من تا هنگام دميدن صور در خاندان من قرار داد ، پس هر كس به آنچه ميگويم كافر گردد بخداى بزرگ كافر شده است .\r\n\r\n( به شيعيان و دوستان على نه چيز داده شده است )\r\n2 - جابر بن عبد الله انصارى گويد : روزى در حضور پيغمبر بودم كه روى مبارك بعلى بن ابى طالب كرد و فرمود : يا ابا الحسن مژده ات ندهم ؟ عرض كرد : بفرمائيد يا رسول الله فرمود : اينك جبرئيل\r\n","description":"","footnote":"","page_name":" 480 ","page_number":103},
  {"content":"\r\nاز جانب خداى جل جلاله مرا خبر ميدهد كه خداوند به شيعيان و دوستان تو نه چيز عطا فرموده است آسانى بهنگام مرگ و آرامش خاطر بهنگام وحشتناكى و روشنى در تاريكى و ايمنى در وقت هراس و برابرى در سنجش اعمال و گذشتن از صراط و پيش از ديگر مردم به بهشت داخل شدن در حالى كه نورشان در پيشاپيش و سمت راست آنان ميشتابد .\r\n( شرح : ) در اين روايت هفت چيز بيان شده است و در باب خصلتهاى هفتگانه همين روايت گذشت .\r\n\r\n( فاطمة را در نزد خداوند نه نام است )\r\n3 - امام صادق عليه السّلام فرمود : فاطمة را در نزد خدا نه نام است .\r\nفاطمة و صديقة و مباركة و طاهرة و زكية و راضية و مرضية و محدثة و زهرا سپس فرمود : ميدانى تفسير فاطمة چيست ؟ عرض كردم : آقاى من بفرمائيد فرمود : از بدى باز گرفته شده است راوى گويد :\r\nسپس فرمود : اگر امير المؤمنيناش بهمسرى نگرفته بود در روى زمين تا روز قيامت از آدم و ديگران همسرى براى او وجود نداشت .\r\n","description":"","footnote":"","page_name":" 481 ","page_number":104},
  {"content":"\r\n\r\n( خداى عز و جل بامير المؤمنين نه چيز عطا فرموده است كه پيش از او بجز بمحمد ( ص ) به هيچ كس عطا نفرموده است )\r\n4 - يزداد بن ابراهيم از يكى از شيعيان نقل مىكند : كه شنيدم امام صادق ( ع ) ميفرمود :\r\nامير المؤمنين ( ع ) فرمود : به خدا قسم كه خداى تبارك و تعالى نه چيز به من عطا فرموده است كه پيش از من جز به پيغمبر به هيچ كس عطا نفرموده است راهها به روى من باز است و نژادها را ميدانم حركت ابرها بدست من است آمار مرگها و گرفتاريها و حكمهاى قطعى در نزد من است و با اجازهء پروردگارم به باطن جهان دست يافتم و هر چه پيش از من بوده است و آنچه پس از من خواهد آمد از ديدهء من پنهان نيست و با دوستى و ولايت من خداوند دين اين امت را كامل كرد و نعمتها را بر آنان تمام و اسلامشان را پسنديد زيرا كه بروز غدير بمحمد فرمود : اى محمد باينان خبر بده كه من امروز دينشان را براى آنان كامل نمودم و اسلام را براى آنان دين پسنديدم و نعمتم را بر آنان تمام كردم همهء اينها منتى است كه خداوند بر من نهاده است و ستايش او را سزا است و بس .\r\n\r\n( به پيغمبر در بارهء على نه چيز داده شد )\r\n5 - رسول خدا ( ص ) بعلى ( ع ) فرمود : يا على در بارهء تو نه خصلت به من داده شده است سه در دنيا و سه در آخرت و دو بسود تو و يكى از آن را بر تو بيمناكم اما آن سه كه در دنيا است اين است كه\r\n","description":"","footnote":"","page_name":" 482 ","page_number":105},
  {"content":"\r\nتو وصى منى و جانشين منى در خاندان من و پرداختكنندهء وام منى و اما آن سه كه در آخرت است اين است كه پرچم حمد به من داده مىشود و من آن را بدست تو ميسپارم كه آدم و همهء فرزندان او به زير همان پرچم من خواهند بود و تو در كليدهاى بهشت مرا يارى خواهى نمود و شفاعت خودم را به تو واگذار خواهم نمود كه هر كه را خواسته باشى شفاعت كنى و اما آن دو كه بسود تو است اين است كه پس از من تو نه كافر خواهى شد و نه گمراه و اما آن چه بر تو بيمناكم اين است كه پس از من قريش نيرنگى با تو كنند .\r\n6 - رسول خدا ( ص ) فرمود : در بارهء على ( ع ) سه چيز به من داده شد سه در دنيا و سه در آخرت و دو تا كه اميدوارم به آن دو نائل شود و يكى كه بر او بيمناكم اما آن سه كه در دنيا است نگهدار آبروى من است و كارهاى خاندان من بعهدهء او است و در ميان خاندان من وصى من است و اما آن سه كه در آخرت است : پرچم حمد به من داده مىشود و من به او مىدهم تا پرچمدارى كند و بهنگام شفاعت نقطهء اتكاء من او است و در كليدهاى بهشتى به من يارى مىكند و اما آن دو كه اميدوارم به آن دو نائل شود على ( ع ) پس از من كافر و گمراه نگردد و اما آن يك كه بر او بيمناكم نيرنگى است كه قريش پس از من با وى خواهد نمود .\r\n","description":"","footnote":"","page_name":" 483 ","page_number":106},
  {"content":"\r\n\r\n( نه چيز است كه هر يك آفتى دارد )\r\n7 - رسول خدا ( ص ) فرمود : گفتار را دروغ آفت است و دانش را فراموشى و بردبارى را سفاهت و عبادت را خستگى و زيركى را خود نمائى و دليرى را ستم كردن و بخشش را منت نهادن و زيبائى را خودپرستى و مقام را به خود باليدن .\r\n\r\n( در خرماى برنى نه خاصيت است )\r\n8 - امير المؤمنين ( ع ) فرمود : در آن ميان كه نزد رسول خدا بوديم بناگاه نمايندگان عبد القيس وارد شدند و سلام عرضكردند و سپس يك جلد خرما خدمت حضرت نهادند : رسول خدا فرمود : زكات است يا هدية ؟ عرضكردند هدية است يا رسول الله فرمود : اين خرما از چه نوع خرماهاى شما است ؟\r\nعرضكردند برنى : فرمود : در اين نوع خرما نه خاصيت است اينك جبرئيل كه مرا خبر ميدهد كه در آن نه خاصيت است دهن را خوش بو مىكند و معده را پاك ميسازد و غذا را تحليل ميبرد شنوائى و بينائى را ميفزايد كمر را نيرو مىبخشد و شيطان را از اندوه ديوانه مىكند و موجب قرب ببارگاه الهى است و باعث دورى از شيطان است\r\n","description":"","footnote":"","page_name":" 484 ","page_number":107},
  {"content":"\r\n\r\n( نه چيز از اين امت برداشته شده است )\r\n9 - رسول خدا ( ص ) فرمود : نه چيز از امت من برداشته شده است خطا و فراموشى و آنچه با اكراه انجام دهند و آنچه ندانسته بكنند و آنچه طاقت فرسا است و آنچه بدان ناچارند و حسد و فال بد و افكارى كه ناشى از وسوسهء در جهان آفرينش است تا به زبان نياورده است .\r\n( شرح - : ) مقصود اين است كه در شش مورد اول اگر كارى از كسى سرزد مسئوليتى متوجه و نيست و اين روايت را حديث رفع گويند و دانشمندان شيعه در شرح آن داد سخن داده‌اند و فقهاء رضوان الله عليهم در ابواب مختلفهء فقه بيك يك از فقرات آن استناد فرموده‌اند .\r\n\r\n( از نه چيز نهى شده است )\r\n10 - حسين بن على ( ع ) فرمود : رسول خدا ( ص ) كه خيبر را گشود كمان خود را خواست و بر دستهء آن تكيه كرد سپس حمد خداى را نمود و ستايشاش فرمود و اين فتح و پيروزى را كه خداوند نصيبش فرموده بود يادآورى نمود و از نه چيز نهى فرمود . از مزد زنان آلوده دامان و از راه جفتگيرى چهارپايان كاسبى نمودن يعنى بابت جهانيدن نر بر ماده اى مزد گرفتن و از انگشتر طلا و از بهاى سگ و از زينهاى رنگين ( و ابو عروبه گفته است ) : از بالشهاى سرخ رنگ كه بر زين اسب نهند و از جامه‌هاى قيمتى و آن جامه هائى بوده كه در شام بافته ميشده است و از خوردن گوشت درندگان و از فروش طلا به طلا و نقره به نقره كه يكى\r\n","description":"","footnote":"","page_name":" 485 ","page_number":108},
  {"content":"\r\nاز ديگرى زيادتر باشد و از ستاره شناسى .\r\n\r\n( به گناهكار نه ساعت مهلت داده مىشود )\r\n11 - امام صادق عليه السّلام فرمود : بنده اى كه قصد انجام كار نيك كند يك حسنة در نامهء عمل او نوشته مىشود و اگر انجامش داد ده حسنة برايش نوشته مىشود و اگر قصد كار بد كند گناهى بر او ننويسند و اگر آن گناه را انجام داد نه ساعت مهلت دارد كه اگر پشيمان شد و استغفار كرد و بازگشت نمود نوشته نميشود و اگر پشيمان نشد و از گناهش توبه نكرد ( فقط ) يك گناه بر او نوشته مىشود .\r\n\r\n( امامان از فرزندان حسين ( ع ) نه نفراند )\r\n12 - امام باقر ( ع ) فرمود : پس از حسين نه امام خواهد بود كه نهمينشان قائم آنان است .\r\n\r\n( پيغمبر در حال وفات نه زن داشت )\r\n13 - ابى عبد الله جعفر بن محمد الصادق ( ع ) فرمود : رسول خدا ( ص ) پانزده همسر اختيار فرمود و با سيزده تن از آنان همبستر شد و در حال وفات نه زن داشت اما آن دو زن كه با آنان همبستر نشده عمرة بود\r\n","description":"","footnote":"","page_name":" 486 ","page_number":109},
  {"content":"\r\nو سنى و اما آن سيزده زن كه با آنان هم بستر شد نخستين زن خديجة دختر خويلد بود سپس سورة دختر زمعة سپس ام سلمة كه نامش هند بود دختر ابى امية سپس ام عبد الله عايشة دختر ابى بكر سپس حفصة دختر عمر سپس زينب دختر خزيمة بن حارث ام المساكين سپس زينب دختر جحش سپس ام حبيبه رملة دختر ابى سفيان سپس ميمونة دختر حارث سپس زينب دختر عميس سپس جويرية دختر حارث سپس صفية دختر حى بن اخطب و زنى كه خودش را به پيغمبر بخشيد بنام خوله دختر حارث و پيغمبر دو كنيز هم داشت كه با زنهاى خود آن دو را هم قسمت كرده بود : مارية و ريحانهء خندفية و آن نه زنى كه در حال وفات پيغمبر بودند عايشة بود و حفصة و ام سلمة و زينب دختر جحش و ميمونة دختر حارث و ام حبيبة دختر ابى سفيان و صفية دختر حى بن اخطب و جويرية دختر حارث و سورة دختر زمعة و از همهء زنان برتر خديجة دختر خويلد بود سپس ام سلمة دختر حارث .\r\n\r\n( نه كلمه اى كه امير المؤمنين عليه السّلام فرمود : )\r\n14 - عامر شعبى گويد : امير المؤمنين بدون هيچ پيش بينى قبلى نه جمله فرمود كه چشمهاى بلاغت را از خيره گى كور كرد و جواهر حكمت را يتيم كرده و دست همهء مردم را از اينكه بتوانند يكى از اين جمله‌ها را\r\n","description":"","footnote":"","page_name":" 487 ","page_number":110},
  {"content":"\r\nادا كنند كوتاه كرده است سه جمله از آنها در راز و نياز است و سه جمله در حكمت و سه جمله در ادب معاشرت اما آن سه جملة كه در مناجات است اين است كه عرضكرد : خداى من مرا همين عزت بس كه تو را بنده باشم و همين سربلندىام بس كه تو پروردگار من باشى تو آن چنانى كه من دوست دارم مرا نيز آنچنان كن كه تو دوست دارى .\r\nو اما آن سه جملة كه در حكمت است اين است كه فرمود : ارزش هر كس به همان است كه آن را نيكو بسازد و آنكه قدر خويش بدانست از هلاكت برست و مرد در زير زبان خود نهفته است .\r\nو اما آن سه كه در ادب معاشرت است اين است كه فرمود : بهر كس كه ميخواهى ( با احسان و نيكى ) منت بگذار تا سرورش باشى ، و بهر كس كه خواهى نيازمند باش تا به اسيرىاش در آئى و از هر كس كه خواهى بىنياز باش تا با او همتراز گردى . ترجمه شماره 15 در صفحه 797 مىباشد\r\n\r\n( اندازهء بالغ شدن زن نه سال است )\r\n16 - امام صادق ( ع ) فرمود : آن كس كه با همسر خود پيش از نه سالگى عمل جنسى انجام دهد و از اين كار عيبى در او پديد آيد ضامن است .\r\n17 - امام صادق ( ع ) فرمود : اندازهء بالغ شدن زن نه سال است .\r\n","description":"","footnote":"","page_name":" 488 ","page_number":111},
  {"content":"\r\n\r\n( زنى كه از شوهر خود نه بار طلاق عده دار گرفته باشد براى هميشه به آن شوهر حرام مىشود )\r\n18 - ابى بصير گويد : از امام صادق ( ع ) پرسيدم از حكم زنى كه طلاق داده شود و سپس رجوع شود سپس طلاق و سپس رجوع و سپس طلاق داده شود فرمود براى شوهرش حلال نيست تا شوهر ديگرى اختيارى كند و زنى را كه سه بار مردى طلاقش دهد و مرد ديگرى با او ازدواج مىكند و طبق دستور شرع پيغمبر طلاقش ميدهد سپس به شوهر اولى خود باز ميگردد و شوهر اولى او را سه بار ديگر طلاق ميدهد و با شوهر ديگر زناشوئى مىكند و طلاقش ميدهد سپس به شوهر اولى خود باز ميگردد و شوهر اولى سه بار ديگر طبق سنت پيغمبر طلاقش ميدهد هر كس با آن زن ازدواج كند براى شوهر اولى خود هرگز حلال نخواهد شد و زنى هم كه با او ملاعنة شده باشد براى شوهرش هرگز حلال نيست .\r\n( شرح : ) شرط حرمت ابدى ، وقوع نهمين طلاق است نه ازدواج بعد از آن چنانچه ظاهر روايت است .\r\n\r\n( زكات بر نه چيز است )\r\n19 - امام صادق فرمود : رسول خدا ( ص ) زكات را بر نه چيز قرار داد و هر چه را جز نه چيز بود بخشيد : گندم و جو و خرما و كشمش و طلا و نقره و گاو و گوسفند و شتر . سائل عرض كرد پس ذرت چطور ؟ حضرت خشمناك شد سپس فرمود : به خدا كه در زمان پيغمبر كنجد و ذرت و ارزن و همهء\r\n","description":"","footnote":"","page_name":" 489 ","page_number":112},
  {"content":"\r\nاينها بوده است عرض شد كه آنان ميگويند : در زمان پيغمبر اين چيزها نبود و چون بجز همان نه چيز چيز ديگرى نبود رسول خدا زكات را بر آنها قرار داد حضرت خشمناك شد و فرمود دروغ ميگويند مگر بخشودگى بجز از چيزى است كه موجود باشد ؟ نه به خدا من بجز اينها چيزى را نميشناسم كه زكات بر آن باشد هر كس ميخواهد بپذيرد و هر كه ميخواهد كافر شود .\r\n20 - جميل گويد از امام صادق ( ع ) پرسيدم : زكات در چند چيز است ؟ فرمود : در نه چيز رسول خدا ( ص ) زكات قرار داد و از غير آن نه چيز عفو فرمود ، طيار عرض كرد در سرزمينهاى ما دانه اى كاشته مىشود كه برنجش مينامند امام صادق فرمود : در زمينهاى ما نيز دانه‌هاى بسيارى كشاورزى مىشود عرض كرد بر آن دانه‌ها زكاتى هست ؟ فرمود : مگر نگفتمت كه رسول خدا از غير اين نه چيز عفو فرموده است طلا و نقره از آن نه چيز است و سه نوع از حيوانات است شتر و گوسفند و گاو و از روئيدنيهاى زمين گندم و جو و كشمش و خرما است .\r\n\r\n( حكم نماز جمعه از نه نفر برداشته شده است )\r\n21 - امام باقر ( ع ) فرمود : خداى عز و جل از هر جمعه تا جمعهء ديگر سى و پنج نماز واجب فرموده است و در ميان اين سى و پنج نماز يك نماز هست كه خداوند واجب فرموده است با جماعت خوانده\r\n","description":"","footnote":"","page_name":" 490 ","page_number":113},
  {"content":"\r\nشود و آن نماز جمعه است و از چند نفر ساقط است از طفل نابالغ و شخص سالخورده و ديوانه و مسافر و بنده و زن و بيمار و كور و آنكه اقلا در دو فرسخى از محل نماز جمعه باشد و در نماز جمعه حمد و سوره بايستى بلند خوانده شود و غسل هم در آن واجب است و بر امام است كه در نماز جمعه دو قنوت بگيرد يكى در ركعت اول پيش از ركوع و ديگرى در ركعت دوم پس از ركوع .\r\n\r\n( نه چيز فراموشى آورد )\r\n24 - امام موسى بن جعفر ( ع ) فرمود : نه چيز است كه فراموشى آورد : خوردن سيب و مقصود حضرت سيب ترش بوده و گشنيز و پنير و خوردن نيمخورده موش و در آبى كه جريان ندارد بول نمودن و نوشته سنگهاى قبر را خواندن و در ميان دو زن راه رفتن و شپش را نكشته دور انداختن و از گودى پس گردن حجامت نمودن .\r\n23 - رسول خدا ( ص ) ضمن وصيتى بعلى ( ع ) فرمود : يا على نه چيز است كه فراموشى آورند خوردن سيب ترش و گشنيز و پنير و نيم خورده موش و خواندن نوشته‌هاى گورستان و ميان دو زن\r\n","description":"","footnote":"","page_name":" 491 ","page_number":114},
  {"content":"\r\nراه رفتن و شپش را دور انداختن و از گودى پس گردن حجامت گرفتن و در آبى كه روان نباشد بول نمودن .\r\n\r\n( بيان نه معجزه اى كه كه خداى عز و جل بموسى عطا كرد )\r\n24 - هارون بن حمزة غنوى صيرفى گويد : از امام صادق عليه السّلام پرسيدم از نه معجزه اى كه بموسى داده شد فرمود : ملخ و شپش و قورباغه و خون ( كه از آسمان باريد ) و طوفان و دريا ( كه شكافته شد ) و سنگ ( كه عصايش را بر آن زد و دوازده چشمه از آن جوشيد ) و عصا ( كه اژدها شد و دستش ( كه همچون ماه ميدرخشيد ) .\r\n25 - امام باقر عليه السّلام در تفسير آيه مباركه كه خداوند عز و جل ميفرمايد ( ما بموسى نه معجزهء روشن و آشكار داديم فرمود : طوفان بود و ملخ و شپش و قورباغه و خون و سنگ و دريا و عصا و دستش .\r\n\r\n( آنانى كه در خدمت امام قائم خواهند بود تا شماره ءاى كه معين است همگى گرد آيند از نه قبيله‌اند )\r\n26 - امام صادق عليه السّلام فرمود : امام قائم با چهل و پنج نفر از نه قبيله تشريف مىآورد از قبيله اى\r\n","description":"","footnote":"","page_name":" 492 ","page_number":115},
  {"content":"\r\nيك مرد و از قبيله اى دو مرد و از قبيله اى سه مرد و از قبيله اى چهار مرد و از قبيله اى پنج مرد و از قبيله اى شش مرد و از قبيله اى هفت مرد و از قبيله اى هشت مرد و از قبيله اى نه مرد و به همين ترتيب مىآيند تا شمارهء لازم گرد آيند .\r\n( شرح : ) ظاهرا جملهء ( و به همين ترتيب مىآيند ) از راوى باشد و زايد است زيرا عدد چهل و پنج در جملهء ( و از قبيله اى نه مرد ) تكميل مىشود .\r\nو ممكن است جملهء و لا يزال كذلك به معناى ( به همين حال هستند ) ترجمه شود و بنا بر اين مقصود از اجتماع عدد اجتماع شمارهء سيصد و سيزده مىشود كه در اخبار ديگر است و پيش تكميل اين عدد دست باقدامى نميزنند و الله العالم .\r\n","description":"","footnote":"","page_name":" 493 ","page_number":116},
  {"content":"\r\nباب دهگانه\r\n[ اسامى پيامبر صلى الله عليه و آله 
  ]\r\n1 - رسول خدا ( ص ) فرمود : من از همه كس بآدم شبيه ترم و ابراهيم از نظر قيافه و اخلاق از همه كس بيشتر به من شبيه است و خداى عز و جل از عالم بالاتر از عرش مراده نام گذاشته است و هر پيغمبرى را كه بقومش فرستاده به زبان او توصيف مرا فرموده و مژدهء آن مرا داده است و مرا بنام ياد فرموده و در تورية نام مرا منتشر ساخته .\r\nو در ميان اهل تورية و انجيل ياد مرا پراكنده نموده است و كتاب خود را به من آموخته و مرا بآسمانش بالا برده و از ريشهء نامهاى خود نامى براى من باز گرفته است كه مرا محمد ناميده و او محمود است و مرا در بهترين زمانهاى امتم به دنيا آورد و مرا در تورية احيد ناميد ( كه از توحيد ريشه ميگيرد ) و بتوحيد بدنهاى امت مرا به آتش دوزخ حرام فرمود و مرا در انجيل احمد ناميد پس منم محمود در ميان اهل آسمانها و امتم را حامدان قرار داد و نام مرا در زبور ( ماح ) قرار داد كه خداى عز و جل بواسطهء من پرستش بتها را از روى زمين بزدود و نام مرا در قرآن ، محمد قرار داد پس منم محمود در مجمع قيامت آنجا كه حكم نهائى صادر شود كه كسى بجز من شفاعت نكند و مرا در قيامت حاشر ناميد كه پس از قدم نهادن من بعرصهء محشر مردم محشور شوند و مرا موقف ناميد كه من مردم را در پيشگاه الهى جل جلاله به پا دارم و مرا عاقب ناميد كه بعد از همهء پيغمبران آمدم و پس از من پيغمبرى نخواهد بود\r\n","description":"","footnote":"","page_name":" 494 ","page_number":117},
  {"content":"\r\nو مرا پيغمبر رحمت و پيغمبر توبه و پيغمبر مزد قرار داد و نام ديگرم مقفى است كه به پيرو همهء پيغمبران آمدم و منم قيم كامل جامع كه پروردگار من بر من منت نهاد و فرمود اى محمد رحمت خدا بر تو باد من همهء پيغمبران را بر امتى كه همزبانش بود فرستادم ولى تو را بر همهء مخلوق خودم از سرخ و سياه مبعوث كردم و با رعبى تو را يارى كردم كه هيچ كس را اين چنين يارى نكرده بودم و فرآورده‌هاى جنگى را بر تو حلال نمودم و براى هيچ كس پيش از تو حلال نبود .\r\nو سورهء فاتحة الكتاب و آيات آخر سورهء بقره را كه گنجى از گنجهاى عرشم بود به تو و امت تو دادم و همهء روى زمين را سجده گاه تو و امتت و خاك آن را بجاى آب قرار دادم و ياد تو را قرين ياد خود نمودم تا آنجا كه هيچ كس از امت تو مرا ياد نكند مگر آنكه ياد تو بهمراه ياد من باشد اى محمد خوشا بر حال تو و بر حال امتت ،\r\n2 - امام باقر عليه السّلام فرمود : رسول خدا را ده نام است پنج نام از آنها در قرآن است و پنج ديگر در قرآن نيست اما نامهائى كه در قرآن است محمد و احمد و عبد الله و يس و نون است و اما نامهائى كه در قرآن نيست فاتح است و خاتم و كافى و مقفى و حاشر .\r\n","description":"","footnote":"","page_name":" 495 ","page_number":118},
  {"content":"\r\n\r\n( رفت و آمد بدر خانه‌ها بخواطر ده چيز شايسته است )\r\n3 - امير المؤمنين عليه السّلام فرمود حكيمان در روزگاران گذشته ميگفتند كه رفت و آمد بدر خانه‌ها براى ده چيز شايسته است .\r\nاولش خانهء خداى عز و جل است كه بايد براى اداى مناسك حج و قيام به حق الهى و بجاى آوردن فريضهء دينى باشد .\r\nدوم در بارهء پادشاهانى كه فرمانبرداريشان بفرمانبردارى خدا پيوند است و حقشان واجب و سودشان بزرگ و زيانشان سخت است .\r\nسوم در خانهء دانشمندانى كه دانش دين و دنيا از آنان استفاده مىشود .\r\nچهارم در خانهء اهل جود و بخشش كه اموال خود را براى نيكنامى و اميد پاداش در عالم آخرت به ديگران ميدهند .\r\nپنجم در خانهء كمخردانى كه در پيش آمدها نياز به آنان افتد و در نيازمنديها به آنان پناه برده شود .\r\nششم در خانهء اشرافى كه مرد مرا به آنان راه است تا از بخشش و مردانگى . و رفع نيازشان برخوردار شوند .\r\nهفتم در خانهء آنان كه اميد ميرود كه رأى و مشورت آنان سودمند باشد و هوش آدمى را نيرومند نموده و ساز و برگ مورد نياز بدست آيد .\r\nهشتم در خانه برادران دينى تا پيوستى را كه با آنان واجب است انجام داده و حقى را كه از آنان لازم است ادا نمايد .\r\nنهم در خانهء دشمنانى كه با مدارا نمودن ناراحتىهاى آنان آرامش يافته و با تدبير و مهربانى و\r\n","description":"","footnote":"","page_name":" 496 ","page_number":119},
  {"content":"\r\nملاطفت و رفت و آمد دشمنىشان بر طرف ميگردد .\r\nدهم در خانه كسانى كه همنشينى آنان سودمند بوده و ادب نيكو استفاده گردد و گفتگو با ايشان دلنشين باشد .\r\n\r\n( خداى تبارك و تعالى خرد را با ده چيز نيرو بخشيد )\r\n4 - رسول خدا ( ص ) فرمود : براستى كه خداى عز و جل عقل را از نورى كه در گنجينهء علم پيشيناش نهان بود و هيچ پيغمبر مرسل و فرشتهء مقرّبى از آن آگاه نبود بيافريد و دانش را نفس او قرار داد و فهم را روان او و زهد را سر او و حياء را دو چشمان او و حكمت را زبان او و مهربانى را همت او و دلسوزى را قلب او و سپس ميان او را آكنده از ده چيز نمود و به آنان نيرومندش را ساخت با يقين و ايمان و راستى و آرامش و اخلاص و سازش و بخشش و قناعت و سر سپردگى و سپاسگزارى و سپس خداى عز و جل او را فرمود : پس برو پس رفت سپس او را فرمود پيش بيا پيش آمد سپس به او فرمود سخن بگو گفت : ستايش خداى را كه نه ضدى دارد و نه همتائى و نه مانندى و نه هم سرى و نه همترازى و نه مثلى خدائى كه همه چيز در برابر بزرگوارىاش سرافكنده و خوار است .\r\nپس پروردگار تبارك و تعالى فرمود بعزت و جلالم سوگند كه زيباتر و فرمانبردارتر و والاتر و شريفتر و عزيزتر از تو آفريده اى را نيافريده‌ام بواسطهء تو مؤاخذه كنم و عطا نمايم و بيگانگى شناخته\r\n","description":"","footnote":"","page_name":" 497 ","page_number":120},
  {"content":"\r\nشوم و پرستيده گردم و خوانده شوم و مورد اميدوارى باشم و خواسته شوم و بواسطهء تو از من بترسند و برحذر باشند و پاداش و شكنجه بواسطهء تو باشد .\r\nدر اين هنگام عقل به سجده در افتاد و هزار سال در سجده بود پس خداى تبارك و تعالى فرمود :\r\nسر خويش بردار و هر چه خواهى سؤال كن تا به تو داده شود و شفاعت كن تا پذيرفته گردد عقل سرش را برداشت و عرض كرد بار الها از تو سؤال ميكنم كه شفاعت مرا در بارهء خردمندان بپذيرى پس خداى جل جلاله بفرشتگاناش فرمود شما را گواه ميگيرم كه من شفاعت او را در بارهء هر كس كه عقل را در او آفريده‌ام پذيرفتم .\r\n\r\n( بايد امام ده خصلت داشته باشد )\r\n5 - امام صادق عليه السّلام فرمود : ده خصلت است كه امام عليه السّلام دارا است .\r\n1 - از خطا و گناه معصوم بودن .\r\n2 - تصريح بنام او از پيغمبر رسيدن .\r\n3 - بايد از همهء مردم دانشمندتر باشد .\r\n4 - و از همه كس پرهيزكارتر باشد .\r\n5 - بايد به تفسير قرآن از همه داناتر باشد .\r\n6 - امام پيشين آشكارا او را وصى خود قرار داده باشد .\r\n7 - معجزه و دليل داشته باشد .\r\n8 - چشمش ميخوابد ولى دلش بيدار است .\r\n","description":"","footnote":"","page_name":" 498 ","page_number":121},
  {"content":"\r\n9 - سايه ندارد .\r\n10 - از پشت سرش مانند پيش رومى بيند .\r\n\r\n( مصنف ) اين كتاب گويد :\r\nمعجزه و دليل امام همان دانش و مستجاب شدن دعاى او است و اما از پيش آمدها كه پيش از وقوع خبر ميدهد بواسطهء اخبارى است كه از رسول خدا به او رسيده است و اينكه سايه ندارد چون از نور خداى عز و جل آفريده شده است ( 1 ) .\r\n\r\nو اما از پشت سر مانند پيش رو ديدن بواسطه هوش و فراستى است كه در درك اشياء دارد خداوند عز و جل ميفرمايد : براستى كه در اين خبر براى هوشمندان نشانه هائى است ( سورهء حجر آيه 75 ) . ( 2 )\r\n\r\n( على را از رسول خدا ده خصلت نصيب بود )\r\n6 - امير المؤمنين عليه السّلام فرمود : مرا از رسول خدا ده خصلت نصيب گرديد كه دوست ندارم بجاى\r\n\r\n","description":"","footnote":"\r\n( 1 ) توجيهى كه مصنف فرموده مفهوم صحيحى ندارد و معناى روايت را در صورت صحت روايت خود ائمه دين ميدانند و نامى از تميم بن بهلول كه در سند اين روايت است در كتابهاى رجال نيست و براى ما مجهول الحال است .\r\n\r\n( 2 ) ظاهرا مقصود از ديدن از پشت سر مانند پيش رو غير از فراست است زيرا آن به معناى درك صورت است و اين به معناى درك معنا بكمك حس و علاوه بر اين علوم ائمة منحصر به همان اخبارى كه از پيغمبر دريافت كرده‌اند نبوده است چنانچه از امام موسى بن جعفر عليه السّلام روايت است كه فرمود : همانا دانش ائمهء دين گاهى از راه الهام و افتادن در دل است و گاهى بشنيدن از راه گوش و در روايات زيادى وارد شده است كه ائمة محدثون هستند و فرشتگان به آنان خبر ميدهند و شايد مراد مصنف از اينكه فرمود معجزهء ائمه در علم آنان است اين نوع از علم باشد كه نه از راه كسب است و گر نه بصحيفه نگاه كردن و خبر دادن را معجزه نگويند .\r\n","page_name":" 499 ","page_number":122},
  {"content":"\r\nيكى از آنها آنچه آفتاب بر آن ميتابد از آن من مىبود .\r\n1 و 2 - مرا فرمود كه تو در دنيا و آخرت برادر منى .\r\n3 - در روز قيامت از همهء مردم به من نزديكترى .\r\n4 و 5 - تو وزير و وصى منى .\r\n6 - نسبت بخاندان و دارائى من جانشين منى .\r\n7 و - در دنيا و آخرت پرچم من بدست تو است .\r\n9 - دوست تو دوست من و دوست من دوست خدا است .\r\n10 - دشمن تو دشمن من و دشمن من دشمن خدا است .\r\n7 - على عليه السّلام فرمود : مرا از رسول خدا ده چيز است كه به هيچ كس پيش از من و نه بعد از من آنها داده نشده است .\r\nبه من فرموده : يا على برادر من در دنيا و آخرت توئى و تو در روز قيامت از همه به من نزديكترى خانهء من و تو در بهشت مانند خانهء دو برادر روبروى هم است توئى وصى توئى ولى توئى وزير دشمن تو دشمن من و دشمن من دشمن خدا است دوست تو دوست من و دوست من دوست خدا است ( 1 ) .\r\n8 - على عليه السّلام فرمود : مرا از رسول خدا ده خصلت نصيب است كه اگر آنچه آفتاب بر او طلوع\r\n\r\n","description":"","footnote":"\r\n( 1 ) خصال مذكور در روايت نه خصلت است و ظاهرا يك خصلت ساقط شده است .\r\n","page_name":" 500 ","page_number":123},
  {"content":"\r\nو غروب مىكند بجاى يكى از آنها بودى خوشحال نميشدم يكى از اصحابش عرض كرد آن ده چيز را براى ما بيان بفرما فرمود : شنيدم رسول خدا ( ص ) ميفرمود :\r\nيا على توئى وصى و توئى وزير و توئى جانشين در خاندان و دارائى من و دوست تو دوست من است و دشمن تو دشمن من است و تو پس از من سرور مسلمانانى و تو برادر منى و در قيامت از همهء خلائق به من نزديكترى و تو در دنيا و آخرت پرچمدار منى .\r\n9 - امير المؤمنين فرمود : مرا از رسول خدا ده چيز است كه اگر آنچه آفتاب بر آن ميتابد بجاى يكى از آنها از آن من بودى خوشحال نبودم كه فرمود : تو در دنيا و آخرت برادر منى ، ايستگاه تو در روز قيامت از همهء مردم به من نزديكتر است منزل تو در بهشت روبروى منزل من است همچنان كه برادران الهى روبروى هم خواهند بود و تو در دنيا و آخرت پرچمدار منى و تو وصى منى و وارث منى و نسبت بخاندان و ثروت من و همهء مسلمانان آنگاه كه من نباشم تو جانشين منى شفاعت تو شفاعت من است و دوست تو دوست من و دوست من دوست خدا است و دشمن تو دشمن من و دشمن من دشمن خدا است .\r\n\r\n( مژده بر شيعيان و ياران على بده خصلت )\r\n10 - رسول خدا ( ص ) فرمود : يا على شيعيان و يارانت را بده خصلت مژده بده :\r\n","description":"","footnote":"","page_name":" 501 ","page_number":124},
  {"content":"\r\nاولش حلالزادگى ، دوماش نيكوئى ايمانشان به خدا .\r\nسوماش دوستى خداوند عز و جل آنان را .\r\nچهارماش گشايش در قبر آنان .\r\nپنجماش روشنى در برابر چشمهايشان بر صراط .\r\nششماش ريشه كن شدن نيازمندى از پيش چشمشان و بىنيازى دلهايشان .\r\nهفتماش دشمنى خدا با دشمنانشان .\r\nهشتماش ايمنى از بيمارى خوره و پيسى و ديوانگى .\r\nيا على نهماش ريزش گناهان و بديها از آنان .\r\nدهماش آنان در بهشت با من هستند و من با آنان .\r\n\r\n( ده خصلت از اخلاق ستوده )\r\n11 - امام صادق عليه السّلام فرمود : اخلاق ستوده ده تا است اگر توانى كه آنها را در خود فراهم آورى بايد چنين باشى كه آنها گاهى در خود مرد هست و در فرزندش نيست و در فرزندش هست و در پدر\r\n","description":"","footnote":"","page_name":" 502 ","page_number":125},
  {"content":"\r\nهمين فرزند نيست و در بنده باشد و در آزاد نباشد و آن ده خصلت شجاعت واقعى است و راستى زبان و اداى امانت و پيوستگى با خويشان و مهماننوازى و غذا دادن بگدا و پاداش كارهاى نيك ديگران و حمايت از همسايه و حمايت از رفيق و سرآمد همهء آنها حيا است .\r\n12 - امام صادق عليه السّلام فرمود : همانا خداى تبارك و تعالى پيغمبر خود را باخلاق ستوده مخصوص فرمود : شما خود را بيازمائيد اگر آن اخلاق در شما بود خداى عز و جل را بستائيد و از خداوند بخواهيد كه آن اخلاق در شما فزونتر گردد سپس آنها را ده شمرد يقين و قناعت و بردبارى و سپاسگزارى و رضا و خوش رفتارى و دست بخشنده و غيرت و شجاعت و جوانمردى .\r\n\r\n( قيامت بر پا نشود تا ده نشانه بوجود آيد )\r\n13 - حذيفة بن اسيد گويد : رسول خدا از غرفهء خود بر ما سر كشيد و ما در بارهء قيامت گفتگو ميكرديم رسول خدا فرمود قيامت برپا نشود تا ده نشانه بوجود آيد : دجال و دود و سر برآوردن آفتاب از مغرب و پيدايش جنبنده اى مخصوص در زمين و يأجوج و مأجوج و سه حادثهء فرو رفتن زمين يكى در مشرق و ديگرى در مغرب و ديگرى در جزيرة العرب و آتشى كه از دل عدن سركشد و مردم را به صحراى قيامت براند هر جا فرود آيند آن نيز بهمراهشان فرود آيد و هر جا در ميان روز استراحت كنند آن نيز با آنان استراحت كند .\r\n","description":"","footnote":"","page_name":" 503 ","page_number":126},
  {"content":"\r\n\r\n( ده خصلت است كه خداوند آنها را براى پيغمبرش و خاندان او فراهم آورده )\r\n14 - عبد الله بن عباس گويد : رسول خدا در ميان ما براى سخنرانى به پا خواست و در پايان سخنرانىاش فرمود : خداى عز و جل ده خصلت را براى ما فراهم آورده كه نه پيش از ما براى كسى فراهم آورده و نه در كسى بجز ما فراهم آيند ويژه ما است قضاوت و بردبارى و دانش و پيغمبرى و گذشت و شجاعت و ميانه روى و راستى و پاكيزگى و عفت و مائيم نمونهء پرهيزگارى و راه هدايت و برترين نمونهء الهى و بزرگترين حجت خداوندى و دست آويز مورد اطمينان و ريسمان محكم و مائيم كسانى كه خداوند بدوستى ما دستور فرموده است .\r\nپس گذشته از حق بجز گمراهى چه ميماند ؟ پس بكجا رو ميكنيد ؟\r\n\r\n( هر كس با ده خصلت خدا را ملاقات كند به بهشت داخل مىشود )\r\n15 - امام باقر عليه السّلام فرمود : ده چيز است كه هر كس با آنها خدا را ملاقات كند به بهشت داخل مىشود گواهى بر اينكه خدائى بجز خداوند نيست و اينكه محمد ( ص ) فرستادهء خدا است و اقرار بر آنچه از نزد خداى عز و جل آورده است و بر پا داشتن نماز و پرداخت زكات و روزهء ماه رمضان\r\n","description":"","footnote":"","page_name":" 504 ","page_number":127},
  {"content":"\r\nو حج خانهء خدا و دوستى با دوستان خدا و بيزارى از دشمنان خدا و كناره گيرى از هر چه كه مستى آورد .\r\n16 - امام جعفر صادق عليه السّلام فرمود : ده چيز است كه هر كس خدا را با آنها ملاقات كند به بهشت ميرود . . عين مضمون روايت 15 .\r\n\r\n( مؤمن خردمند نگردد تا ده خصلت در او نباشد )\r\n17 - رسول خدا ( ص ) فرمود : خداى عز و جل به چيزى كه نيكوتر از عقل باشد پرستش نشده است و مؤمن خردمند نگردد تا آنگاه كه ده خصلت در او گرد آيد : به نيكى او اميدوارى باشد و از شر او ايمنى كمترين خوبى ديگران را بسيار شمارد و خوبى فراوان خود را اندك بيند در همهء عمر خود از دانشجوئى خسته نگردد و از مراجعهء نيازمندان بنزد او سنگين دل نشود خوارى را از سربلندى و و تنگدستى را از ثروتمندى دوستتر دارد و بهره اش از دنيا همان خوراك روزانه باشد و دهم چه دهمى ؟ :\r\nكسى را نه بيند مگر آنكه با خود گويد : كه از من بهتر و پرهيزكارتر است كه مردم دو قسم بيشتر نيستند مردمى كه واقعا از او بهتر و پرهيزكارتر است و قسم ديگرى كه از او بدتر و پستتر است پس چون كسى را بيند كه از او بهتر است و پرهيزكارتر براى او فروتنى كند تا مگر بمقام او برسد و چون كسى را\r\n","description":"","footnote":"","page_name":" 505 ","page_number":128},
  {"content":"\r\nكه بدتر و پستتر از او است ملاقات كند گويد : نيكى اين شخص در نهان است و بدىاش در عيان و شايد فرجام كارش خير باشد پس چون چنين كرد بزرگوارىاش والاتر شود و بر اهل زمان خود سرور گردد .\r\n\r\n( ده چيز از گوسفند را نبايد خورد )\r\n18 - امام صادق عليه السّلام فرمود : ده چيز از گوسفند را نبايد خورد : سرگين و خون و سپرز و مغز حرام ( كه ميان استخوان پشت است ) و غده‌ها و آلت نرى و خايه‌ها و تخمدان و فرج و شاه رگها و يا فرمود : رگها .\r\n\r\n( ده چيز از مردار پاك است )\r\n19 - امام صادق عليه السّلام فرمود : ده چيز از مردار پاك است : استخوان و مو و پشم و پر و شاخ و سم و تخم و شيردان و شير و دندان .\r\n\r\n( طمع ده كس در ده خصلت بىجا است )\r\n20 - يحيى بن عمران حلبى گويد : از امام صادق عليه السّلام شنيدم كه ميفرمود : خود فروش نبايد\r\n","description":"","footnote":"","page_name":" 506 ","page_number":129},
  {"content":"\r\nطمع در خوشنامى بندد و نه شخص نيرنگ باز در فراوانى دوستان و نه بىادب در شرافت و نه بخيل در پيوند خويشاوندى و نه مسخره گو در دوستى درست و نه كم اطلاع از احكام دين در قضاوت و نه غيبتكننده در سالم ماندن از تعرض مردم و نه حسود در آسايش خاطر و نه كسى كه بگناه كوچك كيفر ميدهد در آقائى و نه كم تجربه اى كه رأى خود را مىپسندد در رياست .\r\n\r\n( ده جا نبايد نماز خواند )\r\n21 - امام صادق عليه السّلام فرمود : ده جا هست كه نبايد در آنها نماز خواند : گل و آب و حمام و جادهء عمومى و بر لانهء مورچه و در خوابگاه شتران و در مجراى آب و در شوره زار و برف و در بيابان ضجنان .\r\n\r\n( مصنف ) اين كتاب گويد :\r\nدر اين جاها انسان در حال اختيار نبايد نماز بخواند ولى اگر ناچار شد كه در آب و گل نماز بخواند بايد با اشارهء سر نماز بخواند و اشاره اش در ركوع كمتر از سجودش باشد و اما جادة اشكال ندارد كه بر كنارهء آن نماز بخواند . و اما در خود جاده نبايد نماز خوانده شود .\r\nو اما در حمام هيچ وقت نبايد نماز خواند ولى در رخت كن آن عيبى ندارد زيرا آن جا حمام نيست .\r\nو اما بر لانهء مورچه نبايد نماز خواند زيرا از بس مورچه آنجا در حركت است و نمازگزار را\r\n","description":"","footnote":"","page_name":" 507 ","page_number":130},
  {"content":"\r\nآزار رسانده و از نماز بازش ميدارند نميشود آنجا نماز خواند و اما در خوابگاه شتر نبايد نماز خواند مگر هنگامى كه از متاع و جنس خود بترسد كه از دست برود كه در اين صورت عيبى ندارد همان جا نماز بخواند .\r\nو اما در آغل گوسفندان نماز خواندن عيبى ندارد و اما در مجراى آب نبايد هيچ وقت نماز خواند زيرا احتمال ميرود در حالى كه نمازگزار در نماز است آب بيايد و او را فراگيرد .\r\nو اما در شوره زار فقط پيغمبر و جانشين آن نبايد نماز بخواند و اما ديگران اگر سجده گاه را بكوبند كه همهء پيشانى در سجده بر زمين باشد عيبى ندارد .\r\nو اما برف هر گاه آدمى ناچار شد كه بر آن نماز بخواند سجده گاه را ميكوبد كه پيشانى بر آن قرار گيرد و اما در بيابان ضجنان و همهء بيابانها نماز خواندن جايز نيست زيرا جاى مارها و شيطانها است .\r\n\r\n( ده كس به بهشت نميروند )\r\n22 - رسول خدا ( ص ) فرمود : خداى عز و جل بهشت را كه آفريد از دو نوع خشت آفريد يك خشت طلا و يك خشت نقره و ديوارهايش را ياقوت و طاقش را از زبرجد و سنگريزه اش را لؤلؤ و خاكش را زعفران و مشك خوشبو قرار داد سپس به آن فرمود كه سخن بگوى عرض كرد خدائى نيست بجز تو خداى زنده و پايدار و سعادتمند آن كس كه در من جاى دارد پس خداى عز و جل فرمود : بعزت و بزرگى\r\n","description":"","footnote":"","page_name":" 508 ","page_number":131},
  {"content":"\r\nو شكوه و بلندى مقامم سوگند كه به بهشت داخل نميشود دائم الخمر و نه خود فروش و نه سخن چين و نه بىغيرت در بارهء همسر و نه مأمور شهربانى و نه خنثى و نه كفن دزد و نه مأمور وصول عوارض و ماليات و نه كسى كه پيوند خويشاوندى را بريده و نه آنكه بكيش قدريه باشد .\r\n23 - رسول خدا ( ص ) فرمود : به بهشت نميرود دائم الخمر و نه خود فروش و نه حق ناشناس پدر و مادر و نه سخت سياه رنگ و نه بىغيرت در بارهء همسر و نه مأمور شهربانى و نه خنثى و نه كفن دزد و نه گمركچى و قاطع رحم و نه قدرى .\r\n( مصنف ) اين كتاب گويد : مقصود از سخت سياه رنگ كسى است كه هيچ از سر و مويش سفيد نگردد هر چند پير شود و چنين كسى را غرايب نامند .\r\n( شرح : ) ظاهرا مقصود از خنثى مخنث است يعنى مرديكه با او عمل جنسى انجام داده شود .\r\n\r\n( سلامتى ده جزء است )\r\n24 - على بن مهزيار بسند خود نقل مىكند كه فرمود : روزگارى براى مردم پيش آيد كه سلامتى در آن روز ده جزء باشد نه جزء آن در كناره گيرى از مردم و يك جزء در خاموشى مىباشد .\r\n","description":"","footnote":"","page_name":" 509 ","page_number":132},
  {"content":"\r\n\r\n( ده طائفة خود و ديگران را گرفتار مىسازند )\r\n25 - امير المؤمنين ( ع ) فرمود : ده طائفة خود و ديگران را گرفتار مىسازند آنكه اندك دانشى دارد و ميخواهد بمردم دانش فراوان بياموزد و مرد بردبارى كه دانشاش بسيار است ولى باهوش نيست و آنكه بدنبال چيزى ميرود كه به دستش نخواهد رسيد و شايستگى آن را نيز ندارد و زحمت كش بىحوصله و پر حوصلهء بىدانش و دانشمندى كه نظر اصلاحى ندارد و صلاح انديشى كه دانش ندارد و دانشمند دنيا دوست و آنكه بمردم دلسوز است ولى از آنچه خود دارد بخل ميورزد و از كيسهء ديگران مىبخشد و دانش آموزى كه با دانشمندتر از خود ستيزه كند و چون مطلبى او را بياموزد از او نپذيرد .\r\n\r\n( بيرغبتى به دنيا ده جزء دارد )\r\n26 - مردى بنزد امام زين العابدين ( ع ) آمد و پرسشى نمود ، عرض كرد : حقيقت زهد چيست ؟ فرمود زهد ده جزء دارد بالاترين درجات زهد كمترين درجات پرهيزكارى است و بالاترين درجات پرهيزكارى كمترين درجات يقين است و بالاترين درجات يقين كمترين درجات رضا است و همانا حقيقت زهد در يك آيه از قرآن بيان شده است سورهء حديد آيه 23 : تا بر آنچه از دست شما رفته است تأسف نخوريد و به آنچه بدست شما رسيد دل شاد نباشيد .\r\n","description":"","footnote":"","page_name":" 510 ","page_number":133},
  {"content":"\r\n\r\n( ده قسم كنيز بر آقاى خود حرام است )\r\n27 - امام صادق عليه السّلام فرمود : ده قسم كنيز حرام است : با مادر و دختر با هم نميتوانى ازدواج كنى و نه با دو خواهر و نه با كنيزى كه از ديگرى بار دارد تا آنگاه كه بزايد و نه با كنيز خودت كه شوهر دارد و با كنيزت كه خواهر رضاعى تو است و نه با كنيزت كه عمهء رضاعى تو است و نه با كنيزت كه در حال حيض است تا پاك شود و نه با كنيزت كه خواهر شيرخوارهء تو است و همسرت به او شير داده است و نه با كنيزت كه در آن شريك داشته باشى .\r\n\r\n( ميل زناشوئى ده جزء است )\r\n28 - امام صادق ( ع ) فرمود : همانا خداى تبارك و تعالى ميل زناشوئى را ده سهم قرار داده است كه 9 سهم آن در زن است و يك سهم در مردان و اگر نبود آن مقدار حيا كه خداى عز و جل به مقدار شهوت در زنان قرار داده بهر مردى نه زن در مىآويخت .\r\n\r\n( حياء ده جزء است )\r\n29 - امام صادق ( ع ) فرمود : حياء ده سهم است 9 سهم در زنان است و يك سهم در مردان و چون دوشيزه خون حيض ديد يك سهم از حياى او ميرود و چون شوهر كند يك سهم برود و چون بكارتاش از\r\n","description":"","footnote":"","page_name":" 511 ","page_number":134},
  {"content":"\r\nاز دست رفت يك سهم حيا از او برود .\r\nو چون فرزند آورد يك سهم برود و پنج سهم براى او باقى مىماند پس اگر دامن بناپاكى آلود همهء حيايش از دست برود و اگر عفت ورزيد پنج سهم از حيا برايش ميماند .\r\n\r\n( خوابگاه پسر بچه‌ها را در ده سالگى بايد از زنان جدا كرد )\r\n30 - امام صادق ( ع ) از زبان پدرانش نقل فرمود : كه بستر خواب بچه‌ها كه بده سال رسيده‌اند مىبايست از زنان جدا شود .\r\n\r\n( يك زن بردبارى ده مرد را دارد )\r\n31 - امام باقر ( ع ) فرمود : همانا خداى تبارك و تعالى در يك زن بردبارى ده مرد را قرار داده است و چون باردار شود نيروى بردبارى ده مرد ديگر را بر او بيفزايد .\r\n32 - اسحاق بن عمار گويد : شنيدم امام صادق ( ع ) ميفرمود : كه خداى عز و جل براى زن بردبارى ده مرد را قرار داده است و چون بهيجان آيد نيروى ده مرد را دارا مىشود .\r\n","description":"","footnote":"","page_name":" 512 ","page_number":135},
  {"content":"\r\n\r\n( ده چيز است كه يكى از ديگرى سختتر است )\r\n33 - امام باقر ( ع ) فرمود : در آن ميان كه امير المؤمنين در رحبه بود و مردم گرداگرد او را گرفته بودند بعضى فتوى مىپرسيد و بعضى دادرسى ميخواست مردى برخاست و عرض كرد سلام بر تو اى امير المؤمنين و رحمت و بركات خدا بر تو باد امير المؤمنين با همان دو چشمان درشتاش نگاهى به او كرد و سپس فرمود :\r\nو عليك السلام و رحمة الله و بركاته تو كيستى ؟ عرض كرد من مردى از رعيت و افراد كشور تو هستم فرمود : تو از رعيت من و افراد كشور من نيستى ، كه اگر يك روز هم به من سلام داده بودى از نظر من پنهان نميماند عرض كرد يا امير المؤمنين از حضرتت خواستار امانم امير المؤمنين فرمود : مگر از هنگامى كه به اين شهر آمده اى كار تازه اى انجام داده اى ؟ عرض كرد نه ، فرمود : شايد از افرادى هستى كه با ما سر جنگ دارند عرض كرد : بلى : فرمود : آنگاه كه آتش جنگ فرو نشيند عيب ندارد عرض كرد :\r\nمن مردى هستم كه معاويه مرا بطور ناشناس به نزد شما فرستاده است تا مطلبى را كه ( ابن الاصفر ) پادشاه روم ( 1 ) نزد معاويه فرستاده است از شما بپرسم .\r\nو به او گفته است كه اگر پس از محمد براى زمامدارى و جانشينى تو شايسته ترى بايد به آنچه از تو مىپرسم\r\n\r\n","description":"","footnote":"\r\n( 1 ) روميان را بدين جهت بنو الاصفر گويند كه نخستين پدرشان زرد پوست بوده است .\r\n","page_name":" 513 ","page_number":136},
  {"content":"\r\nپاسخ بگوئى\r\nو اگر چنين كنى و پاسخ بگوئى من پيرو تو خواهم شد و جايزه اى براى تو خواهم فرستاد و چون معاوية جوابى نداشت و از اين بابت پريشان خاطر بود مرا نزد تو فرستاد تا از تو بپرسم .\r\nامير المؤمنين عليه السّلام فرمود : خدا فرزند هند جگر خوار را بكشد تا چه قدر خود و همراهانش گمراه و كورند به خدا قسم كنيزى را آزاد كرد و درست نميدانست چگونه با او ازدواج بكند خداوند ميان من و اين امت حكم فرمايد كه رابطهء خويشاوندى مرا بريدند و روزهاى پر افتخار مرا از ميان بردند و حق مرا از من باز داشتند و مقام والاى مرا كوچك شمردند و همگى با من بستيزه برخاستند حسن و حسين و محمد را نزد من حاضر كنيد آنان حاضر شدند .\r\nپس فرمود : اى مرد شامى اينان دو فرزند رسول خدا هستند و اين يكى فرزند من است از هر يك كه دوست ميدارى بپرس عرض كرد از اين پسر كه گيسوان بلند دارد ميپرسم و مقصودش حسن عليه السّلام بود كه آن هنگام پسر بچه اى بود ( 1 ) حسن عليه السّلام به او فرمود : هر چه خواهى بپرس . شامى گفت ميان حق و باطل چه قدر فاصله است ؟\r\nو فاصلهء ميان آسمان و زمين چه اندازه است ؟ و ميان مشرق و مغرب چه اندازه است ؟ و قوس و قزح چيست ؟\r\nو چشمه اى كه ارواح مشركين در آن منزل گزينند كدام است ؟ و چشمه اى كه ارواح مؤمنين در آن مأوى گيرند كدام ؟ و مؤنث چيست ؟ و ده چيزى كه يكى از ديگرى سختتر است چيست ؟ حسن بن على ( ع ) فرمود :\r\n\r\n","description":"","footnote":"\r\n( 1 ) امام حسن در زمان خلافت معاوية متجاوز از سى سال داشت و اين خود يكى از نقاط ضعف اين روايت است .\r\n","page_name":" 514 ","page_number":137},
  {"content":"\r\nميان حق و باطل چهار انگشت فاصله است پس آنچه با چشمت ديدى حق است ولى گاهى با دو گوشت بسيار باطل ميشنوى شامى گفت : راست فرمودى .\r\nحضرت عليه السّلام فرمود : فاصلهء ميان آسمان و زمين باندازهء يك دعاى ستمديده است و يك چشم انداز و هر كس جز اين تو را گويد دروغش پندارد .\r\nعرض كرد : درست فرمودى اى فرزند رسول خدا فرمود : ميان خاور و باختر به اندازه گردش يك روزهء آفتاب است از آنجا كه بهنگام سرزدن آفتاب مىبينى تا آنجا كه بهنگام غروب .\r\nشامى گفت : راست فرمودى قوس قزح چيست ؟\r\nحضرت فرمود : واى بر تو قوس قزح مگو كه قزح نام شيطان است آن قوس الله است و نشانهء فراوانى نعمت و ايمنى مردم آن سرزمين از غرق شدن است و اما چشمه اى كه ارواح مشركان در آن جاى دارند چشمه اى است كه به آن برهوت گفته مىشود و چشمه اى كه روانهاى مؤمنان را جايگاه است چشمه اى است كه سلمى نام دارد و اما مؤنث آن است كه معلوم نباشد نر است يا ماده ( خنثى ) انتظارش ميدارند تا بالغ شود اگر مرد باشد محتلم خواهد شد و اگر زن باشد خون حيض مىبيند و پستانهايش برآمدگى پيدا مىكند و اگر اين علامتها پديد نيامد دستورش ميدهند تا بر ديوارى بول كند اگر ادرارش بر ديوار رسيد نر است و اگر مانند ادرار شتر واپس ريخت زن است .\r\nو اما ده چيزى كه بعضى از بعض ديگر سختتر است ، سختر چيزى كه خداوندش آفريده است سنگ است و سختتر از سنگ آهن است كه با آن سنگ بريده مىشود و از آهن سختتر آتش است كه آهن را مىگدازد و از آتش سختتر آب است كه آتش را خاموش مىكند و از آب سختتر ابر است كه آب را با خود ميكشد و سختتر از ابر باد است كه ابر را بهر طرف مىبرد و سختتر از باد فرشته اى است كه باد را ميفرستد و سختتر از فرشته عزرائيل است كه فرشته را ميميراند و سختتر از فرشتهء مرگ\r\n","description":"","footnote":"","page_name":" 515 ","page_number":138},
  {"content":"\r\nخود مرگ است كه ملك الموت را ميكشد و سختتر از مرگ فرمان پروردگار عالميان است كه مرگ را هم نابود ميسازد .\r\nشامى گفت : گواهى مىدهم كه تو بحقيقت فرزند رسول خدائى و على ( ع ) بخلافت از معاوية سزاوارتر است .\r\nسپس همين جوابها را نوشته و بنزد معاوية برد و معاوية هم براى پادشاه روم فرستاد پادشاه روم بمعاوية نوشت اى معاوية چرا با سخن ديگران با من سخن ميگوئى و پاسخى كه از خودت نيست به من ميدهى ؟\r\nبعيسى مسيح سوگند كه اين پاسخ از تو نيست و بجز از كان نبوت و خاندان رسالت بيرون نيامده است و تو اگر از من يك درهم تقاضا كنى به تو نميدهم .\r\n34 - رسول خدا ( ص ) فرمود : خداى عز و جل آفريده اى را نيافريد مگر اينكه ديگرى را بر آن فرمانروائى بخشيد تا آن را سركوب كند و اين چنان بود كه خداى تبارك و تعالى چون درياها را آفريد به خود باليد و جوشيد و گفت : چه چيز بر من چيره مىشود ؟ خداى عز و جل چرخ را آفريد و بر گرداگرد آن كشيد و درياها را زبون ساخت .\r\nسپس زمين بر خود باليد و گفت : چه چيزى بر من پيروز ميگردد ؟ خداوند كوهها را آفريد و بر پشت زمين مانند ميخ كوبيد و نگذاشت آنچه را كه بر پشت خود دارد بلرزاند پس زمين زبون شد و آرام گرفت .\r\nسپس كوهها بر زمين باليد و سركشيد و گردن فرازى كرد و گفت : چه چيز بر من پيروز ميگردد ؟\r\nخداوند آهن را آفريد كه كوه را بريد پس كوهها قرار گرفتند و زبون شدند .\r\nسپس آهن بر كوهها باليد و گفت : چه چيز بر من پيروز مىشود ؟ پس خداوند آتش را آفريد كه\r\n","description":"","footnote":"","page_name":" 516 ","page_number":139},
  {"content":"\r\nآهن را گداخت و زبون شد .\r\nسپس آتش شعله گرفت و زبانه كشيد و بر خود باليد و گفت : چه چيز بر من چيره مىشود ؟ خداوند آب را آفريد تا آتش را خاموش كرد و زبون شد .\r\nسپس آب باليد و خروشيد و گفت چه چيز بر من پيروز ميگردد ؟ پس خداوند باد را آفريد تا موجهاى آب را حركت داد و آنچه در تك آن بود پراكند و از جريانش بازداشت پس آب زبون گشت .\r\nسپس باد باليد و وزيد و دامن بگسترد و گفت : چه چيز بر من پيروز مىشود ؟ پس انسان را آفريد تا چاره اى انديشيد و چيزى بر خود گرفت كه از باد و جز آن خود را پوشانيد پس باد زبون شد .\r\nسپس انسان سركشى كرد و گفت : چه كسى از من تواناتر است پس خداوند مرگ را آفريد كه بر انسان چيره شد و انسان زبون گشت .\r\nسپس مرگ بر خويشتن باليد خداى جل جلاله فرمود : بر خود مبال كه من در ميان دو گروه بهشتيان و دوزخيان تو را سر خواهم بريد و سپس هرگز زنده ات نخواهم كرد پس مرگ زبون شد و ترسيد .\r\n\r\n( در خربزه ده خاصيت فراهم آمده است )\r\n35 - امام صادق عليه السّلام فرمود : خربزه بخوريد كه در آن ده خاصيت فراهم آمده است پيه زمين است نه درد دارد و نه زيان هم خوراك است و هم نوشيدنى ( هم غذاست و هم آب ) هم ميوه است و هم گياه خوشبو\r\n","description":"","footnote":"","page_name":" 517 ","page_number":140},
  {"content":"\r\nو پاككنندهء چرك و خورش نان است و نيروى جنسى را زياد مىكند و مثانه را شستشو ميدهد و ادرار را روان ميسازد .\r\n36 - در روايت ديگر است كه خربزه سنگ مثانه را آب مىكند و رسول خدا خربزه را با رطب ميل ميفرمود و در روايت ديگر است كه آن حضرت خربزه را با شكر مىخورد و امام صادق عليه السّلام فرمود : ناشتا خربزه خوردن فلج مىآورد و خرماى برنى را ناشتا خوردن باعث فلج شدن است .\r\n\r\n( نشاط در ده چيز است )\r\n37 - امام صادق ( ع ) فرمود : نشاط در ده چيز است : راه رفتن . سوارى . غوطه خوردن در آب بسبزه نگاه كردن . خوردن و آشاميدن . بزن زيبا نگاه كردن . عمل جنسى . مسواك كردن . همصحبتى با مردان .\r\n38 - امام صادق ( ع ) فرمود : نشاط در ده چيز است . راه رفتن سوارى و غوطه خوردن در آب و نگاه كردن به سبزه . خوردن و آشاميدن . عمل جنسى . مسواك كردن سر را با خطمى شستن ، بزن زيبا نگاه كردن . با مردان هم صحبت شدن .\r\n","description":"","footnote":"","page_name":" 518 ","page_number":141},
  {"content":"\r\n\r\n( نماز بر ده قسم است )\r\n39 - امام باقر ( ع ) فرمود : خداى عز و جل نماز را واجب كرد و رسول خدا ( ص ) آن را ده قسم فرمود نماز حضر نماز سفر نماز خوف بر سه وجه و نماز گرفتن آفتاب و ماه و نماز عيد فطر و عيد قربان و نماز طلب باران و نماز ميت .\r\n( شرح : ) متن روايت مغشوش است زيرا اگر مورد سنت را فريضة الله بدانيم نماز استسقاء كه مستحب است زايد است و اگر اعم بدانيم وجهى براى اختصاص نماز استسقاء از بقيهء نمازهاى مستحبى نيست علاوه بر اينكه تصوير ده وجه تكلف زيادى لازم دارد .\r\n\r\n( شيعه داراى ده خصلت است )\r\n40 - ابى مقدام گويد : امام باقر مرا فرمود : اى ابا مقدام شيعه على ( ع ) فقط افرادى هستند كه رنگ رخسارشان دگرگون شده و اندامشان لاغر گشته و خشكيده و لبهايشان خشك و شكمهايشان خالى است و رنگشان پريده و صورتشان زرد است چون تاريكى شب آنان را فرا گيرد زمين را بستر گيرند و پيشانى بر زمين نهند سجده‌ها كنند و اشگها بريزند بسيار دعا كنند و بسيار بگريند مردم شادى كنند و آنان غمگينند .\r\n\r\n( رسول خدا در بارهء مىده كس را لعن كرد )\r\n41 - امام باقر ( ع ) فرمود : رسول خدا ( ص ) در بارهء مىده كس را لعن كرد آنكه درخت آن را\r\n","description":"","footnote":"","page_name":" 519 ","page_number":142},
  {"content":"\r\nبكارد و آنكه نگهبانش باشد و آنكه انگورش را بفشرد و آنكه بياشامد و آنكه ساقى گردد و آنكه تحويل بدهد و آنكه تحويل گيرد و آنكه بفروشد و آنكه بخرد و آنكه بهايش را تصرف كند .\r\n\r\n( پاداش كسى كه ده ماه رمضان روزه بگيرد )\r\n42 - محمد بن حسين كرخى گويد : شنيدم امام حسن عسگرى در خانهء خود به مردى ميفرمود :\r\nاى ابا هرون كسى كه ده ماه رمضان پى در پى ( ده سال ) روزه بگيرد ببهشت ميرود .\r\n43 - امام صادق عليه السّلام فرمود : كسى كه ده بار عمل حج بجا آورد خداوند هرگز به حساب او رسيدگى نفرمايد .\r\n\r\n( بركت ده جزء است )\r\n44 - رسول خدا ( ص ) فرمود : بركت ده جزء است نه دهم آن در بازرگانى است و يك دهم باقيمانده در پوستها .\r\n","description":"","footnote":"","page_name":" 520 ","page_number":143},
  {"content":"\r\n( مصنف ) اين كتاب رضى الله عنه گويد : مقصود حضرت از پوستها گوسفند است و گواه اين سخن روايتى است از پيغمبر ( ص ) كه فرمود : نه دهم روزى در بازرگانى است و يك جزء باقيمانده در گوسفند است .\r\n( شرح - ) مجلسى ره فرموده است شايد مقصود از پوستها در روايت اولى حيواناتى باشند كه پوستشان مورد استفاده است .\r\n45 - رسول خدا ( ص ) فرمود : نه دهم روزى در بازرگانى است و يك جزء باقيمانده در سابياء است يعنى گوسفند .\r\n\r\n( نزديك شدن رستاخيز را ده علامت است )\r\n46 - حذيفة بن اسيد گويد : شنيدم پيغمبر ( ص ) ميفرمود : ده علامت است كه در نزديكى رستاخيز است پنج علامت در خاور و پنج در باختر پس اين آيات را بيان فرمود : جنبندهء مخصوصى در روى زمين ، دجال ، سرزدن آفتاب از باختر و ( فرود آمدن ) عيسى بن مريم و يأجوج و مأجوج كه عيسى بر يأجوج مأجوج پيروز گردد و آنان را در دريا غرق كند و همهء ده علامت را بيان نفرمود .\r\n","description":"","footnote":"","page_name":" 521 ","page_number":144},
  {"content":"\r\n\r\n( سازمان اسلام بر ده بخش است )\r\n47 - رسول خدا ( ص ) فرمود : سازمان اسلام بر ده بخش است بر گواهى دادن بيگانگى خداوند كه اصل مليت مسلمانان است و نماز كه فريضة است و روزه كه سپر است و زكات كه پاكيزگى جان است و حج كه راه بندگى است و جهاد كه پيكار با دشمن است و امر بمعروف كه شرط وفا در دوستى است و نهى از منكر كه اتمام حجت بر ديگرى است و جماعت كه موجب دوستى است و خويشتن دارى از گناه كه پايهء فرمانبردارى است .\r\n\r\n( ايمان ده درجه است )\r\n48 - عبد العزيز قراطيسى گويد : امام صادق ( ع ) به من فرمود : اى عبد العزيز براستى كه ايمان ده درجه است بمانند نردبان كه مىبايست پله پله از آن بالا رفت پس كسى كه داراى يك درجه از ايمان است به آنكه داراى دو درجه است نبايد بگويد تو را ايمانى نيست و همين طور ( دومى بسومى ) تا بدهمى برسد و آن را كه در درجهء پائين از تو است نبايد ساقط از ايمانش پندارى ( كه اگر چنين باشد ) آنكه در درجهء بالاتر از تو است مىبايست تو را ساقط پندارد .\r\nبلكه پائينتر از خود را كه ديدى با مهربانى بدرجهء خودت برسان و آنچه را كه توانائيش را\r\n","description":"","footnote":"","page_name":" 522 ","page_number":145},
  {"content":"\r\nندارد بر او بار مكن كه كمرش خواهد شكست و حقا كسى كه دل مؤمنى را بشكند بر او لازم است كه جبراناش كند و بهبودش سازد ( 1 ) و مقدار در درجهء هشتم بود و ابو ذر در نهم و سلمان در دهم .\r\n49 - عبد العزيز قراطيسى گويد : خدمت امام صادق ( ع ) رسيدم و پاره اى از كار و گفتار شيعيان بعرض رساندم فرمود :\r\nاى عبد العزيز ايمان مانند نردبانى كه ده پله داشته باشد ده درجه دارد كه مىبايست پله پله از آن بالا روى پس آنكه داراى يك درجه است نبايست به آنكه در درجهء دوم است بگويد تو ايمان درستى ندارى و آنكه در دومى است به آن كه در سومى است نبايد بگويد تو ايمان ندارى و همين طور تا برسد بدهمى و فرمود : كه سلمان در درجه دهم بود و ابو ذر در درجه نهم و مقداد در هشتم .\r\nاى عبد العزيز آنكه را كه از تو پائينتر است ساقط مپندار كه ( اگر چنين باشد ) آنكه در درجهء بالاتر از تو است بايد تو را ساقط از ايمان پندارد هر گاه كسى را كه از تو پائينتر است ديدى و توانستى او را با نرمى بدرجهء خويش بالا ببرى همين كار بكن و ( مراقب باش ) كه چيز طاقت فرسائى بر او بار نكنى كه ( كمرش را ) خواهى شكست .\r\nو براستى كسى كه دل مؤمنى را بشكند بر او لازم است كه جبرانش كند زيرا اگر تو بار شتر نه ساله را به شترى كه تازه از شير باز گرفته شده بنهى كمرش را خواهى شكست .\r\n\r\n","description":"","footnote":"\r\n( 1 ) روايت كافى تا همين جا است .\r\n","page_name":" 523 ","page_number":146},
  {"content":"\r\n\r\n( پاداش كسى كه ده سال براى رضاى خدا اذان بگويد )\r\n50 - امام باقر ( ع ) فرمود : كسى كه ده سال براى رضاى خدا اذان بگويد خداوند تا آنجا كه چشمش در فضا ديد دارد و آوازش به آنجا ميرسد او را مىآمرزد و هر خشگ و ترى كه آوازش را بشنود او را تصديق مىكند و از هر كس كه با او در مسجدش نماز بخواند سهمى دارد و از هر كس كه بآواز اذان او نماز بخواند يك حسنة پاداش دارد .\r\n\r\n( در مسواك ده فايده است )\r\n51 - رسول خدا ( ص ) فرمود : در مسواك ده فايدة است : پاككنندهء دهان است و موجب رضاى پروردگار و پاداشهاى نيك را هفتاد برابر كند و از سنت پيغمبر است و زردى دندان را بزدايد و دندانها را سفيد كند و لثه را محكم سازد و بلغم را ببرد و تاريكى را از چشم بردارد و اشتهاى خوراك آورد .\r\n\r\n( نشانه‌هاى قيامت ده است )\r\n52 - حذيفة بن اسيد غفارى گويد : بسايهء ديوارى در مدينة نشسته بوديم و رسول خدا در غرفه اى\r\n","description":"","footnote":"","page_name":" 524 ","page_number":147},
  {"content":"\r\nتشريف داشت نظرش بما افتاد و فرمود : در چه كاريد ؟\r\nعرض كرديم صحبت ميكنيم فرمود : از چه ؟ عرض كرديم از قيامت فرمود : شما قيامت را نخواهيد ديد تا آنكه پيش از آن ده نشانه به بينيد سرزدن آفتاب را از مغربش و دجال را و جنبندهء مخصوصى را بر روى زمين و سه فرو رفتن را در زمين :\r\nيكى در خاور و يكى در باختر و يكى در جزيرة العرب و خروج عيسى بن مريم و خروج يأجوج و مأجوج را و در پايان عمر دنيا آتشى از درون زمين در يمن بيرون مىآيد كه هيچ كس را پشت سر خود نميگذارد و مردم را بصحراى محشر ميراند هر جا كه از رفتار بايستند آتش هم مىايستد و آنان را به محشر ميراند .\r\n\r\n( رسول خدا در شبانه روزى ده طواف هفت شوطى بجا مىآورد )\r\n53 - ابى فرج گويد : ابان از امام صادق ( ع ) پرسيد : رسول خدا را طواف مخصوصى بود ؟\r\nفرمود : رسول خدا در شبانه روزى ده طواف هفت شوطى بجا مىآورد سه طواف در اول روز و سه طواف در آخر شب و دو طواف در بامداد و دو طواف بعد از ظهر و در اين ميانه استراحت ميفرمود .\r\n\r\n( در بارهء كسى كه با زنى در يك روز ماه رمضان ده بار عمل جنسى انجام دهد )\r\n54 - فتح بن يزيد جرجانى نامه اى به حضرت موسى بن جعفر ( ع ) نوشت در نامه پرسيده بود از\r\n","description":"","footnote":"","page_name":" 525 ","page_number":148},
  {"content":"\r\nحكم مرديكه با زنى در ماه رمضان چه حلال و چه حرام ده بار عمل جنسى انجام داده است حضرت فرمود : ده كفاره بر او لازم مىآيد براى هر بار يك كفاره و فرمود : اگر ( چند بار در يك روز ) بخورد يا بياشامد فقط كفارهء يك روز بر او لازم است .\r\n\r\n( ده سخن پند آميز )\r\n55 - ابان بن عثمان گويد : مردى به خدمت امام صادق عليه السّلام آمد و عرض كرد پدر و مادرم بقربانت مرا پندى ده حضرت فرمود : اگر خداى تبارك و تعالى عهده دار روزى است پس براى چه غم روزى مىخورند ؟ و اگر روزى قسمت شده است چرا بايد حرص ورزيد ؟ و اگر حساب حق است جمع مال چرا ؟ و اگر عوض آنچه در راه خدا داده شود حق است بخلورزيدن براى چه ؟ و اگر كيفرى از آتش هست گناه چرا ؟ و اگر مرگ حق است شادى براى چه ؟ و اگر نمايان بودن كارها بر خداوند حق است حيله و مكر براى چيست ؟ و اگر گذشتن بر صراط حق است به خود باليدن براى چه ؟ و اگر همه چيز به قضا و قدر الهى است اندوه براى چيست ؟ و اگر دنيا فانى است دلبستگى به آن براى چيست ؟\r\n","description":"","footnote":"","page_name":" 526 ","page_number":149},
  {"content":"\r\n\r\n( ده طايفه از اين امت بخداى بزرگ كافر هستند )\r\n56 - رسول خدا ( ص ) ضمن وصيتى بعلى عليه السّلام فرمود : اى على از اين امت ده طايفه بخداى بزرگ كافر هستند : آدم كش و جادوگر و ديوث و كسى كه با زنى به حرام عمل جنسى را از پس انجام دهد و كسى كه حيوانى را وطى كند و كسى كه با محرم فاميلى خود هم بستر گردد و كسى كه فتنه انگيزد و كسى كه بدشمنان محارب مسلمانان اسلحه بفروشد و كسى كه زكات ندهد و كسى كه وسعت مالى داشته باشد و حج نكرده بميرد .\r\n\r\n( تيرهاى قمار كه مردم دوران جاهليت با آنها تقسيم ميكردند ده بود )\r\n57 - امام باقر عليه السّلام در تفسير آيهء مباركة كه خداوند ميفرمايد مردار و خون و گوشت خوك بر شما حرام شده است فرمود : مردار و خون و گوشت خوك كه معروف است و اما آنچه براى غير خدا كشته شود حيوانى است كه براى بتها قربانى شود و اما منخنقة : آن است كه مجوس را عادت بر اين بود كه حيوان سربريده نميخوردند و مردار ميخوردند و گاو و گوسفند را خفه ميكردند و چون خفه ميشد و ميمرد آن را ميخوردند و معناى ( متردية ) اينكه مجوس چشمهاى حيوان را ميبستند و از پشت باماش مىافكندند و چون به اين ترتيب ميمرد آن را مىخوردند و معناى ( نطيحة ) اينكه گوسفندها را شاخ بشاخ هم مىانداختند و چون يكى در اين ميان ميمرد آن را مىخوردند و معناى ( * ( ما أَكَلَ السَّبُعُ إِلَّا ما ذَكَّيْتُمْ ) * ) اينكه آنچه را كه\r\n","description":"","footnote":"","page_name":" 527 ","page_number":150},
  {"content":"\r\nگرگ و شيرشان ميكشت ميخوردند و خداوند حرامش كرد و معناى ( * ( ما ذُبِحَ عَلَى النُّصُبِ ) * ) اينكه مجوس براى آتشكده‌ها قربانى ميكردند و قريش هم كه درخت و سنگ مىپرستيدند براى آن دو قربانى ميكردند و معناى ( * ( وَأَنْ تَسْتَقْسِمُوا بِالأَزْلامِ ) * ) اين است كه شترى را مىكشتند و آن را ده بخش مىكردند سپس گرد هم آمده و تيرها را بيرون آورده و هر يك از تيرها را بيكى ميدادند عدد تيرها ده بود كه هفت عدد از آنها سهم بربود و سه عدد بىسهم تيرهائى كه سهمبر بودند بنام فذ و توأم و مسبل و نافس و حلس و رقيب و معلى بودند كه فذ يك سهم داشت و توأم دو سهم و مسبل سه سهم و نافس چهار سهم و حلس پنج سهم و رقيب شش سهم و معلى هفت سهم و تيرهائى كه سهم بر نبود بنام سفيح و منيح و وغد بودند و بهاى شتر بعهدهء كسى بود كه از تيرهاى سهم بر بنام او در نيامده باشد و اين نحو تقسيم قمارى بود كه خداى عز و جل آن را حرام فرمود .\r\n( شرح : ) بنا بر اين روايت ده جزء كردن شتر چنانچه در اول روايت است وجهى ندارد بلكه مىبايست به بيست و هشت جزء قسمت شود .\r\n\r\n( آنچه بر هر مسلمانى لازم است كه همه روزه پيش از سرزدن آفتاب ده بار بخواند و پيش از غروب هم ده بار )\r\n58 - اسماعيل بن فضل گويد : از امام صادق عليه السّلام پرسيدم از معناى آيهء مباركة كه خداى عز\r\n","description":"","footnote":"","page_name":" 528 ","page_number":151},
  {"content":"\r\nو جل ميفرمايد : « بستايش پروردگارت تسبيح گو باش پيش از سرزدن آفتاب و پيش از غروب كردنش » فرمود :\r\nلازم است بر هر فرد مسلمان كه پيش از سرزدن آفتاب ده بار و پيش از غروبش ده بار بگويد ( لا إله الا الله وحده لا شريك له له الملك و له الحمد يحيى و يميت و هو حى لا يموت بيده الخير و هو على كل شيء قدير . )\r\nگويد : من گفتم لا إله الا الله وحده لا شريك له له الملك و له الحمد يحيى و يميت و يميت و يحيى فرمود : اى فلانى در اينكه خداى تعالى زنده مىكند و ميميراند و ميميراند و زنده مىكند شكى نيست ولى چنانچه من ميگويم بگو .\r\nشرح - :\r\nمقصود حضرت تعبد بدستوراتى است كه از شرع مقدس ميرسد و مىبايست بدون دخل و تصرف در آنها عمل كرد .\r\n\r\n( پسران عبد المطلب ده تن بودند و عباس )\r\n59 - ابان بن عثمان احمر گويد شنيدم كه امام صادق عليه السّلام از پدرش نقل ميفرمود : و آن حضرت از جابر بن عبد الله انصارى كه ميگفت از رسول خدا پرسيدند عبد المطلب را چند پسر بود فرمود : ده تن بود و عباس .\r\n\r\n( مصنف ) اين كتاب ( رضي الله عنه ) گويد :\r\nآنان عبد الله و ابو طالب و زبير و حمزه و حارث كه از همه بزرگتر\r\n","description":"","footnote":"","page_name":" 529 ","page_number":152},
  {"content":"\r\nبود و غيداق و مقوم و حجل و عبد العزى كه همان ابو لهب است و ضرار و عباس بودند و بعضى از مردم برآنند كه مقوم همان حجل است ( 1 ) و عبد المطلب را ده نام بود كه عرب و پادشان روم و پادشان عجم و پادشان حبشه او را به آن نامها مىشناختند و از جملهء نامهاى او عامر بود : آبادكننده و شيبة الحمد : چون مويى سپيد بر پيشانى داشت و نيكو خصال بود و سيد البطحاء : آقا و بزرگ مكة و ساقى الحجيج : ساقى حاجيان و ساقى المغيث : ساقى پناه آورنده و غيث الورى في العام الجدب : پناه مردم در خشكسالى و ابو السادة العشرة : پدر ده آقا و عبد المطلب ، و حافر زمزم : احداثكننده چاه زمزم و اين چنين نامها براى هيچ يك از پيشينيانش نبود .\r\n\r\n","description":"","footnote":"\r\n( 1 ) ابن قتيبه در معارف پس از اينكه فرزندان عبد المطلب همچنان كه در متن هست گفته است گويد : غيداق بن عبد المطلب نامش حجل بود و نيز گفته است كه عبد المطلب را شش دختر بود عاتكه و اميمة و بيضاء كه همان ام حكيم است و بره و صفية واروى و گويد : همه اين فرزندان دختر و پسر از شش مادر بودند .\r\n1 - فاطمه دختر عمرو كه فرزنداناش عبد اللَّه پدر پيغمبر ( ص ) و زبير و ابو طالب و عاتكة و اميمة و بيضاء و بره بودند . 2 - ( نمرية ) نتيله كه فرزندانش عباس و ضرار بودند . 3 - هالة كه فرزندانش حمزهء و مقوم و صفية بودند . 4 - لبنى كه تنها ابو لهب فرزندش بود . 5 - صفية كه فرزندانش حارث واروى بودند . 6 - زنى از قبيله خزاعة كه نامش ضبط نشده است و مادر غيداق بود .\r\n","page_name":" 530 ","page_number":153},
  {"content":"\r\n\r\n( بابهاى يازده گانه )\r\n\r\n( نامهاى يازده ستاره اى كه يوسف آنها را در خواب ديد كه با خورشيد و ماه به او سجده ميكنند )\r\n1 - جابر بن عبد الله انصارى در معنى آيهء مباركة كه خداى عز و جل از زبان يوسف بيان ميفرمايد :\r\nكه من يازده ستاره را با خورشيد و ماه ديدم كه به من سجده ميكنند گويد : نام آن ستاره گان : طارق بود و جريان و ذيال و ذو الكنفان و ذو القرع و قابس و وثاب و عمودان و فيلق و مصبح و ضروح ( و ضياء و نور ) يعنى خورشيد و ماه و همه اين ستاره گان را ديد كه اطراف آسمان را فرا گرفته‌اند .\r\n2 - جابر بن عبد الله گويد : مردى از يهود كه او را بستان يهودى ميگفتند خدمت پيغمبر آمد و عرض كرد : اى محمد بگو بدانم ستارگانى كه يوسف آنها را ديد كه سجده ميكنند نامشان چيست آن روز رسول خدا هيچ پاسخى به او نداد و بعد جبرئيل فرود آمد و پيغمبر را از نامهاى ستارگان آگاه كرد .\r\nجابر گويد پيغمبر خدا پيام فرستاد و بستان آمد و فرمود اگر من نامهاى ستارگان را براى تو بگويم اسلام را خواهى پذيرفت ؟ عرض كرد : آرى پيغمبر به او فرمود : جريان است و طارق و ذيال و ذو الكنفان\r\n","description":"","footnote":"","page_name":" 531 ","page_number":154},
  {"content":"\r\nو قابس و وثاب و عمودان و فيلق و مصبح و ضروح و ذو القرع و ضياء و نور كه يوسف ديد اين ستارگان در اطراف آسمان او را سجده ميكنند و چون جريان را براى يعقوب نقل كرد يعقوب گفت اين كار پراكنده اى است كه خداوند پس از مدتى آن را جمع خواهد فرمود .\r\nجابر گويد : بستان گفت : به خدا نامهاى آن ستارگان همين است .\r\n\r\n( نامهاى زمزم يازده است )\r\n3 - امام صادق عليه السّلام فرمود : نامهاى زمزم چنين است : ركضهء جبرئيل : ( جاى پاى جبرئيل ) حفيرهء اسماعيل : ( چاه كوچك اسماعيل ) حفيرهء عبد المطلب : ( چاه كوچك عبد المطلب ) زمزم : ( چون در موقع پيدايش آن مادر اسماعيل خاك در اطراف آب جمع كرد و به زبان عربى گفت زمزم يعنى بايست بايست ) و برة : ( نيكى دهنده ) و مضمونة : ( خدا نگهدار آن است ) و رواء : ( سيرابكننده ) و شبعة ( سيركننده ) و طعام : ( خوراك ) و مطعم : ( حاجيان در كنار آن غذا ميخورند ) و شفاء سقم : ( درمان درد ) .\r\n","description":"","footnote":"","page_name":" 532 ","page_number":155},
  {"content":"\r\n\r\n( بابهاى دوازده گانه )\r\n\r\n( باب يكم تا دوازدهم )\r\n1 - طاوس گويد : جمعى از يهود ايام حكومت عمر بن خطاب نزد او آمدند و گفتند : پس از پيغمبر شما تو زمام اين كار را بدست گرفته اى و ما آمده‌ايم بنزد تو تا چيزهائى از تو بپرسيم كه اگر به سؤالات ما پاسخ صحيح دادى ايمان آورده و تصديق نموده و پيرو تو باشيم عمر گفت : هر چه ميخواهيد بپرسيد گفتند : از قفلهاى هفت آسمان و كليدهايش ما را خبر ده و از قبرى كه با صاحباش گردش ميكرد ما را آگاه كن و از كسى كه بطايفه خود اعلام خطر كرد ولى نه از جن بود و نه از بشر ما را آگاه كن و از جايى كه آفتاب بجز يك بار به آن نتابيده ما را آگاه كن و از پنج جاندارى كه در رحم آفريده نشده‌اند ما را آگاه كن و از يك و دو تا و سه تا و چهار تا و پنج تا و شش تا و هفت تا و از هشت تا و نه تا و ده تا و يازده تا و دوازده تا .\r\nگويد : عمر مدتى سر به زير افكند سپس چشمهاى خود را گشود و سپس گفت : از عمر بن الخطاب چيزى پرسيديد كه نميداند ولى پسر عموى رسول خدا پاسخ شما را بسؤالاتى كه از من كرديد خواهد داد .\r\nپس آنگاه كس بنزد على عليه السّلام فرستاد و او را دعوت كرد چون تشريف آورد عرضكرد اى ابا الحسن گروه يهوديان از من چيزهائى پرسيده‌اند كه من به هيچ يك نتوانسته‌ام پاسخ بدهم و براى من به عهده گرفتند\r\n","description":"","footnote":"","page_name":" 533 ","page_number":156},
  {"content":"\r\nكه اگر بسؤالاتشان پاسخ دهم به پيغمبر ايمان بياورند .\r\nپس على عليه السّلام به آنان فرمود : بجز آنچه از عمر پرسيده‌ايد سؤال ديگرى هم داريد ؟ عرضكردند نه اى پدر شير و شبير .\r\nپس على عليه السّلام به آنان فرمود : اما قفل آسمانها پس شريك براى خداوند قرار دادن است و كليدهايش گفت ( لا إله الا الله ) و اما قبرى كه با صاحبش گردش ميكرد ماهىاى بود كه يونس را در شكم خود در هفت دريا گردش داد .\r\nو اما آنكه بقوم خود اعلام خطر كرد و نه از جن بود و نه از بشر همان مورچهء سليمان بن داود بود و اما آنجائى كه آفتاب يك بار به آن تابيد همان دريائى بود كه خداى عز و جل موسى را از آن نجات بخشيد و فرعون و يارانش را در آن غرق كرد .\r\nو اما پنج جاندارى كه در رحمها آفريده نشده‌اند آدم است و حوا و عصاى موسى و شتر صالح پيغمبر و گوسفند حضرت ابراهيم .\r\nو اما يكتا خداى يكتاى بىانباز است و اما دو تا آدم و حوا است و اما سه تا جبرئيل و ميكائيل و اسرافيل است و اما چهار تا تورية و انجيل و زبور و قرآن است و اما پنج تا پنج نماز شبانه روزى است كه بر پيغمبر واجب شده است و اما شش تا فرمودهء خداى عز و جل است كه ما آسمانها و زمين و آنچه را كه در ميان آنها است در شش روز آفريديم و اما هفت تا فرمودهء خداى عز و جل است كه ما بالاى سر شما هفت آسمان استوار\r\n","description":"","footnote":"","page_name":" 534 ","page_number":157},
  {"content":"\r\nساخته‌ايم و اما هشت تا ،\r\nفرمودهء خداى عز و جل است كه فرمود : در اين روز ( روز قيامت ) عرش پروردگارت را هشت تن حمل ميكنند و اما نه تا معجزه هائى بود كه بموسى بن عمران داده شده بود و اما ده تا فرمودهء خداى عز و جل است كه ما سى شب بموسى وعده داديم و بده شب تمامترش نموديم و اما يازده تا گفتار يوسف است به پدرش كه من يازده ستاره بخواب ديدم و اما دوازده تا فرمودهء خداى عز و جل است بموسى كه عصاى خود را بر سنگ بزن پس از آن دوازده چشمهء آب شكافته شد .\r\nراوى گويد : يهوديان شروع كردند و گفتند كه گواهى ميدهيم كه خدائى بجز الله نيست و محمد رسول خدا است و تو پسر عموى رسول خدائى سپس رو بعمر كرده و گفتند گواهى ميدهيم كه اين شخص برادر رسول خدا است و به خدا قسم كه او به اين مقام خلافت از تو سزاوارتر است و هر كس كه بهمراه آنان بود اسلام آورد و همگى مسلمانان شايسته اى شدند .\r\n\r\n( بدترين خلق اولين و آخرين دوازده نفرند )\r\n2 - مالك بن حمزه رؤاسى گويد : هنگام تبعيد ابو ذر ( خداى رحمتش كند ) او و على بن ابى طالب عليه السّلام و مقداد بن اسود و عمار بن ياسر و حذيفة بن يمان و عبد الله بن مسعود گرد هم آمدند ابو ذر گفت :\r\nحديثى بگوئيد كه به ياد رسول خدا باشيم و برسالتش گواهى دهيم و دعايش كنيم و بيگانگى خداوند تصديقش نمائيم .\r\nعلى عليه السّلام فرمود : هنگام حديث گفتن من كه نيست همه گفتند : راست ميگوئى بحذيفة گفت :\r\n","description":"","footnote":"","page_name":" 535 ","page_number":158},
  {"content":"\r\nتو از براى ما حديث بگو گفت : شما ميدانيد كه من همواره از كارهاى پيچيده و مشكل پرسش شده‌ام و خبر داده‌ام و بجزء آنها را نبايد از من پرسيد بابن مسعود گفت : تو براى ما حديث بگو گفت : ميدانيد كه من قارى قرآنم و جز آن را نبايد از من پرسيد اصحاب حديث شما هستيد گفتند : راست گفتى گفت : مقداد تو حديث بگو گفت : شما ميدانيد كه من شمشير زن هستم و از جز آن پرسش نشوم و ليكن شما هستيد كه حديثها دانيد گفتند : راست گفتى گفت : عمار تو حديث بگو گفت : شما ميدانيد كه من مردى هستم فراموشكار تا چيزى بيادم نياورند بيادش نمىافتم ( ابو ذر خدايش رحمت كند ) گفت من خود حديثى براى شما بگويم كه شما آن را شنيده‌ايد و ديگران هم از شما شنيده‌اند كه از پيغمبر نقل كرده‌ايد مگر شما گواهى نميدهيد كه خدائى بجز خداى يكتا نيست و محمد ( ص ) فرستاده او است و روز قيامت بدون ترديد فرا خواهد رسيد و خداوند مردگان را زنده خواهد كرد و زنده شدن مردگان حق است و بهشت حق است و دوزخ حق است همه گفتند بر همهء اينها گواهى ميدهيم ابو ذر گفت : من هم با شما گواهى مىدهم سپس گفت : مگر شما گواهى نميدهيد كه رسول خدا ( ص ) فرمود : بدترين خلق اولين و آخرين دوازده نفرند شش نفر از اولين و شش نفر از آخرين سپس شش نفر از پيشينيان را نام برد : پسر آدم كه برادرش را كشت و فرعون و هامان و قارون و سامرى و دجال كه نامش در رديف پيشينيان است ولى در آخر الزمان بيرون خواهد آمد و اما آن شش نفر كه از آخريناند گوساله كه نعثل است ( عثمان ) ، و فرعون كه معاوية باشد و هامان اين امت كه زياد است و قارون اين امت كه سعيد بن عاص است و سامرى كه ابو موسى اشعرى عبد الله بن قيس است زيرا او نيز مانند سامرى قوم موسى گفت لا مساس\r\n","description":"","footnote":"","page_name":" 536 ","page_number":159},
  {"content":"\r\nيعنى نبايد جنگيد و ابتر است ( دم بريده ) كه عمرو عاص باشد .\r\nآيا شما به اين كه گفتم گواهى ميدهيد گفتند آرى گفت من نيز بر آن گواهم . سپس گفت آيا شما گواهى نميدهد كه رسول خدا فرمود امت من با پنج پرچم در كنار حوض كوثر بر من وارد ميشوند . اولين پرچم ، پرچم همان گوساله است كه من از جا بر خيزم و دست او را ميگيرم و همين كه دستش را گرفتم چهره اش سياه شده قدمهايش بلرزد و دلش تپيدن گيرد و هر كه با او همكارى داشته نيز چنين گردد پس ميگويم پس از من با دو امانت گرانبهايم چه كرديد ؟ . ميگويند امانت بزرگتر را ( قرآن ) دروغ پنداشتيم و پاره پاره كرديم و كوچكتر را ( اهل بيت ) خانه نشين نموده و حقش را غصب كرديم ، ميگويم راه چپ را بپيمائيد تشنه و رو سياه بدون اينكه يك قطره از آب بچشند باز ميگردند سپس پرچم فرعون اين امت بر من وارد مىشود و اكثريت مردم زير آن پرچماند ، و افرادى كه مهمل و به هدر شده‌اند با اين پرچمند . عرض شد يا رسول الله به هدرشدگان كيانند ، آيا در مسافرتى راه بهدر رفته‌اند ؟ فرمود نه ، بلكه دينشان را بهدر داده‌اند آنان كسانى هستند كه بخاطر دنيا خشمناك ميشوند و بخاطر همان شادان ، پس من بر مىخيزم و دست پرچمدارشان را مىگيرم همين كه دستش را گرفتم چهره اش سياه مىشود و پاهايش مىلرزد و اندرونش مىطپد و همكارانش نيز چنين ميشوند پس ميگويم پس از من\r\n","description":"","footnote":"","page_name":" 537 ","page_number":160},
  {"content":"\r\nبا ثقلين چه كرديد ؟\r\nميگويند بزرگتر را دروغ شمرديم و پاره پاره اش نموديم و با كوچكترين جنگيديم و او را كشتيم من ميگويم از راه رفيقان خود برويد پس تشنه و رو سياه باز ميگردند و قطره اى از آن نمىچشند . فرمود :\r\nسپس پرچم هامان امت من بر من وارد مىشود من بر مىخيزم و دستش را مىگيرم همين كه دستش را گرفتم چهره اش سياه و پاهايش مىلرزد و دلش طپيدن گيرد و همكارانش نيز چنين شوند من ميگويم پس از من باد و امانت گرانبهاى من چه كرديد ؟ ميگويند بزرگتر را دروغ شمرديم و پاره كرديم و كوچكتر را خوار كرديم و فرمانشان نبرديم پس من ميگويم راه رفيقان خود را در پيش گيريد تشنه و خسته و رو سياه باز مىكردند و قطره اى از آن آب نمىچشند .\r\nسپس پرچم عبد الله بن قيس كه پيشواى پنجاه هزار از امت من است بر من وارد مىشود پس بر خيزم و دستش را بگيرم همين كه دستش را گرفتم چهره اش سياه شود و قدمهايش بلرزد و دلش بطپد و پيروانش نيز اين چنين شوند من ميگويم پس از من با دو امانت گرانبهاى من چه كرديد ؟\r\nمىگويند : بزرگتر را تكذيب كرديم و فرمانش نبرديم و كوچكتر را يارى نكرديم و ديگرى بجاى او برگزيديم من مىگويم راه رفيقان خود در پيش گيريد پس خسته و تشنه با روى سياه بر مىگردند در حالى كه يك قطره از آن نچشيده باشند .\r\nسپس آن شل با پرچم خود بر من وارد مىشود پس دستش را مىگيرم چون دستش را گرفتم چهره اش سياه و قدمهايش لرزان و دلش مىطپد و پيروانش نيز اين چنين شوند پس گويم با دو امانت گرانبهاى من\r\n","description":"","footnote":"","page_name":" 538 ","page_number":161},
  {"content":"\r\nپس از من چه كرديد ؟\r\nمىگويند بزرگتر را دروغ شمرديم و فرمانش نبرديم و با كوچكتر جنگيديم و او را كشتيم من مىگويم راه رفيقان خود در پيش گيريد پس تشنه و خسته با روى سياه بازمىگردند و يك قطره از آن آب نمىچشند .\r\nسپس پرچم امير مؤمنان و پيشواى پرهيزكاران و زمامدار دست و رو سفيدان بر من وارد مىشود من بپاخيزم و دستش را بگيرم همين كه دستش را گرفتم چهرهء خود و يارانش سفيد شود من مىگويم پس از من با دو امانت گرانبها چه كرديد ؟ مىگويند از بزرگتر پيروى كرديم و تصديقش نموديم و كوچكتر را مددكار و ياور بوديم و همراه او جنگيديم من گويم سيراب و شاداب باز گرديد پس بياشامند آنچنان كه هرگز تشنه نشوند و چهرهء پيشوايشان مانند آفتاب تابان و چهره‌هاى يارانش مانند ماه شب چهارده و ستاره‌هاى فروزان آسمان باشد .\r\nسپس فرمود شما به ( اين گفتار من گواهى مىدهيد ؟ گفتند آرى فرمود من هم بر اين از گواهانم يحيى و عباد هر يك گفت نزد خدا گواه باشيد كه ابو عبد الرحمن اين حديث را براى ما گفت و ابو عبد الرحمن گفت نزد خدا بر من گواه باشيد كه حارث بن حصيره اين حديث را براى من گفت و حارث گفت نزد خدا بر من گواه باشيد كه صخر ابن حكم اين حديث را براى من گفت صخر ابن حكم گفت نزد خدا بر من گواه باشيد كه حيان اين حديث را براى من گفت و حيان گفت نزد خدا بر من گواه باشيد كه ربيع ابن جميل اين حديث را براى من گفت و ربيع گفت نزد خدا بر من گواه باشيد كه مالك ابن ضمره اين حديث را براى من گفت و مالك ابن ضمره گفت نزد خدا اين گواهى را بدهيد كه ابا ذر غفارى\r\n","description":"","footnote":"","page_name":" 539 ","page_number":162},
  {"content":"\r\nاين حديث را براى من گفت و ابو ذر هم مانند اين سخن بگفت و اضافه كرد كه رسول خدا فرمود : اين حديث را جبرئيل براى من از خداى تبارك و تعالى بيان كرد .\r\n( راه شناختن نيم روز در هر ماه از ماه‌هاى دوازده گانهء رومى )\r\n3 - عبد الله بن سنان گويد : شنيدم امام صادق عليه السّلام مىفرمود : در نيمهء ماه حزيران نيم قدم كه سايه افتاد نيم روز مىشود و در نيمهء ماه تموز يك قدم و نيم و نيمهء ماه آب دو قدم و نيم و در نيمهء ماه ايلول سه قدم و نيم و در نيمهء تشرين اول پنج پا و نيم و در نيمهء تشرين دوم هفت قدم و نيم و در نيمهء كانون اول نه پا و نيم و در نيمهء كانون دوم هفت پا و نيم و در نيمهء ماه شباط پنج پا و نيم و در نيمهء ماه آذار سه پا و نيم و در نيمهء نيسان دو قدم و نيم و در نيمهء ايار يك قدم و نيم و در نيمهء حزيران نيم پا .\r\nشرح : براى اطلاع از شرح مفصل اين حديث شريف بحاشيهء وافى ج 2 جزء اول ص 45 چاپ مكتبهء اسلامية مراجعه شود .\r\n","description":"","footnote":"","page_name":" 540 ","page_number":163},
  {"content":"\r\n\r\n( دوازده نفر بودند كه نشستن ابى بكر را بر مسند خلافت و پيش افتادنش را از على بن ابى طالب نپذيرفتند )\r\n4 - زيد بن وهب گويد : آنان كه با نشستن ابى بكر در مسند خلافت و پيش افتادنش از على بن ابى طالب مخالفت كردند از مهاجرين و انصار دوازده مرد بودند ، از مهاجرين خالد بن سعيد بن العاص بود و مقداد بن الاسود و ابى بن كعب و عمار بن ياسر و ابو ذر غفارى و سلمان فارسى و عبد الله بن مسعود و بريدهء اسلمى ، و از انصار خزيمة بن ثابت ذو الشهادتين بود و سهل بن حنيف و ابو ايوب انصارى و ابو الهيثم بن التيهان و ديگران نيز بودند همين كه ابو بكر بر منبر شد اينان با يك ديگر مشورت كردند بعضيشان گفت چرا نرويم تا از منبر رسول خدايش فرود آوريم ؟ و ديگران گفتند اگر چنين كنيد خود را به زحمت مىاندازيد و خداى عز و جل مىفرمايد خود را با دست خود به هلاكت نيندازيد بهتر اينكه همگى بنزد على بن ابى طالب برويم و در اين باره با او مشورت نموده و دستور از او بگيريم همگى به خدمت على عليه السّلام آمدند و عرضكردند يا امير المؤمنين خود را ضايع فرمودى و حق را كه تو سزاوارتر به آن بودى رها كردى ما تصميم داشتيم كه نزد اين مرد : ( ابو بكر ) برويم و او را از منبر رسول خدا پائين بكشيم كه اين حق متعلق به تو است و تو بخلافت سزاوارتر از اوئى و خوش نداشتيم كه بىمشورت شما او را از منبر پائين بكشيم .\r\n","description":"","footnote":"","page_name":" 541 ","page_number":164},
  {"content":"\r\nعلى عليه السّلام به آنان فرمود : اگر اين كار كرده بوديد چارهء از جنگ با آنان نداشتيد و آنگاه از سرمه اى در چشم و نمكى در توشه راه بيش نبوديد زيرا اين مردمى كه گفتار پيغمبر خود را رها كرده و بر پروردگار خود دروغ بسته‌اند همگى در اطراف او هستند و من خود در اين باره با افراد خاندان خودم مشورت كردم بجز سكوت چاره اى نديدند زيرا ميدانيد كه سينه‌هاى اين مردم از كينه و بغض خداى عز و جل و خاندان پيغمبرش آكنده است و هنوز خونهائى را كه در دوران جاهليت ريخته شده مطالبه مىكنند به خدا اگر اين كار كرده بوديد شمشيرهايشان را از نيام مىكشيدند و آمادهء جنگ و كشتار بودند همچنان كه با من همين كار كردند و به زور و قلدرى بر من چيره شدند و گريبان مرا گرفته و كشيدند و به من گفتند بيعت كن و گر نه تو را خواهيم كشت و مرا چاره اى نبود بجز اينكه اين مردم را از خود دور برانم زيرا به ياد فرمايش رسول خدا افتادم كه فرمود يا على اين مردم كار تو را در هم شكستند و خلافت را از تو بردند و نافرمانى مرا در بارهء تو نمودند تو بايد دامن شكيب از دست ندهى تا امر خداوند نازل گردد به هوش باش كه اينان بطور حتم با تو مكر به كار برند تو نبايد براى خوارى خود و ريخته شدن خونت راهى جلوى پاى آنان بگذارى كه امت پس از من با تو مكر خواهند كرد جبرئيل از پروردگار من مرا اين چنين خبر داده است ولى شماها به نزد اين مرد برويد و آنچه را كه از پيغمبر خودتان شنيده‌ايد به او بگوئيد و نگذاريد راه شبهه اى در كارش بماند در اين كار هم حجت بر او تمامتر است و هم بهنگام ملاقات پروردگارش بكيفر كردار خود هر چه زودتر ميرسد كه پيغمبرش را نافرمانى نموده و مخالف دستور او رفتار نموده است .\r\nراوى گويد : از خدمت امير المؤمنين آمدند و روز جمعه همگى در اطراف منبر پيغمبر نشستند آنگاه بمهاجرين گفتند كه خداوند عز و جل در قرآن نام شما را جلوتر آورده و فرموده است كه : مسلماً خداوند\r\n","description":"","footnote":"","page_name":" 542 ","page_number":165},
  {"content":"\r\nتوبه پيغمبر و مهاجرين و انصار را پذيرفت پس نام شما را پيش از انصار آورده است ( بنا بر اين حق تقدم در سخن با شما است ) .\r\nنخستين كسى كه برخاست و آغاز سخن كرد خالد بن سعيد بن عاص بود كه بطايفهء خود : بنى امية مىنازيد و گفت اى ابا بكر از خداوند بپرهيز كه مسلماً از آنچه رسول خدا در بارهء على عليه السّلام پيش از اين فرموده است نيكو آگاهى آيا نميدانى كه در روز جنگ با بنى قريظه آنگاه كه همهء ما اطراف آن حضرت را گرفته بوديم آن حضرت به عده‌اى از مردان با شخصيت ما متوجه شده و فرمود : اى گروه مهاجرين و انصار سفارشى بشما دارم در نگهداريش بكوشيد و دستورى بشما مىدهم كه آن را بپذيريد آگاه باشيد كه على پس از من فرمانده شما است و جانشين من در ميان شما است اين سفارش را پروردگار من به من فرموده است و اگر شما اين سفارش مرا در بارهء على نگهدارى نكنيد و او را پشتيبانى و يارى نكنيد در احكام خود اختلاف خواهيد نمود و كار دين شما بر شما آشفته شود و بدترين شما زمام كار شما را بدست گيرد آگاه باشيد كه تنها خاندان من وارث كار منند كه كار امت مرا بيان خواهند نمود بار الها هر كس كه سفارش مرا در باره آنان نگهدارى كند او را با گروه من محشورش فرما و از رفاقت من آنچنان نصيبى عطايش فرما كه خير آخرت را دريابد بار الها هر كس در بارهء جانشينى من با خاندان من بد رفتارى كرد او را از بهشتى كه پهنايش به وسعت آسمانها و زمين است بىنصيب گردان .\r\nعمر بن خطاب بخالد گفت : ساكت باش اى خالد كه تو نه صلاحتى صلاح انديشى دارى و نه سخنت را كسى خوش دارد خالد گفت خودت خاموش باش اى پسر خطاب به خدا قسم تو خود بهتر ميدانى كه\r\n","description":"","footnote":"","page_name":" 543 ","page_number":166},
  {"content":"\r\nاز زبان ديگرى سخن ميگوئى و دست بدامان ديگران زده اى\r\nبه خدا قسم كه قريش ميداند كه من از همه با شخصيتتر و پرادبتر و خوشنامترم و به خدا و رسولش از همه نيازمندترم ولى تو از لحاظ شخصيت از همه پست ترى و افراد فاميلت از همه كمتر و از همه بىنام و نشانتر و در پيشگاه خداى عز و جل و پيغمبرش از همه كمتر و تو هستى كه در جنگ ترسوئى و در خشك سالى بخيل و پست فطرتى و در ميان طايفهء قريش هيچ وسيلهء افتخارى ندارى راوى گويد : خالد كه عمر را خاموش ساخت برجاى خود نشست .\r\nسپس ابو ذر به پا خواست - خدايش رحمت كند - و پس از حمد و ستايش خدا گفت اما بعد اى گروه مهاجرين و انصار شما خوب ميدانيد و نيكان شما هم ميدانند كه رسول خدا ( ص ) فرمود كار خلافت پس از من تعلق بعلى دارد و سپس متعلق بحسن و حسين است و سپس در خاندان من كه از اولاد حسين باشند خواهد بود ولى شما فرمايش پيغمبر خود را دور انداختيد و فرمانى را كه بشما داده بود فراموش شده انگاشتيد و پيرو دنيا شديد و نعمتهاى باقى آخرت را كه اساساش ويرانى ندارد و نعمتاش را زوالى نيست و اهلش را حزنى بدل راه ندارد و ساكنيناش را مرگ گريبان نميگيرد از دست داديد .\r\nآرى امتهائى كه پس از پيامبرانشان كافر شدند اين چنين بود كه تبديل و تغيير دادند و شما نيز با آنان گوش به گوش و پا به پا برابرى گرديد به همين زودى گرانى كار و بار خود را احساس خواهيد كرد و خداوند ببندگانش هرگز ستم روا ندارد .\r\nراوى گفت : سپس سلمان فارسى به پا خواست ( خدايش رحمت كند ) و گفت اى ابا بكر اگر قضاوتى براى تو پيش آيد كار خود را به پشت گرمى كه انجام خواهى داد ؟ و اگر از چيزى كه نميدانى مورد\r\n","description":"","footnote":"","page_name":" 544 ","page_number":167},
  {"content":"\r\nسؤال شوى بكه پناه خواهى برد ؟\r\nبا اينكه در ميان مردم كسى هست كه از تو داناتر و نشانه‌هاى خوبى در او بيشتر و ستودگىهايش از تو فزونتر است و خويشاونديش با رسول خدا نزديكتر و سابقهء زندگىاش با رسول خدا بيشتر است و رسول خدا ( در بارهء او ) فرمانى بشما داد كه فرمانش نبرديد و سفارشش را فراموش شده انگاشتيد به همين زودى كار شما تصفيه مىشود هنگامى كه بگورستان برويد با پشتهاى سنگين از بار گناه آنگاه كه بگورت برند بر كردارى كه از پيش فرستاده اى وارد خواهى شد اگر بسوى حق باز ميگشتى و با اهل حق بانصاف رفتار مينمودى براى روزى كه نيازمند كردار خودت خواهى بود و در گودال قبرت با گناهانى كه از تو سر زده تنها بسر خواهى برد راه نجاتى داشتى با اينكه تو نيز هم چنان كه ما شنيده‌ايم شنيده اى و همچنان كه ما ديده‌ايم ديده اى ولى با اين همه آنچه شنيده اى و ديده اى تو را از كارى كه ميكنى باز نميدارد خدا را خدا را بفكر خود باش كه هر آن كس كه ديگرى را ( از كارى كه مىكند ) ترساند راه عذر را بر او بسته است .\r\nسپس مقداد بن اسود خدايش رحمت كند به پا خواست و گفت : اى ابا بكر بجاى خودت بنشين و وجبت را با فاصلهء ميان ابهام و سبابه بسنج و در خانهء خود بنشين و بر گناه خود گريه كن كه اين كار در زندگى و مرگت براى تو سالمتر است و اين كار خلافت را به جائى كه خداى عز و جل و پيغمبرش قرار داده است بازگردان و به دنيا دل مبند و مردم احمق و پست دنيا تو را نفريبد كه به همين زودى دنيايت نابود مىشود و سپس بنزد پروردگارت ميروى و بر كارى كه كرده اى پاداشت مىدهد تو خود ميدانى كه اين كار مخصوص على است و او است كه پس از پيغمبر صاحب خلافت است اگر نصيحت مرا بپذيرى من حق نصيحت بجاى آوردم .\r\n","description":"","footnote":"","page_name":" 545 ","page_number":168},
  {"content":"\r\nسپس بريدهء اسلمى به پا خواست و گفت : اى ابا بكر فراموش كرده اى يا خود را بفراموشى زده اى ! يا نفست با تو از راه نيرنگ در آمده ؟ به ياد ندارى كه رسول خدا ما را دستور فرمود و ما بعلى بعنوان امير المؤمنين سلام داديم ؟ اين موقعى بود كه پيغمبر ما در ميان ما بود حال از پروردگارت بترس و خودت را درياب پيش از آنكه نتوانىاش دريابى و جان خود را از گرداب هلاكت بيرون آر پيش از آنكه هلاك شود و دست از اين كار بردار و به آن كس كه از تو سزاوارتر است واگذار كن و بيش از اين در راه گمراهى خود گام بر مدار و تا ميتوانى بازگردى باز گرد كه من پند خود را به تو دادم و از آنچه در نزدم بود از تو دريغ نداشتم اگر بپذيرى توفيق شامل حالت گشته و راه رستگارى را پيموده اى .\r\nسپس عبد الله بن مسعود به پا خواست و گفت اى گروه خاندان قريش شما ميدانيد و نيكان شما هم ميدانند كه خاندان پيغمبر شما برسول خدا از شما نزديك ترند اگر شما اين كار خلافت را ببهانهء خويشاوندى با پيغمبر مدعى هستيد و ميگوئيد ما پيش از ديگران به پيغمبر گرويديم خاندان پيغمبر شما كه برسول خدا نزديكتر و پيش از شما به او گرويده‌اند و على بن ابى طالب پس از پيغمبر شما صاحب اين كار است كارى را كه خداوند براى او قرار داده بدست او بسپاريد و بآئين عقب ماندهء خود بر نگرديد كه زيانكارانه باز خواهيد گشت .\r\nسپس عمار بن ياسر به پا خواست و گفت : اى ابا بكر حقى را كه خداوند براى ديگرى قرار داده بخودت اختصاص مده و نخستين كس مباش كه با رسول خدا در بارهء خانواده اش مخالفت كند و عصيان بورزد و حق را باهلش بازگردان تا پشتت از بار سبكتر و گناهت را كمتر كنى و رسول خدا را ملاقات كنى\r\n","description":"","footnote":"","page_name":" 546 ","page_number":169},
  {"content":"\r\nدر حالى كه از تو راضى باشد\r\nو سپس گزارش كارت به پيشگاه خداى رحمان برود و خداوند به حساب كارت رسيدگى فرمايد و از آنچه كرده اى بپرسد .\r\nسپس خزيمة بن ثابت ذو الشهادتين به پا خواست و گفت : اى ابا بكر مگر نميدانى كه رسول خدا گواهى مرا بتنهائيم پذيرفت گفت : آرى گفت : خدا را گواه ميگيرم كه خودم از رسول خدا شنيدم فرمود :\r\nخاندان من حق و باطل را از هم جدا ميكنند و آنانند پيشوايانى كه بايد از آنان پيروى نمود .\r\nسپس ابو الهيثم بن التيهان به پا خواست و گفت : اى ابا بكر من بر پيغمبر گواهى مىدهم كه او على را به پا كرد و انصار گفتند به پايش بلند نكرد مگر براى خلافت و بعضى گفتند براى اين به پايش بلند كرد كه بمردم بفهماند كه هر كسى را كه پيغمبر سرپرستش بود سرپرستى او با على نمايد پس رسول خدا فرمود :\r\nخاندان من ستارگان فروزان روى زمينند آنان را به پيش اندازيد و از آنان پيش نيفتيد .\r\nسپس سهل بن حنيف بپاخواست و گفت : گواهى مىدهم كه از رسول خدا بر فراز منبر شنيدم كه فرمود پيشواى شما پس از من على بن ابى طالب است و او خيرخواهترين مردم است براى امت من .\r\nسپس ابو ايوب انصارى به پا خواست و گفت : در بارهء خاندان پيغمبرتان از خدا بپرهيزيد و اين كار خلافت را به آنان باز پس دهيد كه در حقيقت بارها از پيغمبر خدا شنيديد چنان كه ما شنيديم كه آنان بخلافت از شما سزاوارترند اين بگفت و بنشست .\r\nسپس زيد بن وهب به پا خواست و سخن گفت و عده اى هم پس از او به پا خواستند و به همين گونه سخن\r\n","description":"","footnote":"","page_name":" 547 ","page_number":170},
  {"content":"\r\nگفتند .\r\nاز اصحاب رسول خدا كسى كه مورد اعتماد بود نقل كرد كه ابى بكر سه روز در خانه نشست و چون روز سوم شد عمر بن الخطاب و طلحة و زبير و عثمان بن عفان و عبد الرحمن بن عوف و سعد بن ابى وقاص و ابو عبيدهء جراح هر يك با ده نفر از فاميل خود با شمشيرهاى برهنه نزد ابو بكر آمدند و او را از خانه اش بيرون كشيدند و بر فراز منبرش كردند و يكى از آنان گفت : به خدا قسم اگر يكنفر از شما برگردد و همان گونه سخنان كه گفته شد باز گويد او را طعمهء شمشيرهاى خود خواهيم نمود آنان نيز در خانه‌هاى خود نشستند و ديگر يكنفر از آنان حرفى نزد ،\r\n\r\n( خداى عز و جل از نسل بنى اسرائيل دوازده گروه بيرون آورد و از حسن و حسين عليهما السلام دوازده نوادهء فرزند منتشر فرمود )\r\n5 - عبيد الله نوادهء امام حسن مجتبى ميگويد : از امام على بن موسى الرضا از آنچه در بارهء بنى افطس گفته ميشد پرسيدم فرمود خداى عز و جل از فرزندان اسرائيل كه يعقوب بن اسحاق بن ابراهيم بود دوازده خانواده بيرون آورد و منصب پيغمبرى و داشتن كتاب را در آنان قرار داد و از حسن و حسين كه دو فرزندان امير المؤمنين از فاطمه دختر رسول خدا بودند دوازده نوادهء فرزند منتشر فرمود سپس حضرت دوازده فرزند اسرائيل را شماره كرد و فرمود روبيل بن يعقوب بود و شمعون بن يعقوب و يهود بن يعقوب\r\n","description":"","footnote":"","page_name":" 548 ","page_number":171},
  {"content":"\r\nو يشاجر بن يعقوب و زيلون ( 1 ) بن يعقوب و يوسف بن يعقوب و بنيامين بن يعقوب و نفتالى بن يعقوب و دان ابن يعقوب ( و ابو الحسن نسابه كه دومين نفر سند اين حديث است ) نام سه نفر از اين دوازده نفر را نگفته سپس دوازده نفر از نواده‌هاى حسن و حسين را بر شمرد و فرمود اما نواده‌هاى حسن عليه السّلام از شش خانواده منتشر شد و اينان عبارتند از اولاد حسن بن زيد بن حسن بن على و فرزندان عبد الله بن حسن بن حسن بن على و فرزندان ابراهيم بن حسن بن حسن بن على و فرزندان حسن بن حسن بن حسن بن على و اولاد داود بن حسن بن حسن بن على و اولاد جعفر بن حسن بن حسن بن على كه نسل حسن بن على عليه السّلام از اين شش خانواده ميباشند سپس فرزندان حسين را شمرد و فرمود فرزندان محمد بن على امام باقر فرزند على بن الحسين يك خاندان و فرزندان عبد الله بن الباهر بن على و فرزندان زيد بن على بن الحسين و فرزندان حسين بن على بن الحسين بن على و فرزندان عمر بن على بن الحسين بن على و فرزندان على بن على بن الحسين بن على اين شش خانواده را خداى عز و جل از حسين بن على عليهما السلام منتشر فرمود .\r\n\r\n( جانشينان و امام پس از پيغمبر دوازده نفر بودند )\r\n6 - مسروق گويد : در آن ميان كه ما نزد عبد الله بن مسعود بوديم و قرآنهاى خود را به او عرضه ميكرديم\r\n\r\n","description":"","footnote":"\r\n( 1 ) زبولون درستتر است .\r\n","page_name":" 549 ","page_number":172},
  {"content":"\r\nناگاه جوان نورسى به او گفت : آيا پيغمبر شما بشما عهدى سپرد كه پس از او جانشين آن حضرت چند نفر خواهند بود ؟ عبد الله بن مسعود گفت : تو با اين سن و سال كم پرسشى از من نمودى كه پيش از تو كسى چنين سؤالى از من نكرده است آرى پيغمبر ما بما عهدى سپرده است كه پس از آن حضرت دوازده خليفه بشمارهء نقباى بنى اسرائيل خواهند بود\r\n7 - قيس بن عبد گويد : در حلقهء صحبت عبد الله بن مسعود نشسته بوديم كه عربى بيابانى آمد و گفت عبد الله بن مسعود كدام يك از شما است ؟ عبد الله گفت عبد الله بن مسعود منم ، گفت :\r\nپيغمبر شما بشما خبر داد كه پس از او جانشينان او چند نفر خواهند بود ؟ گفت : آرى دوازده نفر بشمارهء نقباى بنى اسرائيل .\r\n8 - شعبى از عمويش قيس بن عبد روايت مىكند ( و ابو القاسم عتاب گفته است كه اين روايت تازه گى دارد ) ما در مسجد نشسته بوديم و عبد الله بن مسعود نيز با ما بود كه عربى بيابانى آمد و گفت : عبد الله بن مسعود ميان شما است ؟ گفت : آرى من عبد الله هستم چكار دارى ؟ گفت : اى عبد الله پيغمبر شما بشما\r\n","description":"","footnote":"","page_name":" 550 ","page_number":173},
  {"content":"\r\nخبر داد كه در ميان شما چند نفر خليفه و جانشين خواهد بود ؟ گفت : پرسشى از من كردى كه از وقتى كه بعراق آمده‌ام كسى از من چنين سؤالى نكرده بود آرى دوازده نفر بشمارهء نقباى بنى اسرائيل و ابو عروبة همين روايت را نقل كرده و او چنين روايت نموده است : ( آرى به شماره نقيبهاى بنى اسرائيل ) و جرير از اشعث بن مسعود و او از پيغمبر روايت كرده كه فرمود : جانشينان من پس از من دوازده نفراند مانند شمارهء نقيبان بنى اسرائيل .\r\n9 - مسروق گويد : مردى بنزد ابن مسعود آمد و گفت : آيا پيغمبر شما بشما خبر داده است كه خليفهء بعد از او چند نفراند ؟ گفت : آرى كسى پيش از تو از من چنين پرسشى نكرده بود با اينكه تو از همهء اين مردم نورس ترى آن حضرت فرمود : پس از من بشمارهء نقيبان موسى ميباشند .\r\n10 - مسروق گويد : مردى بنزد عبد الله بن مسعود آمد و گفت اى ابا عبد الرحمن آيا پيغمبر شما بشما خبر داد كه جانشينان بعد از او چند نفرند ؟ گفت آرى و كسى پيش از تو از من در اين\r\n","description":"","footnote":"","page_name":" 551 ","page_number":174},
  {"content":"\r\nباره سؤال نكرده است با اينكه تو از همهء اين مردم جوانترى آرى فرمود : پس از من بشمارهء نقيبان موسى خواهد بود .\r\n11 - عين مضمون روايت دهم است و فقط كلمهء ( در اين باره ) ندارد .\r\n12 - جابر بن سمرة گويد : با پدرم خدمت پيغمبر بودم شنيدم كه ميفرمود پس از من دوازده فرماندار خواهد بود و سپس صدايش آهسته شد بپدرم گفتم چه بود كه رسول خدا آهسته فرمود ؟ گفت :\r\nفرمود : همهء آن فرمانداران از خاندان قريشند .\r\n14 - جابر بن سمرة گويد : شنيدم رسول خدا صلى الله عليه و آله ميفرمود : ( مضمون روايت 12 )\r\n","description":"","footnote":"","page_name":" 552 ","page_number":175},
  {"content":"\r\n15 - جابر بن سمرة گويد : شنيدم پيغمبر ميفرمود : پس از من دوازده فرماندار خواهد بود و كلمه اى گفت كه من نشنيدم مردم گفتند فرمود : همهء آنان از خاندان قريشاند .\r\n16 - جابر بن سمرة گويد : به خدمت پيغمبر رسيدم و شنيدم ميفرمود : اين كار بپايان نميرسد تا آنكه دوازده تن جانشين مالك گردند و همهء آنان . . . سپس كلمهء آهسته اى گفت كه من نفهميدم بپدرم گفتم : چه فرمود ؟ گفت : فرمود : همهء آنان از قريشند .\r\n17 - جابر بن سمرة گويد : رسول خدا فرمود : اين دين همواره عزيز و استوار خواهد بود و بر هر كس كه آهنگ زيان بر آنان كند پيروز ميشوند تا دوازده جانشين و كلمه اى گفت كه مردم نگذاشتند بشنوم بپدرم گفتم : كلمه اى كه مردم نگذاشتند بشنوم چه بود ؟ گفت : فرمود : همهء آنان از قريشند .\r\n18 - جابر بن سمرة گويد : پيغمبر فرمود : همواره كار اين امت روبراه است و بر دشمنشان پيروزاند\r\n","description":"","footnote":"","page_name":" 553 ","page_number":176},
  {"content":"\r\nتا دوازده جانشين بگذرند كه همهء آنان از قريش باشند سپس در خانه حضرت بخدمتش رسيدم و عرضكردم :\r\nپس از آن چه مىشود ؟ فرمود : آشوب .\r\n19 - جابر بن سمرة گويد : بهمراه پدرم به خدمت رسول خدا ( ص ) رسيدم فرمود : كار اين امت هميشه رو بصلاح است و بر دشمنش پيروز است تا دوران دوازده پادشاه يا فرمود دوازده خليفه بگذرد سپس كلمه اى فرمود كه بر من مخفى ماند از پدرم پرسيدم گفت : فرمود : همگى از قريشند .\r\n20 - جابر بن سمرة گويد : با پدرم در محضر پيغمبر بودم و شنيدم كه ميفرمود پس از من دوازده امير خواهد بود سپس صدايش را آهسته كرد از پدرم پرسيدم گفت فرمود همگى آنان از قريشند .\r\n21 - جابر سمرة گويد : رسول خدا فرمود : پس از من دوازده امير خواهد بود جز اينكه در حديثاش گفته : سپس چيزى فرمود كه من نفهميدم و بعضى در حديثى كه از او كرده است گفته است كه جابر گفت از پدرم پرسيدم و بعضى گفته است كه گفت از مردم پرسيدم گفتند : فرمود : همگى آنان از قريشند .\r\n","description":"","footnote":"","page_name":" 554 ","page_number":177},
  {"content":"\r\n22 - جابر بن سمرة گويد : شنيدم پيغمبر ميفرمود كار اين امت هميشه بر كسى كه آهنگ زيانى بر او كند برترى دارد تا آنكه دوازده جانشين حكومت نمايند سپس كلمهء آهسته اى فرمود كه من آن را نفهميدم از كسى كه بپيغمبر از من نزديكتر بود پرسيدم گفت : فرمود : همهء آنان از قريشند .\r\n23 - جابر بن سمرة گويد : با پدرم بودم كه رسول خدا فرمود اين دين هميشه عزيز و پايه بلند و درخشنده است و بر كسى كه آهنگ زيانى بر آن داشته باشد پيروزند تا دوران دوازده خليفه ، سپس كلمه اى فرمود كه مردم نگذاشتند آن را بشنوم به پدرم گفتم چه كلمه اى بود كه مردم نگذاشتند آن را بشنوم گفت :\r\nفرمود : همهء آنان از قريشند .\r\n24 - جابر بن سمرهء سوائى گويد : با پدرم در مسجد بودم و رسول خدا خطبه ميخواند شنيدم كه ميفرمود : پس از من دوازده امير خواهد بود سپس صدايش را آهسته كرد و نفهميدم چه ميفرمايد بپدرم گفتم : چه فرمود ؟ گفت فرمود : همهء آنان از قريشند .\r\n25 - جابر بن سمرة گويد با پدرم در مسجد بودم و رسول خدا خطبه ميخواند شنيدم كه ميفرمود\r\n","description":"","footnote":"","page_name":" 555 ","page_number":178},
  {"content":"\r\nدوازده خليفه سپس صدايش آهسته شد و نفهميدم چه ميفرمود بپدرم گفتم چه مىفرمايد ؟ گفت فرمود :\r\nهمهء آنان از قريشند .\r\n26 - جابر بن سمرة گويد : شنيدم پيغمبر ميفرمود : پس از من دوازده خليفه خواهد بود كه همگى از قريشند چون حضرت به خانه اش بازگشت بخدمتش رسيدم و در خانه من بودم و ايشان و عرض كردم سپس چه مىشود ؟ فرمود سپس فتنه و آشوب مىشود .\r\n27 - جابر بن سمرة گويد : رسول خدا فرمود : كار مردم هميشه در پيشرفت است تا دوازده مرد زمام كار آنان را بدست بگيرند سپس كلمه اى فرمود كه بر من پوشيده ماند بپدرم گفتم : چه فرمود ؟ گفت فرمود : همهء آنان از قريشند .\r\n28 - جابر بن سمرة از پيغمبر روايت كند كه فرمود : اين دين همواره رو بصلاح و شايستگى است دشمن يا هر كس كه آهنگ زيان بخشى داشته باشد نتواند زيانى به آن برساند تا دوازده نفر فرمانروائى كنند كه همهء آنان از قريشند .\r\n","description":"","footnote":"","page_name":" 556 ","page_number":179},
  {"content":"\r\n29 - جابر بن سمره سوائى گويد : نزد پيغمبر بودم فرمود : اين كار را دوازده نفر بدست گيرند گويد : مردم فرياد كشيدند و من نشنيدم چه فرمود بپدرم كه از من پيغمبر نزديكتر بود گفتم رسول خدا چه فرمود ؟ گفت فرمود : همهء آنان از قريشند و همگى بىماننداند .\r\n30 - عامر بن سعد گويد : بوسيله غلامم نافع بجابر بن سمرة نوشتم چيزى را كه از رسول خدا شنيده اى به من خبر ده او نوشت : شنيدم رسول خدا روز جمعه عصر همان روزى كه اسلمى سنگ باران شد ميفرمود اين دين تا قيامت برپا شود برپا خواهد بود و دوازده خليفه بر شما خواهد بود كه همگى از قريشند .\r\n31 - سرح برمكى گويد : در كتاب است كه در ميان اين امت دوازده تن هستند كه جدشان پيغمبرشان است و چون اين عده تمام شود امت طغيان كند و در روى زمين ستم كنند و بجنگ داخلى گرفتار آيند .\r\n32 - ابى نجران گويد : كه ابا خالد بقيد قسم براى من نقل كرد كه اين امت نابود نشود تا آنكه دوازده خليفه در آن باشد كه همه به راه راست رهبرى كنند و بدين حق رفتار نمايند .\r\n","description":"","footnote":"","page_name":" 557 ","page_number":180},
  {"content":"\r\n33 - برد گويد : كه بمكحول گفته شد كه پيغمبر فرموده است پس از من دوازده خليفه خواهد بود ؟ گفت آرى و بلفظ ديگرى هم روايت كرد\r\n34 - معمر از كسى كه از وهب بن منبه شنيده است نقل مىكند كه ميگفت : پس از من ( مقصود پيغمبر است ) دوازده خليفه خواهد بود و سپس آشوب بر پا شود و سپس چنين شود و سپس چنين و چنان شود .\r\n35 - كعب الاحبار در بارهء خلفاء گويد : آنان دوازده نفر ميباشند همين كه بپايان رسيدند و طبقهء شايسته اى روى كار آمد خداوند عمر آنان را طولانى كند كه خداوند به اين امت اين چنين وعده فرموده است سپس خواند ( آيه 24 سورهء نور را ) :\r\n( خداوند به آنان كه ايمان آورده‌اند و كارهاى شايسته انجام ميدهند وعده فرموده است كه حتما و بطور مسلم آنان را خليفه روى زمين قرار دهد همچنان كه خليفه قرار داد كسانى را كه پيش از آنان بودند ) و كعب گفت : خداوند با بنى اسرائيل اين چنين كرد و كار دشوارى نيست كه اين امت روزى را و يا نصف روزى را گرد هم آيند و با هم اتفاق داشته باشند و يك روز بنزد پروردگارت مانند هزار سال از سالهائى است كه شماره ميكنيد .\r\n36 - سماك گويد : شنيدم : از جابر بن سمرهء سوائى كه ميگفت : شنيدم رسول خدا را كه ميفرمود\r\n","description":"","footnote":"","page_name":" 558 ","page_number":181},
  {"content":"\r\nپس از من دوازده تن فرماندار به پا خيزد و سپس كلمه اى بر زبان آورد كه من آن را نفهميدم از مردم پرسيدم گفتند : فرمود : همهء آنان از قريشند .\r\n37 - جابر گويد : رسول خدا فرمود كار امت من هميشه در پيشرفت است تا دوران دوازده جانشين بگذرد كه همهء آنان از قريش باشند\r\n38 - سلمان فارسى گويد : به خدمت پيغمبر رسيدم در حالى كه حسين عليه السّلام بر دامنش بود و آن حضرت ديدگان او را ميبوسيد و دهانش را بوسه ميداد و ميفرمود تو آقائى و فرزند آقائى تو پيشوا و فرزند پيشوا و پدر پيشوايانى تو حجت و فرزند حجت و پدر حجتهاى نه گانه هستى كه از پشت تو بيرون آيند و نهم آنان قائم آنان است .\r\n39 - رسول خدا ( ص ) فرمود : مژده باد شما را مژده باد شما را ( تا سه بار ) مثل امت من مثل بارانى است كه معلوم نيست آغازش بهتر است يا پايانش مثل امت من مثل باغى است دسته اى يك سال از آن باغ ميوه خورند و دسته اى سال ديگر و شايد درياى بهره بردارى دسته آخرين از ديگر دسته‌ها پهناورتر و\r\n","description":"","footnote":"","page_name":" 559 ","page_number":182},
  {"content":"\r\nطول و فرعش عميقتر باشد و ميوه اى كه از باغ بچينند بهتر باشد و چگونه هلاك مىشود امتى كه من آغازش باشم .\r\nو دوازده نفر پس از من از نيك بختان و خردمندان و مسيح عيسى بن مريم پايانش باشند ولى ميان آغاز و انجام افرادى كه نتيجهء فتنه و آشوب هستند هلاك خواهند شد آنان از من نيستند و من از آنان نيستم .\r\n40 - امام صادق عليه السّلام فرمود : چون ابو بكر مرد و عمر را جانشين خود نمود عمر به مسجد باز گشت و نشست مردى بر او در آمد و گفت يا امير المؤمنين من مردى از يهود و دانشمند آنانم خواستم سؤالاتى از تو بكنم چنانچه پاسخ آنها را دادى اسلام آورم .\r\nعمر گفت سؤالاتت چيست ؟ گفت سه سؤال و سه سؤال و يك سؤال اگر ميخواهى بپرسم و اگر در ميان اين مردم كسى هست كه از تو داناتر است مرا به او راهنمائى كن عمر گفت : اين جوان را داشته باش و مقصودش على بن ابى طالب بود آن مرد نزد على آمد على از او پرسيد چرا گفتى سه سؤال و سه سؤال و يك سؤال دارم و چرا نگفتى هفت سؤال دارم گفت :\r\nمن كه نميدانم اگر سه پرسش اول را پاسخ ندادى به همان اكتفا ميكنم فرمود اگر پاسخت را دادم اسلام خواهى آورد ؟ گفت : آرى فرمود : بپرس ، گفت : از تو ميپرسم نخستين سنگى كه بر روى زمين گذاشته\r\n","description":"","footnote":"","page_name":" 560 ","page_number":183},
  {"content":"\r\nشد كدام سنگ بود و نخستين چشمه اى كه از زمين جوشيد كدام و نخستين درختى كه از زمين روئيد كدام ؟\r\nفرمود : اى يهودى شما ميگوئيد كه اولين سنگى كه بر روى زمين گذاشته شد در بيت المقدس بود و دروغ پنداشته‌ايد نخستين سنگ همان است كه آدم با خود از بهشت آورد گفت : به خدا قسم درست گفتى اين سخن با خط هارون و املاء موسى ثبت شده است .\r\nفرمود : شما ميگوئيد نخستين چشمه اى كه بر روى زمين جوشيد همان چشمه اى است كه در بيت المقدس است و دروغ پنداشته‌ايد نخستين چشمه همان چشمهء زندگى است كه يوشع بن نون ماهى را در آن شستشو داد و همان چشمه اى است كه خضر از آن آشاميد و كسى از آن نميخورد مگر اينكه زنده ميماند گفت : درست گفتى به خدا قسم اين سخن به خط هارون و املاء موسى ثبت است و فرمود شما ميگوئيد نخستين درختى كه بر روى زمين روئيد زيتون بود و دروغ پنداشته‌ايد نخستين درخت ، درخت خرماى عجوه است كه آدم آن را با خود از بهشت آورد گفت درست گفتى به خدا قسم كه اين به خط هارون و املاء موسى است .\r\nيهودى گفت : آن سه سؤال ديگر : براى اين امت چند نفر پيشواى هدايت هست كه اگر كسى آنان را يارى نكند زيانى بر آنان نيست ؟\r\nفرمود : دوازده پيشوا گفت راست فرمودى به خدا كه همين با خط هرون و املاء موسى ثبت است گفت : پيغمبر شما در چه مقامى از بهشت مسكن خواهد گرفت ؟ فرمود در بالاترين درجهء بهشت و شريفترين جاى آن در بهشت عدن گفت درست فرمودى به خدا كه اين سخن با خط هرون و املاء موسى ثبت است .\r\nسپس گفت : پس از اينكه پيغمبر بجايگاه خود در بهشت درآمد ديگر چه كسى در آن جايگاه خواهد بود ؟ فرمود دوازده امام گفت : درست فرمودى به خدا كه همين با خط هرون و املاء موسى ثبت است گفت سؤال هفتم و پس از اين سؤال اسلام را خواهم پذيرفت : وصى پيغمبر چند سال زندگى خواهد كرد ؟ فرمود : سى سال گفت پس از سى سال چه ؟ ميميرد يا كشته مىشود ؟ فرمود : كشته مىشود\r\n","description":"","footnote":"","page_name":" 561 ","page_number":184},
  {"content":"\r\nو ضربتى بر فرق سر او زده مىشود كه محاسنش با خون رنگين گردد گفت درست فرمودى به خدا كه اين با خط هرون و املاء موسى ثبت است و من اين حديث را به چند طريق در كتاب الاوائل نقل كرده‌ام .\r\n41 - سليم بن قيس هلالى گويد : شنيدم عبد الله بن جعفر طيار ميگفت من و حسن و حسين و عبد الله بن عباس و عمر بن ابى سلمة و اسامة بن زيد در نزد معاويه بوديم ميان من و معاوية گفتگوئى درگرفت من بمعاوية گفتم از رسول خدا ( ص ) شنيدم كه ميفرمود من بمؤمنين از خودشان اوليترم سپس برادر من على بن ابى طالب بمؤمنين از خود آنان سزاوارتر است و چون على بدرجهء شهادت برسد حسن بن على بمؤمنين از خودشان اوليتر است .\r\nسپس فرزند على : حسين پس از حسن بمؤمنين از خودشان اوليتر است و چون حسين شهيد گردد فرزندش على بن الحسين بزرگترين فرزند حسين بمؤمنين از خودشان اولىتر است سپس فرزند من محمد بن على باقر بمؤمنين از خودشان اولىتر است اى حسين تو او را درك خواهى كرد سپس دوازده امام كه نه نفر از فرزندان حسين ميباشند امر امامت را كامل خواهند كرد عبد الله بن جعفر گويد : پس از اين گفتار حسن و حسين و عبد الله بن عباس و عمر بن ابى سلمة و اسامة بن زيد را بگواهى خواستم و همه در نزد معاويه بسخن من گواهى دادند سليم بن قيس هلالى گويد من همين روايت را از سلمان و ابى ذر و مقداد شنيدم كه آنان نيز از رسول خدا شنيده بودند .\r\n","description":"","footnote":"","page_name":" 562 ","page_number":185},
  {"content":"\r\n42 - جابر بن عبد الله انصارى گويد : به خدمت فاطمة عليها السلام رسيدم صفحه اى در مقابل آن حضرت بود كه نامهاى اوصياء در آن بود شمردم دوازده نفر بودند كه يكى از آنان بنام قائم بود و سه نفر از آنان بنام محمد و سه نفر از آنان بنام على\r\n43 - امام باقر ( ع ) فرمود : خداى عز و جل محمد را بپيغمبرى براى جن و انس فرستاد و پس از او دوازده وصى قرار داد كه بعضى از آنان از پيش گذشته‌اند و بعضى ديگر باقى است تا بيايند و هر وصيى روشى را در ميان مردم گذاشت و جانشينانى كه پس از محمد بودند بروش جانشينان عيسى بودند كه دوازده نفر بودند و امير المؤمنين عليه السّلام بروش مسيح عليه السّلام بود .\r\n( شرح : ) ظاهرا مقصود از روش مسيح ، شيوهء زهد و اعراض آن حضرت از دنيا باشد .\r\n44 - زرارة بن اعين گويد : شنيدم امام باقر عليه السّلام ميفرمود : دوازده پيشوا هستيم كه حسن و حسين از آن دوازده‌اند و سپس امامان از فرزندان حسيناند\r\n45 - سماعة بن مهران گويد : من و ابو بصير و محمد بن عمران غلام آزادشدهء حضرت باقر در منزل او بوديم كه محمد بن عمران گفت : شنيدم امام صادق عليه السّلام ميفرمود ما دوازده تنيم كه فرشته ما را خبر ميدهد ابو بصير\r\n","description":"","footnote":"","page_name":" 563 ","page_number":186},
  {"content":"\r\nاو را گفت تو را به خدا تو اين مطلب را از امام صادق شنيدى ؟ يك بار و ياد و بار او را سوگند داد و او نيز سوگند ياد كرد كه از امام صادق شنيده است پس ابو بصير گفت : ولى من اين مطلب را از امام باقر شنيده‌ام .\r\n46 - تميم بن بهلول گويد : از عبد الله بن ابى الهذيل پرسيدم كه امامت در چه كسى ثابت است ؟ و نشانهء كسى كه امامت براى او واجب است چيست ؟ گفت كسى كه دليل و راهنما بر اين راه است و براى مؤمنين حجت است و به كارهاى مسلمانان قيام كرد و گفتارش از قرآن بود و دانا به احكام الهى بود همان برادر پيغمبر خدا و جانشين او بر امتش و وصيش بر آنان و ولى او بود همان كسى كه از پيغمبر بجاى هرون از موسى بود و فرمان براى او بر همه لازم بود بنا بگفتهء خداى عز و جل : اى آنان كه ايمان آورده‌ايد خدا را فرمان بريد و رسول را و زمامداران خود را فرمان بريد و زمامدار را چنين توصيف فرموده : ولى شما فقط خدا است و پيغمبرش و آنان كه ايمان آورده‌اند آنان كه نماز را برپا ميدارند و زكات ميدهند در حالى كه ركوع ميكنند يعنى همان كسى كه در روز غدير خم مردم بولايت او دعوت شدند و امامت از براى او ثابت گرديد بگفتهء رسول از خداى عز و جل كه فرموده آيا من بشما سزاوارتر از خودتان نيستم ؟ گفتند : چرا : فرمود بهر كه مولا منم على است مولاى او بار الها دوست بدار آن را كه على را دوست بدارد و دشمن بدار آن را كه او را دشمن بدارد و يارى فرما آن را كه على را يارى كند و رها كن كسى را كه على را رها كند و كمك فرما كسى را كه على را كمك كند او على بن ابى طالب است كه امير مؤمنان است و پيشرو دست و رو سفيدان و برترين جانشينان و پس از پيغمبر بهترين همهء\r\n","description":"","footnote":"","page_name":" 564 ","page_number":187},
  {"content":"\r\nآفريدگان\r\nو پس از او حسن بن على است و سپس حسين است كه دو نوادهء رسول خدا و دو فرزندان بهترين همهء زنان هستند و سپس على بن الحسين است و سپس محمد بن على است و سپس جعفر بن محمد است و سپس موسى بن جعفر است و سپس على بن موسى است و سپس محمد بن على است و سپس على بن محمد است و سپس حسن بن على است و سپس فرزند امام حسن است تا بامروز يكى پس از ديگرى است و آنان خاندان رسولاند كه بوصايت و امامت شناخته شده‌اند .\r\nدر هيچ عصر و زمان و هيچ وقت و هنگام زمين از حجتى كه از اينان است خالى نمىماند و آنانند دست آويز محكم و پيشوايان راه حق و حجة بر مردم دنيا آنگاه كه خداوند زمين و هر كه را بر روى آن است وارث شود و هر كس با آنان مخالفت ورزد گمراه است و گمراه كننده و حق و راه حق را رها كرده است و آنانند كه از قرآن سخن گويند و از زبان پيغمبر حرف ميزنند و هر كس بميرد و آنان را نشناخته باشد بمرگ دوران جاهليت مرده است دين آنان پرهيزگارى است و عفت و راستى و صلاح و كوشش و امانت را بر نيكوكار و بد كردار رد كردن و سجده‌هاى طولانى و شبزنده دارى نمودن و از محرمات دورى گزيدن و با بردبارى بانتظار فرج بودن و همنشين خوب و همسايهء نيكو بودن .\r\nسپس تميم بن بهلول گفت : ابو معاوية از اعمش و او از امام صادق عليه السّلام در بارهء امامت همين مطلب را بىكم و زياد براى من نقل كرد .\r\n47 - امام جواد عليه السّلام فرمود : كه امير المؤمنين بابن عباس فرمود . شب قدر در هر سالى هست و در آن شب دستور ساليانه فرود مىآيد و براى اين دستور واليانى هستند كه پس از رسول خدا آن را دريافت\r\n","description":"","footnote":"","page_name":" 565 ","page_number":188},
  {"content":"\r\nميدارند ابن عباس گفت : آنان كيانند ؟ فرمود منم و يازده نفر از نژاد من كه امامانند و محدثان ( شرح : ) محدث كسى است كه بوسيلهء فرشته الهى از وقايع و اخبار آگاه شود .\r\n48 - رسول خدا فرمود : بشب قدر ايمان داشته باشيد كه آن پس از من بعلى بن ابى طالب و يازده فرزندان او اختصاص دارد .\r\n49 - زرارة بن اعين گويد : شنيدم امام باقر عليه السّلام ميفرمود دوازده تن از آل محمد همگى پس از پيغمبر محدث بودند كه على بن ابى طالب يكى از آنان بود .\r\n50 - امام باقر عليه السّلام فرمود : پس از حسين بن على عليه السّلام نه تن امام خواهد بود كه نهميشان قائم آنان است .\r\n51 - زرارة گويد : شنيدم امام باقر عليه السّلام ميفرمود دوازده تن امامند كه على و حسن و حسين از آنان هستند و سپس امامان از فرزندان حسين و من آنچه را كه در اين معنا روايت به من رسيده است\r\n","description":"","footnote":"","page_name":" 566 ","page_number":189},
  {"content":"\r\nدر كتاب كمال الدين و تمام النعمة كه در اثبات غيبت و كشف حيرت تأليف نموده‌ام نقل كرده‌ام .\r\n\r\n( در مسواك دوازده خاصيت است )\r\n52 - رسول خدا ( ص ) فرمود : در مسواك كردن دوازده خاصيت است : پاككنندهء دهان است و موجب رضاى خداوند و دندانها را سفيد مىكند و چرك دندان را ميبرد و بلغم را ميكاهد و خوراك را گوارا سازد و پاداش كارهاى نيك را چند برابر نمايد و به سنت پيغمبر رفتار شده است و فرشتگان بهنگام مسواك كردن حاضر شوند و لثه را محكم سازد و گذرگاهش از رهگذر قرآن است و دو ركعت با مسواك نماز گزاردن خدا را خوشتر آيد از هفتاد ركعت بدون مسواك .\r\n53 - امام صادق عليه السّلام فرمود : در مسواك كردن دوازده خاصيت است : از روش پيغمبر است و پاككنندهء دهان و روشنى بخش چشم و خداى رحمان را خوشنود سازد و دندانها را سفيد كند و چرك دندان را ببرد و لثه را محكم كند و خوراك را گوارا مينمايد و بلغم را ميبرد و حافظه را زياد كند و به كارهاى نيك بخاطر مسواك چند برابر پاداش داده شود و فرشتگان با آن خوشحال شوند .\r\n54 - رسول خدا در وصيتى بعلى بن ابى طالب فرمود : يا على مسواك كردن از شيوهء من است و آن\r\n","description":"","footnote":"","page_name":" 567 ","page_number":190},
  {"content":"\r\nپاككننده دهان است تا آخر روايت 53 بيك مضمون است .\r\n\r\n( روايتى كه حجابها دوازده است )\r\n55 - امير المؤمنين عليه السّلام فرمود : خداى تبارك و تعالى پيش از آنكه آسمانها و زمين و عرش و كرسى و لوح و قلم و بهشت و آتش را بيافريند و پيش از آنكه آدم و نوح و ابراهيم و اسماعيل و اسحاق و يعقوب و موسى و عيسى و داود و سليمان و هر كس را كه در آيهء مباركه ميفرمايد ( ما بابراهيم ، اسحاق و يعقوب را داديم تا آنجا كه فرمايد آنان را به راه راست رهبرى نموديم ) و چهار صد و بيست و چهار هزار سال پيش از آنكه همهء پيغمبران را بيافريند نور محمد را آفريد و خداى عز و جل با او دوازده حجاب آفريد حجاب قدرة و حجاب عظمت و حجاب منت و حجاب رحمت و حجاب سعادت و حجاب كرامت و حجاب منزلت و حجاب هدايت و حجاب نبوت و حجاب رفعت و حجاب هيبت و حجاب شفاعت .\r\nسپس نور محمد را دوازده هزار سال در حجاب قدرت نگاه داشت كه همى گفت منزه است پروردگار و الا مقام من و يازده هزار سال در حجاب عظمت نگهداشت كه همى گفت منزه و پاك است داناى راز نهان و ده هزار سال در حجاب منت نگهداشت كه ميگفت پاك و منزه است خدائى كه پاينده است و غفلت به او راه ندارد و در حجاب رحمت نه هزار سال نگهداشت كه ميگفت پاك و منزه است خداى بلند پايهء و الا مقام و هشت هزار\r\n","description":"","footnote":"","page_name":" 568 ","page_number":191},
  {"content":"\r\nسال در حجاب سعادت نگهداشت كه همى گفت :\r\nپاك و منزه است خدائى كه پاينده است و اشتباهى براى او نيست و هفت هزار سال در حجاب كرامت نگهداشت كه همى گفت : پاك و منزه است خدائى كه بىنياز است و نيازمند نگردد و شش هزار سال در حجاب منزلت نگاه داشت كه همى گفت : پاك و منزه است پروردگار من كه برتر است و بخشنده و پنج هزار سال در حجاب هدايت نگاه داشت كه همى گفت : پاك و منزه است پروردگار عرش بزرگ و چهار هزار سال در حجاب نبوت نگاهداشت كه همى گفت : پروردگار عزت از آنچه توصيفش ميكنند منزه است و سه هزار سال در حجاب رفعت نگاه داشت كه همى گفت پاك و منزه است خدائى كه صاحب ملك و ملكوت است و دو هزار سال در حجاب هيبت نگاه داشت كه همى گفت پاك و منزه است الله و من بستايش او مشغولم و هزار سال در حجاب شفاعت نگاه داشت كه همى گفت پاك و منزه است پروردگار بزرگ من و من بستايش او مشغولم .\r\nسپس خداى عز و جل نام او را بر لوح آشكار نمود و چهار هزار سال بر لوح ميدرخشيد و سپس آن را بر عرش آشكار نمود كه هفت هزار سال بر پايهء عرش استوار بود تا آنكه خداى عز و جل آن را در پشت آدم قرار داد و سپس از پشت آدم به پشت نوح منتقلش فرمود و سپس هم چنان از پشتى به پشت ديگرى بدر مىآورد تا آنكه از پشت عبد الله بن عبد المطلباش بدر آورد پس با شش كرامت اكرامش فرمود : پيراهن رضا بر او\r\n","description":"","footnote":"","page_name":" 569 ","page_number":192},
  {"content":"\r\nپوشانيد\r\nو رداى هيبت بر دوشش افكند و افسر هدايت بر سرش نهاد و شلوارهاى معرفت بر او پوشانيد و بند آن را بند محبت قرار داد كه هر چه محكمتر بسته شود و نعليناش را خوف قرار داد و عصاى منزلت به دستش داد .\r\nسپس خداى عز و جل به او فرمود بسوى مردم برو و به آنان بگو كه بگوئيد : خدائى بجز خداوند نيست و محمد فرستادهء او است و مواد اصلى اين پيراهن از شش چيز بود بدنه اش از ياقوت بود و دو آستينش از لؤلؤ و لبه اش از بلور زرد و دو زير بغلش از زبرجد و گريبانش از مرجان سرخ و يقه اش از نور پروردگار جل جلاله پس خداوند توبهء آدم را بخاطر اين پيراهن پذيرفت و انگشتر سليمان را بخاطر آن بازش گردانيد و يوسف را بيعقوب بخاطر آن باز گردانيد و يونس را از شكم ماهى بخاطر آن نجات بخشيد .\r\nهمچنين ديگر پيمبران را از گرفتاريها بخاطر آن نجات داد و اين پيراهن نبود مگر پيراهن محمد ( ص )\r\n[ كلام مصنف 
  ]\r\nمصنف اين كتاب گويد : روان همه امامان و مؤمنين با روان محمد عليه السّلام آفريده شده‌اند .\r\n\r\n( مترجم گويد : )\r\nسند اين روايت تا عبد الله مبارك همگى مجهولاند و ناشناس و روايت قابل اعتماد نيست .\r\n\r\n( پرهيزكاران را دوازده نشانه است )\r\n56 - امام باقر عليه السّلام فرمود امير المؤمنين عليه السّلام ميفرمود كه پرهيزكاران را نشانه هائى است كه\r\n","description":"","footnote":"","page_name":" 570 ","page_number":193},
  {"content":"\r\nبا آنها شناخته مىشوند : راستگوئى و امانت را پس دادن و پيمان را به پايان رساندن و كمتر فخر كردن و كمتر بخلورزيدن و با خويشان پيوند نگسستن و بر ناتوان دلسوزى نمودن و از زنان كمتر فرمان بردن و در كار نيك دست باز بودن و خوش خلقى و بسيار حلمورزيدن و از دانستن آنچه بخداى عز و جل نزديك مىكند پيروى كردن طوبى از آن آنها است و سرانجام كارشان به نيكى است و طوبى درختى است در بهشت كه ريشه اش در خانهء رسول خدا است و هيچ مؤمنى نيست مگر اينكه يك شاخه از شاخهاى آن در خانهء او است هر چه از دلش بگذراند آن شاخه همان بر را به او ميدهد .\r\nو چنانچه سوارى تندرو دو سال در سايهء آن راه پيمايد از سايه اش بدر نخواهد رفت و چنانچه كلاغى از پايهء او پرواز كند بر فراز آن نخواهد رسيد تا آنكه از پيرى سخت سفيد گردد هان كه بر چنين چيزى رغبت كنيد براستى كه مؤمن به خويشتن مشغول است و مردم از او در آسايشاند و چون تاريكى شب او را فرا گيرد روى خود بر زمين نهد و با عزيزترين اعضاى بدنش خداى تعالى ذكره را سجده كند و با آن كسى كه او را آفريده مناجات نمايد ، تا مگر او را از آتش آزاد فرمايد هان كه اين چنين باشيد .\r\n\r\n( به دوازده نفر نبايد سلام كرد )\r\n57 - امام باقر عليه السّلام فرمود : سلام نكنيد بر يهودى و نه بر نصرانى و نه بر آتش پرست و نه بر بت پرستان و نه بر سر سفرهء شراب نشينان و نه بر شطرنج باز و نردباز و نه بر كسى كه با او عمل لواط\r\n","description":"","footnote":"","page_name":" 571 ","page_number":194},
  {"content":"\r\nانجام ميدهند و نه بر شاعرى كه زنهاى پاكدامن را متهم مىسازند و نه بر نمازگزار و اين بخاطر آن است كه نمىتواند پاسخ سلام را بگويد زيرا اسلام دادن از سلام دهنده مستحب است و پاسخش بر نماز گذار واجب و سلام نكنيد به رباخوار و نه بر كسى كه بر قضاى حاجت نشسته و به بر آنكه در حمام است و نه بر كسى كه آشكارا گناه مىكند .\r\n\r\n( جعفر بن ابى طالب كه از حبشه بازگشت پيغمبر ( ص ) دوازده گام به پيشواز او رفت )\r\n58 - امير المؤمنين عليه السّلام فرمود : جعفر بن ابى طالب كه از حبشه به خدمت پيغمبر رسيد پيغمبر برخاست و دوازده گام پيشوازش نمود و دست بگردنش انداخت و ميان دو ديدگانش را بوسيد و گريه كرد و فرمود ندانم بكدام يك اين دو بيشتر شاد باشم بآمدنت اى جعفر يا بگشايش خيبر كه خداوند بدست برادرت على فتح فرمود و گريهء حضرت از شادى ديدار جعفر بود .\r\n\r\n( دوازده كس در تابوت ته دوزخ جا دارند )\r\n59 - امير المؤمنين عليه السّلام فرمود : در تابوت ته دوزخ شش نفر از امتهاى پيشين جا دارند و شش نفر\r\n","description":"","footnote":"","page_name":" 572 ","page_number":195},
  {"content":"\r\nاز امت آخر زمان اما آن شش نفر كه از پيشينياناند فرزند آدم است كه برادرش را كشت و فرعون فرعونها است و سامرى است و دجال است كه نامش در زمرهء پيشينيان است ولى در آخر الزمان خروج خواهد كرد و هامان است و قارون و شش نفر از امت آخر الزمان نعثل است ( عثمان ) و معاويه و عمرو بن العاص و ابو موسى اشعرى است راوى اين حديث نام دو كس ديگر را فراموش كرده است .\r\n\r\n( در سفره دوازده خاصيت است )\r\n60 - امام حسن عليه السّلام فرمود : در سفره دوازده خاصيت است كه بر هر فرد مسلمان لازم است كه آنها را بشناسد شناسائى چهار خاصيت واجب است و چهار خاصيت مستحب و چهار ديگر از ادب اما واجب معرفت است ( كه نعمت دهنده را بشناسد ) و راضى بودن به نعمتى كه عطا فرموده است و بنام خدا شروع كردن و سپاسگزارى نمودن و اما مستحب پيش از خوراك دست شستن و بران چپ نشستن و با سه انگشت غذا خوردن و انگشتان را ليسيدن است و اما ادب سفره ، خوردن از آنچه در جلو تو است ( و بجاى ديگر سفره دست درازى نكردن ) و لقمه را كوچك برداشتن و لقمه را كاملا جويدن و به روى ديگران كمتر نگاه كردن .\r\n","description":"","footnote":"","page_name":" 573 ","page_number":196},
  {"content":"\r\n61 - رسول خدا ( ص ) ضمن وصيتى بامير المؤمنين عليه السّلام فرمود : يا على دوازده خصلت است كه براى مرد مسلمان سزاوار است آنها را براى سر سفره بياموزد چهار خصلت از آنها واجب است و چهار خصلت مستحب و چهار خصلت ادب اما واجب شناسائى بنعمتى است كه مىخورد و نام خدا بردن و سپاس او بجاى آوردن و بر آنچه عطا فرموده راضى بودن است و اما مستحب بر پاى چپ نشستن و با سه انگشت غذا خوردن و از مقابل خودش خوردن و انگشتان را ليسيدن است و اما ادب ، لقمه را كوچك گرفتن و كاملا جويدن و كمتر به روى مردم نگاه كردن و دستها را شستن است\r\n\r\n( ماه‌ها دوازده ماه است )\r\n62 - امام باقر عليه السّلام فرمود : همانا كه خداى عز و جل ماهها را دوازده ماه آفريد كه سيصد و شصت روز باشد و شش روز از آنها را كنار گذاشت و در آن آسمانها و زمينها را آفريد و از اين رو ماهها از سى كم ميشوند .\r\n63 - عبد الله بن عمر گويد : اين سورهء * ( إِذا جاءَ نَصْرُ الله وَالْفَتْحُ ) * در وسط روزهاى تشريق ( سيزدهم\r\n","description":"","footnote":"","page_name":" 574 ","page_number":197},
  {"content":"\r\nماه ) بر رسول خدا فرود آمد حضرت دانست كه آخرين حج او است پس بر شتر عضبايش سوار شد و حمد خدا را بجا آورد و او را ستايش كرد و سپس فرمود اى مردم هر خونى كه در دوران جاهليت ريخته شده است بىارزش است و اولين خون بىارزش خون حارث بن ربيعة بن حارث است كه در جستجوى دايه ميان قبيلهء هذيل بود و قبيلهء بنو ليث ( يا فرمود در جستجوى دايه ميان قبيلهء بنى ليث بود و قبيلهء هذيل ) او را گشت و هر ربائى كه در دوران جاهليت بر ذمهء مردم بود از ذمهء آنان برداشته شد و نخستين ربائى كه برداشته شد سود پول عباس بن عبد المطلب است اى مردم روزگار دوران خود را بپايان رسانيده و امروز مانند همان روزى است كه خداوند آسمانهاى و زمينها را آفريد و همانا كه شمارهء ماهها در نزد خداوند دوازده ماه است كه در كتاب الهى همان روزى كه آسمانها و زمين را آفريد ثبت است چهار ماه از آنها ماه حرام است ( كه نبايد در آنها جنگيد ) يكى رجب مضر است كه ميان جمادى و شعبان واقع است ( 1 ) و ديگر ذو القعدة و ذو الحجة و محرم مىباشد .\r\nدر اين ماه‌ها بر جان خود ستم روا مداريد كه از ياد بردن ماه‌هاى حرام پيشروى در كفر است كه كافران بدين وسيله گمراهى ايجاد ميكنند يك سال جنگ در ماه حرام را حلال ميشمرند و يك سال حرام تا از اين رهگذر ارزش شمارهء ماههائى را كه خداوند حرام فرموده از ميان ببرند آنان يك سال جنگ در ماه محرم را حرام ميدانستند و جنگ در ماه صفر را حلال و يك سال جنگ در ماه صفر را حرام ميدانستند و جنگ در ماه محرم را حلال اى مردم همانا كه شيطان از اينكه در شهرهاى شما پرستش شود تا پايان عمر دنيا نااميد شده است و از شما به كارهاى كوچك ( گناهان كوچك ) دلخوش است اى مردم\r\n\r\n","description":"","footnote":"\r\n( 1 ) به اين جهت رجب مضر فرمود كه قبيلهء ربيعه ماه رمضان را ماه حرام ميگرفت و آن را رجب مىناميد لذا حضرت توضيح داد كه ماه حرام همان رجب است كه مضر در آن ماه نميجنگند و ميان جمادى و شعبان واقع است .\r\n","page_name":" 575 ","page_number":198},
  {"content":"\r\nنزد هر كس امانتى باشد آن را به كسى كه امينش دانسته باز گرداند\r\nاى مردم زنها در دست شما اسيرانى هستند كه سود و زيانى را براى خويشتن مالك نيستند شما آنان را بعنوان يك امانت الهى دريافت نموده‌ايد و بدستور الهى هم بسترى با آنان را حلال كرده‌ايد شما را بر آنان حقى است و آنان را بر شما حقى و از جملهء حقهاى شما بر آنان اين است كه ديگرى را به بستر شما راه ندهند و در كار خوب نافرمانى شما را نكنند و چون چنين كنند حق خوراك و پوشش متعارف خود را از شما بستانكارند و آنان را نزنيد اى مردم من در ميان شما چيزى بجا گذاشتم كه اگر دست بر آن زنيد هرگز گمراه نخواهيد شد و آن كتاب خدا است چنگ بر آن بزنيد اى مردم امروز چه روزى است ؟ عرض كردند :\r\nروز حرام سپس فرمود : اى مردم اين ماه چه ماهى است ؟ عرض كردند : ماه حرام فرمود : اى مردم اين شهر چه شهرى است ؟ عرض كردند : شهر حرام فرمود : همانا خداوند ريختن خونهاى شما و بردن مالهاى شما و هتك آبروى شما را بر همديگر حرام فرموده مانند حرمت امروز در اين ماه شما و در اين شهر شما تا روزى كه او را ملاقات كنيد هان كه حاضرين شما مىبايست بغائبين برسانند پس از من ديگر پيغمبرى نيست و پس از شما امتى نخواهد بود سپس هر دو دست خود را آنقدر بلند كرد كه سفيدى هر دو زير بغلاش ديده شد و سپس فرمود : بار الها تو گواه باش كه من مأموريت خود را ابلاغ كردم .\r\n( شرح : ) مردم دوران جاهليت را عادت چنين بود كه هر سالى يازده روز حج را بتأخير ميانداختند كه پس از گذشت سى و سه سال مجددا ايام حج به ماه ذى الحجة مىافتاد و سالى كه رسول خدا ( ص ) به حج تشريف بردند ايام حج در ماه ذى الحجة بود و لذا فرمود : ( ان الزمان قد استدار فهو اليوم . . . . )\r\nالسيرة الحلبية ج 3 ص 289\r\n","description":"","footnote":"","page_name":" 576 ","page_number":199},
  {"content":"\r\n( يوم خلق السموات و الارض ) ( شمارهء ماهها در نزد خداوند دوازده ماه است و در كتاب الهى از روزى كه خداوند آسمانها و زمين را آفريده ثبت است ) .\r\nفرمود : محرم است و صفر و ربيع الاول و ربيع الآخر و جمادى الاولى و جمادى الآخرة و رجب و شعبان و ماه رمضان و شوال و ذى القعدة و ذى الحجة چهار ماه از اينها حرام است : بيست روز از ذى الحجة و محرم و صفر و ماه ربيع الاول و ده روز از ربيع الثانى .\r\n( شرح : ) اين روايت گرچه مرفوعه است يعنى سند روايت از آخر به امام متصل نيست ولى چون از محمد بن ابى عمير است و مرفوعه‌هاى ابن ابى عمير مورد پذيرش علماء حديث است لذا از لحاظ سند معتبر است ولى متن روايت شاذ است و بر خلاف مشهور ، و مشهور در ماه‌هاى حرام همان است كه در خطبهء رسول خدا ( ص ) نيز اشاره شده است يعنى ذى القعده - و ذى الحجة و محرم و رجب .\r\n\r\n( شب دوازده ساعت است و همچنين روز )\r\n65 - امام صادق عليه السّلام فرمود : ساعتهاى شب دوازده ساعت است و ساعتهاى روز دوازده ساعت و بهترين ساعتهاى شبانه روز وقتهاى نماز است سپس فرمود : چون ظهر شود درهاى آسمان گشوده گردد و بادها وزيدن گيرد و خداى عز و جل به آفريدگان خود نظر عنايت فرمايد و من دوست دارم كه در اين هنگام كار شايسته اى براى من به آسمان بالا رود سپس فرمود : بر شما باد كه بدنبالهء نمازها دعا كنيد كه مستجاب خواهد بود .\r\n","description":"","footnote":"","page_name":" 577 ","page_number":200},
  {"content":"\r\n66 - ابى هاشم گويد : به امام على النقى عليه السّلام عرض كردم : چرا نمازهاى واجبى و مستحبى شبانه روز پنجاه ركعت شد كه نه بر آنها زياد توان كرد و نه از آنها كم ، فرمود : همانا ساعتهاى شبانه دوازده ساعت است و از طلوع سفيده صبح تا سر زدن آفتاب هم يك ساعت است و ساعتهاى روزانه هم دوازده ساعت است از اين جهت براى هر ساعت دو ركعت نماز قرار داده شده است و از غروب آفتاب در افق تا فرو رفتن قرص آن غسق ناميده مىشود .\r\n67 - ابو اسحاق گويد : ثعلب ( يكى از دانشمندان لغت ) ساعتهاى شبانه را به اين نامها براى ما بيان كرد : غسق و فحمة و عشوة و هدأة و جنح و هزيع و فقد و عقر و زلفة و سحرة و بهره و ساعتهاى روزانه را راد و شروق و متوع و ترحل و دلوك و جنوح و هجير و ظهيرة و اصيل و طفل .\r\n\r\n( برجهاى فلك دوازده است و بيابانها دوازده است و درياها دوازده است و جهانها دوازده است )\r\n68 - ابان بن تغلب گويد : خدمت امام صادق عليه السّلام بودم كه مردى از اهل يمن وارد شد و به آن حضرت سلام كرد و حضرت جواب سلام داد و فرمود : خوش آمدى اى سعد آن مرد به حضرت عرض كرد مادرم مرا به اين نام ناميده است و كمتر كسى مرا به اين نام مىشناسد ابى عبد الله عليه السّلام به او فرمود : راست ميگوئى\r\n","description":"","footnote":"","page_name":" 578 ","page_number":201},
  {"content":"\r\nاى سعد مولا آن مرد عرض كرد فدايت شوم لقب من هم همين است .\r\nابى عبد الله عليه السّلام به او فرمود : لقب گذاشتن هيچ خوبى ندارد كه خداى تبارك و تعالى در قرآنش ميفرمايد : بهمديگر لقب مگذاريد كه پس از ايمان فاسق شدن بدنامى است .\r\nاى سعد چه حرفه اى دارى ؟ عرض كرد فدايت شوم من از خاندانى هستم كه ستاره شناسيم و عقيده نداريم كه در يمن كسى باشد كه بستاره شناسى از ما داناتر باشد امام عليه السّلام به او فرمود : پس ميتوانم از تو سؤال كنم ؟ يمانى عرض كرد : در بارهء ستارگان هر چه دوست دارى بپرس كه پاسخ تو را دانسته خواهم گفت .\r\nابى عبد الله عليه السّلام به او فرمود : آفتاب چند درجه بيش از ماه روشنى دارد يمانى عرض كرد ! نميدانم ابى عبد الله عليه السّلام به او فرمود راست گفتى ، روشنى ماه چند درجه بيش از زهرة است ؟ يمانى عرض كرد : نميدانم ابى عبد الله عليه السّلام به او فرمود راست گفتى ، روشنى زهره چند درجه بيشتر از مشترى است ؟ يمانى عرض كرد نميدانم ابو عبد الله عليه السّلام به او فرمود راست گفتى ، نام آن ستاره اى كه چون طلوع كند شهوت جنسى گاو تحريك مىشود چيست ؟ يمانى گفت نميدانم ابى عبد الله عليه السّلام به او فرمود راست گفتى : نام آن ستاره اى كه چون برآيد شهوت جنسى شتران تحريك مىشود چيست ؟ يمانى گفت نميدانم ابى عبد الله عليه السّلام به او فرمود راست گفتى نام آن ستاره اى كه چون برآيد سگها تحريك شوند چيست ؟ يمانى گفت نميدانم ابى عبد الله عليه السّلام به او فرمود راست گفتى كه نميدانم زحل در نزد شما چگونه ستاره اى است ؟ يمانى عرض كرد ستارهء نحسى است .\r\nابى عبد الله عليه السّلام به او فرمود آرام باش و چنين مگو كه آن ستارهء امير المؤمنين است و ستارهء اوصيا است و همان نجم ثاقبى است كه خداى عز و جل در كتابش فرموده است .\r\n","description":"","footnote":"","page_name":" 579 ","page_number":202},
  {"content":"\r\nيمانى به حضرت عرض كرد : معناى ثاقب چيست ؟ فرمود : در آسمان هفتم طلوع مىكند و نورش فضا را ميشكافد تا آنكه در آسمان دنيا روشنى ميدهد و از اين رو خداى عز و جل ثاقبش ناميد اى برادر يمنى در ميان شما دانشمندان هستند ؟ يمانى عرض كرد : آرى فدايت شوم در يمن عده اى هستند كه با هيچ كس در دانش برابرى نكنند ابى عبد الله عليه السّلام فرمود : دانشمندان تا چه پايه ميداند ؟ يمانى عرض كرد :\r\nدانشمند يمن پرندگان را پرواز ميدهد و در اثر آن به يك ساعت پيش آمد سوار تند روى را تا يك ماه پيش بينى مىكند ابى عبد الله ( ع ) فرمود : دانشمند مدينة را دانش بيش از دانشمند يمن است يمانى عرض كرد دانش دانشمند مدينة تا كجا است ؟ ابى عبد الله ( ع ) فرمود : دانش دانشمند مدينة تا آنجاست كه پرنده اى نمىپراند و باثر آن توجهى ندارد ولى در يك لحظه گردش آفتاب را در دوازده برج و دوازده بيابان و دوازده دريا و دوازده عالم ميداند راوى گويد يمانى به حضرت عرض كرد : من بفدايت گمان ندارم كه كسى اين چنين دانشى داشته باشد و حقيقت آنچه را كه ميفرمائى درك نمايد سپس يمانى برخاست و از مجلس آن حضرت بيرون شد .\r\n( شرح : ) در ميان اعراب علمى رواج داشت كه از حركت حيوانات و پرش پرندگان پيش بينىهائى ميكردند و تطير كه به معناى فال بد زدن است از آن ريشه ميگيرد مثلا چنانچه پرنده از طرف راست انسانى مىپريد بطورى كه بال چپ او محاذى دست راست آن شخص ميشد آن را بارح ميگفتند و بفال بد ميگرفتند و اگر از طرف چپ انسانى مىپرسيد بطورى كه بال راست وى محاذى دست چپ آدمى قرار ميگرفت آن را سانح ميگفتند و بفال نيكاش مىگرفتند و عرب را در بارهء اين علم اشعارى است و از جمله شعر كميت است\r\n\r\nو لا انا ممن يزجر الطير همه\r\nأ صاح غراب أم تعرض ثعلب\r\n\r\n","description":"","footnote":"","page_name":" 580 ","page_number":203},
  {"content":"\r\n\r\n( حديث دوازده درهمى كه براى رسول خدا هديه آورده شد )\r\n69 - امام صادق عليه السّلام فرمود : مردى به خدمت رسول خدا رسيد و جامهء حضرت را كهنه ديد دوازده درهم خدمت آن حضرت آورد حضرت بامير المؤمنين فرمود يا على اين پولها را دريافت كن و جامه اى از بهر من با آن پولها بخر كه بپوشم على عليه السّلام فرمايد به بازار آمدم و پيراهنى به دوازده درهم خريدم به خدمت رسول خدا ( ص ) آوردم حضرت نگاهى به آن كرد و فرمود يا على عليه السّلام جامهء غير از اين را دوستتر دارم به نظرت صاحبش پس ميگيرد ؟ عرض كردم نميدانم فرمود ببين ، من نزد صاحبش آمدم و گفتم رسول خدا را اين جامه خوش آيند نيست و جامهء ديگرى مىخواهد اين معاملهء ما را فسخ كن او پولها را به من پس داد من آنها را به خدمت رسول خدا باز آوردم حضرت بهمراه آن مرد ببازار رفت تا پيراهنى خريدارى كند كنيزى را ديد در كنار راه نشسته مىگريد رسول خدا به او فرمود ترا چه شده است ؟\r\nعرض كرد يا رسول الله خانواده‌ام چهار درهم به من دادند تا چيزى كه مورد نيازشان بود براى آنان خريدارى كنم و گم شد ديگر جرات بازگشتن بسوى آنان را ندارم رسول خدا چهار درهم به كنيز داد و فرمود به خانوادهء خود برگرد و رسول خدا به بازار رفت پيراهنى به چهار درهم خريد و آن را پوشيد و خداى عز و جل را حمد گفت پس مرد برهنه ئى را ديد كه ميگويد هر كس كه مرا بپوشاند خدا از جامه‌هاى بهشتى به او بپوشاند رسول خدا پيراهنى را كه خريده بود از تن درآورد و به آن سائل پوشانيد سپس\r\n","description":"","footnote":"","page_name":" 581 ","page_number":204},
  {"content":"\r\nببازار بازگشت\r\nو با چهار درهم باقيمانده پيراهن ديگرى خريد و آن را پوشيد و حمد خداى عز و جل را بجاى آورد و به سوى خانه اش بازگشت به همان كنيز برخورد كه در كنار راه نشسته و گريه مىكند رسول خدا به او فرمود ترا چه شد كه به خانوادهء خود نمىروى ؟ عرض كرد يا رسول الله مرا دير شده است و ميترسم مرا به زنند رسول خدا فرمود : پيشاپيش من راه برو و مرا به خانوادهء خود راهنمائى كن رسول خدا آمد تا بر در خانهء آنان ايستاد سپس فرمود : سلام بر شما اى اهل خانه پاسخش ندادند دوباره سلام داد پاسخش ندادند با رسوم سلام كرد گفتند ؟ سلام بر تو باد يا رسول الله با رحمت و بركات خدا حضرت فرمود :\r\nچرا در بار اول و دوم پاسخ مرا نگفتيد عرض كردند : يا رسول الله سخن شما را شنيديم دوست داشتيم كه هر چه بيشتر شنويم رسول خدا فرمود : اين كنيز دير كرده است آزارش نكنيد عرض كردند : يا رسول الله به احترام تشريف فرمائى شما آن كنيز را آزاد كرديم رسول خدا فرمود : حمد خدا را كه هيچ دوازده درهمى پر بركتتر از اين درهمها نديده‌ام كه خداوند دو برهنه را با آن پوشانيد و يك بنده را آزاد كرد .\r\n\r\n( نقيبان دوازده نفراند )\r\n70 - جماعتى از مشايخ گفته‌اند : رسول خدا از ميان امتش دوازده نقيب برگزيد كه جبرئيل آنان را\r\n","description":"","footnote":"","page_name":" 582 ","page_number":205},
  {"content":"\r\nتعيين كرده و دستور انتخابشان را داده بود بشمارهء نقيبان موسى نه تن از طايفه خزرج بودند اسعد بن زرارة بود و براء بن معرور و عبد الله بن عمر و بن حرام پدر جابر بن عبد الله و رافع بن مالك و سعد بن عبادة و منذر بن عمرو و عبد الله بن رواحة و سعد بن ربيع و ابن القوافل عبادة بن صامت و معناى قوافل اين است كه چون مردى از عرب بمدينة وارد ميشد به نزديكى از اشراف خزرج مىآمد و به او مىگفت تا مدتى كه من در اين شهرم تو مرا پناه بده تا ستمى بر من نرود و او در جواب ميگفت هر جا كه ميخواهى بار بينداز كه تو در پناه من خواهى بود و ديگر كسى متعرض او نميشد .\r\nو از اوس ابو الهيثم بن التيهان بود و اسيد بن حضير و سعد بن خيثمة و من داستان آنان را در كتاب نبوت آورده‌ام .\r\n\r\n( مصنف )\r\nاين كتاب رضى الله عنه گويد : نقيب ، رئيس آمارگيران را گويند و گفته شده است كه به معناى ضامن است و گفته شده است كه به معناى امين است و گفته شده است كه كسى است كه بر قوم خود گواه باشد و ريشهء نقيب در لغت از نقب است كه به معناى سوراخ گشاد است و بدان جهت كسى را نقيب قومى مىنامند كه حالات آنان را مو شكافى مىكند همچنان كه از رازها و خاطرات نهفته مو شكافى مىشود و معناى آيه شريفه كه ميفرمايد ( دوازده نقيب از آنان برانگيختيم ) اين است كه خداوند از هر سبطى نسبت به پيمانى كه در بارهء دين بسته بودند يك ضامن گرفت و گفته شده است كه آنان بسوى ستمگران فرستاده شدند تا حالات آنان را بررسى نموده و به نزد پيغمبرشان موسى باز گردند و گزارش دهند آنان\r\n","description":"","footnote":"","page_name":" 583 ","page_number":206},
  {"content":"\r\nرفتند و باز گشتند و قوم خود را از جنگ با آنان باز ميداشتند كه نيرومندى و قهرمانى آنان را ديده بودند و داستانشان معروف است و مقصود ما گفتن معناى لغوى نقيب بود ، خدا است كه توفيق رسيدن بحقيقت را عنايت ميفرمايد ) .\r\n( شرح : ) آنچه ميان پرانتز نوشته شد در بعض نسخه‌ها نيست :\r\n","description":"","footnote":"","page_name":" 584 ","page_number":207},
  {"content":"\r\n\r\n( بابهاى سيزده گانه )\r\n\r\n( سيزده صنف حيوان نخست به صورت انسان بوده‌اند )\r\n1 - امام صادق عليه السّلام از پدرش و او از جدش نقل ميفرمايد : كه حيواناتى كه از صورت آدميزاده برگشته‌اند سيزده صنفند و از جمله آنها ميمون و خوك و شب پره و سوسمار و خرس و فيل و دعموص ( 1 ) و سگ ماهى و عقرب و سهيل و خارپشت و زهرة و عنكبوت مىباشد .\r\nاما ميمون جمعى از بنى اسرائيل بودند كه در كنار دريا منزل داشتند و در روز شنبه تعدى كردند و ماهيان را بدام افكندند و خداوند آنان را به صورت ميمون مسخ نمود و اما خوكها جمعى از بنى اسرائيل بودند كه عيسى بن مريم در بارهء آنان نفرين كرد و خدا آنان را به صورت خوكها مسخ نمود و اما شب پره زنى بود كه دايهء خود را به بيگارى گرفت و خداوند او را به شكل شب پره درآورد .\r\nو اما سوسمار عربى بود بيابانى كه از كشتن هيچ رهگذرى خوددارى نميكرد خدا او را به صورت سوسمار درآورد .\r\n\r\n","description":"","footnote":"\r\n( 1 ) دعموص بضم جانوريست يا كرمى است سياه كه در پارگينها وقت فرو رفتن آب آن پيدا مىشود و آن را به فارسى كفچليز نامند : منتهى الارب .\r\n","page_name":" 585 ","page_number":208},
  {"content":"\r\nو اما خرس مردى بود كه از حاجيان ميدزديد و خداوند او را به صورت خرس مسخ كرد .\r\nو اما فيل مردى بود كه با چهارپايان عمل جنسى انجام ميداد خدا به شكل فيل مسخش نمود .\r\nو اما دعموص مردى بود زناكار كه از هيچ نميگذشت خدا او را به صورت دعموص درآورد .\r\nو اما مار ماهى مردى بود سخن چين كه خدا به صورت مار ماهيش كرد .\r\nو اما عقرب مردى بود عيب بين و بد زبان كه خدا به صورت عقربش درآورد .\r\nو اما سهيل مردى بود باجگير كه باجگاه داشت و خدايش به صورت ستاره اى مسخش كرد .\r\nو اما زهرة زنى بود كه هاروت و ماروت را بفريفت و خدا مسخش نمود .\r\nو اما عنكبوت زنى بود بد اخلاق كه شوهرش را نافرمانى ميكرد و از او روگردان بود و خدا به صورت عنكبوتش درآورد .\r\nو اما خارپشت مردى بود بد اخلاق و خدا به صورت خارپشتش مسخ نمود .\r\n2 - امير المؤمنين عليه السّلام فرمايد : از رسول خدا مسخشده گان را پرسيدم فرمود : آنان سيزده‌اند :\r\nفيل و خرس و خوك و ميمون و مار ماهى و سوسمار و شب پره و دعموص و عقرب و عنكبوت و خرگوش و سهيل و زهرة عرض شد يا رسول الله سبب مسخ شدن اينان چه بوده ؟ فرمود :\r\nاما فيل مردى بود كه لواط بسيار ميكرد و هيچ تر و خشكى را رها نميكرد .\r\n","description":"","footnote":"","page_name":" 586 ","page_number":209},
  {"content":"\r\nاما خرس مردى بود كه شهوت زنانه در او بود و مردها را براى انجام شهوت جنسى به خود دعوت ميكرد .\r\nو اما خوكها جمعى از نصارى بودند كه از پروردگار خود درخواست نمودند تا مائدهء آسمانى بر آنان فرو فرستاد و چون فرود آمد در كفر و تكذيبى كه داشتند بيشتر پافشارى نمودند .\r\nو اما ميمونها جمعى بودند كه در روز شنبه تعدى كردند .\r\nو اما مار ماهى مرد ديوثى بود كه مردان را به بستر همسر خود دعوت ميكرد .\r\nو اما سوسمار عربى بود بيابانى كه با عصاى سر كج خود از حاجيان دزدى ميكرد .\r\nو اما دعموص سخن چينى بود كه دوستان را از هم جدا ميكرد .\r\nو اما عقرب مردى بود كه زبان زننده اى داشت و هيچ كس از زبان او سالم نمىماند .\r\nو اما عنكبوت زنى بود كه به شوهر خود خيانت ميكرد .\r\nو اما خرگوش زنى بود كه از حيض و غير آن خود را پاك نميكرد .\r\nو اما سهيل باجگيرى بود در يمن .\r\nو اما زهرة زنى بود نصرانى كه از آن يكى از پادشاهان بنى اسرائيل بود و همان زنى بود كه هاروت و ماروت فريفته او شدند و نامش ناهيل بود و مردم ناهيدش گويند .\r\n( مصنف ) اين كتاب گويد : مردم در بارهء زهره و سهيل بغلط ميروند و ميگويند كه آن دو دو ستاره هستند و چنين نيست كه ميگويند بلكه حيوانى از حيوانات دريائى هستند كه بنام دو ستارهء آسمانى ناميده\r\n","description":"","footnote":"","page_name":" 587 ","page_number":210},
  {"content":"\r\nشده‌اند\r\nهم چنان كه برجهاى آسمان بنام حيوانات زمينى ناميده شده‌اند مانند حمل ( بره ) و ثور ( گاو نر ) و جوزاء و سرطان ( خرچنگ ) و عقرب ( كژدم ) و حوت ( ماهى ) و جدى ( بزغاله ) و زهرة و سهيل هم اين چنينند و مردم از اين رو در بارهء اين دو حيوان باشتباه رفته‌اند كه ديدن اين دو براى مردم مشكل است و در اقيانوس محيط ميباشند نه كشتى به آنها ميرسد و نه تدبيرى در بدست آوردن آنها به كار مىآيد و خداى عز و جل هرگز گناهكاران را به صورت نورهاى درخشان مسخ نميكند تا در بيابان و دريا وسيلهء راهنمائى شوند و سپس تا آسمان و زمين باقى است آن دو ستاره نيز باقى بمانند در صورتى كه مسخشده گان از سه روز بيشتر نمىمانند و پس از سه روز مىميرند و نسلى از آنان باقى نمىماند و اين حيواناتى كه مسخشده گان ناميده ميشوند اين نام براى آنان نامى عاريه اى و مجازى است و اينها شبيه‌اند به آن حيواناتى كه خداى عز و جل جمعى را كه گناه كردند به صورت آنها مسخ كرد و در نتيجه گناه سزاوار شدند كه نعمتشان تغيير يابد و گوشتشان را خداى تبارك حرام فرمايد تا مورد استفاده واقع نشوند و كيفرشان سبك شمرده نشود اين حكايت از ابى الحسين محمد بن جعفر اسدى رضى الله عنه براى من حكايت شده است .\r\n( شرح : ) توجيه مزبور بر خلاف ظاهر روايت است و مخصوصا در روايت اول تصريح شده است كه خداوند سهيل را به صورت ستاره اى مسخ كرد .\r\n\r\n( اندازهء بالغ شدن پسر از سيزده سال است تا چهارده سال )\r\n3 - عبد الله بن سنان گويد : من حاضر بودم كه پدرم از امام صادق عليه السّلام پرسيد كه چه وقت يتيم ميتواند كارى را از نظر شرع انجام دهد ؟ فرمود : تا به حد قوت و توانائى برسد عرضكرد توانائىاش چيست ؟\r\n","description":"","footnote":"","page_name":" 588 ","page_number":211},
  {"content":"\r\nفرمود احتلام يعنى منى از او خارج شدن . گويد عرض كردم گاهى مىشود كه پسر تا هيجده سالگى يا كمتر و يا بيشتر محتلم نميشود فرمود : وقتى بالغ شود و گناه و ثواب او نوشته شود كارى كه مىكند ( معامله اى كه انجام ميدهد ) شرعا جايز است مگر اينكه سفيه و يا از جنبه فكرى ناتوان باشد .\r\n4 - امام صادق عليه السّلام فرمود : چون پسر بسر حد توانائى برسد كه سيزده سال است و داخل در چهارده بشود آنچه بر اشخاصى كه محتلم ميشوند واجب است بر او نيز واجب است چه محتلم بشود و چه نشود و گناهانش نوشته مىشود و كارهاى نيكش ثبت مىشود و در مالش هر گونه تصرف بكند جايز است مگر اينكه از جنبهء فكرى ناتوان باشد و يا سفيه .\r\n( شرح : ) مشهور در ميان اصحاب اين است كه پسر با تمام شدن پانزده سال تمام بالغ مىشود و بعضى گفته است با تمام شدن چهارده سال محقق در شرايع فرمايد : در روايت ديگر هست كه چون پسر بسن ده سالگى رسيد و در كارها بينا بود و يا قدش به اندازهء پنج وجب شد وصيتش جايز است و حكم قصاص ( در صورت ارتكاب جرم ) بر او شامل است و حد كامل هم بر او جارى مىشود .\r\n\r\n( سيزده خصلت از فضائل امير المؤمنين عليه السّلام )\r\n5 - جابر بن عبد الله انصارى گويد : براستى كه از رسول خدا در بارهء على عليه السّلام خصلتهائى شنيدم كه اگر يكى از آنها در همهء مردم بود به همان برترى اكتفا ميكردند از قبيل فرمايش آن حضرت :\r\nبهر كه مولا منم على است مولاى او ، و فرمايش ديگرش : على از من بجاى هارون است از موسى .\r\n","description":"","footnote":"","page_name":" 589 ","page_number":212},
  {"content":"\r\nو فرمايش ديگرش : على از من است و من از او و فرمايش ديگرش : على از من مانند خود من است فرمانبرى از او فرمانبرى از من است و نافرمانى از دستور او نافرمانى از دستور من است و فرمايش ديگرش : جنگ على جنگ خدا است و صلح على صلح خدا و فرمايش ديگرش : دوست على دوست خدا است و دشمن على دشمن خدا است و فرمايش ديگرش .\r\nعلى حجة خدا است و جانشين او است در ميان بندگانش و فرمايش ديگرش : دوستى على را داشتن ايمان است و كينهء او را بدل گرفتن كفر و فرمايش ديگرش : حزب على حزب خدا است و حزب دشمنان على حزب شيطان است . و فرمايش ديگرش : على با حق است و حق با على است اين دو از هم جدا نميشوند تا در كنار حوض بر من وارد شوند و فرمايش ديگرش : على پخشكنندهء بهشت و آتش است و فرمايش ديگرش : هر كس از على جدا شود در حقيقت از من جدا شده است و هر كس از من جدا گردد در واقع از خداى عز و جل جدا شده است و فرمايش ديگرش : فقط پيروان على در روز قيامت رستگارند .\r\n( شرح : ) همهء مضامين اين روايت از طريق عامه بطور مستفيض رسيده است بكتاب : فضائل الخمسة من الصحاح الستة و ديگر كتابهاى معتبر اهل سنت مراجعه شود .\r\n","description":"","footnote":"","page_name":" 590 ","page_number":213},
  {"content":"\r\n\r\n( بابهاى چهارده گانه )\r\n\r\n( در حنا گذاشتن چهارده خاصيت است )\r\n1 - رسول خدا ( ص ) فرمود : يك درهم بخضاب دادن از هزار درهم در راه خدا انفاق كردن بهتر است و در خضاب كردن چهارده خاصيت است .\r\nباد را از دو گوش بيرون ميراند چشم را از تار شدن روشنى مىبخشد و از خشكى نرمه بينى جلوگيرى مىكند و دهن را خوشبو ميسازد و لثهء دندان را محكم مىكند و لاغرى را از بين ميبرد و وسوسهء شيطان را كم مىكند و فرشتگان را شاد مينمايد و مؤمن را خوشرو مىكند و كافر را خشمناك ميگرداند و خضاب كردن خود آرايشى است و هم بوى خوش و باعث دورى از شكنجه در قبر است و منكر و نكير از آن شرم ميكنند .\r\n2 - امير المؤمنين عليه السّلام از رسول خدا نقل ميفرمايد كه در ضمن وصيتى به آن حضرت فرمود : يا على يكدرهم بخضاب دادن از هزار درهم كه در راه خدا داده شود بهتر است و مضمون حديث يكم را تا آخر\r\n","description":"","footnote":"","page_name":" 591 ","page_number":214},
  {"content":"\r\nبيان فرمود با اختلافى در ترتيب .\r\n3 - زبير بن عوام گويد : رسول خدا صلى الله عليه و آله فرمود رنگ سفيد پيرى را تغيير دهيد و خود را به يهود و نصارى شبيه نسازيد .\r\n4 - ابو هريره از رسول خدا مضمون حديث سوم را نقل مىكند . ( مصنف ) اين كتاب رضى الله عنه گويد :\r\nمن اين دو خبر را يكى از زبير و ديگرى از ابى هريره بدين جهت آوردم كه چون دشمنان اهل بيت خضاب گذاشتن شيعه را بدعت مىپندارند نتوانند روايت صحيحى را كه از اين دو نفر نقل شد رد كنند و اين دو روايت حجتى براى ما است عليه آنان .\r\n\r\n( در چهارده جا غسل كردن لازم است )\r\n5 - امام صادق عليه السّلام فرمود : غسل كردن در چهارده جا لازم است غسل ميت و غسل جنب و غسل\r\n","description":"","footnote":"","page_name":" 592 ","page_number":215},
  {"content":"\r\nكسى كه ميت را غسل داده و غسل جمعه و غسل دو عيد ( عيد فطر و عيد قربان ) و غسل روز عرفه و غسل احرام و داخل شدن بخانهء كعبة و داخل شدن بمدينة و داخل شدن بحرم و غسل زيارت و غسل شبهاى نوزدهم و بيست و يكم و بيست و سوم ماه رمضان .\r\n\r\n( ياران عقبة چهارده نفر بودند )\r\n6 - حذيفة بن يمان گويد : آنان كه هنگام بازگشت از تبوك شتر رسول خدا را رم دادند چهارده نفر بودند :\r\nابو الشرور و ابو الدواهى و ابو المعازف و پدرش و طلحة و سعد بن ابى وقاص و ابو عبيدة و ابو الاعور و مغيرة و سالم غلام ابى حذيفة و خالد بن وليد و عمرو بن عاص و ابو موسى اشعرى و عبد الرحمن بن عوف و آنان كسانى بودند كه خداوند در بارهء آنان آيهء شريفة را نازل كرد : تصميمى گرفتند كه بدان نرسيدند .\r\n( شرح : ) داستان عقبة بطور اجمال اين است كه هنگام مراجعت رسول خدا از غزوهء تبوك جمعى از منافقين با يك ديگر همدست شدند كه شتر پيغمبر را در عقبه رم دهند و آن حضرت را بكشند و جبرئيل آن حضرت از توطئهء آنان آگاه كرد پس حضرت سوار شد و بدستور آن حضرت عمار ياسر مهار شتر را بدست گرفته و ميكشيد و حذيفة شتر را ميراند و چون بعقبة رسيدند دستور فرمود تا كسى پيش از رسول خدا از گردنه بالا نرود و خود حضرت بر عقبة شد و ديد كه منافقان سوار بر شتر و صورتهاى خود\r\n","description":"","footnote":"","page_name":" 593 ","page_number":216},
  {"content":"\r\nرا پيچيده‌اند تا شناخته نشوند پس حضرت بانگ بر ايشان زد و بنا بنقل كشاف حذيفة بانگ بر آنان زد كه اى دشمنان خدا دور شويد و آنان روى بر تافته و فرار كردند پس پيغمبر بحذيفة فرمود : شناختى اين جماعت را ؟ عرض كرد چون چهره‌هاى خود را پوشيده بودند نشناختم پس پيغمبر نامهاى ايشان را بر شمرد و فرمود اين سخن با كس مگوى و از اين رو حذيفة در ميان اصحاب رسول خدا بشناختن منافقين ممتاز بود و در باره او ميگفتند صاحب السر الذى لا يعلمه غيره .\r\n\r\n( بابهاى خصلتهاى پانزده گانه )\r\n\r\n( هر گاه امت مسلمان پانزده خصلت را مرتكب شوند دچار بلا ميشوند )\r\n1 - رسول خدا ( ص ) فرمود : امت من هر گاه پانزده خصلت را مرتكب شوند به بلا دچار ميشوند عرض شد يا رسول الله آن خصلتها چيست ؟ فرمود ، هنگامى كه درآمدها در دست عدهء مخصوصى باشد و امانت را غنيمت شمرند و زكات دادن را زيان دانند و مرد بفرمان همسرش باشد ولى با مادرش نافرمانى كند و نسبت بدوستش نيكوكار باشد ولى نسبت بپدرش جفاكار ، پستترين افراد اجتماع بر آنان رياست و مردم از ترس احترامش كنند آوازهاى نامشروع در مسجدها بلند شود و جامهء حرير بپوشند و زنان آوازه خوان استخدام كنند و موسيقى بنوازند و آخر اين امت اول آن را لعن كند در چنين هنگام ميبايست بانتظار باد سرخ بود و يا فرو رفتن زمين و يا مسخ شدن مردم .\r\n","description":"","footnote":"","page_name":" 594 ","page_number":217},
  {"content":"\r\nروايت دوم نيز بمضمون روايت يكم است .\r\n\r\n( مصنف )\r\nاين كتاب رضى الله عنه گويد : مقصود حضرت از اينكه فرمود : آخر اين امت اولش را لعن مىكند خوارج مىباشند كه بعضىها امير المؤمنين عليه السّلام : اولين فرد مؤمن اين امت به خدا و رسول را لعن مىكنند .\r\n( شرح : ) ظاهرا هر دو روايت سقط داشته باشد .\r\n\r\n( پسر بچه را ميان پانزده و شانزده سالگى مىبايست ادب روزه گرفتن آموخت )\r\n3 - امام صادق عليه السّلام فرمود : ادب روزه گرفتن را به پسر بچه ميان پانزده و شانزده سالگى مىبايست آموخت .\r\n","description":"","footnote":"","page_name":" 595 ","page_number":218},
  {"content":"\r\n\r\n( تكبيراتى كه در منى روزهاى تشريق گفته مىشود پس از پانزده نماز است )\r\n4 - زرارة بن اعين گويد : به امام باقر عليه السّلام عرض كردم روزهاى تشريق ( 11 و 12 و 13 ذى الحجة ) پس از نمازها بايد تكبير گفت ؟ فرمود : تكبير در منى پس از پانزده نماز است و در شهرهاى ديگر پس از ده نماز كه نخستين تكبير را از روز عيد قربان بعد از نماز ظهر شروع كرده و ميگوئى\r\n( الله اكبر الله اكبر لا إله الا الله و الله اكبر الله اكبر و لله الحمد لله اكبر على ما هدانا و الله اكبر على ما رزقنا من بهيمة الانعام )\r\nو در سائر شهرها بدين جهت تكبيرات پس از ده نماز قرار داده شده است كه چون مردم در كوچ اول كوچكننده سائر شهرها تكبير نگويند و فقط اهل منى تا در منى هستند تا آخرين كوچ تكبير بگويند .\r\n5 - معاوية بن عمار گويد : از امام صادق عليه السّلام پرسيدم از تكبير روزهاى تشريق براى مردم شهرهاى ديگر فرمود : از نماز ظهر روز عيد قربان است تا برگزارى ده نماز و براى اهل منى در پانزده نماز است و اگر تا ظهر و عصر هم در منى ماند بايد تكبير را بگويد .\r\n( شرح : ) احتمال ميرود كه مقصود از امصار در روايت افرادى باشند كه در منى باشند ولى نه از براى انجام حج بلكه كارهاى ديگرى داشته باشند از قبيل فروش گوسفند و متاعهاى ديگر كه آنان بايد در تعقيب ده نماز تكبيرات بگويند و خلاصه اينكه تكبيرات بدنبال پانزده نماز شعارى باشد مخصوص حاجيان تا بدين وسيله حاج از غير حاج تميز داده شود .\r\n","description":"","footnote":"","page_name":" 596 ","page_number":219},
  {"content":"\r\n\r\n( پاداش كسى كه پانزده روز از ماه رجب را روزه بدارد )\r\n6 - امام صادق عليه السّلام فرمود : روزه اول ماه رجب بود كه نوح سوار بر كشتى شد و دستور داد تا هر كس كه بهمراه او است آن روز را روزه بدارد و فرمود : هر كس آن روز را روزه بدارد آتش دوزخ از او بفاصلهء ده سال راه پيمائى از او دور مىشود و هر كس هفت روزش را روزه بدارد درهاى هفتگانهء آتش بر او بسته مىشود و هر كس هشت روز روزه بدارد درهاى هشتگانهء بهشت به روى او باز مىشود و هر كس پانزده روز روزه بدارد هر چه سؤال كند به او عطا مىشود و هر كس زيادتر روزه بدارد خداى عز و جل نيز زيادتر عطا ميفرمايد . از امام موسى بن جعفر نيز به همين مضمون روايت نقل شده است و من آنچه در زمينهء ثواب روزه ماه رجب روايت به من رسيده بود در كتاب فضايل رجب نقل كرده‌ام .\r\n\r\n( دستور شرعى در نوره كشيدن هر پانزده روز يك بار است )\r\n7 - امام صادق عليه السّلام فرمود : دستور شرعى نوره كشيدن در هر پانزده روز مىباشد و كسى كه بيست و يك روز از نوره كشيدن او بگذرد اگر پول ندارد بعهدهء خداى عز و جل قرض كند و نوره بكشد و كسى كه چهل روز از او بگذرد و نوره نكشيده باشد نه مؤمن است و نه مسلمان و هيچ احترامى ندارد .\r\n","description":"","footnote":"","page_name":" 597 ","page_number":220},
  {"content":"\r\nبابهاى شانزده گانه\r\n\r\n( از جملهء حقوق دانشمندان شانزده خصلت است )\r\n1 - امير المؤمنين عليه السّلام فرمود : از جملهء حقوق دانشمندان اين است كه پرسشات را از او بسيار نكنى و اگر در پاسخ گفتن رو گردان باشد اصرار نورزى و چون خسته شد دامنگيرش نباشى و با دستت به او اشاره نكنى و با اشارهء چشمت با او سخن نگوئى و در مجلس او با او محرمانه صحبت نكنى و بدنبال عيبهايش نباشى و نگوئى كه فلانى بر خلاف گفتهء تو گفته است و راز او را فاش نكنى و غيبت هيچ كس بنزد او ننمائى و در روبرو و پشت سر نگهدار آبروى او باشى ( و اگر با جمعى باشد ) سلام را به همه بدهى و به او خصوصا درود گوئى و در مقابل او بنشينى و اگر نيازى داشته باشد پيشتر از مردم بخدمتش بايستى و از طول صحبت او افسرده خاطر نگردى كه او مانند درخت خرما است منتظر باش تا كى سودى از آن بر دامن تو بيفتد و دانشمند مقام كسى را دارد كه روزها روزه دار و شبها بعبادت بر پا ايستد و در راه خدا جهاد نمايد و چون دانشمند بميرد رخنه اى در اسلام افتد كه تا روز قيامت مسدود نگردد و براستى كه دانشجو را هفتاد هزار فرشته از فرشتگان مقرب آسمان تشييع ميكنند .\r\n","description":"","footnote":"","page_name":" 598 ","page_number":221},
  {"content":"\r\n\r\n( شانزده خصلت است كه تهى دستى آورد و هفده خصلت روزى را فراوان سازد )\r\n2 - سعيد بن علاقة گويد : شنيدم از امير المؤمنين على بن ابى طالب عليه السّلام كه ميفرمود تار عنكبوت از خانه پاك نكردن تهى دستى آورد و در حمام بول كردن تهى دستى آورد و به حال جنابت غذا خوردن تهى دستى آورد و با چوب گز خلال كردن تهى دستى آورد و ايستاده شانه زدن تهى دستى آورد و خاكروبه از خانه بيرون نبردن تهى دستى آورد و سوگند دروغ تهى دستى آورد و زنا كردن تهى دستى آورد و حرصورزيدن تهى دستى آورد و پيش از سرزدن آفتاب بخواب رفتن تهى دستى آورد و در امر معاش اندازه نگه نداشتن تهى دستى آورد و از فاميل بريدن تهى دستى آورد و عادت بدروغ گفتن تهى دستى آورد و بساز و آواز فراوان گوش دادن تهى دستى آورد و گداى مرد را شبانه چيزى ندادن تهى دستى آورد .\r\nسپس فرمود : پس از اين گفتار آيا شما را آگاه نكنم به آنچه روزى را فراوان مىكند ؟ عرض كردند : آرى يا امير المؤمنين فرمود : ميان دو نماز جمع كردن روزى را زياد مىكند و پس از نماز صبح و نماز عصر تعقيب خواندن روزى را فراوان سازد و رفت و آمد خانوادگى روزى را زياد مىكند و رفتن آستانهء خانه روزى را زياد مىكند و با برادر دينى همراهى كردن روزى را زياد مىكند و از خداوند\r\n","description":"","footnote":"","page_name":" 599 ","page_number":222},
  {"content":"\r\nآمرزش خواستن روزى را زياد مىكند و امانتورزى روزى را زياد مىكند و سخن به حق گفتن روزى را زياد مىكند و بصداى اذان جواب گفتن روزى را زياد مىكند و سخن نگفتن در مستراح روزى را زياد مىكند و حرص نورزيدن روزى را زياد مىكند و سپاسگزارى صاحب نعمت روزى را زياد مىكند و از سوگند دروغ دورى جستن روزى را زياد مىكند و پيش از غذا دست شستن ( يا وضو گرفتن ) روزى را زياد مىكند و خوردن آنچه از سفره بيرون مىافتد روزى را زياد مىكند و كسى كه هر روز سى بار خدا را تسبيح بگويد خداى عز و جل هفتاد نوع از بلا را از او برگرداند كه آسانتريناش تهى دستى است .\r\n( شرح : ) جواب دادن باذان يعنى هر فصلى را كه از اذان گو ميشنود باز گو نمايد .\r\n\r\n( شانزده خصلت از دانش و واقع بينى است )\r\n3 - اصبغ بن نباتة گويد : امير المؤمنين عليه السّلام مكرر ميفرمود راست گفتن امانت است و دروغ گفتن خيانت و ادب داشتن سرورى است و هشيارى زيركى است و اسراف زيان آور است و ميانه روى سبب ثروت و حرص باعث تهى دستى است و پستى موجب حقارت و سخاوت سبب نزديك شدن بمردم است و پست فطرتى موجب دور افتادگى و دلسوزى فروتنى است و ناتوانائى زبونى و هواپرستى كجروى است و وفادارى سنجيدن است و خود بينى نابودى است و بردبارى توانائى .\r\n","description":"","footnote":"","page_name":" 600 ","page_number":223},
  {"content":"\r\n\r\n( شانزده طايفه از امت محمد ( ص ) خاندان او را دوست نميدارند و بلكه كينهء آنان را بدل داشته و با آنان دشمنى كنند )\r\n4 - اعمش و مسلم بن خالد زنجى و محمد بن خالد از مسلم بن خالد از امام صادق عليه السّلام روايت كرده‌اند و همگى گفته‌اند سيزده صنف ( ولى تميم گفته شانزده صنف ) از امت جد من ما را دوست نميدارند و ما را در نظر مردم هم دوست داشتنى معرفى نميكنند و بلكه كينهء ما را در دل گرفته و از ما پيروى نميكنند و مردم را از يارى ما باز ميدارند ، دشمنان واقعى ما آنانند و آتش دوزخ و شكنجهء سوزان براى آنان آماده است گويد : عرض كردم : يا ابن رسول الله خداوند تو را از شر آنان نگهدارد براى من بيان فرما آنان كيانند ؟ فرمود :\r\n1 - كسى كه در اصل خلقت زيادتى داشته باشد يكنفر از مردم را كه عضو زيادى در خلقت او باشد نمىبينى مگر اينكه براى ما دشمن آشكارش مىيابى و او را دوست و پيرو ما نمىيابى .\r\n2 - از مردان آنكه ناقص الخلقة باشد كه خداى عز و جل را آفريده اى كه خلقتاش ناقص باشد نمىبينى مگر اينكه در دل او نسبت بما كينه هائى خواهى يافت .\r\n3 - كسى كه چشم راست او كور مادر زاد باشد آفريده اى از خدا را كه چشم راستش كور مادر زاد باشد نمىبينى مگر اينكه با ما در جنگ است و با دشمنان ما همدست .\r\n4 - مردان سياه مو كه آفريدهء سياه موئى از خلق خدا را نمىبينى كه عمرشان دراز شده و مويش سفيد نگشته و ريش او مانند زير گلوى كلاغ ( سياه ) است مگر اينكه مردم را بر ما ميشوراند و دشمن ما را زياد مىكند\r\n","description":"","footnote":"","page_name":" 601 ","page_number":224},
  {"content":"\r\n5 - مردان سخت سياه رنگ ، يكنفر از آنان را نمىبينى مگر اينكه همواره ما را دشنام دهد و دشمنان ما را ثنا گويد .\r\n6 - مردان كچل هيچ مرد كچلى را نمىبينى مگر آنكه نسبت بما توهين آميز و بد زبان است و بر زيان ما سخن چينى مىكند .\r\n7 - مردان كبود چشم و چشم ريز هيچ يك از آنان را كه بسيار هم هستند نمىبينى مگر اينكه مىيابى كه بر خوردشان با ما بروئى است و در پشت سر با ما روئى ديگر دارند و در پى ايجاد ناراحتى براى ما هستند .\r\n8 - مردان زنا زاده كه كودك سر راهى بوده‌اند يكنفر از آنان را ملاقات نمىكنى مگر آنكه مىيابى دشمن گمراه كنندهء آشكار ما است .\r\n9 - مردانى كه بيمارى پيسى دارند يكنفر از آنان را ملاقات نمىكنى مگر اينكه از براى ما در پى كمينگاههائى است و بكمين ما و شيعيان ما نشسته كه به گمان خود ما را از راه راست گمراه كند .\r\n10 - مبتلايان به بيمارى خوره كه آنان سنگ دوزخند و بدوزخ بايد بروند .\r\n11 - مردانى كه با آنان عمل جنسى انجام داده مىشود يكنفر از آنان را نمىبينى مگر اينكه آوازخوانىشان در بدگوئى از ما است و شوراندن مردم بر ما .\r\n12 - مردم شهرى كه سيستانش نامند آنان دشمن ما هستند و دشمن آشكار و آنان بدترين خلقاند عذابى كه براى فرعون و هامان و قارون آماده است بر ايشان باد .\r\n13 - مردم شهرى كه رى گوينداش آنان دشمنان خدا و دشمنان رسول خدا و دشمنان خاندان\r\n","description":"","footnote":"","page_name":" 602 ","page_number":225},
  {"content":"\r\nرسولند كه جنگ با خاندان پيغمبر را جهاد ميدانند و مالشان را غنيمت جنگى ميشمارند عذاب رسوائى بر آنان باد در زندگى دنيا و در آخرت و براى آنان باد شكنجه اى جاويد .\r\n14 - مردم شهرى كه موصلش گويند بدترين مردم روى زميناند .\r\n15 - مردم شهرى كه زوراء نام دارد و در آخر الزمان ساخته مىشود با خون ما شفا ميطلبند و با دشمنى ما به خدا تقرب ميجويند در دشمنى ما پىگيرند و جنگ با ما را واجب و خونريزى ما را حتمى مىشمارند اى فرزند از اينان بيمناك باش و بر حذر كه دو نفر از آنان با هر يك از خانواده تو در جاى خلوتى باشند قصد كشتن او را خواهند نمود ( لفظ اين روايت از اول تا آخر از تميم است . )\r\n( شرح : ) سند روايت ضعيف است زيرا عبد الله بن حبيب ضعيف است و جمعى از او بد گفته‌اند و عبد الله بن محمد بن ناطوية نيز مجهول است و شناخته نشده است و باحتمال قوى يكى از دشمنان اهل بيت به منظور متنفر ساختن مردم از خاندان رسالت اين روايت را جعل نموده است زيرا انتقاد به اين شدت از افراد نامبرده شده كه شماره شان نيز اندك نيست مسلما اثر نامطلوبى در روحيهء آنان خواهد داشت .\r\n","description":"","footnote":"","page_name":" 603 ","page_number":226},
  {"content":"\r\n\r\n( باب هفده )\r\n\r\n( غسل در هفده مورد است )\r\n1 - امام باقر عليه السّلام فرمود : غسل در هفده مورد است : شب هفدهم ماه رمضان همان شبى كه دو جمعيت : ( لشكر اسلام و كفار قريش ) در شب بدر ، به يكديگر رسيدند و شب نوزدهم كه در آن شب واردين آن سال : ( حاجيان ) نوشته مىشود و شب بيست و يكم همان شبى كه جانشينان پيغمبران در آن شب از دنيا رحلت كرده‌اند و عيسى بن مريم در آن شب بعالم بالا برده شد و موسى جان سپرد و شب بيست و سوم كه اميد است شب قدر باشد عبد الرحمن بن ابى عبد الله بصرى گويد : امام صادق مرا فرمود : در شب بيست و چهارم نيز غسل كن زيرا زيانى بر تو ندارد كه در هر دو شب غسل كنى بحديث محمد بن مسلم در بارهء غسل بازگشتيم - و روز دو عيد ! ( عيد فطر و عيد قربان ) و چون خواستى بحرمين ( مكة و مدينة ) داخل شوى و روزى كه احرام مىبندى و روزى كه بخانهء كعبه داخل ميشوى و روز تروية و روز عرفة و غسل ميت و چون ميتى را غسل دادى و كفن كردى يا او را پس از سرد شدن مس كردى و روز جمعه و غسل گرفته شدن آفتاب هنگامى كه تمام قرص گرفته شود و از خواب بيدار شوى و نماز آيات نخوانده باشى غسل كن و قضاى نماز را بخوان\r\n","description":"","footnote":"","page_name":" 604 ","page_number":227},
  {"content":"\r\n( شرح : ) فقهاء رضوان الله عليهم فرموده‌اند هنگامى كه تمام قرص آفتاب يا ماه گرفته شود و كسى عمدا نماز آيات را نخواند مستحب است كه غسل نموده و قضاى نماز را بخواند و در اين فتوا بر طبق اين روايت و امثال آن عمل كرده‌اند : غفارى - دقت شود : مترجم .\r\n\r\n( باب هيجده گانه )\r\n\r\n( امير المؤمنين را هيجده مايهء ناز و سرفرازى بود )\r\n1 - ابن عباس گويد : على را هيجده مايهء بزرگى بود كه اگر جز يكى از آنها را نداشت نجات مىيافت در حالى كه ( بجاى يكى ) هيجده مايهء ناز و سرورى داشت كه در هيچ يك از اين امت نبود .\r\n\r\n( آنچه خداى عز و جل هيجده ساله را بدان سرزنش فرموده )\r\n2 - امام صادق عليه السّلام در تفسير آيهء شريفه : ( سورهء فاطر - 37 ) آيا بشما آنقدر عمر نداديم كه كسى كه ميخواست متذكر و متنبه شود مىشد - فرمود : سرزنش است به هيجده ساله .\r\n","description":"","footnote":"","page_name":" 605 ","page_number":228},
  {"content":"\r\n\r\n( بابهاى نوزده گانه )\r\n\r\n( نوزده جمله اى كه هر كس آنها را بخواند از گرفتارى رهائى مىيابد )\r\n1 - ابن عباس گويد : على بن ابى طالب روى به پيغمبر آورد و چيزى از آن حضرت خواست پيغمبر به او فرمود : يا على به آن كه مرا پيغمبرى به حق ( براى مردم ) فرستاد سوگند كه نزد من هيچ از كم و بيش نيست ولى تو را چيزى مىآموزم كه دوست من جبرئيل براى من آورد و گفت يا محمد اين هديه اى است از نزد خداى عز و جل كه تو را به آن گرامى داشته و به هيچ كس از پيغمبران پيشين اين هديه را نداد و آن نوزده جمله است كه هر دلسوخته و هر مصيبت زده و هر اندوهناك و هر غمناك و هر كسى كه در خطر دزد و آتشسوزى باشد آنها را بخواند و هر بنده اى كه از پادشاهى بترسد آن كلمات را بگويد خداوند براى او وسيلهء رهائى فراهم سازد و آن نوزده جمله است كه چهار جملهء آن بر پيشانى اسرافيل نوشته شده و چهار جمله اش بر پيشانى ميكائيل و چهار جمله بر گرداگرد عرش و چهار جمله اش بر پيشانى جبرئيل و سه كلمهء آن در جايى كه خدا خواسته است على ابن ابى طالب عرض كرد : يا رسول الله چگونه\r\n","description":"","footnote":"","page_name":" 606 ","page_number":229},
  {"content":"\r\nآنها را بخوانيم ؟ فرمود : بگو\r\nيا عماد من لا عماد له و يا ذخر من لا ذخر له و يا سند من لا سند له و يا حرز من لا حرز له و يا غياث من لا غياث له و يا كريم العفو و يا حسن البلاء و يا عظيم الرجاء و يا عون الضعفاء و يا منقذ الفرقى و يا منجى الهلكى يا محسن يا مجمل يا منعم يا مفضل انت الذى سجد لك سواد الليل و نور النهار وضوء ( القمر و شعاع الشمس و دوى الماء و حفيف الشجر يا الله يا الله يا الله انت وحدك لا شريك لك ) سپس ميگوئى بار الها با من چنين و چنان بكن كه بطور مسلم از جاى خود برنخيزى تا اينكه دعاى تو مستجاب شود ان شاء الله احمد بن عبد الله گويد : ابو صالح گفت : اين دعا را به نابخردان نياموزيد .\r\n\r\n( نوزده تكليف از زنان برداشته شده است )\r\n2 - رسول خدا ( ص ) ضمن وصيتى بامير المؤمنين عليه السّلام فرمود يا على زنان را وظيفهء نماز جمعه خواندن نيست و نه به نماز جماعت رفتن و نه اذان گفتن و نه اقامه گفتن و نه عيادت بيمار و نه دنبال جنازه رفتن و نه در ميان صفا و مروة هرولة كردن ( دويدن ) و نه حجر الاسود را لمس نمودن يا بوسيدن و نه سر تراشيدن و نه منصب قضاوت را متصدى شدن و نبايد مورد مشورت قرار بگيرد و سر حيوانى را نبايد ببرد مگر در حال ناچارى و لبيكهاى احرام را نبايد بلند بگويد و نبايد نزد قبرى بايستد و نبايد خطبه را\r\n","description":"","footnote":"","page_name":" 607 ","page_number":230},
  {"content":"\r\nبشنود و نه كار ازدواج بدست گيرد و نبايد از خانهء شوهرش بيرون رود مگر با اجازهء شوهر و چنانچه بىاجازهء شوهرش بيرون رفت خدا و جبرئيل و ميكائيل او را لعنت خواهند كرد و نبايد از خانهء شوهرش چيزى به كسى بدهد مگر با اجازهء شوهر و شبى را سر ببالين نگذارد در حالى كه شوهرش نسبت به او خشمگين باشد اگر چه شوهر به او ستم كرده باشد .\r\n\r\n( نوزده مسأله اى كه امام صادق در مجلس منصور از طبيب هندى پرسيد و او ندانست و حضرت پاسخ آنها را بطبيب گفت )\r\n3 - ربيع نگهبان منصور گويد : روزى امام صادق بمجلس منصور تشريف آورد و مردى هندى كه كتابهاى طب را ميخواند نزد مأمون بود مدتى كه آن مرد سرگرم خواندن بود حضرت خاموش بود و گوش ميداد چون هندى از كار خواندن پرداخت به آن حضرت گفت يا ابا عبد الله از آنچه با من است چيزى ميخواهى ؟ فرمود : نه زيرا آنچه خود دارم بهتر است از آنچه تو دارى عرض كرد : آنچه شما داريد چيست ؟ فرمود : گرمى را با دواى سرد و سردى را با داروى گرم و رطوبت را با خشكى و خشكى را با رطوبت درمان مىكنم و همه كار را بخداى عز و جل باز ميگردانم و آنچه را كه رسول خدا فرموده است به كار ميبندم كه فرمود : بدان كه معده جايگاه درد است و پرهيز درمان درد و آنچه را كه بدن به آن عادت كرده بازش مىدهم هندى عرض كرد : مگر طب جز اين است ؟\r\nامام صادق عليه السّلام فرمود تو پندارى كه من از كتابهاى طب اين دستورات را فرا گرفته‌ام ؟ عرض\r\n","description":"","footnote":"","page_name":" 608 ","page_number":231},
  {"content":"\r\nكرد : آرى فرمود : نه به خدا فرا نگرفته‌ام مگر از خداى سبحان بگو بدانم من بعلم طب داناترم يا تو ؟\r\nهندى عرض كرد بلكه من .\r\nحضرت صادق فرمود : پس من چيزى از تو بپرسم ؟ عرض كرد بپرس ، فرمود : اى هندى بگو بدانم چرا در كاسهء سر مركز پيوند استخوانها هست ؟ گفت نميدانم فرمود : چرا موى سر بالاى آن است ؟\r\nگفت : نميدانم فرمود : چرا پيشانى مو ندارد ؟ گفت نميدانم : فرمود : چرا پيشانى چين و شكن دارد ؟\r\nگفت نميدانم فرمود : چرا ابروان بالاى دو چشم است ؟ عرض كرد نميدانم فرمود : چرا دو چشم همچون دو بادام است ؟ گفت : نميدانم فرمود : چرا بينى در ميان دو چشم است ؟ گفت نمىدانم فرمود : چرا سوراخ بينى در قسمت پائين آن است ؟ گفت نميدانم فرمود : چرا لب و سبيل بالاى دهان است ؟ گفت نميدانم فرمود : چرا دندان جلو نازك است و دندان آسيا پهن و دندان ناب بلند ؟ گفت : نميدانم فرمود : چرا فقط مردها ريش دارند ؟ گفت : نميدانم فرمود : چرا دو كف دست مو ندارد گفت نميدانم فرمود : چرا ناخن و مو روح ندارد ؟ گفت نميدانم فرمود : چرا دل همچون دانهء صنوبر است ؟ گفت : نميدانم فرمود : چرا شش دو قطعه است و در جاى خودش حركت مىكند ؟ گفت : نميدانم فرمود : چرا سپرز ميانش گود است ؟ گفت : نميدانم فرمود : چرا كبد مانند دانهء لوبيا است ؟ گفت نميدانم فرمود : چرا\r\n","description":"","footnote":"","page_name":" 609 ","page_number":232},
  {"content":"\r\nدو زانو به طرف پشت خم مىشود ؟ گفت نميدانم فرمود : چرا كف پاها ميان تهى هستند ؟ گفت نميدانم .\r\nامام صادق عليه السّلام فرمود : ولى من همه را ميدانم عرض كرد : پس پاسخ پرسشها را بفرمائيد حضرت صادق عليه السّلام فرمود : كاسهء سر مركز پيوند استخوان دارد براى اينكه ميان خالى است و اگر فاصله ءاى ميان استخوانها نبود زودتر شكافته ميشد و چون قطعه قطعه خلق گردد ديرتر شكافته مىشود و مو بر فراز آن است براى اينكه از ريشه مو روغنها بمغز برسد و از سر موها بخار بيرون رود و گرما و سرمائى را كه بمغز وارد مىشود باز گرداند و پيشانى مو ندارد براى اينكه رهگذر روشنائى چشمها است و در پيشانى چين و شكن هست براى اين است تا عرقى را كه از سر بسوى چشم سرازير است نگه دارد به اندازه اى كه آدمى بتواند آن را پاك كند مانند جويهائى كه در زمين آب گير روان است و دو ابرو و بر فراز دو ديده نهاده شد تا باندازهء كفايت ( نه بيشتر ) نور بدانها برسد .\r\nاى هندى نمىبينى كسى را كه چون روشنائى زيادى بر او ميتابد دست خود را بر فراز ديدگان ميگيرد تا روشنائى باندازهء كافى به آنها برسد و بينى را در ميان دو چشم قرار داد تا روشنائى را ميان دو ديده به دو بخش مساوى قسمت كند و چشم مانند بادام شد تا ميلهء دارو در آن گردش كند و بيمارى از چشم بدر رود و اگر چهار گوش بود و يا گرد ( دائره اى ) دارو به همه جاى آن نميرسيد و بيمارى از آن بيرون نمىشد و سوراخ بينى را در قسمت پائين آن قرار داد تا بيماريهائى كه از مغز فرو ميريزد از آن بيرون شود و بوها از آن بمشام آدمى بالا رود و اگر سوراخ در قسمت بالاى بينى بود بيمارى از آن فرو نميريخت و بو را نيز درك نميكرد و سبيل و لب را بر فراز دهن قرار داد تا آنچه را كه از مغز\r\n","description":"","footnote":"","page_name":" 610 ","page_number":233},
  {"content":"\r\nفرو ميريزد نگذارد به دهان برسد\r\nو غذاى آدمى و نوشيدنى او ناگوار نشود و بتواند آن را از خود دور سازد و براى مردان ريش قرار داد تا در نخستين ديدار از كشف عورت بىنياز باشد و مرد از زن تميز داده شود و دندانهاى جلو را نازك آفريد چون بوسيلهء آن جويدن انجام ميگيرد و دندانهاى كرسى را پهن قرار داد چون نرم كردن و جويدن با آنها انجام ميگيرد و دندان نيش بلند شد تا همچون ستون ساختمان دندانهاى جلو و كرسى را محكم نگهدارد و دو كف را بىمو قرار داد چون لمس با آنها انجام ميگيرد و اگر مو در آنها بود آدمى آنچه را كه با آن روبرو ميشد و دست بر آن ميكشيد درك نميكرد و مو و ناخن بىروح آفريده شدند چون بلند شدن آنها بد نما است و كوتاه كردنشان زيبا است و اگر روح داشتند آدمى هنگام كوتاه كردن آن احساس درد ميكرد و دل مانند دانهء صنوبر شد چون وارونه است و سرش باريك شده است تا در ميان شش درآيد و از خنكى ريه خنك شود و مغز از گرما نسوزد و شش دو قطعه قرار داده شد تا دل در ميان آن درآيد و از حركت ريه خنك شود و كبد ميان گود شد تا معده را سنگين كند و همهء آن بر معده بيفتد و آن را فشار دهد و هر چه بخار در آن است بيرون آيد و كبد مانند دانهء لوبيا شد چون منى قطره قطره بر آن ميچكد و اگر چهار گوش و يا گرد بود قطرهء اول در آن ميماند تا دومى بر روى آن ميچكيد موجود زنده از بيرون آمدن منى لذت نميبرد زيرا منى از تهيگاه پشت بكليه فرو ميريزد و كليه در اين حال مانند كرم جمع و باز مىشود و يكى پس از ديگرى قطره‌ها را همچون تير از كمان به مثانه پرت مىكند و تا شدن زانو به سمت عقب قرار داده شد زيرا آدمى كه رو بجلو ميرود حركاتش هموار مىشود و اگر زانو چنين نبود هنگام راه رفتن مىافتاد و پاها را ميان\r\n","description":"","footnote":"","page_name":" 611 ","page_number":234},
  {"content":"\r\nگود آفريد زيرا اگر در راه رفتن همهء پا بر زمين ميرسيد مانند سنگ آسيا سنگين مىشد كه اگر سنگ آسيا بلبه روى زمين باشد بچه اى آن را بر مىدارد و اگر برو به زمين افتد بر مرد نيز تكان دادنش دشوار است .\r\nهندى به حضرت عرض كرد : اين همه دانش براى تو از كجا است ؟ فرمود از پدرانم گرفته‌ام و آنان از رسول خدا و او از جبرئيل و او از خداى رب العالمين جل جلاله كه تنها و جانها را آفريد گرفته است هندى گفت : راست فرمودى من گواهى مىدهم كه معبود بحقى بجز خداوند نيست و محمد فرستاده و بندهء او است و تو دانشمندترين مردم زمان خودت ميباشى .\r\n","description":"","footnote":"","page_name":" 612 ","page_number":235},
  {"content":"\r\nبابهاى خصلتهاى بيستگانه و بالاتر\r\n\r\n( در دوستى خاندان پيغمبر ( ص ) بيست خصلت است )\r\n1 - رسول خدا ( ص ) فرمود : هر كس را كه خداوند دوستى پيشوايان از خاندان مرا نصيبش فرمود در حقيقت به خير دنيا و آخرت رسيده است پس هيچ كس ترديدى نداشته باشد كه او در بهشت است زيرا در دوستى خاندان من بيست خصلت است ده از آنها در دنيا و ده از آنها در آخرت اما خصلتهائى كه در دنيا است زهد است و حرص به عمل و پاك دامنى در دين و ميل به پرستش خدا و توبهء پيش از مرگ و شادمانى در شب زنده دارى و نوميدى از آنچه در دست مردم است و نگهدارى احترام امر و نهى خداوند عز و جل نهم كينهء دنيا دهم سخاوت .\r\nو اما آنچه در آخرت است دفتر حسابى براى او باز نشود و ميزانى براى او بر پا نگردد و نامهء او بدست راستش داده شود و فرمان بيزارى از آتش براى او نوشته شود و رويش سفيد گردد و از جامه‌هاى بهشتى بر او پوشانيده شود و در بارهء صد نفر از خانوادهء خويش شفاعتش پذيرفته گردد و خداى عز و جل با نظر رحمت به او نظر فرمايد و از تاجهاى بهشتى بر سرش گذاشته شود و دهم آنكه بدون حساب\r\n","description":"","footnote":"","page_name":" 613 ","page_number":236},
  {"content":"\r\nدر بهشت درآيد پس خوشا به حال دوستان خاندان من .\r\n\r\n( مؤمن را بر عهدهء خداى عز و جل بيست خصلت ثابت است )\r\n2 - امام باقر عليه السّلام فرمود : مؤمن را بر عهدهء خداى عز و جل بيست خصلت ثابت است كه خداوند به آنها وفا خواهد فرمود : بر خداى تبارك و تعالى است كه او را آزمايشى گمراه كننده نفرمايد و او را بر خدا است كه برهنه و گرسنه اش نگذارد و او را بر خدا است كه مورد سرزنش دشمنش قرار ندهد و او را بر خدا است كه خوار و گوشه نشينش نسازد و او را بر خدا است كه پردهء آبرويش را ندرد و او را بر خدا است كه با غرق شدن و سوختن جان او را نگيرد و او را بر خدا است كه بر چيز خطرناكى نيفتد و چيز خطرناكى بر او نيفتد و او را بر خدا است كه از نيرنگ نيرنگ بازاناش نگه دارد و او را بر خدا است كه از حمله‌هاى ستمگراناش پناه دهد و او را بر خدا است كه در دنيا و آخرت همنشين ما قرارش دهد و او را بر خدا است كه از بيمارىها به آنچه صورت ظاهرى او را بد نما كند دچارش نسازد و او را بر خدا است كه از بيمارى پيسى و خوره پناه دهد و او را بر خدا است كه در حال انجام گناه كبيره جانش را نستاند و او را بر خدا است كه روزگار گنهكاريش را از يادش نبرد تا زود بزود توبه كند و او را بر خدا است كه شناسائى حجت خدا را از او پنهان نكند و او را بر خدا است كه باطل را در دل او عزيز نكند و او را بر خدا است كه روز رستاخيز در حالى كه نور ايمانش در پيشاپيش راهنمائيش مىكند محشورش فرمايد و او را بر خدا است كه بهر كار خوبى توفيقش عطا فرمايد و او را بر خدا است كه\r\n","description":"","footnote":"","page_name":" 614 ","page_number":237},
  {"content":"\r\nدشمنش را بر او مسلط نفرمايد كه او را خوار كند و او را بر خدا است كه سرانجاماش را با آسايش خواطر و ايمان بپايان برساند و او را در بهشت بلند پايه همنشين ما قرار دهد اينها است شرطهاى خداى عز و جل براى مؤمنان .\r\n\r\n( پاداش كسى كه بيست بار به حج رفته باشد )\r\n3 - امام صادق عليه السّلام فرمود : كسى كه بيست بار به حج رفته باشد نه دوزخ را مىبيند و نه فرياد و آواز افروخته شدن آن را ميشنود .\r\n\r\n( بيان بيست و سه خصلت از خصلتهاى پسنديده اى كه امام زين العابدين عليه السّلام بدانها ستوده ميشد )\r\n4 - امام باقر عليه السّلام فرمود : امام زين العابدين عليه السّلام در شبانه روز هزار ركعت نماز ميگذارد هم چنان كه امير المؤمنين عليه السّلام ميخواند و او را پانصد نخله خرما بود و نزد هر نخله دو ركعت نماز ميخواند و چون به نماز مىايستاد رنگش ديگرگون ميشد و همچون بنده اى ذليل كه در پيشگاه پادشاهى بزرگوار ايستاده باشد در نماز ميايستاد و اندامش از ترس خداوند عز و جل ميلرزيد و نمازش چنان بود كه گوئى با نماز\r\n","description":"","footnote":"","page_name":" 615 ","page_number":238},
  {"content":"\r\nوداع مىكند و ديگر هرگز نماز نخواهد خواند روزى نماز ميخواند عبا از يك دوشاش افتاد حضرت آن را درست نكرد تا از نمازش فارغ شد بعضى از اصحابش در اين باره از آن حضرت پرسيد فرمود : واى بر تو آيا ميدانى در پيشگاه چه كسى ايستاده بودم ؟ همانا از نماز بنده پذيرفته نميشود مگر همان قدر كه بدل متوجه خدا بوده است آن مرد عرض كرد . بنا بر اين ما هلاك شديم فرمود : نه چنين است خداى عز و جل اين كم بود را با نافله‌ها پر مىكند و حضرتش در شبهاى تار بيرون ميرفت و كيسه‌هاى دينار و درهم بر دوش ميكشيد و گاهى خوراكى و يا هيزم بر پشت ميگرفت تا آنكه يك يك در خانه‌ها را ميكوفت و آنچه را كه بر دوش داشت بدست آن كس كه در را ميگشود ميداد و هر گاه به فقير چيزى ميداد صورت خود را مىپوشيد كه او را نشناسد و چون وفات كرد و اين كار را از كسى نديدند دانستند آنكه اين كار ميكرد على بن الحسين عليه السّلام بود و چون بدن شريف حضرت را بر غسلگاه گذاشتند پشت آن حضرت را مشاهده كردند كه مانند زانوى شتر پينه بسته بود از بس كه بخانه‌هاى فقراء و مساكين بار بدوش كشيده بود و روزى از خانه بيرون شد و دوش انداز خزى بدوش داشت گدائى بر سر راه آمد و بدوش انداز در آويخت حضرت به راه افتاد و آن را بجاى گذاشت و در فصل زمستان خز مىخريد چون تابستان ميرسيد آن را ميفروخت و بهايش را صدقه ميداد و روز عرفه اى جمعى را ديد كه از مردم گدائى ميكنند فرمود : واى بر شما آيا در چنين روزى از غير خدا گدائى ميكنيد ؟ در حالى كه اميد ميرود در امروز پرتو سعادت به بچه‌هاى در رحم مادران نيز بتابد و چنين بود كه از هم خوراك شدن با مادرش خوددارى ميفرمود بخدمتش عرض شد : اى پس پيغمبر شما كه از همه مردم نيكوكارتر و از همه بيشتر صلهء رحم ميكنيد چرا با مادر\r\n","description":"","footnote":"","page_name":" 616 ","page_number":239},
  {"content":"\r\nخود هم خوراك نميشويد ؟\r\nفرمود : خوش ندارم كه مبادا پيش دستى كنم بغذائى كه مادرم چشم بر او داشته است ، مردى به آن حضرت عرض كرد : اى فرزند رسول خدا براستى كه من تو را در راه خدا بسيار دوست دارم فرمود : بار الها من به تو پناهنده ميشوم از اينكه ديگرى بخاطر تو مرا دوست بدارد و تو مرا دشمن داشته باشى و آن حضرت ناقه اى داشت كه بيست بار با آن به حج رفته بود و هرگز به آن تازيانه نزده بود و چون آن ناقه مرد دستور فرمود بخاكش بسپارند تا درندگان آن را نخورند و كنيزى داشت كه احوال آن حضرت را از او پرسيدند گفت سخن دراز گويم يا كوتاه گفته شد : كوتاه بگو گفت : هرگز بروز براى او غذا نياوردم و هرگز بشب بستر براى او نگستردم روزى گذارشان بجمعى افتاد كه نسبت بحضرتش بدگوئى ميكردند نزد آنان ايستاد و فرمود : اگر در گفتار خود راست گوئيد خداوند مرا بيامرزد و اگر دروغگو هستيد خداوند شما را بيامرزد و از عادت حضرت اين بود كه چون دانش آموزى بخدمتش ميرسيد ميفرمود : خوش آمدى اى سفارششدهء رسول خدا سپس ميفرمود براستى كه چون دانش آموز از خانهء خود بيرون مىآيد پاى خود بر هيچ تر و خشكى از زمين نميگذارد مگر آنكه تا هفتمين طبقهء زمين براى او تسبيح ميگويند و يك صد خانواده از فقيران مدينة را سرپرستى ميفرمود و از اينكه يتيمان و بيچارگان و زمينگيرشده گان و تهى دستانى كه راه چاره ندارند بر سر سفرهء او بنشينند خوشش مىآمد و با دست خود لقمه براى آنان مىگرفت و هر يك از آنان كه عائله مند بود از غذاى خود براى عائله اش مىبرد و غذائى نمىخورد تا آنكه اول مانند آن غذا را صدقة ميداد و هر سال هفت پينه از هفت محل سجده او مىافتاد از بس نماز ميخواند و آن حضرت آن پينه‌ها را جمع آورى ميفرمود و چون از دنيا رحلت فرمود آن پينه‌ها بهمراه او به خاك سپرده شد و بر پدرش حسين عليه السّلام بيست\r\n","description":"","footnote":"","page_name":" 617 ","page_number":240},
  {"content":"\r\nسال گريست\r\nو غذائى به پيش آن حضرت گذاشته نشد مگر آنكه گريست تا آنجا كه غلامش عرض كرد اى فرزند رسول خدا آيا روزگار اندوه تو بسر نيامد ؟ فرمود : واى بر تو يعقوب پيغمبر دوازده پسر داشت و خداوند يكى از آنان را از چشم او پنهان كرد يعقوب از بس بر او گريست ديدگانش كور و موى سرش از اندوه سفيد گشت و پشتش از بار غم خميد و حال آنكه پسرش در دنيا زنده بود و من خودم ديدم كه پدرم و برادرم و عمويم و هفده نفر از خاندانم كشته و در كنار من افتاده بودند پس چگونه روزگار اندوه من بسر آيد ؟\r\n\r\n( آنچه در بارهء شب بيست و يكم و بيست و سوم ماه رمضان رسيده است )\r\n5 - فضيل بن يسار گويد : امام باقر عليه السّلام را عادت اين بود كه چون شب بيست و يكم و بيست و سوم ميشد بدعا مىپرداخت تا نيمهء شب و چون شب از نيمه ميگذشت نماز ميخواند\r\n6 - سليمان جعفرى گويد : امام موسى بن جعفر فرمود : شب بيست و يكم و بيست و سوم يك صد ركعت نماز بخوان در هر ركعت حمد يك بار و * ( قُلْ هُوَ الله أَحَدٌ ) * ده بار .\r\n","description":"","footnote":"","page_name":" 618 ","page_number":241},
  {"content":"\r\n7 - امام صادق عليه السّلام فرمود : شب قدر شب اول سال است و شب پايان سال استادان ما اتفاق دارند كه شب بيست و سوم از ماه رمضان شب قدر است و وقت غسل در آن شب از اول شب است و تا آخر شب وقت غسل باقى است .\r\n8 - حسان بن مهران گويد : از امام صادق عليه السّلام از شب قدر پرسيديم فرمود : در شب بيست و يكم و شب بيست و سوم آن را جستجو كن .\r\n\r\n( از بيست و چهار خصلت نهى شده است )\r\n9 - رسول خدا ( ص ) فرمود : اى امت براستى كه خداى عز و جل بيست و چهار خصلت را براى شما خوش نداشته و شما را از آنها نهى فرموده است بازى در نماز را براى شما ناخوش داشته و منت نهادن در صدقه را ناخوش داشته و خنديدن در گورستان را ناخوش داشته و سركشيدن و نگاه كردن بخانه‌هاى مردم را ناخوش داشته و نگاه كردن به عورت زنان : ( همسران ) را ناخوش داشته و فرمود كه ( براى فرزند ) كورى آورد و سخن گفتن بهنگام آميزش جنسى را ناخوش داشته و فرمود كه گنگى آورد يعنى در فرزند و خواب پيش از نماز عشا را ناخوش داشته و سخن گفتن پس از نماز عشا را ناخوش داشته\r\n","description":"","footnote":"","page_name":" 619 ","page_number":242},
  {"content":"\r\nو بىلنگ در زير آسمان غسل كردن را ناخوش داشته و آميزش جنسى در زير آسمان ( جاى بىسقف ) را ناخوش داشته و رفتن بميان رودخانه را بىلنگ ناخوش داشته و فرمود در رودخانه‌ها آبادكنندگان و ساكنين از فرشتگان هستند و بىلنگ بحمامها رفتن را ناخوش داشته و سخن گفتن ميان اذان و اقامه را در نماز صبح تا پايان يافتن نماز ناخوش داشته و سوار شدن دريا را هنگام طوفان ناخوش داشته و خواب در پشت بامى را كه گرداگردش ديوار نباشد ناخوش داشته و فرمود : كسى كه در پشت بام بىديوار بخوابد هيچ كس مسئول محافظت او نيست و ناخوش داشته كه مردى در خانه اى به تنهائى بخوابد و ناخوش داشته كه مردى با همسر خود در حال حيض آميزش جنسى كند كه اگر كرد و نوزادش با بيمارى خوره و يا پيسى به دنيا آمد بجز خود را سرزنش نكند و ناخوش داشته كه مرد پس از احتلام غسل نكرده با همسر خود آميزش جنسى كند كه اگر كرد و فرزندش ديوانه به دنيا آمد بجز خويشتن كسى را سرزنش نكند و ناخوش داشته كه مرد با بيمار خوره دار سخن گويد مگر اينكه به قدر يك ذراع از هم دور باشند و فرمود از خوره دار بگريز چنانچه از شير ميگريزى و ناخوش داشته ادرار كردن بر كنار آب روان را و ناخوش داشته كه شخص در زير درخت ميوه دار به قضاى حاجت نشيند و ناخوش داشته كه مرد ايستاده كفش به پا كند و ناخوش داشته كه شخص بىآنكه جلو پايش روشن باشد بخانهء تاريك درآيد و دميدن و فوت كردن جايگاه نماز را ناخوش داشته است .\r\n\r\n( نماز را به جماعت خواندن بيست و پنج درجه از خواندن به تنهائى بهتر است )\r\n10 - رسول خدا ( ص ) فرمود : نماز را به جماعت خواندن بيست و پنج درجه از خواندن به تنهائى\r\n","description":"","footnote":"","page_name":" 620 ","page_number":243},
  {"content":"\r\nبهتر است .\r\nو پدرم در رساله اى كه به من نوشته بود فرموده است : نماز مردى كه به جماعت ميخواندش از نماز مردى كه به تنهائى ميخواند بيست و پنج درجه در بهشت برترى دارد .\r\n\r\n( بيست و نه خصلت در نماز هست )\r\n11 - ضمرة بن حبيب گويد : از پيغمبر در بارهء نماز پرسش شد فرمود : نماز از راههاى بندگى در دين است و رضاى پروردگار عز و جل در آن است و آن راه و رسم انبياء است و نمازگزار را دوستى فرشتگان و هدايت و ايمان و روشنائى شناسائى حق و بركت در روزى و آسايش تن و ناخوشى شيطان و اسلحه عليه كافر و مستجاب شدن دعا و پذيرش اعمال نصيب مىشود و توشهء مؤمن در دنيا و آخرت و شفيع ميان او و فرشتهء مرگ و آرام دلش در گور و بستر زير پهلويش و پاسخ منكر و نكير نماز است و در روز رستاخيز نماز بنده تاجى است بر سر او و نورى است بر روى او و جامه اى است بر تن او و پرده اى است ميان او و آتش و حجتى است ميان او و پروردگار جل جلاله و باعث رهائى تن او است از دوزخ و سبب گذشتن او است از پل صراط و كليد بهشت است و كابين حوريان بهشتى است و بهاى بهشت است بنده بوسيلهء نماز به بالاترين\r\n","description":"","footnote":"","page_name":" 621 ","page_number":244},
  {"content":"\r\nدرجه ميرسد زيرا نماز ياد كردن خدا است به پاكى و يگانگى و سپاس و بزرگداشت و آقائى و پاكيزگى و گفتگو با خدا و دعا نمودن است .\r\n\r\n( بيست و نه خصلت در دانش است )\r\n12 - رسول خدا ( ص ) فرمود : دانش بياموزيد كه فرا گرفتن آن ثواب دارد و مذاكرهء علمى بجاى تسبيح گفتن است و كاوش از دانش جهاد است و ياد دادنش به كسى كه نميداند صدقة است و آن را در دست دسترس اهلش قرار دادن سبب قرب الهى است زيرا آن سبب دانستن حلال و حرام است و دانش آموزش را به راه بهشت ميكشاند و دانش بهنگام وحشت آرام دل است و در تنهائى همدم و در شادى و سختى راهنما است و در برابر دشمنان سلاح است و بنزد دوستان زينت است خداوند بوسيلهء دانش افرادى را تا آنجا بلند پايه مىكند كه پيشوايان خير ميگردند و ديگران از آنان پيروى ميكنند كارهاى آنان را سرمشق خود قرار ميدهند و از آثار آنان اقتباس ميكنند و فرشتگان بدوستى آنان رغبت دارند بهنگام نمازشان بالهاى خود را به آنان ميمالند و همه چيز از براى آنان آمرزش ميطلبند حتى ماهيان و جانوران دريا و درندگان بيابان و چهار پايان زيرا دانش سبب زنده شدن دلها است و روشنى بخش ديده‌ها است از كورى و نيرو بخش تنها است از ناتوانى خداوند دانشمند را بمنزلهاى نيكان فرود مىآورد و همنشينى خوبان را در دنيا و آخرت به او ارزانى ميدارد بواسطهء دانش است كه خداوند اطاعت و پرستش مىشود و بسبب علم است كه خداوند شناخته مىشود و دريافت ميگردد و بوسيلهء آن حلال و حرام شناخته مىشود و دانش پيشواى عمل است و عمل پيروانش خداوند دانش را\r\n","description":"","footnote":"","page_name":" 622 ","page_number":245},
  {"content":"\r\nبه نيكبختان الهام مىكند و بدبختان را از آن محروم ميسازد .\r\n\r\n( خصلتهائى كه ابو ذر آنها را از رسول خدا پرسيد )\r\n13 - ابى ذر گويد : به خدمت رسول خدا در حالى كه تنها در مسجد نشسته بود رسيدم خلوت با آن حضرت را غنيمت شمردم مرا فرمود : اى ابا ذر مسجد را تحيتى است عرض كردم تحيت آن چيست ؟ فرمود دو ركعت نماز است كه بخوانى عرض كردم يا رسول الله شما مرا دستور نماز خواندن داديد نماز چيست ؟\r\nفرمود بهترين چيزى است كه وضع شده است هر كه خواست كمتر بخواند و هر كه خواست بيشتر عرض كردم يا رسول الله چه كارى نزد خداوند محبوبتر است ؟ فرمود به خدا ايمان داشتن و جهاد در راه او نمودن عرض كردم چه وقت شب بهتر است ؟ فرمود دل شب تار عرض كردم چه نمازى بهتر است ؟ فرمود : نمازى كه قنوتش طولانى باشد عرض كردم كدام صدقة بهتر است ؟ فرمود شخص بىبضاعت آنچه ميتواند به فقير پيرى بدهد عرض كردم روزه چيست ؟ فرمود : فريضه اى است كه پاداش دارد و چندين برابر پاداشاش نزد خدا است عرض كردم ( براى آزاد كردن ) كدام بنده بهتر است ؟ فرمود : هر آنكه گران قيمتتر و بنزد خانواده اش گرانمايه تر باشد .\r\nعرض كردم چه جهادى بهتر است ؟ فرمود : آنكه اسبش در ميدان جنگ پى شود و ( پياده ) خونش ريخته شود عرض كردم : از آياتى كه خداوند بر تو فرستاده كداميك بزرگتر است ؟ فرمود آية الكرسى .\r\n","description":"","footnote":"","page_name":" 623 ","page_number":246},
  {"content":"\r\nسپس فرمود اى ابا ذر هفت آسمان در نزد كرسى مانند يك حلقه اى است كه در بيابانى افتاده باشد برترى عرش بر كرسى همچون برترى آن بيابان است بر آن حلقه عرض كردم يا رسول الله پيمبران چند تن بودند ؟\r\nفرمود : يك صد و بيست و چهار هزار پيغمبر عرض كردم از اين عده چند تن پيغمبر مرسل بودند ؟ فرمود :\r\nسيصد و سيزده تن همگى بىكم و كاست عرض كردم نخستين پيغمبر كه بود ؟ فرمود : آدم عرض كردم از پيغمبران مرسل بود ؟ فرمود آرى خداوند بقدرت خويش او را آفريد و از روح خود در او دميد .\r\nسپس حضرت فرمود : اى ابا ذر چهار تن از پيغمبران سريانى بودند : آدم و شيث و اخنوخ كه همان ادريس است و ادريس نخستين كسى است كه با قلم بنوشت و نوح و چهار تن از پيغمبران از عرب ميباشند : هود و صالح و شعيب و پيغمبر تو محمد و نخستين پيغمبر بنى اسرائيل موسى بود و آخرين پيغمبرشان عيسى ( و همگى ) ششصد تن بودند عرض كردم يا رسول الله خداوند چند كتاب آسمانى فرو فرستاده ؟ فرمود يك صد و چهار كتاب خداوند پنجاه كتاب بر شيث فرستاد و سى كتاب بر ادريس و بيست كتاب بر ابراهيم و توراة و انجيل و زبور و قرآن نيز فرو فرستاد عرض كردم يا رسول الله كتابهاى ابراهيم چه بود ؟ فرمود همهء آنها داستان بود و از جملهء آنها اين مضمون بود : اى پادشاه گرفتار و مست بادهء غرور براستى كه من تو را بر نيانگيختم كه دنيا را رويهم جمع كنى و لكن ترا برانگيختم تا نگذارى ستمديده اى بدرگاه من بنالد كه من دعاى مظلوم را رد نكنم اگر چه كافر باشد بر خردمندى كه زمام عقل از كفش بيرون نشده است لازم است وقتهائى براى خود قرار دهد وقتى را با پروردگار خود راز و نياز كند و وقتى به حساب خود برسد و قسمتى از وقت خود را در آنچه خداى عز و جل با او رفتار كرده بينديشد و قسمتى از وقت را براى بهره مندى از حلال براى خود\r\n","description":"","footnote":"","page_name":" 624 ","page_number":247},
  {"content":"\r\nآماده كند\r\nكه اين ساعت كمك ساعتهاى ديگر است و باعث خرسندى خاطر و فراغت قلب و شخص خردمند مىبايست به زمان خود بينا باشد و بخويشتن بپردازد و زبان خود را نگهدارد كه هر كس سخن گفتنش را از اعمال خود حساب كند گفتارش كم مىشود مگر در آنچه براى او سودمند باشد و شخص خردمند را لازم است كه جوياى سه چيز باشد اصلاح زندگى و يا توشه گيرى براى روز باز پسين و يا كاميابى از غير حرام عرض كردم يا رسول الله كتابهاى موسى چه بود ؟ فرمود همه اش عبرت انگيز بود و در همان است : كه در شگفتم از براى كسى كه يقين بمرگ دارد چگونه شادى مىكند ؟ و براى كسى كه يقين بدوزخ دارد چرا ميخندد ؟ و براى كسى كه دنيا و زير و رو شدن اهل دنيا را مىبيند چرا به آن اطمينان مىكند ؟ و براى كسى كه بتقدير خداوند ايمان دارد چگونه خود را به زحمت مياندازد ؟ و براى كسى كه يقين به حساب دارد چرا كار نميكند ؟ عرض كردم يا رسول الله از مطالبى كه در كتابهاى ابراهيم و موسى بوده است آيا در قرآنى كه خداوند به تو فرو فرستاده و در دست ما است چيزى هست ؟ فرمود : اى ابا ذر بخوان اين آيات را ( الاعلى : 14 - 19 ) آنكه زكات داد و نام پروردگار را ياد كرد و نماز خواند حقيقتاً رستگار گرديد ولى شما زندگى دنيا را مقدم ميداريد در صورتى كه عالم آخرت بهتر است و پاينده تر براستى كه اين مطلب در كتابهاى پيشين است يعنى كتابهاى ابراهيم و موسى .\r\nعرض كردم يا رسول الله سفارشى به من بفرما فرمود تو را بپرهيزگارى خداوند سفارش ميكنم كه سرآمد همهء كارها است عرض كردم بيشتر بفرمائيد فرمود به خواندن قرآن مواظبت كن و بسيار به ياد خدا باش كه باعث ياد بود تو در آسمان و روشنائىات در زمين ميگردد عرض كردم بيشتر بفرمائيد فرمود : مواظبت كن بخاموشى طولانى كه شيطانها را از تو ميراند و بر كار دينت ياورى كند عرض كردم بيشتر بفرمائيد فرمود\r\n","description":"","footnote":"","page_name":" 625 ","page_number":248},
  {"content":"\r\nمبادا بسيار بخندى كه دل را ميميراند و روشنى رخسارت را ميبرد عرض كردم يا رسول الله بيشتر بفرمائيد فرمود : به زير دست خود نگاه كن و به بالا دست خود نگاه مكن كه بهترين وسيله است از براى اينكه نعمت خدا را خوار نبينى عرض كردم يا رسول الله بيشتر بفرما فرمود : با خويشان خود پيوند كن گرچه آنان از تو ببرند عرض كردم بيشتر بفرما فرمود : تهى دستان و همنشينى با آنان را دوست بدار عرض كردم بيشتر بفرمائيد فرمود حق بگو گرچه تلخ باشد عرض كردم بيشتر بفرمائيد فرمود در راه خدا از سرزنش ملامت گو مترس عرض كردم بيشتر بفرمائيد فرمود : آنچه از خود ميدانى بايستى تو را از عيبجوئى مردم باز دارد و به آنچه از خودت مانند آن سر مىزند به ديگران خشم مكن سپس فرمود : همين عيب براى مرد بس كه سه خصلت در او باشد آنچه را كه در خود او است و نميداند در ديگران متوجه شود و آنچه را كه خود دارد براى ديگران شرم آور بداند و بيهوده همنشين خود را بيازارد سپس فرمود هيچ عقلى هم چون تدبير نيست و هيچ پرهيزكارى بمانند خويشتن دارى نيست و هيچ آبروئى هم چون خوش اخلاقى نيست .\r\n","description":"","footnote":"","page_name":" 626 ","page_number":249},
  {"content":"\r\nبابهاى سى و بالاتر\r\n\r\n( از براى امام عليه السّلام سى نشانه هست )\r\n1 - امام رضا عليه السّلام فرمود : امام را نشانه هائى است : دانشمندترين مردم مىباشد و حكيمترين مردم و پرهيزكارترين مردم و دلير ترين مردم و باسخاوتترين مردم و پر عبادتترين مردم و ختنه شده متولد مىشود و پاكيزه مىباشد و از پشت سرش همچون پيش رويش مىبيند و سايه ندارد و چون از شكم مادر بر زمين مىافتد دو كف دست بر زمين مىنهد و صدا بشهادتين بلند مىكند و محتلم نميشود و ديده اش بخواب ميرود ولى دلش بيدار است و فرشتگان با او سخن ميگويند و زره رسول خدا بر تن او راست آيد و بول و غايطش ديده نشود زيرا خداوند عز و جل زمين را موظف فرموده است تا هر چه از امام بيرون مىآيد ببلعد بوئى خوشتر از بوى مشك دارد و امام بر مردم از خودشان به حكم فرمائى سزاوارتر است و از پدران و مادرانشان بر آنان مهربانتر و بيشتر از همهء مردم در پيشگاه خداى عز و جل فروتن مىباشد و بدستوراتى كه بمردم ميدهد خود از همه بهتر عمل مىكند و از كارهائى كه نهى مىكند خودداريش از همه بيشتر مىباشد و دعايش مستجاب است تا آنجا كه اگر دعا بر سنگى كند به دو نيم شكافته مىشود و اسلحهء رسول خدا و شمشير ذو الفقارش نزد او است و بنزدش كتابى است كه نامهاى شيعيانش تا روز قيامت در آن است و كتابى كه نامهاى دشمنانش تا روز قيامت در آن ثبت است و جامعه نزد او است و آن طومارى است بدرازى هفتاد ذراع كه همهء نيازمندىهاى آدميزاده در آن ثبت است و جعفر بزرگ و جعفر كوچك كه در پوست بز و پوست قوچ است نزد او است و همهء دانشها را در\r\n","description":"","footnote":"","page_name":" 627 ","page_number":250},
  {"content":"\r\nبردارند حتى زيان كرد خراشيدن تن و حتى حد زدن با تازيانه را و نصف حد و يك سوم حد با تازيانه را و مصحف فاطمة در نزد او مىباشد .\r\n2 - در روايت ديگر است كه امام عليه السّلام بوسيلهء روح القدس يارى مىشود و ميان او و خداوند عز و - جل ستونى از نور هست كه كارهاى بندگان و همهء نيازمنديها در آن از راهى كه خود امام بر آن آگاه است ديده مىشود .\r\n3 - امام صادق عليه السّلام فرمود : براى ما گشوده مىشود و ميدانيم و چون بسته مىشود ديگر نميدانيم و امام متولد مىشود و فرزند براى او مىشود و تندرست ميگردد و بيمار مىشود و مىخورد و مىآشامد و بول مىكند و به قضاى حاجت مىنشيند و شادمان ميگردد و غمناك مىشود و ميخندد و ميگريد و مىميرد و به خاك سپرده مىشود و دانشش فزونتر ميگردد و در نتيجهء آن اطلاع حاصل مىكند ولى نشانهء امام در دو خصلت است در دانش و مستجاب شدن دعا و آنچه از پيش آمدها پيشاپيش خبر مىدهد همانطور كه از رسول خدا به او رسيده است و از پدرانش به ارث برده است و به رسول خدا به توسط جبرئيل از خداوندى كه داناى غيبها است رسيده است و يازده امام پس از پيغمبر همگى كشته شدند بعضى از آنان با شمشير كه امير المؤمنين است و حسين عليه السّلام و باقى با زهر كشته شدند و كشته شدنشان از روى حقيقت و درستى بود نه چنانچه غاليان و مفوضه ( خدا لعنتشان كند ) ميگويند كه آنها ميگويند : امامان واقعا كشته نشده‌اند و بلكه مردم در بارهء آنان در اشتباه اند\r\n","description":"","footnote":"","page_name":" 628 ","page_number":251},
  {"content":"\r\nاينان دروغ مىگويند\r\nكار هيچ يك از انبياى خدا و حجتهاى او بر مردم مشتبه نيست مگر كار عيسى بن مريم به تنهائى زيرا او از زمين به آسمان بالا رفت و زنده بود و جانش در ميان آسمان و زمين گرفته شد .\r\nو سپس به آسمان برده شد و روح به تن او بازگشت و اين است معنى فرمايش خداى عز و جل ( آل عمران آيه 55 ) هنگامى كه خدا فرمود اى عيسى من ترا مىميرانم و بسوى خود بالا مىآورم و خداى عز و جل از قول عيسى در روز قيامت حكايت مىكند كه عرض مىكند من گواه آنان بودم تا در ميانشان بودم و چون مرا ميراندى تو خود مراقب آنان بودى و تو بر هر چيز گواهى ) .\r\nآنان كه در بارهء امامان از حد گذشته‌اند ميگويند كه اگر بر كار عيسى روا است كه مردم مشتبه بشوند چرا در كار امامان نيز اشتباه روا نباشد ؟ آنچه لازم است به آنان گفته شود اينست كه عيسى بدون پدر متولد شده است چرا روا نيست كه امامان هم بدون پدر متولد بشوند ؟ و آنان جرات اظهار چنين مذهبى را در اين باره نخواهند داشت خدا لعنتشان كند و هر گاه روا باشد كه همهء پيغمبران خدا و حجتهاى او از پدران و مادران متولد شده باشند و فقط عيسى از ميان آنان بدون پدر متولد شود روا است كه فقط كار او بمردم مشتبه شود نه كار ديگرى از پيغمبران و حجتهاى الهى هم چنان كه متولد شدن بدون پدر فقط براى عيسى روا بود و خداى عز و جل خواسته بود كه كار او را نشانه و علامتى قرار دهد تا بدين وسيله دانسته شود كه خداوند بر همه چيز توانا است .\r\n","description":"","footnote":"","page_name":" 629 ","page_number":252},
  {"content":"\r\n\r\n( ماه رمضان سى روز است و هرگز كمتر نميشود )\r\n( 1140 ) 4 - امام صادق عليه السّلام فرمود : ماه رمضان سى روز است و به خدا هرگز كمتر نميشود .\r\n5 - ياسر خادم گويد به امام رضا عرض كردم ماه رمضان بيست و نه روز مىشود ؟ فرمود به راستى كه ماه رمضان از سى روز كمتر نميشود .\r\n6 - امام حسن فرمود : چند تن از يهود به محضر رسول خدا آمدند داناتر آنان سؤالاتى از حضرت كرد و از جملهء آنها اين بود كه عرض كرد به چه علت خداوند روزه گرفتن در روز را به امت تو سى روز واجب كرده است و بر ديگر امتها از اين بيشتر واجب نموده ؟\r\nپيغمبر فرمود : چون آدم از آن درخت مخصوص خورد سى روز در شكمش ماند خداوند بر فرزندانش گرسنگى و تشنگى را سى روز واجب كرد و آنچه در ميان اين سى روز ميخورند تفضلى است از خداوند بر آنها و بر آدم هم سى روز روزه واجب بود و همان را خدا بر امت من واجب كرد سپس رسول خدا اين آيه را خواند ( بقره آيه 113 ) روزه بر شما نوشته شد هم چنان كه بر پيشينيان شما نوشته شده بود تا تقوا پيشه كنيد روزهاى شماره شده اى است يهودى عرض كرد درست فرمودى اى محمد .\r\n","description":"","footnote":"","page_name":" 630 ","page_number":253},
  {"content":"\r\n7 - ابى بصير گويد از امام صادق معناى اين آيه را پرسيدم كه ميفرمايد تا شماره را كامل كنيد فرمود سى روز است .\r\n8 - امام صادق عليه السّلام در ضمن حديث طولانى فرمود ماه رمضان سى روز است چون خداى عز و جل ميفرمايد تا شماره را كامل فرمائيد و ماه كامل سى روز تمام است .\r\n9 - اسماعيل بن مهران گويد شنيدم امام صادق ميفرمود : به خدا قسم كه خداوند به بندگان تكليف نه فرموده مگر كمتر از آنچه را كه توانائى آن دارند : در شبانه روزى فقط پنج نماز تكليف كرده و در هر هزار درهم بيست و پنج درهم تكليفشان نموده و در يك سال روزهء سى روز را به آنان تكليف نموده و يك بار حج ( در تمام عمر ) تكليفشان نموده با اينكه آنان توانائى بيش از اين را دارند .\r\n( مصنف ) اين كتاب گويد : عقيدهء خواص شيعه و روشن بين از آنان در بارهء ماه رمضان اينست كه هرگز از سى روز كمتر نميشود و اخبارى كه در اين باره هست با قرآن موافق و با مذهب سنيان مخالف است و از ضعفاى شيعه آن كس كه اخبارى را كه اخبارى را كه از راه تقية در بارهء ماه رمضان رسيده است و اينكه آن هم\r\n","description":"","footnote":"","page_name":" 631 ","page_number":254},
  {"content":"\r\nمانند باقى ماه‌ها سى كم و تمام مىشود پذيرفته است تقية نموده هم چنان كه در ديگر موارد ميبايست از عامة تقية شود و جز بر مذهب آنان سخنى گفته نشود و توانائى نيست جز بوسيلهء خداوند\r\n\r\n( آنچه از عمل زناشوئى در كتاب و سنت حرام شده است سى و چهار صورت است )\r\n10 - امام صادق عليه السّلام فرمود : از پدرم سؤال شد از عمل زناشوئى كه خداى عز و جل در قرآن حرام فرموده و آنچه را كه رسول خدا در سنت خود حرامش دانسته است فرمود : آنچه خداى عز و جل حراماش فرموده سى و چهار صورت است كه هفده صورت آن در قرآن است و هفده صورتش در سنت اما آنچه در قرآن است زنا است كه خداى عز و جل فرموده است بزنا نزديك نشويد و زناشوئى با زن پدر است كه خداى عز و جل فرموده است با زنانى كه پدرانتان همسرى كرده‌اند همسرى نكنيد و مادران شما و دختران شما و خواهران شما و عمه‌هاى شما و خاله‌هاى شما و دختران برادر و دختران خواهر و مادرهائى كه بشما شير داده‌اند ( مادر رضاعى ) و خواهران رضاعى و مادر زنهاى شما و دختران همسرهاى شما كه در\r\n","description":"","footnote":"","page_name":" 632 ","page_number":255},
  {"content":"\r\nدامن شما هستند از زنانى كه با آنان هم بستر شده‌ايد\r\nو اگر با آنان هم بستر نشده‌ايد گناهى بر شما نيست و همسران پسران صلبى شما و اينكه دو خواهر را با هم بهمسرى بگيريد مگر آنچه در گذشته گرفته‌ايد و زن حائض تا از حيض پاك شود كه خداى عز و جل ميفرمايد با زنان نزديكى نكنيد تا پاك شوند و در حال اعتكاف با همسر هم بستر شدن كه خداوند ميفرمايد با همسران خود آميزش نداشته باشيد در حالى كه ميان مسجد باعتكاف نشسته‌ايد و اما آنچه در سنت است : روز ماه رمضان با همسر آميزش نمودن و با زنى كه با او مقررات ملاعنة انجام گرفته است ازدواج نمودن و با زنى كه در عدهء ديگرى است ازدواج نمودن و در حال احرام عمل جنسى انجام دادن و در حال احرام ازدواج كردن و يا با كسى كه احرام بسته است طرف ازدواج شدن و زنى كه مرد با او ظهار كرده پيش از آنكه كفارهء ظهار را بدهد و زن مشركه را تزويج كردن و زنى را كه مردش نه بار به او طلاق عده دار داده باشد و ازدواج با كنيز بر سر زن آزاد و ازدواج با زن ذمية بر سر زن مسلمان و ازدواج زن بر سر عمه و خاله اش و ازدواج كنيز بدون اجازهء آقايش و ازدواج با كنيز از براى كسى كه ميتواند با زن آزاد ازدواج كند و كنيز اسير پيش از تقسيم غنيمت و كنيزى كه چند نفر در ملكيت او شريكند و كنيزى كه خريدارى شده است پيش از آنكه استبراء شود و كنيزى كه با آقاى خود قرار داد مكاتبه داشته و قسمتى از مال المكاتبة را ادا كرده باشد .\r\n","description":"","footnote":"","page_name":" 633 ","page_number":256},
  {"content":"\r\n\r\n( خداى تبارك و تعالى از جمعه تا جمعهء ديگر سى و پنج نماز واجب كرده است )\r\n11 - امام باقر عليه السّلام فرمود : خداى عز و جل از جمعه تا جمعهء ديگر فقط سى و پنج نماز واجب فرموده است و در ميان آنها يك نماز است كه واجب است با جماعت خوانده شود و آن نماز جمعه است\r\n","description":"","footnote":"","page_name":" 634 ","page_number":257},
  {"content":"\r\n\r\n( بابهاى چهل و بالاتر )\r\n\r\n( ميگسار تا چهل روز نمازش پذيرفته نيست )\r\n1 - فضيل بن يسار گويد : شنيدم امام باقر عليه السّلام ميفرمود : هر كه مىبنوشد و مست شود نمازش تا چهل روز پذيرفته نيست و اگر در اين روزها نماز نخواند عذابش براى نماز نخواندن دو چندان مىشود و در خبر ديگر فرمود : نماز ميگسار ميان آسمان و زمين بازداشت مىشود چنانچه توبه كرد به او باز ميگردد .\r\n\r\n( روزه بر چهل قسم است )\r\n2 - زهرى گويد : به خدمت امام زين العابدين رسيدم به من فرمود اى زهرى از كجا آمدى ؟\r\nعرض كردم : از مسجد فرمود : در بارهء چه گفتگو داشتيد ؟ عرض كردم : در بارهء روزه گفتگو كرديم و رأى من و يارانم همگى بر اين شد كه بجز روزهء ماه رمضان روزه واجبى نيست فرمود : اى زهرى چنين نيست كه شما گفتيد روزه بر چهل قسم است ده قسم از آن واجب است هم چون وجوب روزهء ماه رمضان و ده قسم از آنها روزه گرفتنش حرام است و چهارده قسم از آن صاحبش اختيار دارد اگر خواست روزه مىگيرد و اگر\r\n","description":"","footnote":"","page_name":" 635 ","page_number":258},
  {"content":"\r\nخواست افطار مىكند\r\nو روزهء اذن بر سه قسم است و روزه تأديب و روزه سفر و بيمارى عرض كردم : فدايت شوم اينها را براى من تفسير كنيد : فرمود :\r\nاما واجب پس روزهء ماه رمضان است و روزهء دو ماه پى در پى از براى كسى كه يك روز از ماه رمضان را عمدا افطار كرده باشد و روزهء دو ماه پى در پى واجب است در مورد كسى كه از روى خطا قتلى كند و بنده اى را نيابد تا آزاد كند كه خداى عز و جل ميفرمايد كسى كه مؤمنى را از راه خطا بكشد بايد يك بندهء مؤمن آزاد كند و يك ديه به خاندان مقتول بدهد تا آنجا كه ميفرمايد اگر نيابد دو ماه پى در پى روزه بگيرد .\r\n( نساء - 91 ) و دو ماه روزهء پى در پى در كفارهء ظهار واجب است به كسى كه بنده آزاد كردن نتواند خداى تبارك و تعالى فرمايد آنان كه با زنهاى خود ظهار كنند سپس از گفتار خود باز گردند بايد پيش از آميزش يك بنده آزاد كنند اين دستور براى اين است كه شما پند بگيريد و خدا به آنچه مىكنيد آگاه است و هر كس نيابد دو ماه پى در پى روزه بر او واجب است پيش از آميزش ( سورهء مجادله 2 و 3 ) و روزهء سه روز در كفارهء قسم واجب است كسى را كه نتواند اطعام كند خداى تبارك و تعالى ميفرمايد كسى كه نتواند اطعام نمايد روزهء سه روز بر او واجب است اين كفارهء قسم شما است هنگامى كه سوگند بخوريد ( مائدة 92 ) همهء اين روزه‌ها پى در پى است نه پراكنده .\r\nو روزهء سر تراشيدن در حال احرام واجب است كه براى رفع آزار تراشيده باشد خداى تبارك و تعالى ميفرمايد اگر كسى از شما بيمار باشد يا از سرش در اذيت باشد فديه بدهد از روزه يا صدقه يا عبادت\r\n","description":"","footnote":"","page_name":" 636 ","page_number":259},
  {"content":"\r\nو صاحبش ( در برگزيدن يكى از اين سه ) اختيار دارد و اگر روزه بگيرد سه روز روزه ميگيرد .\r\nو روزه بجاى قربانى حج تمتع واجب است براى كسى كه قربانى نيابد خداى تبارك و تعالى ميفرمايد كسى كه از عمرهء تمتع به حج برود آنچه ميسر است قربانى كند پس كسى كه قربانى نيافت سه روز در حج روزه بگيرد و هفت روز هنگامى كه به وطن باز گشتيد و اين ده روز تمام مىشود ( سورة نساء 94 ) .\r\nو روزهء كفارهء شكار كردن در حال احرام واجب است خداى تبارك و تعالى ميفرمايد هر كس از شما از روى عمد شكارى را كشت همانند آن را از حيوانات اهلى كفاره دهد و دو نفر عادل از شماها حكم آن باشند اين قربانى بايد در مكه باشد و يا به كفارهء آن تهى دستان را اطعام كند يا برابر آن روزه بدارد ( سورة مائدة 95 ) سپس فرمود : اى زهرى ميدانى برابر آن روزه داشتن چگونه است ؟ عرض كردم : نميدانم فرمود : شكار را قيمت ميكنند سپس بهاء آن را بگندم ميدهند سپس آن گندم را پيمانه ميكنند كه چند صاع است براى هر نيم صاع يك روز روزه مىگيرند .\r\nو روزهء نذر واجب است و روزهء اعتكاف واجب است .\r\nو اما روزهء حرام روزهء روز فطر و روز قربان و سه روز از روزهاى تشريق . ( 11 و 12 و 13 ذى الحجة در منى ) مىباشد .\r\nو روزهء روزى كه مشكوك است ( كه آخر ماه شعبان است يا اول ماه رمضان ) به روزهء يوم الشك\r\n","description":"","footnote":"","page_name":" 637 ","page_number":260},
  {"content":"\r\nهم مأموريم و هم از روزهء آن نهىشده‌ايم\r\nمأموريم به اين معنى كه آن روز را با شعبان روزه بداريم و نهىشده‌ايم بدين معنى كه نبايد كسى به تنهائى روزه بدارد روزى را كه مردم در آن شك دارند عرض كردم :\r\nفدايت شوم اگر از شعبان هيچ روزه نگرفته باشد چه كند ؟ فرمود : آن شبى را كه مشكوك است نيت روزهء شعبان مىكند و اگر در واقع از ماه رمضان باشد او را كافى است و اگر از شعبان باشد زيانى ندارد عرض كردم : روزهء مستحبى چگونه از روزهء واجب كفايت مىكند ؟ فرمود : اگر كسى يك روز از ماه رمضان را روزه بدارد و نداند كه از ماه رمضان است و پس از روزه معلوم شود كه ماه رمضان بوده كفايت مىكند زيرا كه روز معينى را كه واجب بوده روزه گرفته است .\r\nو روزهء وصال حرام است و روزهء سكوت حرام است و روزهء نذر در معصيت حرام است و روزه عمرانه حرام است .\r\nو اما روزه اى كه صاحبش اختيار دارد : روزهء روز جمعه و پنج شنبه و دوشنبه است و روزهء ايام البيض ( سيزده تا پانزده هر ماه ) و روزهء شش روز شوال پس از ماه رمضان و روزهء روز عرفه و روز عاشورا است كه در همهء اين موارد شخص اختيار دارد اگر خواست روزه ميگيرد و اگر خواست افطار مىكند .\r\nو اما روزهء اذن زن را روزهء مستحبى جايز نيست مگر با اجازهء شوهرش و بنده را روزهء مستحبى جايز نيست مگر با اجازهء آقايش و مهمان را روزهء مستحبى جايز نيست مگر با اجازهء ميزبانش .\r\n","description":"","footnote":"","page_name":" 638 ","page_number":261},
  {"content":"\r\nرسول خدا ( ص ) فرمود كسى كه بر قومى مهمان شد نبايد روزه مستحبى بگيرد مگر با اجازهء آنان و اما روزهء تأديب : بچه كه به سن بلوغ نزديك شد به روزه گرفتن وادار مىشود به منظور تأديب ولى واجب نيست و همچنين كسى كه اول روز به جهت بيمارى افطار كند و بعد از افطار نيروى روزه گرفتن داشته باشد موظف است كه به منظور تأديب باقى ماندهء روز را امساك كند ولى واجب نيست و همچنين مسافرى كه اول روز روزه را خورده باشد سپس به خانوادهء خود برسد باقى ماندهء آن روز را براى تأديب مأمور به امساك است ولى واجب نيست .\r\nو اما روزهء اباحه كسى كه از روى فراموشى بخورد يا بياشامد يا بدون عمد قى كند خداوند اين كار را براى او مباح كرده و روزه‌اش كافى است .\r\nو اما روزهء سفر و بيمارى عامه در اين باره اختلاف كرده‌اند جمعى گفته بايد روزه بگيرد و جمعى گفته است نبايد روزه بگيرد و جمعى گفته اگر خواست روزه ميگيرد و اگر خواست افطار مىكند اما ما مىگوئيم در هر دو حال افطار مىكند پس اگر در سفر در حال بيمارى روزه داشت قضاى آن روزه بر او واجب است زيرا خداى عز و جل مىفرمايد هر كس از شما بيمار باشد و يا در سفر باشد به همان شماره از روزهاى ديگر روزه بدارد ( سوره بقره 187 )\r\n\r\n( در باره كسى كه چهل تن از برادران خود را پيش از خود دعا كند و سپس خود را )\r\n3 - امام صادق عليه السّلام فرمود كسى كه چهل تن از برادران خودش را پيش بيندازد و براى آنان دعا كند و سپس براى خود دعا نمايد دعاى او در بارهء آنان و خودش مستجاب مىشود .\r\n","description":"","footnote":"","page_name":" 639 ","page_number":262},
  {"content":"\r\n\r\n( در بارهء كسى كه پس از مردنش چهل تن از مؤمنين به نيكىاش گواهى دهند )\r\n4 - امام صادق عليه السّلام فرمود چون مؤمن بميرد و چهل تن از مؤمنين بر جنازهء او حاضر شوند و بگويند بار الها ما از او جز نيكى نميدانيم و تو به او از ما دانا ترى خداى تبارك و تعالى ميفرمايد من گواهى شما را گذراندم و آنچه را كه من از او ميدانم و شما نميدانيد آمرزيدم .\r\n\r\n( در نهى از نستردن موى زهار بيش از چهل روز )\r\n5 - رسول خدا ( ص ) فرمود : هر كه به خدا و روز بازپسين ايمان دارد ستردن موى زهارش را بيش از چهل روز ترك نكند و اگر تمكن نداشت بايد پس از چهل روز وام بگيرد و تأخير نيندازد .\r\n\r\n( زمين از ادرار شخص ختنه نشده تا چهل روز نجس ميماند )\r\n6 - رسول خدا ( ص ) فرمود : فرزندان خود را در روز هفتم ختنه كنيد كه پاكيزه تر است و بهتر و زودتر گوشت مىرويد زيرا زمين از ادرار شخص ختنه نشده تا چهل روز نجس ميماند .\r\n","description":"","footnote":"","page_name":" 640 ","page_number":263},
  {"content":"\r\n\r\n( در بارهء كسى كه كنيزى براى خود بگيرد و در هر چهل روز يك بار هم با او آميزش جنسى نداشته باشد و كنيز به حرام آلوده شود )\r\n7 - سلمان رحمة الله عليه ضمن حديثى گويد : كسى كه كنيزى را بگيرد و در هر چهل روز يك بار هم با او آميزش جنسى نداشته باشد و سپس آن كنيز به حرام آلوده شود گناه اين حرام به گردن آن كس باشد .\r\n8 - امام صادق عليه السّلام فرمود : مضمون حديث هفتم .\r\n\r\n( ديهء سگ شكارى چهل درهم است )\r\n9 - امام صادق عليه السّلام فرمود : در كتاب على عليه السّلام نوشته است ديهء سگ شكارى چهل درهم است .\r\n10 - امام صادق عليه السّلام فرمود : ديهء سگ شكارى سلوقى چهل درهم است بمبناى دستورى كه رسول خدا ( ص ) به بنى خزيمة در اين باره داد .\r\n\r\n( خداى تعالى بفرعون ميان دو جمله اش چهل سال مهلت داد )\r\n11 - امام باقر عليه السّلام فرمود : خداى عز و جل بفرعون در ميان دو جمله اش يكى اينكه گفت\r\n","description":"","footnote":"","page_name":" 641 ","page_number":264},
  {"content":"\r\n( النازعات 24 ) من پروردگار بلند مرتبهء شما هستم و ديگر اينكه گفت : ( القصص 38 ) من بجز خودم خدائى براى شما نميدانم ، چهل سال مهلت داد و سپس او را بشكنجهء آن دنيا و اين دنيا گرفتار ساخت و از آن گاه كه خداى عز و جل بموسى و هارون فرمود : دعاى شما دو نفر مستجاب گرديد تا روزى كه خداوند اثر استجابت دعا را بموسى نشان داد چهل سال فاصله بود سپس فرمود : جبرئيل گفت : من با پروردگار خود در بارهء فرعون سخت در افتادم و عرض كردم پروردگارا با اينكه فرعون داد * ( أَنَا رَبُّكُمُ الأَعْلى ) * ميدهد تو او را به حال خودش رها كرده اى ؟ فرمود : چنين سخنى را بنده ءاى چون تو ميگويد .\r\n\r\n( استغفارى كه چهل گناه بزرگ بسبب آن آمرزيده شود )\r\n12 - امام صادق عليه السّلام فرمود : هر مؤمن كه در شبانه روزى به چهل گناه بزرگ آلوده شود و با حالت پشيمانى بگويد ( استغفر الله الذى لا إله الا هو الحى القيوم بديع السموات و الارض ذا الجلال و الاكرام و أسأله ان يتوب على ) ، خداوند او را مىآمرزد سپس حضرت فرمود در كسى كه شبانه روزى چهل گناه كبيره مرتكب شود خيرى نيست .\r\n( شرح : ) در بعضى از نسخه‌ها اكثر من اربعين است يعنى كسى كه شبانه روزى بيش از چهل گناه كبيره مرتكب شود خيرى در او نيست و اين به نظر مناسبتر است ، دقت شود تا معلوم گردد\r\n\r\n( دو رحم تا چهل پشت بهم ميرسد )\r\n13 - رسول خدا ( ص ) فرمود مرا كه به آسمان بردند رحمى را ديدم كه بعرش الهى آويزان است\r\n","description":"","footnote":"","page_name":" 642 ","page_number":265},
  {"content":"\r\nو از رحمى به پروردگار خود شكايت مىكند گفتمش ميان تو و آن رحم چند پدر فاصله است ؟ گفت در چهلمين پدر بهم ميرسيم\r\n\r\n( چون حضرت قائم قيام كند خداى عز و جل نيروى هر يك مرد از شيعه را باندازهء نيروى چهل مرد قرار دهد )\r\n14 - امام زين العابدين عليه السّلام فرمود : هنگامى كه قائم ما قيام كند خداى عز و جل از شيعهء ما آفت را بر طرف سازد و دلهايشان را همچون پاره‌هاى آهن كند و نيروى هر يك مرد از آنان را باندازهء نيروى چهل مرد قرار دهد و فرمانروايان و بزرگان روى زمين خواهند بود .\r\n\r\n( در بارهء كسى كه چهل حديث نگهدارى كند )\r\n15 - رسول خدا ( ص ) فرمود : از افراد امت من هر كس كه چهل حديث از آنچه مردم در كار دينشان نيازمند به آن ميباشند نگهدارى كند خداوند بروز قيامت او را فقيهى دانشمند برانگيزد .\r\n16 - پيغمبر فرمود : هر كه از امت من چهل حديث از سنت نگهدارى كند بروز قيامت من از او\r\n","description":"","footnote":"","page_name":" 643 ","page_number":266},
  {"content":"\r\nشفاعت خواهم كرد\r\n17 - رسول خدا ( ص ) فرمود : هر كس از امت من در بارهء دين چهل حديث از من نگهدارى كند و مقصودش رضاى خدا و ثواب عالم آخرت باشد خداوند او را بروز قيامت فقيهى دانشمند مبعوث خواهد فرمود .\r\n18 - حنانة بن سدير گويد : شنيدم امام صادق عليه السّلام ميفرمود : كسى كه چهل حديث از ما از حديثهائى كه ما در بارهء حلال و حرام گفته‌ايم نگهدارى كند خداوند روز قيامت او را فقيهى دانشمند بر انگيزد و او را عذاب نفرمايد .\r\n19 - حسين بن على عليه السّلام ؟ فرمود : رسول خدا امير المؤمنين على بن ابى طالب را وصيت فرمود و از جملهء وصيتهايش اين بود كه به او فرمود : يا على ، كسى كه از امت من چهل حديث نگهدارى كند و در اين كار رضاى خداوندى و پاداش عالم آخرت را خواسته باشد خداوند بروز قيامت او را با پيغمبران و راستان\r\n","description":"","footnote":"","page_name":" 644 ","page_number":267},
  {"content":"\r\nو شهيدان و بندگان شايسته محشور فرمايد و اينان رفيقان خوبى هستند على عليه السّلام عرض كرد : يا رسول الله مرا خبر بده كه اين حديثها چه باشند ؟ فرمود : اينكه بخداى يگانه بىانباز ايمان بياورى و او را بپرستى و و جز او را نپرستى و نماز را با وضوى كامل در وقتهاى خودش بخوانى و تأخيرش مياندازى كه بدون جهت نماز را تأخير انداختن باعث خشم خداى عز و جل است زكات را بپردازى و ماه رمضان را روزه بگيرى و اگر ثروتى دارى و توانائى رفتن به مكه را دارى حج خانه خدا را انجام دهى و پدر و مادر خود را ناراضى نكنى و مال يتيم را از راه ستم نخورى و ربا نخورى و مىنوشى و نه هيچ از نوشابه هائى كه مستى آورد ، و زنا نكنى و لواط نكنى و در راه سخن چينى قدم بر ندارى و به خدا سوگند دروغ ياد نكنى و دزدى نكنى و گواهى دروغين به هيچ كس از خويش و بيگانه ندهى و حق را هر كس كه براى تو آورد بپذيرى آورنده كوچك باشد يا بزرگ و به هيچ ستمگرى گرچه دوست نزديكت باشد اعتماد نكنى و هوا پرست نباشى و زن پاك دامن را متهم نسازى و ريا نورزى كه كمترين ريا شرك بخداى عز و جل است و به منظور عيبجوئى به شخص كوتاه نگوئى : اى كوتاه و به شخص بلند قامت نگوئى : اى دراز و هيچ يك از خلق خدا را مسخره نكنى و در گرفتارى و مصيبت شكيبا باشى و به نعمتهائى كه خداوند به تو عطا فرموده سپاسگزار باشى و بواسطه گناهى كه آلوده شده اى از عذاب خدا ايمن نباشى و از رحمت خداوند مأيوس نباشى و از گناهت بسوى خداى عز و جل توبه كنى كه هر كس از گناهانش توبه كار گردد مانند كسى است كه گناهى نكرده است و با اينكه از خداوند آمرزش ميطلبى اصرار بر گناه نورزى كه مانند كسى خواهى بود كه به خدا و آيات خدا و پيغمبران خدا مسخره بكند و بدانى كه\r\n","description":"","footnote":"","page_name":" 645 ","page_number":268},
  {"content":"\r\nآنچه كه بر سرت آيد خطا پذير نبوده\r\nو آنچه به تو نرسيد رسيدنى نبوده است و از پى كارى كه رضاى مخلوق در آن باشد ولى خشم خداى را برانگيزد نروى و دنيا را بر آخرت مقدم ندارى كه دنيا گذران است و آخرت پاينده و از آنچه ميتوانى نسبت ببرادرت بخل نورزى و باطنت مثل ظاهرت باشد نه آنكه ظاهرت زيبا و باطنت زشت باشد كه اگر خوش ظاهر و بد باطن باشى از منافقان خواهى بود و دروغ نگوئى و با دروغگويان مياميزى و چون حق بشنوى خشمناك نشوى و تا آنجا كه ميتوانى خود و خانواده و فرزندان و همسايگان را ادب كنى و آنچه را كه ميدانى به كار بندى و با هيچ يك از خلق خداى عز و جل جز به حق رفتار نكنى و نسبت بخويش و بيگانه سخت گير نباشى و ستمگر و كينه توز نباشى و بسيار بگوئى ( سبحان الله و لا إله الا الله ) و دعا فراوان كنى و به ياد مرگ و بعد از مرگ از قيامت و بهشت و دوزخ بسيار باشى و قرآن زياد بخوانى و به آنچه در آن است عمل كنى و نيكوكارى و احترام نسبت بمرد و زن مؤمن را غنيمت بشمارى و خوب دقت كنى هر چه را كه براى خودت نمىپسندى در بارهء هيچ يك از مؤمنين انجام ندهى و از انجام كار نيك دلتنگ نباشى و بار دوش هيچ كس نگردى و چون به كسى نعمتى دادى منتش ننهى و دنيا در نزد تو همچون زندان باشد تا خداوند بهشتى را نصيبت فرمايد اين چهل حديثى است كه هر كس از امت من بر آنها پايدار باشد و آنها را نگهدارى كند به حكم رحمت الهى به بهشت داخل مىشود و از بهترين مردم است و پس از پيغمبران و اوصياء پيغمبران محبوبترين افراد نزد خدا است و خداوند او را بروز قيامت با پيغمبران و صديقان و شهيدان و شايستگان محشور خواهد فرمود و اينان رفيقان خوبى هستند .\r\n","description":"","footnote":"","page_name":" 646 ","page_number":269},
  {"content":"\r\n\r\n( حريم مسجد چهل ذراع است و همسايگى تا چهل خانه از چهار طرف خانه )\r\n20 - امير المؤمنين عليه السّلام فرمود : حريم مسجد چهل ذراع است و همسايگى چهل خانه از چهار طرف يك خانه مىباشد .\r\n\r\n( در بارهء كسى كه چهل سال و بيشتر از عمرش بگذرد )\r\n21 - رسول خدا ( ص ) فرمود : كسى كه چهل سال عمر كند از سه گونه بيمارى سالم ميماند : از ديوانگى و بيمارى خوره و پيسى و كسى كه پنجاه سال عمر كند خداوند بازگشت بسوى خدا را به او روزى فرمايد و كسى كه شصت سال عمر كند خداوند حساب او را بروز قيامت آسان فرمايد و كسى كه هفتاد سال عمر كند كارهاى نيكش نوشته مىشود ولى كارهاى بدش نوشته نميشود و كسى كه هشتاد سال عمر كند آنچه از زمان پيشين و پسين گناه دارد خداوندش بيامرزد و آمرزيده شده بر زمين راه ميرود و در بارهء خاندانش شفاعتش پذيرفته مىشود .\r\n22 - امام صادق عليه السّلام فرمود : همانا خداى عز و جل چهل ساله را محترم ميدارد و از هشتاد ساله\r\n","description":"","footnote":"","page_name":" 647 ","page_number":270},
  {"content":"\r\nشرم مينمايد ( كه او را عذاب فرمايد ) .\r\n23 - امام صادق عليه السّلام فرمود : چون بنده اى بسى و سه سالگى رسيد بكمال نيرو رسيده است و چون بچهل سال رسيد به آخرين حد نيرو رسيده است و چون قدم به چهل سالگى نهاد در كم بود است و پنجاه ساله را سزد كه مانند كسى باشد كه در حال جان كندن است .\r\n24 - امام صادق عليه السّلام فرمود : بنده در كار خود تا بچهل سالگى برسد در وسعت و گشايش است و چون بچهل سال رسيد خداى عز و جل به دو فرشته اى كه گماشته بر اويند وحى فرستد كه من بنده‌ام را عمر درازى دادم از اين پس با او تندى كنيد و سخت بگيريد و او را خوب بپائيد و كم و بيش و خرد و كلان از كارهاى او را بنويسيد و حضرت فرمود كه امام باقر عليه السّلام فرمود : چون چهل سالگى بنده اى فرا رسد به او گفته شود متوجه خود باش كه ديگر عذرى از تو پذيرفته نيست و چهل ساله از بيست ساله سزاوارتر نيست كه عذرش در گناه پذيرفته نشود زيرا آنچه هر دو را ميجويد يكى است و از آنان غافل نشده است ( مقصود مرگ است ) پس بخاطر هراسى كه در پيش دارى كار كن و گفتارهاى بيهوده را رها كن .\r\n25 - على بن مغيرة گويد : شنيدم امام صادق عليه السّلام ميفرمود هنگامى كه مردم به چهل سالگى ميرسد\r\n","description":"","footnote":"","page_name":" 648 ","page_number":271},
  {"content":"\r\nخدايش از سه بيمارى امانش دهد ديوانگى و خوره و پيسى و چون به پنجاه رسيد خداوند حسابش را سبك گيرد و چون به شصت رسيد خداوند بازگشت بسوى خدا را روزيش فرمايد چون بر هفتاد رسيد اهل آسمان او را دوست ميدارند و چون به هشتاد رسيد خداوند دستور ميدهد تا كارهاى نيكش را ثبت كنند و كارهاى بدش را از قلم بيندازند و چون به نود رسيد خداوند گناهان پيشين و پسين او را بيامرزد و نامش در شمار اسيران خدا در زمين نوشته شود و در روايت ديگر است كه چون به صد برسد به پست ترين مراحل سن رسيده است و روايت شده است كه پست ترين مراحل عمر اين است كه عقلش همچو عقل كودك هفت ساله باشد .\r\n26 - امام صادق عليه السّلام فرمود پيرمردى را روز قيامت بياورند و نامهء عملش را به دستش دهند بطورى كه پشت نامه بسوى مردم باشد ( چون بنامه بنگرد ) جز بدى و گناه ننگرد و چون ببيند كه ( اين رشته سر دراز دارد ) عرض كند پروردگارا آيا دستور بآتششدنم را خواهى داد ؟ خداوند جبار جل جلاله فرمايد : اى پير ، من شرم دارم كه تو را عذاب كنم با اينكه تو در دنيا براى من همواره نماز مىخواندى بندهء مرا به بهشت به بريد ( شرح : ) در نسخه مصححة ( ظاهرة مما يلي الناس ) است و چون علاوه بر اختلاف از جهت تذكير و تأنيث در اسم و فعل معناى صحيح و لطيفى نداشت به نظر رسيد كه ظاهره ( با ضمير غايب ) صحيحتر باشد لذا به همين نحو ترجمه گرديد .\r\n27 - رسول خدا ( ص ) فرمود : از افراد مسن كسى نيست كه چهل سال سن داشته باشد مگر اينكه خداوند سه گونه بلاء را از او باز گرداند : ديوانگى و خوره و پيسى و چون به پنجاه رسد خداوند\r\n","description":"","footnote":"","page_name":" 649 ","page_number":272},
  {"content":"\r\nحساباش را بر او آسان فرمايد و چون به شصت رسيد خداوند بازگشت بسوى خدا را در آنچه دوست دارد و خوشنود است روزيش فرمايد و چون بهفتاد رسد خداوند دوستش دارد و اهل آسمان دوستش ميدارند و چون به هشتاد رسيد خداوند اعمال نيك او را بپذيرد و از كردارهاى زشتش بگذرد و چون به نود رسيد خداوند گناه پيشين و پسين او را بيامرزد و اسير خدا در زمين ناميده شود و شفاعتش در بارهء خاندان خودش پذيرفته گردد\r\n28 - رسول خدا ( ص ) فرمود : هيچ بنده اى نيست كه چهل سال عمرش در دين اسلام بگذرد مگر اينكه خداوند سه گونه بلا را از او باز گرداند : ديوانگى و خوره و پيسى و چون به پنجاه رسيد خداوند حساب را بر او آسان فرمايد و چون به شصت رسيد خداوند بازگشت بسوى او را در آنچه خداى عز و جل دوست دارد روزيش فرمايد و چون به هفتاد رسيد خدايش دوست ميدارد و اهل آسمان دوستش ميدارند و چون به هشتاد رسيد خداوند اعمال نيك او را بپذيرد و از كردارهاى زشتش درگذرد و چون به نود رسيد خداوند آنچه از گناه پيشين و پسيناش باشد بيامرزد و اسير خدا در زمين ناميده شود و شفاعتش در بارهء خاندانش پذيرفته گردد .\r\n\r\n( پاداش كسى كه چهل بار عمل حج انجام دهد )\r\n29 - زكرياى موصلى ملقب به كوكب الدم گويد : شنيدم از بندهء شايسته خدا ( امام موسى بن\r\n","description":"","footnote":"","page_name":" 650 ","page_number":273},
  {"content":"\r\nجعفر ) عليه السّلام كه ميفرمود كسى كه چهل بار عمل حج انجام دهد به او گفته شود در بارهء هر كس كه دوست دارى شفاعت كن و درى از درهاى بهشت برويش باز گردد كه خود و هر كس كه شفاعتاش را كرده از آن در داخل بهشت شوند .\r\n\r\n( امير المؤمنين چهل و سه دليل عليه ابى بكر اقامه كرد )\r\n30 - امام صادق عليه السّلام از پدرش و او از جدش نقل ميفرمايد : چون در كار ابى بكر و بيعت مردم بر او و كارى كه با على بن ابى طالب كردند آنچه شدنى بود انجام گرفت ابو بكر همواره بعلى عليه السّلام روى خوش نشان مىداد ولى از على عليه السّلام گرفتگى مشاهده مىنمود و اين موضوع بر ابى بكر سنگين بود .\r\nلذا علاقه پيدا كرد كه على را ملاقات كند و از نظر او اطلاع حاصل نمايد و در اينكه مردم جمع شدند و كار امت را بر گردن او انداختند عذر خواهى كند و كمعلاقگى و بىاعتنائى خود را بخلافت ابراز نمايد .\r\nلذا بىخبر به خدمت آن حضرت آمد و اجازهء ملاقات خصوصى خواست و پس از شرفيابى عرض كرد يا ابا الحسن به خدا قسم كه براى اين كارها از طرف من زمينه سازى نشده بود و من بكارى كه گرفتار آن شدم مايل\r\n","description":"","footnote":"","page_name":" 651 ","page_number":274},
  {"content":"\r\nنبودم و حرصى به آن نداشتم\r\nو اطمينانى به خود ندارم كه نيازمندىهاى امت را رفع نمايم و نه نيروى مالى دارم و نه افراد خاندانم زياد است و نخواستم حقى را از ديگرى سلب كنم چرا تو از من چيزى را كه مستحقاش نيستم بدل گرفته اى ؟ و در اين كارى كه براى من روى داده از خود كراهت نشان ميدهى ؟ و با چشم بد بينى به من نگاه ميكنى ؟ امام ششم عليه السّلام فرمود حضرت به او فرمود : اگر حرصى به اين كار ندارى و بخويشتن اطمينانى ندارى كه بتوانى به اين امر قيام كنى و رفع نيازمنديهاى آن را در خود نمىبينى براى چه زير اين بار رفتى ؟ ابو بكر گفت : بخاطر حديثى كه از رسول خدا ( ص ) شنيده بودم كه خداوند نميگذارد امت من بر گمراهى اتفاق و اجماع داشته باشند و چون ديدم همگى اجماع كرده‌اند از حديث پيغمبر پيروى نمودم كه اجتماعشان را بر خلاف راه هدايت محال ميديدم و زمام پذيرش خود را بدست آنان سپردم و اگر ميدانستم كه يكنفر مخالفت مىكند از پذيرش اين كار خوددارى مينمودم حضرت فرمود : على عليه السّلام فرمود :\r\nاما آنچه از پيغمبر نقل كردى كه فرموده است ( امت من بر گمراهى اتفاق و اجماع نكنند ) من از افراد اين امت بودم يا نبودم ؟ گفت : بلى بودى فرمود : همچنين آن عده اى كه از بيعت تو خود - دارى كردند مانند سلمان و عمار و ابى ذر و مقداد و ابن عباده و از طايفهء انصار هر كس كه با او بود از امت بودند يا نه ؟ گفت : همگى از امت بودند على عليه السّلام فرمود : پس چگونه حديث پيغمبر را دليل مىآورى ؟ با اينكه اين گونه افراد از بيعت تو خوددارى نموده‌اند و در بارهء اين افراد كسى را انتقادى نيست و در\r\n","description":"","footnote":"","page_name":" 652 ","page_number":275},
  {"content":"\r\nاينكه از اصحاب پيغمبر ( ص ) بودند و خير خواه او بودند كوتاهى نداشتند\r\nابو بكر گفت : من از مخالفت اينان پس از اينكه كار خلافت استوار شد اطلاع پيدا كردم و ترسيدم اگر خلافت را از خود بازگردانم دشوارتر شود و مردم از دين برگردند و پىگيرى شماها تا آنگاه كه خلافت مرا بپذيريد براى دين آسانتر است و آن را بهتر نگهدارى مىكند تا اينكه مردم بجان يك ديگر بيفتند و همگى كافر شوند و ميدانستم كه علاقهء تو نسبت بمردم و دينشان كمتر از من نيست على ( ع ) فرمود :\r\nآرى چنين است ولى بگو بدانم كسى كه خلافت را سزد بچه چيز شايستگى پيدا مىكند ؟ ابو بكر گفت : بخير خواهى و وفا و بايد در كارها جدى باشد و بخشش بىجا نكند و خوش رفتار باشد و عدالت را آشكار كند و به قرآن و سنت و آئين و مقررات قضاوت دانا باشد و در عين حال نسبت به دنيا زاهد بوده به آن كم رغبت باشد و حق ستمديده را از ستمگر بستاند چه دور باشد و چه نزديك اين بگفت و سپس خاموش شد على ( ع ) فرمود : اى ابو بكر تو را به خدا سوگند مىدهم اين صفتها را در خودت مىبينى يا در من ؟ عرض كرد بلكه در شما مىبينم اى ابا الحسن فرمود : تو را به خدا پيش از اينكه مسلمانان متوجه شوند من دعوت رسول خدا را پذيرفتم يا تو ؟ عرض كرد بلكه تو فرمود : تو را به خدا قسم مىدهم من بودم كه بمردم موسم حج و بهمهء مردم سورهء برائت را اعلام نمودم يا تو ؟ عرض كرد تو فرمود : تو را به خدا سوگند مىدهم روزى كه رسول خدا بغار تشريف برد من با فداكارى خودم رسول خدا را حفظ كردم يا تو ؟ عرض كرد بلكه تو فرمود : تو را به خدا سوگند مىدهم در آيه اى كه در مورد خاتم بخشى نازل شد براى من ولايت از طرف خدا بهمراه ولايت رسول خدا تعيين شد يا براى تو ؟ عرض كرد بلكه براى تو فرمود : تو را به خدا من به حكم حديث پيغمبر در روز غدير مولاى تو و همهء مسلمانان هستم يا تو ؟ عرض\r\n","description":"","footnote":"","page_name":" 653 ","page_number":276},
  {"content":"\r\nكرد بلكه تو\r\nفرمود : تو را به خدا منصب وزارت رسول خدا و منزلت هرون از موسى از آن من است يا از آن تو ؟ عرض كرد بلكه از آن تو ، فرمود : تو را به خدا آيا رسول خدا براى مباهله با مشركين نصارى مرا و اهل خانه و فرزندان مرا بيرون برد يا تو را و اهل خانهء تو و فرزندان تو را ؟ عرض كرد بلكه شما را فرمود تو را به خدا آيهء تطهير از پليدى از آن من و خانواده‌ام و فرزندانم است يا از آن تو و خانواده ات ؟ عرض كرد : بلكه از آن تو و خانواده تو است فرمود : تو را به خدا قسم مىدهم رسول خدا كه در روز كساء دعا كرد و عرض كرد بار الها اينان خاندان من هستند رهسپار بسوى تو باشند نه بسوى آتش در بارهء من و خانواده و فرزندان من بود يا تو ؟ عرض كرد بلكه تو فرمود : تو را به خدا صاحب آيه اى كه خدا ميفرمايد : ( به نذر وفا ميكنند و از روزى كه شر خيز است ميترسند ) من هستم يا تو ؟ عرض كرد بلكه تو فرمود : تو را به خدا قسم مىدهم توئى آن جوان مرديكه از آسمان در بارهء او گفته شد كه شمشيرى بجز ذو الفقار و جوانمردى بجز على ( ع ) نيست يا منم ؟ عرض كرد بلكه تو هستى فرمود : تو را به خدا سوگند مىدهم توئى آن كس كه آفتاب بهنگام نماز او بازگشت و او نمازش را خواند و سپس آفتاب غروب كرد يا منم ؟ عرض كرد بلكه توئى فرمود : تو را به خدا قسم مىدهم توئى آن كس كه رسول خدا پرچم خود را در روز خيبر بدست او داد و خداوند پيروزى نصيب او فرمود يا منم ؟ عرض كرد بلكه توئى فرمود : تو را به خدا قسم مىدهم تو بودى كه اندوه خاطر پيغمبر ( ص ) و مسلمانان را با كشتن عمرو بن عبد ودّ بر طرف كردى يا من بودم ؟ عرض كرد بلكه تو بودى فرمود : تو را به خدا قسم مىدهم تو بودى كه رسول خدايت براى فرستادن بسوى جنيان امينش دانست و او هم پيشنهاد پيغمبر را پذيرفت يا من بودم ؟ عرض كرد البته تو بودى فرمود : تو را به خدا قسم مىدهم كه رسول خدا حلالزادگى او را از آدم تا پدرت با گفتار خود كه فرمود :\r\n( من و تو از آدم تا عبد المطلب حلالزاده‌ايم نه زنازاده ) تصديق فرمود تو بودى يا من بودم ؟ عرض كرد البته تو بودى فرمود : تو را به خدا قسم مىدهم آن من بودم كه رسول خدايم برگزيد و دختر خود فاطمه را\r\n","description":"","footnote":"","page_name":" 654 ","page_number":277},
  {"content":"\r\nهمسر من كرد\r\nو فرمود خداوند تو را همسر فاطمه كرد يا تو بودى ؟ عرض كرد : البته تو بودى فرمود : تو را به خدا قسم مىدهم پدر حسن و حسين كه دو ريحان پيغمبر بودند و در باره شان فرمود : اين دو تن دو سرور جوانان اهل بهشتند و پدر آنان از آنان بهتر است من هستم يا تو ؟ عرض كرد : البته شما فرمود : تو را به خدا قسم مىدهم برادر تو با دو بال زينت شده تا با آن دو بال در بهشت با فرشتگان پرواز نمايد يا برادر من ؟ عرض كرد البته برادر تو فرمود : تو را به خدا قسم مىدهم من بدهى پيغمبر را به عهده گرفتم و در موسم حج اعلام كردم كه وعده‌هاى پيغمبر را در سر رسيد خواهم پرداخت يا تو ؟\r\nعرض كرد ، البته تو فرمود : تو را به خدا قسم مىدهم من بودم كه رسول خدا براى خوردن مرغى كه در نزدش بود و ميخواست آن را بخورد و عرض كرد بار الها از من كه بگذرد دوستترين خلق خودت را بنزد من برسان ) يا تو بودى ؟ عرض كرد : البته تو بودى فرمود : تو را به خدا قسم من بودم كه رسول خدا او را مژده داد كه با ناكثين و قاسطين و مارقين به حكم تأويل قرآن جنگ خواهد كرد يا تو بودى ؟\r\nعرض كرد : البته تو بودى فرمود : تو را به خدا قسم من بودم كه در آخرين لحظهء عمر پيغمبر شاهد گفتارش بودم و به كار غسل و دفنش پرداختم يا تو بودى ؟ عرض كرد : البته تو بودى فرمود تو را به خدا قسم مىدهم آن كه رسول خدا بعلم قضاوت او مردم را راهنمائى كرد و فرمود ( على متخصصترين شما در علم قضاوت است ) من بودم يا تو بودى ؟ عرض كرد البته تو بودى فرمود : تو را به خدا قسم مىدهم من بودم كه رسول خدا بيارانش دستور فرمود تا در حال حياتاش بعنوان امارت به او سلام دهند يا تو بودى ؟ عرض كرد البته تو بودى فرمود : تو را به خدا قسم مىدهم آن تو بودى كه پيش از همه با رسول خدا خويشاوندى داشت يا من بودم ؟ عرض كرد : البته تو بودى فرمود : تو را به خدا قسم مىدهم آن تو بودى كه خداى عز و جل بهنگام نياز يك دينار به او مرحمت فرمود و جبرئيل آن را به تو فروخت و تو محمد و فرزندانش را طعام كردى ؟ راوى گفت :\r\nابو بكر را گريه دست داد و عرض كرد : البته تو بودى فرمود : تو را به خدا قسم مىدهم آن تو بودى كه\r\n","description":"","footnote":"","page_name":" 655 ","page_number":278},
  {"content":"\r\nرسول خدا براى پائين انداختن بت خانهء كعبه و شكستن آن او را بدوش خود برگرفت\r\nو تا آنجا كه اگر ميخواست دست به اطراف آسمان دراز كند دسترسى داشت يا من بودم ؟ عرض كرد : البته تو بودى فرمود :\r\nتو را به خدا قسم مىدهم آن تو بودى كه رسول خدا به او فرمود : تو پرچمدار من در دنيا و آخرت هستى يا من بودم ؟ عرض كرد البته تو بودى فرمود : تو را به خدا قسم مىدهم آن تو بودى كه هنگامى كه رسول خدا دستور فرمود ؟ همگى اصحاب و خاندان آن حضرت درهاشان را كه بر مسجد باز ميشد به بندند و فقط در خانهء او به مسجد باز باشد و آنچه كه خداوند براى پيغمبر حلال فرموده بود پيغمبر نيز براى او حلال كرد يا من بودم ؟ عرض كرد بلكه تو بودى فرمود : تو را به خدا قسم مىدهم آن تو بودى كه براى گفتگوى محرمانه با پيغمبر قبلا صدقه داد و سپس با آن حضرت بگفتگو پرداخت يا من بودم ؟ آنگاه كه خداوند جمعى را مورد عتاب خود قرار داد و فرمود آيا دشوارتان بود كه پيش از گفتگوى محرمانه صدقه‌ها بدهيد ؟ تا آخر آية ) ؟ عرض كرد البته تو بودى فرمود : تو را به خدا قسم مىدهم آن تو بودى كه رسول خدا ( ص ) در باره اش ضمن كلامى بفاطمة ( ع ) فرمود : من تو را به كسى كه پيش از همه ايمان آورد و اسلامش بر همه برترى داشت تزويج نمودم يا من بودم ؟ عرض كرد البته تو بودى على ( ع ) هم چنان مناقبى را كه خداى عز و جل فقط براى او نه براى ابو بكر و نه براى غير او قرار داده بود مىشمرد و ابو بكر به آن حضرت عرض ميكرد البته تو آنگاه فرمود : كه به اين گونه مناقب و مانند آنها شايستگى قيام بامور امت محمد پيدا مىشود .\r\nسپس على ( ع ) بابى بكر فرمود : پس چه چيز تو را از خدا و رسولش و از دين خدا فريفته است ؟ با اينكه از آنچه اهل دين خدا به آن نيازمنداند تو تهى دست هستى ؟\r\nحضرت فرمايد : ابو بكر گريه كرد و عرض كرد اى ابو الحسن راست فرمودى يك امروز را به من\r\n","description":"","footnote":"","page_name":" 656 ","page_number":279},
  {"content":"\r\nمهلت بده تا تدبيرى در كار خود و آنچه از تو شنيدم بيانديشم .\r\nحضرت فرمايد : على ( ع ) فرمود اى ابا بكر اين مهلت را دارى ابو بكر از نزد على ( ع ) باز گشت و آن روز را به تنهائى بسر برد و تا شب به هيچ كس اجازهء ملاقات نداد و عمر كه گزارش خلوت كردن ابو بكر را با على شنيده بود در ميان مردم در رفت و آمد بود ابو بكر آن شب را خوابيد و رسول خدا را بخواب ديد كه در مجلس خود نشسته ابو بكر برخاست تا بر آن حضرت سلام دهد حضرت روى خود را برگردانيد ابو بكر عرض كرد : يا رسول الله آيا دستورى به من فرموده اى كه من امتثال نكرده‌ام ؟\r\nرسول خدا ( ص ) فرمود : من جواب سلام تو را بدهم و حال آنكه تو با خدا و رسولش دشمنى كردى ؟ و با كسى كه خدا و رسولش را دوست دارد دشمنى نمودى ؟ حق را باهلش بازگردان گويد : عرض كردم :\r\nاهل حق كيست ؟ فرمود : همان كسى كه بر تو در بارهء حق عتاب و تندى نمود و او همان على است گويد :\r\nعرض كردم يا رسول الله بر حسب دستور شما همين دم حق را به او باز پس دادم .\r\nفرمود : ابو بكر آن شب را بصبح رسانيد و صبح گريه كنان بعلى ( ع ) گفت دست خود را باز كن و به آن حضرت بيعت كرد و كار را بدست او سپرد و عرض كرد من به مسجد رسول خدا مىروم و آنچه را كه در امشب ديدم و ميان من و تو جريان پيدا كرد بمردم اعلام ميكنم و خود را از زير اين بار بيرون مىكشم و بر تو بعنوان امارت سلام مىكنم .\r\nحضرت فرمايد على ( ع ) به او فرمود : آرى همين كار بكن ، ابو بكر از نزد على ( ع ) با رنگ پريده بيرون رفت و با عمر مصادف شد كه بدنبال او مىگشت گفت : اى خليفهء رسول خدا حالت چطور است ؟\r\n","description":"","footnote":"","page_name":" 657 ","page_number":280},
  {"content":"\r\nابو بكر جريان كار خود و خوابى را كه ديده بود و آنچه را كه ميان او و على ( ع ) گذشته بود براى عمر نقل كرد عمر گفت : اى خليفهء رسول خدا تو را به خدا قسم مىدهم كه مبادا فريب جادوى بنى هاشم را بخورى كه اين اولين بار جادوگرى آنان نيست و آنقدر از اين گونه سخنان بگفت تا او را از راى خود منصرف كرد و از تصميمى كه داشت باز داشت و بر همان كارى كه داشت ترغيب كرد كه بايد در اين كار پايدارى كنى و بر سر كار باشى .\r\nراوى گويد : على ( ع ) طبق وعده اى كه با ابو بكر داشت به مسجد آمد ولى هيچ كس از آنان را نديد فهميد كه پيش آمد بدى روى داده است در كنار قبر رسول خدا بنشست عمر بر او گذر كرد و گفت اى على خرط قتاد از آنچه تو ميخواهى آسانتر است على ( ع ) مطلب را فهميد و برخاست و بخانهء خود بازگشت .\r\n( شرح : ) قتاد درختى است كه خاردار و خرط قتاد بدان معنى است كه كسى با كشيدن دست از بالاى آن به پائين خارهاى آن را بكند .\r\n\r\n( أمير المؤمنين عليه السّلام به اين گونه خصلتها در روز شورى بر مردم احتجاج كرد )\r\n31 - عامر بن واثلة گويد : روزى كه شورى برقرار بود من در همان خانه ( محل شورى ) بودم شنيدم كه على ( ع ) ميفرمود : مردم ابو بكر را خليفة نمودند و به خدا قسم من شايسته تر و سزاوارتر بودم بخلافت از او و عمر را ابو بكر خليفهء خود نمود و به خدا قسم كه من شايسته تر و سزاوارتر به اين كار بودم تا او ( و اكنون كه عمر از دنيا رفته است ) مرا با پنج نفر ديگر كه من ششمين نفر آنان ميباشم كانديد خلافت نموده است كه هيچ فضيلتى آنان را بر من نيست و اگر بخواهم آن چنان احتجاج بر آنان كنم كه عرب و عجم و معاهد و مشرك نتوانند تغييرش دهند سپس فرمود : شما را به خدا اى چند نفر ( مقصود اصحاب شورى\r\n","description":"","footnote":"","page_name":" 658 ","page_number":281},
  {"content":"\r\nاست ) .\r\nآيا در ميان شما كسى هست كه پيش از من خدا را بيكتائى پذيرفته باشد ؟ گفتند به خدا كه نه فرمود شما را به خدا آيا در ميان شما كسى هست كه رسول خدا به او گفته باشد : تو از من بمنزلهء هارون از موسى هستى جز آنكه پس از من پيغمبرى نيست ؟ گفتند به خدا كه نه فرمود شما را به خدا آيا در ميان شما كسى هست كه رسول خدا در شترهاى قربانى كه براى پروردگار عالميان به مكه برده است بجز من او را شريك كرده باشد ؟ گفتند نه فرمود : شما را به خدا هنگامى كه مرغ بريان را بنزد رسول خدا آوردند تا از آن بخورد عرض كرد بار الها دوستترين خلق خودت را بر من برسان تا با من در خوردن اين مرغ شريك شود و من آن هنگام بنزد رسول خدا آمدم آيا در ميان شما كسى هست كه بجز من او هم آمده باشد ؟\r\nگفتند به خدا كه نه فرمود : شما را به خدا آيا در ميان شما كسى هست ( كه هنگامى كه عمر از ميدان جنگ بازگشت و او ياران خود را ترسو ميخواند و ياران او را ترسو ميخواندند و پرچم رسول خدا را شكست خورده باز گردانده بود كه رسول خدا به او فرمود حتما پرچم را به مردى خواهم داد كه هرگز فرار نميكند و خدا و رسولش او را دوست ميدارند و او خدا و رسولش را دوست ميدارد و باز نميگردد تا اينكه خداوند فتح و پيروزى را بر او عطا فرمايد و چون صبح شد فرمود على را بنزد من بخوانيد عرض كردند يا رسول الله او را چشم درد گرفته است بطورى كه نميتواند ديده بگشايد فرمود او را بنزد من آوريد چون من در مقابل حضرتش ايستادم از آب دهن بميان چشم من افكند و عرض كرد بار الها گرما و سرما را از او بر طرف ساز و تا اين ساعت ببركت دعاى حضرت گرما و سرما از من بر طرف شده است و من پرچم\r\n","description":"","footnote":"","page_name":" 659 ","page_number":282},
  {"content":"\r\nرا گرفتم و خداوند مشركين را شكست داد و مرا بر آنان پيروز فرمود ) بجز من ؟\r\nگفتند : به خدا كه نه فرمود شما را به خدا آيا در ميان شما كسى هست كه برادرى مانند برادر من جعفر داشته باشد كه با دو بال زينت داده شده و در بهشت بهر جا كه بخواهد درآيد بجز من ؟ گفتند : به خدا كه نه فرمود : شما را به خدا آيا ميان شما كسى هست كه بجز من عموئى داشته باشد مانند عموى من حمزه كه شير خدا و شير رسول خدا و سرور شهيدان بود ؟ گفتند : به خدا كه نه فرمود : شما را به خدا قسم مىدهم آيا ميان شما بجز من كسى هست كه او را دو فرزند باشد همچون دو فرزندان من حسن و حسين كه فرزندان رسول خدا ميباشند و دو آقاى جوانان اهل بهشت هستند ؟ گفتند : به خدا كه نه فرمود : شما را به خدا قسم مىدهم آيا ميان شما بجز من كسى هست كه همسرى مانند همسر من فاطمة دختر رسول خدا و پارهء تن پيغمبر و بانوى زنان بهشتى داشته باشد ؟ گفتند : به خدا كه نه فرمود : شما را به خدا قسم مىدهم آيا بجز من در ميان شما كسى هست كه رسول خدا در بارهء او فرموده باشد : هر كس از تو جدا شود از من جدا شده است و هر كس از من جدا شود از خدا جدا شده است ؟ گفتند : به خدا كه نه فرمود : شما را به خدا قسم مىدهم آيا ميان شما بجز من كسى هست كه رسول خدا نسبت به او فرموده باشد قبيلهء وليعه از مخالفت باز ايستند و گر نه بطور حتم و مسلم مردى را كه مانند خود من است بسوى آنان خواهم فرستاد كه اطاعت او اطاعت من و سرپيچى از فرمانش همچون سرپيچى از فرمان من است و با شمشير بر آنان فرود بيايد ؟ گفتند : به خدا كه نه فرمود : شما را به خدا قسم مىدهم آيا بجز من در ميان شما كسى هست كه رسول خدا در بارهء او فرموده باشد هيچ مسلمانى نيست كه محبت من در دل او رخنه كند مگر اينكه خداوند\r\n","description":"","footnote":"","page_name":" 660 ","page_number":283},
  {"content":"\r\nگناهان او را ببخشايد\r\nو هر كس كه محبت من بدل او برسد محبت تو نيز بدل او خواهد رسيد و دروغ ميگويد كسى كه گمان كرده مرا دوست ميدارد ولى تو را دشمن داشته باشد ؟ گفتند : به خدا كه نه فرمود : شما را به خدا آيا بجز من در ميان شما كسى هست ؟ كه رسول خدا به او فرموده باشد : تو جانشين منى در ميان خانواده و فرزندان من و در ميان مسلمانان در هر وقتى كه من غايب باشم و دشمن تو دشمن من است و دشمن من دشمن خدا است و دوست تو دوست من است و دوست من دوست خدا است ؟ گفتند : به خدا كه نه فرمود : شما را به خدا قسم مىدهم آيا بجز من در ميان شما كسى هست كه رسول خدا در بارهء او فرموده باشد يا على كسى كه تو را دوست بدارد و ولايت تو را داشته باشد رحمت خدا از پيش شامل حال او شده است و هر كس كه تو را دشمن بدارد و با تو ستيزه كند لعنت حق از پيش شامل او است پس عايشه گفت يا رسول الله در بارهء من و پدرم دعائى بفرما كه ما از كسانى كه او را دشمن بدارد و با وى ستيزه كند نباشيم آن حضرت فرمود : خاموش باش كه اگر تو و پدرت از كسانى باشيد كه ولايت او را پذيرفته و او را دوست ميدارند پس مسلم خواهد بود كه رحمت خدا از پيش شامل حال شما بوده است و اگر شما دو تن از كسانى باشيد كه او را دشمن ميدارند و با وى ستيزه ميكنند پس مسلما لعنت خدا از پيش بر - شما بوده است و حقيقت اين است تو و پدرت از اين عالم بنزد من خواهيد آمد كه پدرت نخستين كس باشد كه به او ستم كرده و تو نخستين كس باشى كه با او جنگ نموده باشى گفتند به خدا كه نه فرمود شما را به خدا قسم آيا در ميان شما جز من كسى هست كه رسول خدا در بارهء او فرموده باشد آنچه را كه در بارهء من\r\n","description":"","footnote":"","page_name":" 661 ","page_number":284},
  {"content":"\r\nفرمود :\r\nكه يا على تو برادر منى و من برادر تو هستم در دنيا و آخرت و خانهء تو در بهشت روبروى خانهء من است همچنان كه برادران با هم روبرو نشينند گفتند : به خدا كه نه فرمود : شما را به خدا قسم مىدهم آيا ميان شما كسى كه رسول خدا به او فرموده باشد : يا على براستى كه خداوند تو را به چيزى مخصوص فرموده و آن را به تو عطا كرده است كه هيچ كارى از كارها در نزد خداوند از آن بهتر و محبوبتر نيست و آن زهد در دنيا است كه نه تو از دنيا چيزى بدست خواهى آورد و نه دنيا از تو به چيزى دست خواهد يافت و همين زهد است كه بروز قيامت در نزد خداوند عز و جل زينت نيكوكاران است خوشا به حال آنكه تو را دوست بدارد و تو را تصديق كند و واى بر كسى كه تو را دشمن بدارد و مقام تو را تكذيب كند بجز من كسى هست ؟ گفتند : به خدا كه نه فرمود : شما را به خدا قسم مىدهم آيا در ميان شما بجز من كسى هست كه رسول خدا صلَّى الله عليه و آله و سلَّم او را براى آوردن آب فرستاده باشد همانطور كه مرا فرستاد و من رفتم تا آنكه مشك آب را به پشت گرفته و به راه افتادم بادى از پيش روى من وزيدن گرفت و مرا باز گردانيد تا آنكه بر زمينم نشاند سپس برخاستم باز بادى بر روى من وزيد كه مرا باز گردانيد تا آنكه بر زمينم نشاند سپس برخاستم و بنزد رسول خدا ( ص ) آمدم آن حضرت مرا فرمود : چرا دير كردى ؟ سرگذشت خود را بعرض رساندم فرمود جبرئيل بنزد من آمد و مرا خبر داد اما آن باد نخستين جبرئيل بود كه با هزار فرشته بر تو سلام ميكردند .\r\nو اما باد دومى ميكائيل بود كه با هزار فرشته آمده بود تا بر تو سلام كنند ؟ گفتند : به خدا كه نه فرمود : شما را به خدا قسم مىدهم آيا ميان شما كسى هست بجز من كه جبرئيل به او گفته باشد يا محمد\r\n","description":"","footnote":"","page_name":" 662 ","page_number":285},
  {"content":"\r\nآيا اين همراهى على را مىبينى ؟\r\nپس رسول خدا فرمود همانا او از من است و من از اويم و جبرئيل گفت : من هم از شما دو تن هستم ، گفتند به خدا كه نه فرمود : شما را به خدا قسم مىدهم آيا در ميان شما بجز من كسى هست كه هم چون من نويسندگى رسول خدا را به عهده بگيرد آن چنان كه من به عهده گرفته بودم تا آنجا كه وقتى رسول خدا را خواب گرفت و من ميديدم كه هم چنان حضرتش براى من املاء مىكند و چون بيدار شد فرمود : يا على از آنجا تا آنجا چه كسى براى تو املاء كرد ؟ عرض كردم :\r\nتو يا رسول الله ، فرمود : نه و ليكن جبرئيل براى تو املاء كرد گفتند به خدا كه نه فرمود :\r\nشما را به خدا قسم مىدهم آيا ميان شما كسى هست كه آواز دهنده اى از آسمان آواز دهد كه ( شمشير بجز تيغ ذو الفقار نيست و جوانمرد بجز على عليه السّلام نباشد ) و مقصودش بجز من باشد ؟ گفتند : به خدا كه نه فرمود : شما را به خدا قسم مىدهم آيا بجز من در ميان شما كسى هست ؟ كه رسول خدا ( ص ) به او فرموده باشد همانطور كه به من فرمود : اگر بيمناك نبودم كه حتى يكنفر هم باقى نماند مگر اينكه مشتى از خاك پاى تو را به منظور بركت بازماندگان خود برگيرد سخنى در بارهء تو ميگفتم كه حتى يكنفر باقى نمىماند مگر اينكه مشتى از خاك قدم تو را بر ميداشت گفتند : به خدا كه نه فرمود : شما را به خدا قسم مىدهم آيا بجز من در ميان شما كسى هست كه رسول خدا ( ص ) در بارهء او فرموده باشد مواظب در خانه باش كه از فرشتگان دستهء زوارى به زيارت من مىآيند و به هيچ كس اجازهء ورود مده پس عمر آمد و من سه بار او را بازگرداندم و گفتمش كه رسول خدا پرده نشين است و جمعى زوار از فرشتگان در محضرش هستند و شماره شان چنين و چنين است و سپس اجازه اش دادم عمر داخل شد و عرض كرد يا رسول الله من\r\n","description":"","footnote":"","page_name":" 663 ","page_number":286},
  {"content":"\r\nچندين بار آمدم\r\nو در هر بار على ( ع ) مرا باز ميگرداند و ميگفت كه رسول خدا را نميشود ملاقات كرد و جمعى زوار از فرشتگان در محضرش هستند كه شماره شان چنين و چنان است على از كجا شمارهء فرشتگان را دانست مگر آنان را ديده بود ؟\r\nآن حضرت بعلى ( ع ) فرمود : يا على عمر راست ميگويد چگونه شمارهء فرشتگان را دانستى ؟ عرض كردم خوش آمدهاى مختلفى بر من گفته شد و صداها را شنيدم و از روى صداها عددشان را شمردم فرمود : راست گفتى زيرا از برادرم عيسى يك روشى در تو هست پس عمر برون شد و مىگفت على را به فرزند مريم مثل زد پس خداى عز و جل اين آيه را فرو فرستاد : ( سورهء زخرف آيهء 572 ) چون پسر مريم مثل زده مىشود ناگهان قوم تو از آن فرياد ميكشند و گويند خدايان ما بهتر است يا او ؟ اين مثل را نزنند مگر از راه ستيزه بلكه آنان گروهى ستيزه جو هستند او نبود مگر بنده اى كه ما بوى نعمت داديم و اگر بخواهيم بجاى شما فرشتگانى در زمين قرار ميدهيم كه جانشين شما باشند ، گفتند : به خدا كه نه فرمود : شما را به خدا آيا بجز من در ميان شما كسى هست كه رسول خدا در باره او گفته باشد آنچه را كه در بارهء من فرموده است : كه طوبى درختى است در بهشت كه ريشه اش در خانهء على ( ع ) است و هيچ مؤمنى نيست مگر آنكه شاخه اى از شاخه‌هاى آن در منزل اوست .\r\nگفتند : به خدا نه فرمود : شما را به خدا قسم آيا در ميان شما كسى هست جز من كه رسول خدا به او فرموده باشد تو بر طبق سنت من جنگ خواهى كرد و ذمهء مرا برى خواهى نمود گفتند به خدا نه فرمود شما را به خدا قسم مىدهم آيا بجز من در ميان شما كسى هست ؟ كه رسول خدا به او فرموده\r\n","description":"","footnote":"","page_name":" 664 ","page_number":287},
  {"content":"\r\nباشد\r\nتو با بيعتشكنان و تفرقه اندازان و از دين بيرونشده گان جنگ خواهى نمود گفتند : به خدا نه فرمود : شما را به خدا قسم مىدهم آيا در ميان شما بجز من كسى هست ؟ كه به خدمت رسول خدا رسيده باشد در حالى كه سر آن حضرت در دامان جبرئيل بود و جبرئيل به من گفت نزديك پسر عمت بيا كه تو از من به او سزاوارترى گفتند : به خدا كه نه فرمود : شما را به خدا قسم مىدهم بجز من در ميان شما كسى هست ؟\r\nكه رسول خدا سر خود در دامان او گذاشته باشد تا آنكه آفتاب غروب كند و او نماز عصر را نخوانده باشد و همين كه رسول خدا بيدار شد فرمود يا على نماز عصر را خوانده اى ؟\r\nعرض كردم نه پس رسول خدا دعا كرد تا آفتاب با درخشندگى و تابندگى بازگشت پس من نماز را خواندم سپس آفتاب بافق سرازير شد گفتند به خدا كه نه فرمود شما را به خدا قسم مىدهم آيا بجز من در ميان شما كسى هست كه خداى عز و جل پيغمبرش را دستور فرموده باشد تا كسى را به منظور رساندن سورهء برائت بفرستد پس آن حضرت سوره را با ابى بكر فرستاد جبرئيل به خدمت آن حضرت رسيد و عرض كرد يا محمد اين پيام را از تو جز خودت يا مردى كه از تو باشد نتواند رسانيد پس رسول خدا مرا فرستاد و سوره را از ابى بكر گرفتم و با خودم بردم و از جانب رسول خدا آن را ادا كردم خداوند به زبان پيغمبرش ثابت كرد كه من از او هستم گفتند به خدا كه نه فرمود شما را به خدا قسم مىدهم آيا بجز من در ميان شما كسى هست كه رسول خدا به او فرموده باشد تو پيشواى كسى هستى كه مرا اطاعت كند و روشنى دوستان منى و همان كلمه اى هستى كه پرهيزكاران با آن ملازمند گفتند به خدا كه نه فرمود شما را به خدا قسم مىدهم آيا بجز من در ميان شما كسى هست كه رسول خدا به او فرموده باشد هر كس خوشحال است كه همچون من زندگى\r\n","description":"","footnote":"","page_name":" 665 ","page_number":288},
  {"content":"\r\nكند و همچون من بميرد\r\nو در بهشتى كه پروردگار من به من وعده داده ساكن باشد همان بهشت عدنى كه خداوند نهال آن را با دست خود كاشته و سپس به او فرمود بوجود بيا و آن موجود شد پس بايد على ابن ابى طالب و ذريهء او را كه پس از او هستند دوست بدارد كه آنان پيشوايانند و جانشينان من فقط همانها هستند خداوند علم و فهم مرا به آنان عطا نموده شما را از در گمراهى داخل نكنند و از در هدايت بيرون نبرند به آنان چيزى ياد ندهيد كه آنان از شما داناترند حق بهمراه آنان بهر جا كه بروند مىرود گفتند به خدا كه نه فرمود شما را به خدا قسم مىدهم كه بجز من در ميان شما كسى هست كه رسول خدا به او فرموده باشد حكمى است صادر شده و كارى است گذشته كه ترا بجز مؤمن دوست نمىدارد و بجز كافر و منافق دشمنت نميدارد گفتند به خدا كه نه فرمود شما را به خدا قسم مىدهم كه بجز من در ميان شما كسى هست كه رسول خدا به او فرموده باشد مانند آنچه را كه به من فرمود : دوستان تو روز قيامت از قبرهايشان خارج مىشوند كه بر شترهاى سفيد سوارند و از بند نعلينهايشان نور مىدرخشد بهرجا به آسانى وارد شوند و سختىها از آنان برداشته شده و امان به آنان داده شده و اندوه‌ها از آنان بريده شده تا آنكه بسايهء عرش خداى رحمان در آيند سفره اى در جلو آنها گسترده شود كه از آن سفره بخورند تا حساب سر آيد مردم مىترسند ولى آنان نمىترسند و مردم غمناكند ولى آنان اندوهى ندارند گفتند به خدا كه نه فرمود شما را به خدا قسم مىدهم آيا بجز من در ميان شما كسى هست كه رسول خدا در بارهء او فرموده باشد هنگامى كه ابو بكر آمد و فاطمه را خواستگارى نمود و رسول خدا از تزويج فاطمه به ابو بكر خوددارى كرد . سپس عمر بخواستگارى او آمد و رسول خدا تزويجش نكرد پس من بخواستگارى نزد او شدم و به من\r\n","description":"","footnote":"","page_name":" 666 ","page_number":289},
  {"content":"\r\nتزويج فرمود پس ابو بكر و عمر آمدند و گفتند ما را بهمسرى فاطمه قبول نكردى او را قبول كردى ؟\r\nرسول خدا فرمود .\r\nنه من شما را مانع شدم و نه من على را بهمسرى فاطمه اختيار كردم بلكه خداوند شما را منع كرد و فاطمه را به او تزويج كرد گفتند به خدا كه نه فرمود شما را به خدا قسم مىدهم آيا شنيديد رسول خدا ميفرمود هر پيوند و نژادى در روز قيامت منقطع مىشود مگر پيوست با من و نژاد من كدام پيوست از پيوست من بهتر است و كدام نژاد از نژاد من نيكوتر ؟ همانا پدر من و پدر رسول خدا دو برادر بودند و حسن و حسين كه دو سرور جوانان اهل بهشتند دو فرزند منند و فاطمة دختر رسول خدا كه بانوى زنان بهشتى است همسر من است آيا جز من ديگرى هست ! گفتند نه فرمود شما را به خدا قسم مىدهم آيا در ميان شما كسى هست كه رسول خدا به او فرموده باشد خداوند خلق را آفريد و آنها را دو دسته كرد و مرا در دستهء بهتر قرار داد سپس آنها را چند شعبه كرد و مرا در بهترين شعبه‌ها قرار داد سپس آنها را چند قبيله كرد و مرا در بهترين قبيله‌ها قرار داد سپس آنها را چند خاندان نمود و مرا در بهترين خاندانها قرار داد سپس از خاندان من مرا و على را و جعفر را برگزيد و مرا بهترين آنها قرار داد پس من در ميان دو فرزند ابى طالب خوابيده بودم كه جبرئيل آمد و فرشته اى بهمراه او بود بجبرئيل گفت اى جبرئيل بكدام يك از اينان فرستاده شده اى ؟ گفت به اين سپس دست مرا گرفت و مرا نشانيد گفتند به خدا كه نه فرمود : شما را به خدا قسم مىدهم آيا جز من در ميان شما كسى هست كه رسول خدا چون درهاى خانه‌هاى همهء مسلمانان را كه به مسجد باز ميشد بست و در خانهء مرا نه بست پس عباس و حمزه به خدمت آن حضرت آمدند و عرض كردند ما را بيرون كردى و او را در مسجد جا دادى ! حضرت به آن دو فرمود نه من از پيش خود شما را بيرون كردم و او را جاى دادم بلكه خداوند شما را بيرون كرد و او را جا داد همانا خداى عز و جل ببرادرم موسى وحى كرد كه مسجد پاكيزه اى برگير و خود و هارون و دو فرزند هارون در آن مسجد جاى گير و خداى عز و جل به من وحى كرد كه مسجد پاكيزه اى\r\n","description":"","footnote":"","page_name":" 667 ","page_number":290},
  {"content":"\r\nبرگير و تو و على و دو فرزند على در آن مسجد ساكن باش گفتند به خدا كه نه\r\nفرمود : شما را به خدا قسم مىدهم آيا بجز من در ميان شما كسى هست كه رسول خدا به او فرموده باشد حق با على است و على با حق است اين دو از هم جدا نميشوند تا در كنار حوض بر من وارد شوند گفتند به خدا كه نه فرمود شما را به خدا قسم مىدهم آيا بجز من در ميان شما كسى هست كه رسول خدا را نگهدارى كرده باشد هنگامى كه مشركين آمدند و ميخواستند آن حضرت را بكشند پس من در بستر آن حضرت خوابيدم رسول خدا بسوى غار رهسپار شد و آنان چنين مىپنداشتند كه من اويم پس گفتند پسر عمويت كجاست ؟ گفتم نميدانم پس آنقدر مرا زدند كه نزديك بود مرا بكشند گفتند به خدا كه نه فرمود شما را به خدا قسم مىدهم آيا بجز من در ميان شما كسى هست كه رسول خدا به او فرموده باشد آنچنان كه مرا فرمود .\r\nهمانا كه خداوند مرا بدوستى على امر فرموده پس دوستى او دوستى من است و دوستى من دوستى پروردگار من است اين عهدى است كه پروردگار من به من سپرده و مرا دستور فرموده كه آن را بشما ابلاغ كنم آيا شنيديد ! گفتند آرى شنيديم فرمود هان در ميان شما كسى هست كه ميگويد شنيدم ولى مردم را بدوش خود سوار كرده و با على دشمنى خواهد كرد گفتند يا رسول الله ما را از آنان آگاه كن فرمود هان كه پروردگار من مرا از آنان آگاه فرموده و به من دستور فرموده است كه از آنان رو بگردانم به حكم دستورى كه از پيش صادر شده است فقط هر كدام از شما به آنچه در دل خود نسبت بعلى مييابد اكتفا كند ) گفتند به خدا كه نه فرمود شما را به خدا قسم مىدهم آيا جز من در ميان شما كسى هست كه در ميدان مبارزه نه تن\r\n","description":"","footnote":"","page_name":" 668 ","page_number":291},
  {"content":"\r\nاز بنى عبد دار را بكشد كه همه شان پرچم دار بودند\r\nو پس از كشتن آنان صؤاب حبشى كه غلام آنان بود آمد و ميگفت به خدا قسم بعوض آقايان خودم جز محمد را نخواهم كشت و كف بر لب آورده و هر دو چشمش سرخ شده بود شماها همه از او ترسيديد و كناره گرفتيد من بسوى او بيرون شدم همين كه رو به من كرد مانند گنبدى ساخته شده مينمود دو ضربت ميان من و او رد و بدل شد و من او را از كمر دو نيم كردم و دو پاى او همچنان بر زمين ايستاده بود و مسلمانان به او نگاه مىكردند و به آن منظره ميخنديدند گفتند به خدا كه نه فرمود شما را به خدا قسم مىدهم آيا بجز من در ميان شما كسى هست كه عمرو بن عبد ودّ آمده و فرياد ميكشيد آيا كسى هست بجنگ من بيايد همگى از او ترسيديد پس من برخاستم رسول خدا به من فرمود كجا ميروى ؟\r\nعرض كردم بسوى اين فاسق برخاستم فرمود او عمرو بن عبد ودّ است عرض كردم اى رسول خدا اگر او عمرو بن عبد ودّ است من نيز على ابن ابى طالب هستم حضرت سخنش را دوباره تكرار فرمود و من همان جواب را تكرار كردم فرمود برو بنام خدا همين كه بنزديك او رسيدم گفت اى مرد كيستى ؟ گفتم على ابن ابى طالب گفت هم نبرد بزرگوارى هستى اى برادر زاده باز گرد كه پدرت را با من حق صحبت و رفاقتى بود و من دوست ندارم ترا بكشم من به او گفتم اى عمرو تو با خداى خود عهد كرده اى اگر كسى سه كار به تو پيشنهاد كند تو يكى از آن سه كار را اختيار كنى گفت پيشنهاد كن . گفتم گواهى دهى كه خدائى جز خداى يكتا نيست و محمد فرستادهء اوست و به آنچه او از طرف خدا آورده اقرار داشته باشى گفت غير از اين را پيشنهاد كن گفتم از همان راهى كه آمده اى باز گردى گفت به خدا قسم زنان قريش نبايد اين سخن را بگويند كه من از مقابل تو گريختم گفتم پس پياده شو تا من با تو بجنگم گفت اما اين پيشنهاد را مىپذيرم پس پياده شد پس دو ضربت ميان من و او رد و بدل شد ضربت او بسپر خورد و شمشير از سپر رد شده بر سر من رسيد و من ضربتى به او زدم كه هر دو پايش قطع شده پس خدا او را بدست من كشت در ميان شما كسى هست كه اين كار را كرده باشد جز من ؟ گفتند به خدا كه نه فرمود : شما را به خدا قسم مىدهم\r\n","description":"","footnote":"","page_name":" 669 ","page_number":292},
  {"content":"\r\nآيا در ميان شما جز من كسى هست كه هنگامى كه مرحب آمد و ميگفت من همانم كه مادرم مرا مرحب نام گذارد - قهرمانى هستم سر تا پا غرق در اسلحه و تجربه آموخته - كه گاهى با نيزه و گاهى با شمشير مىجنگم .\r\nپس من بسوى او بيرون شدم ضربتى او به من زد و ضربتى من به او زدم سنگى كنده شده بر سر داشت چون از بس سرش بزرگ بود كلاه خودى بر سر او جاى نمىگرفت شمشير من سنگ را از سر او انداخت و بر سر او رسيد و من او را كشتم در ميان شما كسى هست كه چنين كارى كرده باشد ؟\r\nگفتند به خدا كه نه فرمود شما را به خدا قسم مىدهم آيا بجز من در ميان شما كسى هست كه خداوند آيهء تطهير را در شأن او فرو فرستاده باشد ( خداوند خواسته است كه پليدى را فقط از شما خاندان ببرد و شما را كاملا پاكيزه نمايد سورهء احزاب آيه 23 ) .\r\nپس رسول خدا عباى خيبرى كه داشت برگرفت و مرا و فاطمة و حسن و حسين را در زير عبا جا داد سپس عرض كرد پروردگارا اينان خاندان من هستند پليدى را از آنان ببر و آنان را كاملا پاكيزه گردان گفتند به خدا كه نه فرمود شما را به خدا قسم مىدهم آيا بجز من در ميان شما كسى هست كه رسول خدا در بارهء او فرموده باشد من سرور فرزندان آدم هستم و تو يا على سرور عرب مىباشى ؟ گفتند به خدا كه نه فرمود شما را به خدا قسم مىدهم آيا در ميان شما بجز من كسى هست كه پيغمبر خدا در مسجد بود ناگهان ديد چيزى\r\n","description":"","footnote":"","page_name":" 670 ","page_number":293},
  {"content":"\r\nاز آسمان فرود مىآيد ( 1 ) شتابان بسوى او رفت و اصحابش بدنبال حضرت\r\nپس به چهار سياه رسيدند كه تابوتى را بدوش ميكشيدند به آنان فرمود بر زمين بگذاريد و آنان تابوت را بر زمين گذاشتند فرمود روى آن را باز كنيد باز كردند جنازهء سياهى كه آهنى بر دور گردن داشت در آن بود رسول خدا فرمود اين كيست ؟ گفتند غلامى است از طايفهء بنى رياح فرار كرده بود كه خبيث بود و فاسد بما دستور دادند كه جنازهء او را با غلى كه در گردن دارد دفن كنيم من به او نگاه كردم و عرض كردم يا رسول الله اين غلام هر وقت مرا ميديد ميگفت به خدا قسم من تو را دوست ميدارم تو را بجز مؤمن دوست نمىدارد و بجز كافر دشمن نمىدارد پس رسول خدا فرمود يا على همانا خداوند به او در مقابل اين عقيده پاداشى داد كه اينك هفتاد گروه از فرشتگان كه هر گروهى هزار گروه است . فرود آمدند و بر او نماز ميخوانند پس رسول خدا آهن را از گردن او باز كرد و بر او نماز خواند و بخاكش سپرد گفتند به خدا كه نه فرمود شما را به خدا قسم مىدهم آيا در ميان شما بجز من كسى هست كه رسول خدا به او گفته باشد همانند آنچه در بارهء من فرمود كه ديشب بر من اجازه داده شد تا دعا كنم چيزى از پروردگار خود نخواستم مگر اينكه به من عطا فرمود و هيچ براى خود نخواستم مگر اينكه مانند آن را براى تو خواستم و خدا آن را عطا فرمود ) پس من گفتم سپاس خدا را گفتند به خدا كه نه فرمود شما را به خدا قسم مىدهم آيا ميدانيد كه رسول خدا خالد بن وليد را ميان قبيلهء بنى جذيمة فرستاد پس با آنان كرد آنچه كرد پس رسول خدا بر فراز منبر رفت و سه بار فرمود بار الها من از آنچه خالد كرده است بسوى تو بيزارى مىجويم سپس فرمود يا على تو برو من رفتم و ديهء آنان را پرداخت نمودم سپس آنان را به خدا قسم دادم كه آيا چيزى باقى مانده است ؟ گفتند چون ما را به خدا قسم دادى كاسه‌هاى سگان ما و زانو بند شترانمان باقى مانده است من بهاى آن را نيز پرداخت كردم باز طلاى\r\n\r\n","description":"","footnote":"\r\n( 1 ) ( شرح : ) يعنى ديد فرشتگان از آسمان فرود مىآيند و حضرت بسوى آنان تشريف برد تا ببيند براى چه فرود مىآيند كه ديد بر آن جنازه نماز ميگذارند .\r\n","page_name":" 671 ","page_number":294},
  {"content":"\r\nبسيارى با من باقى ماند كه همه را به آنان دادم\r\nو گفتم اين بخاطر آن مىدهم كه ذمهء رسول خدا برى گردد و بخاطر آنچه كه ميدانيد و آنچه نميدانيد و بخاطر ترسى كه زنان و كودكان را فرا گرفته است سپس آمدم به خدمت رسول خدا و كار خود را گزارش دادم فرمود به خدا قسم اى على اگر بعوض اين كارى كه كردى شتران سرخ مو نصيب من ميشد من اين چنين شادمان نميشدم ( 1 ) گفتند به خدا كه نه فرمود شما را به خدا قسم مىدهم آيا شنيديد كه رسول خدا مىفرمود يا على ديشب امتم را بر من نماياندند و پرچم داران كه از مقابل من گذشتند من براى تو و شيعيان تو طلب آمرزش كردم گفتند به خدا كه شنيديم فرمود شما را به خدا قسم مىدهم آيا شنيديد رسول خدا فرمود اى ابا بكر برو و مردى را كه در فلان جا خواهى ديد گردن بزن ابو بكر\r\n\r\n","description":"","footnote":"\r\n( 1 ) بنا بنقل سيرهء ابن هشام از ابن اسحق جريان از اين قرار است كه رسول خدا لشكر به اطراف مكة ميفرستاد و آنان را بخداى عز و جل ميخواند ولى دستور جنگ به آنان نميداد از جمله اشخاص كه فرستاد خالد بن وليد بود كه دستور فرمود از قسمت پائين تهامه برود ولى با مردم نجنگد خالد كه بميان قبيلهء جذيمة رسيد با آنان برخورد سختى نمود ج 4 ص 70 و بسندهاى مختلف از امام باقر عليه السّلام روايت شده است كه فرمود : رسول خدا خالد بن وليد را پس از فتح مكه مأمور نمود كه مردم را باسلام دعوت نمايد ولى جنگ نكند و جمعى از قبائل عرب مانند سليم بن منصور و مدلج بن مرة بهمراه او بودند كه بعشيرهء جذيمة بن عامر بن عبد مناة بن كنانة رسيدند همين كه مردم آن سامان خالد را ديدند اسلحه بدست گرفته و آمادهء جنگ شدند خالد به آنان گفت اسلحه را بر زمين گذاريد كه اين مردم با شما سر جنگ ندارند همين كه اسلحه را گذاشتند خالد دستور داد تا دست همه را بستند و آنگاه همگى را از دم شمشير گذراند و هر چه توانست از آنان كشت چون اين خبر برسول خدا رسيد دستها بجانب آسمان بلند كرد و عرض كرد بار الها من از آنچه خالد كرده است بيزارم سپس رسول خدا على را طلبيد و فرمود يا على بنزد اين مردم برو و در كارشان نيك نظر كن و رسوم دوران جاهليت را زير پا بنه پس على عليه السّلام بيرون شد تا بنزد آنان رسيد و پول فراوانى رسول خدا بهمراه على فرستاده بود پس آن حضرت خون بهاى همه را داد و غرامت اموالشان را پرداخت نمود حتى كاسه اى كه براى آب خوردن سگ گذاشته بودند تا آنكه نه خونبهائى ماند و نه غرامتى ولى از مالى كه بهمراه على بود هنوز باقى مانده بود على عليه السّلام چون از كار آنان فارغ شد به آنان فرمود آيا خونبها و يا غرامتى مانده كه نداده باشم ؟ گفتند نه فرمود من اين باقيماندهء مال را نيز احتياطا براى رسول خدا بشما مىدهم و باقيماندهء مال را به آنان داد و بازگشت و در كامل گويد چون بازگشت و برسول خدا گزارش كرد فرمود عملى بسيار بجا و نيكو انجام دادى\r\n","page_name":" 672 ","page_number":295},
  {"content":"\r\nبازگشت رسول خدا فرمود او را كشتى ؟\r\nعرض كرد ديدمش كه در حال نماز است فرمود اى عمر برو و او را بكش عمر بازگشت حضرت فرمود او را كشتى ؟ عرض كرد ديدمش كه نماز ميخواند فرمود من شما را دستور مىدهم كه او را بكشيد و شما مىگوئيد او را در حال نماز ديديم ؟ فرمود يا على برو و او را بكش چون من رفتم فرمود اگر او را بيابد خواهد كشت من بازگشتم و گفتم يا رسول الله كسى را نيافتم فرمود راست گفتى و اگر تو او را مييافتى حتما او را مىكشتى گفتند به خدا كه آرى شنيديم فرمود شما را به خدا قسم مىدهم آيا در ميان شما بجز من كسى هست كه رسول خدا در بارهء او فرموده باشد هم چنان كه در بارهء من فرموده ( براستى دوست تو در بهشت است و دشمن تو در آتش ) ؟ گفتند به خدا كه نه فرمود شما را به خدا قسم مىدهم آيا ميدانيد كه عايشه به رسول خدا عرض كرد كه ابراهيم از تو نيست و همانا او فرزند فلان بندهء قبطى است رسول خدا به من فرمود برو و او را بكش عرض كردم يا رسول الله حال كه مرا مىفرستى ( در اجراى حكم ) هم چون آهن گداخته در ميان پشم باشم يا آنكه بررسى كنم ؟ فرمود نه بلكه بررسى كن پس من رفتم همين كه چشم او به من افتاد از ديوار باغى بالا گرفت و خود را به ميان باغ انداخت من نيز به دنبال او خود را به باغ انداختم او بر فراز درخت خرمائى رفت و من بدنبالش به درخت بالا رفتم چون ديد كه من به درخت بالا رفتم لنگى كه به ميان بسته بود باز كرد و انداخت كه بناگاه ديدم آلتى كه مردان راست او ندارد پس آمدم و به رسول خدا گزارش دادم فرمود سپاس خدا را كه تهمت ناروا از ما خاندان باز گردانيد گفتند به خدا كه نه فرمود بار الها گواه باش .\r\n","description":"","footnote":"","page_name":" 673 ","page_number":296},
  {"content":"\r\n\r\n( بابهاى پنجاه و بالاتر )\r\n\r\n( پنجاه حقى كه حضرت على بن الحسين سيد العابدين براى اصحاب خود نوشته است )\r\n1 - ابى حمزهء ثمالى گويد : اين نامهء على بن حسين است به يكى از اصحابش : بدان كه خداى عز و جل را بر تو حقوقى است كه در هر جنبشى كه از تو سر مىزند و هر آرامشى كه داشته باشى و يا در هر حالى كه باشى يا در هر منزلى كه فرود آئى يا در هر عضوى كه بگردانى يا در هر ابزارى كه در آن تصرف كنى آن حقوق اطراف تو را فرا گرفته است بزرگترين حق خداى تبارك و تعالى بر تو همان است كه براى خويش بر تو واجب كرده همان حقى كه ريشهء همهء حقوق است سپس آنچه خداى عز و جل بر تو واجب كرده براى خودت از سر تا پايت با توجه به اعضاى مختلفى كه دارى پس خداى عز و جل از براى زبانت بر تو حقى قرار داده و از براى گوشت بر تو حقى و از براى چشمت بر تو حقى و از براى دستت بر تو حقى و از براى پايت بر تو حقى و از براى شكمت بر تو حقى و از براى عضو جنسىات بر تو حقى كه اين هفت عضو همانها هستند كه كارها با آنها انجام ميگيرد سپس خداى عز و جل براى كارهايت بر تو حقوقى قرار داده پس از براى نمازت بر تو حقوقى قرار داده و از براى روزه ات بر تو حقى و از براى صدقه ات بر تو حقى و از براى هديه ات بر تو حقى و از براى كارهايت بر تو حقوقى قرار داده است سپس حقوقى كه قرار داده است از خودت گذشته\r\n","description":"","footnote":"","page_name":" 674 ","page_number":297},
  {"content":"\r\nبه ديگرى از افرادى كه حقوق واجبى بر تو دارند ميرسد\r\nكه از همهء آنها واجبتر بر تو حقوق پيشوايان تو است سپس حقوق رعيتهاى تو سپس حقوق خويشان تو اينها حقوقى هستند كه حقوق ديگرى از آنها شعبه ميگيرد پس حقوق پيشوايان تو سه حق است و از همه واجبتر بر تو حق كسى است كه با قدرت خود تو را اداره مىكند سپس حق كسى كه به تعليم تو قيام مىكند سپس حق كسى كه امور ملكى تو را به عهده دارد و هر كسى كه كارى به عهده بگيرد پيشواى آن كار است و حقوق رعيت تو سه است از همه واجبتر بر تو حق كسى است كه از جنبهء قدرت رعيت تو است سپس حق كسى كه از نظر دانش رعيت تو است زيرا نادان رعيت دانشمند است سپس حق كسى كه از جنبهء ملكيت رعيت تو است چون همسران و كنيزان و غلامان و حقوق رعيت تو بسيار است و به هم پيوسته است هم چون پيوستگى خويشان در خويشاوندى و واجبترين حق خويشاوندان بر تو حق مادرت مىباشد سپس حق پدرت سپس حق فرزندت سپس حق برادرت سپس حق هر كه با تو نزديكتر و سزاوارتر سپس آقاى تو كه بر تو نعمت داده سپس حق آقائى كه اكنون به تو نعمت ميدهد سپس حق كسى كه كار نيكى نسبت به تو انجام داده سپس حق كسى كه براى نماز تو اذان مىگويد سپس حق پيشنماز تو سپس حق همنشين تو سپس حق همسايهء تو سپس حق رفيق تو سپس حق شريك تو سپس حق دارائى تو سپس حق بدهكار تو كه طلب خود را از او مطالبه مىكنى سپس حق بستانكار تو كه از تو مطالبه بدهى تو را مىكند سپس حق كسى كه با او آميزش و رفت و آمد دارى سپس حق دشمنت كه عليه تو ادعائى دارد سپس حق دشمنت كه تو عليه او ادعاء دارى سپس حق كسى كه با تو مشورت مىكند سپس حق كسى كه در مشورت تو رأى مىدهد سپس حق كسى كه از تو اندرز ميگيرد سپس حق كسى كه به تو اندرز ميدهد سپس حق كسى كه از تو بزرگتر است سپس حق كسى كه از تو كوچكتر است سپس حق كسى كه از تو سؤالى دارد سپس حق كسى كه تو از او پرسشى دارى سپس حق كسى كه از ناحيهء او نسبت به تو گفتار زشتى يا كردار بدى از روى عمد يا\r\n","description":"","footnote":"","page_name":" 675 ","page_number":298},
  {"content":"\r\nغير عمد انجام گرفته است\r\nسپس حق هم مذهبانت سپس حق كفارى كه در پناه تو هستند سپس حقوقى كه به اندازهء علتهاى مختلف و اسبابهاى گوناگون بوجود مىآيد پس خوشا به حال كسى كه خداوند او را يارى كند تا حقوقى كه بر او واجب كرده اداء كند و او را بر اين كار توفيق بخشد و تأييد فرمايد اما حق خداى بزرگ بر تو اين است كه او را بپرستى و هيچ شريكى براى او نگيرى چون از روى خلوص چنين كردى خدا به عهدهء خود ميگيرد كه كار دنيا و آخرت تو را كفايت كند و حق جان خودت بر تو اين است كه او را در فرمانبرى خداى عز و جل به كار برى و حق زبانت اين است كه آن را از فحش دادن گرامى دارى و بسخن خوب عادت دهى و سخنان زيادى كه سودى ندارد ترك گوئى و نسبت به مردم با زبان نيكوئى كنى و به خوبى آنان را ياد كنى و حق گوش اين است كه او را از غيبت و از شنيدن هر آنچه شنيدنش حلال نيست پاكيزه دارى و حق چشم اينست كه آن را از هر آنچه كه براى تو حلال نيست بپوشانى و ديدهء عبرت بين داشته باشى و حق دستت اين است كه آن را بر چيزى كه براى تو حلال نيست نگشايى و حق دو پايت اين است كه با آن دو به سوى چيزى كه براى تو حلال نيست راه نپوئى زيرا با آن دو به صراط خواهى ايستاد پس متوجه باش كه تو را نلغزاند كه به آتش خواهى افتاد و حق شكمت اين است كه آن را جايگاه حرام نكنى و بر سيرى نيفزايى و حق عضو جنسى تو اين است كه آن را از زنا نگاه بدارى و از ديدگاه بپوشانى و حق نمازت اين است كه بدانى كه آن به پيشگاه خداى عز و جل بار يافتن است و تو در نماز در مقابل خداى عز و جل ايستاده اى چون اين را نيك دانستى همچون بندهء خوار كوچك كه رغبتمند و خوشحال و اميدوار و ترسناك و بيچاره و زارى كن باشد و آن را كه در پيش او ايستاده بزرگ بداند بآرامش و وقار مىايستى و با تمام دل\r\n","description":"","footnote":"","page_name":" 676 ","page_number":299},
  {"content":"\r\nبه او رو مىآورى\r\nو نماز را با آداب و حقوقش بجاى آورى و حق حج اينست كه بدانى كه آن بار يافتن بنزد پروردگار است و گريختن از گناهان بسوى اوست و باعث پذيرش توبهء تو و انجام دادن فريضه ايست كه خدا بر تو واجب كرده و حق روزه اينست كه بدانى كه آن پرده ايست خداوند بر زبان و چشم و گوش و شكم و دامن تو زده است تا تو را از آتش بپوشاند پس اگر روزه را ترك كردى پردهء الهى را كه بر تو كشيده است پاره نموده اى و حق صدقه اين است كه بدانى آن پس اندازى است از براى تو نزد خدا و امانتى است كه نيازى بگواه گرفتن بر آن ندارى چون اين را نيكو بدانى به آنچه در پنهانى امانت ميگذارى اطمينان خاطرت بيشتر است از آنچه آشكارا بامانت بسپارى و بايد بدانى كه صدقه بلاها و دردها را در دنيا از تو دفع مىكند و در آخرت آتش را از تو دور ميسازد و حق قربانى اينست كه مقصودت از آن رضاى خداى عز و جل باشد و رضاى مخلوق را در نظر نگيرى و هيچ غرضى جز اين كه در معرض رحمت خدا قرار بگيرى و جانت در روز ملاقات خدا نجات پيدا كند نداشته باشى .\r\nو حق سلطان اينست كه بدانى كه تو براى او وسيلهء آزمايشى قرار داده شده اى و او گرفتار تست براى اين كه خداى عز و جل او را بر تو حكومت بخشيده و بر تست كه خود را در معرض خشم او قرار ندهى كه با دست خود خود را به هلاكت انداخته و در آنچه از بدى نسبت به تو روا ميدارد شريك خواهى بود و حق كسى كه بتعليم تو قيام مىكند اينست كه او را بزرگ بشمارى و از براى مجلس او احترام قائل شوى و بسخنانش خوب گوش فرا دهى و روى بجانب او كنى و آوازت را بر او بلند نكنى و هيچ كس را كه از او چيزى مىپرسد پاسخ نگويى تا خود او پاسخ بگويد و در مجلس او با كسى صحبت نكنى و غيبت كسى را نزد او نكنى و چون بدى او را نزد تو گويند از او دفاع كنى و عيبهاى او را بپوشانى و نيكىهايش را آشكار كنى و\r\n","description":"","footnote":"","page_name":" 677 ","page_number":300},
  {"content":"\r\nبا دشمن او همنشين نباشى و دوستش را دشمن ندانى\r\nچون اين چنين كنى فرشتگان خداوند گواه تو هستند كه تو براى رضاى خدا او را قصد كرده اى و دانش او را فرا گرفته اى نه براى خاطر مردم و اما حق كسى كه مالك تو است اين است كه او را فرمان برى و نافرمانىاش نكنى مگر در آنچه مورد خشم خداى عز و جل باشد زيرا هيچ مخلوقى را در موردى كه معصيت خالق انجام مىگيرد اطاعت نبايد كرد .\r\nو اما حق رعيتى كه بر او سلطنت دارى اينست كه بدانى كه آنان بخاطر ناتوانى كه دارند و نيروئى كه تو دارى رعيت تو شده‌اند پس واجب است در آنان بعدل و داد رفتار كنى و از براى آنان هم چون پدرى مهربان باشى و از نادانى آنان گذشت كنى و در كيفرشان شتاب نكنى و خداى عز و جل را بر اين نيروئى كه ترا بر آنان عطا فرموده سپاسگزار باشى .\r\nو اما حق كسى كه در دانش رعيت تو است اينست كه بدانى كه خداى عز و جل تو را سرپرست آنان كرده در آن دانشى كه به تو داده و از گنجينه‌هاى خود بر روى تو گشوده است اگر در ياد دادن مردم نيكو رفتار كردى و با آنان كج رفتارى ننمودى و سختگيرى بر آنان نكردى خداوند از فضل خود بر تو خواهد افزود و اگر دانش خود از مردم منع كردى و يا چون از تو دانشى طلب نمودند كج رفتارى نمودى بر خدا لازم است كه دانش و آبروى آن را از تو برگيرد و موقعيت ترا از دلها براندازد و اما حق همسر اين است كه بدانى كه خداى عز و جل او را وسيلهء آرامش تن و دل قرار داده و بدانى كه اين نعمتى است از خداوند بر تو پس او را گرامى دارى و با او به نرمى رفتار كنى گرچه حقى كه ترا بر اوست واجبتر است ولى او را نيز بر توست كه رحمتش آورى زيرا او اسير توست و بايد خوراك و پوشاك او را بدهى و چون نادانى كرد او را\r\n","description":"","footnote":"","page_name":" 678 ","page_number":301},
  {"content":"\r\nببخشى\r\nو اما حق بندهء تو آن است كه بدانى كه او مخلوق پروردگار تو است و فرزند پدر و مادر تو است و گوشت و خونش با تو يكى است بخاطر اين او را مالك نشده اى كه ساختهء دست تو باشد نه دست خداوند و هيچ يك از اعضاى او را تو نيافريده اى و روزى او را تو معين نمىكنى و ليكن خداى عز و جل است كه روزى او را ميدهد و سپس او را مسخر تو كرده و تو را امين دانسته و او را بدست تو سپرده است تا آنچه تو در بارهء او از نيكى انجام دهى براى تو نگهدارى كند پس بر او نيكى و احسان كن همان طورى كه خداوند بر تو نيكى و احسان كرده است و اگر او را خوش ندارى عوضش كن و خلق خداى عز و جل را شكنجه نده و نيروئى نيست جز بكمك خدا و حق مادرت اين است كه بدانى كه او ترا در جايى متحمل شد كه هيچ كس كسى را در آنجا متحمل نشود و از ميوهء دل خود به تو داده است آنچه را كه هيچ كس به كسى نميدهد و با تمام وجود خود تو را نگهدارى كرده و اهميتى نميداد كه خود گرسنه باشد ولى به تو خوراك بدهد و خود تشنه باشد ولى تو را سيراب كند و خودش برهنه باشد و تو را بپوشاند و خود در آفتاب نشيند و تو را در سايه جاى دهد و بخاطر تو بيخوابى بكشد و تو را از گرما و سرما نگهدارى كنند تا تو فرزند او باشى پس طاقت سپاسگزارى او را ندارى مگر بكمك خداى تعالى و توفيق او و اما حق پدرت اين است كه بدانى او ريشهء تو است و اگر او نبود تو نبودى پس هر گاه در خودى چيزى ديدى كه خوشآيندت بود بدان كه پدرت ريشهء آن نعمت بر تو مىباشد پس خدا را حمد كن و\r\n","description":"","footnote":"","page_name":" 679 ","page_number":302},
  {"content":"\r\nبه همين اندازه سپاس گوى او باش و توانائى نيست مگر بكمك خدا .\r\nو اما حق فرزندت اين است كه بدانى كه او از تست و در نيكى و بدى عمر دنيا بستگى به تو دارد و تو مسئوليت آنچه را كه از او به عهده گرفته اى دارى تو بايد او را نيكو ادب كنى و بپروردگار عز و جلش رهبرى كنى و بر فرماندارى او ياريش نمائى پس در بارهء فرزند همچون كسى رفتار كن كه بداند در نيكى به فرزند پاداش خواهد گرفت و در بد رفتارى با او بكيفر بد دچار خواهد شد .\r\nو اما حق برادرت اين است كه بدانى او دست تو و عزت تو و نيروى تو است پس او را نه براى نافرمانى خدا اسلحه خود بساز و نه براى ستم بخلق خدا كمك خويش بكن و يارى او را بر دشمنش و خير انديشى از براى او را از دست مده پس اگر فرمان خدا را برد چه بهتر و گر نه خداوند بر تو گرامىتر از او باشد و نيرويى جز بوسيله خدا نيست .\r\nو اما حق آقائى كه نعمت آزادى به تو ارزانى داشته اينست كه بدانى كه او از مال خود در بارهء تو خرج كرده و ترا از خوارى و وحشت بندگى بآرامش خاطرى كه در آزادى است رسانده است پس تو را از اسارت ملك آزاد كرده و بند بندگى را از تو باز نموده و تو را از زندان بيرون آورده و تو را مالك خودت نموده و براى پرستش پروردگارت ترا آسوده خاطر ساخته است و بايد بدانى كه او در حال حيات و مرگ تو از همهء خلق به تو سزاوارتر است و بر تو واجب است كه او را با جان خودت و با هر چيزى كه او از تو به آن نيازمند است يارى كنى و نيروئى نيست مگر از جانب خدا .\r\nو اما حق بنده اى كه تو نعمت آزادى به او بخشيده ائى اينست كه بدانى خداى عز و جل آزادى او را وسيله اى از براى تو بسوى خودش و پرده اى براى تو از آتش قرار داده و پاداش تو در اين دنيا اينست كه اگر او خويشاوندى نداشته باشد بعوض مالى كه براى او خرج كرده اى ارث او را خواهى برد و در آخرت پاداشت بهشت خواهد بود .\r\n","description":"","footnote":"","page_name":" 680 ","page_number":303},
  {"content":"\r\nو اما حق كسى كه در بارهء تو نيكى كرده اينست كه سپاسگزار او بوده و به ياد نيكى او باشى و از براى او نام نيكى بدست آورى و بين خود و خداى عز و جل از روى خلوص دعايش كنى چون چنين كنى سپاسگزارى او را در پنهان و آشكار بجا آورده اى و پس از اين همه اگر روزى توانائى عوض دادن به او را يافتى به او عوض بدهى .\r\nو اما حق اذان گو اينست كه بدانى كه او ترا به ياد پروردگارت عز و جل مىآورد و ببهره اى كه دارى دعوتت مىكند و بر انجام وظيفه اى لازم كه بر عهدهء تو است تو را يارى مىكند .\r\nپس او را هم چون كسى كه به تو نيكى كرده باشد سپاسگزار باش .\r\nو اما حق پيشواى تو در نماز اينست كه بدانى كه او نمايندگى ميان تو و پروردگارت را به عهده گرفته و از جانب تو سخن گفته و تو از جانب وى سخن نگفته اى و او از براى تو دعا كرده است ولى تو از براى او دعا نكرده اى و هراس ايستادن در مقابل خدا را از تو كفايت نموده اگر براى آن نقصى باشد بعهدهء او است نه بعهدهء تو و اگر درست باشد تو شريك او بوده و او را بر تو زيادتى نخواهد بود . پس جان ترا با جان خود و نماز تو را با نماز خودش محافظت نموده از اين رو بايد به همين قدر سپاس گزارش باشى .\r\nو اما حق همنشين تو اينست كه با او نرمى كنى و در سخن گفتن بانصاف رفتار كنى و از جاى خود بىاجازهء او برنخيزى و كسى كه در نزد تو بنشيند ميتواند بدون اجازهء تو برخيزد و بايد لغزشهاى او را فراموش كنى و نيكىهايش را به ياد داشته باشى و جز خير بگوشش نرسانى .\r\nو اما حق همسايت اينست كه در غياب او را حفظ كنى و در حضور احترامش نهى و اگر ستمى بر\r\n","description":"","footnote":"","page_name":" 681 ","page_number":304},
  {"content":"\r\nاو رفت ياريش كنى و عيبى را از او جستجو نكنى\r\nو اگر به كار بدى از او اطلاع پيدا كردى پرده پوشى كنى و اگر بدانى نصيحت تو را ميپذيرد محرمانه نصيحتش كنى و در سختى او را رها نكنى و از لغزش او درگذرى و گناهش را ببخشى و با خوشى با او معاشرت كنى و نيروئى نيست مگر از جانب خدا .\r\nو اما حق رفيق اينست كه با او به تفضل و انصاف رفتار كنى و چنانچه او از تو احترام مىكند تو او را احترام كنى و وجود تو از براى او سبب رحمت باشد نه باعث شكنجه و عذاب و نيروئى نيست مگر از جانب خدا .\r\nو اما حق شريك اين است كه اگر غايب شد كفايت او را بكنى و اگر حاضر شد رعايتش را نمايى و بدون حكم او حكمى نكنى و بىنظر او به رأيت عمل نكنى و مالش را برايش نگاه بدارى و در كم و بيش كار او خيانتش نكنى كه دست خداى تبارك و تعالى بر سر دو شريك هست مادامى كه به يكديگر خيانت نكرده‌اند و نيروئى نيست مگر از طرف خدا .\r\nو اما حق مالت اينست كه بجز از حلال آن را بدست نيارى و جز در راه صحيح انفاقش نكنى و كسى را كه ناسپاس است بر خود مقدم ندارى و در آن بفرمان پروردگارت رفتار كنى و بخل بر مالت نورزى كه با وجود گشايش در زندگى كه داشته اى حسرت و پشيمانى خواهى كشيد و نيروئى نيست جز بوسيله خدا و اما بستانكارت كه مطالبهء بستانكارى خود را مىكند اين است كه اگر دارى به او بدهى و اگر تنگ دستى با گفتار خوش او را راضى كنى و با نرمى او را از خود رد كنى و حق معاشرت اين است كه او را فريب ندهى و خيانتش نكنى و نيرنگ به كار نبرى و از خداى تبارك و تعالى در كار او بپرهيزى و حق دشمنت\r\n","description":"","footnote":"","page_name":" 682 ","page_number":305},
  {"content":"\r\nكه عليه تو ادعا دارد اين است كه\r\nاگر آنچه ادعا مىكند حق است خودت بر خودت گواه باشى و بر او ستم نكنى و حق او را تمام بپردازى و اگر آنچه ادعا مىكند باطل باشد با وى مهربانى كنى و جز مدارا در كارش هيچ نكنى و خدا را در كار او بغضب نياورى و نيروئى نيست مگر بوسيله خدا و حق دشمنت كه تو عليه او ادعا دارى اينست كه اگر در دعوايت بر حقى با وى نيكو گفتگو كنى و حق او را انكار نكنى و اگر در ادعايت بر باطلى از خداى عز و جل بپرهيزى و بسوى او توبه كنى و دعوا را ترك گوئى و حق كسى كه از تو مشورت مىكند اين است كه اگر نظرى در بارهء او دارى به او بگويى و اگر نه او را به كسى كه ميداند راهنمايى كنى و حق كسى كه تو با او مشورت مىكنى اينست كه او را در چيزى كه با تو در رأى موافقت نكرد منهمش نكنى و اگر با تو موافق بود خداى عز و جل را ستايش كنى و حق كسى كه از تو اندرزى مىطلبد اينست كه خير خواهى را از او دريغ ندارى و جز از راه مهربانى و مدارا قدم بر ندارى و حق كسى كه تو را نصيحت مىكند اين است كه نسبت به او فروتنى كنى و گوش خود را به سخنش فرا دهى كه اگر حق گويد خداى عز و جل را ستايش كنى و اگر موافق نگويد نسبت به او دلسوز باشى و او را متهمش نكنى و بدانى كه خطا كرده است و به اين خطا مؤاخذه اش نكنى مگر اينكه سزاوار اتهام باشد كه به هيچ كار او در هيچ حالى نبايد اعتنا بكنى و نيروئى نيست مگر با خدا و حق بزرگتر از تو اينست كه به خاطراتش احترام كنى و بزرگش بدارى كه پيش از تو در مسلمان شدن حق تقدم دارد و با وى هنگام ستيزه ايستادگى نكنى و پيش از او براهى نروى و در راه رفتن از او پيشى نگيرى و با او جهالت نورزى و اگر او جهالت ورزد متحملش باشى و احترامش كنى بخاطر حق و بخاطر احترامى كه اسلام براى او قائل است و حق كوچكتر از تو اينست كه در\r\n","description":"","footnote":"","page_name":" 683 ","page_number":306},
  {"content":"\r\nتعليم او و گذشت از او و پرده پوشى بر او و مهربانى و كمك او دلسوزى نمايى\r\nو حق كسى كه از تو چيزى بخواهد اينست كه به قدر نيازش به او عطا كنى و حق كسى كه از او چيزى خواسته اى اين است كه اگر داد با تشكر از او بپذير و حقشناسى كن و اگر نداد عذرش را بپذير و حق كسى كه ترا براى خداى تعالى شاد كرده است اينست كه اولا خداى عز و جل را ستايش كنى سپس آن كس را سپاسگزار باشى و حق كسى كه در بارهء تو بدى كرده اين است كه از او درگذرى و اگر بدانى كه گذشت از او زيان دارد داد خود را از او بگيرى كه خداى تبارك و تعالى مىفرمايد كسى كه پس از مظلوم شدن داد خود را بگيرد گناهى بر آنان نيست ( سورهء شورى آيه 41 ) و حق هم كيشان تو اين است كه در دل سلامتى آنها را بخواهى و نسبت به آنان دلسوز باشى و با بدكارانشان مدارا كنى و انس بگيرى و آنان را بسوى خير و اصلاح بياورى و از نيكوكارانشان سپاسگزارى كنى و آزارشان نرسانى و آنچه براى خود دوست ميدارى از براى آنان دوست بدارى و آنچه براى خودت ناخوش دارى براى آنان نيز خوش نداشته باشى و بايد پيرانشان بجاى پدر تو باشند و جوانانشان بجاى برادرت و پير زنانشان بجاى مادرت و كودكانشان بجاى فرزندانت و حق كسانى كه به آنان پناه دادى اينست كه آنچه خداى عز و جل از آنان پذيرفته بپذيرى و تا بعهدى كه با خداى عز و جل بسته‌اند وفا دارند با آنان ستم نكنى .\r\n\r\n( پنجاه خصلت از صفات مؤمن است )\r\n2 - امام صادق عليه السّلام فرمود : صفت مؤمن اين است در دين نيرومند است و در نرمى احتياط كار و ايمانش بسر حد يقين است و در فهميدن حريص و در هدايت با نشاط و در نيكى پايدار است و بهنگام شهوت چشم پوشى مىكند دانشش آميخته با بردبارى است در موردى كه با او مدارا شود سپاسگزار است و نسبت به حق خودش سخاوتمند و در حال ثروتمندى ميانه رو و در حال تنگدستى ظاهرى آراسته دارد\r\n","description":"","footnote":"","page_name":" 684 ","page_number":307},
  {"content":"\r\nو در حال قدرت مىبخشد و در مورد خير انديشى فرمانبردار است و رغبت بورع دارد و در جهاد حريص است و در حالى كه مشغول كار است از نماز غفلت نمىكند و در مورد شدت بردبار است و در مقابل پيش آمدهاى سخت با وقار است و در ناملايمات صبر فراوان دارد و در فراخى شكرگزار است نه غيبت مىكند و نه تكبر مىكند و نه ستم مىكند و اگر بر او ستمى شد تحمل مىكند قطع رحم نميكند سست نميباشد بد خلق و سنگدل نيست چشمش را در اختيار خود دارد و شكمش او را رسوا نمىكند مغلوب شهوت نميشود بمردم حسد نميورزد افترا نمىبندد بيهوده خرج نمىكند و اسراف نمىكند . بلكه ميانه رو است ستمديده را يارى مىكند و تهى دستان را دلسوزى مىنمايد بخاطر راحت مردم خود را زحمت مىاندازد ، بعزت دنيا رغبتى ندارد و از درد آن بىتابى نمىكند مردم را هوائى در سر است كه دنبال آن هواها هستند و او را هوائى در سر است كه بدان مشغول است در حلمش كمبودى به نظر نمىرسد و در رأيش سستى ديده نمىشود و دينش را ضايع نمىكند هر كه با او مشورت كند او را راهنمائى مىكند و هر كه با او همدست باشد مساعدتش مىكند و از باطل و دشنام دادن و نادانى گريزان است اينها صفت مؤمن است .\r\n\r\n( ثواب كسى كه پنجاه بار عمل حج انجام داده باشد )\r\n3 - هارون بن خارجة گويد : شنيدم امام صادق عليه السّلام مىفرمود : كسى كه پنجاه حج بجا بياورد خداوند در بهشت عدن شهرى براى او ميسازد كه صد هزار كاخ دارد و در هر كاخى يك حور از حوريان بهشتى و هزار همسر باشد و در بهشت از رفيقان محمد ( ص ) مىگردد .\r\n","description":"","footnote":"","page_name":" 685 ","page_number":308},
  {"content":"\r\nبابهاى هفتاد و بيشتر\r\n\r\n( هفتاد منقبت امير المؤمنين عليه السّلام داشت كه هيچ كدام از افراد ملت با او شريك نبودند )\r\n1 - مكحول گويد : أمير المؤمنين على بن أبى طالب عليه السّلام فرمود : از اصحاب پيغمبر آنان كه مطالب را نيكو بخاطر ميسپارند ميدانند كه در ميان آنان كسى نيست كه داراى منقبتى باشد مگر اينكه من شريك او بوده‌ام و بر او برترى داشتم ولى هفتاد منقبت مرا است كه هيچ يك از آنان را در آن شركتى نيست .\r\nعرض كردم يا أمير المؤمنين مرا از آن منقبتها آگاه گردان فرمود : نخستين منقبت كه مرا است اينست كه يك چشم بهم زدن براى خدا شريك نگرفتم و لات و عزا را نپرستيده‌ام .\r\nدوم اينكه هرگز مىنياشاميده‌ام .\r\nسوم اينكه رسول خدا مرا در كودكى از دامان پدرم برگرفت و من شريك نان و آب آن حضرت و مونس و هم صحبتش بودم .\r\n","description":"","footnote":"","page_name":" 686 ","page_number":309},
  {"content":"\r\nچهارم اينكه من نخستين كسى هستم كه ايمان آوردم و اسلام قبول كردم .\r\nپنجم اينكه رسول خدا به من فرمود يا على تو از من بجاى هارون هستى از موسى جز اينكه پس از من پيغمبرى نيست .\r\nششم اينكه من آخرين كسى بودم كه از رسول خدا جدا شدم و او را در ميان قبر سرازير كردم .\r\nهفتم اينكه رسول خدا مرا در بستر خود خوابانيد هنگامى كه بغار تشريف برد و رو انداز خود را به من پيچيد كه چون مشركان آمدند مرا محمد پنداشتند پس مرا از خواب بيدار كردند و به يكديگر گفتند اگر گريخته بود اين ( على ) هم با او فرار مىكرد .\r\nو اما هشتم اينكه رسول خدا مرا هزار باب از دانش بياموخت كه از هر بابى هزار باب گشوده مىشد و به جز من كسى را چنين چيزى نياموخت .\r\nو اما نهم اينكه رسول خدا به من فرمود يا على چون خداى عز و جل اولين و آخرين را محشور كند منبرى كه بالاتر از منبرهاى همهء پيغمبران است براى من نصب كند و منبرى ديگر كه بالاتر از منبر همهء اوصيا است براى تو نصب كند و تو بالاى آن منبر روى .\r\nو اما دهم اينكه شنيدم رسول خدا ( ص ) فرمود يا على در قيامت چيزى به من داده نميشود مگر آنكه مانند آن را براى تو در خواست كرده‌ام .\r\nيازدهم اينكه شنيدم رسول خدا ميفرمود يا على تو برادر من هستى و من برادر تو هستم و دست تو ميان دست من خواهد بود تا داخل بهشت شوى و اما دوازدهم اينكه شنيدم رسول خدا ميفرمود يا على مثل تو در ميان امت من كشتى نوح است كه\r\n","description":"","footnote":"","page_name":" 687 ","page_number":310},
  {"content":"\r\nهر كه سوار آن شد نجات يافت و هر كس از آن بازماند غرق شد .\r\nو اما سيزدهم اينكه رسول خدا عمامه خودش را با دست خود بر سر من نهاد و دعاهاى پيروزى بر دشمنان خدا را در بارهء من كرد پس من باذن خدا آنها را شكست دادم .\r\nو اما چهاردهم اينكه رسول خدا به من دستور فرمود كه دست خود را بپستان گوسفندى كه خشك شده بود بكشم عرض كردم يا رسول خدا شما دست بكشيد فرمود يا على كار تو كار من است پس من دست خود را بر آن كشيدم شيرش جوشيدن گرفت جرعه اى از آن برسول خدا دادم سپس پيرزنى آمد كه از تشنگى شكايت داشت او را از شير سيراب كردم پس رسول خدا فرمود همانا من از خداى عز و جل خواستم دست تو را مبارك گرداند و خدا نيز چنين كرد .\r\nو اما پانزدهم اينكه رسول خدا به من وصيت كرد و فرمود يا على جز تو كسى نبايد مرا غسل دهد و جز تو ديگرى نبايد كفن بر من بپيچد كه اگر كسى جز تو همه جاى بدن مرا ببيند ديدهايش از كاسهء سر بيرون خواهد آمد عرض كردم يا رسول الله من چگونه بدن شما را ( به تنهائى ) پشت و رو كنم فرمود : تو كمك داده خواهى شد پس به خدا قسم هر عضوى از اعضاى پيغمبر را كه خواستم بگردانم آن عضو براى من من گردانده شد .\r\nو اما شانزدهم اينكه چون خواستم بدن پيغمبر را برهنه كنم ندائى شنيدم كه اى وصى پيغمبر او را برهنه مكن و در همان حال كه پيراهن به تن دارد غسلش بده به آن خدائى كه او را بپيغمبرى گرامى داشت و برسالت مخصوص نمود قسم ياد مىكنم كه من از ناف تا ران آن حضرت را نديدم و خداوند مرا به اين شرافت از ميان اصحاب پيغمبر مخصوص گردانيد .\r\nو اما هفدهم اينكه خداوند فاطمه را همسر من نمود با اينكه ابو بكر و عمر از او خواستگارى كرده\r\n","description":"","footnote":"","page_name":" 688 ","page_number":311},
  {"content":"\r\nبودند\r\nولى خداوند از بالاى هفت آسمانهايش او را به من تزويج كرد پس رسول خدا فرمود يا على گوارايت باد كه خداى عز و جل فاطمه بانوى زنان اهل بهشت را كه پارهء تن من است همسر تو كرد عرض كردم يا رسول الله مگر من از تو نيستم فرمود يا على تو از من هستى و من از تو همچون دست راست من نسبت بدست چپم و من از تو در دنيا و آخرت بىنياز نيستم .\r\nو اما هيجدهم اينكه رسول خدا به من فرمود يا على تو در آخرت پرچم حمد را بدست خواهى گرفت و تو بروز قيامت از همهء خلايق به من نزديكتر مىنشينى فرشى براى من و فرشى براى تو گسترده مىشود كه من در گروه پيغمبران و تو در گروه وصيان خواهى بود و بر سر تو تاج نور و افسر كرامت گذاشته مىشود و هفتاد هزار فرشته گرداگرد تو هستند تا خداى عز و جل از حساب خلايق فارغ شود .\r\nو اما نوزدهم اينكه رسول خدا فرمود به زودى با ناكثان و قاسطان و مارقان خواهى جنگيد هر كس از آنان كه با تو بجنگد بعوض هر يك مرد صد هزار نفر از شيعيان خود را شفاعت خواهى نمود عرض كردم يا رسول الله ناكثان كيانند ؟ فرمود طلحة و زبير كه در حجاز تو را بيعت خواهند نمود و در عراق آن بيعت را خواهند شكست چون چنين كنند با آن دو نفر جنگ كن كه جنگ با آن دو سبب پاك شدن مردم روى زمين است عرض كردم قاسطان كيانند ؟ فرمود معاوية و يارانش عرض كردم مارقان كيانند ؟ فرمود ياران ذو الثدية كه از دين بيرون مىروند همچون تيرى كه از كمان بيرون رود آنان را بكش كه كشتن آنان سبب گشايشى است براى اهل زمين و عذاب زودرسى است براى مارقان و ذخيره ايست براى تو نزد خداى عز و جل در روز قيامت .\r\n","description":"","footnote":"","page_name":" 689 ","page_number":312},
  {"content":"\r\nو اما بيستم اينكه شنيدم رسول خدا به من فرمود مثل تو در امت من مثل دروازهء حطة است در بنى اسرائيل هر كس بولايت تو داخل شد از همان درى وارد شده است كه خداى عز و جل دستور فرموده است .\r\nو اما بيست و يكم اينكه شنيدم رسول خدا به من فرمود كه من شهر علمم عليم در است و هرگز بشهرى جز از دروازه اش داخل نتوان شد سپس فرمود يا على در آيندهء نزديكى تو آنچه را كه بر ذمهء من است رعايت خواهى نمود و بر سنت من جنگ خواهى كرد و امت من با تو مخالفت خواهند نمود .\r\nو اما بيست و دوم اينكه شنيدم رسول خدا ( ص ) مىفرمود كه خداى تبارك و تعالى دو فرزند من حسن و حسين را از نورى كه به تو و بفاطمة عنايت فرمود آفريد و آنان همچون دو گوشواره اى كه بر دو گوش باشند لرزانند و نور آنان هفتاد هزار بار بنور شهيدان افزونى دارد يا على همانا خداى عز و جل به من وعده فرموده كه آن دو را آنچنان گرامى بدارد كه بجز پيامبران و مرسلين هيچ كس را آنچنان گرامى نداشته باشد .\r\nو اما بيست و سوم اينكه رسول خدا در حيات خود در حضور همهء ياران و عموى من عباس كه افتخار حضور داشت انگشتر خود و زره و كمربندش را به من عطا فرمود و شمشيرش را بر ميان من بست پس خداى عز و جل مرا به اين شرافت مخصوص گردانيد نه آنان را .\r\nو اما بيست و چهارم اينكه خداى عز و جل بپيغمبر خودش آيه نازل فرمود :\r\nاى كسانى كه ايمان آورده‌ايد چون خواستيد با رسول خدا محرمانه سخن بگوئيد پيش از سخن\r\n","description":"","footnote":"","page_name":" 690 ","page_number":313},
  {"content":"\r\nمحرمانه گفتن صدقه بدهيد\r\nو من يك دينار داشتم آن را به ده درهم فروختم و هر وقت خواستم با رسول خدا صحبت خصوصى بكنم پيش از آن يك درهم صدقه دادم به خدا قسم اين كار مرا يك نفر از اصحاب پيغمبر نكرد نه پيش از من و نه بعد از من تا خداى عز و جل اين آيه را فرستاد ( آيا ترسيديد كه پيش از نجواى خود صدقه بدهيد ؟ حال كه نكرديد و خداوند توبهء شما را پذيرفت ) آيا توبه بجز از گناهى كه سر زده است مىشود ؟\r\nاما بيست و پنجم اينكه شنيدم كه رسول خدا مىفرمود . بهشت بر انبياء حرام است تا من در آن داخل شوم و بهشت بر اوصياء حرام است تا تو در آن داخل شوى .\r\nيا على همانا خداى تبارك و تعالى بشارتى مرا داده است كه آن بشارت را به هيچ پيغمبرى پيش از من نداده است و آن اينكه تو سرور اوصيائى و دو فرزند تو حسن و حسين دو سرور جوانان اهل بهشتاند در روز قيامت .\r\nو اما بيست و ششم اينكه جعفر برادر من با فرشتگان در بهشت پرواز مىكند و با دو بال از در و ياقوت و زبرجد آراسته است .\r\nو اما بيست و هفتم اينكه عمويم حمزه در بهشت سرور شهيدان است .\r\nو اما بيست و هشتم اينكه رسول خدا فرمود كه خداى تبارك و تعالى وعدهء تخلف ناپذير به من داد كه مرا پيغمبر قرار داد و ترا جانشين و پس از من در آيندهء نزديكى از امت من همان خواهى ديد كه موسى از فرعون ديد .\r\nپس شكيبا باش و به حساب خدا منظور بدار تا مرا ملاقات كنى پس من دوستدار آن كس بشوم كه ترا دوست بدارد و دشمن كسى گردم كه با تو دشمن گردد .\r\n","description":"","footnote":"","page_name":" 691 ","page_number":314},
  {"content":"\r\nو اما بيست و نهم اينكه شنيدم رسول خدا ميفرمود يا على تو صاحب حوضى و جز تو كسى مالك او نخواهد بود و زود است كه قومى نزد تو بيايند و از تو آب بخواهند پس تو به آنان بگوئى نه و نه يك ذرة پس با روى سياه باز گردند و زود است كه شيعهء من و تو بر تو وارد بشوند به آنان بگوئى سيراب شويد سيرابشدنى كامل پس آنها با رويهاى سفيد سيراب شوند .\r\nو اما سىام اينكه شنيدم رسول خدا ميفرمود امت من روز قيامت با پنج پرچم محشور ميشوند .\r\nاولين پرچمى كه بر من وارد مىشود فرعون اين امت است كه معاوية مىباشد .\r\nدومى بدست سامرى اين امت است كه عمرو بن عاص باشد .\r\nسومى بدست جاثليق اين امت است كه ابو موسى اشعرى باشد .\r\nچهارمى بدست ابو الاعور سلمى است .\r\nو اما پنجمى با تو است يا على كه مؤمنان همه در زير آن پرچمند و تو پيشوايشان ميباشى سپس خداى تبارك و تعالى به آن چهار نفر ميگويد بعقبهاى خودتان برگرديد و نورى درخواست كنيد پس ديوارى ميان آنان كشيده مىشود كه درى ندارد اندرون آن رحمت است و آنان شيعهء من ميباشند و هر كه مرا دوست بدارد و بهمراه من با گروه ستمگر و با همان افرادى كه از صراط سرنگون ميگردند بجنگد و در رحمت و آنان شيعيان منند .\r\nپس اينان فرياد كنند مگر ما با شما نبوديم ؟ گويند آرى ولى شما خود را فريب داديد و به انتظار نشستيد و شك و ترديد نموديد و آرزوها شما را فريب داد تا فرمان خدا ( مرگ ) رسيد و شيطان فريبنده شما را نسبت به خدا فريب داد .\r\n","description":"","footnote":"","page_name":" 692 ","page_number":315},
  {"content":"\r\nپس امروز نه از شما عوضى دريافت مىشود و نه از آنان كه كافر شده‌اند جايگاه شما آتش است و همان پناه شماست و بد سرانجامى است سپس امت من و شيعهء من وارد ميشوند و از حوض محمد ( ص ) سيراب ميگردند و در دست من عصائى است از چوب عوسج كه دشمنان خود را با آن از كنار حوض ميرانم همانطور كه شتر ناشناس رانده مىشود .\r\nو اما سى و يكم شنيدم از رسول خدا ميفرمود اگر نبود اينكه غاليان از امت من مىگويند در بارهء تو آنچه را كه نصارى در بارهء عيسى بن مريم گفتند هر آينه سخنى در بارهء تو ميگفتم كه به هيچ اجتماعى از مردم نگذرى مگر آنكه خاك زير پايت را گرفته و از آن شفا مىطلبيدند .\r\nو اما سى و دوم اينكه شنيدم از رسول خدا ميفرمود خداى تبارك و تعالى مرا با ترسى كه در دل دشمن انداخت يارى كرد و از خداوند خواستم كه ترا بمانند آن يارى كند و اين ترس را از تو نيز در دل دشمن قرار داد مانند همان كه از من قرار داده بود .\r\nو اما سى و سوم اينكه رسول خدا ( ص ) دهان بر گوش من گذاشت و آنچه واقع شده و تا روز قيامت واقع خواهد شد به من بياموخت و خداوند اين علم را از براى من به زبان پيغمبرش جارى كرد .\r\nو اما سى و چهارم اينكه نصارى مدعى شدند كه كارى انجام بدهند خداى عز و جل در اين باره آيه فرستاد كه هر كس پس از آنچه از دانش براى تو آمده در دين اسلام با تو ستيزه كند بگو بيائيد تا پسران ما و پسران شما و زنان ما و زنان شما و نفسهاى ما و نفسهاى شما را دعوت ميكنيم سپس مباهله ميكنيم و لعنت خدا را بر دروغ گويان قرار ميدهيم در آن جريان نفس من نفس رسول خدا بود و مقصود از زنان فاطمة و از پسران حسن و حسين بود .\r\n","description":"","footnote":"","page_name":" 693 ","page_number":316},
  {"content":"\r\nسپس گروه نصارى پشيمان شدند و از رسول خدا خواستند كه صرف نظر كند و او هم از آنان صرف نظر كرد و به حق آن كسى كه تورات را بر موسى و قرآن را بر محمد نازل كرد سوگند اگر با ما مباهله مىكردند به صورت ميمونها و خوكها مسخ ميشدند .\r\nو اما سى و پنجم اينكه رسول خدا روز جنگ بدر مرا فرستاد و فرمود يك مشت از ريگهائى كه در يك جا جمع شده بياور من آن ريگها را برداشتم و سپس بوئيدم و متوجه شدم كه خوش بو است و بوى مشك از آن بلند است من آن ريگها را بنزد رسول خدا آوردم آن حضرت آنها را به صورت مشتركين پرتاب كرد و از آن سنگ ريزه‌ها چهار عدد از فردوس بود و يك سنگريزه از مشرق و يكى از مغرب و يكى از زير عرش با هر سنگريزه اى صد هزار فرشته بود كه يار و ياور ما بودند خداوند با اين فضيلت هيچ كس را گرامى نداشته نه پيش از اين و نه بعد از اين .\r\nو اما سى و ششم اينكه شنيدم از رسول خدا ميفرمود واى به كشندهء تو كه از ثمود و پىكنندهء شتر ثمود شقىتر است و همانا عرش خداى رحمان براى كشته شدن تو خواهد لرزيد .\r\nپس بشارت باد ترا يا على كه تو در شمار صديقان و شهيدان و شايستگان هستى .\r\nو اما سى و هفتم خداى تبارك و تعالى مرا از ميان اصحاب محمد مخصوص كرد كه علم ناسخ و منسوخ محكم و متشابه و خاص و عام را به من عطا كرد .\r\nو اين از چيزهائى است كه خداوند بر من و پيغمبرش با عطا فرمود آن منت گذاشته و پيغمبر به من فرمود يا على خداى عز و جل به من دستور فرموده كه ترا بخودم نزديك كنم و از خود دور نكنم و ترا بياموزم و با تو جفا نكنم و بر من لازم است كه پروردگار خود را اطاعت كنم و بر تو لازم است كه آنچه\r\n","description":"","footnote":"","page_name":" 694 ","page_number":317},
  {"content":"\r\nفرا ميگيرى حفظ كنى .\r\nو اما سى و هشتم رسول خدا مرا جايى فرستاد و دعاهايى براى من كرد و مرا بر آنچه پس از آن حضرت واقع خواهد شد آگاه ساخت .\r\nبعضى از ياران حضرت از اين افتخارى كه نصيب من گرديد اندوهناك شد و گفت اگر محمد ميتوانست پسر عموى خود را پيغمبر كند مسلما همين كار را مىكرد و خداى عز و جل شرافت آگاهى از اين جريان را بوسيلهء زبان پيغمبرش به من عطا فرمود .\r\nو اما سى و نهم اينكه شنيدم رسول خدا ميفرمود دروغ ميگويد كسى كه گمان مىكند مرا دوست ميدارد و على را دشمن بدارد كه دوستى من و دوستى او بجز در دل مؤمن با هم جمع نميشود .\r\nخداى عز و جل اهل محبت من و محبت ترا يا على در افرادى كه پيش از همه به بهشت داخل ميشوند قرار داده و اهل دشمنى با من و دشمنى با ترا پيشاپيش افراد گمراهى كه از امت من به آتش مىروند قرار داده .\r\nو اما چهلم اينكه رسول خدا در يكى از جنگها مرا بر سر چاهى فرستاد و در آن چاه آبى نبود من بازگشتم و جريان را بعرض رساندم به من فرمود آيا در آن چاه گل بود ؟ عرض كردم بلى فرمود از آن گل براى من بيار پس من از آن چاه مقدارى گل آوردم حضرت كلامى در آن فرمود .\r\nسپس فرمود اين گل را در ميان چاه بينداز و من انداختم كه ناگاه آب جوشيدن گرفت تا اطراف چاه پر شد .\r\nپس آمدم و خبرش را به حضرت دادم به من فرمود : موفق باشى يا على كه جوشيدن آب از بركت تو\r\n","description":"","footnote":"","page_name":" 695 ","page_number":318},
  {"content":"\r\nبود و اين منقبت مخصوص من گرديد نه اصحاب پيغمبر .\r\nو اما چهل و يكم اينكه شنيدم رسول خدا فرمود يا على مژده ات باد كه جبرئيل نزد من آمد و گفت يا محمد خداى تبارك و تعالى به ياران تو نظر فرمود . پس پسر عموى تو و شوهر دخترت فاطمه را بهترين ياران تو يافت از اين نظر او را جانشين تو و كسى كه از جانب تو اداء نمايد قرار داد .\r\nو اما چهل و دوم اينكه شنيدم رسول خدا مىفرمود كه يا على مژده ات باد كه خانهء تو در بهشت روبروى خانهء من است و تو در آسايشگاه برين و با من در بالاترين مقامات خواهى بود .\r\nعرض كردم يا رسول الله بالاترين مقامات چيست ؟ فرمود گنبدى است از در سفيد كه هفتاد هزار در دارد و جايگاه مخصوص من و تو يا على مىباشد .\r\nو اما چهل و سوم رسول خدا فرمود خداى عز و جل دوستى مرا بر دلهاى مؤمنين جايگزين نموده و همچنين دوستى ترا يا على در دلهاى مؤمنين جايگير نموده و دشمنى مرا و دشمنى ترا در دلهاى منافقين جايگير كرده .\r\nپس ترا بجز مرد با ايمان پرهيزگار دوست نميدارد و بجز منافق كافر دشمن نميدارد .\r\nو اما چهل و چهارم اينكه شنيدم رسول خدا فرمود هرگز ترا از عرب بجز زنازاده و از عجم بجز شقى و از زنان بجز سلقلقية ( 1 ) دشمن نميدارد .\r\nو اما چهل و پنجم اينكه رسول خدا مرا خواست و من چشم درد داشتم پس آب دهان بر چشم من انداخت و فرمود بار الها در سرما گرمش بكن و در گرما خنكش فرما پس به خدا قسم چشم من تا اين ساعت هرگز به درد نيامده است .\r\n\r\n","description":"","footnote":"\r\n( 1 ) سلقلقيه زنى است كه از عقب حيض ببيند .\r\n","page_name":" 696 ","page_number":319},
  {"content":"\r\nو اما چهل و ششم اينكه رسول خدا اصحاب و عموهايش را دستور داد تا درها را ( كه بميان مسجد باز ميشد ) ببندند و بنا بدستور خداى عز و جل در خانهء مرا باز گذاشت و اين چنين افتخار كه مرا است هيچ كس را نيست .\r\nو اما چهل و هفتم اينكه رسول خدا در ضمن وصيتش به من دستور داد كه وعده‌ها و قرضهايش را بپردازم عرض كردم يا رسول الله خودتان ميدانيد كه مرا مالى نيست فرمود خداوند به همين زودى ترا كمك خواهد نمود . پس هر يك از بدهكارىها و وعده هائى را كه آن حضرت داشت خواستم بپردازم خداوند بر من سهل فرمود تا اينكه همهء بدهكارىها و وعده‌هاى آن حضرت را پرداخت نمودم و چون همه را شماره كردم به هشتاد هزار رسيد و مختصرى باقى ماند كه وصيت كردم به حسن عليه السّلام تا آن را بپردازد .\r\nو اما چهل و هشتم اينكه رسول خدا بخانهء ما تشريف آورد و سه روز بود كه ما غذائى نخورده بوديم فرمود يا على چيزى در نزد تو هست ؟ عرض كردم بخدائى كه ترا گرامى داشته و بپيغمبرى برگزيده خودم و همسرم و دو فرزندم سه روز است كه چيزى نخورده‌ايم .\r\nپس پيغمبر فرمود اى فاطمه بميان اطاق برو و نگاه كن كه چيزى مييابى ؟\r\nفاطمة عرض كرد الان از اطاق بيرون آمدم عرض كردم يا رسول الله من داخل شوم ؟ فرمود بنام خدا داخل بشو پس من داخل شدم ناگاه طبقى ديدم كه در آن خرماى تازه نهاده شده و كاسه اى آبگوشت بود .\r\nپس من طبق را برداشتم و بنزد رسول خدا آوردم فرمود يا على فرستاده اى كه اين غذا را آورده بود ديدى ؟ عرض كردم آرى فرمود او را براى من توصيف كن عرض كردم :\r\nرنگهاى سرخ و سبز و زرد ديدم فرمود اينها خطهاى پر جبرئيل بوده كه با در و ياقوت جواهر نشان شده است پس ما از آن طعام خورديم تا اينكه سير شديم و دستها و انگشتان ما هيچ آلودگى به غذا پيدا نكرد بطورى كه تمام خطوط پوست دستها و انگشتانمان ديده ميشد .\r\n","description":"","footnote":"","page_name":" 697 ","page_number":320},
  {"content":"\r\nپس خداوند از ميان اصحاب پيغمبر فقط مرا به اين شرافت مخصوص فرمود .\r\nو اما چهل و نهم اينكه خداى تبارك و تعالى پيغمبرش را بپيغمبرى مخصوص فرمود و پيغمبر نيز مرا بجانشينى مخصوص كرد پس كسى كه مرا دوست بدارد او خوشبخت است و در گروه پيغمبران محشور خواهد شد .\r\nو اما پنجاهم اينكه رسول خدا سورهء برائت را با ابى بكر فرستاد همين كه او رفت جبرئيل آمد و عرض كرد يا محمد جز تو يا كسى كه از تو باشد ديگرى نميتواند اين سوره را برساند پس پيغمبر مرا كه بر شتر مخصوص آن حضرت كه عضباء نام داشت سوار بودم بسوى او فرستاد و من در ذو الحليفة به او رسيدم و سوره را از او گرفتم پس خداى عز و جل فقط مرا به اين فضيلت مخصوص كرد .\r\nو اما پنجاه و يكم اينكه رسول خدا در روز غدير خم مرا در مقابل همهء مردم به پا كرد و فرمود بهر كه مولا منم على است مولاى او پس دورى از رحمت خدا و هلاكت شامل حال گروهى باد كه ستمكار شدند .\r\nو اما پنجاه و دوم اينكه رسول خدا فرمود يا على آيا كلماتى به تو نياموزم كه جبرئيل آنها را به من آموخته ؟\r\nعرض كردم چرا فرمود بگو يا رازق المقلين و يا راحم المساكين و يا اسمع السامعين و يا ابصر الناظرين و يا ارحم الراحمين ارحمنى و ارزقنى .\r\n( اى روزى دهنده بر همهء تهى دستان و اى دلسوز بر همهء مسكينان اى شنواتر از همهء شنوندگان و اى بيناتر از همهء نابينايان و اى مهربانتر از همهء مهربانان به من رحم كن و روزى مرا برسان ) .\r\nو اما پنجاه و سوم اينكه خداى تبارك و تعالى دنيا را از ميان نمىبرد تا اينكه قائم ما خانواده قيام كند و دشمنان مرا بكشد و جزيه نپذيرد و بتها را بشكند و نتايج شوم جنگ بپايان برسد و پايهء دعوتش برگرفتن\r\n","description":"","footnote":"","page_name":" 698 ","page_number":321},
  {"content":"\r\nمال باشد تا بطور مساوى تقسيم كند و در ميان رعيت بعدل و داد رفتار نمايد .\r\nو اما پنجاه و چهارم اينكه شنيدم رسول خدا ميفرمود يا على در آيندهء نزديكى بنى اميه ترا لعن خواهد كرد و فرشته اى براى هر لعن هزار لعن بر خود آنها برميگرداند و چون حضرت قائم قيام كند چهل سال لعن آنان را رواج دهد .\r\nو اما پنجاه و پنجم اينكه رسول خدا به من فرمود چند طايفه از امت در مورد تو آزمايش خواهند شد خواهند گفت رسول خدا ( ص ) كه چيزى بجا نگذاشته است على را براى چه كارى وصى خود كرده ؟ مگر قرآن پروردگار من پس از خداى عز و جل بهترين چيزها نيست ؟ بخدائى كه مرا بر انگيخته سوگند اگر تو قرآن را بطور اساسى جمع آورى نكنى هرگز جمع نخواهد شد پس خداى عز و جل مرا به اين افتخار مخصوص كرد نه ديگر اصحاب را .\r\nو اما پنجاه و ششم اينكه خداى تبارك و تعالى آنچه را كه بدوستان خود و فرمانبرانش مخصوص فرموده بود مرا نيز به آن مخصوص كرد و مرا وارث محمد فرمود هر كه بد حالى او را ميخواهد بخواهد و هر كه او را خوشحال ميخواهد بخواهد و با دست به طرف مدينة اشاره فرمود .\r\nو اما پنجاه و هفتم اينكه رسول خدا در يكى از جنگها بود كه دچار بىآبى شد به من فرمود يا على برخيز و بسوى اين سنگ برو و بگو من فرستادهء رسول خدا هستم از خود براى من آب بيرون بده پس قسم بخدائى كه او را بپيغمبرى گرامى داشت من پيام را به آن سنگ رساندم و همچون پستان گاوى در آن\r\n","description":"","footnote":"","page_name":" 699 ","page_number":322},
  {"content":"\r\nپديد آمد و از هر سر پستانش آب روان شد\r\nچون اين را ديدم بشتاب نزد پيغمبر آمدم و بحضرتش اطلاع دادم فرمود : يا على برو از آن آب برگير مردم هم آمدند و مشكها و ظرفهاى خود را پر كردند و چهار پايانشان را سيراب نمودند و نوشيدند و وضو ساختند پس خداى عز و جل تنها مرا بدين فضيلت مخصوص كرد نه ساير اصحاب را .\r\nو اما پنجاه و هشتم اينكه رسول خدا ( ص ) در يكى از جنگها كه آب تمام شده بود مرا دستور داد و فرمود : يا على كاسه اى براى من بياور من آوردم پس آن حضرت دست راست خود را با دست من بميان آن كاسه گذاشت و فرمود به جوش پس آب از ميان انگشتان ما جوشيدن گرفت .\r\nو اما پنجاه و نهم اينكه رسول خدا مرا بسوى خيبر فرستاد چون نزديك شدم ديدم در خيبر بسته است آن را تكان سختى دادم و از جايش كندم و چهل گام بدور انداختم و داخل قلعه شدم مرحب بنزد من آمد او به من حمله كرد و من به او و من زمين را از خون او سيراب كردم در صورتى كه رسول خدا ( ص ) دو نفر از اصحاب خود را پيش از من فرستاده بود و شكست خورده بازگشته بودند .\r\nو اما شصتم اينكه من بودم كه عمرو بن عبد ود را كه با هزار مرد برابر بود كشتم .\r\nو اما شصت و يكم اينكه شنيدم رسول خدا ميفرمود يا على مثل تو در امت من مثل سورهء * ( قُلْ هُوَ الله أَحَدٌ ) * است پس هر كس تو را از دل دوست داشته باشد مانند اين است كه يك سوم قرآن را خوانده است و هر كس كه تو را بدل دوست بدارد و به زبان يارى كند مانند اين است كه دو سوم قرآن را خوانده است و هر كس تو را بدلش دوست بدارد و به زبانش تو را يارى كند و با دست تو را كمك نمايد مانند اين است كه همهء قرآن را خوانده است .\r\n","description":"","footnote":"","page_name":" 700 ","page_number":323},
  {"content":"\r\nو اما شصت و دوم اينكه من در همه جا و همهء جنگها بهمراه پيغمبر ( ص ) بودم و پرچم آن حضرت بدست من بود .\r\nو اما شصت و سوم اينكه من هرگز از ميدان جنگ نگريختم و كسى با من نبرد نكرد مگر اينكه زمين را از خونش سيراب كردم .\r\nو اما شصت و چهارم اينكه مرغى بريان از بهشت براى رسول خدا آورده شد آن حضرت از خداى عز و جل خواست كه دوست ترين خلق نزد او بنزد آن حضرت بيايد پس خداوند مرا توفيق داد كه بنزد آن حضرت آمدم تا از آن مرغ بهمراه حضرت خوردم و اما شصت و پنجم اينكه من در مسجد نماز ميخواندم كه گدائى آمد و چيزى خواست و من در ركوع بودم انگشتر خود را از انگشتم در دست دسترس او قرار دادم خداى تبارك و تعالى اين آيه را در بارهء من فرستاد ( سورهء مائده آيهء 55 ) .\r\nولى شما فقط خدا است و پيغمبرش و آنان كه ايمان آوردند و نماز ميخوانند و در حال ركوع زكات ميدهند ) .\r\nو اما شصت و ششم اينكه خداى تبارك و تعالى دو بار آفتاب را براى من باز گردانيد و بجز من براى هيچ كس از امت محمد آن را باز نگردانده است .\r\nو اما شصت و هفتم اينكه رسول خدا دستور فرمود كه در حال حياتش و بعد از وفاتش مرا بعنوان امير المؤمنين بخوانند و هيچ كس را بجز من اين نام داده نشد .\r\nو اما شصت و هشتم اينكه رسول خدا فرمود : يا على چون روز قيامت شود نداكننده اى از ميان عرش\r\n","description":"","footnote":"","page_name":" 701 ","page_number":324},
  {"content":"\r\nندا دهد : كجا است سيد پيغمبران پس من برخيزم سپس ندا كند كجا است سيد جانشينان پس تو برخيزى پس رضوان كليدهاى بهشت را نزد من آورد و مالك كليدهاى آتش را نزد من آورد و هر دو ميگويند كه خداى جل جلاله ما را دستور فرموده كه اين كليدها را به تو بدهيم و به تو عرض كنيم كه آنها را شما بعلى بن ابى طالب بدهى پس تو يا على قسمتكنندهء بهشت و دوزخ خواهى شد .\r\nو اما شصت و نهم اينكه شنيدم رسول خدا ميفرمود اگر تو نبودى منافقين از مؤمنين شناخته نميشد .\r\nو اما هفتادم اينكه رسول خدا خود خوابيد و مرا و همسرم فاطمه و دو فرزندم حسن و حسين را خوابانيد و عباى قطوانى خود را به روى همگى كشيد پس در بارهء ما اين آيه نازل شد ( سوره احزاب آيه 33 ) :\r\n( همانا خداوند خواسته است كه پليدى را فقط از شما خاندان ببرد و شما را كاملا پاك گرداند ) جبرئيل عرض كرد يا محمد من هم از شما هستم پس نفر ششم ما جبرئيل گرديد .\r\n2 : مجاهد گويد هفتاد آيه در بارهء على فرود آمد كه هيچ كس در فضيلت آنها با او شريك نبود .\r\n\r\n( ثواب كسى كه در نماز وتر هفتاد بار استغفار كند )\r\n3 : امام صادق عليه السّلام فرمود كسى كه بهنگام خواندن نماز وتر هفتاد مرتبه ايستاده بگويد استغفر الله و اتوب اليه و بر اين كار مواظبت داشته باشد تا يك سال بگذرد در نزد خداوند از اشخاصى محسوب مىشود كه\r\n","description":"","footnote":"","page_name":" 702 ","page_number":325},
  {"content":"\r\nدر سحرها استغفار كنند و از خداوند براى او آمرزش واجب گردد .\r\n\r\n( ثواب كسى كه بعد از نماز صبح هفتاد مرتبه از خداى عز و جل آمرزش بطلبد )\r\n4 : امام باقر عليه السّلام فرمود : كسى كه بعد از نماز صبح هفتاد مرتبه استغفار كند خداوند او را بيامرزد اگر چه در آن روز هفتاد هزار گناه كرده باشد و كسى كه از هفتاد هزار بيشتر گناه بكند خيرى در او نيست و در روايتى ديگر هفتصد گناه است .\r\n\r\n( ثواب كسى كه در هر روز از ماه شعبان هفتاد بار استغفار كند )\r\n5 - امام صادق عليه السّلام فرمود : كسى كه در هر روز از شعبان هفتاد بار بگويد استغفر الله الذى لا إله الا هو الرحمن الرحيم الحى القيوم و أتوب اليه در افق مبين نوشته مىشود راوى گويد عرض كردم افق مبين چيست ؟ فرمود : جلگه اى است است در مقابل عرش و در آن نهرهائى است كه بعدد ستارگان جام در آنها ريخته شده است .\r\n6 - عباس بن هلال گويد : شنيدم از امام رضا كه ميفرمود كسى كه يك روز از شعبان را باميد پاداش\r\n","description":"","footnote":"","page_name":" 703 ","page_number":326},
  {"content":"\r\nالهى روزه بدارد ببهشت داخل مىشود و كسى كه در هر روز از شعبان هفتاد مرتبه استغفار كند در روز قيامت در گروه رسول خدا محشور مىشود و از طرف خداوند بزرگداشت او واجب ميگردد و كسى كه در شعبان صدقه اى بدهد اگر چه نيمى از خرما باشد خداوند تن او را بر آتش حرام مىكند و كسى كه سه روز از شعبان را روزه بدارد و به ماه رمضان پيوست نمايد خداوند براى او روزهء دو ماه پى در پى مينويسد .\r\n\r\n( پرچم حمد هفتاد شقه دارد )\r\n7 - رسول خدا ( ص ) فرمود جبرئيل شادان و خندان نزد من آمد گفتم دوستم جبرئيل با اينكه اين همه شاد هستى مقام برادرم و پسر عمم على ابن ابى طالب در نزد پروردگارش چيست ؟ گفت به آن خدائى كه ترا بپيغمبرى بر انگيخته و برسالت برگزيده در اين وقت فرود نيامدم مگر براى همين مطلب اى محمد خداوند اعلا بشما دو نفر سلام مىرساند و فرمود محمد پيغمبر رحمت من است و على برپا دارنده حجت من كسى كه او را دوست بدارد عذابش نكنم گر چه نافرمانى مرا بكند و كسى كه او را دشمن بدارد گر چه فرمان مرا برد رحمش نكنم ابن عباس گويد سپس رسول خدا فرمود چون روز قيامت شود جبرئيل نزد من آيد و پرچم حمد با اوست و آن هفتاد شقه دارد كه هر شقه اش از آفتاب و ماه پهنتر است و من بر يكى از كرسىهاى رضوان بالاى منبرى از منبرهاى قدس نشسته باشم پس من آن پرچم را گرفته و بعلى بن ابى طالب ميسپارم .\r\nعمر بن خطاب از جا بر جست و عرض كرد يا رسول الله شما فرموديد كه آن پرچم هفتاد شقه دارد هر شقه اش\r\n","description":"","footnote":"","page_name":" 704 ","page_number":327},
  {"content":"\r\nاز خورشيد و ماه پهنتر است با اين حال على چگونه نيروى برداشتن آن پرچم را دارد ؟ پيغمبر فرمود :\r\nچون روز قيامت شود خداوند بعلى نيروى جبرئيل را و نورى مانند نور آدم و حلمى هم چون بردبارى رضوان و جمالى چون زيبائى يوسف و صدائى نزديك بصداى داود عطا مىفرمايد و اگر نه اين بود كه داود سخنگوى بهشت است مانند صداى داود را هم بعلى ميداد و همانا على نخستين كسى است كه از نهر سلسبيل و زنجبيل مىآشامد على گامى بر صراط بر نمىدارد مگر اينكه بجاى آن گام ديگرش پا برجا است و براستى كه براى على و شيعيانش در نزد خداوند مقامى است كه اولين و آخرين بر آن رشك برند .\r\n\r\n( ربا هفتاد جزء است )\r\n8 - رسول خدا ( ص ) در ضمن وصيتى بعلى بن ابى طالب فرمود يا على ربا هفتاد جزء است آسانترين جزءاش مانند آن است كه كسى با مادر خودش در خانهء كعبه عمل جنسى انجام دهد يا على يك درهم ربا از هفتاد زنا كه شخص با محرم خود در بيت الله الحرام ( خانهء كعبه ) بجا آورد بزرگتر است .\r\n","description":"","footnote":"","page_name":" 705 ","page_number":328},
  {"content":"\r\n\r\n( حديث بنده اى كه هفتاد خريف در آتش بماند )\r\n9 - امام باقر عليه السّلام فرمود : بنده اى هفتاد خريف در آتش بماند و هر خريف هفتاد سال است سپس از خداى عز و جل مسألت كرد كه به حق محمد و خاندانش به او رحم كند پس خداى عز و جل بجبرئيل وحى فرمود كه بنزد بندهء من برو و او را بيرون بياور عرض پروردگارا چگونه بميان آتش بروم ؟\r\nفرمود . من به آتش دستور داده‌ام كه بر تو سرد و سلامت باشد عرض كرد پروردگارا جاى او را نميدانم فرمود : او در چاهى از سجين است حضرت فرمود : جبرئيل بميان آتش رفت در حالى كه روى خود راه بسته بود و او را بيرون آورد پس خداى عز و جل فرمود اى بندهء من چه مدت در ميان آتش ماندى و مرا سوگند ميدادى ؟ عرض كرد : پروردگارا شمارش نتوانم كرد فرمود بعزتم سوگند اگر به حق محمد و خاندانش مرا نخوانده بودى مدت عذاب و خواريت را در آتش طولانىتر ميكردم ولى من بر خود لازم كرده‌ام كه هيچ بنده اى مرا به حق محمد و خاندان او نخواند مگر اينكه هر گناهى كه ميان من و او است بيامرزم و من امروز گناه تو را آمرزيدم .\r\n\r\n( امت هفتاد دو فرقه خواهند شد )\r\n10 - رسول خدا ( ص ) فرمود : بنى اسرائيل بر دين عيسى هفتاد و يك فرقه شدند كه هفتاد فرقه\r\n","description":"","footnote":"","page_name":" 706 ","page_number":329},
  {"content":"\r\nهلاك شدند و يك فرقه نجات يافت و براستى كه امت من به همين زودى بهفتاد و دو فرقه متفرق خواهند شد كه هفتاد و يك فرقه شان به هلاكت برسند و يك فرقه شان به هلاكت برسند و يك فرقه نجات يابد عرض كردند يا رسول الله آن يك فرقه كيست ؟\r\nفرمود : جماعت ، جماعت ، جماعت\r\n\r\n( مصنف ) اين كتاب رضى الله عنه گويد :\r\nمقصود از جماعت اهل حق است هر چند اندك باشند كه از پيغمبر روايت شده است كه فرمود مؤمن به تنهائى حجت است و مؤمن به تنهائى جماعت است .\r\n\r\n( كسى كه روايت نموده كه امت هفتاد و سه فرقه خواهد شد )\r\n11 - امير المؤمنين عليه السّلام فرمود : شنيدم رسول خدا ميفرمود كه امت موسى پس از او هفتاد و يك فرقه شد و يك فرقه اش نجات يابنده و هفتاد فرقه اش در آتشند و امت عيسى پس از او به هفتاد و دو دسته شده‌اند كه يك دسته نجات يابنده و هفتاد و يك دسته در آتشند و همانا امت من به زودى پس از من هفتاد و سه گروه خواهند شد كه يك گروه نجات يابنده و هفتاد و دو گروه در آتشند .\r\n\r\n( هفتاد و سه خصلت در آداب زنان و فرق ميان احكام آنان و مردان )\r\n12 - جابر بن يزيد گويد : شنيدم امام باقر ميفرمود : بر زنان نه اذان گفتن لازم است و نه\r\n","description":"","footnote":"","page_name":" 707 ","page_number":330},
  {"content":"\r\nاقامه و نه جمعه و نه جماعت و نه عيادت بيماران و نه دنبال جنازه‌ها رفتن و نه لبيكهاى احرام را بلند گفتن و نه در ميان صفا و مروه دويدن و نه حجر الاسود را بوسيدن و نه ميان خانهء كعبه داخل شدن و نه سر تراشيدن بلكه از موهايشان ميچينند و زن نبايد متصدى قضاوت شود و متصدى فرماندارى نگردد و طرف مشورت قرار نگيرد و قربانى را سر نبرد مگر در حال ناچارى و زن هنگام وضوء گرفتن از باطن ذراع آغاز شستن مىكند و مرد از ظاهرش و مانند مردان مسح نميكشد بلكه بر او لازم است كه در نماز صبح و مغرب چادر خود را از سرش كه جاى مسح است بردارد و مسح بكشد و در باقى نمازها انگشتش را به زير چادر داخل كند و بدون آنكه چادر خود را بيفكند بر سر خود مسح بكشد و چون بر نماز بايستد هر دو پا را بهم چسبانده و بازوهاى خود را به سينه اش مىچسباند دستش را در حال ركوع بر دو ران خود مىنهد و چون خواست به سجده رود مىنشيند و در سجده خود را به زمين بچسباند و چون سر از سجده برداشت بنشيند و سپس از جا برخيزد و چون براى تشهد نشيند دو پاى خود را بلند كند و دو ران خود را بهم بچسباند و چون تسبيح بگويد انگشتان خود را بر بندد زيرا كه از آنان سؤال خواهد شد و چون نيازى بخداى عز و جل داشته باشد بر بام خانه خود رفته و دو ركعت نماز بخواند و سر را برهنه نموده بسوى آسمان بلند كند كه چون چنين كند خداوند دعاى او را مستجاب فرموده و نااميدش نگرداند و بر زن در سفر غسل جمعه لازم نيست ولى در شهر خود نبايد آن را ترك كند و زنان را گواهى دادن در هيچ يك از حدود روا نيست و گواهى آنان در بارهء طلاق روا نيست و نه در ديدن ماه نو و گواهى آنان در آنچه براى مرد نگاه كردن به آن جايز نيست روا است و زنها نبايد از وسط جاده راه بروند بلكه از دو طرف آن عبور كنند و نبايد در بالا خانه‌ها بنشينند و نه نويسندگى بياموزند و مستحب است كه نويسندگى و سورهء نور را\r\n","description":"","footnote":"","page_name":" 708 ","page_number":331},
  {"content":"\r\nبياموزند\r\nو مكروه است براى زنان آموختن سورهء يوسف و چون زن از اسلام مرتد شود پيشنهاد توبه به او ميگردد پس اگر توبه كرد كه رها مىشود و اگر نه بزندان ابد محكوم ميگردد و زن را نكشند مانند مرد كه اگر از دين برگردد بايد كشته شود بلكه كارهاى دشوار به او تحميل مىكنند و بجز از غذا و از خوراك ناگوار به او ندهند و بجز پوشاك زبر به او نپوشانند و او را بزنند تا نماز بخواند و روزه بگيرد و جزيه بر زنان نيست و چون هنگام زاييدن فرا رسد لازم است كه هر كه از زنان خارج در خانه است بيرون كنند تا نخست بر عورت او نگاه نكنند و زنى كه در حال حيض است و يا جنب است نبايد بهنگام تلقين در نزد مرده حاضر شود زيرا فرشتگان از زن حائض و جنب در آزارند و براى زن حائض و جنب روا نيست كه مرده را در ميان قبر بگذار و چون زن از مجلسى برخاست براى مرد روا نيست كه بجاى او نشيند تا آنگاه كه جايگاهش سرد شود و جهاد زن اين است كه نيكو شوهر دارى كنند و حق شوهر بر زن از همه كس سزاوارتر است كه بر او نماز گذارد و زن را روا نيست كه در ميان زنان يهودى و نصرانى برهنه شود زيرا آنان براى شوهران خود توصيف خواهند كرد و زن را روا نيست كه چون از خانه بيرون رود بر خود عطر بزند و او را روا نيست كه خود را بمردان شبيه كند زيرا رسول خدا مردانى را كه خود را بزنان شبيه مىكنند و زنانى را كه خود را بمردان شبيه مىكنند لعن فرموده و زن را روا نيست كه خود را بىشوهر بگذارد اگر چه رشته اى بجاى شوهر به گردن خود بيندازد و\r\n","description":"","footnote":"","page_name":" 709 ","page_number":332},
  {"content":"\r\nروا نيست كه انگشتان او سفيد ديده شود گرچه با اندكى حنا رنگين بسازد\r\nزيرا بيم آن ميرود كه شيطان به او آزار برساند و چون زن را در حال نماز نيازى پيش بيايد دستهاى خود را به هم زند ولى مرد در حال نماز با سر و دست اشاره مىكند و تسبيح را بلندتر ميگويد و زن را روا نيست كه بىچادر نماز بخواند مگر اينكه كنيز باشد كه او بىچادر و سرباز نماز ميخواند و براى زن جايز است كه در غير حال نماز و احرام جامهء ابريشم و حرير بپوشد و بر مردان اين چنين جامه حرام است مگر در حال جهاد و زن را روا است كه انگشتر طلا بدست كرده و با آن نماز بخواند ولى اين بر مردان حرام است مگر در حال جهاد كه پيغمبر فرمود يا على انگشتر طلا بدست نكن كه آن زيور تست در بهشت و جامه حرير نپوش كه آن جامه تست در بهشت و زن را روا نيست كه از مال خود بنده اى آزاد كند و نه احسانى نمايد مگر با اجازهء شوهرش و او را روا نيست كه روزهء مستحبى بگيرد مگر با اجازهء شوهرش و او را روا نيست كه با نامحرم دست بدهد مگر از پشت جامه اش و روا نيست كه بيعت كند مگر از پشت جامه اش و روا نيست كه به حج مستحبى برود مگر با اجازهء شوهرش و او را روا نيست كه بحمام برود كه اين كار بر او حرام است و زن را روا نيست كه سوار بر زين شود مگر در حال ناچارى يا در سفر و ارثى كه زن ميبرد باندازهء نصف ارث مرد است و ديه اش نصف ديه مرد است و زن با مرد در ديهء زخمها مساوى است تا اينكه باندازهء نصف ارث مرد است و ديه اش نصف ديه مرد است و زن با مرد در ديه زخمها مساوى است تا اينكه به اندازه يك سوم ديهء كامل باشد و چون ديهء زخم از يك سوم ديهء كامل گذشت ديهء مرد بالا ميرود و ديهء زن كم ميگردد و چون زن به تنهائى با مرد نماز بخواند بايد در پشت سر مرد بايستد و در كنار او نه ايستد و چون زن بميرد آنكه بر او\r\n","description":"","footnote":"","page_name":" 710 ","page_number":333},
  {"content":"\r\nنماز ميخواند در نزد سرش مىايستد\r\nو چون زن را در ميان گور نهند شوهرش در جايى مىايستد كه بتواند ران او را گرفته و بقبر بگذارد و براى زن در نزد پروردگارش هيچ شفاعتكننده اى از رضايت شوهرش بهتر نيست و چون فاطمة ( ع ) از دنيا رفت امير المؤمنين كنار جنازهء او ايستاد و عرض كرد بار الها من از او كه دختر پيغمبر است راضى هستم بار الها او را وحشت گرفته تو آرام دلش باش بار الها او از ما دور شد تو با او بپيوند بار الها بر او ستم رفت تو بر سود او حكم فرما كه تو بهترين حكم فرمايانى .\r\n\r\n( خداى عز و جل خرد را هفتاد و پنج لشكر عطا فرمود و نادانى را هفتاد و پنج لشكر )\r\n13 - سماعة بن مهران گويد : در خدمت امام صادق بودم و گروهى از دوستان هم در محضرش بودند صحبت خرد و نادانى پيش آمد امام صادق عليه السّلام فرمود : خرد و لشكر او و نادانى و لشكر او را بشناسيد تا هدايت شويد سماعة گويد عرض كردم قربانت شوم ما جز آنچه تو بما معرفى كنى نمىشناسيم امام صادق فرمود بدرستى كه خداى بزرگوار خرد را آفريد و او نخستين آفريده اى است كه خداوند او را از روحانيين آفريد كه از نور خود در سمت راست عرش بود پس به او فرمود روى به من آر پس او روى آورد سپس به او فرمود روى از من بگردان پس او روى بگردانيد پس خداى تبارك و تعالى فرمود من ترا آفريدهء بزرگى آفريدم و تو را بر همهء آفريدگانم گرامى داشتم حضرت فرمود سپس نادانى را از درياى تلخ و تاريك آفريد و به او فرمود روى از من بگردان او روى بگردانيد سپس به او فرمود روى به من كن پس او روى نكرد پس خداوند به او فرمود\r\n","description":"","footnote":"","page_name":" 711 ","page_number":334},
  {"content":"\r\nگردن فرازى كردى پس او را لعنت كرد .\r\nسپس براى عقل هفتاد و پنج لشكر قرار داد چون جهل اين بزرگداشتى را كه خداوند از عقل نمود و لشكرى را كه به دو داد ديد كينهء او را بدل گرفت و عرض كرد پروردگارا اين هم آفريده ايست مانند من تو او را آفريدى و گراميش داشتى و نيرو به او دادى و من كه ضد او هستم نيروئى در برابر او ندارم به من هم لشكرى مانند آنچه به او دادى عطا فرما خدا فرمود آرى مىدهم ولى اگر پس از اين نافرمانى كردى تو را و لشكر تو را از رحمتم بيرون ميكنم عرض كرد موافقم پس خداوند به او هم هفتاد و پنج لشكر داد از هفتاد و پنج لشكرى كه بعقل عطا فرمود يكى خير است كه وزير عقل مىباشد و شر را ضد او قرار داد كه وزير جهل شد و ديگر ايمان است كه ضدش كفر است و تصديق است كه ضدش انكار است و اميد است كه ضدش نااميدى است و داد است كه ضدش ستم است و خشنودى است كه ضدش خشم است و سپاسگزارى است كه ضدش ناسپاسى است و طمع است كه ضدش نااميدش است و توكل كه ضدش حرص است و مهربانى است كه ضدش غضب است و دانائى است كه ضدش نادانى است و فهم است كه ضدش نفهمى است و پاكدامنى است كه ضدش پرده درى است و بىميلى از دنياست كه ضدش ميل به آن است و مدارا كردن است كه ضدش كج خلقى است و ترس از خدا است كه ضدش جرات بر او است و فروتنى است كه ضدش گردن فرازى است و آرامى است كه ضدش شتابزدگى است و بردبارى است كه ضدش سفاهت است و خاموشى است كه ضدش ياوه گويى است و بفرمان خدا سر نهادن است كه ضدش گردن فرازى است و دستورات پيشوايان حق را گردن نهادن است كه ضدش گردن كشى است .\r\n","description":"","footnote":"","page_name":" 712 ","page_number":335},
  {"content":"\r\nو گذشت است كه ضدش كينه است و دلسوزى است كه ضدش سنگدلى است و يقين است كه ضدش شك است و صبر است كه ضدش بيتابى است و چشم پوشى است كه ضدش انتقام گرفتن است و بىنيازى است كه ضدش نيازمندى است و فكر نمودن است كه ضدش سهو كردن است و به ياد داشتن است كه ضدش فراموشى است و اظهار ميل نمودن است كه ضدش بريدن است و قناعت است كه ضدش حرص است و همراهى است كه ضدش دريغ است و دوستى است كه ضدش دشمنى است و وفا است كه ضدش حيله گرى است و فرمانبردارى است كه ضدش نافرمانى است و فروتنى است كه ضدش گردن كشى است و رهائى است كه ضدش گرفتارى است و مهرورزى است كه ضدش كينه توزى است و راستى است كه ضدش دروغ گفتن است و حق است كه ضدش باطل است و امانت است كه ضدش خيانت است و اخلاص است كه ضدش ناصافى است و شهامت است كه ضدش كندفهمى است و شناختن است كه ضدش افكارورزى است و خوش رفتارى است كه ضدش پرده درى است و حفظ غيب است كه ضدش حيله گرى است و نهان داشتن است كه ضدش فاش كردن است و نماز است كه ضدش بىنمازى است و روزه است كه ضدش روزه خورى است و جهاد است كه ضدش سرپيچى از آن است و حج است كه ضدش پيمانشكنى است و راست گويى است كه ضدش سخن چينى است و نيكويى به پدر و مادر است كه ضدش ناسپاسى است و حقيقت است كه ضدش ريا است و كار شايسته است كه ضدش كار ناشايست است و خود پوشى است كه ضدش بىپرده گى است و خوددارى است كه ضدش فاش نمودن اسرار است و انصاف است كه ضدش طرفدارى بر خلاف حقيقت است و سازش است كه ضدش ستمگرى است و پاكيزگى است كه ضدش پليدى است و حيا است كه ضدش چشم دريدگى است و ميانه روى است كه ضدش تجاوز كارى است و آسايش است كه ضدش ناراحتى است و آسانى است كه ضدش سختى است و بركت است كه ضدش نابودى است و عافيت است كه ضدش گرفتارى است\r\n","description":"","footnote":"","page_name":" 713 ","page_number":336},
  {"content":"\r\nو وسايل زندگى به قدر نياز فراهم كردن است كه ضدش زياده روى است\r\nو حكمت است كه ضدش هوا است و سنگينى است كه ضدش سبكى است و خوشبختى است كه ضدش بدبختى است و توبه است كه ضدش اصرار بگناه است و طلب آمرزش است كه ضدش فريب نفس خوردن است و محافظه كارى است كه ضدش سهل انگارى است و دعا كردن است كه ضدش خوددارى از دعا است و نشاط است كه ضدش كسالت است و شادمانى است كه ضدش اندوه است و انس گرفتن است كه ضدش جدائى است و سخاوت است كه ضدش بخلورزى است پس همه اين صفتها كه لشكر عقلاند يك جا جمع نشوند مگر در پيغمبر يا جانشين او يا مؤمنى كه خدا دل او را براى ايمان خالص كرده باشد و اما دوستان ديگر ما هيچ كدام خالى از اين نيستند كه پاره اى از اين لشكر در وجود او باشد تا آنكه كامل گرديده و از لشكر جهل پاك شود و چون چنين شد در درجه بلندى با پيغمبران و جانشينان پيغمبران خواهد بود و همانا رسيدن به اين مقام با شناختن عقل و لشكريانش و دوى از جهل و و لشكريانش مىباشد خداوند ما و شما را بطاعت و كارهائى كه رضايت او را فراهم كند موفق بدارد .\r\n","description":"","footnote":"","page_name":" 714 ","page_number":337},
  {"content":"\r\n\r\n( بابهاى هشتاد و بالاتر )\r\n\r\n( در بارهء امير المؤمنين على بن ابى طالب هشتاد آيه نازل شد كه هيچ كس در آن شريك نبود )\r\n1 - عبد الرحمن بن ابى ليلى گويد در بارهء على هشتاد آيه خالص در قرآن نازل شده كه هيچ كس از امت در آنها با على شركت نداشت .\r\n\r\n( پيغمبر در مورد شرابخوارى هشتاد تازيانه زد )\r\n2 - امير المؤمنين فرمايد كه رسول خدا در مورد شرابخوارى هشتاد تازيانه حد زد .\r\n","description":"","footnote":"","page_name":" 715 ","page_number":338},
  {"content":"\r\n\r\n( تكبيرهاى نماز نود و پنج تكبير است )\r\n3 - امير المؤمنين عليه السّلام فرمود تكبيرات نمازها در شبانه روز نود و پنج تكبير است كه تكبير قنوت هم جزو آنهاست .\r\n\r\n( براى خداى تبارك و تعالى نود و نه نام است )\r\n4 - رسول خدا فرمود بدرستى كه براى خداى عز و جل نود و نه نام است ( از صد يكى كم ) هر كس آنها را بشمارد به بهشت داخل مىشود و آن نامها عبارتاند از الله : ذاتى كه صفات كمال در او جمع است الواحد : يكتا ، الاحد : يگانه ، الصمد : مهتر و آنكه آهنگ وى كنند در مهمات الاول نخستين الآخر : پايان السميع : شنوا ، البصير : بينا ، القدير : توانا ، القاهر : چيره ، العلى : و الا ، الاعلى : والاتر ، الباقى :\r\nپاينده ، البديع : نوساز ، البارى : آفريدگار ، الاكرم : بزرگوارتر ، الظاهر : آشكار ، الباطن : پنهان ، الحى : زنده ، الحكيم : خداوند حكمت ، العليم : دانشمند ، الحليم : بردبار ، الحفيظ : نگهدار ، الحق ، خداوند حقيقت ، الحسيب : حسابگر ، الحميد : پسنديده ، الحفى : مهربان ، الرب : پروردگار الرحمن : بخشاينده ، الرحيم : مهربان ، الذارى : آفريدگار ، الرزاق : روزى دهنده ، الرقيب : پاسدار ، الرؤف : مهربان ، السلام : آشتىكننده : المؤمن : ايمنى بخش ، المهيمن : فراگيرنده ، العزيز :\r\nارجمند ، الجبار : شكسته بند ، المتكبر : بزرگ منش : السيد : آقا ، السبوح : پاك و منزه الشهيد :\r\nحاضر و گواه ، الصادق : راستگو ، الصانع : سازنده ، الطاهر : پاكيزه ، العدل : دادگر ، العفو :\r\nبخشنده ، الغفور : آمرزنده : الغنى : بىنياز ، الغياث : فريادرس ، الفاطر : شكافندهء نيستى ، الفرد :\r\n","description":"","footnote":"","page_name":" 716 ","page_number":339},
  {"content":"\r\nطاق ،\r\nالفتاح : گشاينده ، الفالق : شكافندهء تاريكى ، القديم : ديرينه ، الملك : پادشاه ، القدوس : پاك و مبارك ، القوى : نيرومند ، القريب : نزديك ، القيوم : بر پا دارنده ، القابض : گيرنده ، الباسط : گستراننده ، قاضى الحاجات : بر آورنده نيازمنديها ، المجيد : بزرگوار ، المولى : خداوند ، المنان : منت گذارنده ، المحيط : احاطه كننده المبين : آشكارا ، المقيت : نگهبان ، المصور : صورتگر ، الكريم :\r\nخداوند بخشش ، الكبير : بزرگ ، الكافى : بسنده ، كاشف الضر : بر طرفكنندهء آزردگى ، الوتر :\r\nتنها ، النور : روشن و روشنى بخش ، الوهاب : بسيار بخششكننده ، الناصر : يارى دهنده ، الواسع : وسعت بخش ، الودود : بسيار دوست دارنده ، الهادى : راهنما ، الوفى : وفادار ، الوكيل : آنكه كارها به او واگذار شده ، الوارث : ارثبر ، البر : نيكوكار ، الباعث : فرستنده ، التواب : توبه پذير ، الجليل :\r\nبزرگ و آزمودهء كار ، الجواد : صاحب جود و بخشش ، الخبير : آگاه ، الخالق : آفريننده ، خير - الناصرين : بهترين يارى دهندگان ، الديان : جزا دهنده ، الشكور : سپاسگزار ، العظيم : با عظمت ، اللطيف : خداوند لطف و مدارا ، الشافى : شفابخش ، و من تفسير اين نامها را در كتاب توحيد نوشته‌ام و اين روايت از راويان مختلف به من رسيده است .\r\n","description":"","footnote":"","page_name":" 717 ","page_number":340},
  {"content":"\r\n\r\n( ثواب صد لا إله الا الله گفتن و ثواب صد بار استغفار كردن . )\r\n5 - امام صادق عليه السّلام فرمود : كسى كه صد بار ( لا إله الا الله ) بگويد عمل آن روزش از همهء مردم بهتر باشد مگر از كسى كه بيشتر از صد بار گفته باشد .\r\n6 - امام صادق عليه السّلام فرمود : كسى كه بهنگام رفتن بميان بستر خوابش صد بار ( لا إله الا الله )\r\nبگويد خداوند براى او خانه اى در بهشت بسازد و كسى كه بهنگام رفتن بميان بسترش صد بار استغفار كند گناهش ميريزد هم چون برگ كه از درخت فرو ميريزد .\r\n","description":"","footnote":"","page_name":" 718 ","page_number":341},
  {"content":"\r\n\r\n( باب يك تا صد )\r\n[ پرسشهاى يهود از ابى بكر 
  ]\r\n1 - عبد الله بن عباس گويد دو برادر يهودى كه از رؤساى يهود بودند به مدينه آمدند و گفتند اى مردم از پيغمبر ما به ما رسيده است كه در مكه پيغمبرى پديد آيد كه افكار يهود را سفيهانه ميشمارد و از دينشان انتقاد مىكند و ما مىترسيم كه آن پيغمبر ما را از دينى كه پدران ما داشته‌اند برگرداند كدام از شما آن پيغمبر هستيد ؟ كه اگر همان باشد كه داود مژده آن را داده است به او ايمان آورده و پيروى خواهيم نمود و اگر او نيست و فقط سخنرانى منظم مىكند و شعر ميگويد و با نيروى زبان خود بر ما چيره ميگردد با جان و مال خودمان با او مبارزه خواهيم كرد كدام يك از شما اين پيغمبر است ؟\r\nمهاجرين و انصار گفتند پيغمبر ما از دنيا رفته است آن دو گفتند حمد خدا را ، جانشين او كدام يك از شماست ؟ زيرا خداى عز و جل پيغمبرى را به قومى نفرستاده مگر اينكه او را جانشين بوده كه پس از او انجام وظيفه كند و آنچه او از طرف پروردگار مأموريت داشته براى مردم بازگو كند پس مهاجرين و انصار به ابى بكر اشاره نموده و گفتند او وصى پيغمبر است آن دو بابى بكر گفتند ما سؤالاتى پيشنهاد خواهيم كرد كه بر جانشينان پيغمبران پيشنهاد مىشود و پرسشهائى از تو داريم كه از اوصياء پرسيده مىشود ابى بكر به آنان گفت هر چه ميخواهيد پيشنهاد كنيد كه من پاسخ آن را به شما خواهم داد ان شاء الله يكى از آن دو\r\n","description":"","footnote":"","page_name":" 719 ","page_number":342},
  {"content":"\r\nگفت\r\nمن و تو در نزد خداى عز و جل چه مقامى داريم و چه جاندارى بود كه در جاندار ديگرى جا داشت و ميان آنها خويشى و پيوند نژادى نبود ؟ و كدام قبرى بود كه صاحب خود را با خود ميگردانيد ؟\r\nو آفتاب از كجا سر مىزند ؟ و در كجا غروب مىكند ؟ و به كجا آفتاب تابيد كه پس از آن ديگر آنجا نتابيد ؟ و بهشت كجا ؟ و دوزخ كجا است ؟ و پروردگار تو حمل مىكند يا حمل مىشود ؟ و روى پروردگار تو بكدام سمت است ؟ و آن دو كه حاضرند كدامند ؟ و آن دو كه غايبند كدامند ؟ و آن دو كه با هم دشمنند كدامند ؟ و يك چيست ؟ و دو چيست ؟ و سه چيست ؟ و چهار چيست ؟ و پنج چيست ؟ و شش چيست ؟\r\nو هفت چيست ؟ و هشت چيست ؟ و نه چيست ؟ و ده چيست ؟ و يازده چيست ؟ و دوازده چيست ؟ و بيست چيست ؟ و سى چيست ؟ و چهل چيست ؟ و پنجاه چيست ؟ و شصت چيست ؟ و هفتاد چيست ؟ و هشتاد چيست و نود چيست ؟ و صد چيست ؟\r\nراوى گويد ابو بكر آن چنان فرو ماند كه هيچ پاسخى نميتوانست بدهد و ما ترسيديم كه مبادا مردم از دين اسلام برگردند پس من بخانهء على بن ابى طالب آمدم و به او عرض كردم يا على بزرگان يهود بمدينه آمدند و پرسشهائى از ابى بكر كردند كه ابى بكر فرومانده و پاسخ نداده پس على عليه السّلام لبخندى به روى من زد و سپس فرمود همان روزى است كه رسول خدا به من وعده فرمود پس پيشاپيش من به راه افتاد و راه رفتنش با راه رفتن پيغمبر هيچ تفاوتى نداشت آمد تا در همان جايى كه رسول خدا مىنشست بنشست سپس روى به آن دو يهودى كرد و فرمود هر دو نزديك من آئيد و سؤالاتى كه از اين پيرمرد داشتيد از من بپرسيد آن دو گفتند شما كه هستيد ؟ فرمود من على ابن ابى طالب فرزند عبد المطلب و برادر پيغمبر و شوهر دخترش فاطمه و پدر حسن\r\n","description":"","footnote":"","page_name":" 720 ","page_number":343},
  {"content":"\r\nو حسين و جانشين او هستم در تمام حالات و داراى همهء منقبتها و عزتها و رازدار پيغمبرم\r\nپس يكى از آن دو يهودى گفت من و تو نزد خدا چه مقامى داريم فرمود من از روزى كه خود را شناخته‌ام مؤمن بودم و تو از روزى كه خود را شناختى كافر بودى و از اين پس نميدانم خدا با تو چه خواهد كرد يهودى گفت كدام جاندارى است كه در ميان جاندارى ديگر بوده و در ميان آن دو خويشى و پيوند نژادى نبوده است ؟ فرمود آن يونس بود كه در شكم ماهى جا داشت گفت كدام قبرى است كه صاحب خود را ميگردانيد ؟ فرمود يونس بود هنگامى كه ماهى او را در هفت دريا گردانيد عرض كرد آفتاب از كجا بر مىآيد ؟ فرمود از ميان دو شاخ شيطان عرض كرد كجا غروب مىكند ؟ فرمود در چشمه اى گرم كه دوست من رسول خدا فرمود كه هنگام بر آمدن آفتاب و هنگام غروبش نماز نخوان تا آنكه باندازهء يك نيزه و يا دو نيزه بشود عرض كرد كجا بود كه آفتاب بر آنجا تابيده و ديگر به آنجا نتابيد ؟ فرمود در همان دريائى كه خداوند براى بنى اسرائيل و قوم موسى شكافت عرض كرد پروردگار تو حمل مىكند تا حمل مىشود فرمود پروردگار من عز و جل با قدرت و نيروى خود همه چيز را حمل مىكند و هيچ چيز نتواند او را حمل نمايد عرض كرد پس معنى آيه كه ميفرمايد عرش پروردگار تو را در اين روز هشت تن حمل ميكنند چيست ؟ فرمود اى يهودى آيا ندانسته اى كه آنچه در آسمانهاست و آنچه كه در زمين است و آنچه كه در ميان آن دو است و آنچه كه در زير خاك است همه از آن خداست پس همه چيز بر روى خاك است و خاك بر قدرت استوار است و قدرت همه چيز را حمل مىكند عرض كرد بهشت كجا است و دوزخ كجا ؟ اما بهشت در آسمان است و اما\r\n","description":"","footnote":"","page_name":" 721 ","page_number":344},
  {"content":"\r\nدوزخ بر روى زمين عرض كرد روى پروردگار تو بچه سو است\r\nعلى عليه السّلام به من فرمود اى پسر عباس آتشى و هيزمى براى من بياور من آتش و هيزم به نزد او آوردم پس آن حضرت هيزم را آتش زد و گفت اى يهودى روى اين آتش بكدام سو است يهودى گفت من روئى براى آن نمىبينم فرمود پروردگار من عز و جل بدين گونه است و مشرق و مغرب از آن اوست هر جا رو كنيد همان جا مورد توجه خداست عرض كرد آن دو كه شاهدند چيست ؟ فرمود آسمانها و زمين كه يك ساعت از نظر غايب نميشوند گفت آن دو كه غايبند چيست فرمود مرگ و زندگى كه آن دو را نميشود ديد عرض كرد آن دو كه با هم دشمنند چيست ؟ فرمود شب و روز عرض كرد يك چيست ؟ فرمود خداى عز و جل عرض كرد و چيست ؟ فرمود آدم و حوا عرض كرد سه چيست ؟ فرمود دروغى كه نصارى بر خداى عز و جل بستند و گفتند خدا سومين از سه تا است با اينكه خداوند همسر و فرزندى ندارد عرض كرد چهار چيست ؟ فرمود قرآن و زبور و تورات و انجيل عرض كرد پنج چيست فرمود پنج نمازى كه واجب شده است . عرض كرد شش چيست ؟ فرمود خداوند آسمانها و زمين را و آنچه كه در ميان آن است در شش روز آفريد عرض كرد هفت چيست ؟ فرمود هفت در دوزخ كه بر روى هم بسته مىشود عرض كرد هشت چيست ؟ فرمود هشت در بهشت عرض كرد نه چيست ؟ فرمود نه خانواده ( قوم صالح ) در روى زمين كه فساد ميكردند و اصلاح نمىكردند . عرض كرد ده چيست ؟ فرمود ده روز از ده عرض كرد يازده چيست ؟ فرمود گفتار يوسف بپدرش كه اى پدر يازده ستاره و آفتاب و ماه را ديدم كه بر من\r\n","description":"","footnote":"","page_name":" 722 ","page_number":345},
  {"content":"\r\nسجده ميكردند عرض كرد دوازده چيست ؟\r\nفرمود ماه‌هاى سال عرض كرد بيست چيست فرمود فروش يوسف به بيست درهم عرض كرد سى چيست ؟ فرمود سى روز ماه رمضان كه روزه‌اش واجب است بر هر مؤمنى مگر اينكه بيمار باشد يا مسافر عرض كرد چهل چيست ؟ فرمود ميقات موسى كه سى شب بود كه خداوند ده روز به آن افزود و چهل شب تمام شد عرض كرد پنجاه چيست ؟ فرمود نوح در ميان قومش هزار سال ماند بجز پنجاه سال عرض كرد شصت چيست ؟ فرمود گفتار خداى عز و جل در كفاره ظهار كه ميفرمايد هر كس نتواند پس بايد به شصت مسكين طعام بدهد يعنى اگر دو ماه روزهء پى در پى نتواند بگيرد عرض كرد هفتاد چيست ؟\r\nفرمود موسى از قوم خودش هفتاد نفر انتخاب كرد براى ميقات خداى عز و جل عرض كرد هشتاد چيست ؟\r\nفرمود نام دهى است در جزيره كه نوح از آنجا سوار كشتى شد و كشتى بر جودى نشست و خداوند قوم نوح را برق نمود عرض كرد نود چيست فرمود همانا كشتى نوح است كه پر بود و نوح در آن براى جانوران خانه نود ساخت عرض كرد صد چيست ؟ فرمود عمر داود شصت سال بود و آدم چهل سال از عمر خود را به او بخشيد و چون هنگام مرگ آدم فرا رسيد بخشش خود را انكار كرد و نژاد او نيز انكار كردن را به ارث بردند پس يهودى عرض كرد اى جوان محمد را براى من توصيف كن همچنان كه گويى به چشم مىبينم تا هم اكنون به او ايمان بياورم امير المؤمنين گريه كرد سپس فرمود اى يهودى اندوههاى مرا بر انگيختى دوست من رسول خدا شخصى بود پيشانى بلند ابروان پيوسته سياه چشم گونه‌هاى صورتش بدون برآمدگى بينيش كشيده نازك لب پر ريش دندانهاى جلو درخشان گردنش هم چون تنگ نقره بود خط موئى از سينه تا ناف كشيده\r\n","description":"","footnote":"","page_name":" 723 ","page_number":346},
  {"content":"\r\nشده بود همچون شاخه كافور و جز آن در بدنش موئى نبود\r\nنه زياد بلند بالا بود و نه كوتاه قد چون با مردم راه ميرفت نورش آنان را فرا مىگرفت و چون قدم بر ميداشت گوئى پا از سنگ مىكند و يا از شيبى سرازير ميگردد دو كعبش كرد بود و دو قدمش نازك بود ميان باريك بود عمامه اش صحاب نام داشت و شمشير از ذو الفقار و استر سواريش دلدل و دراز گوشش رونده مانند آهو و شترش ماده شتر رام نشده و اسبش لزاز و تازيانه اش ممشوق و حضرتش از همه كس بمردم مهربانتر بود و از همه كس بمردم دلسوزتر ميان دو شانه اش مهر نبوت بود كه بر آن مهر دو سطر نوشته شده بود اما سطر اول ( لا إله الا الله ) و سطر دوم ( محمد رسول الله ) اين بود صفت پيغمبر اى يهودى پس آن دو يهودى گفتند شهادت ميدهيم ما كه خدائى جز خداى يكتا نيست و اينكه محمد فرستادهء اوست و تو جانشين بر حق محمد هستى پس هر دو اسلام پذيرفتند و مسلمان خوبى شدند و ملازم خدمت امير المؤمنين بودند و با آن حضرت بودند تا واقعهء جمل پيش آمد در ركاب آن حضرت به بصره رفتند يكى از آن دو تن در جنگ جمل كشته شد و ديگرى ماند تا در ركاب حضرت به صفين رفت و آنجا كشته شد .\r\n2 - يكى از صادقان آل محمد مىفرمايد دو تن از يهوديان خيبر كه تورات را گشوده با خود داشتند بقصه ملاقات پيغمبر آمدند وقتى آمدند ديدند پيغمبر از دنيا رفته پس به نزد ابى بكر آمدند و گفتند ما آمده بوديم و مقصود ما ديدار پيغمبر بود تا از او سؤالى بكنيم اكنون مىبينيم كه او از دنيا رفته ابو بكر گفت سؤال شما چيست ؟ گفتند ما را خبر ده از يكى و دو سه و چهار و پنج و شش و هفت و هشت و نه و ده و بيست و سى و چهل و پنجاه و شصت و هفتاد و هشتاد و نود و صد ابو بكر گفت در اين باره چيزى نزد من\r\n","description":"","footnote":"","page_name":" 724 ","page_number":347},
  {"content":"\r\nنيست به خدمت على ابن ابى طالب برسيد\r\nراوى گويد به نزد آن حضرت آمدند و جريان را از اول تا آخر عرض كردند و تورات را هم چنان گشاده به همراه داشته امير المؤمنين به آنان فرمود اگر پاسخ اين پرسشها را آن چنان كه خودتان ميدانيد بگويم اسلام را خواهيد پذيرفت ؟ عرض كردند آرى اما يك او خداى يكتا است كه شريك ندارد .\r\nو اما دو فرموده خداى عز و جل است ( سورهء نحل آيه 51 ) دو خدا براى خود نگيريد كه خدا فقط يكى است .\r\nو اما سه و چهار و پنج و شش و هفت و هشت فرموده خداى عز و جل است در قرآنش در بارهء اصحاب كهف ( سورهء كهف آيه 22 گويند كه اصحاب كهف سه نفر بودند كه چهارميشان سگ آنان است و گويند پنج نفرند ششمى آنان سگشان است و اين گفتارشان سگ به تاريكى انداختن است و ميگويند كه هفت نفر بودند و هشتمى آنان سگشان است .\r\nو اما نه فرمايش خداى عز و جل است در قرآن است ( سورهء نمل آيه 48 نه طايفه در شهر بودند كه در زمين فساد ميكردند و اصلاح نمىنمودند ) .\r\nو اما ده فرمودهء خداى عز و جل است ( سورهء بقره آيه 196 اين ده روز تمام و او بيست فرموده خداى عز و جل است ( سورهء انفال آيه 65 اگر بيست نفر از شما پايدار باشد به دويست نفر پيروز خواهد شد ) و او سى و چهل فرموده خداى عز و جل است در قرآن ( سورهء اعراف آيه 142 ما بموسى سى شب وعده داديم و باده شب ديگر كاملش كرديم تا وعده پروردگارش چهل شب كامل گرديد ) .\r\n","description":"","footnote":"","page_name":" 725 ","page_number":348},
  {"content":"\r\nو اما پنجاه فرموده خداى عز و جل است در قرآنش ( سوره معارج آيه 4 در روزى كه اندازه اش پنجاه هزار سال است ) .\r\nو اما شصت فرموده خداى عز و جل است در قرآنش ( سورهء مجادله آيه 4 كسى كه نتواند شصت در مانده را طعام دهد ) .\r\nو اما هفتاد فرمايش خداى عز و جل است در قرآنش ( سوره اعراف آيه 55 موسى از ميان قوم خود هفتاد نفر براى وعده گاه ما برگزيد ) .\r\nو اما هشتاد فرموده خداى عز و جل است در قرآنش ( سوره نور آيه 4 آنان كه زنان شوهر در را متهم بزنا ميكنند و چهار نفر گواه بر گفتار خود ندارند هشتاد تازيانه به آنان بزنيد ) .\r\nو اما نود فرموده خداى عز و جل است در قرآنش ( سوره ص آيه 23 اين برادر من است كه نود و نه گوسفند دارد ) .\r\nو اما صد فرموده خداى عز و جل است در قرآنش ( سوره نور آيه 2 هر زن زناكار و مرد زنا كار را به هر يك صد تازيانه بزنيد ) راوى گويد هر دو يهودى بدست امير المؤمنين اسلام پذيرفتند .\r\n\r\n( پيغمبر يك صد و بيست بار به آسمان بالا رفت )\r\n3 : امام صادق عليه السّلام فرموده پيغمبر يك صد و بيست بار معراج فرمود و هيچ باز نشد مگر اينكه خداى عز و جل او را به ولايت على و امامان توصيه فرمود بيش از آنكه به واجبات توصيه مىفرمود .\r\n","description":"","footnote":"","page_name":" 726 ","page_number":349},
  {"content":"\r\n\r\n( ميوه يك صد و بيست نوع است )\r\n4 - امام صادق عليه السّلام فرمود : چون خداى عز و جل آدم را از بهشت فرود آورد يك صد و بيست شاخه با او فرو فرستاد كه چهل شاخه از آن ميوه اش خوردنى است چه اندرونش و چه بيرونش و چهل شماره از آن ميوه اش . اندرونش خوردنى است ولى بيرونش دور انداخته مىشود و چهل شماره از آن ميوه ايست كه بيرونش خوردنى است و اندرونش دور انداخته مىشود و همراه آدم جوالى بود كه تخم هر چيزى در آن بود .\r\n\r\n( اهل بهشت يك صد و بيست صنفند )\r\n5 - رسول خدا ( ص ) فرمود : اهل بهشت يك صد و بيست صنف ميباشند كه هشتاد صنف آن از اين امت است .\r\n\r\n( هر كس قرآن را حفظ كند ساليانه دويست دينار از بيت المال حقوق دارد )\r\n6 - امير المؤمنين عليه السّلام فرمود : كسى كه بميل خودش دين اسلام را پذيرفت و قرآن تلاوت كرد ساليانه دويست دينار از صندوق دارائى مسلمانان حقوق دريافت مىكند و اگر در دنيا حقوقش پرداخت نشد\r\n","description":"","footnote":"","page_name":" 727 ","page_number":350},
  {"content":"\r\nروز قيامت كه نيازمندتر است به آن حقوق خود را تماماً دريافت خواهد كرد .\r\n\r\n( سال سيصد و شصت روز است )\r\n7 - على بن عبد العزيز گويد : از امام صادق سال را پرسيدم كه چند روز است فرمود سيصد و شصت روز است در شش روز از آن خداى عز و جل دنيا را آفريد و آن شش روز از سال كم شد و سال سيصد پنجاه و چهار روز گرديد كه مستحب است كسى كه مكه ميرود در مدتى كه در مكه است به شماره روزهاى سال سيصد و شصت طواف كامل نمايد و اگر آن را نتوانست سيصد و شصت شوط طواف كند .\r\n8 - امام صادق عليه السّلام فرمود : مستحب است كه سيصد و شصت طواف هفت شوطى بشمارهء روزهاى سال بجا بياورى و اگر نتوانستى هر چه ميتوانى طواف كن .\r\n\r\n( خصلتهائى از قوانين دين )\r\n9 - امام صادق فرمود : اينها دستورات دين است براى كسى كه بخواهد پايبند آنها شده و خداوند هدايت او را خواسته باشد : وضوء را آن طورى كه خداى عز و جل در كتاب گوياى خود دستور فرموده\r\n","description":"","footnote":"","page_name":" 728 ","page_number":351},
  {"content":"\r\nاست بطور كامل بجاى آورد شستن روى و هر دو دست تا آرنج و مسح سر و دو پا را تا برآمدگى استخوان پشت پا هر كدام يك بار و دو بار نيز جايز است و وضوء را باطل نميكند مگر بول و بادى كه از شخص بيرون مىآيد و خواب و غائط و جنابت و كسى كه از روى كفشهايش مسح بكشد با خدا و رسول و قرآن او مخالفت كرده است و وضواش درست نيست و نمازش كفايت نمىكند .\r\nاز جملهء غسلها غسل جنابت است و غسل حيض و غسل ميت و غسل كسى كه بدن ميت را پس از سرد شدن مس كند و غسل براى كسى كه ميت را غسل مىدهد و غسل روز جمعه و غسل دو عيد ( فطر و قربان ) و غسل داخل شدن به مكه و غسل داخل شدن به مدينه و غسل زيارت و غسل احرام بستن و غسل روز عرفه و غسل شب هفدهم و شب نوزدهم و شب بيست و يكم و غسل شب بيست و سوم ماه رمضان .\r\nو اما غسل واجب همان غسل جنابت است و غسل جنابت و غسل حيض در حكم يكى است و نماز واجب عبارت است از ظهر چهار ركعت و عصر چهار ركعت مغرب سه ركعت عشاء چهار ركعت صبح دو ركعت پس همهء نمازهاى واجبين هفده ركعت است و نماز مستحب سى و چهار ركعت است كه چهار ركعت آن پس از نماز مغرب است كه در سفر و حضر قصر نمىشود و دو ركعت نشسته بعد از نماز عشاء است كه بجاى يك ركعت حساب مىشود و هشت ركعت كه به هنگام سحر است كه همان نماز شب مىباشد و نماز شفع دو ركعت است و نماز وتر يك ركعت است و دو ركعت نافله صبح پس از نماز وتر است و هشت ركعت قبل از\r\n","description":"","footnote":"","page_name":" 729 ","page_number":352},
  {"content":"\r\nنماز ظهر و هشت ركعت قبل از نماز عصر\r\nو مستحب است نماز در اول وقت خوانده شود و فضيلت خواندن نماز به جماعت برخواندنش به تنهائى بيست و چهار مقابل است و پشت سر شخص فاجر ( بدكار ) نماز خواندن درست نيست و اقتداء نمودن جز به كسى كه داراى ولايت است جايز نيست و در پوست ميته گر چه هفتاد بار دباغى شده باشد نماز خواندن صحيح نيست و ندر پوست درندگان و سجده نمودن جايز نيست مگر بر زمين و يا آنچه از زمين ميرويد به غير از خوردنى و پنبه و كتان و در اول شروع به نماز گفته شود تعالى عرشك و نبايد تعالى جدك گفت و در تشهد اول نبايد السلام علينا و على عباد له الصالحين گفت زيرا بيرون آمدن از نماز با گفتن سلام است و چون اين چنين بگويى سلام داده اى .\r\nدر هشت فرسخى كه دو منزل راه است نماز غصب مىشود و هر جا نماز غصب شد روزه هم افطار مىشود و كسى كه در سفر نماز را قصر نخواند نمازش درست نيست زيرا به آنچه خدا واجب فرموده افزوده است و قنوت گرفتن در همهء نمازها سنتى است ثابت كه در ركعت دوم قبل از ركوع و پس از قرائت .\r\nانجام ميگيرد و نماز بر ميت پنج تكبير دارد كه هر كس كمتر بگويد بر خلاف سنت پيغمبر رفتار نموده است و جنازه مرد را از پا به آرامى وارد قبر كنند و جنازه زن را سر تا پا به پهناى بدن از سمت لحد داخل كنند و قبرها ميبايست هموار ساخته شود نه پشت ماهى و بلند گفتن * ( بِسْمِ الله الرَّحْمنِ الرَّحِيمِ ) * در نماز لازم است واجبات نماز هفت است وقت و طهارت و نيت و قبله و ركوع و سجود و دعا و ذكاة تكليفى است\r\n","description":"","footnote":"","page_name":" 730 ","page_number":353},
  {"content":"\r\nواجب در هر دويست درهم پنج درهم\r\nو در نقره كمتر از دويست درهم زكاتى واجب نيست و زكات دادن بر مالى واجب نميشود تا اينكه يك سال تمام از روزى كه صاحبش آن را مالك شده بگذرد و زكات را به غير اشخاصى كه دوست اهل بيت ، ميباشند و در حق امامان معرفت دارند نميتوان داد و بر طلا كه به بيست مثقال رسيد زكات واجب است كه نيم دينار زكات آن است و واجب مىشود زكات بر گندم و جو و خرما و مويز اگر به مقدار پنج وسق برسد و زكاتش ده يك است اگر با آب جارى آب يارى مىشود و اگر از آب چاه آبيارى مىشود بيست يك زكات دارد و وسق شصت صاع است و صاع چهار قد است ( هر قدى يك صد و پنجاه چهار مثقال است تقريبا ) .\r\nگوسفند چون به چهل عدد برسد يك گوسفند زكات او است چون يكى از چهل عدد زيادتر شد تا يك صد و بيست يك گوسفند زكات دارد و اگر از يك صد و بيست زيادتر شد تا دويست دو گوسفند زكاتش مىباشد و اگر از دويست زيادتر شد تا سيصد سه گوسفند زكات دارد و از سيصد به بالا هر صد گوسفند يك گوسفند زكات دارد و گاو چون به سى عدد گاوى كه از يك سال كمتر نباشد رسيد يك گوساله يك ساله زكات دارد تا به چهل عدد برسد و چون به چهل رسيد يك گاو دو ساله زكاتش است تا به شصت برسد و چون به شصت رسيد دو گاو دو ساله زكاتش است تا به نود برسد و در نود سه گوساله يك ساله زكات\r\n","description":"","footnote":"","page_name":" 731 ","page_number":354},
  {"content":"\r\nدارد و از نود به بالا در هر سى گاو يك گوساله يك ساله است\r\nو در هر چهل گاو يك گاو دو ساله و زكات شتر به پنج شتر كه رسيد يك گوسفند زكاتش است و چون شماره شتر به ده رسيد دو گوسفند زكاتش است و چون شماره شتر به پانزده برسد سه گوسفند و چون بيست شد چهار گوسفند و چون بيست و پنج شد پنج گوسفند و اگر از بيست و پنج يكى زيادتر شد يك بچه شتر زكات دارد و چون به سى پنج رسيد و يكى بيشتر شد يك شتر كه دو سالش تمام شده و به سال سوم وارد شده باشد زكاتش مىباشد و چون به چهل پنج رسيد و يكى بيشتر شد يك شترى كه به چهار سالگى وارد شده باشد زكاتش است و چون شماره شتر به شصت رسيد و از شصت يكى زيادتر شد يك شتر كه به پنج سال داخل شده باشد زكاتش مىباشد تا به رسد به هشتاد و چون از هشتاد يكى افزود زكات آن يك شتر است كه به شش سال وارد شده باشد تا برسد بنود و چون بنود رسيد دو شتر داخل در سه سالگى زكاتش است و اگر از نود يكى بيشتر تا صد و بيست كه در آن دو شتر چهار ساله كه شتر نر را به خود بپذيرد زكات دارد و چون از اين زيادتر شد در هر چهل شتر يك شتر داخل در سه سال زكات دارد و در هر پنجاه شتر يك شتر داخل در چهار سال زكات دارد و از اين شماره به بعد گوسفند داده نميشود و بايد به سال شتران رجوع شود .\r\nو زكات فطريه واجب است براى هر نفرى از كوچك و بزرگ آزاد و بنده مرد و زن چهار مد\r\n","description":"","footnote":"","page_name":" 732 ","page_number":355},
  {"content":"\r\nاز گندم و جو و خرما و مويز كه يك صاع تمام مىشود\r\nو همهء اين زكات را جز به اشخاصى كه دوست اهل بيت بوده و معرفت در بارهء آنان دارند نميتوان داده .\r\nو روزهاى حيض از ده روز بيشتر و از سه روز كمتر نميشود و زنى كه خون استحاضه مىبيند غسل مىكند و پنبه به خود ميگيرد و نماز ميخواند اما زنى كه خون حيض به بيند نماز را ترك مىكند و قضا ندارد و روزه را ترك مىكند ولى قضاى روزه را ميگيرد .\r\nو روزه ماه رمضان واجب است كه با ديدن ماه روزه گرفته مىشود و با ديدن ماه ( شوال ) روزه افطار مىشود .\r\nو نماز مستحبى را با جماعت خواندن جايز نيست كه بدعت است كه هر بدعت گمراهى است و هر گمراهى در آتش است .\r\nو در هر ماه سه روز روزه گرفتن مستحب است و آن سه روز عبارت است از دو پنجشنبه با يك چهارشنبه در وسط پنجشنبه اول در ده اول و چهارشنبه در ده وسط و پنجشنبه در ده آخر ماه و روزهء ماه شعبان براى كسى كه بگيرد خوب است زيرا بندگان شايسته آن ماه را روزه ميگرفته‌اند يا اظهار علاقه به روزه گرفتنش مينمودند و رسول خدا روزه شعبان را به روزه ماه رمضان مىپيوست .\r\nو كسى كه روزهء ماه رمضان از او فوت شده باشد اگر قضايش بطور پراكنده گرفته شود جايز است و افضل آن است كه قضاى روزه‌هاى ماه رمضان را پشت سر هم بگيرد و حج خانهء خدا بر هر كسى كه استطاعت رفتن داشته باشد واجب است و استطاعت آن است كه توشه راه و مركب سوارى با تندرستى داشته و مخارج اهل عيال خود را تا هنگام بازگشت از مكه داشته\r\n","description":"","footnote":"","page_name":" 733 ","page_number":356},
  {"content":"\r\nباشد و بجز حج تمتع جايز نيست\r\nو نبايد حج قران و افراد به جا آورد مگر كسى كه اهل عيالش در مكه باشد و احرام قبل از ميقات جايز نيست و تأخير احرام از ميقات جايز نيست مگر براى بيمارى و يا تقيه و خداى عز و جل مىفرمايد حج عمره را براى خدا تمام به جا آوريد و حج عمرهء تمام آن است كه از عمل جنسى و دروغ و جدال در حج اجتناب شود و براى قربانى گوسفندى كه تخم آن را كشيده باشند جايز نيست زيرا ناقص است و گوسفندى كه تخم او را ماليده باشند در صورتى كافى است كه غير از آن گوسفندى جز آن پيدا نشود و واجبات حتمى حج احرام بستن است و چهار لبيك گفتن بدين ترتيب ( لبيك اللهم لبيك لبيك لا شريك لك لبيك ان الحمد و النقمة لك و الملك لا شريك لك . )\r\nو طواف خانه خدا از واجبات حتمى عمره است با دو ركعت نمازش كه در مقام ابراهيم خوانده مىشود و سعى بين صفا و مروه واجب حتمى است و طواف حج واجب حتمى است و دو ركعت نماز طواف در نزد مقام واجب حتمى است و پس از آن سعى بين صفا و مروه واجب حتمى است و طواف نساء واجب حتمى است و دو ركعت طواف در نزد مقام واجب حتمى است و بعد از طواف نساء سعى بين صفا و مروه نيست و ماندن در مشعر واجب حتمى است و قربانى براى كسى كه حج تمتّع به جا مياورد واجب حتمى است است اما وقوف در عرفه واجب است و سر تراشيدن سنت است و رمى سنگ ريزه‌ها سنت است .\r\n","description":"","footnote":"","page_name":" 734 ","page_number":357},
  {"content":"\r\nو جهاد در ركاب پيشواى عادل واجب است و هر كس كه در راه دفاع از مال خودش كشته شود شهيد است و در كشورى كه بايستى تقيه نمود كشتن هيچ يك از كفار و ناصبىها حلال نيست مگر كسى كه قاتل باشد يا در راه فساد ( در روى زمين ) قدم بردارد و اين در صورتى است كه نسبت به جان خودت و جان يارانت ترسى نداشته باشى و تقيه به كار بردن در كشور غير شيعه واجب است و كسى كه به منظور جلوگيرى از ستمى كه متوجه اوست از روى تقيه قسمى بخورد مخالفت آن قسم جايز است و كفاره هم ندارد و طلاق شرعى بايد مطابق باشد با آنچه خداى عز و جل در كتابش ياد فرموده و در سنت پيغمبر ثابت است و طلاقى كه مطابق با سنت نباشد جايز نيست و هر طلاقى كه مخالف با قرآن باشد حكم طلاق ندارد همانطور كه هر عقد ازدواجى كه مخالف قرآن باشد ازدواج شرعى نيست و بيش از چهار زن آزاد نميتوان به همسرى گرفت و چون زنى سه بار طلاق عده دار گرفت براى شوهرش حلال نيست او را بهمسرى خود بگيرد تا آنكه شوهر ديگرى اختيار كند كه فرمود از تزويج زنهائى كه سه بار در يك جا طلاق داده شده‌اند بپرهيزيد كه آنان زنان شوهر دارند و درود فرستادن بر پيغمبر در همه جا لازم است مخصوصا هنگام عطسه كردن و وزيدن بادها و غيره و دوستى دوستان خدا و بستگى با آنان واجب است و بيزارى از دشمنانشان لازم و از آنانى كه به خاندان پيغمبر ستم كرده‌اند و پرده احترام آنان را دريده‌اند و فدك را از فاطمه عليها السلام گرفتند و او را از ميراث خود باز داشتند و حق او و همسرش را غصب نمودند خواستند خانه اش را آتش بزنند و پايه ستم را نهادند و سنت رسول خدا را تغيير دادند و بيزارى از آنان كه عهد خود را\r\n","description":"","footnote":"","page_name":" 735 ","page_number":358},
  {"content":"\r\nشكستند ( اصحاب جمل ) و از شاهراه حقيقت برگشتند ( اصحاب صفين )\r\nو هم چون تير كه از كمان بدر رود از حق جدا شدند ( اصحاب نهروان ) واجب است و دورى از بتها و قمارها كه پيشوايان گمراهى و رهبران ستم بودند همگى از اول تا آخرشان واجب است و بيزارى از بدبختترين اولين و آخرين برادر آنكه شتر قوم ثمود را پى كرد يعنى قاتل امير المؤمنين واجب است و بيزارى از همهء كشندگان خاندان پيغمبر واجب است و دوستى با افراد با ايمانى كه پس از پيغمبرشان تغييرى نكردند و عوض نشدند واجب است مانند سلمان فارسى و ابى ذر غفارى و مقداد بن اسود كندى و عمار بن ياسر و جابر بن عبد الله انصارى و حذيفة بن يمان و ابى هيثم بن تيهان و سهل بن حنيف و ابى ايوب انصارى و عبد الله بن صامت و عباده بن صامت و خزيمه بن ثابت و ذى الشهادتين و ابى سعيد خدرى و هر كس كه رفتارش كه هم چون رفتار آنان بوده و كردارش مانند كردار آنان باشد و دوستى پيروان آنان و افرادى كه به آنان اقتداء كرده‌اند و به راه آنها رفتند واجب است و نيكى به پدر و مادر واجب است و اگر مشرك باشند نه پدر و مادر را و نه ديگران را در گناه و نافرمانى خدا فرمان مبر زيرا براى اطاعت هيچ مخلوقى در معصيت خالق روا نيست و پيغمبران و جانشينان آنان را گناهى نباشد كه آنان معصومند و پاك و دو متعه را حلال دانستن واجب است هم چنان كه خداى عز و جل در قرآنش فرود فرستاده و رسول خدا آن دو را سنت قرار داده متعه حج و متعه زنان و فرائض ( شايد مقصود احكام ارث باشد ) به همان نحوى است كه خداى تبارك و\r\n","description":"","footnote":"","page_name":" 736 ","page_number":359},
  {"content":"\r\nتعالى نازل فرموده\r\nو در روز هفتم نوزاد چه پسر و چه دختر بايد عقيقة نمود و روز هفتم فرزند نام گذاشته مىشود و موى سرش را تراشيده و به وزن آن مو طلا يا نقره صدقه ميدهند و خداى عز و جل بهر كس باندازهء توانائى او تكليف مىكند و بيش از توانائيش بار تكليف بر دوشش نميگذارد و كارهاى بنده گان آفريده خدا است در مرحلهء تقدير نه در عالم تكوين و خداوند آفرينندهء همه چيز است و نه جبر است و نه تفويض و خداوند عز و جل شخص بيگناه را به گناه ديگرى مؤاخذه نميكند و خداى عز و جل كودكان را بخاطر گناه پدران عذاب نميكند زيرا خود در صريح قرآنش فرموده است كه بار گناه كسى بر دوش ديگرى گذاشته نميشود و فرموده است براى انسان نيست جز آنچه بكوشد و نتيجهء كوشش او در آينده روشن خواهد شد و بر خداى عز و جل روا است كه گذشت فرمايد و تفضل نمايد ولى ستم كردن بر او عز و جل روا نيست و خداى عز و جل بر بنده گانش فرمانبرى از كسى را كه ميداند مردم را فريب داده و گمراه خواهد نمود واجب نميفرمايد و از ميان بندگانش كسى را كه ميداند به خدا كافر خواهد شد و شيطان را بجاى خدا پرستش خواهد نمود براى پيغمبرى اختيار نميكند و براى اين منصبش نميگزيند و براى خلق خود جز فرد معصومى را حجت معين نميكند و اسلام غير از ايمان است و هر مؤمنى مسلمان است ولى هر مسلمان مؤمن نيست و دزد در حالى كه دزدى مىكند ايمان ندارد و زناكار بهنگامى كه عمل زنا انجام ميدهد مؤمن نيست و آنان كه حد گناه بر آنان جارى شده مسلمانند نه مؤمن هستند و نه كافر زيرا خداى تبارك و تعالى مؤمن را به آتش نميبرد و به او بهشت را وعده داده است و كافرى را كه وعده آتش به او داده و جاويد در دوزخ است از آتش بيرون نياورد ولى غير از كفر از هر كس كه بخواهد گناهش را مىبخشد و آنان كه حد گناه به گردن آنهاست فاسقاند نه مؤمنانند و نه كافران و در آتش هم جاويد نمىمانند و روزى از آن بيرون خواهند آمد و شفاعت براى آنان و براى اشخاصى كه\r\n","description":"","footnote":"","page_name":" 737 ","page_number":360},
  {"content":"\r\nايمانشان ضعيف است روا است اگر خداى عز و جل از دينشان راضى باشد .\r\nو قرآن كلام خدا است نه خالق است و نه مخلوق و اين كشور امروز كشور تقيه و كشور اسلامى است نه كشور كفر است و نه كشور ايمان .\r\nو امر بمعروف و نهى از منكر دو تكليف واجب است بر هر كس كه امكان انجام آن را داشته باشد و بر جان خود و يارانش نترسد .\r\nو ايمان عبارت است از اينكه واجبات را به جا آورده و از گناهان بزرگ دورى گزيند و ايمان آن است كه آدمى دين حق را بدل بشناسد و به زبان اقرار كند و به اعضاى تن وظايف آن را انجام دهد و به عذاب قبر و منكر و نكير و زنده شدن پس از مرگ و حساب و صراط و ميزان اقرار داشته باشد و اگر بيزارى از دشمنان خداى عز و جل نباشد ايمانى وجود ندارد و تكبير گفتن در دو عيد ( فطر و قربان ) لازم است اما در فطر در پنج نماز كه از نماز مغرب شب فطر شروع مىشود تا نماز عصر روز فطر و تكبير اينست كه گفته شود ( الله اكبر الله اكبر لا إله الا الله و الله اكبر و لله الحمد الله اكبر على ما هدانا و الحمد لله على ما ابلانا ) زيرا خداى عز و جل ميفرمايد تا شمارهء روزها را كامل كنيد و بر هدايتى كه خداوند شما را نموده خدا را تكبير بگوئيد و در عيد قربان در شهرها پس از ده نماز گفته مىشود كه از نماز ظهر روز قربان شروع مىشود تا نماز صبح روز سوم و در منى دنبال پانزده نماز گفته مىشود كه از نماز ظهر روز قربان شروع شده تا نماز صبح روز چهارم و در تكبير عيد قربان اين جمله اضافه مىشود ( و الله اكبر على ما رزقنا من بهيمة الانعام . ) و زنى كه خون نفاس ببيند حد اكثر تا بيست روز مىنشيند ( نماز و روزه را ترك مىكند ) مگر\r\n","description":"","footnote":"","page_name":" 738 ","page_number":361},
  {"content":"\r\nاينكه قبل از بيست روز پاك شود\r\nو چنانچه پس از بيست روز پاك شد غسل نموده و پنبه به خود ميگيرد و عمل مستحاضه بجا مىآورد .\r\nو ميخوارگى حرام است پس هر چيزى كه زياد او مستى آورد حرام است چه كم باشد چه زياد .\r\nو از درندگان آنچه دندان درنده جلو دارد و از پرندگان آنچه چنگال دارد گوشتشان حرام است و سپرز حرام است زيرا خون است و سگماهى و مارماهى و طافى و زمير حرام است و هر ماهى كه فلس نداشته باشد خوردنش حرام است و از تخمها آنچه دو سر آن با هم اختلاف دارد خوردنش جايز و آنچه دو سرش با هم برابر است حرام است و از ملخها آنچه بلند پرواز است حلال و ملخهاى ريز حرام است زيرا بطور كامل نميتواند پرواز كند و تذكيهء ماهى و ملخ همان است كه زنده گرفته شوند .\r\nو گناهان كبيره حرام است و عبارتند از شريك قرار دادن براى خداى عز و جل و كشتن جاندارى كه خداوند كشتنش را حرام كرده و ناراضى نمودن پدر و مادر و گريختن از ميدان جنگ و خوردن مال يتيم از راه ستم و ربا خوردن پس از آنكه حرمت آن را بداند و زنان پاكدامن را تهمت زنا زدن و بعد از اينها زنا و لواط و دزدى و خوردن مردار و خون گوشت خوك و گوشت هر حيوانى كه بنام غير خدا ( از بتها ) سر بريده شده باشد بجز در جايى كه ناچار از خوردن باشند و خوردن مالهاى حرام و كم فروشى و قمار و گواهى دروغ و نوميدى از رحمت خدا و ايمنى از مكر خدا و نوميدى از رحمت خدا و ترك يارى ستمديدگان و اعتماد به ستمكاران و قسم دروغ و بدون تنگ دستى حقوق ديگران را نگه داشتن و گردن فرازى نمودن و زورگوئى و دروغ و اسراف و بيهوده خرج كردن و خيانت و سبك شمردن حج و با دوستان خداى عز و جل جنگ نمودن و اما بازىهائى كه شخص را از ياد خداى تبارك و تعالى باز ميدارد ناپسند است مانند غنا\r\n","description":"","footnote":"","page_name":" 739 ","page_number":362},
  {"content":"\r\nو تار زدن و اصرار كردن بر گناه كوچك سپس فرمود در اين كه گفتم براى مردمى كه اهل عبادت باشند كفايت است .\r\nمصنف اين كتاب گويد گناهان كبيره هفت است و پس از آن هر گناهى نسبت بكوچكتر از خود بزرگ است و نسبت ببزرگتر از خود كوچك و اينكه امام صادق در اين روايت گناهان كبيره را از هفت بيشتر شمرده است به اين معنى است و نيروئى جز بوسيله خدا نيست .\r\n\r\n( امير المؤمنين عليه السّلام بياران خود در يك مجلس چهار صد باب از چيزهائى كه كار دين و دنياى مسلمان را اصلاح مىكند بياموخت )\r\n10 - امام صادق از پدرانش نقل ميفرمايد كه امير المؤمنين عليه السّلام بياران خود در يك مجلس چهار صد باب از چيزهائى كه دين و دنياى مسلمان را اصلاح مىكند بياموخت و فرمود :\r\nحجامت كردن بدن را سلامت و پاى عقل را محكم مىكند .\r\nبشارب عطر زدن از اخلاق پيغمبر ما و باعث احترام در نزد فرشتگان نويسندهء اعمال است .\r\nمسواك كردن از كارهائى است كه باعث رضاى خداى عز و جل و سنت پيغمبر است و دهن را پاكيزه مىكند .\r\nروغن ماليدن پوست بدن را نرم و مغز آدمى را زياد نموده و مجارى آب را در بدن آسان مىكند و خشكى پوست را از بين ميبرد و رنگ را روشن ميسازد .\r\nشستن سر چرك را ميبرد و شوره سر را ميزدايد .\r\nآب در دهان گرداندن و در بينى كشيدن سنت است و پاككننده دهان و بينى است .\r\n","description":"","footnote":"","page_name":" 740 ","page_number":363},
  {"content":"\r\nانفيه در بينى كردن سر را سلامت نموده و بدن را پاكيزه مىكند و هر گونه درد را از سر بيرون مينمايد .\r\nنوره كشيدن نشاط آور و پاككنندهء تن است .\r\nكفش نيكو پوشيدن بدن را نگه ميدارد و بر پاكيزگى و نماز كمك است .\r\nناخنها را چيدن از درد بزرگ جلوگيرى نموده و راه روزى را گشوده و آن را جلب مىكند .\r\nستردن موى زير بغل بوى بد آن را نابود مىكند و پاككننده است و از سنتهائى است كه پيغمبر پاك به آن دستور فرموده .\r\nشستن هر دو دست پيش از غذا خوردن و پس از آن روزى را زياد نموده و از چرب شدن لباس جلوگيرى مىكند و ديده را روشن ميسازد .\r\nشب زنده دارى بدن را سالم و پروردگار عز و جل را خشنود ساخته و آدمى را در رهگذر نسيم رحمت حق قرار ميدهد و پيروى از اخلاق پيغمبران است .\r\nخوردن سيب ملين معده است .\r\nجويدن كندر دندانها را محكم و بلغم را نابود و بوى بد دهان را از بين ميبرد .\r\nنشستن در مسجد پس از سپيده دم تا بر آمدن آفتاب زودتر از كار و كوشش در زمين روزى را جلب مىكند .\r\nخوردن به قلب ضعيف را تقويت نموده و معده را پاكيزه ميسازد و نيروى دل را زياد مىكند و آدم ترسو را پر دل ميسازد و فرزند را زيبا مىكند .\r\n","description":"","footnote":"","page_name":" 741 ","page_number":364},
  {"content":"\r\nهر روز ناشتا بيست و يك دانه مويز سرخ خوردن همهء بيماريها را بجز بيمارى مرگ از ميان ميبرد .\r\nمستحب است كه مرد مسلمان در شب اول ماه مبارك رمضان با همسر خود هم بستر شود زيرا كه خداوند فرموده است : هم بستر شدن با همسرهاى خود در شب ماه روزه حلال است .\r\nانگشتر غير نقره در دست نكنيد زيرا رسول خدا فرموده است . دستى كه در آن انگشتر آهن است پاكيزه نميشود .\r\nكسى كه بر انگشترش نام خدا نقش شده است بايد هنگام طهارت گرفتن آن را از دستى كه خود را بدان مىشويد در آورد .\r\nهر كس از شما چون در آئينه نگاه كند بايد بگويد : ( الحمد لله الذى خلقنى فاحسن خلقى و صوّرني فأحسن صورتى و زان منى ما شان من غيرى و اكرمنى بالاسلام )\r\n( يعنى ) سپاس خداوندى را كه مرا آفريد و نيكو آفريد و صورت مرا نقش كرد و نيكو نقش كرد و آنچه كه از ديگرى نكوهيده بود از من بياراست و مرا بدين اسلام گرامى داشت .\r\nهر يك از شما چون برادر مسلمانش بديدن او مىآيد خود را بيارايد همچنان كه از براى بيگانه خود را مىآرايد و دوست دارد كه بيگانه اش در بهترين قيافه به بيند .\r\nروزهء سه روز از هر ماه . ( يك چهارشنبه در ميان دو پنجشنبه ) و روزهء ماه شعبان وسوسهء دل را ميزدايد و پريشانى خاطر را ميبرد .\r\n( شرح : ) مقصود پنجشنبه اول ماه و پنجشنبه آخر ماه و چهارشنبه وسط ماه است .\r\n","description":"","footnote":"","page_name":" 742 ","page_number":365},
  {"content":"\r\nطهارت گرفتن به آب سرد بواسير را قطع مىكند .\r\nشستن جامه غم و اندوه را بر طرف مىكند ، و موجب پاكيزه گى براى نماز است .\r\nموهاى سفيد را نكنيد كه آن نور مسلمان است .\r\nهر كس در اسلام موى خود را سپيد كند بروز قيامت براى او نورى مىشود .\r\nمسلمان نبايد جنب بخوابد .\r\nمسلمان نبايد بخوابد مگر با وضو و اگر آب نيابد با خاك پاك تيمم نمايد زيرا روح مؤمن بسوى خداى تبارك و تعالى بالا ميرود و خدا آن را پذيرفته و مباركاش ميفرمايد و اگر اجلش رسيده باشد آن را در خزانهء رحمت خود قرار ميدهد و اگر اجلش نرسيده باشد توسط فرشتگان امين خود آن را بسوى جسدش باز ميگرداند .\r\nمؤمن بسوى قبله آب دهان نينداز و اگر از روى فراموشى اين كار را كرده باشد بايد از خداى عز و جل استغفار نمايد مرد در جاى سجدهء خود فوت نكند . خوردنى و آشاميدنى خود را فوت نكند در تعويذ و دعائى كه دارد ندمد .\r\nمرد در وسط جاى سجدهء خود فوت نكند . خوردنى و آشاميدنى خود را فوت نكند در تعويذ و دعائى كه دارد ندمد .\r\nمرد در وسط جاده نخوابد . مرد از پشت بام در هوا بول نكند .\r\nو در آب گرم بول نكند كه اگر اين كار كرد و آسيبى به او رسيد بجز خود را ملامت نكند\r\n","description":"","footnote":"","page_name":" 743 ","page_number":366},
  {"content":"\r\nزيرا كه براى آب اهليست و براى هوا اهلى ،\r\nمرد برو نخوابد و هر كس را ديديد برو خوابيده بيدارش كنيد و به آن حالش نگذاريد و هيچ كس از شما با حال كسالت و خواب آلود به نماز نايستد ، و در نماز بفكر خود نباشد زيرا كه در مقابل پروردگارش عز و جل مىباشد ، و براى بنده از نمازش همان مقدارى كه بدل متوجه خدا بوده است سهم مىباشد .\r\nو آنچه را از سفره ميريزد بخوريد كه از هر دردى باذن خداى عز و جل شفا است براى كسى كه از آن شفا بخواهد ، هر كسى كه از شما غذا بخورد و انگشتانى را كه با آن غذا خورده بليسد خداى عز و جلش ميفرمايد خدا ترا بركت دهد ، جامهء پنبه بپوشيد كه جامهء رسول خدا و جامهء ما است و جامهء پشمى و موئى را نميپوشيم مگر آنكه علتى داشته باشيم و فرمود كه خداى عز و جل زيبا است و زيبائى را دوست دارد و دوست دارد كه اثر نعمت خود را در بندگان خود ببيند ، و با خويشاوندان پيوند كنيد گر چه با سلام كردن باشد .\r\nخداى عز و جل ميفرمايد : از خدائى بپرهيزيد كه در بارهء آن و خويشاوندان مسئوليت داريد براستى كه خدا مراقب شما است « سورهء نساء آيه 2 » .\r\nو روز خود را باينكه چنين و چنان گفتيم و چنين و چنان كرديم نگذرانيد كه نگهبانانى با شماست كه ما و شما را نگهبانى ميكنند و خدا را در همه جا به ياد آوريد كه او بهمراه شماست . و بر محمد ( ص ) و خاندانش درود بفرستيد زيرا هنگامى كه شما محمد را ياد كنيد و براى او دعا كنيد و احترام او را نگهداريد خداى عز و جل دعاى شما را مىپذيرد . طعام گرم را بگذاريد تا سرد شود كه طعامى بنزد رسول خدا آوردند فرمود بگذاريدش تا خنك شود تا توان آن را خورد خداوند عز و جل آتش را كه خوراك ما نفرموده و بركت در غذاى سرد مىباشد هر گاه كسى از شما خواست بول كند رو به بالا و روبروى بادى كه ميوزد ادرار نكند بكودكانتان آنچه را كه خداوند بواسطه آن سودشان ميدهد بياموزيد و طائفه مرجئه عقيدهء خودشان را بر كودكان\r\n","description":"","footnote":"","page_name":" 744 ","page_number":367},
  {"content":"\r\nتحميل نكنند زبانهاتان را نگه داريد و سلامى بكنيد كه براى شما غنيمتى را در بر داشته باشد .\r\nامانت را به كسى كه شما را امين شمرده بازگردانيد هر چند كشندگان فرزندان پيغمبران باشند چون ببازار رفتيد آنجا كه مردم سرگرم كارند شما بسيار به ياد خدا باشيد كه كفارهء گناهان است و باعث افزونى حسنات و نامتان در دفتر غافلان نوشته نميشود .\r\nچون ماه رمضان فرا رسد هيچ بندهء خدائى حق مسافرت ندارد زيرا خداى عز و جل ميفرمايد هر كس از شما در ماه رمضان حاضر باشد ( نه مسافر ) بايد روزه بگيرد در مورد آشاميدن مسكرات و مسح كشيدن بر موزه تقيه اى نيست مبادا در بارهء ما بيش از حد عقيده مند باشيد با توجه و عقيده باينكه ما بنده هائى هستيم پروريدهء خدا آنچه در فضل ما ميخواهيد بگوئيد هر كس دوستدار ما باشد بايد رفتار ما را داشته و از پرهيزكارى يارى بجويد كه ورع و پرهيزكارى بهترين چيزى است كه بوسيلهء آن در كار دنيا و آخرت استعانت مىشود با هر كس كه از ما عيبجوئى مىكند همنشين نباشيد و در نزد دشمن ما خود را با انتساب بما پسنديده قلمداد نكنيد و دوستى با ما را آشكار ننمائيد كه خود را در نزد حكومت وقت ذليل خواهيد نمود .\r\nراستى را رها نكنيد كه باعث رستگارى است و به آنچه در نزد خداى عز و جل است رغبت داشته باشيد و بدنبال فرمانبرى او باشيد و در فرمانبرى پايدار باشيد كه چه زشت است از براى مؤمن اينكه با آبروى ريخته شده ببهشت برود .\r\nبراى شفاعت خودتان براى كارهائى كه از پيش فرستاده‌ايد ما را به زحمت نيندازيد بروز قيامت خود را نزد دشمنان رسوا نكنيد و بخاطر دنياى بىارزش خود را در نزد آنها دروغگو قرار ندهيد نسبت بمقامى كه در پيشگاه الهى براى خود پنداشته بوديد و به آنچه خدا دستور فرموده چنگ بزنيد كه ميان شما و آنچه مورد غبطه واقع خواهد شد و آنچه دوست ميدارد خواهد ديد فاصله اى نيست جز اينكه قاصد خدا ( مرگ )\r\n","description":"","footnote":"","page_name":" 745 ","page_number":368},
  {"content":"\r\nبنزد او بيايد و آنچه در نزد خدا است بهتر است و باقىتر\r\nو مژده اى از جانب خدا به او خواهد رسيد كه باعث روشنى چشمش گرديده و دوستدار ملاقات خدا گردد .\r\nناتوانها از برادران خود را كوچك مشماريد كه هر كس مؤمنى را كوچك شمارد خداوند ميان آن دو جمع نميكند مگر آنكه توبه نمايد مؤمن كه نيازمندى برادر خود را دانست نبايد فرصت بدهد كه او مورد نياز خود را مطالبه كند همدست يك ديگر باشيد و نسبت به هم مهربان باشيد و در مورد هم بخشش كنيد و همچون منافق نباشيد كه آنچه را كه نكرده توصيف مينمايد .\r\nهمسر اختيار كنيد كه رسول خدا بسيار ميفرمود كسى كه دوست دارد از سنت من پيروى كند بايد همسر بگيرد كه همسر گرفتن از سنت من است .\r\nخواستار فرزند باشيد كه من فرداى قيامت بزيادى شما بر امتهاى ديگر افتخار خواهم نمود فرزندان خود را از خوردن شير زنان زناكار و زن ديوانه نگهدارى كنيد زيرا شير خصوصيات روانى مادر را به فرزند سرايت ميدهد .\r\nاز خوردن گوشت پرنده اى كه سنگدان و ناخن پشت پا و چينه دان ندارد خوددارى كنيد و از خوردن گوشت هر درندهء نيش دار و پرندهء چنگال دار بپرهيزيد و سپرز را نخوريد كه جايگاه خون فاسد شده است .\r\nسياه نپوشيد كه جامهء فرعون است از غده‌هاى گوشت بپرهيزيد كه رگ بيمارى خوره را تحريك مىكند در احكام دين بقياس عمل نكنيد كه جمله اى باز احكام دين قياس بردار نيست و جمعيتهائى خواهند آمد كه قياس بكنند آنان دشمنان دينند و نخستين كسى كه قياس كرد شيطان بود .\r\nكفش بدون پاشنه نپوشيد كه فرعون نخستين كسى بود كه كفش بدون پاشنه پوشيد .\r\nبا ميخواران مخالفت كنيد و خرما بخوريد كه در آن شفاى همهء دردها است گفتار رسول خدا را پيروى\r\n","description":"","footnote":"","page_name":" 746 ","page_number":369},
  {"content":"\r\nكنيد\r\nكه فرمود هر كس در سؤالى به روى خود باز كند خداوند درى از فقر به روى او باز مىكند زياد استغفار كنيد تا روزى را جلب كنيد هر چند كه بتوانيد از كار خير پيش فرستيد كه فرداى قيامت آن را خواهيد يافت مبادا جدال كنيد كه باعث شك و ترديد مىشود هر كس كه بپروردگارش عز و جل حاجتى دارد در سه ساعت آن را بخواهد ساعتى در روز جمعه است و ساعتى هنگامى كه ظهر مىشود كه بادها ميوزد و درهاى آسمان باز مىشود و رحمت نازل مىشود و پرندگان بصدا در مىآيند و ساعتى در آخر شب هنگام سپيده دم كه دو فرشته ندا ميكنند .\r\nآيا توبه كننده اى هست تا توبه اش پذيرفته شود ؟\r\nآيا سئوالكننده اى هست تا مورد سؤالش به او داده شود ؟\r\nآيا استغفاركننده اى هست تا آمرزيده شود ؟\r\nآيا حاجتمندى خواستار حاجتى هست تا حاجتش برآورده شود ؟\r\nپس شما اين دعوتكنندهء خدا را اجابت كنيد در فاصلهء سپيده دم تا سرزدن آفتاب روزى را از خدا بخواهيد كه آن در طلب روزى از سفر كردن در روى زمين مؤثرتر است و آن همان ساعتى است كه خداوند در همان ساعت روزى را ميان بندگانش تقسيم مىكند منتظر فرج باشيد و از رحمت خدا نوميد نباشيد كه دوستترين اعمال نزد خداى عز و جل انتظار فرج است مادامى كه بندهء مؤمن بانتظار آن چشم دوخته است صبح چون دو ركعت نماز صبح را خوانديد بخداى عز و جل توكل كنيد كه جايزه‌ها به هنگام خواندن نماز صبح داده مىشود با شمشير وارد حرم نشويد .\r\nهيچ كس از شما در حالى كه شمشير در پيشرويش گذاشته شده باشد نماز نخواند كه قبله امان است\r\n","description":"","footnote":"","page_name":" 747 ","page_number":370},
  {"content":"\r\nچون به زيارت خانه خدا رفتيد حج خود را با زيارت رسول خدا كامل كنيد كه ترك آن ستم است و دستور همين است و با زيارت قبرهاى ديگر كه خداى عز و جل حق آنها را و زيارتشان را براى شما لازم نموده حج خود را كامل كنيد و در نزد آن قبرها از خداوند روزى بخواهيد .\r\nگناه كم را كوچك نشماريد كه همان گناه كوچك بشمار مىآيد و در نتيجه بزرگ ميگردد سجده‌ها را طولانى كنيد كه هيچ كارى بر شيطان دشوارتر از اين نيست كه فرزند آدم را در حال سجده ببيند زيرا او مأمور شد كه سجده كند و نافرمانى كرد و اين آدميزاد مأمور به سجده شد و فرمان برد و نجات يافت .\r\nبسيار به ياد مرگ باشيد و به ياد روزى كه از قبرهاى خود بيرون ميشويد و در پيشگاه خداى عز و جل مىايستيد كه ياد مرگ و قيامت مصيبتها را بر شما آسان ميسازد هر گاه چشم يكى از شما درد گرفت آية الكرسى را به نيت بهبود چشماش بخواند كه ان شاء الله بهبودى مييابد .\r\nاز گناهان دورى جوئيد كه هر چه بلا و كمبود روزى هست از جهت گناه است حتى خراش جايى از بدن و بر زمين خوردن و مصيبت كه خداى عز و جل ميفرمايد هر چه مصيبت بر شما ميرسد نتيجهء عمل كرد خودتان است و خداوند از بسيارى عفو ميفرمايد بر غذا خوردن كه نشستيد بسيار به ياد خدا باشيد و سركشى نكنيد كه يكى از نعمتهاى خدا روزيهاى او است كه سپاسگزارىاش و ستايشاش بر شما واجب است پيش از اينكه نعمتى از دست شما برود با آن خوش رفتارى كنيد كه نعمت از دست رفته و در مورد عملى كه صاحبش با او نموده عليه او گواهى ميدهد هر كس كه از خداى عز و جل به روزى اندك راضى گرديد خداوند نيز از او به عمل كم راضى مىشود مبادا كوتاهى در كار كنيد كه حسرت خواهيد برد بهنگامى كه حسرت سودى نداشته باشد .\r\n","description":"","footnote":"","page_name":" 748 ","page_number":371},
  {"content":"\r\nدر ميدان جنگ كه با دشمن روبرو شويد كمتر سخن گوئيد و ياد خداى عز و جل بسيار كنيد و پشت بدشمن ننمائيد كه پروردگار خود را بخشم مىآوريد و سزاوار غضب او خواهيد بود چون ديديد از برادران شما كسى در جنگ زخمى شده و يا وامانده است و يا كسى را ديديد كه دشمن شما طمع در او بسته است با از خود گذشتگى به او نيرو ببخشيد . هر چه توانيد كار نيك انجام دهيد كه از مرگهاى بد نگهدارى مينمايد هر كس از شما اگر بخواهد بداند كه مقامش در نزد خداوند تا چه پايه است به بيند مقام خداوند نزد او بهنگام گناه چه قدر است كه مقام او نيز نزد خداوند چنين خواهد بود .\r\nبهترين چيزى كه شخص در خانهء خود براى عائلهء خود ميگيرد گوسفند است كه هر كس يك گوسفند در خانه اش باشد فرشتگان هر روز يك بار او را تقديس ميكنند و كسى كه دو گوسفند داشته باشد فرشتگان هر روزى دو بار او را تقديس ميكنند و همچنين در سه گوسفند و فرشته ميگويد بركت بشما داده شود چون مسلمان ناتوان گرديد گوشت با شير بخورد كه خداى عز و جل نيرو را در آن دو قرار داده است .\r\nچون قصد حج كرديد در خريد حوائج پاره اى از چيزهائى را كه در سفر شما را نيرومند خواهد ساخت پيش بيندازيد كه خداى عز و جل ميفرمايد اگر قصد خروج داشتند ساز و برگ آن را فراهم ميكردند .\r\nهر گاه يكى از شما در آفتاب بنشيند پشت بدان نمايد كه آفتاب بيمارى درونى را آشكار مىكند و چون به حج رفتيد بخانهء خداى عز و جل زياد نگاه كنيد كه خداى عز و جل را يك صد و بيست رحمت در نزد خانهء محترم خويش هست كه شصت رحمت از آنها مخصوص طوافكنندگان و چهل رحمت براى نمازگزاران و بيست رحمت از آن نگاه كنندگان است .\r\nدر نزد ملتزم ( فاصلهء ميان در خانه و ركن حجر الاسود ) به آنچه از گناهانتان به ياد داريد اعتراف كنيد و آنچه را كه فراموش كرديد بگوئيد ( آنچه نگهبانان تو بر ما حفظ كرده‌اند و ما آن را فراموش\r\n","description":"","footnote":"","page_name":" 749 ","page_number":372},
  {"content":"\r\nكرده‌ايم بر ما بيامرز )\r\nكه هر كس در اين محل بگناهش اعتراف كند و آنها را بشمارد و به ياد آورد و از خدا آمرزش بطلبد بر خداى عز و جل لازم است او را بيامرزد پيش از آنكه بلا برسد دعا كنيد درهاى آسمان در پنج وقت براى شما باز مىشود هنگام نزول باران و هنگام جهاد و هنگام اذان و در وقت خواندن قرآن و بهنگام ظهر و سپيده دم هر كس از شما مرده اى را غسل داد پس از آنكه كفنهاى او را پوشانيد خود غسل كند كفنها را با بخور معطر نكنيد و خوشبو نسازيد و به مرده‌هاى خود جز كافور عطر ديگرى نزنيد كه مرده بمنزلهء كسى است كه احرام بسته است .\r\nكسان خود را وادار كنيد كه بر سر جنازه سخن نيكو بگويند كه چون پدر فاطمه دختر محمد از دنيا رفت همه دختران بنى هاشم با او هم ناله شدند آن حضرت فرمود شمردن را كنار بگذاريد و دعا كنيد ( شرح : ) ( شايد مقصود شمردن خصوصيات ميت باشد كه غالبا زنان بهنگام گريه كردن آنها را مىشمارند كه تو چنين و چنان بودى ) .\r\nمرده هايتان را زيارت كنيد كه آنان به زيارت شما خوشحال ميشوند و هر كس حاجت خود را در نزد قبر پدر و مادرش پس از آنكه براى آنان دعا كرد از خدا بخواهد مسلمان آيينهء برادر دينى خودش مىباشد پس هر گاه از برادر خود لغزشى ديديد عليه او نباشيد بلكه براى او مانند خود او باشيد و او را راهنمايى كنيد و پند و اندرز دهيد و با او مدارا كنيد مبادا اختلاف كنيد كه رشتهء اجتماع شما از هم گسيخته مىشود .\r\nاقتصاد را مراعات كنيد تا پيش رويد و اميدوار گرديد هر كس از شما كه با چهار پا سفر مىكند چون به منزل رسيد نخست آب و علف آن حيوان را بدهد برخ چهارپايان نزنيد زيرا تسبيح پروردگار\r\n","description":"","footnote":"","page_name":" 750 ","page_number":373},
  {"content":"\r\nخود را ميگويد\r\nهر كس از شما در سفرى گمشد يا بر جان خود ترسيد پس بآواز بلند بگويد ( يا صالح اغثنى ) كه در ميان برادران جن شما جنى هست بنام صالح كه بخاطر شما شهرها را ميگردد و خود را آماده خدمت براى شما ساخته است چون صدا را بشنود جواب ميدهد و گمشدهء شما را راهنمايى نموده و چهار پائى را كه فرار نموده است نگه ميدارد .\r\nو هر كس از شما بجان خود و گوسفندانش از حملهء شير بترسد خطى بدور آنها بكشد و بگويد ( اللهم رب دانيال و الجب و رب كل اسد مستأسد احفظنى و احفظ غنمى ) : بار الها اى پروردگار دانيال و چاه و پروردگار هر شير نيرومند مرا نگهدارى فرما و گوسفندان مرا نگهدارى فرما .\r\n( شرح : ) ( دانيال يكى از پيغمبران بنى اسرائيل بود كه در زمان بخت نصر در چاهى او را حبس نمودند . ) و هر كس از شما كه از عقرب بترسد اين آيات را بخواند * ( سَلامٌ عَلى نُوحٍ فِي الْعالَمِينَ إِنَّا كَذلِكَ نَجْزِي الْمُحْسِنِينَ إِنَّه مِنْ عِبادِنَا الْمُؤْمِنِينَ ) * ( الصافات ( 13 - 133 ) و هر كس از شما از غرق شدن بترسد . بخواند ( بسم الله مجرايها و مرساها ان ربى لغفور رحيم بسم الله الملك الحق و ما قدروا الله حق قدره و الارض جميعا قبضته يوم القيمة و السموات مطويات بيمينه سبحانه و تعالى عما يشركون ) ، براى فرزندان خود روز هفتم ( گوسفند قربانى كنيد و چون سرشان را تراشيديد هم وزن موى سرشان نقره بمسلمانى صدقه بدهيد كه رسول خدا نسبت بحسن و حسين و ديگر فرزندانش چنين رفتار فرمود چون بدست سائل چيزى داديد از او بخواهيد كه در حق شما دعا كند كه دعايش در بارهء شما مستجاب است ولى در بارهء خودش مستجاب نيست زيرا دروغ ميگويند و آنكه دستش بدست سائل ميرسد دست خود را بسوى دهانش آورده و ببوسد كه صدقه را پيش از آنكه بدست\r\n","description":"","footnote":"","page_name":" 751 ","page_number":374},
  {"content":"\r\nسائل برسد خداى عز و جل ميگيرد هم چنان كه فرموده است :\r\nآيا نميدانند كه همانا خود خداوند است كه توبه را از بندگانش مىپذيرد و صدقه‌ها را ميگيرد ( التوبه : 105 ) شب هنگام صدقه بدهيد كه صدقه در شب آتش خشم پروردگار را خاموش ميسازد . سخن گفتن خود را از جملهء اعمال خود محسوب داريد تا سخن كمتر بگوئيد مگر در كار خير از آنچه خداى عز و جل بشما روزى فرموده است بذل و بخشش كنيد كه انفاقكننده بمنزلهء كسى است كه در راه خدا جهاد نمايد .\r\nپس هر آن كس كه يقين داشته باشد كه هر چه انفاق كند عوض دارد بخشش مىكند و در انفاق نمودن سخاوت ميورزد .\r\nهر كس كه يقين داشته باشد و سپس شك كند بدنبال يقيناش برود كه شك يقين را نمىشكند گواهى دروغ ندهيد و بر سر سفره اى كه مىبر آن نهاده باشند ننشينيد كه بنده خبر ندارد كى جانش گرفته مىشود چون يكى از شما بر غذا خوردن نشست هم چون غلامان نشيند و حتما نبايد يك پاى خود را روى پاى ديگر بيندازد و چهار زانو بنشيند كه اين چنين نشستن را خداوند دوست ندارد و صاحب آن را دشمن ميدارد شام پيغمبران پس از نماز عشاء است و شام خوردن را ترك نكنيد كه ترك كردن آن باعث ويرانى تن است .\r\nتب پيش آهنگ مرگ است و زندان خدا است در روى زمين از بندگانش هر كس را بخواهد در آن زندانى مىكند و تب گناهان را ميريزد همچنان كه كرك از كوهان شتر فرو ميريزد هر دردى از اندرون است مگر زخم و تب كه اين دو بتن از خارج وارد ميشوند سوزش تب را با بنفشه و آب سرد بشكنيد كه سوزش آن از گرماى دوزخ است .\r\n","description":"","footnote":"","page_name":" 752 ","page_number":375},
  {"content":"\r\nمسلمان تا آنگاه كه بيمارى بر سلامتىاش چيره نشود نبايد بدرمان بپردازد .\r\n( شرح : ) مقصود اين است كه بمحض عارض شدن جزئى كسالت نبايد فورا باستعمال دارو پرداخت زيرا نيروى بدن با بسيارى از بيماريهاى غير مهم بدون دارو مبارزه مىكند و بر آن چيره مىشود ) .\r\nدعا كردن قضاى حتمى الهى را باز ميگرداند آن را ساز و برگ دفاع خود قرار دهيد براى وضو ساختن پس از طهارت ده حسنه است خود را پاكيزه نگه داريد مبادا تنبلى كنيد كه هر كس تنبلى كند حق خداى عز و جل را نمىپردازد از بوى بدى كه آزار ميدهد بوسيلهء آب خود را پاكيزه نمائيد و خويشتن را بررسى كنيد كه خداى عز و جل از بندگانش آن را كه كثيف است و هر كس بنزدش مىنشيند از كثافت او متنفر ميگردد دشمن ميدارد مرد در نماز نبايد با ريش خود بازى كند و نه با چيزى كه او را از نماز خواندن مشغول كند . به كار خير پيش از آنكه به كار ديگرى سرگرم شويد پيش دستى كنيد مؤمن خودش در ناراحتى بسر ميبرد ولى مردم از او در آسايشاند بيشتر سخنان شما ياد خداى عز و جل باشد از گناهان بپرهيزيد كه بنده چون گناه كند روزيش ديرتر ميرسد بيماران خود را با صدقه دادن درمان كنيد و ثروت خود را با زكات دادن بيمه نمائيد نماز براى هر فرد با تقوى باعث نزديكى به پيشگاه الهى است به حج رفتن براى فرد ناتوان بجاى جهاد است و جهاد زن اين است كه نيكو شوهردارى كند تهى دستى مرگ بزرگ است كم بودن اهل و عيال يكى از دو راه آسايش در زندگى است نيمى از كار زندگى در اين است كه هر كارى باندازهء خود باشد اندوه نيمى از پيرى را سبب است هر كس ميانه روى پيشه كند فشار خرج عائله را احساس نكند و هر كس كار با مشورت انجام دهد به زحمت نيفتد كار نيك بجز در بارهء مردى شرافتمند و يا ديندار\r\n","description":"","footnote":"","page_name":" 753 ","page_number":376},
  {"content":"\r\nشايسته نيست\r\nبراى هر چيز ميوه اى است و ميوهء كار نيك شتاب در انجام آن است كسى كه يقين دارد كه آنچه بخشش نمايد عوض دارد در عطاى خويش بخشنده ميگردد كسى كه بهنگام مصيبت دست به رانهاى خود زند پاداش او ناچيز گردد بهترين كارها براى مرد اين است كه در انتظار فرج از جانب خداى عز و جل باشد كسى كه باعث غم و اندوه پدر و مادرش گردد عاق آنان شده است روزى را با صدقه دادن جلب كنيد پيش از آنكه بلا بيايد موجهاى بلا را با دعا از خود دور سازيد كه سوگند به آن خدائى كه دانه را شكافته و مردم را آفريده است بلا بمؤمن زودرستر است از ريزش سيل از بالاى تپه به پائين و از دويدن استرها از خداوند عافيت از سختى بلا را بخواهيد كه بلاء سخت دين را ميبرد نيك بخت آن كس كه از ديگرى پند پذير گردد خود را باخلاق خوب پرورش دهيد كه بندهء مسلمان بواسطهء اخلاق نيك بدرجهء كسى ميرسد كه روزها را روزه بدارد و شبها به عبادت بايستد كسى كه ميگسارى كند و بداند كه خوردن مىحرام است خداوند به او از خبال فاسد : ( چرك و خونى كه از زنان زناكار مىريزد ) بنوشاند اگر چه آمرزيده شود در مورد گناه نذر صحيح نيست . و در قطع رحم سوگند صحيح نيست آنكه بدون عمل ديگرى را به كار خير دعوت مىكند به كسى ماند كه بىزه تير از گمان رها كند .\r\nزن مسلمان بايد براى شوهرش خود را خوشبو سازد كسى كه در راه دفاع از مال خود كشته شود شهيد است شخص مغبون نه قابل ستايش است و نه پاداشى دارد قسم فرزندان بدون اجازهء پدرانشان صحيح نيست و نه قسم زن بدون اجازه شوهرش يك روز تا شب را نبايد زبان از سخن فرو بست مگر آنكه به ياد خداى عز و جل مشغول باشد :\r\n","description":"","footnote":"","page_name":" 754 ","page_number":377},
  {"content":"\r\nپس از هجرت به شهر اسلامى نبايد دوباره بياباننشين شد و پس از فتح و پيروزى ( اسلام ) نبايد مهاجرت نمود بازرگانى را پيشه كنيد كه بىنيازى شما از آنچه بدست مردم است در بازرگانى است و خداوند بندهء پيشه ور و درستكار را دوست ميدارد هيچ كارى نزد خداى عز و جل از نماز محبوبتر نيست . پس هيچ كارى از كارهاى دنيا شما را از نماز گزاردن در وقتاش باز ندارد كه خداى عز و جل جمعى را نكوهش كرده و فرموده است آنانى كه از نماز خود سهوكنندگانند يعنى غفلتكنندگانند كه اوقات نماز را سبك ميشمارند .\r\nبدانيد كه نيكوكار از دشمنان شما براى يك ديگر رياكارى ميكنند . ولى خداى عز و جل آنان را توفيق عمل خالص نميدهد و جز عمل خالص را نمىپذيرد عمل نيك كهنه نگردد و گناه فراموش نشود و خداى بزرگوار با كسانى است كه تقوا دارند و كسانى كه احسان ميكنند .\r\nمؤمن برادر خود را فريب نميدهد و به او خيانت نميكند و يارى او را از دست ندهد و او را متهم نسازد و به او نمىگويد : من از تو بيزارم ( نسبت بخطائى كه از برادر دينى سر زده است ) در پى يافتن عذر واقعى او باش و اگر عذر واقعى او را نيافتى عذرى براى او بتراش .\r\nكوه‌ها را از جاى كندن آسانتر است از كندن قدرتى كه هنوز وقتش باقى است از خدا يارى بجوئيد و شكيبائى كنيد زيرا زمين از آن خدا است بهر كس از بندگان خود كه بخواهد ميدهد و سرانجام نيك مخصوص افراد پرهيزكار است .\r\nپيش از سر رسيد كار شتابزدگى نكنيد كه پشيمان ميشويد . و پايان كار و زندگى بنظرتان طولانى نبايد كه دلهاى شما سخت ميگردد بناتوانان خود رحم كنيد و بواسطهء دلسوزى به آنان رحمت را از خدا جويا باشيد مبادا بدگوئى مسلمانى بكنيد كه مسلمان از برادر خود بدگوئى نميكند با اينكه خداى عز و جل اين كار را\r\n","description":"","footnote":"","page_name":" 755 ","page_number":378},
  {"content":"\r\nنهى كرده و فرموده است\r\nبرخى از شما برخى را بدگويى نكند آيا كسى از شما دوست دارد كه گوشت برادر خود را در حالى كه مردار است بخورد ؟ ( حجرات 14 ) .\r\nمسلمان كه در نماز است و در پيشگاه خداى عز و جل ايستاده است دستهاى خود را روى هم نگذارد كه باهل كفر خود را شبيه ميسازد : يعنى مجوس هر يك از شما كه بر سر غذا نشيند بايد همچون بندهء زر خريد بنشيند و بر روى زمين غذا بخورد و ايستاده آب ننوشد چون يكى از شما در نماز بجانور گزنده برخورد نمود آن را زير خاك كند و آب دهن بر او بيندازد و يا در گوشه اى از جامهء خود بپيچد تا از نماز فارغ شود .\r\nروى را بطور كامل از قبله برگرداندن نماز را باطل مىكند و آن كس را كه چنين مىكند شايسته است نماز را با اذان و اقامه و تكبير از سر بگيرد كسى كه يازده مرتبه پيش از سرزدن آفتاب سورهء * ( قُلْ هُوَ الله ) * و به همين شماره سورهء * ( إِنَّا أَنْزَلْناه ) * و به همين قدر آيت الكرسى بخواند ثروتش از آنچه ميترسد محفوظ ميماند .\r\nو كسى كه * ( قُلْ هُوَ الله أَحَدٌ ) * و * ( إِنَّا أَنْزَلْناه ) * را پيش از سرزدن آفتاب بخواند آن روز گناهى از او سر نزند هر چند شيطان در بارهء او كوشش نمايد .\r\nبه خدا پناه ببريد از كجروى در دين و از اين كه مردان بىدين بر شما پيروز شوند هر كه از ما بازماند هلاك مىشود جامهء كوتاه دامن باعث پاكيزگى آن است كه خداى تبارك و تعالى ميفرمايد جامه ات را پاكيزه كن ( مدثر 40 ) يعنى دامنت را كوتاه كن .\r\nانگشتى از عسل خوردن شفاى هر دردى است كه خداى تبارك و تعالى ميفرمايد از شكم زنبورها شرابى بيرون مىآيد كه براى مردم در آن شفا است ( نحل آيه 71 ) و اين شفا در وقتى است كه بهمراه خواندن قرآن باشد و جاويدن كندر بلغم را آب مىكند ، در آغاز غذا خوردن اول نمك بخوريد كه اگر مردم ميدانستند چه خواصى در نمك است آن را بر داروئى كه آزمايش\r\n","description":"","footnote":"","page_name":" 756 ","page_number":379},
  {"content":"\r\nشده است مقدم ميداشتند كسى كه غذايش را با خوردن نمك شروع كند هفتاد درد از او ميرود و آنچه جز خداى عز و جل نميداند .\r\nدر تابستان بر تبدار آب خنك بريزيد كه سوزش تب را آرام مىكند در هر ماه سه روز روزه بداريد كه با روزهء يك عمر برابر است .\r\nو ما دو پنجشنبه را با يك چهارشنبه در ميان آن دو روزه ميداريم زيرا خداى عز و جل دوزخ را در روز چهارشنبه آفريد هر يك از شما كه از پى حاجتى ميرود بامداد روز پنجشنبه در پى آن باشد كه رسول خدا فرمود بامداد روز پنجشنبه براى امت من مبارك است و چون از خانهء خود بيرون مىآيد آيه هائى را كه در آخر سورهء آل عمران است و آيت الكرسى و انا انزلناه و سوره حمد را بخواند كه حاجتهاى دنيا و آخرتش روا خواهد شد .\r\nجامه‌هاى ضخيم بپوشيد زيرا هر كس جامهء نازك بپوشد دينش هم نازك و ضعيف مىشود هيچ يك از شما با جامهء بدن نما در پيشگاه خدا جل جلاله نايستد بسوى خداى عز و جل توبه كنيد و خود را در محبت او داخل سازيد كه خداى عز و جل توبه كنندگان را دوست ميدارد و پاكيزگان را دوست ميدارد و مؤمن همواره توبه مىكند چون مؤمن ببرادر خود بگويد : اف ، رشتهء برادرى ميان آن دو بريده مىشود و چون به او بگويد تو كافر هستى يكى از آن دو كافر مىشود .\r\n( شرح : ) اگر راست بگويد برادرش و اگر دروغ بگويد خودش كافر است ) .\r\nچون مؤمن ببرادر خود تهمت زند هم چون نمكى كه در ميان آب حل مىشود اسلام در دل او آب مىشود در توبه براى كسى كه بخواهد توبه كند باز است .\r\n","description":"","footnote":"","page_name":" 757 ","page_number":380},
  {"content":"\r\nپس توبه خالص بسوى خدا بكنيد شايد پروردگار اثر گناهان را از شما ببرد و چون عهد نموديد پيمان خود را بپايان برسانيد كه هيچ نعمتى و نشاط زندگانى زايل نشده مگر بواسطهء گناهانى كه مرتكب شده‌اند و براستى كه خداوند به بندگان ستم نميكند و اگر آنان پيش وقت دعا و توبه ميكردند نعمت و زندگى از دست آنها نميرفت و اگر آنان هنگامى كه خشم خداوند بر آنها فرود آمد و نعمتها از دستشان رفت با نيت پاك بسوى خداى عز و جل پناه ميبردند و سستى نميكردند و زياده روى نمىنمودند هر آينه خداوند هر فسادى را براى آنان اصلاح ميكرد و هر شايسته را بر آنان باز ميگرداند و چون مسلمانى تنگى گرفت از پروردگار عز و جل شكايت نكند بلكه شكايت بنزد پروردگارش برد كه كليدهاى گشايش كارها و تدبير آنها بدست اوست در هر كس يكى از سه چيز هست :\r\nفال بد زدن تكبر و آرزو چون يكى از شما فال بد زد بفال بد اعتناء نكند و دنبال كار خود را بگيرد و خداى عز و جل را به ياد آورد . و هر گاه از تكبر ترسيد با غلام و نوكر خود هم غذا شود و گوسفند را خود بدوشد و چون آرزوى بى جا نمود از خداى عز و جل بخواهد و بدرگاه او زارى كند و نفسش او را بگناه نكشاند با مردم به آن مقدار كه معرفت دارند معاشرت كنيد و از آنچه انكارش ميكنند وانهيد و آنان را به روى خود و ما وانداريد كه امر ما دشوار و مشقت بار است و بجز فرشتهء مقرب يا پيغمبر مرسل يا بنده اى كه خداوند دل او را براى ايمان خالص نموده باشد كسى آن بار نتواند كشيد چون شيطان در دل يكى از شماها وسوسه كرد به خدا پناه ببرد و بگويد آمنت با لله و برسوله مخلصا له الدين .\r\n","description":"","footnote":"","page_name":" 758 ","page_number":381},
  {"content":"\r\nيعنى به خدا و رسولش از روى اخلاص ايمان آوردم چون خداى عز و جل بمؤمنى جامهء نوى پوشاند وضوء بسازد و دو ركعت نماز بخواند كه در آن دو ركعت سورهء حمد و آيت الكرسى و * ( قُلْ هُوَ الله أَحَدٌ ) * و * ( إِنَّا - أَنْزَلْناه فِي لَيْلَةِ الْقَدْرِ ) * بخواند .\r\nسپس ستايش كند خدائى را كه عورت او را پوشاند و او را ميان مردم زينت داد و بسيار بگويد ( لا حول و لا قوة الا با لله العلى العظيم ) كه اگر چنين كند خدا را در آن جامه گناه نكند و به هر نخى كه در آن جامه است فرشته اى بر او گماشته مىشود كه از براى او خدا را تقديس مىكند و طلب آمرزش و رحمت براى او مىكند .\r\nبدگمانى را از ميان خود بدور اندازيد كه خداى عز و جل از اين كار نهى فرموده من در خدمت رسول خدا و خاندانم با من و دو فرزندم در كنار حوض هستيم هر كس ما را بخواهد بايد گفتار ما را بگيرد و كردارش همچون كردار ما باشد كه هر خاندانى افراد نجيب دارند و ما شفاعت خواهيم كرد و دوستان ما نيز شفاعت خواهند نمود در ملاقات با ما در كنار حوض بر يك ديگر سبقت جوئيد كه ما دشمنان خود را از خود مىرانيم و دوستان و پيروان خود را از آن سيراب مىكنيم و هر كس شربتى از آن بنوشد پس از آن هرگز تشنه نگردد حوض ما سرشار است و در آن دو نهر آب است كه از بهشت در آن ميريزد يكى از تسنيم و ديگرى از معين و در دو طرف آن زعفران است و سنگريزه اش از لؤلؤ و ياقوت است و اين همان حوض كوثر است كارها بدست خدا است نه در دست بندگان و اگر بدست بندگان بود هرگز ديگرى را بر ما اختيار نمىكردند\r\n","description":"","footnote":"","page_name":" 759 ","page_number":382},
  {"content":"\r\nولى خداوند رحمت خود را به هر كس كه بخواهد مخصوص ميگرداند .\r\nپس خدا را حمد كنيد بر نعمتهاى نخستين كه شما را مخصوص كرده و حلال زاده شديد هر ديده اى روز قيامت گريان است و هر چشم بروز قيامت بيدار است مگر چشمى كه خداوند او را مخصوص كرامت خود فرموده باشد و بر هتك احترامى كه از حسين و خاندان پيغمبر شد گريه كرده باشد شيعهء ما بمنزلهء زنبور است كه اگر مردم ميدانستند چه در باطن آنهاست آنان را ميخوردند .\r\nچون مردى مشغول غذا خوردن است او را شتابزده نكنيد تا از غذا خوردن فارغ شود و نه آن كس را كه بر قضاى حاجت نشسته تا كار خود را تمام كند .\r\nهر گاه يكى از شما از خواب بيدار شد بگويد ( لا إله الا الله الحليم الكريم الحى القيوم و هو على كل شىء قدير سبحان رب النبيين و إله المرسلين و سبحان رب السموات السبع و ما فيهن و رب الارضين السبع و ما فيهن و رب العرش العظيم و الحمد لله رب العالمين . ) و هر گاه يكى از شما شب از خواب برخاست به اطراف آسمان نگاه كند و بخواند * ( إِنَّ فِي خَلْقِ السَّماواتِ وَالأَرْضِ ) * تا آيهء شريفهء * ( إِنَّكَ لا تُخْلِفُ الْمِيعادَ ) * .\r\nبچاه زمزم سركشيدن درد را ميبرد پس از آب آن كه در سمت ركن حجر الاسود است بياشاميد كه در زير حجر الاسود چهار نهر بهشتى است : فرات و نيل و دو نهر سيحان و جيحان مسلمان نبايد در ركاب كسى كه حكم خدا را باور نكرده و دستور خداى عز و جل را در مورد غنيمت جنگى اجراء نميكند بجهاد برود كه اگر در چنين جنگى كشته شد دشمن ما را در حبس حقوق ما و ريختن خونهاى ما يارى نموده است و مرگش مرگ دوران جاهليت است ياد ما اهل بيت از دردها و بيماريها و وسوسه‌هاى شك آلود\r\n","description":"","footnote":"","page_name":" 760 ","page_number":383},
  {"content":"\r\nشفا است\r\nو بسوى ما آمدن سبب خوشنودى پروردگار عز و جل است و كسى كه بدستورات ما رفتار نمايد در جايگاه قدس فرداى قيامت با ما خواهد بود و كسى كه به انتظار دولت ما باشد همچون كسى است كه در راه خدا به خون خود غلتيده است كسى كه جنگ ما را با دشمنان ببيند و يا نالهء داد خواهى ما را بشنود و ما را يارى نكند خداوند برو در آتشش بيفكند ما پناهگاه افراد پرهيزكار هستيم هنگامى كه از هر سو راه‌ها بر آنان بسته شود و ما باب حطة ( ريزش گناه ) و باب سلامت هستيم هر كس از آن در داخل شود نجات بيابد و هر كس تخلف نمايد هلاك شود خداوند بما آغاز رحمت مىكند و بما بانجام مىرساند و بما هر آنچه بخواهد محو مىكند و بما اثبات مينمايد و بواسطه ما شر دوران سخت را بر ميگرداند و بخاطر ما باران ميفرستد پس فريبنده شما را از خدا فريب ندهد از روزى كه خداى عز و جل در رحمت آسمان را به روى اين مردم بسته است يك قطره از آن فرود نيامده و روزى كه قائم ما قيام بكند آسمان باران رحمت ببارد و زمين گياه خود را بروياند و كينه‌ها از دلهاى بندگان زدوده شود و درندگان و چهار پايان با يك ديگر همزيستى مسالمت آميز نمايند تا آنجا كه زنى از عراق تا شام راه بيفتد و جز بر سبزه زار قدم نگذارد و زينت و آرايش خود را بر سر داشته باشد و هيچ درنده ئى او را نترساند و او نيز از هيچ نترسد اگر بدانيد كه زندگى شما در ميان دشمن خود و بردبارى بر آزارى كه ميشنويد چه پاداشى براى شما دارد هر آينه چشمهايتان روشن مىشود و چون مرا از دست بدهيد پس از من كارهائى خواهيد ديد كه هر يك از شما از آنچه از كفار و دشمنان خود مىبيند و آنان حق خدا را سبك ميشمارند و از ترسى كه هر يك از شما بر جان خود دارد آرزوى مرگ مىكند پس چون چنين روزى پيش آمد همگى ريسمان خدا را دستاويز خود كنيد و پراكنده نشويد\r\n","description":"","footnote":"","page_name":" 761 ","page_number":384},
  {"content":"\r\nو بردبارى و نماز و تقيه را داشته باشيد و بدانيد خداى تبارك و تعالى از بنده هايش آن را كه هر لحظه برنگى است دشمن ميدارد .\r\nپس از راه حق و دوستى اهل حق بر كنار نشويد كه اگر كسى بجاى ما ديگرى را گزيند هلاك مىشود و دنيا از دست او بدر شود و با حسرت از دنيا ميرود چون يكى از شما به خانه اش داخل شد باهل خانه سلام دهد و بگويد ( السلام عليكم ) و اگر كسى در خانه نباشد بگويد ( السلام علينا من ربنا ) و هنگام داخل شدن بمنزلش سورهء * ( قُلْ هُوَ الله أَحَدٌ ) * بخواند كه تهى دستى را بر طرف سازد بكودكان خود نماز ياد دهيد و چون هشت ساله شدند آنها را به نماز نخواندن مؤاخذه كنيد از نزديك شدن به سگها خوددارى كنيد كسى كه بسگ برخورد كند و تر باشد خود را بشويد و اگر خشك باشد بر جامه اش آب بپاشد هر گاه از حديث ما چيزى شنيديد كه معنايش را درك نكرديد آن را به خود ما بازگردانيد و به خيال خود معنايش نكنيد و تسليم شويد تا حق بر شما روشن شود و سر فاش كن و كم حوصله نباشيد تندروها در عقايد بايستى بتعليمات ما بازگردند و باز مانده‌ها كه در حق ما كوتاهى ميكنند ميبايست خود را بما برسانند هر كس دامن ما را بدست گيرد به مقصود ميرسد و هر كس بجز در راه ما قدم بردارد غرق خواهد شد .\r\nبراى دوستان ما فوجهائى از رحمت خدا است و براى دشمنان ما فوجهائى از غضب خدا است و راه ما ميانه روى است و به كار بستن دستورات ما راهيابى است در پنج مورد شك موجب بطلان است : نماز وتر و نماز جمعه و دو ركعت اول از نمازهاى پنجگانهء روزانه و در صبح و مغرب و بندهء خدا اگر وضو نداشته باشد قرآن نخواند تا وضو بسازد هر سوره را كه در نماز ميخوانيد ركوع و سجود آن را بجاى آوريد .\r\n( شرح : ) حظ سوره را ( و يا حق سوره چنانچه در بعضى از نسخه‌ها است ) در مورد سجده ادا كردن شايد به اين معنى باشد كه اگر سوره از سوره عزائم است و آيه سجدهء واجب دارد سجده كنيد و چون در نماز واجب خواندن چنين سوره جائز نيست ناچار بايد حمل بر نماز نافله گردد .\r\n","description":"","footnote":"","page_name":" 762 ","page_number":385},
  {"content":"\r\nو اما در مورد ركوع معناى صحيحى به نظر نرسيد و ممكن است كلمهء ركوع زيادى باشد و احتمال ميرود مقصود توجه دادن باهميت و موقعيت ركوع و سجود است كه نماز گذار نبايد توجهش فقط بقرائت باشد بلكه بايد حق نماز را از ركوع و سجود نيز ادا كند كه رسول خدا در بارهء كسى كه نماز خواند و ركوع و سجود آن را كامل بجا نياورد فرمود : نقر كنقر الغراب ) .\r\nمرد در پيراهنى كه حمايل وار پوشيده باشد نماز نخواند كه اين نحو لباس پوشيدن از كارهاى قوم لوط بوده است .\r\nبراى مرد نماز خواندن در يك جامه كفايت مىكند كه دو طرف او را بگردنش گره بزند و در يك پيراهن ضخيم كه دكمه هايش را بيندازد نيز كفايت مىكند مرد نبايد بر صورت و يا فرشى كه در آن صورت باشد سجده نمايد ولى اگر صورت در زير پاى او باشد و يا چيزى بر آن بيندازد كه آن صورت را بپوشاند نماز خواندن جايز است .\r\nمرد نبايد درهمهائى را كه بر آن نقش صورت است در حال نماز در جامه خود گره زند و جايز است كه درهمها در كيسه اى و يا جامهء ديگرى باشد كه اگر ميترسد بكمرش ببندد مرد نبايد بر خرمن گندم و نه بر خرمن جو و نه بر هيچ نوع از خوردنيها سجده كند و بر نان نيز سجده نكند مرد تا نام خدا را بر زبان نياورده وضو نسازد پيش از آنكه دست بر آب زند بگويد : ( بسم الله و با لله اللهم اجعلنى من التوابين و اجعلنى من المتطهرين ) ( بنام خدا و به يارى خدايا بار الها مرا از توبه كنندگان و از تطهيركنندگان قرار بده ) و چون از وضو فارغ شد بگويد ( اشهد ان لا إله الا الله وحده لا شريك له و اشهد ان محمد عبده و رسوله ) ( گواهى مىدهم كه خدائى بجز خداى يكتاى بىانباز نيست و اينكه محمد بنده و فرستادهء او است ) كه اگر چنين كند استحقاق آمرزش خواهد داشت .\r\n","description":"","footnote":"","page_name":" 763 ","page_number":386},
  {"content":"\r\nكسى كه نماز بخواند و معرفت آن را داشته باشد آمرزيده شود مرد نبايد در وقت نماز واجب نماز نافله بخواند مگر عذرى داشته باشد لكن اگر بتواند پس از خواندن نماز واجب نماز نافله را قضا نمايد خداى تبارك و تعالى ميفرمايد آنان كه دائم در نمازند يعنى آنان كه در روز قضا ميكنند هر آنچه را كه شب از آنان فوت شده است و در شب قضا ميكنند هر چه را كه در روز از آنان فوت شده است و در وقت نماز واجب قضاى نماز نافله را نخوان بلكه نخست نماز واجب را بخوان و سپس هر چه خواستى نماز ديگر بخوان نماز در مكه و مدينة برابر هزار نماز است و يك درهم در راه حج با هزار درهم برابر است .\r\nمرد بايد در نمازش خشوع داشته باشد كه هر كس دلش براى خداى عز و جل خاشع شد اعضاء تنش نيز خاشع مىشود و با چيزى بازى نميكند قنوت در نماز جمعه پيش از ركوع ركعت دوم است و در ركعت اول سورهء حمد و جمعه خوانده مىشود و در ركعت دوم حمد و منافقين در هر دو ركعت نماز ( پس از سجده ) بنشينيد تا اعضاى تن شما آرام گيرد سپس برخيزيد كه ما چنين ميكنيم هنگامى كه يكى از شما در پيشگاه خداى جل جلاله ايستاد دست خود تا بمقابل سينه بلند كند ( ظاهرا مقصود قنوت است ) و هنگامى كه يكى از شما در پيشگاه خداى جل جلاله بود سينه اش را پيش و كمرش را راست نگهدارد و خم نشود و چون يكى از شماها از نماز فارغ شد هر دو دست خود به آسمان بلند كند و آنقدر دعا كند كه خسته شود .\r\nعبد الله بن سبا عرض كرد : يا امير المؤمنين مگر خدا در همه جا نيست ؟ فرمود : چرا عرض كرد پس بندهء خدا چرا دستهاى خود را بسوى آسمان بلند كند ؟\r\nفرمود مگر در قرآن نميخوانى : كه روزى شما و آنچه بدان وعده داده شده‌ايد در آسمان است .\r\nالذاريات : 22 ) .\r\n","description":"","footnote":"","page_name":" 764 ","page_number":387},
  {"content":"\r\nپس مگر روزى بجز از جايى كه براى آن تعيين شده است خواسته مىشود ؟ و جاى تعيينشدهء روزى و هر چه كه خدا وعده داده است آسمان است .\r\n( شرح : ) كشى رواياتى در نكوهش عبد الله بن سبا آورده است و بعضى از دانشمندان عصر حاضر او را مردى افسانه اى دانسته و از مخترعات سيف بن عمر تميمى شمرده است بكتاب عبد الله سبا تاليف سيد مرتضى العسكرى و ترجمهء آن بقلم مترجم اين كتاب مراجعه شود .\r\nبنده اى از نمازش نبايد برگردد تا آنكه از خدا بهشت را بخواهد و از آتش دوزخ به او پناه ببرد و از او بخواهد كه از حور العين به او همسر بدهد چون يكى از شما به نماز ايستاد بايد هم چون كسى كه با نماز وداع مىكند نماز بخواند لبخند نماز را قطع نميكند ولى قاه قاه خنديدن آن را ميبرد چون خواب بدل راه يافت وضوء ساختن واجب مىشود اگر در نماز هستى و خواب بر چشمت چيره شده نماز را ببر و بخواب زيرا نميدانى كه براى خود دعا ميكنى يا نفرين كه شايد به خود نفرين نمائى كسى كه ما را بدلش دوست داشته باشد و به زبانش ما را يارى كند و در ركاب ما با دشمنان ما به دستش جنگ كند او در بهشت با ما همدرجه است و كسى كه ما را بدلش دوست داشته باشد و به زبانش ما را يارى كند ولى در ركاب ما جنگ با دشمنان ما نصيبش نگردد او از كسى كه گفتم دو درجه پائينتر است و كسى كه ما را بدلش دوست داشته باشد ولى نه به زبانش ما را يارى كند و نه به دستش پس او در بهشت خواهد بود و كسى كه ما را بدلش دشمن بدارد و با زبان و دستش بما زيان برساند پس او با دشمن ما در دوزخ است و كسى كه ما را بدلش دشمن بدارد و با زبانش بما زيان برساند پس او در آتش است و كسى كه ما را بدلش دشمن بدارد ولى با زبانش و دستش بما زيان نرساند او هم در آتش است .\r\n","description":"","footnote":"","page_name":" 765 ","page_number":388},
  {"content":"\r\nهمانا اهل بهشت بخانه‌هاى شيعيان ما چشم ميدوزند همچنان كه آدمى بستاره‌هاى آسمان چشم ميدوزد هنگامى كه از مسبحات ( سوره هائى كه اول آن با تسبيح شروع مىشود ) آخرين سوره را خوانديد ( سورهء اعلى ) بگوئيد ( سبحان الله الاعلى ) و چون آيهء * ( إِنَّ الله وَمَلائِكَتَه يُصَلُّونَ عَلَى النَّبِيِّ ) * را خوانديد بر پيغمبر درود بفرستيد چه در نماز باشيد و چه در غير نماز در بدن چيزى كه از چشم كمتر شكر خدا كند نيست .\r\nپس هر چه او ميخواهد ندهيدش كه شما را از ياد خداى عز و جل غافل ميسازد چون سورهء و التين را خوانديد در پايانش بگوئيد و نحن على ذلك من الشاهدين ( ما نيز بر اين از گواهانيم ) چون آيه * ( قُولُوا آمَنَّا بِالله ) * خوانديد پس از آن بگوئيد ( آمنا با لله ) . تا : ( مسلمون ) ( سورهء بقره آيه 31 مراجعه شود ) .\r\nچون بنده در تشهد در دو ركعت آخر كه نشسته است بگويد ( اشهد ان لا إله الا الله وحده لا شريك له و اشهد ان محمدا عبده و رسوله و * ( أَنَّ السَّاعَةَ آتِيَةٌ لا رَيْبَ فِيها وَأَنَّ الله يَبْعَثُ مَنْ فِي الْقُبُورِ ) * . )\r\nسپس اگر حدثى از او سرزد نمازش درست است خدا به چيزى كه سختتر از پياده رفتن به خانه او باشد پرسش نشده است خير را از سم و گردن شتران بخواهيد در حال رفتن و آمدنشان ( شرح : ) شايد مقصود مسافرت و باركشى با شتر باشد كه با پايش راه ميپيمايد و درازى گردنش در حمل بار و برخاستن از زمين هنگامى كه بار دارد كمك او است .\r\nسقاية از اين جهت بدين نام ناميده شد كه رسول خدا دستور داد كشمشى را كه از طايف براى آن حضرت آورده بودند خيسانده و در حوض زمزم بريزند كه آبش تلخ بود و غرض آن حضرت اين بود كه تلخى آن بشكند پس اگر آب كشمش كهنه شد از آن نياشاميد مرد هنگامى كه برهنه شود شيطان به او\r\n","description":"","footnote":"","page_name":" 766 ","page_number":389},
  {"content":"\r\nمينگرد و طمع به او ميبندد پس خود را بپوشانيد\r\nمرد نبايد جامه خود را از رانش دور كرده و در ميان جمعيتى بنشيند كسى كه چيزى را كه بويش آزار ميدهد بخورد ( مانند سير و پياز ) نبايد به مسجد نزديك شود مرد در سجدهء نماز واجب بايد قسمت اخير بدن خود را بلند كند چون يكى از شماها بخواهد غسل كند از دو بازوى خود شروع نموده و آنها را بشويد هنگامى كه نماز خواندى بايد خودت صداى خواندن و تكبير و تسبيح را بشنوى و چون پس از نماز رويت را برگرداندى به سمت راستت برگردان از دنيا توشه اى برگير كه بهترين توشه اى كه از آن بردارى تقوى است از بنى اسرائيل دو طايفه گم شدند يكى در دريا و ديگرى در بيابان پس بجز چيزى را كه حلال بودنش را ميشناسيد نخوريد .\r\n( شرح : ) ( شايد مقصود مسخ شدن عده اى از بنى اسرائيل باشد و اينكه ممكن است حيوان دريائى و يا بيابانى كه شناخته نشود از حيوانات مسخ شده باشد ) كسى كه دردى را كه به او رسيده است سه روز از مردم پنهان كند و شكايت بسوى خدا برد بر خدا لازم است كه او را از آن درد شفا بخشد دورترين حال بنده از خدا هنگاميست كه همتش را به تأمين شكم و شهوت جنسىاش بندد مرد نبايد بسفرى برود كه ميترسد در آن بدينش و يا نمازش صدمه اى برسد چهار چيز است كه گوش شنوا دارند پيغمبر و بهشت و دوزخ و حور العين پس چون بنده از نمازش فارغ شد بايد به پيغمبر درود بفرستد و از خداوند بهشت را بخواهد و به خدا از آتش پناه ببرد و از او بخواهد كه از حور العين به او همسر بدهد .\r\nهر كس بر پيغمبر خدا محمد صلى الله عليه و آله درود بفرستد پيغمبر درود او را ميشنود و دعايش به آسمان بالا ميرود و كسى كه از خداوند بهشت بخواهد بهشت ميگويد پروردگارا آنچه بنده ات خواست\r\n","description":"","footnote":"","page_name":" 767 ","page_number":390},
  {"content":"\r\nبه او عطا كن\r\nو كسى كه از آتش پناه ببرد آتش ميگويد پروردگارا بنده ات را از آنچه به تو پناه آورد پناه اش ده و كسى كه حور العين بخواهد آنان ميگويند بار الها آنچه بنده ات خواست به او عطا كن ساز و آواز نوحه سرائى شيطان است از براى بهشت چون يكى از شماها بخواهد بخوابد دست راست را به زير گونهء راست بنهد و بگويد : ( بسم الله وضعت جنبى لله على ملة ابراهيم و دين محمد و ولايت من افترض الله طاعته ما شاء الله كان و لم يشاء لم يكن . ) ( بنام خدا و براى خدا و بر ملة ابراهيم و دين محمد و ولايت هر كس كه خداوند فرمانبرى او را واجب فرموده پهلوى خود را بر زمين نهادم آنچه خدا بخواهد همان مىشود و آنچه نخواهد نميشود ) كه هر كس اين دعا را بهنگام خواب بخواند از دزد و حادثهء هلاككننده و خرابى منزل محفوظ ميماند و فرشتگان براى او آمرزش مىطلبند .\r\nكسى كه بهنگام رفتن بميان بستر خود سورهء * ( قُلْ هُوَ الله أَحَدٌ ) * را بخواند خداى عز و جل پنجاه هزار فرشته بر او بگمارد كه آن شب او را پاسدارى كنند و چون يكى از شما خواست بخوابد پهلو بر زمين ننهد تا آنكه بگويد\r\n( اعيذ نفسى و دينى و اهلى و ولدى و مالى و خواتيم عملى و ما رزقنى ربى و خولنى بعزة الله و عظمة الله و جبروت الله و سلطان الله و رحمة الله و رأفة الله و غفران الله و قوة الله و قدرة الله و جلال الله و بصنع الله و اركان الله و بجمع الله و برسول الله و بقدرة الله على ما يشاء من شر السامة و الهامة و من شر الجن و الانس و من شر ما يدب في الارض و ما يخرج منها و من شر ما ينزل من السماء و ما يعرج فيها و من شر كل دابة انت أخذ بناصيتها ان ربى على صراط مستقيم و هو على كل شىء قدير و لا حول و لا قوة الا با لله العلى العظيم ) .\r\n","description":"","footnote":"","page_name":" 768 ","page_number":391},
  {"content":"\r\n( جان خود و دين خود و زن و فرزند و ثروت و پايانهاى عمل خود و هر چه را كه پروردگار من به من روزى فرموده و در دسترس من قرار داده است به پناه عزة خدا و توانائى خدا و جبروت خدا و سلطنت خدا و رحمت خدا و مهربانى خدا و بخشايش خدا و نيروى خدا و توانائى خدا و جلال خدا و رفتار خدا و ركنهاى خدا و گردآورى خدا و رسول خدا ( ص ) و بتوانائى خدا بر هر چيز كه بخواهد سپردم از شر جانور زهردار و خزندهء گزنده و از شر جن و آدمى و از شر هر چيزى كه بر روى زمين مىجنبد و شر آن چه كه از زمين بيرون مىآيد و از شر آنچه كه از آسمان فرو مىآيد و آنچه بر آسمان بالا ميرود و از شر هر جنبنده اى كه تو زمام او را بدست دارى براستى كه پروردگار من بر صراط مستقيم است و او بر هر چيز توانا است و نيرو و توانائى نيست مگر بواسطه خداى بلند پايه و بزرگوار )\r\nكه رسول خدا ( ص ) با اين دعا حسن و حسين را به پناه خدا مىسپرد و بشما نيز همين دستور را داده است .\r\nما خزينه داران دين خدائيم و ما چراغهاى فروزان دانشيم چون مهترى از ما درگذرد مهتر ديگرى پديدار گردد هر كه از ما پيروى كند گمراه نگردد و هر آن كس كه ما را انكار كند راه رستگارى نيابد و هر كس به يارى دشمن ما بر ما زيان رساند روى نجات نبيند و كسى كه ما را بدست دشمن بسپارد يارى نشود پس بخاطر طمع دنيا و مال اندك آن كه از دست شما خواهد رفت و شما از آن جدا خواهيد شد از خدمت ما باز نايستيد زيرا كسى كه دنيا را بر آخرت مقدم داشت و بجاى ما دنيا را برگزيد فردا حسرت بزرگى به او دست خواهد داد و اين است معناى آيهء شريفه : ( زمر 56 ) .\r\n","description":"","footnote":"","page_name":" 769 ","page_number":392},
  {"content":"\r\n( تا كسى بگويد آه از اين حسرت كه چرا در بارهء خداوند كوتاهى نمودم گرچه از مردمان خوار ميباشم )\r\nكودكان خود را از چربى غذائى كه خورده‌اند بشوئيد و پاكيزه كنيد كه شيطانها چربى مانده از غذا را مىبويند و كودك در حال خواب ميترسد و دو فرشتهء نويسندگان اعمال از آن در آزارند نخستين نگاهى كه بزن مىافتد از آن شما است ولى نگاه ديگرى بدنبال نگاه اول نكنيد و از گرفتارى كناره گيريد ميگسار دائم خداى عز و جل را همچون بت پرست ملاقات مىكند حجر بن عدى عرض كرد يا امير المؤمنين ميگسار دائم چه كسى است ؟ فرمود : آنكه هر وقت مىدر دسترس داشته باشد بنوشد كسى كه مستكننده اى بنوشد تا چهل شبانه روز نماز او پذيرفته نيست .\r\nكسى كه بمؤمنى حرفى بگويد كه مقصودش كاهش قدر او باشد خداى عز و جل او را در ميان چرك و خون دوزخيان زندانى مىكند تا دليلى براى خلاصى از گفتار خود بياورد مرد نبايد با مرد ديگر زير يك رو انداز بخوابد و نه زن با زن ديگر در زير يك رو انداز و كسى كه چنين كند بايستى تاديب بشود تاديبش تعزير است .\r\n( شرح : ) هر چند تازيانه كه با نظر و تعيين حاكم شرع بمجرم بزنند تعزيرش گويند دباء : ( نوعى كدو است ) را بخوريد كه مغز را زياد مىكند و رسول خدا از كدو خوشش مىآمد پيش از طعام و پس از آن ترنج بخوريد كه آل محمد چنين ميكردند ميوهء گلابى و امرود دل را جلوه دهد و دردهاى درونى را آرام مىكند چون مرد به نماز مىايستد ابليس از روى حسد بر او نگاه مىكند چون مىبيند كه رحمت خدا از سر تا پاى نماز گذار را فرا گرفته است . بدترين كارها بدعتها و كارهاى نوظهور است و بهترين كارها\r\n","description":"","footnote":"","page_name":" 770 ","page_number":393},
  {"content":"\r\nآن است كه موجب رضاى خداوند عز و جل باشد\r\nكسى كه دنيا پرست باشد و آن را بر آخرت مقدم بدارد سرانجام ناگوارى دارد آب را وسيله خوشبوئى خود سازيد كسى كه از خداى عز و جل به همان كه برايش قسمت فرموده است راضى باشد بدنش آسوده گردد آنكه زندگى و عمرش در انجام كارى كه از خداى عز و جل دورش نمايد بسر رفته باشد زيان كرده است .\r\nاگر نماز گذار بداند كه چه اندازه از جلال خداوندى سراپاى او را فرا گرفته است خوش نميدارد كه سرش را از سجدهء خود بردارد مبادا در كار آخرت امروز و فردا كنيد و هر چه ممكن است پيشدستى كنيد هر چه روزى شما است هر اندازه ناتوان هم باشيد بشما خواهد رسيد و هر چه بزيان شما در انتظار شما است به هيچ راهى نتوانيد آن را از خويشتن دور سازيد به كارهاى خوب ديگران را وابداريد و از كارهاى بد باز بداريد و به آنچه بر شما ميرسد شكيبائى كنيد نور مؤمن اين است كه حق ما را بشناسد بدترين كورىها براى كسى است كه از ديدن برترى ما بر ديگران كور باشد و با ما دشمنى كند بدون اينكه گناهى از ما نسبت به او سر زده باشد جز اينكه ما او را به حق دعوت كرده‌ايم و ديگرانش بآشوب و دنيا و آشوب را برگيرد و آشكارا از ما بيزارى جويد و دشمنى ورزد پرچم حق بدست ما است هر كس بسايهء آن درآيد سايه بر او بيفكند و هر كس هر چه زودتر خود را به زير آن برساند كامياب گردد و هر كس از آن بازماند هلاك شود و هر كس از آن جدا شود سرنگون گردد و هر كس بدان چنگ زند رستگار شود .\r\nمن رئيس مؤمنانم و مال رئيس ستمكاران است به خدا قسم كه مرا بجز مؤمن دوست ندارد بجز منافق دشمنم ندارد .\r\n","description":"","footnote":"","page_name":" 771 ","page_number":394},
  {"content":"\r\nچون برادران خود را ملاقات نموديد با هم دست بدهيد و اظهار خوشروئى و خنده روئى كنيد تا چون از يك ديگر جدا شويد آنچه بار گناه بر دوش شما است برداشته شده باشد چون يكى از شما عطسه كرد براى او دعا كنيد و بگوئيد يرحمك الله : خدا تو را رحمت كند و او بشما بگويد : يغفر الله لكم و يرحمكم خداوند شما را بيامرزد و شما را رحمت كند كه خداى تبارك و تعالى ميفرمايد چون تحيتى بشما گفته شد شما بهتر از آن بگوئيد و يا همان تحيت را باز گردانيد ( نساء : 86 ) .\r\nبا دشمن خود دست بده هر چند او را ناخوش آيد كه اين از دستورات خداى عز و جل بر بندگان خود مىباشد كه ميفرمايد با بهترين وجه دفاع كن تا كسى كه ميان تو و او عداوتى مىباشد گوئى دوستى صميمى است و اين دستور را فرا نميگيرد مگر كسانى كه شكيبائى ميورزند و فرا نميگيرد مگر كسى كه نصيبش از خوشبختى بيشتر باشد .\r\nدشمن تو مجازاتى سختتر از اين ندارد كه تو در بارهء او خدا را اطاعت كنى و براى تو كافى است كه دشمنت را ببينى كه معصيت خداى عز و جل را مىكند ، دنيا در گردش است بهرهء خود را از آن از راه نيكوترى برگير تا نوبهء تو برسد ، مؤمن بيدار است و مراقب و ترسان ، و يكى از دو پيش آمد خوب را منتظر است « راحتى در دنيا يا سعادت در آخرت » و ترسش از بلاء از اين جهت است كه مبادا مجازات گناهان او باشد برحمت پروردگارش عز و جل اميدوار است مؤمن از بيم و اميد خالى نميشود از آنچه پيش فرستاده مىترسد و از جستجوى آنچه كه خدا او را وعده فرموده غفلت نمىورزد و از آنچه خداى عز و جل او را ترسانده آسوده خاطر ننشيند آبادكنندگان زمين شمائيد كه خداوند شما را در آن جاى داده تا ببيند چگونه رفتار مىكند خدا را در آنچه از شما مىبيند بپائيد از شاهراه برويد تا ديگران بجاى شما از آن\r\n","description":"","footnote":"","page_name":" 772 ","page_number":395},
  {"content":"\r\nراه نروند\r\nآن كس كه عقلش كامل است نيكو رفتار كند و در دين خود نيكو بنگرد بشتابيد بسوى آمرزش پروردگار خود و بهشتى كه به پهناى آسمانها و زمين است و براى اهل تقوى آماده شده است كه شما به آن دست نيابيد مگر با تقوى .\r\nكسى كه زنگ گناه بگيرد از ياد خداى عز و جل نابينا گردد هر كس كه دستور پيشواى الهى را ترك كند خداوند شيطانى بر او بگمارد كه همنشين او گردد چرا كسانى كه مخالف شما هستند در گمراهى خودشان از شما بيناتر و در صرف مالى كه بدست آورده‌اند از شما بخشنده ترند ؟ اين نيست مگر از آن جهت كه شما به دنيا اعتماد كرديد و ستم كشيدن را راضى شديد و بمال اندك دنيا حرص ورزيديد و در بارهء آنچه وسيلهء عزت و خوشبختى شما بود و نيرو بخش شما بود بر كسانى كه بشما ستم ميكردند كوتاهى كرديد نه در بارهء دستورى كه پروردگار شما به شما داده است از او حيا ميكنيد و نه صلاح كار خويش را در نظر ميگيريد و هر روز ستمى تازه بر شما ميرود و شما از خوابتان بيدار نمىشويد و سستى شما بپايان نميرسد مگر نمىبينيد كه شهرهاى شما و دين شما هر روز پوسيده تر مىشود و شما در غفلت دنيا بسر ميبريد .\r\nخداى عز و جل بشما ميفرمايد كه بستمكاران اعتماد نورزيد كه آتش بجان شما مىافتد و جز خداى براى شما دوستانى نباشد و يارى نشويد .\r\nفرزندان خود را نامگذارى كنيد و اگر ندانيد كه پسر است يا دختر نامهائى بر آنان بگذاريد كه بر مرد و زن هر دو گفته مىشود زيرا فرزندانى كه سقط شده‌اند چون روز قيامت شما را ملاقات كنند و نام گذارىشان نكرده باشيد فرزند سقط شده بپدرش ميگويد چرا مرا نامگذارى نكردى ؟ با اينكه رسول خدا ( ص ) محسن را پيش از آنكه زائيده شود نام گذاشت .\r\nمبادا در حالى كه سر پا ايستاده‌ايد آب بنوشيد كه به درد بىدرمانى دچار ميسازد يا آنكه خداوند عافيت بدهد چون به چهار پايان سوار شديد خداى عز و جل را به ياد آوريد و بگوئيد * ( سُبْحانَ الَّذِي سَخَّرَ لَنا هذا وَما كُنَّا ) *\r\n","description":"","footnote":"","page_name":" 773 ","page_number":396},
  {"content":"\r\n* ( لَه مُقْرِنِينَ وَإِنَّا إِلى رَبِّنا لَمُنْقَلِبُونَ ) * ( زخرف آيه 13 )\r\nمنزه است خدائى كه اين حيوان را مسخر ما فرمود و ما توانائى آن نداشتيم و ما بسوى پروردگار خود بازگشت خواهيم نمود ) چون يكى از شما به سفر رود بگويد : ( اللهم انت انصاحب في السفر و الحامل على الظهر و الخليفة في الاهل و المال و الولد . ) بار الها همراه در سفر و در بارى كه بر پشت كشيده مىشود و جانشين در ميان خانواده‌ها و مالها و فرزندان تو ميباشى ) و چون در منزلى فرود آمديد بگوئيد : ( اللهم انزلنا منزلا مباركا و انت خير المنزلين ) بار الها ما را به منزل با بركتى فرود آر كه بهترين فرود آرندگان تو هستى ) .\r\nچون چيزى از نيازمنديهاى خود را از بازار خريديد هنگام وارد شدن ببازار بگوئيد ( اشهد ان لا إله الا الله وحده لا شريك له و اشهد ان محمدا عبده و رسوله اللهم انى اعوذ بك من صفقة خاسرة و يمين فاجرة و اعوذ بك من بوار الايم . )\r\n( گواهى مىدهم كه خدايى بجز خداى يكتاى بىانباز نيست و گواهى مىدهم كه محمد بندهء او و فرستادهء او است بار الها من پناه به تو مىبرم از سودائى كه زيان آورد و از سوگند دروغ و پناه مىبرم به تو از كسادى و بىمشترى ماندن ) .\r\nكسى كه پس از نماز خواندن بانتظار فرا رسيدن نماز ديگر باشد از زيارتكنندگان خداى عز و جل محسوب ميگردد و بر خداى تعالى لازم است كه زائر خويش را بزرگ داشته و آنچه ميخواهد عطايش فرمايد .\r\nكسى كه حج و عمرة بجا مىآورد مهمان خدا است و خداوند آمرزش خود را بيدريغ به او ارزانى ميدارد .\r\n","description":"","footnote":"","page_name":" 774 ","page_number":397},
  {"content":"\r\nكسى كه بكودك بىخرد نوشابهء مستكننده اى بدهد خداى تعالى او را در ميان چرك و خون زنان دوزخى زندانى مىكند تا از كارى كه كرده است عذر موجهى بياورد .\r\nصدقه دادن از براى مؤمن سپر بزرگى است از دوزخ و از براى كافر وسيله اى است كه مالش را از تلف شدن نگهدارد عوض صدقه اش هر چه زودتر به او داده مىشود و بلاها از او برگردانده شود ولى در عالم آخرت بهره اى ندارد .\r\nدوزخيان بوسيله زبانشان دوزخى شدند و نورانيان بوسيله زبان نورانى گشتند پس زبانهاى خود را نگهداريد و به ياد خدايش عز و جل مشغول سازيد .\r\nپليدترين كارها آن است كه گمراهى بار آورد و بهترين كسبها كارهاى خير است مبادا صورت بسازيد كه روز قيامت از آن بازپرسى خواهيد شد و چون خاشاكى از تو بوسيله كسى گرفته شد بگو خداوند آنچه را كه خوش ندارى از تو دور سازد هنگامى كه از حمام بيرون آمدى و برادرت به تو گفت ( طاب حمامك و حميمك ) ( خوش باد حمامت و آب گرمت ) بگو : ( انعم الله بالك ) ( خداوند خاطرت را خنك سازد ) چون برادرت به تو بگويد : ( حياك الله بالسلام ) ( خداوند سلام بر تو فرستد ) بگو : ( و انت و حياك الله و اهلك دار المقام ) ( تو را نيز خداوند سلام بفرستد و در بهشت جاويد جايگزينت فرمايد ) در جادهء عمومى بول ممكن و به قضاى حاجت منشين .\r\nدر خواست كردن پس از ثناگوئى است پس نخست خداى را ثنا گوئيد و سپس نيازمنديها را درخواست كنيد پيش از آنكه نيازمنديها را درخواست كنيد خداى عز و جل را ثنا گوئيد و مدح نمائيد .\r\nاى كسى كه دعا ميكنى چيز نشدنى و غير حلال را درخواست مكن چون خواستيد در بارهء نوزاد پسر به كسى مبارك باد بگوئيد پس بگوئيد خداوند اين بخشش بىعوض را براى تو مبارك كند و او را بسر حد\r\n","description":"","footnote":"","page_name":" 775 ","page_number":398},
  {"content":"\r\nرشد و تكامل برساند و احسان خود را روزى او فرمايد\r\nو چون برادرت از مكه باز آمد ميان دو چشمش را ببوس و دهنش را ببوس كه با آن حجر الاسودى را بوسيده كه پيغمبر آن را بوسيده است و چشمش را ببوس كه با آن چشم بخانهء خداى عز و جل نگريسته و پيشانى و صورتش را ببوس و در مبارك بادش بگوئيد خداوند اعمال حج تو را بپذيرد و كوششت را مورد مرحمت فرمايد و خرجى را كه كرده اى عوض دهد و اين سفر را آخرين سفر مكه ات قرار ندهد .\r\nاز افراد پست دورى كنيد كه پست آن كسى است كه از خداى عز و جل نميترسد كشندگان پيمبران در ميان آنان است و دشمنان ما در ميان آنان براستى كه خداى تبارك و تعالى بر زمين نظرى افكند و ما را برگزيد و براى ما شيعه اى برگزيد كه ما را يارى كنند و بشادى ما شاد باشند و بخاطر اندوه ما اندوهگين گردند و مال و جانشان را در راه ما از دست بدهند آنان از ما هستند و بسوى ما آيند از شيعيان بنده اى نيست كه گناهى را مرتكب شود پس از آن بميرد تا آنكه ببلائى دچار آيد كه گناهان او را پاك كند اين بلا يا در مال و يا در اولاد و يا در جانش باشد تا آنكه خدا را در حالى ملاقات كند كه گناهى نداشته باشد و چنانچه باقيمانده اى از گناهان داشته باشد بهنگام مرگش بر او سخت گيرند ( و بدشوارى بميرد ) .\r\nشيعهء ما كه بميرد صديق و شهيد است زيرا امر ولايت ما را تصديق نموده و براى خداى عز و جل در راه ما دوستى نموده و در راه ما دشمنى كرده است و مقصودش از اين كار فقط رضاى خداى عز و جل بوده است و به خدا و رسولش ايمان آورده است .\r\nخداى عز و جل ميفرمايد كسانى كه به خدا و رسولش ايمان آورده‌اند هم آنان در نزد پروردگارشان صديقان و شهيدانند بمزدشان و نورشان خواهند رسيد ( الحديد : 19 ) بنى اسرائيل هفتاد و دو فرقه شدند و به زودى اين امت هفتاد و سه فرقه خواهند شد كه يك فرقه در بهشت است .\r\n","description":"","footnote":"","page_name":" 776 ","page_number":399},
  {"content":"\r\nكسى كه راز ما را فاش كند خداوند ، سختى آهن را به او بچشاند فرزندان خود را روز هفتم ختنه كنيد و گرما و سرما شما را از اين كار باز ندارد كه باعث پاكيزگى بدن نوزاد است و همانا زمين از بول كسى كه ختنه نشده باشد به خداوند مينالد .\r\nمستى چهار نوع است مستى مىو مستى مال و مستى خواب و مستى پادشاهى چون يكى از شما خواست كه بخوابد دست راست خود را به زير گونهء راست خود بنهد زيرا نميداند از خواب خود بيدار مىشود يا نه دوست دارم كه مؤمن هر پانزده روز يك بار نوره بكشد .\r\nماهى كمتر بخوريد كه گوشت بدن را آب مىكند و بلغم ميافزايد و نفس كشيدن را دشوار ميسازد كمكم آشاميدن شير از هر دردى شفاست بجز ، مرگ انار را با پيهء آن بخوريد كه معده را دباغى مىكند و هر دانه اى از انار كه در معده جايگير مىشود تا چهل شب دل را زنده مىكند و جان را روشن ميسازد و وسوسهء شيطان را ناتوان ميگرداند سركه نان خورش خوبى است كه صفرا شكن است و دل را زنده مىكند كاسنى بخوريد كه هر صبح يك قطره از قطره‌هاى بهشتى بر آن است آب باران بنوشيد كه بدن را پاكيزه ميسازد و از بيماريها جلوگيرى مىكند كه خداوند تبارك و تعالى ميفرمايد و آبى از آسمان فرود مىآورد تا شما را پاكيزه نموده و پليدى شيطان را از شما بزدايد و دلهاى شما را محكم سازد و پاهاى شما را استوار نمايد براى هر دردى در سياه دانه درمانى است گوشت گاو درد است و شيرش درمان و روغنش شفا است براى زن باردار بهترين غذا و دوا خرما است . خداى عز و جل بمريم فرمود تنهء درخت خرما را بجنبان تا خرماى تازه براى تو بيفتد پس بخور و بياشام و ديده خود را روشن ساز كام فرزندان خود را با خرما برداريد كه رسول خدا با حسن و حسين اين چنين كرد .\r\nچون يكى از شما خواست با همسر خود آميزش جنسى نمايد او را بشتاب بيندازد كه زنها را نيازمنديهائى است چون يكى از شما زنى را ديد كه از آن زن خوشش آمد با همسر خود هم بستر شود كه مانند همان كه ديده در نزد همسر خودش نيز هست و حتما نگذارد شيطان بدلش راه يابد و چشم خود را از آن زن بيگانه بگرداند و اگر همسر ندارد دو ركعت نماز بگذارد و خدا را ستايش فراوان كند و بر پيغمبر و خاندانش درود\r\n","description":"","footnote":"","page_name":" 777 ","page_number":400},
  {"content":"\r\nبفرستد و سپس از فضل خداوندى درخواست كند كه خداوند با مهربانى خود چيزى در دسترس او قرار ميدهد كه او را بىنياز سازد .\r\nو چون يكى از شما با همسر خود درآميخت كمتر حرف بزند كه حرف زدن در چنين هنگام باعث لال شدن فرزند مىشود هيچ كس از شما باندرون عضو جنسى همسر خود نگاه نكند كه شايد چيزى بيند كه خوشش نيايد و باعث كورى فرزند نيز گردد .\r\nچون يكى از شما بخواهد با همسرش آميزش جنسى نمايد بگويد ( اللهم انى استحللت فرجها بامرك و قبلتها بامانتك فان قضيت لى منها ولدا فاجعله ذكرا سويا و لا تجعل للشيطان فيه نصيبا و لا شريكا ) ( بار الها من بدستور تو عضو جنسى از اين زن را بر خود حلال نمودم و بامانت از تو آن را پذيرفتم پس اگر فرزندى از او براى من مقدر فرموده اى آن فرزند را پسرى كامل گردان و شيطان را در او بهره اى نباشد و شريك او نگردد حقنه يكى از چهار درمان است ( يا در هر يك از چهار مورد بايد حقنه نمود ) .\r\nرسول خدا فرمود بهترين داروئى كه به آن درمان كرده‌ايد حقنه است و آن شكم را فربه كند و درد را از درون پاك كند و بدن را نيرومند سازد و داروى بينى را از بنفشه تهيه كنيد و بر حجامت مواظب باشيد چون يكى از شما بخواهد با همسر خود هم بستر شود از آميزش در اول ماه‌ها و نيمه‌هاى آن خوددارى كند كه شيطان در اين دو هنگام فرزند ميجويد و شياطين در اين دو وقت ميخواهند كه با فرزند شريك شوند پس مى - آيند و در بسته شدن نطفه شركت ميجويند .\r\nبروز چهارشنبه از حجامت گرفتن و نوره كشيدن خوددارى كنيد كه روز چهارشنبه روز نحس پايدارى است و دوزخ در آن روز آفريده شد و در روز جمعه ساعتى است كه هر كس در آن ساعت حجامت كند مىميرد .\r\n","description":"","footnote":"","page_name":" 778 ","page_number":401},
  {"content":"\r\n\r\n( آنچه دو هزار سال پيش از آفرينش آسمانها و زمين بدر بهشت نوشته شده است )\r\n11 - رسول خدا ( ص ) فرمود : دو هزار سال پيش از آنكه خداوند آسمانها و زمين را بيافريند بدر بهشت نوشته شده است ( لا إله الا الله محمد رسول الله على اخو رسول الله ) ( خدائى بجز الله نيست و محمد فرستاده خدا است على برادر رسول خدا است )\r\n\r\n( نماز چهار هزار باب دارد )\r\n12 - زكريا بن آدم گويد : شنيدم امام صادق عليه السّلام ميفرمود براى نماز چهار هزار باب است .\r\n\r\n( آنچه هفت هزار سال پيش از آفرينش آدم بر پايهء عرش نوشته يافته شد )\r\n13 - سهيل بن غزوان بصرى گويد شنيدم امام صادق ميفرمود : زنى از جنيان كه عفراءاش ميگفتند به خدمت پيغمبر ميرسيد و سخن آن حضرت مىشنيد آنگاه بنزد نيكان جن مىآمد و آنان بدست او مسلمان\r\n","description":"","footnote":"","page_name":" 779 ","page_number":402},
  {"content":"\r\nميشدند\r\nپيغمبر اين زن را مدتى نديد از جبرئيل حالش را پرسيد جبرئيل عرض كرد : خواهرى كه او را در راه خدا دوست ميدارد بر خواهران دينىاش افزوده است ( 1 ) پيغمبر فرمود : خوشا به حال آنان كه در راه خدا يك ديگر را دوست ميدارند همانا خداى تبارك و تعالى ستونى از ياقوت سرخ در بهشت آفريده است كه هفتاد هزار كاخ بر آن ستون استوار است و در هر كاخى هفتاد هزار اطاق هست و خداوند اين كاخها را ويژهء كسانى آفريده است كه در راه خدا دوستى ميكنند و به زيارت يك ديگر ميروند اى عفراء چه ديدى ؟ ( 2 ) عرض كرد شگفتيهاى فراوانى ديدم فرمود : از همه شگفت آورتر چه بود ؟\r\nعرض كرد : ابليس را در درياى سبز بر روى سنگ سفيدى ديدم كه هر دو دست خود به آسمان بلند كرده بود و ميگفت : بار الها اگر بسوگند خود وفادار باشى و مرا به آتش دوزخ اندازى تو را به حق محمد و على و فاطمة و حسن و حسين قسم خواهم داد كه مرا از آن آتش نجات بخشى و با آنان محشورم گردانى گفتم : اى حارث اين نامهائى كه خدا را بدانها ميخوانى چيست ؟ به من گفت : اين نامها را هفت هزار سال پيش از آنكه خداوند آدم را بيافريند بر پايهء عرش نوشته ديدم پس دانستم كه گرامىترين آفريدگان نزد خداوند آنانند و اكنون از خدا به حق آنان درخواست ميكنم پيغمبر فرمود : به خدا قسم اگر همهء مردم روى زمين به اين نامها قسم بدهند خداوند اجابت ميفرمايد .\r\n\r\n","description":"","footnote":"\r\n( 1 ) كلمهء زارت كه در بعضى از نسخه‌ها است مناسبتر به نظر ميرسد - يعنى به زيارت يكى از خواهران رفته است .\r\n( 2 ) ظاهرا روايت سقطى داشته باشد .\r\n","page_name":" 780 ","page_number":403},
  {"content":"\r\n\r\n( كسى كه روايت كرده است كه خداى عز و جل را دوازده هزار جهان است )\r\n14 - امام صادق عليه السّلام فرمود : براستى كه خداى را عز و جل دوازده هزار جهان است كه هر جهانى از آنها بزرگتر از هفت آسمان و هفت زمين است و هيچ جهانى از آن جهانها نميداند كه خداى را عز و جل بجز او جهان ديگرى هم هست و من بر همهء آن جهانها حجت هستم .\r\n\r\n( اصحاب پيغمبر دوازده هزار مرد بودند )\r\n15 - امام صادق عليه السّلام فرمود : اصحاب رسول خدا ( ص ) دوازده هزار مرد بودند هشت هزار از مدينة و دو هزار از مكة و دو هزار از آزادشدگان و در ميان همه آنان نه يكنفر جبرى مذهب بود و نه مرجئى مذهب و نه حرورى مذهب و نه معتزلى مذهب و نه كسى كه به رأى و قياس عمل كند شبانه روز گريه ميكردند و ( به خدا ) عرض ميكردند جان ما را بگير پيش از آنكه نان شب مانده اى بخوريم .\r\n( شرح : ) مقصود اين است كه اين مذاهب باطله همگى پس از رسول خدا پيدا شده است و مسلمانانى كه در خدمت آن حضرت بودند از اين بدعتها بر كنار بودند و كارشان تضرع بدرگاه الهى بود و آنقدر در دنيا زاهد بودند كه حاضر نبودند اندوخته اى داشته باشند و لو اينكه لقمه نانى از غذاى شب باقى مانده باشد .\r\n\r\n( بيان نورى كه پيش از آفرينش آدم در پيشگاه الهى بود )\r\n16 - رسول خدا ( ص ) فرمود : چهار هزار سال پيش از آنكه خداوند آدم را بيافريند من و على\r\n","description":"","footnote":"","page_name":" 781 ","page_number":404},
  {"content":"\r\nيك نور بوديم در پيشگاه الهى جل جلاله و چون خداوند آدم را آفريد اين نور در پشت آدم راه يافت و همواره خداى عز و جل اين نور را از پشتى به پشت ديگر منتقل ميكرد تا آنكه در پشت عبد المطلباش جاى داد سپس از پشت عبد المطلب بيرونش آورد و به دو بخش تقسيماش نمود يك بخش در پشت عبد الله و يك بخش در پشت ابى طالب نهاد پس على از من است و من از على هستم گوشت او از گوشت من است و خون او از خون من پس هر كس مرا دوست بدارد بدوستى من او را نيز دوست ميدارد و هر كس مرا دشمن بدارد بدشمنى من او را نيز دشمن خواهد داشت .\r\n\r\n( بيان آنچه بيست و دو هزار سال پيش از آفرينش آدم ميان دو شانه محمود فرشته نوشته شده بود )\r\n17 - على بن جعفر گويد : شنيدم از موسى بن جعفر عليه السّلام كه ميفرمود در آن ميان كه رسول خدا نشسته بود فرشته اى كه بيست و چهار رخ داشت بخدمتش رسيد رسول خدا به او فرمود : دوست من جبرئيل ، تو را بچنين صورتى نديده بودم فرشته عرض كرد : من جبرئيل نيستم من محمودم و خداى عز و جل مرا براى آنكه نورى را بنورى همسر قرار دهم برانگيخت فرمود : كدام نور با كدام ؟ عرض كرد فاطمه را بعلى و همين كه آن فرشته برگشت حضرت متوجه شد كه ميان دو شانه او نوشته شده است محمد فرستاده خدا است و على جانشين او است پس رسول خدا فرمود : از چه زمانى اين نوشته ميان دو شانهء تو است ؟ عرض\r\n","description":"","footnote":"","page_name":" 782 ","page_number":405},
  {"content":"\r\nكرد بيست و دو هزار سال پيش از آنكه خداى عز و جل آدم را بيافريند .\r\n\r\n( خداى عز و جل يك صد و بيست و چهار هزار پيغمبر آفريد و خداى عز و جل يك صد و بيست و چهار هزار وصى آفريد )\r\n18 - رسول خدا ( ص ) فرمود خداى عز و جل يك صد و بيست و چهار هزار پيغمبر آفريد كه من نزد خداوند از همهء آنان گراميترم و اين سخن نه از روى مباهات ميگويم و خداوند عز و جل يك صد و بيست و چهار هزار جانشين براى پيغمبران آفريد و على عليه السّلام از همهء آنان نزد خداوند گرامىتر و با فضيلتتر است . و ترجمه روايت 19 همچنين است\r\n\r\n( خداى تعالى يك صد و بيست و چهار هزار كلمه با موسى مناجات كرد )\r\n20 - رسول خدا ( ص ) فرمود : همانا خداى عز و جل با موسى بن عمران در سه روز و سه شب يك صد\r\n","description":"","footnote":"","page_name":" 783 ","page_number":406},
  {"content":"\r\nو بيست و چهار هزار كلمه مناجات كرد كه در تمام اين مدت موسى نه غذائى خورد و نه چيزى آشاميد و چون بسوى بنى اسرائيل بازگشت و سخن گفتن آنان را شنيد بدش مىآمد كه هنوز شيرينى كلام خداى عز و جل در گوش جان او بود .\r\n\r\n( رسول خدا ( ص ) بعلى عليه السّلام هزار باب آموخت كه از هر بابى هزار باب گشوده مىشد )\r\n21 - ام سلمه همسر رسول خدا گويد : رسول خدا در همان بيمارىاش كه جان سپرد فرمود دوست مرا نزد من بخوانيد پس عايشه كس بنزد پدرش فرستاد و چون ابو بكر آمد رسول خدا روى خود را پوشانيد و فرمود دوست مرا نزد من بخوانيد پس ابو بكر بازگشت و حفصه كس بنزد پدرش فرستاد و چون پدرش آمد رسول خدا روى خود را پوشانيد و فرمود دوست مرا نزد من بخوانيد پس عمر بازگشت و فاطمة كس بنزد على فرستاد چون على عليه السّلام تشريف آورد رسول خدا با احترام از جا برخاست و على عليه السّلام داخل شد و سپس رسول خدا على را به زير جامه خود كشيد على عليه السّلام فرمايد : رسول خدا هزار حديث به من فرمود كه هر حديثى هزار حديث ديگر را ميگشود تا آنكه عرق بر من و رسول خدا بنشست و عرق آن حضرت برخسار من روان شد و عرق من برخسار آن حضرت جارى گشت .\r\n","description":"","footnote":"","page_name":" 784 ","page_number":407},
  {"content":"\r\n22 - اصبغ بن نباته گويد : از امير المؤمنين عليه السّلام شنيدم كه ميفرمود : همانا رسول خدا ( ص ) هزار باب به من از حلال و حرام و آنچه شده است تا روز قيامت بياموخت كه از هر بابش هزار باب گشوده ميشد ( اين هزار هزار باب ) تا آن پايه كه دانش سررسيد مرگها و بلاها و مطالب حق را فرا گرفتم .\r\n23 - عبد الله بن عمر گويد : رسول خدا ( ص ) در همان بيمارى كه از دنيا رحلت كرد فرمود برادر مرا نزد من بخوانيد كس نزد على عليه السّلام فرستادند و آن حضرت تشريف آورد رسول خدا و على هر دو صورتهاى خود را به طرف ديوار نمودند و جامه اى برخسار خويش كشيدند رسول خدا صحبتى محرمانه با على كرد و مردم پشت در گرد هم ايستاده بودند پس على عليه السّلام بيرون آمد از مردمان مردى به آن حضرت عرض كرد پيغمبر خدا صحبتى محرمانه با تو داشت ؟ فرمود : آرى هزار باب مرا محرمانه فرمود كه هر باب هزار باب بود عرض كرد ، همه را ياد گرفتى ؟ فرمود : آرى و كاملا درك كردم عرض كرد : آن سياهى كه در ماه پيدا است چيست ؟ فرمود خداى عز و جل فرموده است : ما شب و روز را دو نشانهء قدرت قرار داديم و نشانهء شب را محو و تاريك نموده و نشانهء روز را روشنى بخش گردانيديم آن مرد عرض كرد اى على خوب درك كرده اى .\r\n( شرح : ) بعضى گفته‌اند كه مقصود از سياهى كه در ماه مورد پرسش شده است زوال او است در نيمهء آخر ماه تا اوقات قران ولى اين احتمال بر خلاف ظاهر است و تطبيق آيه بر مورد سؤال مشكل است و با توجه باينكه بقيهء روايات باب اين ذيل را ندارد رفع اشكال آسان مينمايد .\r\n","description":"","footnote":"","page_name":" 785 ","page_number":408},
  {"content":"\r\n( 1225 ) 24 - موسى بن بكر گويد : به امام صادق عليه السّلام عرض كردم : مردى كه يك روز يا دو روز و سه روز و چهار روز و بيشتر غش مىكند چقدر از نمازش را بايد قضا نمايد ؟ فرمود : ميخواهى چيزى بگويم كه جواب اين سؤال تو را و هر چه مانند آن است در برداشته باشد ؟ : هر چيزى كه خداوند عز و جل در آن مورد بنده اش را ناچار فرموده است خداوند عذر بنده اش را بهتر مىپذيرد و ديگرى بيشتر از اين روايت كرده است كه امام صادق عليه السّلام فرمود : و اين از بابهائى است كه هر بابى از آن هزار باب باز مىكند .\r\n25 - بكير بن ايمن گويد سالم بن ابى حفصه گفت : شنيدم امام باقر عليه السّلام ميفرمود : همانا رسول خدا ( ص ) بعلى هزار باب بياموخت كه هر بابى هزار باب ميگشود بگير گويد اصحاب ما كه اين شنيدند رفتند و از امام باقر اين موضوع را پرسيدند ديدند سالم راست گفته است و راوى گويد كسى كه اين حديث را از امام باقر شنيده بود براى من حديث كرد و سپس گفت از آن بابها بجز يك باب و يا دو باب بدست مردم نرسيده است و آنچه بيشتر يادم است گفت يك باب .\r\n26 - اصبغ بن نباته گويد : امير المؤمنين بما دستور فرمود : تا از كوفه بمدائن برويم ما روز يك شنبه حركت كرديم و عمرو بن حريث با هفت نفر با ما نيامدند و به جائى در حيره كه نامش خورنق بود رفتند و گفتند در اينجا گردشى ميكنيم و چون روز چهارشنبه فرا رسيد كوچ ميكنيم و پيش از آنكه على ( ع ) نماز جمعه\r\n","description":"","footnote":"","page_name":" 786 ","page_number":409},
  {"content":"\r\nبخواند بعلى مىپيونديم در آن ميان كه آنان غذا ميخوردند ناگاه سوسمارى پيدا شد آن را شكار كردند عمرو بن حريث دست خود را پيش آورد و گفت به اين سوسمار بيعت كنيد كه امير المؤمنين همين است آن هفت نفر بيعت كردند و عمرو هشتمين نفر بود كه بيعت نمود و شب چهارشنبه حركت كردند و روز جمعه بمدائن رسيدند و امير المؤمنين بخطبه نماز مشغول بود همگى آنان دسته جمعى بدر مسجد رسيدند و چون از در وارد شدند امير المؤمنين نگاهى به آنان كرد و فرمود :\r\nاى مردم همانا رسول خدا هزار حديث بطور محرمانه به من فرمود كه هر حديثى هزار باب بود و براى بابى هزار كليد و من شنيدم كه خداوند جل جلاله ميفرمايد : روزى كه هر مردمى را كه با پيشوايانشان ميخوانيم ( بنى اسرائيل : 71 ) .\r\nو من براى شما به خدا سوگند ياد ميكنم كه بطور مسلم روز قيامت هشت نفر با پيشوايشان كه سوسمارى است بمحشر مىآيند و اگر بخواهم نام آنان را بگويم ميگويم راوى گويد : ديدم كه عمرو بن حريث همچون شاخهء درخت خرما از شرم و ملامت سر به زير افكند\r\n27 - امام باقر ( ع ) فرمود : همانا كه رسول خدا بعلى ( ع ) بابى بياموخت كه هزار باب ميگشود و هر بابى هزار باب ميگشود .\r\n28 - امام صادق ( ع ) فرمود : چون رسول خدا ( ص ) بيمار شد همان بيمارى كه در آن رحلت فرمود كس بنزد على ( ع ) فرستاد چون على ( ع ) آمد خود را بر روى پيغمبر انداخت و مدتى اين با او سخن ميگفت\r\n","description":"","footnote":"","page_name":" 787 ","page_number":410},
  {"content":"\r\nو او با اين و چون بيرون شد آن دو نفر على را ملاقات كردند و به او گفتند رفيقت به تو چه گفت ؟ فرمود : بابى را بيان كرد كه هزار باب ميگشود و هر باب آن هزار باب ميگشود .\r\n( 1230 ) 29 - ابى اسحاق سبيعى گويد : از اصحاب امير المؤمنين كه مورد اعتماد بود شنيدم كه گفت شنيدم على ( ع ) ميفرمود در اين سينهء من دانش انباشته اى هست كه رسول خدا آن را به من آموخته است و اگر كسانى را مىيافتم كه حافظ آن باشند و چنانچه شايد آن را رعايت ميكردند و به همان نحو كه از من ميشنوند باز گو ميكردند برخى از آن دانش را بدست آنان مىسپردم تا بسيارى از دانش با همان دانسته ميشد همانا دانش كليد هر بابى است و هر بابى هزار باب ميگشايد .\r\n30 - اصبغ بن نباته گويد : شنيدم امير المؤمنين ( ع ) ميفرمود : همانا رسول خدا هزار باب از حلال و حرام و آنچه شده است و از آنچه تا روز قيامت خواهد شد به من آموخت كه از هر بابى از آن هزار باب گشوده ميشد اين هزار هزار باب شد تا آنجا كه دانش سر رسيد مرگها و بلاها و مطالب حق را فرا گرفتم .\r\n( شرح : ) عين اين روايت با همين سند در شماره 22 گفته شد با تفاوت در يك كلمه : از آنچه خواهد شد .\r\n","description":"","footnote":"","page_name":" 788 ","page_number":411},
  {"content":"\r\n31 - امام صادق ( ع ) فرمود : رسول خدا ( ص ) بعلى هزار باب وصيت فرمود كه هر بابى هزار باب ميگشود .\r\n32 - امام صادق ( ع ) فرمود : رسول خدا در همان بيمارى كه از دنيا رفت فرمود دوست مرا براى من بخوانيد آن دو زن ( عايشة و حفصة ) كس بنزد پدرانشان فرستادند چون چشم حضرت به آنان افتاد روى از آنان بگردانيد و فرمود دوست مرا براى من بخوانيد كس بنزد على بن ابى طالب فرستاده شد و چون حضرت او را ديد خود را بر روى او افكند و بسخن گفتن پرداخت و چون بيرون آمد آن دو نفر ( ابو بكر و عمر ) حضرت را ملاقات كردند و گفتند دوستت به تو چه گفت ؟ فرمود : هزار باب مرا حديث كرد كه از هر بابى هزار باب گشوده ميشد .\r\n33 - عمر بن يزيد گويد : به امام صادق ( ع ) عرض كردم : بما چنين رسيده است كه رسول خدا ( ص ) بعلى هزار باب بياموخت كه هر بابى هزار باب ميگشود ؟ فرمود : آرى ( پس فرمود بلكه يك باب به او بياموخت كه آن يك باب هزار باب گشود و هر بابى هزار باب ) .\r\n","description":"","footnote":"","page_name":" 789 ","page_number":412},
  {"content":"\r\n34 - امام باقر ( ع ) فرمود : على ( ع ) فرمود : رسول خدا مرا هزار باب بياموخت كه هزار باب ميگشود .\r\n35 - عبد الرحمن بن ابى عبد الله گويد : شنيدم امام صادق ( ع ) ميفرمود : همانا رسول خدا ( ص ) بعلى بابى بياموخت كه هزار باب ميگشود و هر باب براى او هزار باب ميگشود .\r\n36 - امام صادق فرمود : رسول خدا بعلى بابى بياموخت كه هزار باب ميگشود و هر باب هزار باب ميگشود .\r\n37 - ابى بصير گويد : به خدمت امام صادق ( ع ) رسيدم و عرض كردم : جماعت شيعه حديث ميكنند كه رسول خدا على را بابى بياموخت كه از آن يك باب هزار باب ميگشود و هر بابى هزار باب ميگشود پس امام صادق ( ع ) فرمود .\r\nاى ابا محمد به خدا قسم كه رسول خدا بعلى هزار باب بياموخت كه هر بابى هزار باب ميگشود\r\n","description":"","footnote":"","page_name":" 790 ","page_number":413},
  {"content":"\r\nبه حضرت عرض كردم به خدا كه دانش ( به معناى واقعى ) همين است فرمود : دانش اين است و كسى را چنين علمى نيست و ( دانش ما ) فقط اين نيست .\r\n38 - امام صادق ( ع ) فرمود : رسول خدا ( ص ) در همان بيمارى كه در آن از دنيا رحلت كرد فرمود : دوست مرا براى من بخوانيد آن دو زن ( عايشة و حفصة ) كس بنزد پدرانشان فرستادند چون پيغمبر آنان را ديد روى از آنان برگردانيد سپس نزد على فرستادند چون على تشريف آورد خود را به روى پيغمبر انداخت و پيوسته با او حديث ميكرد و او با على حديث ميكرد و چون بيرون شد آن دو نفر ( ابو بكر و عمر ) على را ملاقات كردند و گفتندش : چه گفت ؟ فرمود : بابى را به من حديث كرد كه هزار باب ميگشود و هر باب هزار باب ميگشود .\r\n( 1240 ) 39 - امام صادق ( ع ) فرمود رسول خدا بعلى هزار باب بياموخت كه هر بابى هزار باب ميگشود .\r\n40 - امام صادق ( ع ) فرمود : چون فاطمة به خاك سپرده شد ابو بكر و عمر بنزد امير المؤمنين آمدند حضرت ( ضمن حديثى طولانى به آنان فرمود : اما آنچه گفتيد كه من نگذاشتم شما دو نفر شاهد كار تجهيز\r\n","description":"","footnote":"","page_name":" 791 ","page_number":414},
  {"content":"\r\nرسول خدا شويد براى اين بود كه پيغمبر فرمود : عورت مرا بجز تو هر كس ببيند چشماش كور مىشود از اين رو من نخواستم بشما اجازهء حضور داده باشم و اما آنچه من خود را به روى پيغمبر انداختم براى اين بود كه پيغمبر هزار حرف به من آموخت كه هر حرفى هزار حرف ميگشود و نميبايست من شما را به راز رسول خدا آگاه سازم .\r\n41 - امام باقر ( ع ) فرمود : همانا رسول خدا ( ص ) بعلى هزار حرف بياموخت كه از هر حرفى هزار حرف باز ميشد و از هر حرف آن هزار حرف ، هزار حرف ديگر باز ميشد .\r\n42 - ابى بصير گويد : امام صادق ( ع ) فرمود : در دستهء شمشير رسول خدا صحيفه كوچكى گذاشته شده بود عرض كردم در آن صحيفه چه بود ؟ فرمود همان حرفهائى كه از هر حرف آن هزار حرف گشوده ميشد ابو بصير گويد : امام صادق ( ع ) فرمود : تا بامروز بجز دو حرف از آن حرفها به ديگران آموخته نشده است .\r\n43 - ابان بن تغلب گويد : امام صادق ( ع ) فرمود : در آيندهء نزديكى به اين مسجد شما ( يعنى مكه ) سيصد و سيزده نفر مىآيند اهل مكه آنان را ميشناسند كه از پدران و نياكان مكيان متولد نشده‌اند شمشيرهائى\r\n","description":"","footnote":"","page_name":" 792 ","page_number":415},
  {"content":"\r\nدارند كه بهر شمشيرى كلمه اى نوشته شده است كه هزار كلمه از آن باز مىشود .\r\nو بادى مأمور مىشود كه در همهء بيابان آواز دهد : اين است همان مهدى كه با حكم خاندان داود حكم مىكند و بر حكم خويش گواهى مطالبه نميكند .\r\n44 - امام صادق ( ع ) فرمود : رسول خدا ( ص ) بعلى ( ع ) هزار باب وصيت فرمود كه هر كلمه و هر بابى هزار كلمه و هزار باب ميگشود .\r\n45 - امام صادق ( ع ) فرمود : رسول خدا ( ص ) جامه اى بر سر على بينداخت و سپس هزار كلمه او را بياموخت .\r\n46 - عبد الله بن مغيرة گويد : شنيدم از امام جواد كه ميفرمود : رسول خدا ( ص ) بعلى ( ع ) هزار كلمه بياموخت كه هر كلمه هزار كلمه ميگشود .\r\n47 - امام صادق ( ع ) از پدرش نقل ميفرمايد : كه پيغمبر ( ص ) هزار كلمه بعلى ( ع ) حديث فرمود\r\n","description":"","footnote":"","page_name":" 793 ","page_number":416},
  {"content":"\r\nكه هر كلمه اى هزار كلمه ميگشود پس مردم چه ميدانند ( يا نميدانند ) كه پيغمبر چه حديثى بعلى عليه السّلام فرموده است .\r\n48 - امام باقر ( ع ) فرمود : على عليه السّلام بر فراز منبرش بود كه مردى بخدمتش رسيد و عرض كرد يا امير المؤمنين آيا اجازه به من ميدهى كه روايتى را كه عمار بن ياسر از رسول خدا نقل كرد و من آن را از عمار شنيدم بگويم ؟ فرمود از خداوند بپرهيزيد و بر عمار بجز همان را كه خود او گفته است نگوئيد على ( ع ) اين جمله را سه بار تكرار فرمود و سپس به آن مرد فرمود : اكنون حرف بزن ، او گفت شنيدم كه عمار ميگفت : شنيدم از رسول خدا ميفرمود : من بر طبق تنزيل قرآن جنگ ميكنم و على ( ع ) بر طبق تاويل آن چنگ خواهد نمود حضرت فرمود : بپروردگار كعبه سوگند كه عمار راست گفت و اين نزد من جزو همان هزار كلمه اى است كه هر كلمه اى هزار كلمه بدنبال دارد :\r\n49 - محمد بن يزيد محاربى گويد : شنيدم امام صادق ( ع ) ميفرمود ما وارثان پيغمبرانيم سپس فرمود : رسول خدا جامه اى بر سر على ( ع ) كشيد و سپس هزار كلمه او را بياموخت كه هر كلمه اى هزار كلمه ميگشود .\r\n","description":"","footnote":"","page_name":" 794 ","page_number":417},
  {"content":"\r\n50 - امام زين العابدين فرمود : رسول خدا ( ص ) بعلى ( ع ) هزار كلمه بياموخت كه هر كلمه اى از آنها هزار كلمه ميگشود ( و هر يك از آن هزار كلمه هزار كلمهء ديگر را ميگشود ) .\r\n51 - اصبغ بن نباته گويد : شنيدم على ( ع ) ميفرمود رسول خدا هزار حديث به من بيان فرمود كه براى هر حديثى هزار باب است .\r\n52 - امام باقر ( ع ) فرمود : رسول خدا در همان بيمارى كه قبض روح شد فرمود : دوست مرا براى من بخوانيد عايشة و حفصة كس بنزد پدرانشان فرستادند همين كه آمدند رسول خدا صورت و سر خود را پوشانيد و آن دو نفر كه باز گشتند رسول خدا جامه از سر خود برداشت و سپس فرمود : دوست مرا براى من بخوانيد حفصة كسى بنزد پدرش فرستاد و عايشة كسى بنزد پدرش و چون هر دو آمدند رسول خدا ( ص ) صورت خود را پوشانيد و آن دو نفر راه خود گرفتند و گفتند به نظر ما رسول خدا ما را نخواسته است عايشة و حفصة گفتند آرى فقط فرمود : خليل مرا يا فرمود حبيب مرا براى من بخوانيد و ما اميد اين داشتيم كه شما دو نفر حبيب يا خليل آن حضرت باشيد .\r\nپس امير المؤمنين ( ع ) تشريف آورد و رسول خدا سينهء خود را بسينهء او چسبانيد و سر به گوش او نهاد\r\n","description":"","footnote":"","page_name":" 795 ","page_number":418},
  {"content":"\r\nو هزار حديث براى او بيان فرمود كه هر حديثى هزار باب داشت .\r\n53 - امير المؤمنين ( ع ) فرمود : چون هنگام وفات رسول خدا فرا رسيد مرا خواست و چون بخدمتش رسيدم به من فرمود : يا على تو جانشين منى و نمايندهء منى بر خاندانم و امتم در زندگى من و پس از مرگ من دوست تو دوست من است و دوست من دوست خدا است و دشمن تو دشمن من است و دشمن من دشمن خدا است يا على كسى كه پس از مرگ من ولايت تو را انكار كند مانند كسى است كه در زنده بودن من پيغمبرى مرا انكار نمايد زيرا تو از من هستى و من از تو سپس مرا به خودش نزديك كرد و هزار باب از دانش را با من براز گفت كه هر بابى هزار باب ميگشود .\r\n\r\n( خداى عز و جل هزار هزار عالم و هزار هزار آدم آفريده است )\r\n54 - جابر بن يزيد گويد : از امام باقر ( ع ) پرسيدم معناى اينكه خداى عز و جل ميفرمايد : آيا بآفرينش نخستين ما عاجز شديم بلكه آنان از آفرينش تازه ءاى در اشتباهند ( سورهء ق آيهء 15 ) چيست ؟\r\nفرمود اى جابر تأويل اين آيه چنين است كه خداى عز و جل چون اين آفريدگان و اين جهان را فانى نمود و بهشتيان را در بهشت و دوزخيان را در دوزخ جاى داد .\r\n","description":"","footnote":"","page_name":" 796 ","page_number":419},
  {"content":"\r\nخداى عز و جل جهانى از نو مىآفريند كه بجز اين جهان باشد و جهانى كه از نو بوجود مىآورد نيازى بنر و ماده نخواهد داشت آنان خداى را بپرستند و بيگانگىاش بشناسند و زمينى براى آنان بيافريند كه بار سنگينى آنان را بكشد و بجز اين زمين باشد و آسمانى براى آنان بيافريند كه بر آنان سايه بيفكند و بجز اين آسمان باشد . شايد تو را عقيده بر اين است كه فقط همين يك جهان را آفريده است ؟ و معتقدى كه خداى عز و جل بجز شما بشريرا نيافريده است ؟ بلكه به خدا قسم همانا خداى تبارك و تعالى هزار هزار جهان و هزار هزار آدم آفريده است كه تو در آخر آن جهانها و آن آدميان ميباشى\r\nبا سپاس و توفيق خداوندى كتاب خصال پايان يافت .\r\n15 - امام باقر ( ع ) فرمود تا نه سال و يا ده سال دوشيزه تمام نشده باشد نبايد با او عمل جنسى انجام دهى . شرح : راوى اين حديث زرارة است و ظاهرا موسى بن بكر كه اين حديث را از زرارة نقل مىكند ميگويد كه من خودم از امام باقر شنيدم كه ميفرمود : نه يا ده ( بدون كلمهء سال ) و شايد ترديد ميان نه و ده از نظر رشد مزاجى دخترها باشد .\r\n\r\n","description":"","footnote":"","page_name":" 797 ","page_number":420}
  ]