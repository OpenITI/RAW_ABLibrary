[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nجعفر شهرى\r\nطهران قديم\r\n( جلد سوم )\r\nانتشارات معين\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nشهرى باف ، جعفر ، 1293 - 1378\r\nطهران قديم ( ج 3 ) : نوشتهء جعفر شهرى . - تهران : معين ، 1371 .\r\nدوره 964 - 5613 - 66 - x\r\nisbn جلد 3 isbn 964 - 5643 - 62 - 7\r\nفهرستنويسى براساس اطلاعات فيپا .\r\n1 . تهران - اوضاع اجتماعى - قرن 13 ق . 2 . تهران - آداب و رسوم - قرن 13 ق .\r\n3 . تهران - تاريخ - قرن 13 ق . الف . عنوان . ب . عنوان : طهران قديم .\r\n9 ش 0865 / 2079 dsr\r\n12 / 955\r\nكتابخانه ملى ايران\r\n2182 - 77 م\r\nروبروى دانشگاه تهران ، فخر رازى ، فاتحى داريان ، پلاك 29\r\nصندوق پستى 775 - 13145 / تلفن 6405992\r\nwww . moin - publisher . com\r\ninfo @ - publisher . com\r\nشهرى ، جعفر\r\nطهران قديم ( جلد سوم )\r\nچاپ چهارم : 1383\r\nخط : استاد محمد احصائى\r\nچاپ : مهارت\r\nشمارگان : 2000 نسخه\r\nحق چاپ محفوظ است\r\nتلفن مركز پخش : 6414230 - 6961495 ( پوياى معين )\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\n[ جلد سوم 
  ]\r\n\r\nفهرست\r\nماه ربيع الاول 9\r\nجشنهاى ده روز اول ربيع الاول 11\r\nمجالس زنانه 21\r\nنذر مقاربت ! 24\r\nنذر صيغه 25\r\nميرزا على كرم كاغذنويس 25\r\nديگر احوال ماه ربيع الاول 29\r\nروضه مولودى ، عروسى حضرت زهرا ( س ) 29\r\nروضه مولودى 30\r\nعروسى فاطمه ( س ) 32\r\nعروس قريش 36\r\nماه ربيع الاول از نظر خواص 38\r\nماه ربيع الثانى 39\r\nخواستگارى 39\r\nاماكن يافت و شناخت دختر 41\r\nمسائل مربوط به خواستگارى 44\r\nديدن دختر 58\r\nآزمايش هنر و معلومات دختر 60\r\nبله‌بران 62\r\nخريد و جهاز 67\r\nتشريفات عقد 69\r\nشگون 73\r\nصورت عقدكنان 74\r\nحنابندان 76\r\nبنداندازان 79\r\nدختركى 82\r\nنمايش عروس بابا ننه‌دار ! 85\r\nحمام عقد 86\r\nبزك عروس 91\r\nعقدكنان 93\r\nخواص اشياء سر عقد 95\r\nخطبهء عقد 96\r\nجايش همين جا بهتر است ! 108\r\nنامزدبازى 110\r\nعيدى دادن - جهات تأخير عروسى 112\r\nنمايش ماما گوزو 114\r\nتخمه بو دادن 116\r\nعروسى 117\r\nجهازكشان 117\r\nاسباب جهاز 122\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nترس عروس و داماد 127\r\nدستورات لازم 128\r\nضيافت شب عروسى 130\r\nزفاف 133\r\nاگر دختر تصرف شده بود ؟ 136\r\nاگر داماد داماد نشده بود ؟ ! 137\r\nاگر دختر دست نميداد 138\r\nباز كردن داماد 140\r\nعقايدى دربارهء عروس 140\r\nروز پاتختى 141\r\nمادر زن سلام 143\r\nآبستنى 145\r\nويارانه 147\r\nسيسمونى يا سيسمانى 150\r\nدستورات حفظ حمل 152\r\nزايمان 154\r\nحفاظت زائو 158\r\nشب شش - شب اسم گذاران 159\r\nداستانهاى شير ناپاك 162\r\nحمام زايمان 163\r\nقنداق - قنداقه 167\r\nشير و غذاى بچه 167\r\nپندارها 169\r\nشرائط دايه 170\r\nكم شيرى 171\r\nدستورات اعتقادى دربارهء شير 171\r\nتلخ شدن شير - رنج پستان 172\r\nاز شير گرفتن و اعمال مربوط به آن 172\r\nبيمارىهاى اطفال و دوا درمان از نظر . . . 173\r\nدود كردن اسفند 179\r\nشكستن تخم مرغ 179\r\nنظر قربانى 182\r\nدعاى حفظ و چشم و نظر 183\r\nراه افتادن طفل 184\r\nماه جمادى الاول 185\r\nماه‌هاى رجب و شعبان 187\r\nساختمانهاى طهران 188\r\nابنيه و معمارى 191\r\nبادگير 198\r\nحوضخانه 198\r\nگلخانه - نارنجستان 199\r\nحمام 200\r\nآشپزخانه - اجاق 200\r\nديگر ابنيه 201\r\nخانه‌هاى علما 208\r\nشرايط خانه 208\r\nجن و پرى ؟ ! 210\r\nهمچنين دربارهء جن ؟ ! 211\r\nباز هم جن 212\r\nو اما مسموعات دربارهء جن ! 215\r\nبست‌ها و شرايط ورود به آنها 216\r\nآب‌رسانى و آب‌گيرى 221\r\nميرآب 229\r\nمناظر آب‌گيرى 230\r\nتصفيهء آب 234\r\nكوچه‌ها و معابر 237\r\nآب‌پاشى خيابانها 241\r\nگنبذ برنجى - گورستانها - اموات 244\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nوسيلهء حمل جنازه 252\r\nآداب اموات 255\r\nتكليف ديگران دربارهء محتضر 257\r\nنمايش مردن كليمىها 258\r\nحركت دادن ميت 259\r\nامور مرده‌شوخانه 260\r\nتلقين‌ها 265\r\nآداب پيش خريدن قبر 267\r\nفشار قبر ! 268\r\nامان از فشار مقعد سگ ! 269\r\nشيخ رضا كتاب فروش ؟ ! 270\r\nبرگزارى تشريفات ميت 273\r\nسرسلامتى 275\r\nعقايد دربارهء اوقات وفات 276\r\nتعبيرات 277\r\nبخاطر دوستى قبول كرده . . . 279\r\nتكاليف بزرگترها دربارهء بازماندگان 280\r\nماه رمضان 284\r\nپيشواز 292\r\nتغييرات ديگر 299\r\nكلوخ‌اندازان 305\r\nريزه خوانى و مناجات 310\r\nبيدار شدن و بيدار كردن سحرها 315\r\nسحرى و غذاهاى آن 317\r\nانواع غذا - آشپزى 319\r\nآب است و ترياك 328\r\nتعصب به روزه‌دارى 330\r\nوقت‌گذرانىها ( بساطىها - خرده فروش‌ها ) 332\r\nصحن مسجد شاه - مسجد سپهسالار 339\r\nافطار - غذاهاى افطار 351\r\nشب‌نشينى - مشغوليات 359\r\nماه قمار ! 362\r\nامر مهم 363\r\nاعمال شبهاى احيا 363\r\nاعمال شب بيست و هفتم - كله خورى -\r\nتوپ مرواريد 364\r\nديگر اعمال شب بيست و هفتم 365\r\nانگشتر شرف شمس 368\r\nبخت‌گشائى 369\r\nپيراهن مراد 370\r\nشب اول ماه 371\r\nفطريه - نماز عيد 372\r\nشيلان‌كشان 376\r\nتفريح و تفريحگاهها 380\r\nتاريخچهء سهم - دانگ ( سه راه دانگى ) 387\r\nباغ مستوفى 389\r\nماجراى مهماندارى مستوفى از مراد ! 390\r\nديگر تفريحگاههاى تهران 394\r\nشهر نو 394\r\nذال محمد ؟ ! 397\r\nرجب واكسى ؟ ! 399\r\nكيفيت و منظره شهر نو 400\r\nدربازكن 402\r\nخانم رئيس 403\r\nعرق‌خورى در شهر نو 405\r\nتفريحات در شهر نو و نرخ مخارج آن 406\r\nسيگاركشى 408\r\nصاحبخانه 409\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nعليشاه درشكه‌چى 418\r\nآفتاب مهتاب 420\r\nخال‌كوبى 421\r\nگشت و گذارهاى بعد از نوروز 424\r\nسفر امامزاده داوود 427\r\nدرختهاى توت وقفى 430\r\nراه امامزاده داوود 432\r\nسنگ مثقال - ينجه‌زار 434\r\nمعجزات امامزاده 436\r\nآداب سفر 439\r\nنذر پياده‌روى 443\r\nعقيده دربارهء كرامات حضرت عبد العظيم 443\r\nديگر سفرها 446\r\nمحاسبهء راه و وسايل حمل و نقل 447\r\nسفر كربلا و حج 453\r\nقبا سفيد 456\r\nزيارت قبول ! ! 457\r\nهمچنين روحيهء تهرانى ؟ 460\r\nفهرست عكسها 465\r\nفهرست عمومى اعلام 469\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n\r\nماه ربيع الاول\r\nمقدمتا بايد گفته شود اين فصل را بخاطر بعضى از مطالب آن مايل به نوشتن نبوده ، لاكن از آنجا كه سطح وسيع و قسمت مهمى از تاريخ سياسى و اجتماعى زمان مورد بحث را در برداشته ، چشم‌پوشى از آن بىاطلاع نهادن نسل حاضر و پس از اين و خيانت به تاريخ ديده شده مبادرت ورزيدم .\r\nفصلى مربوط به كيش و طريقه و معتقدات كه دشمن به تشخيص ( تفرقه بينداز و حكومت كن ! ) با دستاويز آن چگونه مردم مملكت به دو دستهء متخاصم تفكيك نموده ، به اسم شيعه و سنى بجان همشان انداخته ، وسيلهء آن تا بكجايمان كشيده چه به روزمان آورده بود ؟ ! شيعه و سنىاى كه خدايشان واحد و كتاب آسمانى و پيامبرشان واحد و تنها بخاطر اندك اختلاف به برانگيختن تعصب تا حد دو دشمن صلبى به طرف هم تيغ بكشند !\r\nتعصبى منبعث از جهل و بيسوادى ، و بىسوادى و جهلى كه باعث كورى و كرى و جلوگير ديد و شنيد و تميز و تشخيص دوست از دشمن و راه از چاه و پسند از ناپسند و مستعد هر تحميق و تحريك و پذيراى هرگونه فريب و نيرنگ و دروغ و جهليات و مزخرفات ، از جمله تعصب كوركورانه بشود !\r\nهمان تعصب كه براى استعمار موفق‌ترين و بهترين سياست جهت وصول مقاصد امتحان شده ، در آن حد فايده كه بخاطرش سلاطين تراشيده ، بزرگان و\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nسران خريده ، عوامل از چهره‌هاى مختلف پرورده به خدمت گرفته ، در آن نتيجه كه گوشه‌اى از آن ذيلا ملاحظه مىشود ! !\r\nربيع الاول ماهى بود كه بعد از دو ماه طيش و عزا و حزن و ماتم بجلو ميآمد و چون كلمهء ( اول ) به ( ربيع ) آن وصل شده بود پس لذا ماهى بود كه ابتدا و اول هر كار در آن پسنديده و با يمن و شگون و خوشى و عافيت قرين ميگرديد ، مخصوصا كه تقاويم نيز در اغلب احكام روزانهء آن كلمه‌ى ( شايد ) يعنى نيكو ، پسنديده ، خوب ، سزاوار را آورده تكليف به انجام امور ميكردند ، على الخصوص كه در دهه‌ى اول آن نيز با ( عيد . . . ) يعنى . . . كشان ( قتل . . . ) برخورد كرده ، به قولشان . . . بدرك و اصل شده از ميان رفتنش آبى بود كه بر آتش دلهاى سوخته‌ى شيعيان ميپاشيد و سعادت آن ماه را چندان مينمود ! ازاين‌رو بمناسبت آن در شب اول اين ماه مردها بسلمانى رفته سر و ريش‌ها را كه به احترام امام شهيد در دو ماهه‌ى محرم و صفر و بعضى بنا به بىاعتنائى از هفته‌ها و ماهها جلوتر نيز نزده به صورت هيولائى كريه و غول بىشاخ و دم درآمده بودند اصلاح نموده ، ميتراشيدند و بحمام رفته ( واجبى ) « 1 » و خضاب ميگذاشتند و البسهء سياه را از تن كشيده لباس غير سياه معمولى بتن ميكردند و زنها خانه تكانى كرده بحمام رفته ، نظافت نموده ، چارقد و ملبوس سياه را كنار نهاده سبز و سرخ و گلى و عنابى ميپوشيدند و بزك و ( بند و برمه ) « 2 » ى مفصل نموده ، سرخاب سفيداب و به بالا و پائين دست ميبردند ، و كسبه كسب و كار خود از سر ميگرفتند .\r\nدر اين ماه بود كه محاسبات معوقه‌ى كسبه تصفيه و تسويه شده ، مطالبات وصول و بدهىها پرداخت ميگرديد ، از آنجهت كه امور دادوستد به رونق و رواج افتاده ، عقد و نكاح‌ها برقرار و شيرينى خوران عروسىها بر پا و كار خريد و فروش بالا ميگرفت و در اين ماه هم بود كه كاسب اگر بعد دو ماه كارى انجام\r\n\r\n\r\n","description":"","footnote":"\r\n( 1 ) . نوره ، داروى زدودن مو .\r\n( 2 ) . بند و زير ابرو .\r\n","page_name":" 10 ","page_number":10},
  {"content":"\r\n\r\nداده بود ، داده بود و الا بايد كسادىماه بعد از اين را هم كه ماه ربيع الآخر بود و كلمه ( آخر ) بدنبالش بود و هيچ كار و عمل و هيچ امر خير مخصوصا نكاح و مزاوجت به آخر نميرسيد و مردم از آن احتراز ميكردند تحمل بكند .\r\nهر شب و روز اين ماه براى مردم شب و روزى بمنزله ايام قبل از عيد نوروز بود كه چون از ماتم بيرون آمده بودند دست از آستين درآورده ، از هر جهت دل از عزا بيرون ميآوردند . از اينرو اعمالى قوىتر از ( كلوخ‌اندازان ) « 3 » قبل از محرم را كه پشت سر گذارده بودند ، تجديد كرده ، شيلان‌كشان « 4 » خارج شدن از عزا ميگرفتند ، در اين قرار كه عرق شراب‌هاى نخورده در آن دو ماه را در روز و شب آن خورده خرمستىها و بدمستىهاى فراموش شده را تجديد ميكردند ، مخصوصا در يكى دو شب اول ماه و در همين شبها هم بود كه كار ميخانه‌ها و عرق‌فروشىها ، شيركخانه‌ها به اوج رواج ميرسيد و مست و بيخودهائى كه در راه و بيراه افتاده ، كار فحشاء و فساد امور عزب‌خانه‌ها و فاحشه‌خانه‌ها بكمال رونق رسيده ، تا كم‌كم كه عقده دلهاى شصت ، هفتاد روزه گشوده ، اوضاع به حالت عادى برگشته خود را آماده‌ى شادى . . . كشان بكنند ؟ !\r\n\r\nجشنهاى ده روز اول ربيع الاول\r\nاصولا اين ماه از روز اولش براى دوازده امامىهاى متعصب و شيعيان دو آتشهء از على مسلمان‌تر « 5 » عيد رفع القلم به حساب ميآمد كه از قدم نهادن در آن تا بيستم آن\r\n\r\n\r\n","description":"","footnote":"\r\n( 3 ) . خوش‌گذرانى ، تلافى محروميت از عيش و سرور را با افراط در آنها درآوردن .\r\n( 4 ) . افراط و تفريط در خوردن و آشاميدن و مهمانى و ضيافت دادن .\r\n( 5 ) . على ( ع ) خود بخاطر جلوگيرى از تفرقه و تشتت ميان مسلمين بيست و چند سال از امور حكومت و سياست كناره گرفته ، دندان بجگر نهاده خود خانه‌نشين فرموده ، و آنگاه مشتى خاله زنك و بىسر و پا كه خود نشناخته ، و تضييع خود و چه رسد به على و عمر بحمايتش -\r\n","page_name":" 11 ","page_number":11},
  {"content":"\r\n\r\nجشن و شادى و عيد و سرور گرفته مرگ خصم على ( ع ) را بهم تبريك ميگفتند . ايامى كه در يكى از روزها يا دهه‌ى اول آن غاصب حق على بدست فيروز يا ( ابو لؤلؤ ) ايرانى كاشى بقتل رسيده ، شيعيان و هموطنان را خوشحال كرده بود و همين عمل بود كه براى آن آدابى بر پا داشته ، مجالس و محافل عيش و طرب و تقليد ، نمايشاتى درست ميكردند ، كه لازم ميبينم طبق طبيعت بىنظرى و دورى از تعصب‌ورزى و حب و بغض به هيچ يك از طرفين و حق‌دارى ندارى « كه نظر و قضاوت در آن مربوط به مقتدايان و علماى طرفين ميگردد . » و قبول جنگ هفتاد و دو ملت همه را عذر بنه . . . و ( جهان را جهاندار دارد خراب - نه رستم و افراسياب ) و همه خلق خدا را يكسان و به يك چشم ديدن و محترم داشتن عقيده و سليقه و فكر و انديشه و نظر و ايمان و اعتقاد فرد فرد مردمان و كناره‌جوئى از قبولاندن و رد كردن فكر خود و ديگران ، تنها بخاطر تكميل تاريخ و نماياندن احوال آن روز زمان ذكر بكنم . اين اختلاف مذهبى « كه نه مذهبى و بلكه مسلكى » و كينه و خصومت ميان جماعت و اهل سنت كه هريك دگرى را دشمن داشته ، عناد ورزيده امام و پيشواى آن يك را بباد دشنام و ناسزا گرفته پيروانشان را ملامت و استهزاء ميكردند ، مربوط به ديروز و امروز نميگرديد ، بلكه از قرون متمادى يعنى از صدر اسلام و روز ( سقيفهء بنى ساعده ) كه بنى اميه از غيبت على و بنى هاشم كه به كفن و دفن پيامبر مشغول بودند استفاده كرده ، ابو بكر را بخلافت برداشتند اصله‌اش نشانيده شد و ريشه دوانيد و توليد فريقين نموده ميان مسلمين تفرقه افكند ، كه در ايران اين اختلاف بمناسباتى از جمله حب على و اولادش بجهات مختلف از جمله حمايت على از اسراى ايرانى و بزرگداشت بزرگان آن در استيلاى بر ايران در زمان يزدجرد و حق\r\n\r\n\r\n","description":"","footnote":"\r\n- برخاسته ، آن هم با اعمال و رفتارى كه بجاى اثبات حق و بزرگ نمودن او ، حق‌شكنى و تخريب شيعيانش نموده دامنهء دشمنى و اختلاف دو طرف هرچه وسيعتر بكند !\r\n","page_name":" 12 ","page_number":12},
  {"content":"\r\n\r\nاختيار زن و زمين و كسب و كار دادن به اسيران ايرانى كه هريك بغلامى و اسارت تازيان درآمده بودند و ارائه طريق كردن بايشان در اين امور « 6 » و دامادى حسين ابن على ( ع ) بر ايرانيان كه دخترى از فرزندان يزدجرد بنام شهربانو را بزنى داشت و عدالت خواهى و عدالت پرورى على و اولادش كه مردم ايران تشنهء عدل و داد بوده ، از جور و ستم و ظلم و بيداد حكام و سلاطين خود بستوه آمده بودند و بسا امور ديگر از جمله عقل و درايت و فهم و شعور و درك و زبان « 7 » و نصفت و قضاوت و بيان و منطق و خلق و خوى و صفات انسانى خارق العاده « 8 »\r\n\r\n\r\n","description":"","footnote":"\r\n( 6 ) . چون ايرانيان اسير از غلامى و عدم استقلال زندگى و عذوبت بىزنى بتنگ آمدند شكايت به على ( ع ) برده خواستار راهنمائى از او گرديدند . على ( ع ) فرمود هرچه زيادتر فعاليت كرده پول ذخيره نمايند كه اعراب در برابر پول عصبيت قوميت را فراموش مينمايند و همان بود كه او فرموده بود و چون با پول زياد سراغ خريد خانه و مزاوجت رفتند ، همانها كه بر مخالفت با اين دو كار عهد و پيمان نهاده بودند به روى دست هم بلند شده هم خانه به ايشان فروخته ، هم دختر به زوجيتشان دادند .\r\n( 7 ) . از خصوصيات على ( ع ) طبق قولى ، يكى نيز دانستن زبان فارسى بود و با همين اطلاع هم بود كه چون دختر يزدجرد را عرب كثيفى كشيده دست كنيزى بر سرش نهاد و دختر به ناسزا گفتن به پدر خود برآمد كه اگر نامه‌ى پيغمبر خدا را پاره نكرده بود امروز زن و بچه‌اش اسير دست چنين ناكسانى نميشدند و عمر به گمان دشنام به خود دستور قتلش را داد و على ( ع ) مطلب را برايش ترجمه كرده دختر را از مرگ برهانيد ، و همين زبان كه به احوال و اوضاع اسرا پى برده عمر را از به كنيزى ، غلامى دادن شاهزادگان ايرانى منع داده ايشان را رهين مراحم خود گردانيده ، شهربانو همسرى با حسين ابن على را با جان و دل پذيرفت .\r\n( 8 ) . يكى از خلقيات على ( ع ) اين بود كه در ورود به شهرها و ديار و جماعت اجازه استقبال و احترام و كهترى به ايشان نميداد كه چون وقتى به شهرى وارد شده مردم به پيشواز شتافتند بر آنها خشم گرفته به سر كارهايشان برگردانيد و گفت من خود وظيفه‌اى داشتم كه بايد آمده انجام ميدادم و اين دست از كار كشيدن شما و به جلوى راه من آمدن و ساعتها به -\r\n","page_name":" 13 ","page_number":13},
  {"content":"\r\n\r\nعلى در دل ايرانيان دانشپژوه اهل تميز به قوت‌تر از ساير نقاط برآمد و همين قوت علاقه و محبت به وى هم بود كه مخالفت و عداوت طرف مقابل را شديدتر گردانيد .\r\nبا اين مقدمه عده‌اى از اهل سنت يافت نميشدند كه در حد توانائى خود از ايذاء و آزار شيعه خوددارى داشته و همچنين پاره‌اى از شيعه نبودند كه افراد اين فرقه را مورد نفرت قرار نداده ، از لعن و طعن خلفاى ثلاثه ( ابو بكر و عمر و عثمان ) پرهيز داشته لعنت بر آنان را كه غاصب حقوق جانشين حقيقى پيغمبر ميدانستند از زمره ثوابهاى عميم و اجور دو دنيا به حساب نياورد .\r\nاگرچه جهات اصلى اين اختلاف از جانب مبلغين مذهبى دو طرف به عمل ميآمد كه طرفين را بر عليه يكديگر برميانگيختند و دست سياست و دخالت اجنبى آن را تقويت مينمود ، ولى هرچه بود بدخواهى و خصومتى بود كه هر روز رو بتقويت رفته ساعت بساعت بر آن ميافزود و هريك در مقابل هم قد كينه‌توزى علم كرده ، عقده و كينه‌ى هم در دل ميگرفتند كه منجر بمفسده‌ها و جنگ و جدال ، خسارت ، خونريزىهاى جبران‌ناپذير ميگرديد ، كه اكثرا هم بزيان اهل تشيّع ميآمد .\r\nاگر شيعيان از قلت جمعيت و كوتاه‌دستى ، سنّى را منفور داشته از معاملات با آنان سر باز زده ، قناعت به لعن و طعن و دشنام و ناسزا و تظاهر و نمايش و شادى و سرور ميكردند ، در عوض سنيان كه غالبا در ايران از ميان تركمانان و اكراد برميخاستند ، با ضرب شمشير و زهر تيغ و برش خنجر با ايشان مقابله\r\n\r\n\r\n","description":"","footnote":"\r\nانتظار ايستادن چه معنى ميتواند داشته باشد ؟ كه براى مردمى كه با آمدن حاكم و حتى مأمور حاكمى تنها بايد ساعتها به استقبال ايستاده متحمل ضررهاى مالى و ناراحتى شده ، سرما و گرما را تحمل نمايند و جز اين نميدانستند و اكنون پادشاهى به اين عظمت خود و مركبش آمده ، حتى غلامش شانه به شانه او حركت مىكند و بر او نيز از خود امتيازى قائل نميشود و اين امور را منسوخ مىكند عجيب و فوق العاده ميآمد .\r\n","page_name":" 14 ","page_number":14},
  {"content":"\r\n\r\nميكردند و به بسا اعمال غير انسانى ديگر دست ميزدند .\r\nكينه و عقده‌ى ميان اين دو گروه تا آن حد بود كه شيعه‌اى سنىاى را بدون طعن و لعن به زبان نميآورد و سنىاى كه طرف مقابل را جز با دنباله ( لعن اللّه ) ادا نميكرد ، تا آن اندازه كه چون خود اين بنده در مدرسه از معلم نوشتن كلمه سنى را سؤال كردم كه حرف اول آن را با چه مينويسند ؟ معلم كه آخوندى و او نيز همنام خودم جعفر يعنى شيخ جعفر بود گفت با همان كه سگ را مينويسند و تسبيح را بدست گرفته ، درس را كنار گذاشته بلعن و طعن پرداخت و از آن طرف چه زياد ديده شده بود كه بر نعل اسب و ته كفش و سنگ مبال و زين اسب تركمن نام طرف مقابل نقر و نوشته و كنده شده بود ، و در ضربت خوردن و شهادت حضرتش كه بزرگترين اعياد را بر پا داشته وقيح‌ترين اعمال انجام ميدادند ، به غير از زحمات و صدماتشان در راهها كه به شيعيان ميرسانيدند ، در اين رفتار كه كمتر مسافرى راه عتبات در پيش ميگرفت كه گرفتار پاره‌اى از سنيان حدود كرمانشاه و قصر شيرين و پل ذهاب نگشته ، جان و مالش دچار تلف و دمار نشده باشد و كمتر زائر امام رضائى كه روانه خراسان شده گرفتار برخى تركمنان نگشته سلامت به مقصد رسيده سلامت مراجعت نمايد ، تا آنجا كه قبل از حركت باينگونه سفرها از شرايط اوليه بود كه هر مسافر با اهل و عيال وداع آخرين كرده ديدار را بقيامت موكول بكند .\r\nفجايع برخى از افراد كرد و تركمن نه از آن مصائبى كه قلم بتواند ننگ آن را به خود هموار بكند و حل معضل نه به آن اندازه كه كسى بتواند عهده‌دار آن بشود .\r\nچه شيعيان بىگناهى كه بجرم جهالت و زشتگوئىها و قبيح كارىهاى همكيشان خود گرفتار غضب تعصب تركمن گرديده ، هدف تيرهاى جانسوز تفنگ‌هاى ايشان واقع شده ، طعمه خنجر و نيزه و شمشير زهرآگين آنان گرديده ، سوراخ‌سوراخ و قطعه‌قطعه شده ، چه بىپناهانى كه به درخت‌ها بسته و از هم دريده شده ، چه زنان و دختران كه از پشت و رو به گرده‌ى خر و يابوى ماده\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nبسته شده ، خر و يابو بر آنها جهانيده ، چه اعمال و رفتار كه با نواميس و اطفال صغيرشان نموده ، چه زيادشان را كه دست و پا بريده رها ساخته طعمهء وحوش و پرندگان بيابان ساخته ، چه تنورها كه از كله‌هايشان ساخته در آنها آتش افروخته ، چه خورجين‌هاى پستان بريده و چشم‌هاى از حدقه بيرون كشيده و گوش و بينى و زهار و آلتين‌هاى بريده كه جهت هديه براى سرانشان برده ، چه اعمال انتقام‌كشىها و غضب نشانىها كه شرحش خون از حركت باز ميدارد و از جمله شقه‌ها و چهارپاره‌هاى بدنهايشان كه به درخت‌هاى كنار جاده آويزان شده بود هنوز و پس از گذشت چند سال از حكومت قاجاريه اسكلت و استخوانهاى آويخته مانده‌شان جلب نظر مينمود .\r\nاينها بود نمونه‌هائى در مشتى از خروار و مقدارى از انبار رفتار عده‌اى از سنيان با شيعيان در راه و بيراه و جاده‌ها و گردنه‌ها و حتى در صورت توان در شهرهاى شيعه‌نشين ، و اعمالى از شيعيان در مقابل آنها بسان مشتى در برابر سندان و خارى در مقابل سنان ، تنها قناعت به فحش و مسخرگى مانند دشنام و لعن و طعن به سرانشان كه در همين دههء اول ربيع الاول انجام ميدادند .\r\nاز اين جهت شركت در جشنهاى اين دهه براى اكثريت بدانگونه واجب بود كه وجوب نماز براى نمازخوان و ثوابى در رديف جهاد اكبر كه اقدام بدان از جملهء واجبات شناخته شده بود و در جهت نذور ، نذرى مانند پخش آش و شله و پلو و تيغ زدن و قمه زدن و جشن و اعمالى كه هر خواهش از او برآورده و هر حاجت بوسيله آن روا گرديده سبب نجات از آتش جهنّم و غضب خدا ميگرديد .\r\nغير از مردمى كه خود رأسا جشن و عيد و نمايش ميگرفتند ، عده‌اى هم مانند خيرخواهان گردآورى اعانات براى كار خير و آنان كه پول براى عزل حسين جمع ميكردند بجمع‌آورى پول و تعهد براى خرج جشن ميپرداختند . و باز همچنانكه عزاى حسين ده روز ، ده روز بود كه هركه هر دهه و روز و مدت آن را يكى بانى شده اقدام مينمود . اين جشنها نيز به همين قرار كه دهه دهه و پنج روز\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nپنج روز و روز بروز ، يكى بانى شده دنبال ميگرفت ، تا آنجا كه در بعضى خانه‌ها تا سه دهه كه تا آخر ربيع الاول بود ، همه روزه كه از بعد از ظهر تا غروب بود و همه شبه از بعد از شام كه غذاى شب خود خورده حاضر ميشدند تا نيمه به صورت زير ادامه ميگرفت :\r\nاين مجالس بدين صورت تشكيل ميشد كه كثيف‌ترين و بدترين فرشها را كه غالب آن بور يا پاره بود در اطاق گسترده ، در و ديوار آن را با كثافات آلوده تاپاله چسبانده ، اثاث البيتى از كاسه شكسته ، كوزه شكسته ، چراغ شكسته و آنچه از حيّز انتفاع افتاده بود ، امثال آفتابه حلبى شكسته كه بجاى سماور ميگذاشتند و آفتابه‌ى طهارت بچه كه عوض قورى روى آن مينهادند و پياله‌هاى سفالين بدرنگى كه بجاى استكان و بشقاب گلى لب‌پريده‌هائى كه عوض نعلبكى آن و لولئين آغشته به نجاست مستراح را كه بجاى چراغ و از پارچهء كهنهء شلوار برايش فتيله ساخته ، نفت ريخته روشن ميكردند و از پالان الاغ منبر ساخته بالاى اطاق مينهادند و به اين صورت تشكيل مجلس ميدادند !\r\nهمچنين بجاى تنقلات مجلس سينىهاى تخمه هندوانه و تخمه خربزه كه بايد شكسته شود ، به اين توهين كه در آن روزها تخمه شكستن در عزاها و سوگوارىها بزرگترين اهانت به ميّت بشمار ميآمد چنانچه يهوديان در روز قتل حسين انجام ميدادند ؛ و سينى مجموعه‌هاى چس‌فيل ( ذرت بو داده ) كه هريك را با اسم و نام متعارفش چس‌فيل گفته به يكديگر تعارف كرده ، حوالهء ريش و سبيل مخالفين ميدادند و بشقاب‌هاى سنجد كه بنام ( هم كشك ) خوانده ميشد خورده تعريف ، توصيف خواص او ميكردند ، و دم كرده‌هاى چوب پنبه و جوشانده‌ى مورچه كه به مجلسيان نوشانيده « با خاصيت توليد باد و گاز كردن در معده » خورندگان را وادار به دفع باد و صدا نموده هواى اطاق متعفن ميساختند !\r\nبه اين كيفيت مجلس مهيا شده آمادهء ورود روضه‌خوان و ذكر مصيبت ! ميگرديد كه روضه‌خوان آن نيز به اين قيافه بود كه ذاكر و مداح و روضه‌خوان وقيح\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nدريده‌اى مخصوص اين كار كه واجد شرايط و كار كشته‌ى زشت‌گوئى و مستهجن بافى بود قبا و عبا پارهء كثيفى را پشت و رو پوشيده ، شالى از طناب چند رجه بدور كمر بسته ، تنبانى كه بيشتر اندام پس و پيشش هويدا بود پوشيده ، شلوار پاره‌اى را كه پاچه‌هايش به صورت تحت الحنك « 9 » آويخته بشود ، بر روى پوست هندوانه يا قابلمه سياهى بسته ، آن را بجاى عمامه بر سر نهاده ، ريش و سبيل و ابروى مصنوعى از پشم بز كه يك طرف صورتش را پشم سفيد و طرف ديگرش را پشم سياه چسبانده ، از آن پشكل بز و سنجد و چس‌فيل بجاى جواهر آويخته بود از منبر بالا رفته آغاز سخن مينمود !\r\nاول بجاى بسم اللّه و خطبه و صلوات چند شيشكى و ضرطه از بالا و پائين رها كرده از حاضران مطالبهء مثل آن مينمود كه صدا و كثافت كارها و بوى عفونت كه شكم‌هاى حضار براى اين كار آماده شده بود اطاق را اشباع مينمود و سپس چند سرفه و صدا از دو دهن برآورده ! چند اخ تف به در و ديوار اطاق انداخته شروع به حرف نموده روشن بود كه از چنين افرادى چه كلماتى به زبان مىآمد ، مزخرفاتى از اين قبيل در خور شأن و شرف و در حد شعور و معرفت خودشان كه تا كار به گريز به خاك سپردن و شيون زدن بر سر نعش او ميرسيد كه روضه‌خوان حالت گريه و ندبه گرفته مدرك دست مجلسيان داده مزخرفى ميگفت و سايرين هريك شبيه مهمل او كلمات زشتى كه از سرش گرفته از پايش در ميرفتند ناله و مويه سر داده عن دماغ گرفته اخ و تف‌ها لاى دستمالها كرده ، صداهاى ناهنجار از بالا و پائين در ميآوردند و روضه تمام شده ، نوبت به دعا و اينها هم دعاهائى بود كه با آن مجلس به پايان ميرسيد :\r\nاى مسهل سنا و فلوس و ترنجبين به حق شكم پر باد مجلسيان يبوست از\r\n\r\n\r\n","description":"","footnote":"\r\n( 9 ) . يك سر پارچه عمامه كه از آن جدا نموده از روى شانه به روى سينه اندازند ، عملى كه امامان جماعت هنگام نماز انجام ميدهند و كارى كه بر آن قائل به ثواب ميباشند .\r\n","page_name":" 18 ","page_number":18},
  {"content":"\r\n\r\nشكمهاى شيعيان دور گردان . و بجاى آمين كه آى ( زكى ! ) « 10 » ميگفتند ، و دنباله‌اش . . . مزاجهاى ما را نرم و روان فرما . آى زكى ! و همين‌طور اين گونه قسمها به اعضا و اندام‌ها و حاجت چه و چه ! ! از كجا و كجا خواستن تا روضه‌خوان از منبر به زير آمده ، چاى ، البته از همان چاىهاى سابق الذكر از مورچه و چوب‌پنبه و تخمه و چس‌فيل و بشقاب ، دورىهاى هويج و ترب و شلغم رنديده ، نرنديده بمجلس داخل و پذيرائى به عمل آمده ، چه بسا اعمال كثيف و حركات عنيف كه با آن اشياء به عمل ميآمد و تعزيه شروع ميگرديد .\r\nالبته اگر مجلس محقر و دو قسمتى كه دانگى عصر تا غروب و چيزى در بعد از شام انجام ميشد به صورت بالا روضه‌هاى كوچك و مطالب مختصر و اشعار كوتاه كه در يكى دو ساعت خاتمه مييافت اختيار شده بود ، شام و مصارف اضافى تعلق نميگرفت ، ليكن اگر مجلس مفصل و روضه و تعزيه باهم و مصارف براى آن تهيه ديده شده ، بانيان پرفتوت ! يافته بود ! شام نيز جزو برنامه ميآمد كه آن نيز آبگوشت كلم ، آش شلغم ، يا كلم‌پلو و امثال آن‌كه بوى نامطبوع داشته باشد تهيه ديده ميشد و براى هر شب ابتكاراتى خاص كه هرچه غذا بوى ناخوش‌آيندتر داشته باشد به عمل ميآمد ، از جمله چلو مانندى كه از رنديده‌ى ترب سياه تهيه شده بود !\r\nهمچنين عقيده بود ، همچنانكه در عزاى حسين هر قطره اشك توشه راه آخرت گريه‌كننده بوده ، هزاران گناه صغيره و كبيره با آن پاك شده ، حتى تظاهر بگريهء حسين باعث نجات از آتش دوزخ مىشود كه با آن خود و هفتاد پشت گذشته و آينده‌اش رهائى از عذاب الهى يافته ، با آن خود و پدر و مادر و اعقاب و اجداد و على و فاطمه و پيغمبر و خدا را خوشحال نموده ، در شب اول قبر على بسراغش آمده خاك به دهن انكر و منكر كرده ، دستش گرفته يكسر به\r\n\r\n\r\n","description":"","footnote":"\r\n( 10 ) . كلمه‌ى مستهجن رديف شيشكى و ضرطه و استهزاء .\r\n","page_name":" 19 ","page_number":19},
  {"content":"\r\n\r\nبهشتش ميبرد و در روز محشر ثواب همان يك قطره اشك و نم چشم بر گناه ثقلينش « 11 » چربيده جلوى هر سئوال و جواب و مؤاخذه‌اش را گرفته ، تاج افتخار عزاداران حسين بر سرش نهاده فخر محشريانش ساخته راه دوزخ بطرفش مسدود شده ، دنبال ايشان از پل صراط گذشته به بهشت ميرود ! در اين مورد نيز از اعتقادات محكم بود كه لعن و طعن و بىادبى و جسارت بر دشمنان على و آل على از جمله منجيات به حساب آمده باعث رفع گرفتارىهاى دنيا و آخرت گشته سبب فلاح و نجات و رستگاريشان مىشود ، در پيروى از معنى ( تولّا و تبرّا ) كه ( تولّا ) دوستى و محبت است با على و اولاد على و هركه از دوستان ايشان باشد و ( تبرّا ) دشمنى با دشمنان على و قطع و دورى از هركه از ايشان بريده مخالفت داشته باشد ، و از اينرو بر هر دوست و محبّ على بود كه در اين ايام از هيچ دشمنى و رذالت و كثافت و بىادبى و جسارت دربارهء دشمنان على كوتاهى نكرده ، تا آنجا كه در قدرت داشته باشد به مخالفت و تخفيف و تحقير ايشان پردازد .\r\nاعمال ديگرى اين جشنها داشت ، باينگونه كه از دشمنان اشكالى از گل خام ساخته ، لباس پوشانيده ، بزك كرده ، داخل كله‌هايشان باروت ريخته ، فتيله گذارده آخر مجلس آتش ميزدند و همچنين آتش‌بازىهائى كه در دهان و گوش و چشم و شكم آنها نهاده يكان‌يكان را آتش زده ، همراه تار و طنبور و طشت و سطل زدن و مثل آن شعر خوانده ، رقصيده ، خود جنبانيده ، پاىكوبى و دست‌افشانى ميكردند ، كه بقول خواننده‌ى روضه با همين اطوار بود كه دوستان و اولاد و احفادش را مسرور ساخته معنى تولّا و تبرّا را بجا ميآوردند ، كارهائى كه از آن نه دشمن على منكوب شده ، نه بخاطر ايجاد شكاف در دين و خصومت و تفرقه و تشتت ميان مسلمين و خلاف نص آيه شريفهء  ( وَ اعْتَصِمُوا بِحَبْلِ اللَّهِ جَمِيعاً \r\n\r\n\r\n","description":"","footnote":"\r\n( 11 ) . دنيا و آخرت .\r\n","page_name":" 20 ","page_number":20},
  {"content":"\r\n\r\n وَ لا تَفَرَّقُوا )  عمل كردن على را خوش آمده ، نه رسول خدا را و نه خود خدا را ، الا آنكه دشمن و اجنبى از آن سود ببرد ؛ بهمانگونه كه آنان نيز در سه روز ضربت خوردن ، تا شهادت حضرت على ( ع ) و روزهائى قبل و بعد آن ، بمراتب بدتر و شنيع‌تر از رفتار و كردار و سخنان ما درباره على ( ع ) و بىحرمتى نسبت به وجود مقدس ايشان انجام ميدادند !\r\nكه البته ايراد زشتى و شناعات اين اعمال بر عوام كلانعام آن زمان كه اكثريت را تشكيل ميدادند نبوده بلكه به حكم ( ديه بر عاقله است ) متوجه عقلا و فهما و علما و بزرگانشان بوده كه چگونه با علم به نتايج كار و اطلاع رفتار سنيان كه منشأ آن همين حركات بوده ، از آن ممانعت به عمل نياورده سكوت ميكرده ؟ ! مگر گفته شود نخواسته يا نتوانسته ، يا دست عدو در هدايت و جلوگيرى از ايشان قوىتر بوده است ؟ ! كه باشد نظر دوم صائب باشد كه نمىتوانسته‌اند ، از آنجا كه پس از گذشت بيش از پنجاه سال از آن زمان بسيارى چنان جهلشان ريشه‌دار از خون به خون و نطفه به نطفه بود كه چون در يكى از اين جشن‌ها كه مدرس قرآنمان عملشان تخطئه نمود ، عذرش خواسته متهم به بىدينى و دشمنى با علىاش كردند ، و امكان داشته سكوت فهما و علماى آنزمان هم به همين خاطر بوده كه تكفير و به انواع كفريات متهمشان نموده خود و رساله‌شان طرد بكنند ! كه بايد گفت امان از جهل و بىخردى كه هيچ فرد و جماعت و ملت ذليل نشد جز اين‌كه شعور از دست نهاد ، و شعور از كف نرود مگر قبول جهل و خرافات و تعصب و مهملات بشود ، همانا كه دشمن همهء همّ خود صرف و ترويج و رواج آن نموده و مىكند .\r\n\r\nمجالس زنانه\r\nزنها نيز مجالسى جداگانه داشتند كه شكلكهايى با بچه‌ها و زنها و اسلاف و اعقاب آنها كه نذر ميكردند از كهنه‌پاره‌ها ساخته ، لباس پوشانده ، بزك‌هاى تند\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nو تيزشان كرده ، عمامه از تاپاله گاو گذارده سر و برشان به نجاست آلوده ، گردن‌بند ، انگشترى ، تسبيح از پشكل برايشان ساخته ، جاروئى ملوث به يكدستشان و چوب خلا هم‌زنى بدست ديگرشان داده بغل در خلا و كنار چاهكشان « 12 » واميداشتند و همراه طشت و لگن و دايره و دنبك زدن جلوشان شعر خوانده ، رقصيده كون ميجنباندند . مجالس همه روزه‌اى از اول ربيع الاول تا روز دهم كه روز آخر بود و آنگاه در عصر اين روز كنار سفره‌اى كه از طرف صاحبخانه به اين مناسبت گشوده شده انواع خوراكىهاى نامطبوع سابق الذكر در آن نهاده شده بود نشسته تخمه شكسته ، دهانها را بدبو كرده حاجات خويش را از فاطمه زهرا ، كه در اين حاجت‌خواهىها كار به اشك و لابه و سوز و گداز ميرسيد خواسته ، هريك سيصد و هفتاد مرتبه بتعداد عدد ابجدى « 13 » كه به آنها تعليم شده بود لعنت به نام خصم فرستاده ، شادان و خندان چنان كه گوئى مطالب خود را زياده از انتظار دريافت كرده‌اند ، سفره را ترك كرده همچنان رقصان و شعرخوانان و دنبك‌زنان خود را به شكلكهاى خويش رسانيده نفت بر سرشان ريخته آتش ميزدند .\r\nاگر مجالس مردانه ، با خصوصياتى مانند نمايشات و مكالمات خنده‌آور و مخاطبين آنها همراه بود كه غالبا از حد جسارت ميگذشت و بناهنجارى ميكشيد ، در مجالس زنان در جهت لطف و ملاحت آنها اين مسائل تعديل يافته\r\n\r\n\r\n","description":"","footnote":"\r\n( 12 ) . چاهك ، در كف حياط محل نزديك مستراح كه تغار مانند جائى براى آب رخت و بچه سر پا گرفتن ساخته كه مجرا بچاه داشت يا بر سر خود چاه درست شده بود ، چاهك‌هاى ساخته از سفال و سنگ نيز بود كه نظيف‌تر و پاكيزه‌تر ميآمد . غالبا رختشوئى زنان كنار چاهك كه آب طشت را در آن رها كنند انجام ميگرفت و بچه‌ها را جهت ادرار بر سر آن مينشانيدند .\r\n( 13 ) . عدد ابجد اعدادى بود كه براى حروف معلوم شده بود مثل جعفر كه ج 3 و ع 70 و ف 80 و ر 900 تعيين گشته بود .\r\n","page_name":" 22 ","page_number":22},
  {"content":"\r\n\r\nصورت نرم‌تر و مطبوعتر به خود ميگرفت كه غالب ساعات آن با ساز و طرب و شعر و نوا و رقص و پايكوبى توأم بود و چه بسا هنرهاى نهفته‌اى كه از آن منابع ناموس و عفاف ، مانند صداهاى دلنشين و اطوار نمكين و رقص‌ها و حركات شيرين بظهور ميرسيد !\r\nخلاف مردها در اين جشن و سرور بهترين ملبوس خود را پوشيده ، عاليترين پيرايه‌ها را آويخته ، غليظترين و كاملترين بزكها را كرده ، هنرمندان آنها هريك خود را براى كار و هنرى آماده ساخته وارد مجلس ميشدند ، كه از آن جمله بود هنرنمائى بعضى زنهاى چاق خوش بدن كه سرينهاى خود را چشم و ابرو كشيده ، سرخاب سفيداب « 14 » كرده ، بعضى ريش آويخته ، سبيل گذارده ، عريان و نيمه عريان وارد مجلس شده با صداى دنبك و داريه ( دايره ) « 15 » بشكن زده ، رقصيده ، و شعرهاى كوتاه و بلندى بمناسبت كه هريك فراهم كرده بودند با قر و غرباله و ادا و اصول تحويل ميدادند .\r\nدر اين خصوص نيز نذرهائى داشتند كه جهت رفع مشكلات نيت ميكردند ، از جمله : نذر ( لعن چهار ضرب ) كه همين لعن را در بسيارى موارد ديگر نيز مانند دندان‌درد و چشم‌درد « 16 » مؤثر ميدانستند كه انگشت بر چشم يا دندان دردكن گذارده شروع به خواندن ميكردند . همچنين زارعان و كشاورزان كه جهت سلامت\r\n\r\n\r\n","description":"","footnote":"\r\n( 14 ) . صورت را از زير موهاى جلوى پيشانى تا پايين گردن با سفيدآب غليظ سفيد كرده و گونه‌ها را به‌صورت يك پنج قرانى نقره كه سكه‌اى بزرگ بود قرمز مىكردند .\r\n( 15 ) . دايره .\r\n( 16 ) . سابقا با دود جيوه ، از راه كشيدن چپق و قليان جيوه كه با شرايط دقيقى مانند بستن محكم چشم و گوش بود كه هر آينه دقت نميشد موجب كرى و كورى ميگرديد درمان ميشد ، چون ذات آن مرض را نيز آتش‌زا و از حرارت ميدانستند درمان از طريق خوراكى آن هم خنكىها ، امثال دوغ بىنمك و ماست و مغز خيار و آب هندوانه و ليمو و انار و امثال آن بود و پرهيزش از گوشت و چربى و سرخ كردن و بودار و مسكرات .\r\n","page_name":" 23 ","page_number":23},
  {"content":"\r\n\r\nو بركت و كثرت محصول ، هنگام كشتكار و بذرافشانى و نهال‌نشانى به زبان ميآوردند !\r\nديگر لعن‌هاى چند دور تسبيحى بود كه بعد از نمازها جهت حل مشكلات و رفع مهمات ميگفتند . همچنين براى اين امور و دفع دشمن سه مجسمه از گل بنام دشمنان شيعه ساخته در گنداب حمام يا مستراح ميانداختند و بسا افعال و اعمال مختلف ديگر كه هريك را علاج درد و رواى حاجتى ميدانستند !\r\nزشتكارىهاى دور از هر منطقى كه اگر پيشوايانشان مانع نميشدند ، اما دينداران واقعى و شعورمندان دلسوز جهت جلوگيرى تنها راهى كه براى آن تشخيص داده بودند آن‌كه از طريق فهم خرافى خودشان وارد شده آن را ( آمد نيامد ) دارد بخوانند ، كه البته اگر در بعضى معتقدين به آن تا حدى تأثير ميگذاشت ، اما اثر كلى و جمعى نميتوانست داشته باشد كه ثواب آن به نيامدنش نيز چربيده ، مگر تخفيف بدهد !\r\n\r\nنذر مقاربت !\r\nاز جمله نذور در اين مورد نيز يكى نذر جماع بود كه زن و مرد بر آن عقيده بسته در اين ايام رواج گرفته از جمله عبادتها ميآمد مانند مباشرت‌هاى فوق العاده كه به همين نيت انجام گرفته شبانه‌روز چندين بار لنگ و قطيفه‌هاى زنها جلو اطاقشان آويخته ميگرديد و مباشرت مختلط مخصوصا در شب و روز دهم ( شب و روز عيد ) كه رواج كار زنان هر جائى و پسران خودفروش و بره‌كشان كار ( شهرنو ) ىها و تك‌پران‌ها و عزب‌خانه‌دارها و قبول خواسته‌ى غير طبيعى مرد از طرف زن كه همه دورهء سال با آن مخالفت ميورزيد ، در اين نظر كه دشمن به مبال اندازد و رواج كار صيغه و صيغه‌روى بمخالفت با مخالفان آن‌كه اين كار را حرام دانسته است ، اگرچه بطور رايگان بوده باشد و اين همان ايام هم بود كه عده‌اى به نوا رسيده ، از جمله طلاب بىزن و همسر كه صيغه‌هاى بدون مزد و\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nمنت داوطلبانه به سراغشان ميآمد .\r\n\r\nنذر صيغه\r\nاين نذر مخصوصا از نذرهائى بود كه براى زنان بىهمسر برو برگرد نمينمود و از جمله نذورى كه رواى حاجاتش ردخور نداشته ( سمب و سو ) « 17 » نمينمود و اجابت خواهش‌ها و اجر دنيوى و ثواب اخروى آن تا آن حد شناخته شده بود كه آب غسل جنابت آن را بر كفن‌ها و چلوارهائى كه براى اين مقصود مىخريدند پاشيده ، آب آن براى خود ، در زعفران و مركب كفن‌نويسى « 18 » ميريختند و تا آنكه در قيامت شاهد داشته باشند در مقابر بزرگان مانند حضرت عبد العظيم و امامزاده حمزه مىپاشيدند و در شيشه نگاهداشته براى نهادن در قبر خود مىگذاشتند ! عملى كه با آن شاهد زنده به دوستى و دشمنى على و عمر به صحراى محشر و روز ( پنجاه هزار سال ) « 19 » و پيشگاه بالا برده اطاعت امر على بر حليّت صيغه و مخالفت بر فتواى عمر را با شهادت كفن‌ها و شيشه‌ها گواه ببرند ! در اين ماجرا :\r\n\r\nميرزا على كرم كاغذنويس\r\nمرد كاغذنويسى كنار در مسجد شاه بنام ميرزا على كرم بود كه جثه‌اى ضعيف و لحيه‌اى كريه داشت ، غوطه‌ور در فقر و تنگدستى تا آن درجه كه پس از\r\n\r\n\r\n","description":"","footnote":"\r\n( 17 ) . برو برگرد .\r\n( 18 ) . افرادى بودند در شغل كفن‌نويسى كه يا آنها را براى فروش نهاده حاضر ميكردند و يا سفارش گرفته مينوشتند ، به دو صورت كم كار و متعارف كه با مركب مينوشتند ، و يا پركار صحيح اعلا كه با زعفران و دعا ، سوره ، آياتى كه سفارش‌دهنده تكليف مينمود مينوشتند .\r\nنوعى هم كفن نوشته‌اى بازارى بود كه مانند قلمكار آن را با مهرهاى بزرگ از تخته كه آيات قرآنى بر آن معكوسا كنده شده بود چاپ ميزدند .\r\n( 19 ) . روز قيامت را روز پنجاه هزار سال ميگفتند .\r\n","page_name":" 25 ","page_number":25},
  {"content":"\r\n\r\nگذشت چهل و چند سال از عمر هنوز وسعت اختيار زن پيدا نكرده بود ، بدتر از آن اينكه زنى هم بخاطر زشتى بىحد به همسرى او حاضر نگشته بود ، لذا از فرط يأس متوسل به نذر و نياز و استغاثه شده خواهش خود را در قنوت‌ها و سلام نمازها چنين قرار داده بود كه هر آينه خداوند زنى دائمى در طالع او نگذاشته است براى يك بار هم شده به صيغه‌اى متمتعش گرداند ، تا آنكه تير دعايش بهدف اجابت نشسته روزى در همين ايام زنى روبسته براى نوشتن كاغذ بنزدش آمده كنار جعبه‌اش مينشيند و پس از شرح مقدمه‌اى از او ميخواهد چنانچه مايل باشد بدون هيچ اجرت و حقى او را صيغه بكند و چون كاغذنويس اظهار تمايل مىكند دو شرط برايش منظور مىكند ، اول آنكه مدت صيغه را هرچه ميخواهد از يك ساعت تا پنجاه سال همين الآن معلوم بكند ، چه تجديد قرار غير ممكن مىباشد ، و دوم اينكه تا زنده باشد مطلب را به كسى ابراز ننمايد ، كه موضوع براى كاغذنويس توليد خيال كرده او را زنى زشت پير ناهموار تصور مىكند كه ميخواهد او را با اين تهديد گرفتار بكند و لذا زمان صيغه را دو ساعت معلوم وكالت گرفته ، خطبهء آن را كه جزء امور كاغذنويسىاش بود خود جارى نموده ، بدستور زن بساط را جمع كرده با ( بوك و مكر ) « 20 » بدنبال وى راهى مىشود .\r\nزن‌بازار را پشت سر گذاشته به طرف ( گلوبندك ) « 21 » و يكى از كوچه‌هاى ( چاله حصار ) « 22 » به راه افتاده ، جلوى در بزرگ كالسكه‌رو خانه‌اى ايستاده ، دق الباب كرده وارد مىشود و كاغذنويس را كه تا اين زمان ترس و دلهره از\r\n\r\n\r\n","description":"","footnote":"\r\n( 20 ) . تشويش و اميد ، خوف و رجاء ، چه شود نشود ، حديث نفس و سؤال و استفهام .\r\n( 21 ) . چهار راهى در تلاقى خيابان خيام و بوذرجمهرى . در اين توضيح كه از مسجد شاه تا چهارراه گلوبندك بازارى به نام بازار گلوبندك داشت كه در خيابان‌كشىهاى زمان رضا شاه خراب شده داخل خيابان بوذرجمهرى گرديد .\r\n( 22 ) . نام قسمتى از محلهء سنگلج ، واقع در جنوب خيابان بوذرجمهرى شرقى بعد از چهارراه گلوبندك .\r\n","page_name":" 26 ","page_number":26},
  {"content":"\r\n\r\nبساط كاغذنويسها . تنها كافى بود مشترى مطالب اصلى خود را بگويد و بقيه‌اش را كه خودشان بهر مناسبت كه بود پر ميكردند . و از شرايط بود كه كاغذ هرچند صفحه كه بود جاى خالى در آن نمانده باشد ، كه بىادبى و كم‌علاقه‌گى فرستندهء كاغذ مىرساند و كاغذنويس ، اگر مطالب كفايت نمينمود خطوط را گشاد گشاد نوشته ، يا با سلام رساندن به اين و آن پر مينمود ، كه ضرب المثل ( براى خالى نماندن عريضه ) از آن پيدا شده است .\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nناجورى و كثافت و نامرغوبى زن داشته و الحال با ديدن خانه‌ى ( سر در آجرى ) « 23 » دربان نوكردار كه در برابر خانم تعظيم ميكرده‌اند به وحشت و دلهره افتاده دست و پاى خود را گم كرده بود بدنبال مىخواند و از باغ خانه گذشته وارد عمارتى كه بعدها آن را قصرهاى قصه‌هاى هزار و يكشب تعريف ميكرد ميشوند و چند دهليز و راهرو را پشت سر گذاشته بتالار و از آنجا به اطاق خوابى كه شكل و شمايل و تخت و تجملات آن هوش و سرش ميبرد داخل مىشوند و زن نقاب از چهره برداشته ، چادر از سر افكنده بر ميرزا على كرم ظاهر مىشود كه ناگهان ماهى را در برابر خود مشاهده مىكند كه از زير ابر خورشيدى كه از پس ظلمت شب سر بيرون كرده است !\r\nپس در حالى كه مبهوت جمال زن و حيران در كار خود بوده زن مخاطبش قرار داده ميگويد نه وقت تفكر و انديشه است كه چيزى از وقتش باقى نمانده آماده شده او را به اختيار درآورد و هنگام خروج ، زن مشتى اشرفى در مشتش ريخته ، مجددا در پوشش چادر رفته خدمتكارى را جهت راهنمائيش احضار كرده ، با مهربانى از او خداحافظى مىكند .\r\nناچار از خانه بيرون آمده در پس ديوار با حالتى نزار كه آن احوال را در خواب يا بيدارى نگريسته ؟ ! اين چه ماهپاره بوده ، سبب آن رفتارش چه و برايش اين چه بدبختى بوده كه مدت صيغه را به آن مختصر نهاده ، چنان گنج بادآورده را با غفلت نادانى از دست داده با خود در تب و تاب بوده است ، زن را با همان هيئت و رفتار و پوشهء نقاب مشاهده مىكند كه از خانه بيرون آمده به طرفى ميرود ؟\r\nكنجكاوىاش تحريك شده ، سايه بسايه‌اش به راه افتاده پيچ و خم چند كوچه و معبر را پشت سر مينهند ، تا زن به امامزاده سيد نصر الدين ( ناصر الدين ) رسيده داخل حرم شده بطواف بر ميآيد و آنگاه پيش روى ضريح ايستاده ، شيشه‌اى از\r\n\r\n\r\n","description":"","footnote":"\r\n( 23 ) . خانه‌هاى بزرگان را سر در آجرى ميگفتند .\r\n","page_name":" 28 ","page_number":28},
  {"content":"\r\n\r\nزير چادر بيرون آورده از آن آبى به داخل ضريح ريخته صدا بلند كرده ميگويد اى امامزاده سيد نصر الدين شاهد و گواه باش كه اين آب غسلى است كه همين الساعه بخوشنودى جدت على بدست آورده بكورى چشم دشمنانش تقديمت ميكنم و ترا قسم مىدهم بعزت و جلال همان آقايت على كه در روز قيامت از شهادت اين امر كوتاهى نكرده مرا از دوستان مولا و دشمنان غاصبين حقوقش شهادت بدهى و در آن وقت بوده كه ميرزا على كرم پى بچگونگى مطلب برده ، دچار حالتى جنون‌آميز گرديده ، حرارتى سوزان اندامش را فرا گرفته خود را به زحمت به منزل رسانيده بسترى مىشود و طولى نميكشد كه تمام مىكند .\r\n\r\nديگر احوال ماه ربيع الاول\r\nدر اين ماه هم بود كه عقد و عروسىها و مواصلت ، جشن و سرورها و ضيافت ، مهمانىها شروع شده ، بله‌بران‌ها و نامزدىها ، و پاگشا « 24 » ها و وليمه‌ها و ختنه‌سوران‌ها به راه مىافتاد و همراه آنها كار قنادها و آجيل فروشها و مطربها و لوطى عنترىها رونق ميگرفت و همچنين جشنهاى مذهبى عروسى فاطمه زهرا و سفره‌ها و سور و سرورهاى مربوط به آن و شادى و نشاطهائى كه جهت خوشنودى بانوى اسلام از مرگ عدويش عمر و غاصب حقوق شوهرش برگزار ميگشت و روضه‌ها و مداحىهاى مخصوصى كه توسط روضه‌خوانهاى زنانه و شبيه‌سازىهائى همانند تعزيه ، اما تقريبا نشاطانگيز در عروسىها ، در برداشت از وصلت و مزاوجت حضرت زهرا ( س ) با على ( ع ) بر پا ميگرديد .\r\n\r\nروضه مولودى ، عروسى حضرت زهرا ( س )\r\nاين جشن و شادىهائى كه جهت خوشنودى زهرا عليهاسلام روضه‌هاى ولادت و\r\n\r\n\r\n","description":"","footnote":"\r\n( 24 ) . دعوتى كه از اولين مرتبه‌ى پس از عروسى از عروس و داماد به عمل ميآيد .\r\n","page_name":" 29 ","page_number":29},
  {"content":"\r\n\r\nعروسى او را به صورت نمايش اجرا و عروسى قريش را ضميمهء آن ميكردند .\r\n\r\nروضه مولودى\r\nحضرت پيغمبر ( ع ) پس از چهل روز روزه و عبادت بر خديجه وارد ميشد كه خديجه بوى پسنديده‌اى از او استشمام كرده ميگفت بوى بهشت ميشنود . خديجه آبستن شده بود و از چهار ماهگى هر روز حالت عجيبى احساس مينمود كه گاهى طفل در شكمش از بيكسى و پريشانى او كه همه اقوام و كسانش از او بخاطر وصلتش با محمد رو برگردانده و از بىچيزيش كه همه هستيش از دستش رفته درمانده شده است ناليده ، سرشك مىافشاند به دلدارى و تسلايش برآمده او را مژده‌ى بمقامات بالاتر و كسان مهربان‌تر و قصرهاى عاليتر كه فرشهايش از ابريشم و گل و بوته‌هايش از الماس و زمرد باشد ميداد ، و نوبت ديگر كه مقام شوهرش محمد را برايش تشريح مينمود و دفعه‌اى كه برايش قرآن خوانده وعده‌هاى خدا را به نيكوكاران بگوشش مىرساند ، تا موقع وضع حملش رسيده ، نه پوشيدنى ، نه خوردنى برايش مانده ، در اطاق بدون فرش و تهى از هر وسيله و اثاث به خودش پيچيده ، تنها و بىياور درحالىكه درد و وحشت زادن سراپايش فرا گرفته بزارى و اندوه و التهاب بر ميآمد . ناگهان صداهاى دلنشينى از بيرون اطاق بدلدارى و اميدوارىاش بلند ميشد و در بر روى پاشنه چرخيده ، چندين حورى بهشتى آراسته و پيراسته ، با البسه و زيورآلات بهشتى ، با طبق‌هاى بر سر پر از ، زر و نقره و وسايل زايمان و لوازم طفل ، از جمله قند و شكر و زعفران و هل و گلاب و آرد برنج و ديگر و ديگر ما يحتاج و همچنين البسه‌ى نوزاد ، از پيراهن قيامت « 25 » و پيراهن و قباچه و چارقد و لچك و قنداق و پيشانى بند و بازوبند و ننو\r\n\r\n\r\n","description":"","footnote":"\r\n( 25 ) . پوششى از چلوار يا ململ يا حرير براى نوزاد بدون دوختن و سوزن بر آن زدن كه وسط آن را چاك زده به گردن طفل ميانداختند ، شبيه كفن در اين معنى كه آدمى تخم مرگ بوده ، از -\r\n","page_name":" 30 ","page_number":30},
  {"content":"\r\n\r\nو گهواره و لحافچه و تشكچه و بالش و كنيف « 26 » و كهنه و طشت و آفتابه و لگن وارد شده ، سلام و سپاس حق را كه اگر ديگران از او رو برگردانده‌اند او يار و ياورش مىباشد به وى ابلاغ كرده طبق‌ها را به زمين گذارده ، ماما به كار زاياندن او پرداخته بدون هيچ درد و الم نوزاد را گرفته ، خديجه را در بستر ميخوابانند . طفلى كه نه خونى و نه كثافت و نه آلودگىاى همراهش بود و صداى تلاوت قرآن از او به گوش ميرسيد و شسته و قنداق كرده بمجلس آورده ، بر سر دستش بلند كرده نشان مجلسيان داده بغل مادر ميخوابانيد ، و در اينجا بود كه مجلسيان به شور و سرور بيحد از فرستادن صلوات و لىلى ، لىلى كردن و با سر پنجه به لب و دهان زدن و غيه كشيدن ، دايره‌ها و تنبك‌ها بر سر دستها آمده ، شعرها به زبان و قرها در كمرها جنبيده بناى زدن و خواندن و رقصيدن ميگذاشتند و بعضى كه آن را به خواندن دعاها و زيارتنامه و مثل آن برگزار ميكردند . مجلسى محترم و متين كه در هردو صورت ، چه با ساز و طرب و چه با راز و نياز با وزن و وقار تمام بپايان ميرسيد .\r\nگاهى در ضمن اين نيز مدايح و مناقب دوازده امام را هم خوانده ، در به دنيا آمدن امام دوازدهم طشت و سينى زده ، شادى كرده ميرقصيدند ، و ناگفته نماند كه تمام اين وقايع و احوال و گفت و شنيد با زبان شعر ادا شده چيزى جز شعر در آن نميآمد . ذكر محاسن و توصيف شكل و شمايل و سجايا و معجزات آنها كه همه بمادرشان زهرا مرجوع ميشد ، در معنى آنكه اين همان زن بوده كه چنان فرزندانى از بطنش بظهور رسيده‌اند .\r\n\r\n\r\n","description":"","footnote":"\r\nآمدنش چندان شادمانى نبايد داشته باشند .\r\n( 26 ) . ظرفى براى ته گهواره براى قضاى حاجت طفل ، چيزى شبيه كلاه سيلندر از گل پخته ، ساده يا لعاب‌دار .\r\n","page_name":" 31 ","page_number":31},
  {"content":"\r\n\r\n\r\nعروسى فاطمه ( س )\r\nاين نيز نمايشى به اين صورت بود كه فاطمه كه به حد بلوغ رسيده تك‌تك خيل سران عرب به خدمت جناب پيغمبر بخواستگاريش ميآيند و پيغمبر هركدام را با زبانى عذر ميخواهد و آنهائى را كه شرم حضور يا موقعيت خواستگار مانع پاسخ رد مىشود بعد از اينكه منوط به رضايت خود دختر يعنى زهرا مىباشد رد مىكند و اصحاب كه بياريش در اين مضمون :\r\n بگذر از مطلب بى جا كه اين خواهش خطاست * دخت پيغمبر بُوَد زهرا و امرش با خداست \r\nبر ميآيند و پيغمبر را مشغول ميكنند از جمله عمر و ابو بكر كه سماجت را از حد ميگذرانند تا جنابش به تنگ آمده حل مشكل از خدا ميطلبد .\r\nپردهء دوم جبرئيل به صورت ملكى كه بيست و چهار صورت دارد بر پيغمبر نازل مىشود و سلام مىكند و حضرت دربارهء صورت و هيبتش كه تا آنزمان او را به آن قيافه و سيمانديده است سؤال مينمايد و جبرئيل پشت خود را به حضرت كرده مهرى را كه در ميان دو كتفش نقش بسته كه نقش ( محمدا رسول اللّه ، عليا ولى اللّه ) بر آن مىباشد نشان داده ميگويد بيست و چهار صورت من نشانهء آنست كه بيست و چهار هزار سال است كه اين مهر در ميان دو كتف من منقوش گشته ، در اين معنى كه نور را بايد با نور تزويج نمود و تكليف مزاوجت فاطمه در شب جمعه بر همگان آشكار ميگردد كه بايد در آن شب به بام خانه‌ها بر آيند و امرى كه زحمت اين كار را از تو دور ميسازد .\r\nقسمت سوم ، شب جمعه ميرسد و زن و مرد اهل مدينه به بام خانه‌ها بر ميآيند و منتظر خبر جبرئيل ميمانند ، خاصه آنها كه هواى زوجيت حضرت زهرا را در سر داشته‌اند زيادتر از همه مترصد مانده ملاحظهء اطراف و جوانب كه چه واقعه‌اى رخ خواهد داد و با چه صورت امر عروسى فاطمه روشن مىشود ميكنند كه ناگهان ستاره‌ى زهره از صفحه‌ى آسمان كنده شده ! به طرف زمين آمده به اطراف شهر مدينه بگردش در ميآيد و پس از هفت دور گردش كه همه متوجه ميشوند وارد\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nخانهء على مىشود و على از طرف پروردگار شوهر فاطمه و داماد نبى اكرم مىشود ، و ديگران قطع اميد كرده جهت مبارك باد رو به طرف خانه على ميآورند و ابو بكر كه بر ديگران پيشى گرفته ميگويد :\r\n بسوى فاطمه خيل عرب نظر دارند * هواى دختر خير البشر بسر دارند\r\nنبى بكس نشود راضى از براى بتول * مرا گمان كه توئى مقصد خدا و رسول\r\nهمين بَسَت كه ترا ( زهره ) مژدگانى داد * بر اين عمل چه توانى دگر كه عذر نهاد\r\nدليل راه تو اظهار نامرادى توست * قرابت تو بخير الانام هادى توست\r\nتقرب تو بنزد نبىست از همه بيش * بخواستگارى زهرا برو مكن تشويش \r\nو حضرت على كه تا آن وقت با همه مهرش بفاطمه جرأت چنان جسارتى به خود نميداده از اين واقعه شادمان شده ، شرمگين و سر به پائين بحضور جناب پيغمبر رسيده عرض حاجت مىكند و حضرت با مهربانى و ملاطفت قبول خواهش كرده ميگويد :\r\n كه اى تو سرو برَومندِ گلشنِ ايجاد * هزار جانِ مقدس فداى جان تو باد\r\nتو در سراچه‌ى اسلام شمع انجمنى * عزيز حضرت معبودى و حبيب منى\r\nترا ز جان گرامى عزيزتر دارم * همين هوا كه تو دارى بسر بسردارم\r\nاگر عزيزتر از جان در اين جهان بودى * كمينه پيشكش حضرت تو آن بودى\r\nترا ز مال جهان چيست اى برادر من * براى شيربهاى يگانه دختر من \r\nو على مىگويد :\r\n از جهان حاصل اگر جان جهان ميكردم * ارمغان در قدم فاطمه آن ميكردم\r\nنيست پنهان ز تو اسرار ضمير از همه كس * شترى و زرهى دارم و شمشيرى و بس \r\nو حضرت رسول ميفرمايد : شمشيرت كه به كار جهادت ميآيد كه بايد آن را نگاه بدارى و شترى به كار آبيارى نخلستانت كه بىاو امر زراعتت مختل ميماند ، اما زره ، ترا چندان ضرور نميباشد كه به فروش آن رضايت و به بهاى همان براى مخارج عروسىات كافيست فاطمه را به تو مىدهم . در اين اشعار :\r\n\r\n","description":"","footnote":"","page_name":" 33 ","page_number":33},
  {"content":"\r\n\r\n كه اى مقرب درگاه حضرت بارى * چنين ز خامه تقدير حكم شد جارى\r\nكه عرش را ملك العرش زيب و زيور توست * بعرش عقد بتول از براى حيدر توست \r\nچه اگر داراى نقدينه‌اى براى پرداخت مهريهء فاطمه نميباشى خداى جليل خمس دنيا و ثلث بهشت را با چهار نهر فرات و نيل و نهروان و بلخ مهريهء او قرار داده است . در اينجا روضهء عروسى صورت گريز و روضهء عزا گرفته ، واقعهء كربلا و نهر فرات و لب تشنگى حسين و اطفال او جلو ميآيد ، كه نهر فراتى را كه خدا مهريهء فاطمه قرار داد اشقيا پسرش را در كنار همان با لب تشنه سر از بدن جدا مينمايند و زنها اشك مفصلى ريخته حاجات خود را خواسته ، مجددا صحنه به صورت اول بازگشته دنبال مىشود .\r\nدر اينجا رسول خدا احوال كار با حضرت زهرا در ميان ميگذارد و نظر او را خواستار ميگردد و از سكوت فاطمه بوى قبول ميشنود و همسران خويش را طلبيده دستور زينت و آرايش فاطمه و حجرهء زفاف ميدهد و در اين وقت باز جبرئيل حاضر شده عرضه ميدارد خداوند مهمانى كامل اين عروسى و جشن جميل اين وصلت را در عرش بر پا كرده است و به من چنين فرموده :\r\n بگو با ملايك به وضع نكو * سوى بيت معمور « 27 » آرند رو\r\nبچرخ چهارم منادى كنند * ندا تا كه ، هر ذره شادى كنند\r\nبه راحيل « 28 » گو همچو مدحت سراى * پى خطبه خوانى بمنبر برآى\r\nبگو تا همه انبيا و رُسُل * بعشرت بكوشند از جزء و كل\r\nبه كيوان « 29 » بگو همچو يكدل غلام * بده بزم عيش فلك را نظام\r\nبه بهرام « 30 » گو خنجر از كف گذار * به پا باش چون نوكر چوب دار \r\n\r\n\r\n","description":"","footnote":"\r\n( 27 ) . مىگويند بيت المعمور خانه‌ايست شبيه بيت المقدس در چرخ چهارم .\r\n( 28 ) . نام يكى از ملائك مقرب .\r\n( 29 ) . ستارهء زحل .\r\n( 30 ) . ستارهء مريخ .\r\n","page_name":" 34 ","page_number":34},
  {"content":"\r\n\r\n بناهيد « 31 » گو بهر دفع گزند * به مَجمَر « 32 » بريز از ثُريّا « 33 » سپند \r\nكه منقل‌هاى اسفند و عود و عبير از هر طرف وارد مجلس و بخورات خوشبو در آنها ريخته شده ، بانگ صلوات و تحيّت از هر طرف بلند مىشود :\r\n گذر كن سوى جنتِ بىقصور * جنان را بياراى چون روى حور\r\nبشو روى حوران بمشك و گلاب * بهر حُليه افكن همى پيچ و تاب\r\nبنه غازه « 34 » بر روى اهل جنان * بكش سرمه بر چشم سيمين تنان\r\nبگو عيش آنها مرتب كنند * ز مى جام عشرت لبالب كنند\r\nبرقصند غلمان بقانون سور * بنوشند حوران شراب طهور\r\nبخندند گلها به طرف چمن * بخوانند مرغان در آن انجمن\r\nكه بس عيشِ منظور داريم ما * سرورى از اين سور داريم ما\r\nشود كدخدا كدخداى زمين * على مرشد جبرئيل امين\r\nعروس آفتابِ جنان فاطمه * كه باشند حوران ورا خادمه\r\nكه اين سور سور عزيز من است * بلى آن غلام كنيز من است \r\nكه در اين هنگام على با پيراهنى كه از پول زره براى فاطمه و مقنعه و بعضى ديگر اسباب مانند كفش و انگشترى عقيق خريده وارد شده بحضور پيغمبر ميرسد و حضرت خطبهء عقد را كه خطبهء معروف حضرت آدم مىباشد « و در مجلس براى دعا و درخواست حاجات خوانده مىشود » خوانده ، صيغهء مواصلت را جارى ميسازد و زنها دستها بدعا و حاجت برميافرازند و اشك حاجت ميريزند و زنان پيغمبر پيراهن را بتن زهرا پوشانيده ، كار حركت عروس را به خانه على فراهم كرده هلهله‌كنان و طشت‌زنان بدنبالش به راه ميافتند كه در اين وقت سائله‌اى سر راه حضرت فاطمه گرفته تقاضاى تن‌پوشى مىكند كه فاطمه همان پيراهن يعنى\r\n\r\n\r\n","description":"","footnote":"\r\n( 31 ) . ستارهء زهره .\r\n( 32 ) . منقل ، آتشدان .\r\n( 33 ) . ستارهء پروين .\r\n( 34 ) . سرخى ، سرخاب .\r\n","page_name":" 35 ","page_number":35},
  {"content":"\r\n\r\nپيراهن عروسيش را از تن بدر كرده به سائله ميدهد و پيراهن كهنهء سائل را ببر مىكند و با اين صورت به حجلهء زفاف ميرود و جشن و سرور بغايت رسيده ، نقل و نبات بر سر عروس ريخته شده صداى شور و سرور به آسمان ميرسد .\r\n\r\nعروس قريش\r\nجشن و سرور ديگرى بنام ( عروس قريش ) بود كه دخترى از كفار قريش را عروس ميكردند ، و او را با بهترين البسهء فاخر ملبس كرده ، گرانبهاترين زيورآلات را بر او آويخته سر و برش را پر از طلا و جواهر ميكنند و مشاطه‌هائى چند به آرايشش پرداخته ، جهت خفت دادن به حضرت فاطمه او را هم دعوت ميكنند و فاطمه كه از هر حلى و زيور فاقد و حتى لباس مناسبى ندارد بشكايت كه اگر نرود ميگويند از ندارى بوده و اگر برود مسخره‌اش ميكنند بحضور پدر ميرسد و زبان به اين عرض حال باز مىكند :\r\n يكى گويد كه اين دختر يتيم است * يكى گويد ز بىچيزى غمين است\r\nيكى گويد ز عريانى حزين است * يكى گويد بلى فقر اينچنين است\r\nدر آن هريك ز هر بيگانه و خويش * زنند از حرف هر دم بر دلم ريش \r\nو با گلايه از قريشيان كه آنها همه خادمان مادرش بوده‌اند و امروز ميخواهند خود را به رخ او كشيده تحقيرش كنند از پدر ميخواهد درباره‌اش فكرى بكند و حضرت دعا كرده براى فاطمه لباسهاى بهشتى و زيب و زيورهاى آسمانى ميآيد و كنيزانى چون ( آسيه و مريم و لعيا ) بخدمتش ظاهر ميشوند و با آن جلال و جبروت كه تلئلو رخسارش چون شعاع آفتاب ميدرخشد ، و البسهء فاخرش كه چشم جهانيان تا آنزمان بر او نگران نگرديده هوش از سر زنان ميربايد و برق جواهرش از تاج مكلّل و گردن‌بند ياقوت‌نشان و سينه‌ريز زمرد و دستبند و گوشوار و انگشتر و خلخال ديده‌ها را خيره مىكند و آن سه بانوى بزرگوار به صورت كمترين كنيز بدنبالش اداى خدمت ميكنند وارد مجلس مىشود و چشم عروس بر جمال\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nبيمثال او ميافتد و از آنجا كه از آن دعوت جز خيال خفيف ساختن و نظر شرمنده كردن فاطمه را نداشته ، بر خلاف انتظار ، او را در چنان جاه و جلالى مينگرد كه حتى آسيه زن فرعون و مريم مادر عيسى كلفتيش ميكنند ناگهان رعشه‌اى سراپايش را گرفته ، قلبش از طپش افتاده ، از حسادت دچار چنان حالى مىشود كه از بالاى چهارپايه نقش زمين شده ، جان بجان آفرين تسليم مىكند ! و غريو شيون و فرياد از مجلسيان به آسمان ميرسد كه ناچار دست توسل به طرف خود حضرت فاطمه دراز ميكنند و جنابش ، مقنعه خواسته دو ركعت نماز بجا آورده ، دست به دعا برداشته بازگشت حيات عروس و تندرستى او را از خدا مسئلت مينمايد و دعاى او تمام نشده بوده كه عروس بر خود جنبيده ، جان بكالبدش بازگشته ، ديدگانش از هم گشوده بدامن حضرت مىافتد و از وى عذر تقصير ميطلبد و مجلسيان بشادى آن حالت بنشاط و سرور و دست‌افشانى و پايكوبى و طشت زدن و سينى زدن برآمده ، شربت و شيرينى تقسيم ميكنند و با خضوع و خشوع تمام نزد حضرتشان آمده ميپرسند از ميان اين خوردنىها و شربت و شيرينى كدام طعام و شربت و شيرينى است كه بعوض محبتتان خاطر شريفتان خشنود ميسازد .\r\n كدام شربت و شيرينى و طعام بُوَد * كه مىكند دل خاتون هردو عالم شاد \r\nو حضرت ميفرمايد كه طعام و شربتى كه همگى به يگانگى خدا و رسالت پيغمبرش ، پدرم محمد رسول اللّه ايمان بياوريد .\r\n بگفت شهد و طعامى كه جملگى با آن * ز دل كنيد خدا و رسول او را ياد \r\nكه همگى به قدم جنابش افتاده كلمه‌ى ( شهادتين ) بر زبان رانده مسلمان شده ، با بهترين وضع نشاط ملكوتىاى مجلس به آخر ميرسد و قابل ذكر است كه در ميان چند مجلس مذكور اين سنگين‌ترين و مجلل‌ترين مجلس زنانه‌اى بود كه برگزار ميگرديد .\r\n\r\n","description":"","footnote":"","page_name":" 37 ","page_number":37},
  {"content":"\r\n\r\n\r\nماه ربيع الاول از نظر خواص\r\nو اما اين ماه براى مؤمنين و اهل كمال صورت و اعمال ديگرى داشت از آنجا كه شب اول آن مبدأ هجرت حضرت رسول ( ص ) كه از مكه بمدينه آمده بود و ديگر در اين شب حضرتش در غار ( ثوره ) مخفى شده جناب امير مؤمنان بجاى ايشان در خانه و بسترش خفته جان خويش را فديهء وجودش ميگذارد كه اين شب جهت سلامت هردو بزرگوار شرافت خاص داشته در دعاها رواى حاجات مينمود . ديگر در روز هشتم اين ماه امام حسن عسگرى وفات مينمايد و منصب امامت به حضرت ( صاحب الامر ) منتقل ميگردد . ديگر روز نهم آن عيد ( بقر ) يعنى شكافته شدن حق از باطل ، به روايتى بعثت حضرت رسول و بروايتى ولادت و روايتى ولايت حضرت على ( ع ) معلوم شده بود . روز دوازدهم آن ولادت حضرت نبى اكرم و روز چهاردهم آن مرگ و نابودى يزيد ابن معاويه و شب هفدهم بروايت ديگر مولود با سعادت پيغمبر اكرم ( ص ) و شب معراج آن بزرگوار ، كه براى هر روز و شب آن آداب و احوال و دستوراتى از قبيل غسل مستحبّى و روزه و زيارت و نماز و ختم سوره ( انا انزلنا ) و ذكر صلوات و تصدق و خيرات و زيارت اهل قبور و تحبيب و ملاقات دوستان و عيادت مرضا و مانند آن‌كه استحباب نزديك به وجوب مىرساند و دستورى كه ديگران را نيز بچنان امور ترغيب نمايند و ماهى كه در آن خواستگارىها و عقد و عروسىها و خانه خريدن‌ها و بنا نهادن‌ها و هر كار بزرگ كه قابل اهميت ميآمد شروع ميگرديد .\r\n\r\n","description":"","footnote":"","page_name":" 38 ","page_number":38},
  {"content":"\r\n\r\n\r\nماه ربيع الثانى\r\nماه ربيع الثانى ، يا بقول اكثريت ربيع الآخر ماهى بود كه چون كلمهء آخر به دنبالش ميآمد ، باز كسب و كارها و عقد و عروسىها و خريد و فروش ، بيع و شراهاى بزرگ تعطيل ميگرديد ، از اين عقيده كه به خير و خوشى به آخر و انجام نميرسيد و چه بهتر كه ( روزهء شك‌دار ) نگرفته براى چند هفته تأخير در امور مهم عمرى دل خود را چركين ننمايند و براى ماه بعد يعنى ( جمادى الاول ) كه ماه ( اول ) دار و ميمون و مبارك بود بگذارند ، اما اشكالى هم چنان كه ماه‌هاى محرم و صفر داشتند بهم نميرساند ، از آنجا كه در اين ماه به روايتى امام عسگرى ( ع ) و به روايتى امام سجاد متولد شده يمن ولادت آنان نحوست و كراهت آن را تضعيف مينمود !\r\n\r\nخواستگارى\r\nچنانچه ذكرش گذشت پس از دو ماه غم و ماتم و اشك و سوگوارى نوبت سرور و عيش و نشاط ميرسيد كه خواستگارىها شروع شده مزاوجت‌ها و عقد و عروسىها به راه ميافتاد و چه بهتر كه شرح چنان امور را از خواستگارى شروع بكنيم .\r\nدر آن روزگار از آنجا كه هنوز ( كشف حجاب ) به عمل نيامده نسوان در\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nپوشش چادر بسر ميبردند ، هيچ دختر و پسرى شوهر و همسر خود را خود نميتوانست به شخصه ديده پسند نمايد و اين بعهدهء دلاله‌ها و بزرگترها و اقوام و اقارب دامادها بود كه براى ايشان دختر يافته ، زن انتخاب بكنند . بزرگتر تحميلى و پدر مادر سالارى در امر ازدواج تا آن حد اختيار را از پسر گرفته بود كه نه تنها در خوب و بد آن اندك تخلف و اظهار نظرى نميتوانست داشته باشد ، بلكه خود خواستن و نخواستن و تمايل و عدم تمايل بر آن هم بعهدهء بزرگترها بود كه در چه وقت و در چه شرايط براى پسر صلاح زن بدانند و حتى عقد و نكاح آن را هم كه به ميل و رضاى خود انجام داده پسر را لازم به مداخله و حضور و غياب او را قائل به ارزش و اثرى نبوده باشند ! البته در چنين اوضاع و احوال كه پسر براى زن گرفتن داخل آدم حساب نشده نظر و سليقه و خواه و نخواهش اندك اثرى نداشته باشد ، وضع دختر لازم به توضيح نميباشد كه تا چه حد بايد دستش از اختيار سرنوشت خود كوتاه بوده دخالتى در اين امور نداشته باشد ، و تا چگونگيش روشن شود به همين مختصر قناعت كرده ميگويم مثلا پدرى به سفر رفته در خانه‌اى فرود آمده از دختر صاحب خانه يا اهل آن خانه خوشش آمده بود و به ميل خود او را خواستگارى نموده ، عقد كرده براى پسرش همراه آورده بود ، و بدتر و عجيب‌تر از آن اينكه مثلا يكى از دوست و همصحبت و طرف معامله‌اى خوشش آمده ، اين دخترى داشته بود و او زنى هوس كرده بود كه دخترش را عقد كرده به او سپرده بود ، بدون آنكه اندك توجهى به عقيده و نظر و خواست و نخواست دختر داشته باشد و اگرچه اختلاف سن ميان آنها در حد نوه ، نتيجه‌گى و پدر ، پدربزرگ و بالاتر از آن بوده باشد ، از جمله همسر دوم يكى از دوستان اين نگارنده كه پدرش او را به سن چهارده سالگى در مقابل هزار و پانصد تومان به مرد شصت و چند ساله‌اى ميسپارد ، مردى كه علاوه بر پنجاه سال تفاوت سن داراى سه زن موجود ديگر در خانه و چندين بچه بوده كه دختر كوچكش بزرگتر از وى بوده ، به او امر و نهى ميكرده است ، الى آخر به همين\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nوطيره كه چه وصلت‌هاى ناهمرنگى كه از جهت همين استتار و عدم دخالت دختر و پسر بر سرنوشت خود بميان آمده ، چه طفلكان معصوم نه ده ساله دخترى كه توسط دلاله‌ها به دام ديو و دد و خرس و غول‌هاى آنچنانى افتاده ، چه جوانان و نوجوانان بيست و چهار پنج ، تا هجده و هفده و كمتر و زيادترى كه نديده ، نشناخته ، تنها به صرف تعريف و توصيف آشنا و دلاله‌اى به دام ترشيده‌هاى دو برابر سن خود عجوزه‌هاى سفيد موى قد خميده درآمده فنا فى اللّه ميشدند !\r\n\r\nاماكن يافت و شناخت دختر\r\nدر اين صورت ترتيب يافتن دختر جهت وصلت‌هاى طبيعى كه ميان دو پسر و دختر متناسب واقع ميشد آن بود كه اولا دختر را حتى الامكان از ميان بستگان و خويشان و آشنايان ، از جهت شناخت اخلاق و صفات و روحيات انتخاب نمايند ، چه از جمله عقايد بود كه ( وصلت با خودى ، معامله با بيگانه ) بايد باشد و در غير اين صورت و عدم وجود دختر واجد الشرايط از ميان اين دسته بود كه متوسل به بيگانه و دلاله و واسطه شده ، راه‌هاى ديگر در پيش ميگرفتند كه از آن جمله بود مجالس جشن و مهمانى و سفره و روضه و مسجد و حمام و زيارتگاه كه از آنها دختر بدست ميآمد و بهتر از همه حمام و دلاك كه از نيكوترينش ميآمد .\r\nاز اينجهت حمام و دلاك از بهترين نقاط و كاملترين واسطه ميآمد كه اولا دختر را تنها در حمام بود كه امكان ملاحظه و مشاهده تام و تمام اندام و عيان و نهان وى ميداد و محاسن و معايب او معلوم ميگرديد و حمامى و دلاك بود كه از احوال و اخلاق و چگونگى و نجابت و عدم نجابت دختر و كس و كار او واقف بود و ميتوانست رائى طريق خواستگاران بوده باشد .\r\nتنها در اين مكان يعنى حمام بود كه عيوب ظاهرى دختر مانند كچلى و سوختگى و كمان‌پائى « 1 » و چاقى و لاغرى و شلى و سفتى و كمرپهنى و باريكى\r\n\r\n\r\n","description":"","footnote":"\r\n( 1 ) . فاصله داشتن يا فاصله پيدا شدن ميان زانوان .\r\n","page_name":" 41 ","page_number":41},
  {"content":"\r\n\r\nو كم‌موئى و پرموئى تناسب و عدم تناسب اندام و ديگر حسن و عيب‌هاى او به نظر ميآمد و همچنين شرم و حيا و عفت و سنگينى و تربيت و نظم و مراقبت او از آمدن و رفتن و استتار و حفاظت و نشست‌وبرخاست و عدم آنها آشكار ميگرديد .\r\nاز همان ورود دختر به حمام و باز و بسته كردن بغچه حمام و لنگ بستن ، نبستن و اعمال و رفتارش در آن بود كه معلوم ميشد به زير دست مادر و مربى و بزرگترى نجيب و پاكيزه و خانه‌دار و منظم و مرتب تربيت يافته و از بىبند و بارى و بىاعتنائى به ستر و پوشش عورات و شوريدگى اسباب حمام و كار حمام او بود كه شلختگى و بىخانوادگى و بىملاحظگى و سستى و عدم عفاف و نازنى و بسا مسائل ديگر او مكشوف مىافتاد ، و ديگر دلاك و حمامى بود كه ميتوانست از سر و سوت مشتريان خود اطلاع داشته از رمز و رموز دختران و سر و سرّ آنها با اين و آن و سنگين آمدن و رفتن ، يا بغچه به دست زن استاد سپردن و به هواى رفتن حمام سراغ كار خود و ( ددر ) و اين طرف آن طرف رفتن و مانند آن بشناسد و در آخر دلاك بود كه در مدت كيسه‌كشى ميتوانست از مشترى زيرپاكشى كرده ، از مكنوناتش مطلع گشته ، بعنوان كمك كردن و همدردى از اسرار رفيق‌دارى ، ندارى ، خوبى ، بدى ، نجيبى ، نانجيبىاش اطلاع حاصل نمايد .\r\nبعد از آن روضه و روضه‌خانه و تعزيه و امثال آن بود كه خواستگار ميتوانست از آن دختر موردنظر را بدست آورده ، ميان دختران نجيب و سنگين و جلف و سبكسر را از هم تميز بگذارد ، بدين صورت كه آيا دختر در مجلس سنگين و محترم نشسته ، حواسش به خود و روضه و كيفيت آن بوده ، جم و جوش بى خود نداشته ، غيه‌هاى بيهوده نكشيده ، صدا به شيون و زارى قوى بلند نكرده ، يا هر دم مثل آنكه ساس به تنش رفته به خود جنبيده ، به دست‌آويز دل سوختگى ، گريه و غش و ضعف بيهوده كرده ، مرتب سينه و صورت گشوده ، خود را به اطرافيان و\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nخدمه و روضه‌خوان و نوكران امام حسين ! ارائه نموده به زبان مؤدبانه ( من مرد ، من مرد ) و بقول خودشان ( من . . . من . . . ) مىكند .\r\nامامزاده‌ها و زيارتگاهها نيز يكى ديگر از اماكن تشخيص دختر بود ، بدينگونه كه آيا دختر به تنهائى يا همراه بزرگتر و سرپرست به زيارت آمده ، حواسش به زيارت و نماز و طواف و روضه و مانند آن بوده ، از جمعيت ، مخصوصا مردها احتراز داشته ، يا مخصوصا در ميان مردها لوليده ، خود را به ميان مردها انداخته ، به اين طرف و آنطرف دويده ، نذر و نيازهاى متعدد و اشك و زارىهاى مخصوص داشته ، سنگ و ريگ و مثل آن‌كه دليل حاجت داشتن و دانستن ندانستن چگونگى احوالات نهانى ، مانند عشق و دلدادگى مىكند به در و ديوارهاى آن چسبانده « 2 » ، قفل و دخيل به ضريح و در و پيكر آن بسته ، صورت باز و پوشيده نموده ، خود را به اين مرد و آن مرد ماليده ميچسباند .\r\nبعد از اينها در مهمانىها بود كه در جستجوى دختر بر ميآمدند و اين از سنگين‌پوشى ، سبك‌پوشى و سادگى و آرايش و متانت و سر و گوش بجنبى و بىاعتنائى ، حرص و ولع داشتن به خوراكى برمبناى ( هركه شكمش را نتوانست نگه بدارد پائين تنه‌اش را هم نميتواند ) و آرامش و هيجان و كم‌حرفى ، پرحرفى و وقار و خنده و ( كركر ) بى جا بنابر اصل ( نيش شل زن علامت شلى بند او مىباشد ) و قرار و آرام و رقص و جست‌وخيز و مانند آن معلوم ميگرديد ، كه خواستگار ميتوانست بمناسبت ميل هر جنس بر همجنس دختر مطلوب خويش را بدست آورد ، ولى آنچه مسلم بود آن بود كه هر آينه خواستگار خود نيز داراى هزار\r\n\r\n\r\n","description":"","footnote":"\r\n( 2 ) . نقاطى از بعضى اماكن مقدسه مانند ديوارهاى محراب و جرز و ستونى از آن بود كه مردم بر آن ريگ و سنگ ميچسباندند بر اين نيت كه اگر كامشان روا شود آن ريگ به ديوار ميچسبد و اگر نميشود قرار نميگيرد كه متولىها آن ديوارها را براى نگاهداشتن ريگ و زياد شدن مشترى امامزاده موم و شمع ميماليدند .\r\n","page_name":" 43 ","page_number":43},
  {"content":"\r\n\r\nعيب و ناپاكى و فساد و انحراف اخلاقى بود و هزار جور ( كفتر پرانى ) كرده بود باز براى پسر يا برادرش دختر پاكيزه و نجيب را طالب ميگرديد ، كما اينكه داماد كه اگر با بدترين و ننگين‌ترين سوابق به رشد رسيده بود باز دختر نجيب سفارش مينمود ، در اين شرايط كه برايش دختر دستمالى نشده اختيار بكنند ! چه هنوز قاعدهء نان‌آورى زن و وسيله شهرت و مقام و ترقى شدن توسط زن رواج نيافته بود .\r\nبهر صورت چون دخترى طبق ميل خواستگار و تمايل پسر ، از چاقى و لاغرى و سفيدى و گندمگونى و چشم‌زاغى و چشم‌سياهى و كوتاهى و بلندى و دارائى و ندارى و از اين قبيل پيدا ميشد از بزرگترهاى دختر اجازهء خواستگارى ميخواستند و با كسب جواز يا بىاطلاع و سر زده « كه اين قاعده زيادتر معمول بود كه خود ناگهانى رفتن به خانهء كسى خوبتر او را شناسانده ، زير و بم زندگى و اخلاق او را نيكتر معلوم مينمود » روزى چند تن از نزديكترين كس داماد مانند مادر و خواهر و عمه و خاله به خانهء دختر و خواستگارى و ديدن رسمى او ميرفتند كه قبل از ( بله بران ) لازم بود شرايطى را در نظر گرفته معلوم بكنند .\r\n\r\nمسائل مربوط به خواستگارى\r\nقبل از هر چيز آنكه ساعت و روز آن مطابق تقويم ، روز خوب و ساعت خوب بوده باشد . تحت الشعاع « 3 » و قمر در عقرب « 4 » نبوده باشد و چه بهتر كه قمر در خانهء\r\n\r\n\r\n","description":"","footnote":"\r\n( 3 ) . كلمه‌اى نجومى ، زير نور .\r\n( 4 ) . مكان ماه در برج عقرب ، طبق قاعده نجومى هردو روز و چند ساعت ماه در يكى از بروج دوازده‌گانه منزل مىكند كه يكى از آن منازل عقرب يعنى برج عقرب مىباشد و چون اين برج و شكل آن همشكل و هم حالت عقرب كه جانورى گزندهء زشت صورت بدطينت مىباشد هر كار در آن اوقات زشتى و كراهت و نحوست به خود ميگرفت ، كه اسامى بروج و احوال آنها در جاى خود خواهد آمد . ( تقويم نگاه كردم امشب - اين هفته بود قمر در عقرب ) - ( عقرب زلف كجت با قمر قرينه - تا قمر در عقربه حال من چنينه ) .\r\n","page_name":" 44 ","page_number":44},
  {"content":"\r\n\r\n( ثور ) يا ميزان يا حوت بوده باشد . پس طرف عصرى مقدارى نقل و نبات در كيسه ريخته در خانه عروسان را كوبيده با گفتن ( مهمون اومده بركت آورده ) و جواب ( باد اومده گل آورده ) ى صاحبخانه و ديگر تعارفات كه خوش آمدين ، صفا آوردين ، قدم به چشم و جواب واردين كه به خوشى شما ، خدا چشم شما رو نيگر داره ، وارد گرديده ، به بهترين اطاقها يعنى ، شاهنشين ، طالار ، اروسى « 5 » ، پنج‌درى ، هدايت شده با تعارفات مجدد : خوش آمدين ، صفا آوردين « اما نه چنان گرم و قوى كه خواستگار گمان رغبت بىاندازه به آنها ببرد » چادرهايشان را گرفته ، چادر خانه ( چادر نماز ) جلوشان گذارده ، هريك را مطابق سن و سال و اعتبار به جاى خود نشانيده ، با جواب خواستگارها به تعارف صاحبخانه كه ( نقل آورديم نبات ببريم ) كيسهء نقل به وسط مجلس گذارده شده غرض و مقصودشان معلوم ميگرديد و به صاحبخانه ابلاغ ميشد كه بايد دختر را براى ديدن احضار بكند .\r\nگفت و شنيدهاى ( خارج از دستور ) سلام احوال‌پرسى ، چاق سلامتى مانند ( حال شما خوبه ؟ دماغتون چاقه ؟ ) از رسوم متداول و امور اوليهء هر خواستگارى بود و پس از آن بود كه دختر با سينى شربت وارد شده ، سر به زير و شرمگين و زيرزبانى سلام ميكرد و شربت‌ها را جلو مهمانها گرفته ، يا گذارده بيرون ميشتافت ، كه همين اولين سنجش از دختر در ادب‌دانى ، ندانى او بود كه شربت را اول جلوى كه گرفته ، از كه شروع و به كه ختم كرده و در صورت سينى زمين گذاشتن و بعهدهء بزرگتر نهادن چگونه خم و راست شده پشت به مهمان كرده بىتوجه بوده يا رعايت داشته ، نداشته ، راه و روش پذيرائى را بلد\r\n\r\n\r\n","description":"","footnote":"\r\n( 5 ) . اروسى نام درهاى كشوىاى بود كه در ناودانىهاى دو طرف بطور عمود بالا و پائين ميشد .\r\nدرهائى پركار با آلت چينىهاى ممتاز و شيشه‌هاى كوچك الوان كه طرح آن از روسيه آمده بود . براى بهترين اطاق‌هاى خانه .\r\n","page_name":" 45 ","page_number":45},
  {"content":"\r\n\r\nداماد سوار بر اسب چشمش به دختر افتاده به او علاقمند مىشود .\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nبله‌بران و گفت و شنيدشان تمام شده جهت عروسى براى خريد لباس ، يا جهاز و مثل آن آمده‌اند .\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nجشن بنداندازان عروس برقرار شده است .\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nمجلس عقدكنان و عاقد كه براى خواندن خطبهء عقد به روى صندلى نشسته است .\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nجشن بعد از عقد و نشاندن عروس و داماد را روى صندلى كنار سفرهء عقد .\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nنامزدبازى كه داماد براى ديدن عروس آمده ، زن مطربه با ساز زدن مقدمش را گرامى ميدارد .\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nبا مشعل عروس را بخانهء داماد مىبرند .\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nپدر داماد ، عروس و داماد را دست بدست ميدهد ، و خدمتگار با آفتابه لگن گلاب‌پاش كنارشان ايستاده است . در اين رسم كه پس از دست بدست دادن پدر داماد به سينهء عروس و داماد گلاب بپاشد و پس از آن با مشت به طرف سايرين بپاشد .\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nبچه‌دار شده‌اند و جشن مولودى بچه برگزار مىشود .\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nداماد پير و ناتوان شده در حدى كه دست به كمر ميفشارد و پشتش را به عروس نموده در حال قليان كشيدن گويا ميگويد : خوشا آن روزگاران كه ميتوانستم با تو روبرو بنشينم ؟ !\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nبوده يا بىاطلاع مىباشد .\r\nاين آشنائى و برخورد اگرچه بسيار مختصر و ابتدائى ميآمد و غالبا با شربت و چايى خاتمه ميگرفت اما بسيار مسائل را براى خواستگار روشن مينمود . از جمله خوشروئى ، خوش‌برخوردى . بدروئى ، بدبرخوردى . ادب ، انسانيت‌دانى ، ندانى . سفره بازى ، نان‌كورى . در خانه بازى ، نه بازى و چشم‌تنگى . نظافت ، خانه‌دارى ، ندارى عروسان و كمروئى ، پرروئى و حيا حجاب داشتن نداشتن دختر و همچنين براى خانواده دختر كه خواستگارها چگونه وارد شده ، چه رخت و چادر به بر كرده ، برخوردشان چگونه بوده . كجاى مجلس ميل نشستن نموده ، نقل و نبات را در چه ظرف آورده و چگونه در مجلس گذارده ، فيس و افاده‌اى ، يا خودمانى بوده ، تا نوبت به گفت‌وشنود ميرسيد .\r\nالبته اين در صورتى بود كه با كسب اجازه‌ى قبلى به خواستگارى رفته باشند كه سواى خواستگارى صورت مهمان را داشتند كه قدمش به چشم و ( حبيب خدا ) بود و پذيرائى از لازمه‌اش ميآمد ، و صورت ديگر آن اين بود كه سر زده وارد شده ، صاحبخانه را براى سر درآوردن از كم و كيف و وضع و زندگى ميخواستند غافلگير بكنند كه در اين حالت با گفتن ( صاحب‌خونه مهمون نميخواين ) وارد شده ، آب خوردن ميطلبيدند و پس از ( زيرانداز ورانداز ) و نشستن و خستگى در كردن با گفتن ( اينجا دختر سراغ داده‌ن ) وارد گفتگو شده جواب مثبت و منفى كه ( بله درست گفتن ) يا ( نخير ما دختر نداريم . عوضى گفتن ، يا دختر ما هنوز كوچيكه قابل شوور كردن نيس ، يا نامزد شده ، شيرينى شو خوردن ، نشونش كردن ) گرفته به همينجا خاتمه داده مرخص ميشدند .\r\nدر هر صورت رسم دختردار نبود كه تا بنداندازان و عقدكنان خواستگارها را پذيرائى كافى و كامل ، چنانچه ديگر مهمانان را ميكنند بكنند كه حمل بر تملق و چاپلوسى و عيب‌ناكى و نامرغوبى دختر كه ( ببين چه عيبى داره كه اينهمه منت ميكشند ) ميشد و به همان آب خوردن ساده و احيانا به پياله‌اى چاى سر و ته\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nقضيه هم ميآمد ، مگر خود خواستگارها پرروئى كرده ، چيزهاى ديگرى از قبيل شربت و قليان و مثل آن‌كه آن را هم باز براى سر و سر درآوردن از وضع آنها بود طلب ميكردند بخواهند ، مگر خواستگارهاى خويش و آشنا كه جنبهء خويشى و آشنائيشان بر جنبهء خواستگارى چربيده عدم پذيرائيشان صورت مخالف به خود ميگرفت .\r\nپس از ملاحظات اوليه دربارهء عروس و خانوادهء عروس و پسند و ناپسند آنها « اگر عروسان بيگانه و ناآشنا بودند » اين مسائل مطمح نظر قرار ميگرفت كه آيا آمدن آنها را مسبوق به سابقه بوده ، آب و جاروى حياط و در كوچه را به همين ملاحظه كرده ، يا از عادت و نظافت تربيتى و از جمله كارهاى معموليشان بوده .\r\nاز ديدن آنها مشعوف شده ، يا شوق چندانى اظهار نداشته ، دلنشينشان بوده ، نبوده‌اند . فرش و اثاث و زندگى متعلق به خودشان بوده ، جا افتاده و هر چيز به جاى خود ، يا عاريه و بخاطر آنها تهيه شده و وصله‌ى ناهمرنگ ميباشند . ديگر زبان چرب و نرم و رفتار ( چاچول‌باز ) داشته ، يا طبيعى و بىشيله پيله و ساده و بىآلايش و بىتفاوت بوده ، بىدغلى حرامزادگى ميباشند ، و در آخر دختر را به حمام فرستاده ، نفرستاده ، ته سرخابى به لب و لپش ماليده ، درست و راستيش كرده ، يا همچنان ساده و بىپيرايه و سنگين و معمولى واردش كرده‌اند .\r\nو باز در صورت دوم كه بدون هيچ واسطه و سابقه رفته باشند ، آيا خانه و زندگيشان تميز و مرتب و هر چيز بجاى خود و آراسته ، پيراسته بوده ، يا كثيف و بهم ريخته و مثلا طشت و رخت چرك ، كنار هشتى و كماجدان سر طاقچه و چرك و ( چقر ) و بدلباس و شوريده و بچه‌هايشان سر و پابرهنه و در خانه‌شان باز و بىدر و دربندان مثال غربتىها و كاروانسرا ، هركه خواهى گو بيا و هركه خواهى گو برو ، پرسروصدا و ( غشه رشه ) يا در و دربندان و چفت و كلون و ساكت و آرام و با بچه‌بارهاى مرتب و باتربيت و خجالتى و تميز و نظيف ميباشند . در بقيه ملاحظات آن‌كه با رسيدن آنها دست و پاى خود را گم كرده\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nيكى عقب چادر و يكى عقب جوراب ، چارقدش گرديده ، شتابزده به جمع و جور كردن ريخته واريخته‌هاى خانه و اطاق و جابجا كردن اسباب ، اشياء ميپردازند ، يا آب از آب تكان نخورده ، خانمى و خانه‌دارى و نظافت كه « شرط اوليه پسند خواستگار بود » از سر و رويشان ريخته ، خانه و زندگيشان مرتب و منظم كه گوئى براى مهمان « كه خانواده‌هاى تهرانى جملگى خانه و زندگىشان همواره چنان بود كه گوئى براى مهمان آراسته شده است » چيده واچيده‌اند مىباشد . از ديدن خواستگار خوشحال و ذوق‌زده گشته ، مخصوصا دختر كه بجلو دويده ، جلفى و استقبال و تعارف نموده ، اشتياق آشكار نشان داده ، يا جاسنگين و استخوان‌دار و باخانواده و اصيل و دختر چشم و گوش بسته و از در و بام محفوظ شده و شرمگين و از ديدن خواستگار آشفته و هراسناك مىباشد ؟\r\nهمچنين در پذيرائى آنان سفره‌دار و بنه‌دار بوده وسائل مهمان‌دارى را مانند شربت و ميوه و امثال آن را در خانه داشته ، يا زيرگوشى يكى فرمان گرفته يكى به طرف دكان عقب سكنجبين و يكى سمت دكان عطار عقب قند و چاى و ذغال و تنباكو و آن يك طرف دكان سبزىفروشى دنبال ميوه دويده ، بىخانمانى و فقير آدم و بىدر و سفره ميباشند ، و در حرف و سخن متين و آرام و راعى ادب و محاوره بوده ، يا ميان حرف اين و آن دويده ، هردم سخن مخاطب را قطع كرده ، از شأن و شئونات خود و فاميل و كس و كارشان تعريف كرده ، تعريف و توصيف دختر ميكنند . آنها خواستگار اولشان بوده ، يا خواستگارهاى زيادى آمد و شد كرده نپسنديده‌اند . مطالبى كه مورد بحث و گفتگوى خواستگارها در مراجعت بوده محل تبادل نظر قرار ميگرفت .\r\n\r\nديدن دختر\r\nبعد از مقدمات مذكور بر اينكه به خانه‌ى ( سردر آجرى ) كه نمودار ثروت و دارائى و شخصيت و شأن و جاسنگينى بود ، يا به خانه ( سردر خشتى ) كه\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nعلامت ندارى و فقر و مسكنت و دود چراغ‌خوردگى دختر ميآمد كه كدامين با شأن و مقام خودشان تطبيق داشته بايد به كداميك سر فرود آورند و نظر داماد در پسند دختر كه كدام قد و بالا و شكل و شمايل را طالب مىباشد و سر درآوردن از زير و روى محاسن و معايب ظاهر دختر و كس و كار وى و اينكه از آب و چاى و قليان آوردن او كه به صورت و ته چهره او نگاه كنند كه لك و پيس و كك و مك و مثل آن نداشته باشد و دقت در زير و روى موى و ابرو و پيشانى و صورت او كه ( برداشته ) ، دستى به آنها برده ، نبرده ، به حال طبيعى خود با كرك بهى خويش كه ميگفتند ( دختر مثل به بايد توى كرك باشد ) و نشستن و برخاستن و طرز حركت و راه رفتن دختر كه راست و خدنگ بوده ، داراى معايب كجى و خميدگى و قوز و نقص بدن نبوده ، داراى حسن كبك‌وار و خوب راه رفتن و اينكه جست‌وخيز ناهموار و ( لكّه ) وار مشى كردن و گشاد گام برداشتن نداشته باشد ، و با حرف پرسيدن از او تنگى و گشادى دهان و سردى و گرمى بيان و دلچسبى لحنش را امتحان ميكردند و در آخر كه بعنوان بوسيدن او بوى دهان او را ميسنجيدند ، نوبت به درك و فهم و آزمايش محاسن ، معايب نهانى و درونيش ميرسيد ؛\r\nيكى از كارها كشيدن عروس به نزد خود بوده و به هواى بغل كردن و سرش را به سينه چسباندن ، چنگ زير موهايش كرده كچلى ، ناكچلى او را امتحان ميكردند ، و دست در سينه‌اش برده ، سفتى ، شلى پستانهايش را ميسنجيدند و چادر از سرش انداخته تناسب اندامش را ميديدند و با همين احوال كه مثل ( دستش ده بچه‌ها ) توپ بازىاش كرده هريك به دست ديگرىاش پاس ميدادند بوى زير پستان و زيربغلش را امتحان ميكردند و در آخر اگر دختر از خانواده‌ى فقير و بىسرزبان و افتاده بود به اطاق خلوتش كشيده كشال ران و لاى پايش را بو ميكردند !\r\n\r\n","description":"","footnote":"","page_name":" 59 ","page_number":59},
  {"content":"\r\n\r\n\r\nآزمايش هنر و معلومات دختر\r\nبعد از اينها نوبت به امتحانات هنر و خانه‌دارى و پخت و پز و ديگر اطلاعات او ميرسيد كه از آوردن شربت و قليان كه شربت زياد سرخالى ( نصفه ) و زياد سرپر كه از سرش توى زير شربت‌خورى نريخته باشد و كم‌شيرينى ، غليظى .\r\nقليان كه تر و تازه و نمدار و با آب اندازه و اشكان و آب‌چكان و طعم‌دار و ملايم و همه چى تمام و يا خشك و بقول خودشان ( جنب ) و ( كاه‌دود ) و ( باروت ) كه ( سرفه گوزك ) انداخته بالا و پائين قليان كش را بسرفه‌آورده باشد ، سليقه ، بلد نابلدىهاى او را بدست ميداد ، و براى درك خانه‌دارى ندارى او كه مشتى سبزى جلوش گذارده وادار به پاك كردن كه سبزى را درست و حسابى و تا آخر پاك كرده ، يا بعضى سربرگهاش را گرفته باقى را قاطى آشغال سبزى كرده دور ريخته است ميكردند و همينطور از هر كار و چيز يك چيز و يك زنيّت ، شلختگى او را به امتحان ميآوردند ، تا نوبت به مهمان‌دارى و آشپزى و پخت‌وپز و كار مطبخ او ميرسيد كه مثلا عصرى سر زده با مقدارى گوشت يا دل و قلوه وارد شده به بهانهء گرسنگى و اينكه هوس كبابى از دست عروسشان كرده‌اند و سر راه دل و قلوه‌هاى پاكيزه در لوك دل و قلوه‌اى يا گوشت خوبى در قصابى سر گذرشان ديده ، خريده خودشان آورده‌اند براى كباب به دست دختر ميدادند ، كه از تشكيلات سفره ، يا سينى و مخلفات و آب و نمك و سبزى و پنير و ترشى و مربا و طعم و مزه و پختگى و يك‌هوائى گوشتها كه يك جا نپخته و يك جا سوخته نباشد بلدى و كارآمدى او را ميفهميدند و از عكس آن يعنى ( تلققى ) چند تكه گوشت و دل قلوه‌ى پخته نپخته را وسط نان گذاشتن و بىهيچ تشريفات جلويشان ول كردن يا سردادن ، بىكارگى و ( اين دستش به آن دستش ميگويد گه نخور ) ىاش را ادراك ميكردند ، كه همهء اينها نيز مرجوع به بزرگترهاى او شده خانواده‌ى او را بىسليقه و بيعرضه ، بىكفايت و مهمان‌نديده ميديدند ، و پس از اين نوبت به آزمايش خياطى و دست به سوزن بودن نبودن او\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nميرسيد كه براى اين كار هم پارچه‌اى به دستش داده به اسم اينكه ( كيسه‌ى دختردوز بركت مىكند ) از او كيسه پول ، يا كيسه اسفندى ميخواستند ، كه در اين هم از انگشتانه به انگشت كردن و سوزن بدست گرفتن و ريزى و يكنواختى بخيه‌ها كارديدگى و از بلد نبودن و بيگانگيش كارنديدگى و چلفتىگرى و بخور و بخوابى « 6 » او را معلوم ميكردند .\r\nپس از جهت همين رسوم و آداب بود كه دختردارها چندانكه دخترانشان دست چپ و راست خود را فهميده پا از سنين چهار و پنج به بالا ميگذاردند ، آنها را به عروسك‌بازى و كم‌كم به دوخت و دوز و ننو ، گهواره ، بستن و رخت تن عروسك كردن و غذا دادن و بلند كردن ، خواباندن لالائى گفتن و حمام بردن و مهمانى بازى كردن و پخت و پز و امثال آن ترغيب ميكردند ، بعلاوهء ياد دادن كار خانه از قبيل جارو و گردگيرى و نظافت و كمك آشپزى و گاهى آشپزى « كه اگر خراب هم ميشد برويش نياورده تعريف ميكردند » و رخت‌شوئى و آداب مهمان‌دارى كه از ضروريات ميدانستند و خود به تهيهء جهاز و وسائل و اسباب حمام و آشپزخانه و اسباب سماور و رختخواب و فرش و توصندوقى ، توبغچه‌اى و ديگر حوائج برميآمدند ، از آنجا كه از نه و ده سالگى ، بقول آشپزها ( در ديگشان برداشته شده ) « 7 » بايد مشترى قبول بكنند و ( چراغ سردر دكان را كبريت بزنند ) « 8 » ، يعنى دختر سنش مقتضى شوهر شده بايد مقدماتش را فراهم ساخته باشند .\r\n\r\n\r\n","description":"","footnote":"\r\n( 6 ) . بخور و بخواب كار منه - الله نگه‌دار منه . وقت خوردن قلچماقم يا على موسى الرضا - وقت كار كردن چلاقم يا على موسى الرضا .\r\n( 7 ) . در پزندگىهاى پلوچلوى برداشتن در ديگ برنج از طرف آشپز نشانهء آماده بودن غذا بود كه صاحب دكان ميتوانست مشترى راه بدهد .\r\n( 8 ) . روشن شدن يا روشن بودن جلو دكان پزنده ، بازى در دكان و غذا داشتن او را معلوم مينمود .\r\n","page_name":" 61 ","page_number":61},
  {"content":"\r\n\r\nبجز مسائل مذكور آداب و رسوم زير بود كه بايد تعليم و فراخاطر دختر ميگرديد . از جمله سنگينى ، سربزيرى ، كم‌حرفى ، حرف‌شنوى ، خوش‌خلقى ، دورى از جلفى و سبكى و خنده و حركات لغو بى جا ، سحرخيزى ، احترام به شوهر ، پدرشوهر ، مادرشوهر ، قوم شوهر ، اطاعت از بزرگترهاى خانه ، حجب و حيا و حجاب و محرم نامحرم شناختن ، بيصدائى ، شوهردوستى و اينكه شوهر را خداى روى زمين خود بداند . چشم پاكى و دست و دل پاكى ، بزرگداشت شوهر كه در غياب و حضورش بزرگ و معزز بدارد . حرف از خانه‌ى شوهر بيرون نبردن ، مخصوصا حرف رختخواب را كه در همانجا دفن بكند . صبر و شكيبائى ، بردبارى و قناعت ، بىتوقعى ، رازدارى ، سازگارى و اينكه اگر سنگ آسيا به سرش بچرخانند خيال ترك خانه‌ى شوهر نداشته باشد . روى و روگيرى ، نماز و روزه و طهارت و تقوا ، يكدلى و يكرنگى داشتن با شوهر و پسله پنهان نداشتن ، مال خود و مال او ندانستن ، يكى را دو تا كردن و اسراف و تبذير نداشتن ، دوست و يار و غار نگرفتن ، حفظ مال شوهر كردن ، در خانه‌دارى پس دست داشتن و روز مبادا را در نظر داشتن ، كه عملا و زبانا به آنان آموخته آماده‌شان ميساختند ، همان دخترانى كه با چادر آمده با كفن از خانه‌ى شوهر بيرون ميرفتند و زنانى كه چشمشان به‌صورت شوهر باز شده به‌صورت عزرائيل بسته ميگرديد و عمرى را با بد و خوب و زشت و زيبا و مهر و خشم شوهر ساخته ، فرزندان آورده ، دخترها شوهر داده ، پسرها زن داده ، خانم و خانم بزرگ شده با آرامش و رضايت خاطر زندگى كرده ، بازماندگان مفيد از خود به يادگار ميگذاشتند .\r\n\r\nبله‌بران\r\nپس از ديدن و پسنديدن و خواستگارى و قبول پسر و توافق ضمنى نوبت به ( بله‌بران ) ميرسيد و اين شبى بود كه بايد بزرگترهاى دو طرف در خانهء عروس\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nحاضر شده امر مهريه و خرج و جواهر و شيربهاء و رخت و مانند آن را بگذرانند كه عروسان شام شبى طبق شأن و مقام دامادان تهيه ديده ، ميوه و شيرينى فراهم كرده بزرگترهاى فاميل را خبر كرده آمادهء پذيرائى ميشدند .\r\nپس از ورود مهمانها و جمع شدن افراد دو طرف مدتى مجلس به سكوت و بيگانگى گذشته تا آنكه افراد با پهلودستىهاى خود به حرف و سخن برآمده ، رشته كلامشان شعاع گرفته به ديگران ميرسيد و مطالب مختلفى مانند كسادى و رواجى بازار و خوب و بد اوضاع و نوكرباب‌ها از گرفتارى و دردسر نوكرى و پيران از ضعف و پيرى و بىبنيه‌گى و بىدندانى و بىچشمى و سنگينى گوش و ضعف معده و درد كمر و پا بميان آمده ، ناآشنايان باهم آشنا و بيگانگان باهم يگانگى يافته ، مجلس گرمى و حرارت ميگرفت و آنگاه يكى از جمع دامادان طلسم آشفته‌گوئى را شكسته با گفتن ( از هرچه بگذرى « 9 » سخن دوست خوشتر است ) مطلب را به امر خير و مذاكرات بله‌بران و دنبالهء آن ميكشيد .\r\nاولين مطلب آن موضوع مهريه بود و اگرچه زنان ، در آن باره چيزى گفته ، چيزى شنيده مظنه بدست آمده بود ، اما ملاك واقعى آن در بله‌بران مردها بدست آمده واقعيت ميگرفت و اين بود كه مبلغ آن با تعارف پدر دختر به عمو و دائى دختر و تعارف آنها به وى كه پدر و ولى دختر و خدا سايهء او را از سرش كوتاه نگرداند عنوان شده از همينجا بود كه آرى و نه و چانه زدن‌هاى دربارهء آن شروع و دامادان از نصف و كمتر گرفته ، يكى ( سنگ بزرگ را نشانه نزدن ) ميدانست و يكى با دنده شوخى كه ( يكى ننه‌اش را برد بفروشد يكى گفت مگر كسى ننه‌اش را هم ميفروشد ، گفت يك قيمتى ميگويم كه كسى نخرد ) معامله را درست نشدنى و به هم نرسيدنى ميدانست و عروسان پائين نميآمد ، يكى براى اصلاح و رساندن طرفين به هم مَهر عيال و دختر خود و خواهر و خواهرزنش را\r\n\r\n\r\n","description":"","footnote":"\r\n( 9 ) . از هرچه ميرود .\r\n","page_name":" 63 ","page_number":63},
  {"content":"\r\n\r\nوسط ميكشيد ، يكى مهر مادر و مادربزرگش را نمونه ميآورد ، و آن دگرى مهر حضرت فاطمه را سرمشق ميگرفت ، يكى ( مهر را كه داده كه گرفته ) گفته ، يكى توى دهانش رفته مهر را از نان شب و هر بدهكارى واجب‌تر ميدانست و در تأييدش چند نفر ديگر كه مهر زن را مرد بايد كنار گذارده ، از دارائى خود جدا نمايد و هر آينه كسى نيت خوردن و نپرداختن مهر زن را داشته باشد آن زن به خانه‌اش حرام مىباشد داد سخن ميدادند و مطالب بسيار در اين زمينه ، تا آخر كه با وسطگيرى مصلحين نظر طرفين با اين‌كه فلان مبلغ رسيده ، فلان قدر بر ذمه مىباشد كه هم دختر سرفراز بوده ، هم خواستهء دامادان به عمل آمده مقدار چانه را در قباله ( نقدا دريافت شده ) بنويسند مطلب به آخر رسيده ، براى ثبت و ضبط كاغذ و قلم به وسط آمده ، بقيهء مطالب بميان ميآمد .\r\nمذاكرات ديگر چيزها مانند گفت و شنيد مهريه از حواشى و موضوعات مختلف و موافق ، مخالف گوئيها كه از جانب بزرگترهاى عروس از ( ده دست لباس ) و بالاتر پائين‌تر شروع شده قوم داماد از دو دست و سه دست كه اگر غرض از شكون و لباس عروس است يك دست هم كفايت مىكند و خدا عمرى بدهد هزار دستش را داماد خريده پاره مىكند گرفته ، حرف و سخن پرت و پلا شده ، تا به چهار دست ، پنج دست و . . . توافق ميرسد و بزرگترها اجازه داده نويسنده با ثبت جمله بسم اللّه الرّحمن الرحيم بالاى صفحه مطالب زير را يادداشت مىكند :\r\nبنام خدا و با تأئيدات ولى عصر عجل اللّه تعالى فرجه اين كاغذ و قراردادى است كه ميان طرفين جناب حاج فلان يا كربلائى ، مشهدى فلان پدر عروس خانم كه « هرگز اسم عروس نوشته نميشود » از يك طرف و جناب فلان . . . پدر يا عمو يا دائى شاه داماد عاليجناب فلانكس از طرف ديگر منعقد شده ، جنابان آقايان فلان و فلان و فلان بر آن صحه و مهر ميگذارند ، خدا مبارك فرمايد انشاء اللّه .\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nكلام اللّه مجيد يك جلد ، آئينه يك جام ، لاله يا شمعدان يك زوج ، مهريه فلان مبلغ كه اين ميزان رسيده فلان مبلغ بر ذمه مىباشد . لباس دو ، پنج ، هفت ، ده دست ، طلا ، جواهر . . . كه باز سر اين چانه بازارىها شروع شده ، عروسان مقدارى گفته ، دامادان از ثلث و نيم گرفته ميگفتند ، الحمد للّه كه خانواده عروس طلا ، جواهر نديده نميباشند كه بخواهند اينهمه خرج گردن دامادشان بگذارند ، و كيسهء جيب اين ، كيسه و جيب آن و ضرر اين ، ضرر خودشان مىباشد و هندوانه زير بغل عروسان گذاشتن و وسط را گرفتن ، آن را هم طورى قرار گذاشته يادداشت ميكردند .\r\nاگر دو سه موضوع بالا ، يعنى مهريه و جواهر و لباس قابل گذشت بود كه گاهى تا صرفنظر كردن كامل مهر و صلح كردن او ، ( يك شاخه يا يك حبه نبات ) و جواهر آن تا يك ( عقيق پنج تن ) و لباس او تا همان پيراهن عروس تخفيف ميگرفت مسئلهء شيربها نه از آن مطالب بود كه به اين زودىها فيصله مييافت كه دامادان زير بار آن نرفته ، مادر عروس حق خودش را خواسته ادعاى حق شيرش را مينمود ، تا آخر كه آن نيز با دخالت ريش‌سفيدهاى چرب‌زبانى كه : بله درست ميگويند و « زنها از پشت پرده گوش ميدادند » همه دنيا قيمت يك شب بيخوابى مادر نميباشد و اگر بخواهند اين كار سر بگيرد نبايد به داماد اين قدر سخت بگيرند ، كه همين ( اگر ) توى دل مادر دختر را كه نكند پاره شود خالى مينمود ، و در آخر به دندهء شوخى انداختن اطرافيان كه ميگوئيم داماد بيست من ، سى من شير خريده به مادرزنش بدهد انداخته ، آن را نيز به صورتى مانند چند سكه طلا و مثل آن حل و فصل ميكردند و نوبت به خرج عقد كه ( خشكه ) يا ( تره ) بوده ، خود دامادان متقبل بوده ، يا به گردن عروسان اندازند و ، پول حمام و مشّاطه و حنابندان و بنداندازان و ديگر چيزهاى آن ميرسيد كه دربارهء هريك از آنها باز طومارى گفت و شنيد كه در آخر عروسان با تلخ‌زبانى ميگفتند ( ماشاللا از سر و ته همه چيز ميزنند . عروس آرزو دارد . بيوه زن را به اين\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nمختصرى و بىسر و صدائى برگزار نميكنند ) ، آنها نيز به صورتى سر و تهشان ، كه لازم نيست اينهمه با عروس بند انداخته ، يا حمام بروند و وسط گرفتن بهم آمده وارد كاغذ ميگرديد و كاغذ بوسيله يكنفر سواددار محرم به زنانه برده شده براى آنها خوانده ميشد ، كه در اينجا بود كه دو مرتبه از طرف زنها قال و قيل و سر و صدا شده ، از هر گوشه و كنار نغمهء مخالفى برخاسته ، عروسان كه كمى آنها را چانه زده ، دامادان كه زيادى آنها را كه ( پس داماد و كس و كارش هرچه دارند ، روى اين عروس بگذارند ) و زير لبى كه ( مگر دختر كى هست و كس و كارش كىاند ! كه اينهمه توقع ، تمنّا ميكنن ) و ميانه‌گيرى بزرگترها و خاله ، خانم بزرگ‌ها كه هر حرف و طعنه و نيش زبان را جورى رفع و رجوع بكنند و يا بزرگى و ترشيدگى خود دختر حرفها را كوتاه كرده ، ايراد اشكال‌ها زبان قوم و خويش‌ها را كوتاه كرده ، غرغركنان سكوت بكنند ، اما در هر صورت اين حرفهائى بود كه كم و زياد از طرف زنانه و كس و كار دو طرف به گوش ميرسيد مثل اينكه :\r\nمهرش را كه نصف ، همان را هم كه نصفش رسيد بنويسند ! طلا ، جواهرش هم كه مگر عروس طلا جواهر نديده مىباشد ! شيربهايش را كه ده من شير ميخرند ميفرستند ! پول حمام و بندش هم كه ميخواهند درستش كنند پيش پسر خودشان بفرستند از سر و تهش ميزنند ! مگر دخترمان را از سر راه پيدا كرده‌ايم ؟ ! و كم‌كم كه صداها بلند و كلفت شده : كسى كه دختر خوب ميخواد بايد پول خوب‌ام خرج بكند . گوهر ميخوان ، غلطون ميخوان ، ارزون ميخوان ! اول بايد حساب جيبشونو ميكردن دوم در خونه مردومو ميزدن . اولش كه اينه واى به آخرش ! لابد دختر بايد نخود لوبياى تو ديزىشو هم ببره تحويلشان بده ! نه جونم ! دخترمون اول خواستگار دنبال اومدنشه . نه واسه پدر مادرش زيادى كرده ، نه زير بغلش ترش شده . و اينها هم حرفهائى بود كه طايفهء دامادان ميزدند .\r\nپاشيم بريم ، اينقد نيگرش دارن تا ترشيش بندازن ! چيزى كه فراوونه دختر .\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nسرشو پيدا كن كلا فراوونه . در هر خونه رو بزنى ده تاش سرشونو بيرون ميكنن .\r\nيا اگر لحن‌ها تندتر شده بود ، تو سر سگ بزنى دختر ميرينه . چيزى كه تو كوچه ريخته دختره ، مردشو پيدا كن . نيگرش دارن ، لاپاش بادمجون ترشى بندازن .\r\nبايد يه نون ميخوردن صد تا نون خير ميكردن كه يه همچى كسائى در خونه‌شونو زده . مگه كى هستن كه اينهمه افاده ميكنن ؟ ! ما خيال كرديم اومديم دختر بگيريم نميدونستيم اومديم دختر بخريم . لابد دخترشون رخت و اروسى نديده كه حرف ده دست ، ده جفت ميزنن . صد تا دخترشونو نذرى ميدادن ، و از اين قبيل مطالب كه يا در هر صورت به اصلاح آمده ، مردها يك تشر به عروسان و يك تشر به دامادان زده سر جايشان مينشانيدند ، يا حرف آنها هم پيشرفت نكرده ، زور زنها به مردها چربيده كاغذ را پس فرستاده ، بدون دست زدن به ميوه و شيرينى و شام جلسه را بهم زده مجلس را ترك ميكردند و در هر صورت مقدمه‌ى كينه و عداوتى ميان دو طرف ميشد كه ريشه‌اش از همين مجلس در آب مينشست و دشمنىها و اختلاف‌هاى ميان عروس و مادر شوهر و عروس و قوم شوهر و گوشه كنايه‌ها و نفرت ، دلچركينىهاى ميان دو طرف و سركوفت سرزنش‌هاى از قوم شوهر به عروس و عروسان كه از همين جلسه پيدا شده تا آخر عمر باقى مانده قوت ميگرفت .\r\n\r\nخريد و جهاز\r\nپس اگر بله‌بران به خير و خوشى گذشته به خوبى و موافقت و بگو و بخند انجام يافته مبارك باد گفته شده بود نوبت به روز خريد و بازار ميرسيد كه در همين جلسه مشخص شده اشخاص آن معلوم ميگرديد و معمولا خواهرشوهر و جارى و عمهء شوهر و خاله شوهر از طرف دامادان و به همين صورت از طرف عروسان بعلاوهء يكى دو مرد براى خريد انتخاب ميشدند و مادرهاى هيچيك از دو طرف يعنى نه مادر شوهر و نه مادر عروس نبايد دخالت داشته باشند كه سبك بود و از\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nشأنشان به دور ميآمد و اين نيز باز منوط به وقت و ساعتى بود كه تقويم راه داده ساعت و سعادت داشته باشد .\r\nاول خريد كلام اللّه و آئينه و چراغ بود كه قبلا يا در همان جلسه خريده ميشد و پس از آن چادر نماز و سپس لباس و در آخر چادر سياه و بعد از همه طلا يا جواهر كه هرچه قوم داماد چانه زده باريك ميگرفتند ، قوم عروس سليقه بخرج داده ، زياد و گرانقيمت انتخاب كرده دامنه را وسيع ميكردند . از آن سو جهاز عروس بود كه عروسان درصدد تكميل و تهيه‌اش برآمده بنا به فرصت و موقعيت كه عروس را زود يا دير مىبرند به رفع نواقصش برميخاستند ، و اينكه رفع نواقص گفته مىشود از آن روست كه دختردار از آن وقت كه دختر با اسباب‌بازى و عروسك به بازى شروع مينمود ، بلكه از آن ساعت كه در خشت ميافتاد در صدد تهيهء جهازش برميآمدند ، به اين صورت كه وقتى طشتى خريده ، زمانى لگنى فراهم كرده ، روزى آستر رويهء خوبى ديده بودند و پنبهء خوبى به چشمشان خورده بود لحاف تشك او را دوخته كنار ميگذاشتند . به همچنين ديگر وسائل و مايحتاجش را كه چون به سن بلوغ ميرسيد همه چيزش آماده ، هيچ لنگى و نقص و ببر و بدوز برايش نمانده بود و تنها چيزى كه در اين زمان احتياج پيدا مينمود ، مشتى خرده‌ريز امثال جارو و خاك‌انداز و تنوره و آتش گردان و از اين‌گونه خرت و پرت كه جزء جهاز نميآمد . مگر خانواده‌هاى فقير و شلخته‌ها كه تهيهء جهاز را براى همين هنگام كه از زور دستپاچگى ندانند چه بايدشان نمود و بفهمند چه بكنند ميگذاشتند ، و در هر صورت چه جهاز دختر آماده ، چه لازم به تهيه مىگرديد از شب بله‌بران تا شب بردن عروس خانه عروسان پر از خويش و قوم و دوست و بيگانه بود كه به كار رفع نواقص و كم و زياد جهاز ميپرداختند ، كه يكى چرخ خياطى جلوش بود و قر و قر ملحفه ( ملافه ) لحاف ، ملافهء تشك ، متيل « 10 » ، رويه متكا ، بالش ميدوخت و يكى بريدنىهاى آن را مانند پرده ، سفره ،\r\n\r\n\r\n","description":"","footnote":"\r\n( 10 ) . پارچهء سفيدى كه دوخته رويهء آخرين متكا ، يا بالش ميسازند .\r\n","page_name":" 68 ","page_number":68},
  {"content":"\r\n\r\nكيف قند ، كيسه اسفند ، لباس تو خانه ، دستمال شب و امثال آن بريده جلووش ميگذاشت ، تا بقيه كه يكى كم و زياد اسباب آشپزخانه‌اش را صورت ميگرفت و يكى اسباب قهوه‌خانه و اسباب سماورش را رسيدگى مينمود و ديگرى اسباب سفره ، و آن دگرى اسباب حمام و توصندوقىها و اسباب بغچه‌هايش را وارسى مينمود ، چه هر نقص از آنها موجب هزاران سركوفت و سرزنش به عروس و ( تو سر زدن ) و تحقير او ميگرديد . خاصه اگر دختر داراى عمه و خاله و عم‌قزى ، عمه‌قضى « 11 » ، خاله‌قضى « 12 » و دائىقضى « 13 » متعدد نيز بود كه در اين صورت سليقه‌ها يك لا ده لا شده هركس به نظر و سليقهء خويش چيزى دستور داده بر آن ميافزود ، و در هر صورت هرچه از جهت خريد عروسى از طرف دامادان خسّت و قناعت بخرج داده ميشد از طرف عروسان براى تهيهء جهاز سخاوت و دست دلبازى به كار رفته ، هرچه خريده فراهم ميگرديد ، باز كم و معيوب و ناقص شمرده ميشد ، تا آنجا كه گاهى از يك چيز دو دست و سه دست و از يك اسباب دو جور و سه جور كه ( زياد باشد بهتر است تا نداشته باشد ) در جهاز ميآمد .\r\n\r\nتشريفات عقد\r\nبعد از خريد عروسى اطلاع آمادگى براى عقد بود كه از جانب دامادان به خانه عروسان ميرسيد و اين روز و ساعتى مبارك بود كه دو طرف ( ساعت ) « 14 » ديده در آن توافق به عمل آمده بود و تهيهء وسائل عقد بنابر قرار ( خشكه و تره ) « 15 » بعهدهء\r\n\r\n\r\n","description":"","footnote":"\r\n( 11 ) . دختر عمه .\r\n( 12 ) . دخترخاله .\r\n( 13 ) . دختردائى . لفظى كه از زبان تركى داخل كلمات فارسى شده بود .\r\n( 14 ) . تعيين زمان سعد و مبارك از روى تقويم .\r\n( 15 ) . خرج و خريد و تهيهء وسائل كار به عهدهء عروسان ، يا دامادان بودن ، كه دامادان خود فراهم نموده يا پول آن را در اختيار خانوادهء عروس بگذارند كه آنها فراهم بكنند .\r\n","page_name":" 69 ","page_number":69},
  {"content":"\r\n\r\nهريك از طرفين كه قرار گرفته بود از صبح زود روز آن در خانه عروس جنب و جوش برقرار شده ، حياط و اطاقها جارو و تميز شده ، به در و ديوار قاليچه و عكس و دورنما كوبيده شده ، اگر آب توى محل بود آب حوض را خالى كرده ، آب نو انداخته و گرنه از آب‌انبار سرش را پر كرده ، اشغال ، چربى ، كثافت رويش را گرفته ، دور آن را گل و گلدان ميچيدند و تمام حياط از جلو پله‌ى آستانه تا آخر آن را فرش كرده ، چراغها را تميز و مرتب و نفت‌گيرى نموده ، چراغ زنبورىهاى فراوان حاضر ميكردند و از بعد از ظهر كوچه را سرتاسر آب و جارو كرده ، اگر عقدكنان جاسنگين و متجددمآب بود شروع به چيدن ميز و صندلى براى مهمانها كرده ، دست اندركار رويه كشيدن و ميوه و شيرينى گذاشتن و سيگار و كبريت نهادن شده ، قهوه‌چى سماورش را آماده كرده ، شربتش را كه جلوتر جوشانده شده بود آب زده ( يك گير ) « 16 » كرده ، استكان ، نعلبكىها و شربت‌خورى ، زيردستىهايش را شسته آماده نموده ، منتظر اسباب عقد ميشدند .\r\nاسباب عقد شامل : آئينه چراغ يا آئينه شمعدان ، خوانچه‌ى نان ، خوانچه‌ى اسفند ، طبق رخت عروس ، اگر خرج عقد با خود دامادان بود و يك روز جلوتر فرستاده شده بود طبق نقل و كاسه نبات « 17 » ، طبق كله‌قند ، طبق‌هاى ميوه كه ظرفهاى ميوه‌اش تا اندازهء يك قد آدم بالا كشيده ( كله‌كوت ) شده بود . طبق‌هاى شيرينى كه همينطور ميوه‌خورىهايش تا يك ذرع و زيادتر بلند زده شده بود .\r\nطبق شيشه‌هاى نيزه‌اى ، يا ( كپ ) « 18 » هاى شربت ، طبق گيروانكه « 19 » هاى چاى و\r\n\r\n\r\n","description":"","footnote":"\r\n( 16 ) . آماده ، دست بهم ، جاانداخته .\r\n( 17 ) . قدح مانندى از نبات كه با سليقهء خاص از طرف قندريزها ، نبات‌ريزها ريخته شده ، وسطشان با هنرنمائىهاى زياد شاخه‌هاى كريستال‌مانند از نبات بالا ميآمد .\r\n( 18 ) . ظرفى شكم‌دار از جنس شيشه ، با گردن كوتاه و لب كنگره‌دار براى نگه‌دارى سركه و امثال آن‌كه دورش را پوشال بافته ( پيزر ) ميگرفتند .\r\n( 19 ) . نام بسته‌هاى معين چاى و كبريت .\r\n","page_name":" 70 ","page_number":70},
  {"content":"\r\n\r\nكبريت و شيشه‌هاى گلاب و قوطى هل ، طبق كيسه‌هاى حنا ، صابون كه صابونش مثل گنبد چند ترك وسط طبق بالا رفته يا مخروطى روى هم شده بود ، غير از ذغال و تنباكو يعنى تلخى و سياهى كه شگون نداشته زندگى عروس و داماد را تلخ و سياه مينمود ، در اين ترتيب :\r\nطبق اول آئينه چراغ بود كه اگر آئينه‌اش بزرگ بود خوابيده در يك طبق و چراغ يا لاله‌هايش در طبق ديگر بود كه در اين صورت قرآن را نيز كه در جلد مخمل يا ترمه بود وسط آئينه گذارده روى آن را گل ريخته ، نقل ميپاشيدند و در صورت دوم آئينه و چراغ و قرآن در يك طبق بود كه پيشاپيش همه حركت مينمود .\r\nچراغها شامل يك جفت پايه بلند گردسوز حباب‌دار پايه برنز يا مرمرى ، يا ( لنتر ) « 20 » پايه‌دار حباب‌دار كه در پايه‌هائى شبيه گلدان از فلز كه با اشكال مختلف و كمال زيبائى ريخته ميشد قرار گرفته از گردن وسيلهء ريسمان به حلقه ريسمان‌هاى اطراف طبق محكم ميگرديد يا پايه‌دارهاى نمره بيست و پنج « 21 » جديد سفيد ، با حباب بزرگ سفيد « 22 » ، يا يك جفت تك‌پايه ( شمعدان ) يا سه‌شاخه ، يا پنج‌شاخه ، با گلدان ( دست دلبر ) « 23 » ى پر از گل كه براى زينت وسط طبق كه روى طبق را هم مخمل يا زرى يا بغچه قلمكار كشيده بودند\r\n\r\n\r\n","description":"","footnote":"\r\n( 20 ) . چراغى گردسوز با لوله‌اى شكم‌دار ، در سى شمع روشنائى ، با پايه و بىپايه كه بىپايه‌هايش را طوافها روى گالهء جنس خود ميگذاشتند و دكاندارها در ركابى از وسط دكان ميآويختند .\r\n( 21 ) . چراغهائى پايه‌دار در پايه‌ها و حباب‌ها و انبار نفت‌هائى بلور بسيار شكيل در بيست و پنج شمع نور .\r\n( 22 ) . چراغهائى از جنس برنج با آب ورشو در بيست شمع روشنائى با پايه‌اى متحرك كه تا يك وجب بلند و كوتاه ميگرديد ، با حبابى از با رفتن سفيد مانند لگن .\r\n( 23 ) . گلدانى مثال شيپور كه دست لطيفى آن را در خود گرفته بود ، از جنس چينى يا بلور .\r\n","page_name":" 71 ","page_number":71},
  {"content":"\r\n\r\nميگذاشتند .\r\nخوانچهء اسفند نيز طبق مستطيلى بود طراحى شده ، از اشكال هندسى خانه‌بندى شده كه خانه‌هاى آن را اسفندهاى رنگ كرده ريخته ، با اكليل و لاجورد زينت كرده وسطش را مبارك باد مينوشتند و طبق نان ، نان سنگكى در يك ذرع و زيادتر و گاهى تا يك ذرع و نيم قد كه هنر شاطرى در آن به كار ميرفت و وسط طبقى كاغذ زرورق دالبر كرده مانند طبق خوانچه پهن كرده ، دورش را جعفرى پاشيده ، چهار گوشه‌اش گل و گياه گذاشته ، رويش را با دارچين ، اين بيت مباركباد مينوشتند :\r\n مبارك باشد اين شادى * به حق مهدى الهادى \r\nو پشت سر آنها طبق رخت عروس شامل : انواع پيراهن ، يل ، شليته شلوار ، چادر سياه يا چادر نماز ، چارقد ، پيچه ، روبنده ، چاقچور يا جوراب ، كفش ، دمپائى ، اسباب بزك در جعبهء مجرى در زينت كامل كه رويش گل و نقل و ( پولك ) « 24 » ميپاشيدند و در عقب آنها ديگر طبق‌ها و بمحض رسيدن سر طبق‌ها به اول كوچهء عروس منقل‌هاى اسفند از خانهء آنها بيرون آمده به استقبال اسباب عقد ميرفت و بو و دود اسفند ، كندرهاى آن‌كه كوچه را پر كرده صداى صلوات پيشاپيش طبق كش‌ها و جواب مردم و غلغله ، غوغا و ازدحام مردم محله را اشباع مينمود و به اين ترتيب طبق‌ها وارد خانه‌ى عروس شده ، طبق آئينه با انعام خاص كه بر سر همان انعام مدتى چانه بازارى بميان آمده صاحب خانه چيزى منظور كرده طبق‌كش پا از مبلغ مورد ادعا پائينتر نميگذاشت و مدتى اين گفت و شنيد طول ميكشيد زمين گذاشته شده ، طبق‌هاى ديگر پائين آمده ، شربت‌خورىهاى شربت و بشقاب‌هاى شيرينى جلو طبق‌كش‌ها ميآمد .\r\n\r\n\r\n","description":"","footnote":"\r\n( 24 ) . آب‌نبات پولكى .\r\n","page_name":" 72 ","page_number":72},
  {"content":"\r\n\r\n\r\nشگون\r\nاز جمله چيزهائى كه براى عروس خوش شگون يا بدشگون ميآمد آنكه كفش او به اندازه‌ى پاى او درآمده ، يا درنيامده باشد و خوشبخت‌ترين عروسها آن بود كه كفشش راحت و اندازه بوده ، تنگى و لقّى نداشته باشد ، كه تنگى آن نشانه مرارت و تعب در خانه شوهر و لقى آن علامت زير پا سستى و كم‌ثباتى جاگير پاگير نماندن و پا در هوائيش در خانهء شوهر كه لقى زيادش دليل برگشتنش به خانه پدر ميآمد .\r\nديگر آئينه‌اش كه شفاف و سفيد و روشن و بىلك و نقص بوده يا نبوده باشد كه باز عيوب آن مربوط به روشنى ، تاريكى ، خوب و بد و صفا و كدورت و زشت و زيباى خانهء شوهر ميگرديد و ناگوارترين وقايع عروسى و براى عروس آنكه خداى نكرده آئينه‌اش كه ( آئينهء بخت ) ش ناميده ميشد از سر طبق‌كش بيفتد كه باز اين چند حالت ميتوانست داشته باشد : اگر آئينه افتاده و شكسته بود شك نداشت كه اين عروسى به عزا و ناكامى انجاميده كسى از آن ميان مانند خود عروس يا داماد يا نزديكترين كس آنان مرده ، خبر از مرگ‌وميرى داده است ، كه غالبا چنين عقدكنان به هم خورده منجر به فسخ عزيمت ميگرديد ، مگر آنكه عقد انعقاد يافته جلوتر از اين انجام يافته باشد و در اينجا بود كه نظر رد خوشبين‌ها و خوش‌نيت‌ها با تعبيرات گوناگون بر دلدارى و تسلا و بيرون آوردن دو خانواده از انديشه‌هاى سياه به جلو ميآمد و جهت همين سلامت رساندن آئينه هم بود كه آن را طبق‌كش ورزيده به سر گرفته براى زمين گذاشتنش ادعاهاى بالا بالا مينمود ؛ و اما اگر طبق‌كش لغزيده اما طبق به زمين نخورده باشد ، دليل آنكه عروس كارش به كدورت و برگشت به خانهء پدر و طلاق ميكشد اما طلاق واقع نميشود و اگر دو نيم شده بود ، هر دو خانواده عزادار ميشدند و همين آئينه بود كه تا پيرى و كهولت و نوه ، نتيجه‌دار شدن زن هنوز مورد توجه قرار گرفته از آن مواظبت مينمود .\r\n\r\n","description":"","footnote":"","page_name":" 73 ","page_number":73},
  {"content":"\r\n\r\n\r\nصورت عقدكنان\r\nتا پيش از رواج ميز و صندلى كه با دستور ميز و صندلى به قهوه‌خانه‌ها و چلوىها صورت گرفت ترتيب پذيرائى عقدخانه‌ها و عروسى خانه‌ها و مهمانيهاى بزرگ چنين بود كه حياط را « اگر مهمانى در حياط بود » كيپ تا كيپ « 25 » فرش كرده اطراف آن را تشكچه يا پتو ، كه از درازا تا شده باشد گسترده ، روى آنها را رويهء سفيد يك دست كشيده ، براى هر نفر يك پشتى يا مخده ، يا بالش گذارده ، مهمانان را تعارف به روى پتوها ميكردند و ميوه و شيرينى را توى بشقاب‌ها نهاده روى زمين جلوشان قطار ميكردند . زينت حياط هم شامل طاقنمابندى مثل تكيه‌ها از جار و چلچراغ و گل و گلدان و غيره و قاليچه‌كوبى و پرده‌كوبى و عكس و شمايل و تصوير ، و اما روشنائى مجلس شمع‌هاى نيم ذرعى كه در شمعدانهاى مسى ته‌پهن پايه كوتاه بگذارند تا شمع‌هاى قدى به قامت و زيادتر آدم و به ضخامت دو پنجهء دست كه بهم جفت كنند و زيادتر با فتيله‌هاى به كلفتى انگشت بود كه روشن ميگرديد و چلچراغهائى كه به زنجير و طناب بالاى حياط از اين پشت بام به آن پشت بام كشيده شده بود آويزان ميكردند و چند شاخه ، چلچراغهاى پايه‌دار كه چهار گوشه‌ى حوض و زواياى حياط ميگذاشتند و در فاصلهء آنها پايه بلندهاى گردسوز و لنتر كه روشن ميكردند . صورتى كه همان زينت و آذين‌بندىاش اندرون را به شعف آورده حلاوت عروسى خانه را به كام مىرساند و براى داماد طاقنمائى عليحده ، با لاله ديواركوبهاى نورافشان و زينت‌آلاتى به مراتب جالب‌تر و گلدانهاى نارنج و پرتقال و چلچراغهاى الوان كه با آنها دو طرفش ديوار كشيده با ساقدوشهايش بالاى تخت تكيه به مخده مينشست و منقل بزرگ اسفندى كه در دو سه قدمى جلوش قرار گرفته هردم مشتى اسفند و بخورات مطبوع در آن ريخته صداى چرقا\r\n\r\n\r\n","description":"","footnote":"\r\n( 25 ) . جفتاجفت .\r\n","page_name":" 74 ","page_number":74},
  {"content":"\r\n\r\nچرق و دود و بوى معطرشان فضاى حياط را پر مينمود و شربت‌خورىهاى پايه‌دار زيردار جوراجور كه پر از شربت ، به دست خدمتگاران جلو اين و آن گذاشته شده ، چاى فصل به فصلى كه شيرين و قندپهلو « 26 » به دست مهمانان داده ميشد و قليانهاى سره چوبى شرّابه‌دار بادگير نقره‌اى كه با كوزه‌هاى بلور اصل و چينىهاى عكسى اشكان و آب‌چكان برابر قليان‌كش‌ها ميآمد .\r\nهمين صورت نيز اگر عروسى مفصل بود و در تالارها و اروسىها جا نميگرفت يا براى زمستانها بود با تفاوت آنكه بالا يا تمام حياط چادر كشيده شده ، منقل‌هاى بزرگ آتش براى گرم كردن به اطراف نهاده ميشد و جاى شربت با شير گرم عوض ميشد ، تا كم‌كم كه ميز و صندلى باب شده به مجالس راه يافت اگرچه تا مدتها مردم با آن خو نگرفته به انديشه‌ى تكبر و خودنمائى از آن احتراز كرده ، با بودن آن هنوز روى زمين مينشستند ، و چه مضحك بود همين برزخ ميان روى زمين و صندلى كه جوانان و بچه‌ها بالاى صندلىها نشسته ، پيران و سالخوردگان ، صندلى را پشت خود نهاده جلو آن ميان فاصلهء صندلى و عسلى مينشستند كه بالانشينى را جاى اوليا اللّه و بزرگان دين و ( تكيه بر جاى بزرگان ) زدن ميپنداشتند .\r\nدر ورود صندلى هم بود كه كم‌كم چراغ زنبورىهاى روسى هزار شمع با تورى دراز خيارى متداول شده ، در ركاب‌ها آويخته شده نورافشانى مىنمود و در خلال آن زنبورىهاى سقفى هلندى كه از طبقى از سقف آويخته شده ، از آن لولهء باريكى به منبع نفت آن‌كه مانند كپسول گاز بود و تلمبه‌اى داخل خود داشته كنارى از مجلس به روى زمين نهاده ميشد ميرسيد كه بسيار اسباب تعجب بينندگان كه چگونه از صد قدم راه نفت به او ميرسد و چطور اينجا به آن\r\n\r\n\r\n","description":"","footnote":"\r\n( 26 ) . چاىهائى كه قند در استكانشان انداخته شده يا كنار سينى زير استكانيشان گذاشته شده باشد .\r\n","page_name":" 75 ","page_number":75},
  {"content":"\r\n\r\nتلمبه زده ، آنجا يعنى بالاى سقف چراغ پرنور مىشود ميگرديد ! تا در تعقيب آنها كه زنبورىهاى فانوسى و آويزى حباب‌دار و بىحباب كه حباب‌دارهايش طبقى بسيار زيبا با شرابه‌هاى قشنگ داشت به بازار آمده به منازل راه يافت و با همينها هم بود كه حالت طبيعى دلخواه شاعرانه‌ى شمع و چلچراغ از ميان رفته جاى خود را به وزوز و سر و صداى زنبورىها سپرد و آمدن برق كه همه را منسوخ گردانيد .\r\n\r\nحنابندان\r\n« 27 » در اينجا لازم است چند روز به عقب برگشته بگوئيم سه چهار روز به عقد مانده كه روز آن باز مطابق تقويم و ساعت معلوم ميشد ( حنابندان ) انجام ميگرفت و اين اولين آرايش بود كه با آن دختر رسما ( نشان ) شده در رديف شوهر كرده‌ها درميآمد به اين صورت كه اگر اسباب عقد چند روز جلوتر فرستاده شده بود از همان حناى ارسالى خانه داماد و اگرنه ، از طرف خود عروسان كه آن را يكى از زنان سفيدبخت خريده بود ترتيب مييافت كه از صبح زود روز حنا « 28 » بندان قوم و خويش‌ها از دو طرف كه بعضى نان چائى « 29 » خود را در خانه عروس ميخوردند وارد شده ، ديگ بزرگ آش رشته‌اى بار گذاشته ميشد و از نزديك ظهر دوستان و همبازىها و همسالهاى عروس از جمله دختر همسايه‌ها . اگر مكتب رفته بود ،\r\n\r\n\r\n","description":"","footnote":"\r\n( 27 ) . اول روز رسميت يافتن ازدواج . روزى كه دست و پاى عروس را با بستن حنا رنگين ميكردند . اولين آرايش عروس .\r\n( 28 ) . برگ سائيده درختى كه چون در آب خيسانده مانند خمير بر دست و پا يا مو نهند آن را رنگين كرده قرمز روشن مىكند . اسم رنگ حنائى از رنگ حنا كه سرخ مخصوصى مىباشد گرفته شده ، مدت تأملش تا رنگ كامل پس دهد دو ساعت مىباشد ، با آب نيز شسته مىشود .\r\n( 29 ) . اسم صبحانه .\r\n","page_name":" 76 ","page_number":76},
  {"content":"\r\n\r\nهمدرسىها و همشاگردىها ، دخترعموها ، دختردائىها ، دخترخاله‌ها ، دختر عمه‌ها كه دعوت شده بودند وارد شده و پس از بزن و بكوب و رقص و نشاط و صرف ناهار ( آش رشته خوران ) كه اين غذا از شرايط پذيرائى حنابندان بود و آشش را هم حتما بايد با نعلبكى خورده ( هرت ) بكشند ، كه خدا سررشتهء چنان بختى را هم بدست آنها داده ، همچه روزى را هم قسمت آنها نمايد و ديگر نيت‌دارها هم نيت بكنند ، اطاقى را مطابق جمعيت براى آن اختصاص داده ، لنگ‌هاى قرمزى روى فرشها گسترده ، عروس را بالاى اطاق و ديگران را دور تا دور نشانده ( مشاطه ) ى حنابند لگن مسى بزرگى را كه در آن حنا خيسانده يا طبق بعضى رسوم از خانهء داماد بسر گرفته آورده بود ، با داريه دنبك زدن مجلسيان و لىلى ، لىلى كردن و رقصيدن و قر دادن جلوپاى عروس به زمين ميگذاشت و يكى يك نقل به دهن حاضران گذارده كار حنابندان را شروع مينمود .\r\nاين حنا را در هر خانواده طورى ميگذاشتند كه يكى تمام دست و پا را از پشت و رو حنا ميگرفت و يكى يا انتهاى انگشتان و عده‌اى كف دست و كف پا را با روى ناخنها و آنچه معمول بيشتر خانواده‌ها بود و مخصوصا متجددمآبها به آن تمايل نشان ميدادند فقط روى ناخنهاى دست و پا بود ، به اضافه‌ى گل و برگ‌ها و شكل و صورت‌هائى كه مانند ماه و ستاره و خورشيد وسيلهء چوب نازكى به كف دست عروس ميگذاشتند و نشانه‌هائى كه بر قله‌هاى سر انگشتان از طرف كف دست و خط مچ‌هائى كه از حنا براى او كشيده ، دورش را با خالهائى زينت ميكردند ، كه حناى كف دست را ( گل ) « 30 » و حناى دور مچ را ( برگ ) و حناى روى ناخن را ( غنچه ) ميگفتند .\r\nاز اين زمان ديگر عروس و اطرافيانش يعنى هركس كه حنايش گذاشته\r\n\r\n\r\n","description":"","footnote":"\r\n( 30 ) . با اين جمله كه ( تو كه حموم رفتى يك گل حنا هم ميخواستى كف دستت بزارى ) .\r\n","page_name":" 77 ","page_number":77},
  {"content":"\r\n\r\nميشد ديگر كارى نداشت جز آنكه پشت به پشتى داده پاهايش را دراز كرده ، دست‌هايش را طورى كه خراب نشود روى پاهايش بگذارد ، كه بعضىها شوخى كرده ميگفتند ( اگر عروس سختشه ، دست و پاشو نخ ببنده گردنش بندازه ) كه جوابش ميدادند ( دو سه شب ديگه گردن دوماد ميندازه ) يا خطاب به ديگران ( شب ميرن گردن شووراشون ميندازن ) و جلوشان بزنند و بخوانند و برقصند و چيز دهن آنها بگذارند ، كه اگر هم مطرب دعوت شده بود اين كار بعهدهء مطرب واگذار شده ، مجلس را او گرم مينمود . اما هرچه بود هركه هرچه داشت از رقص و هنر و آواز در اين حنابندان در طبق اخلاص گذارده تقديم ميكرد كه پير و جوان و خانم بزرگ ، خانم كوچك هم نداشته همه وادار ميشدند .\r\nاين سور و سرور همچنان دنبال ميگرديد تا حناها رنگ انداخته بخواهد شسته بشوند و در اين وقت بود كه مشاطه با آفتابه لگن كه آفتابه‌ى آن را آب نيمگرم كرده پنج حب قند و گلاب در آن ريخته بود وارد شده اول جلو مادر عروس و اگر بزرگتر و مسن‌تر از او حنا گذاشته بود جلو او گرفته انعام ميگرفت و با گفتن ( مبارك باشد ) و دعاهاى ديگر امثال ( حنابندان پسر ، دخترهاى ديگرت را ببينى . هزار تا از اين حنابندان‌ها را پشت سر بگذارى ) شروع به شستن حناها مينمود و از اينجا هم بود كه رنگ ضرب و داريه ( دايره ) و سر و صداى اهل اطاق و مطربها هم عوض شده ( بادا بادا بادا بادا ، ايشاللا مبارك بادا ) زده ميشد و پس از شستن حناى يكى دو بزرگتر مثل مادربزرگ عروس و مادر داماد نوبت به عروس ميرسيد كه پس از دريافت انعام كافى از مادر داماد و مادر عروس شروع مينمود و بعد از عروس ساقدوشها و اطرافيانش كه رسم شستن آنها هم‌چنين بود كه دست يكى و پاى ديگرى را كه دو طرف عروس نشسته بودند ميشست و همينطور دور زده تا شستن به آخر ميرسيد و اين از آن جهت بود كه اولا تا رسيدن به شستن دست او يا پاى اين بزرگترهايشان انعام را حاضر كرده باشند و ديگر تبعيض و توفيرى در ميان نيامده ، دلتنگى و كدورتى در جلو و عقب كردن\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nحاصل نشده باشد .\r\nجشن روز حنابندان كه قسمت اعظم آن بعد از ( حناشوران ) بود كه در فضاى بازتر انجام ميگرفت از جشن‌هاى پرشور و حال سنگ تمامى بود كه با شيرينى و آجيل و ميوه و بزن و بكوب مفصل همراه ميگرديد ، از آن جهت كه كمتر در آن غريبه حضور بهم مىرساند و مجلسى بود كه دختران كم سن و سال پرشور و نشاط نوخاسته شركت كرده هنرنمائى ميكردند ، خلاصه اگر عروس و داماد هم باهم قوم و خويش و بىرودربايستى بوده بهم مخلوط ميشدند .\r\n\r\nبنداندازان\r\nيكى دو روز به عقد مانده عروس را بند ميانداختند و آن را ( بنداندازان ) ميگفتند و ترتيب كار آن نيز چنين بود كه از خانه‌ى داماد چند تن از كسان او مانند مادر و خواهر و عمه و زن برادر با دعوت قبلى به خانهء عروس ميرفتند و اگر در حنابندان ابتدا از عروس ميگرديد ، در اين كار يعنى انداختن بند از بزرگترها يعنى اول از مادر شوهر و خاله و عمه و عمه‌ى شوهر شروع ميشد تا به كوچكترها و آخر به عروس ميرسيد .\r\nدر بنداندازان نيز از ابتدا تا انتها كه گاهى به نسبت كثرت جمعيت از صبح تا شب طول ميكشيد لحظه‌اى زدن و خواندن و نشاط و طرب قطع نميگرديد و چاى و شربت و قليان و ميوه و شيرينى به حد وفور در اختيار مهمانان قرار ميگرفت و با همين پذيرائى ( اولين پذيرائى خانواده‌ى عروس از خانه داماد ) بود كه عروس و بستگان او ميتوانستند همراه احترامات صميمانه و چسبندگى و محبت تخم عطوفت و علاقه و يگانگى را در دل مادر و خواهر و قوم شوهر كاشته ، يا با افاده‌فروشىها و كم‌اعتنائىها و گوشه كنايه زدن‌ها و بىمهرى ، كناره‌گيرى ، بذر نفاق و كدورت را بيفشانند .\r\nدر هر صورت مشاطه عروس را رو به قبله نشانيده لچك سفيدى بسرش بسته\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nموهايش را در زير آن دسته كرده ، پارچه‌ى سفيدى مانند لنگ سلمانىها دور گردنش بسته ، جلو او زانو زده ، آماده‌ى بند انداختن « 31 » ميگرديد و در اينوقت ، مادرشوهر ، با دو پول زرد مانند اشرفى يا ليره كه بهم جفت ميكرد موئى از وسط ابروى عروس برداشته ، آن را در دامانش جهت بندانداز انداخته اجازهء بند را صادر مينمود و ديگر اقوام و بستگان داماد نيز هريك سكه‌اى از جلو صورتش در لنگ انداخته بند او را تأييد ميكردند كه تمام آنها متعلق به بندانداز ميگرديد .\r\nبندانداز سكه‌ها را كه با هريك خوش و بشى كرده ، جملاتى از اين قبيل كه : خير عروستان را ببينيد . قدم‌دار و روزىدار به خانه‌تان ببريد . ايشاللا با سلامتى و دلخوشى باشد . ايشاللا يك نفرتونو هزار نفر بكند . صد تا از اين عروسيها همراهش باشد ميگفت سكه‌ها را ضبط كرده ، كمر نخ را قلاب نموده به‌صورت عروس ميگذارد و در اين وقت بود كه با كنده شدن اولين دستهء مو آه و واى عروس بلند شده به پيچ و تاب برميآمد و همين ناآرامىها و رفتار عروس هم بود كه موجب تعبير ، تفسيرهائى در اطرافيان ميگرديد :\r\nمثلا اگر زير گلويش درد آمده ، يا نخ ، آن را گاز گرفته بود ، ميگفتند ( حسرتش را ميخورند ) و اگر چانه‌اش درد ميآمد ميگفتند ( قوم شوهر دوستش دارند ) درد موهاى گونه و بناگوش را دليل آن ميدانستند كه ( دير تصرف مىشود ) درد پشت لب به روايتى تعبير به ( حرف مادر شوهر ) و به تعبير دوستان آنكه ( پيش مادر شوهر جا باز مىكند ) و پاره شدن نخ نشانهء آن‌كه ( داماد دلش به حال او سوخته است ) كه حسودها مخفى و آشكار آه و اسف كرده ( خوش به حالش ! ) گفته ، غبطه‌اش را ميخوردند .\r\nكم‌كم كار بند به آخر رسيده ، زيرابروها برداشته شده خط بالاى ابرو\r\n\r\n\r\n","description":"","footnote":"\r\n( 31 ) . يك سر نخ خامى را به دندان و سر ديگرش را بدست چپ و وسطش را با سه انگشت ، شست و وسط و سبابه قلاب كرده مو را در ميان آن انداخته جا كن ميكردند .\r\n","page_name":" 80 ","page_number":80},
  {"content":"\r\n\r\nيكنواخت ميگرديد و سفيد آب « 32 » غليظى را با آب حل كرده ( براى خنك كردن جاى بند و رفع سوزش ) آن به‌صورت عروس ميماليد و پيش دامنى را از گردنش باز كرده ، مبارك باد آخر را نيز گفته كنار مينشست و صداى دايره دنبك دوباره فضاى اطاق را اشباع مينمود .\r\nاما كار مهمتر ديگرى هنوز براى عروس باقى مانده بود و آن اين بود كه اگر عروس را در همان چند روزه يا بلافاصله ميبردند بايد كار نظافت و ازاله‌ى موهاى اضافى او نيز انجام پذيرد و ترتيب كار آن هم‌چنين بود كه پس از بند و برمه ( بند و زير ابرو ) مهمانها را از اطاق خارج كرده ، يكى از محارم ، يا ( ينگه ) « 33 » ى او كه بايد ( يك بخته ) « 34 » و سفيدبخت باشد « 35 » به نزد او مانده دختر را از دامن و شلوار برهنه ساخته به زمين ميخوابانيد و پشت به او به روى زانوهايش نشسته مچ پاهايش را محكم در دست ميگرفت و بندانداز شروع به انداختن بند به موهاى او مينمود !\r\nشايد بند انداختن چه در صورت و چه در پائين از زجرآورترين كارها بود كه دربارهء عروس انجام ميگرفت كه در مورد وى صورت جمله‌ى ( بكش و خوشگلم كن ) آن را آرام ميبخشيد و در قسمت موى اضافى شوق ديدار حجله و داماد ! و زفاف ، اما در هر جهت ، مخصوصا موى شرمگاه ، اگر دختر هم به سن بلوغ كامل\r\n\r\n\r\n","description":"","footnote":"\r\n( 32 ) . ماده‌اى كه از قلع و روى و مانند آن گرفته سائيده در آرايش زنان جهت سفيد كردن بجاى پودر به كار ميرفت . در مرهم‌ها نيز خاصه مرهم سوختگى مادهء اوليه بود . بهترين سفيدآب‌ها محصول تبريز بود كه زنها براى بهتر به صورت خوابيدن چندى آن را در كاغذ پيچيده زير فرش دم در كه از رويش راه ميرفتند ميگذاشتند .\r\n( 33 ) . دلاله يا زن كاردانى كه امور زناشوئى را به عروس آموخته ، رختخوابش را گسترده ، جمع كرده ، مواظبتش نمايد ( . . . ش را عروس مىخورد گوزش را ينگه ميدهد ) .\r\n( 34 ) . تنها يك شوهر كرده باشد و با او در ادامه زندگى بوده باشد .\r\n( 35 ) . خوش‌بخت ، عزيز .\r\n","page_name":" 81 ","page_number":81},
  {"content":"\r\n\r\nيعنى سنين بالاتر از پانزده و شانزده رسيده موهايش درشت شده بود از كشنده‌ترين آرايش‌ها بود كه عروس بايد تحمل نمايد ، در حدى كه گاهى كارش به فرياد و فغان و زارى و گريز ميرسيد و اين هم كه متوسل به نوره‌ى زنان « 36 » يعنى واجبى ( داروى نظافت ) و لا اقل تيغ و مثل آن نميشدند اين بود كه اولا هنوز تيغ خودتراش باب نشده كار با تيغ بزرگ سلمانى از عهدهء زنها برنميآمد و ماشين هم كه كرده سبب مرارت داماد ميگرديد و آهك و زرنيخ واجبى هم كه اثرش به پرده‌ى بكارت رسيده آن را زائل يعنى ( دختركى دختر را سفيد ) « 37 » مينمود !\r\n\r\nدختركى !\r\nتوضيحى در اينجا لازم ميآيد كه بكارت دختر از امورى بود كه از آن مهمتر امرى جهت دختر و كسان او نميتوانست باشد و واى بر احوال دختر و خانوادهء دخترى بود كه شب عروسى روسياهى ببار آورده باشند ، يعنى عذرى كه به هيچ صورت قابل بخشايش نبوده چشم‌پوشى نميگرديد . اولا از شرايط چنين دخترى براى دامادان بود كه ميتوانستند دختر را بدون هيچ حق و مهر بيرون كرده بنام ( ناشزه ) « 38 » طلاق بگويند و حتى جهيزيهء او را بعنوان خسارت تصاحب نمايند و\r\n\r\n\r\n","description":"","footnote":"\r\n( 36 ) . نورهء زنان به غير از نورهء مردان بود كه از آهك و زرنيخ و توسط خود حمامىها ساخته ميشد ، بلكه آهك و زرنيخ و خاكستر و سفيدهء تخم‌مرغ بود ، تا جاى نوره را سياه ننموده و نرم بكند .\r\n( 37 ) . بدترين عيب و بزرگترين بدبختى براى عروس و فاميل عروس آن بود كه ( دختركى ) نداشته باشد و چه وقايع هولناك در اين زمينه مانند كشتن دختر و بالاى پشت بام طشت زدن و تف به ريش پدر دختر انداختن و گه برده به گيس مادر زن ماليدن كه بوقوع ميپيوست !\r\n( 38 ) . زنى كه دامنش به گناه آلوده شده ، يا بىاجازهء شوهر خانهء او را ترك كرده ، يا اطاعت\r\n","page_name":" 82 ","page_number":82},
  {"content":"\r\n\r\nاز بىآبروئىهائى كه دربارهء او انجام ميدادند آنكه ( دستمال ) « 39 » او را برده باز كرده به جمعيت يعنى زنهائى كه از خودى و بيگانه مخصوصا قوم عروس براى ديدن و گرفتن مدرك دخترشان نشسته بودند نشان داده افتضاح راه بيندازند .\r\nعروس را از حجله بيرون كشيده وسط مهمان‌ها آورده تف به صورتش بيندازند .\r\nدر طعنهء آنكه روسفيدشان كرده ! ماست به صورتش بمالند دستمالهايش را به سر و برش سنجاق كرده دور مجلسش بگردانند . گيس‌هايش را قيچى نمايند . « 40 »\r\n\r\n\r\n","description":"","footnote":"\r\nنداشته باشد از جرائمش يكى آنكه بر او هيچ حقى تعلق نميگرفت .\r\n( 39 ) . دستمال يا دستمال شب پارچه‌هاى سفيدى چهارگوش غالبا از چلوار بىآهار كه با جهاز ، همراه اسباب رختخواب روانه ميشد . دستمالى كه يكى دوتاى آن را روى تشك عروس پهن نموده ، با چند كوك بند ميكردند و يكى دوتاى آن را جلو دستش براى پاك كردن خود و داماد ميگذاردند . اين دستمالهائى بود كه چنانچه خون‌آلود و غرقه به خون شده بود مايه سربلندى و افتخار دختر و هر آينه سفيد مانده رنگ خون نديده بود ، بىآبروئى و ننگ و سرافكندگى بىمنتهاى عروس و خانوادهء او را تا آنجا كه بايد جلاى وطن كنند ببار ميآورد .\r\nرسم هر زن بود كه هنگام گستردن رختخواب چند از اين دستمالها را زير تشك بگذارد و زياد داشتن و زياد بردن آنها به حمام نيز از افتخارات زنان شوهردار كه نشانهء سفيدبختى و عزت آنها به نزد شوهر بود ميآمد . دستمالى كه از وظايف زن بود كه پس از مباشرت ، شوهر و سپس خود را با آن خشك و تميز نمايد و از دستورات مادرها به دخترها بود كه براى خود و شوهر هريك دستمال جداگانه اختيار كرده ، با يك دستمال خود و او را خشك ننمايند كه سردى و كدورت و سياه‌بختى ميآورد . بعضى نيز براى اين كار حوله‌هاى كوچك لطيف به كار ميبردند .\r\n( 40 ) . گيس بريده يا گيسوبريده كه خطاب به زنان بدكاره ميآمد و غليظترين دشنامها بود كه زنان به يكدگر ميدادند . حضرت ايوب آنجا كه گفت خدايا ديگر صبر ايوب تمام شد آنجا بود كه چون زنش به هر در كه براى دوا و غذاى او زد فرجى حاصل نشد در خانه‌اى را كوبيد و صاحب‌خانه كمك و استعانت به او را منوط به گرفتن گيسويش نمود كه زن ايوب بر آن ناچار گرديد و از آن سو به ايوب خبر بردند كه زنت فعل ناشايست كرده حاكم حكم به بريدن گيسويش داده است . . .\r\n","page_name":" 83 ","page_number":83},
  {"content":"\r\n\r\nبالاى بام رفته طشت بكوبند . « 41 » دو دسته از قوم داماد ، زن و مرد به خانهء عروس رفته مردها تف به ريش پدر عروس انداخته ، زنها پياله‌اى گه از خلا برده مشت كرده به سر و گيس مادر عروس بمالند و در آخر عروس را با چادر نماز وارونه سوار خر كرده روانهء خانه پدر نمايند ، و اما امورى كه از طرف پدر و برادر و قوم و كس عروس دربارهء او انجام ميگرفت : خيلىها كه دختر را سر به نيست كرده حبس كشيده ، جواب ميدادند ، جلاى وطن كرده گم و گمنام به شهر ديگر ميرفتند . محله به محله ميكردند . با پول داماد را به نگهداشتن او راضى ميكردند .\r\nسرمايه و پولى رويش گذاشته به ديگرىاش ميدادند . چه زياد جوانمردانى هم بودند كه به رو نياورده دستمال را با خون خود رنگين ساخته مدرك دختر ميساختند ، از جمله ميرزا احمد عطار ، جوانى از كوچهء ( حمام خانم ) كه چون با چنان حالتى برخورد كرده ، يعنى دختر را نالان و گريان مينگرد با دلدارى و مدارا از وى به تحقيق و تجسس برميآيد و علاوه بر آن‌كه او را آبستن نيز درمييابد كه از شاگرد قهوه‌چىاى به اسم مهدى حمل برداشته بوده ، بدون دست بردن به وى و هيچگونه عكس العمل ، همراه با سرپوشى تمام به عذر عدم توانائى جنسى پس از هفته‌اى دختر را طلاق گفته روانه خانه‌ى پدر مينمايد و از آن سو به نزد شاگرد قهوه‌چى رفته او را با دخالت خود به خواستگارى دختر ميفرستد و با قبول مخارج آن دختر را به پسر و فرزند را به پدر مىرساند .\r\nبهر تقدير كار نداشتن بكارت براى دختر از جمله امور مهمه‌اى بود كه در هر حالت بايد آن را در تحويل به شوهر مضبوط و در اختيار داشته باشد ، تا آنجا كه دختران هرزه نيز تا تحويل خود به شوهر در هول و هراس حفظ آن بوده ، در\r\n\r\n\r\n","description":"","footnote":"\r\n( 41 ) . به همه بفهمانند كه عروسشان يعنى دختر فلانى دختر نبود كه اگر هم نگهش ميداشتند « كه كمتر اتفاق ميافتاد » تا آخر عمر سرشكسته بوده براى خواهرشوهر مادرشوهر زبان‌درازى و براى قوم شوهر فيس و افاده نداشته باشد .\r\n","page_name":" 84 ","page_number":84},
  {"content":"\r\n\r\nنگاهداريش تمهيدات مختلف به كار ميبردند ؟ ! و اين نيز مضمونى در اين زمينه بود كه به چنين دخترهائى ميگفتند : ( عقبشو كرده انبونه - جلوشو گذاشته نمونه ) و بر روى هم بكارت بلائى براى خانواده‌ها بود كه دختردارها تا دخترشان را به تصرف نداده برگهء روسفيدى دريافت نميكردند دلشان در هول و ولا بود و از دعاهايشان سر هر نماز و در هر زيارتگاه آنكه ( خدا به ديدى ديدى دشمن گرفتارشان ننمايد ) .\r\nدر رفع و رجوع آن هم حيله‌ها و دوا درمانهائى داشتند از اين قبيل : جهت انقباض قرنفل و مازو و گلنار و مشك را كه باهم كوبيده در پارچه بسته به خود برميداشتند و يا بزرگترها و محارم كه تهيه نموده دستور برداشتن ميدادند ، كه ساعتى قبل از زفاف به خود برداشته وقت زفاف بيرون آورند .\r\nيا پوست انار و مازوى بىسوراخ و پوست ترنج و عود را سائيده از حرير گذارنده به صورت بالا به كار برده يا ببرند و در هر حالت كه از اجناس قابض بهم آورنده مثل مازو و پوست انار و تخم گل سرخ سائيده كه مثل گرد بشود استفاده بكنند و براى بدست آوردن خون و نشانهء بكارت هم خون كبوتر را كه با كمى آب رقيق كرده ، در پوست قلوه بريزند و دخول بدهند و يا در بادكنك گوسفند ريخته كنار تشك عروس بگذارند تا به وقت لزوم در زير خود بتركاند ، كه بهره‌ورى از هردو بستگى به زيركى و ترس و شتابزدگى عروس پيدا مينمود ، كه توانسته باشد آنها را درست و بجا و همراه با اغفال داماد و ظاهرسازىهاى لازم به انجام رسانيده ، يا فضيحت زيادتر بالا آورد و بسا كه با رهيدن از مخمصه‌ى آن دچار بيمارىهاى خطرناك از طرف داروها و بالا رفتن پوست قلوه ، يا پيدا شدن بادكُنك و رسوائى بدتر از آن بشود !\r\n\r\nنمايش عروس بابا ننه‌دار !\r\nاز جمله نمايشى در اين زمينه بود كه بعضى قوم شوهرها براى آزار عروس‌ها\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nترتيب ميدادند بر اينكه : دامادى نزد پدر زنش رفته از دختر نبودن دخترش شكايت مينمايد و پدر دختر متعجبانه ميگويد پس ميخواستى پسر باشد ؟ ! ميگويد يعنى ميگويم با غير خوابيده . جواب ميدهد پس ميخواستى با من كه پدرش بودم ميخوابيد ! و پس از يك سلسله از اين گونه مطالب كه ميگويد ، شش ماه آبستن بودنش را چه ميگوئى ؟ ! و پدر دختر با افتخار و گردن افراشته جواب ميدهد دختر نجيب بابا ننه‌دار كه غير اين نميباشد ، مادرش هم كه به خانهء من آمد نه ماهه آبستن بود و اين رسم فاميليمان مىباشد .\r\n\r\nحمام عقد\r\nمعمولا حمام عقد يكى دو روز بعد از بنداندازان انجام ميگرفت ، از آن جهت كه چون صورت دختر تا آن زمان بند نيفتاده به نخ عادت نكرده بود « 42 » سوزش و درد و برافروختگى زياد بهم مىرساند . براى جلوگيرى از ناراحتى پوست وناسور « 43 » شدن بين حمام بند و حمام فاصله مىانداختند كه دو سه روز عقب‌تر انجام ميگرفت .\r\nبراى حمام عقد باز عده‌اى از كسان داماد جهت همراهى با عروس دعوت ميشدند و اين حمامى بود كه بعضى جهت احترام دامادان آن را ( قرق ) « 44 » ميكردند و همين عمل هم بود كه حسادت حاسدان را دربارهء عروس برانگيخته با اين اشعار عقده‌نشانى ميكردند :\r\n عروس مشدى مم‌قلى * خونه‌ى طاقنما گِلى \r\n\r\n\r\n","description":"","footnote":"\r\n( 42 ) . دختر اگر پيردختر هم ميشد نبايد بند انداخته بزك بكند كه برايش ننگ و بدنامى بوده هرگز به صورت دختر و باكره نميتوانست خواستگار پيدا كند ، حتى موى زهار كه نبايد بسترد .\r\n( 43 ) . مجروح شدن ، ناراحت شدن ، نازك و حساس شدن .\r\n( 44 ) . مخصوص كردن ، دربست ، اختصاصى ، كه با پرداخت عايدى آن مانع ورود بيگانه ميشدند .\r\n","page_name":" 86 ","page_number":86},
  {"content":"\r\n\r\n تا ديروزى كَلِمكورى * شيپيش به موهاش مُروارى\r\nحموم نميدونس چيه * خيال ميكرد عَم قِضييه « 45 »\r\nامروز حموم قُرُق واسش * صد تا تاراق توروق واسش\r\nافاده‌هاش طبق طبق * سگا بدورش وقّ و وق\r\nخوش به . . ش كه بخت داره * صندلى روى تخت داره « 46 » \r\nيا اين شعر :\r\n قربون . . ش كه سبزه بخته * صبرش به نظر مثال جخته « 47 »\r\nپارسال اين زمون تاپاله ميبسته * امسال اين زمون بر سر تخته \r\nاين حمام چون از صبح تا نزديك غروب طول ميكشيد و دهان گيره‌اى لازم ميآمد تا مهمانان كام و گلوئى تازه كنند ، فصل به فصل طبق‌هاى شربت و ميوه و شيرينى و خوراكىهائى بود كه به حمام ميرسيد ، از جمله جهت رفع عطش :\r\nشربت قند و تخم شربتى « 48 » ، دوغ ، سكنجبين ، شربت به ليمو ، هندوانه ، انار ، در فصل پرتقال ليمو ، پرتقال ليمو و نارنگى و براى رفع گرسنگى و دل‌ضعفه‌ى قبل از ظهر : شامى لپه « 49 » ، كوفته شامى « 50 » ، تخم‌مرغ پخته‌ى رنگ كرده ، خاگينه « 51 » ،\r\n\r\n\r\n","description":"","footnote":"\r\n( 45 ) . عم‌قضى ، لفظى تركى به معنى دخترعمو .\r\n( 46 ) . براى احترام زيادتر به شخص تخته گذارده ، صندلى را روى تخت ميگذاشتند . اين كار براى سردم‌دارهاى سخنورىها در قهوه‌خانه‌ها و براى بعضى از دامادها به عمل ميآمد .\r\nسلاطين نيز بدين صورت جلوس ميكردند .\r\n( 47 ) . صبر و جخت ( جخد ) . صبر علامت تأمل و جخد . دستور تعجيل . تأويل و تفسير عطسه كه يكى يا دو تا پشت سر هم آمده باشد كه اولى صبر و دومى جخت ناميده ميشد و در اين زمينه اين لطيفه يا كنايه كه عروس گفته صبرِ شب ، جخته ؟ !\r\n( 48 ) . دانه‌ريزى كه الك و ريگ‌شو كرده با شربت قند ميخوردند . دانه‌اى مقوى جهت قلب و مغز و اعصاب .\r\n( 49 ) . گوشت و لپه‌ى پخته كه همراه نمك و زعفران و فلفل و ادويه به اندازهء نعلبكى كه به وسطش انگشت فرو برده در روغن اعلاى فراوان سرخ كرده باشند .\r\n( 50 ) . گوشت كوبيده اما نپخته و آرد نخودچى كه با مصالح شامى لپه مخلوط كرده در دو نوع پهن مثل شامى لپه و نوعى مشتى مثل تخم‌مرغ در روغن سرخ كرده داغ داغ ، يا در آب پيازداغ و سركه شيره ، يا سركه قند جوشانده ، آبش را سوا نان خرد كرده كوفته شاميش را جدا با نان بخورند .\r\n( 51 ) . تخم‌مرغ و آرد و نمك و زعفران كه بسيار زده در روغن حيوانى اعلا بريزند و زير و رو كرده ، در بشقاب برگردانده رويش را شربت قند غليظ بدهند ، يا قند كوبيده بپاشند .\r\n","page_name":" 87 ","page_number":87},
  {"content":"\r\n\r\nكوكوى سبزى « 52 » ، كوكوى بادمجان « 53 » ، كوكوى سيب‌زمينى « 54 » و براى ته دل‌گيران بعد از ظهر تا خود را براى ناهار به خانه برسانند : قدح‌هاى آش رشته « 55 » يا آش انار « 56 » ، آش ماست « 57 » ، آش سماق « 58 » ، آش تلخينه « 59 » ، آش جو و كلّه‌بره « 60 » ، همراه\r\n\r\n\r\n","description":"","footnote":"\r\n( 52 ) . تخم‌مرغ و سبزى ساطورى ( چرخ‌كرده ) يا آب سبزى كوكو مانند تره و جعفرى و گشنيز كه با نمك زده در روغن ريخته درش را سينى گذارده در آن آتش ريخته زير و رويش را يك جا بپزند يا در فر گذارند .\r\n( 53 ) . بادمجان را پوست گرفته سرخ كنند و بكوبند و مانند كوكوى سبزى آرد و تخم‌مرغ و نمك و ادويه زده بپزند .\r\n( 54 ) . سيب‌زمينى را پخته ، رنديده « مانند خاگينه‌ى تخم‌مرغ » و كمى آرد زده در روغن پخته رويش را شربت يا خاكه‌قند بدهند .\r\n( 55 ) . نخود و لوبيا و برنج و عدس پخته و اسفناج و رشته و محلول آرد و آب براى لعاب ، جا انداخته پس از پخته شدن اسفناج و سبزى كه حد اكثر يك ساعت وقت لازم دارد كشيده رويش را نعنا داغ داده با كشك كه بعضى آن را مخلوط ميكنند يا با سركه بخورند .\r\n( 56 ) . برنج و لپه و سبزى آش : تره ، جعفرى ، اسفناج ، گشنيز ، ترخون ، در آب پيازداغ كرده پخته ، آب انار را در آن چند جوش داده بردارند ، رويش نعنا داغ ميريزند . آشى كه همين را اگر با ماست بخورند آش ماست حساب مىشود ولى ماست آن را پس از كشيدن ميزنند . دستور ماست ريختن در آش هم اگر بخواهند آن را هم با آش جا انداخته چند جوش بدهند آنست كه موقع ريختن ماست تا بريده نشود ( موچ ) بكشند !\r\n( 57 ) . آش ماست در همان مايهء آش انار با تفاوت ريختن كوفته ريزه كه شامل گوشت كوبيده با پياز باشد كه به اندازهء فندق ميكنند ، يا كوفته قلقلى ( از آن بزرگتر ) يا كوفته كه از گوشت كوبيده و ترخون و مرزه و گردو و پياز داغ گرد كرده مىباشد كه با ماست ميخورند .\r\n( 58 ) . در مايهء آش انار كه ترشى آن را آب سماق ميكنند ، روى اين چند آش نعنا داغ ريخته مىشود .\r\n( 59 ) . آش تلخينه ، آش ساده‌ايست مانند شوربا از برنج و لپه و سبزى آش و پيازداغ كه چاشنى آن را چيزى به اسم تلخينه كه جو يا گندم در دوغ كشك جوشانده باشند ميزنند ، كه همه را باهم ريخته ميپزند ، در صورت كمى چاشنى آن را كشك ميزنند .\r\n( 60 ) . نخود و لوبيا و خرده برنج و عدس و ماش و جو را كه اول ماش آن را چند جوش داده پوست گرفته باشند باهم پخته با سبزى آش و اسفناج درهم كرده ، يك يا چند كله بره كه جداگانه پخته باشند در آن انداخته ساعتى روى بار گذاشته جا اندازند ، چاشنى اين آش نيز كشك و زينت آن نعنا داغ و پياز داغ مىباشد ، در خود آش هم تا طعم كله بره را از بين ببرد پيازداغ زيادتر ميريزند و كله بره را با آب آن در آش ميريزند .\r\n","page_name":" 88 ","page_number":88},
  {"content":"\r\n\r\nسماور بزرگى كه از صبح در سربينه ميجوشيد و آماده و منقل آتشى براى چاق كردن قليانها كه آماده شده به تواتر ، همراه چاى به گرمخانه ميرسيد ، و زدن و خواندن و رقصيدن‌هاى با سينى و لگن و مشربه ، بطور مداوم كه اهل محل را به تماشاى آن به طاق حمام و كنار و گوشه‌هاى شيشه‌ها و دريچه‌هاى باز و بستهء سقف آن ميكشيد .\r\nاين حمام بود كه هريك از خدمه‌ى آن مانند دلاك و آبگير « 61 » و جامه‌دار « 62 » به نوائى رسيده انعام‌هاى جانانه از حاضران جمع مينمودند و از كارهائى كه در آن قيل و قال‌ها انجام ميدادند عبارت بود از اينكه خواهرشوهر را كجاى حمام\r\n\r\n\r\n","description":"","footnote":"\r\n( 61 ) . كارگرى كه مواظبت آب آوردن براى مشترى و به سرش موقع سر و تن‌شوئى ريختن و لگنش را پر كردن بكند . همچنين كه مجمعه زيرش و سينى لوازمش را جلووش ميگذارد و براى سرشوئى برايش كف درست بكند و اسباب حمامش را بشويد و اسباب حمامش را كه از خانه‌اش آورده بود به خانه‌اش ببرد .\r\n( 62 ) . كارگرى كه بغچه حمام مشترى را انداخته جمع بكند .\r\n","page_name":" 89 ","page_number":89},
  {"content":"\r\n\r\nنشانيده ، زمين را برايش چگونه شستشو نمايند . خاله شوهر را چگونه عزت گذاشته خانم خانم بگويند . جارى عروس را چگونه رعايت نمايند كه بالادست عروس شمرده شده ، نه زير دست آن قرار بگيرد . عروس را چطور دقت در شستشويش نموده ، چگونه تنش را دست كشيده چطور پيه و وازلين و روغن چراغ به بدنش بمالند كه چركش آماده شده ، لوله لوله بيايد و به همين قرار دست و پا و صورت و گردن پس و پيش و نهانگاهش را چه‌جور سفيدآب ماليده سائيده نظيف كنند كه مورد پسند قرار بگيرد و همراهان عروس را چه‌سان بهر كدام عزت گذاشته ، دم بدم آب سرد و گرم به تنشان ريخته ، چاىخورها را چاى و قليان‌كش‌ها را قليان و گرمازدگان را آب خنك و شربت و يخ برسانند . تا عروس را شسته ، آب كشيده ، قطيفه پوشانده ، درها را برايش كنار نگاهداشته ، بيرونش بياورند و آنگاه جهتش منقل گردانده ، اسفند و عود و كندر در آتش ريخته هزار مرتبه ( ما شا للا . لا حول و لا . بتركه چشم حسود و حسد . مبارك مبارك ، بحرمت تبارك ) گفته ، شادى كرده ، رقصيده ، گلاب به سر و روى اين و آن بيفشانند .\r\nدر سربينه بعضىها مطرب زنانه نشانيده ، بعضىها مولودىخوان كه تولد حضرت فاطمه زهرا را مداحى مينمود ميآوردند و يا با طاس و دولچه و طشت و سطل و لگن خودشان بساط ساز و طرب را راه انداخته بزن و بكوب ميكردند و در هر صورت چنان سر و صدائى راه ميانداختند كه با همه در و دربندان بستگى حمام صداى آنها تا چند كوچه آنطرف‌تر به گوش ميرسيد و همين صداها بود كه اطلاع بيرون آمدن عروس را از حمام داده ، جماعاتى از زنان و دختران اهل محل را به پشت در حمام ميكشيد .\r\nپس از آن چادر سرش كرده نقل و شاهى سفيد بر سرش ريخته لىلى لىلى كرده رويش را محكم ميپوشاندند و در حالى كه اطرافش را جهت حفظ از ( چشم و نظر ) بد و ديد نامحرم مثل ديوار حصار كشيده در وسطش ميگرفتند بيرونش\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nميبردند . بايد خاطرنشان ساخت كه مشابه همين حمام براى داماد بود اضافه بر اينكه در بيرون آمدن داماد از حمام جلوش گوسفند ميكشتند .\r\n\r\nبزك عروس\r\nبعد از حمام نوبت به بزك عروس ميرسيد كه در اطاق خلوتيش برده مشغول ميشدند : اگر عروس ابرويش پيوسته بود ( وسمه ) « 63 » و ( رنگ ) « 64 » ميبستند . اگر لنگه به لنگه ( ميان ابروباز ) بود فندق سوزانده ميكشيدند . سرش را فر ( قشوئى ) « 65 » يا لوله‌اى « 66 » زده گيسوانش را دو تا يا هفت تا ، تا بيست و يكىاى و چهل‌تائى بافته ، دوتائى را از روى شانه‌هايش به جلو و زيادتر از آن را دور گردنش ميانداختند . « 67 » چشمانش را سرمه ميكشيدند . صورت و گردنش را\r\n\r\n\r\n","description":"","footnote":"\r\n( 63 ) . برگى كه چون سائيده‌اش در آب خيس شود رنگ سياه پس ميدهد كه آن را زنها در ظرفى باسم وسمه‌جوش جوشانده به كار ميبردند . طريق استفاده از آن به اين صورت بود كه اول ( رنگ ) كه آن نيز سائيدهء برگ رنگين ديگر بود بسته با وسمه آن را آب ميدادند ، جداگانه نيز به كار ميبردند . از خواصش آنكه بجز سياه كردن و رنگ كردن ابرو موى ابرو را نيز تقويت مينمود . اثر تقويتش براى چشم هم امتحان شده بود ( كس نتواند گرفت دامن دولت به زور - كوشش بيفايده است وسمه بر ابروى كور ) .\r\n( 64 ) . برگى براى رنگ كردن پارچه و مو كه ذكرش در وسمه گذشت .\r\n( 65 ) . فرى از دو قطعه فلز كنگره شده با دو دسته مانند قيچى چمن‌زنى كه چون گرم كرده مو را ميانش گذاشته بهم ميفشردند آن را مجعد و پله‌پله مينمود . اين فر را جهت سرعت و سهولت غالبا دهانش را گشوده بالاى لولهء چراغ ميگذاشتند كه گاهى با يك فر زدن چند لوله چراغ مىشكستند .\r\n( 66 ) . ناودان باريكى كه مفتولى باريكى انگشت كوچك در آن مينشست ، به صورت فر قشوئى با دو دسته چوبى همانند قيچى كه گرم كرده مو را لايش گذارده ميپيچيدند ، كه لوله‌لوله مينمود .\r\n( 67 ) . براى درست كردن سر و زلف عروس وظيفهء مادر شوهر بود كه پولى باسم ( زيرزلفى ) به -\r\n","page_name":" 91 ","page_number":91},
  {"content":"\r\n\r\nسفيداب غليظ ماليده دست ميكشيدند و لب و لپش را سرخاب « 68 » تند ميماليدند و خيلى اعيان‌ها و فرنگ‌ديده‌ها كه با پودر و ماتيك آشنا شده بودند ، پودر و ماتيك ميماليدند . عطر مفصلى كه گاهى خود عروس از آن دچار سرگيجه شده غش مينمود ، به سينه و زير بغل‌هايش ميزدند و بهترين البسه‌اش را ميپوشانيدند « بايد گفت كه پيراهن بلند سفيد مانند امروز مد نشده ، يل مخمل و شليته شلوار گلدار پولك منجوق‌دوزى شده با رنگهاى قرمز و آلبالوئى و عنابى و صورتى و مثل آن ميپوشيدند » . چارقد تور سفيد سرش كرده ، گل و گيله كه گلهاى ريز رنگارنگى از موم بود به سرش زده چادر سفيد و كفش ( قندره ) « 69 » و اگر اهل جوراب شده بودند جوراب سفيد پايش ميكردند . هرچه طلا ، جواهر داشت به سر و بر و گوش و دست و گردن و سينه‌اش زده و آويزان ميكردند ، كه بعضى اوقات تا هرچه زيادتر طلا عقبش باشد عاريه ميكردند و با همين بزك هم بود كه ( محملى ) « 70 » ها و سايرين هم تندترين بزكها را كرده ، بهترين لباسهايشان را پوشيده خود را هماهنگ ميساختند و عقيده داشتند كه بزك با بزك عروس تا هفتاد روز زن را سفيدبخت مىكند و همراه عقيده‌اى ديگر در اين زمينه كه آب صورت‌شوئيشان را به در خانه عروس پاشيده ، خاك جلو خانه‌ى عروس را به خانهء خود ميبردند .\r\n\r\n\r\n","description":"","footnote":"\r\nمشاطه بدهد و پس از دريافت آن بود كه مشاطه شروع مينمود .\r\n( 68 ) . پودرى سرخ رنگ كه با پنبه يا سر انگشت به گونه‌ها و كمى به چانه ميماليدند ، از آنجا كه شعرا زنخ را به سيب تشبيه ميكردند و در چانه چنان‌كه دو پارچه گلى به دو طرف صورت چسبانده‌اند ، لب‌ها را نيز با همان رنگ ميكردند ، نوع پنبه‌اى آن هم بود كه سرخاب پنبه‌اىاش ميگفتند ، پنبه‌اى آلوده به سرخاب كه طرز استفاده‌اش عملىتر بود .\r\n( 69 ) . كفشى با پاشنهء سه چهار سانتى از چوب كه در حركت پاشنه‌هايش صدا مينمود ، اولين كفش زنانه با پاشنه‌ى بلند و چوبى .\r\n( 70 ) . ساقدوش . آموزندگان و همراهان داماد را ساقدوش و از آن دختران را محملى ميگفتند .\r\n","page_name":" 92 ","page_number":92},
  {"content":"\r\n\r\n\r\nعقدكنان\r\nديگر تمام شرايط كار آماده شده ، دعوت‌ها بوسيلهء چند زن و مرد محترم همراه دستمال نقل كه با خود برده جلو دعوتىها ميگشودند از خويش و اقارب به عمل آمده « كارت دعوت متداول نشده بود » مدعوين حضور بهمرسانيده ، داماد از حمام و عروس از زير بزك بيرون آمده ، عاقد مشغول صرف شربت و شيرينى گرديده ، امرى جز كسب اجازه از پدر و مادر عروس و داماد باقى نمانده بود و در اينوقت بود كه عروس را از زير آئينه قرآن رد كرده به اطاق مخصوص عقد ميبردند .\r\nاطاقى كه بايد عروس در آن عقد شود اطاق مخصوصى در اين شرايط بود كه هرآينه در خانه خود دختر وجود نداشت عقدكنان را در خانه‌اى كه چنين اطاقى داشته باشد ميبردند : اطاق بايد زيرش پر و آب‌انبار و زيرزمين و چيزى مانند آن نبوده باشد ، در اين فلسفه كه زير پاى عروس بايد پر بوده باشد و در غير اين صورت بود كه وصلتش استحكامى نميتوانست داشته باشد و اگر صاحب ده فرزند هم در خانه شوهر شده بود هنوز دلش در هول و ولا بود كه زير پايش هنگام عقد خالى بوده ممكن است هووئى چيزى سرش آمده جايش در خانهء شوهر خالى شده منزل به ديگرى بسپارد . اگر درش رو به قبله يا رو به امام رضا « 71 » بود كه رو به خدا يا رو به آفتاب و روشنائى كار بود نهايت حسن در آن به عمل آمده بود . پس در اين اطاق كه سفرهء عقد كه سفره‌اى از شال كشمير يا مخمل عنابى و جگرى بود و شمال به جنوب يعنى رو به قبله و قبلا گشوده شده بود عروس را داخل كرده بالاى آن مينشاندند .\r\nمحتويات اين سفره عبارت بود ، اول از آئينه‌ى بخت كه برابر عروس بطورى كه بتواند خود را در آن نگاه بكند قرار ميگرفت به اين خاطر كه هنگام عقد ، به\r\n\r\n\r\n","description":"","footnote":"\r\n( 71 ) . رو به مشرق .\r\n","page_name":" 93 ","page_number":93},
  {"content":"\r\n\r\nخودش كه در اين ساعت از او خوشبخت‌ترى نميباشد نگاه بكند . چراغهاى آن كه از هر جنس بود دو طرفش روشن شده و نورافشانى ميكردند . كلام اللّه مجيد .\r\nقرآنى كه هركس آن را بنا به عقيدهء خود از سوره‌هاى فتح يا تبارك ، يا يوسف جلوى عروس ميگشود . چند گل و گلدان اكليل لاجورد كرده يا كاغذ روغنى كشيده كه در بشقاب‌هاى اطراف سفره گذاشته ميشد ، مثل بشقاب نقل و بشقاب نبات و بشقاب شاهى سفيد كه از عرض سفره جلو قرآن قرار ميگرفت .\r\nدورى « 72 » اى پر آرد كه براى بركت گذاشته ميشد . پنج يا دوازده ، يا چهارده تخم‌مرغ در بشقابى ديگر به نيت اولاد كه قرين و به تعداد با پنج تن و دوازده امام و چهارده معصوم بوده باشد . گلاب‌پاشى طرف راست و عطردانى طرف چپ كه برابر دو زانويش قرار ميگرفت . خنچه « 73 » هفت رنگ اسفند ، همراه قلياب « 74 » ها و نبات‌ها كه چهار گوشه‌اش گذاشته شده بود يك طرف سفره .\r\nخنچه‌ى نان سنگك با هشت تكه موم عسل در اطراف آن در طرف ديگر سفره ، با لاله‌هائى كه در چهار گوشهء آن نورافشانى ميكرد . عكس و شمايل يكى از ائمه ، مانند پيغمبر و على و يازده امام . منقل اسفند و لاله چراغهاى فراوان كه اطاق را غرق نور مينمود .\r\n\r\n\r\n","description":"","footnote":"\r\n( 72 ) . بشقاب بزرگ توگود .\r\n( 73 ) . خوانچه . وسيله‌اى جهت حمل ميوه و شيرينى و لوازم عروسى مانند آئينه لاله اسفند و نان و غيره ، طبق مانندى مستطيل لبه‌دار ساخته شده از چوب و تخته به طول شش و عرض چهار وجب ، كم و زياد .\r\n( 74 ) . قلياب از اسبابى بود كه در گوشه‌هاى خنچهء اسفند ميگذاشتند . ديگران نيز كه با خود قلياب آورده سر سفرهء عقد گذاشته و بعد از تمام شدن خطبه برداشته براى موارد مخصوص به كار ميبردند .\r\n","page_name":" 94 ","page_number":94},
  {"content":"\r\n\r\n\r\nخواص اشياء سر عقد\r\nقابل توجه است كه اشياء پاى عقد كاملا مورد استفاده ، بلكه وسيله‌ى مصارف مهم قرار ميگرفت ، به اين حساب كه بعد از اتمام كارها نان عقد را قسمت كرده هريك لقمه‌اى ميخوردند كه روزيشان زياد شده دلشان مايهء شادمانى داشته باشد . نبات آن را براى صلح و صفاى ميان زن و شوهر ميبردند . از خوردن نقل آن تا چهل روز در دلشان شادى و نشاط ميآمد . سكه‌هاى آن را مايهء كيسه ميكردند . « 75 » قلياب آن ، اگر از سر عقد پسرعمو دخترعمو بود به كار باطل سحر ميآمد ، به اين دستور كه چهل دختر نابالغ آن را در شب چهارشنبه كوبيده با سركه مخلوط بكنند و شك نميكردند كه هر سحرى را باطل ميسازد . اسفند آن به كار كارگشائى ميآمد و رفع چشم‌زخم مينمود و تكاندن خود سفرهء عقد بر سر دختر و بيوه‌زن باعث گشايش بخت و رفتنشان به خانهء شوهر ميگرديد . موم آن اسباب كار افسون و دعاى محبت بود كه جهت نرم كردن دل مطلوب و شوهر و معشوق\r\n\r\n\r\n","description":"","footnote":"\r\n( 75 ) . زن و مرد هركدام براى پول خود بجاى كيف كيسه‌اى داشتند كه مال زنها كوچكتر و از آن مردها بزرگتر دوخته ميشد . كيسه‌هائى از مخمل و شال و ترمه و زرى با ليفه‌اى دوبنده كه از دو طرف بندهاى آن كشيده ميشد و بر سر قيطان بندهاى آن منگوله‌هائى از ابريشم يا نقره يا طلا بود كه در جيب جا ميگرفت . اسكناس هنوز رواج كامل نيافته ارزش خود را بدست نياورده بود و همچنان سالمندان و پيران آن را به حساب پول نياورده ، سكه را پول حقيقى ميدانستند . يكى از اسباب پز و قمپز و خودنمائى نمايش كيسه پول بود كه براى هر خريد در آن را گشوده جلو مردم واژگون كرده محتويات آن را همراه از بالا به پائين به كف دست ريختن كه صدا كند به رخ مردم ميكشيدند . در راه و حركت دست در جيب بر آن زدن و صدا از آن بيرون آوردن نيز از ديگر نمايش دادن پول بود كه تظاهر ميكردند . جاى كيسه پول براى داش‌مشدىها جيب پائين قبا بود و براى محتاطان پر شال ، از داخل پيراهن كه از دستبرد در امان بوده باشد . يكى از هدايا و پيشكش‌هاى زنها و دخترها براى معشوق و رفقا كيسه پولهاى قشنگ پركار بود كه برايشان دوخته ، آن را سوزن‌زنىهاى جالب كرده با آن درد دلهاى خود را در آنها ميآوردند .\r\n","page_name":" 95 ","page_number":95},
  {"content":"\r\n\r\nبه كار ميرفت .\r\n\r\nخطبهء عقد\r\nبا رفتن عروس به اطاق عقد و نشستن پاى سفره‌ى عقد و آماده شدن ، عاقد از پدر داماد و پدر عروس وكالت گرفته ( يا اللّه ) گويان به پشت در اطاق رفته چهار زانو نشسته حضور خود را اعلام و زنها را امر به سكوت و توجه به مطالب خود مينمود .\r\nمقدمتا لازم بود كه قبل از كسب اجازه ، خطبهء عقد را به عربى ، با ترجمه‌اش در اين مضامين قرائت بكند : قال رسول اللّه ، يعنى اين حرف پيغمبر خداست ، كه بر هر مرد و زن مسلمان واجب است كه نكاح نمايد . نصف دين را نكاح و نصف ديگرش را تقوا و ايمان حفظ مىكند . نكاح ، زن و مرد را از شرها و وسوسه‌هاى شياطين بدور ميدارد . خداوند مردان خوب را براى زنان خوب و زنان خوب را براى مردان خوب خلق كرده و پاكان و طاهران را براى هم كه انيس يكدگر گشته از هم كامروائى نمايند . هر زن و مردى كه نكاح كنند ملائك آسمان براى آنها دعاى خير ميكنند . . . و پس از آن صورت دادوستد در آن باره را كه چقدر مهر و چقدر نقد و چند دست لباس و چه مقدار طلا جواهر و چه مبلغ شيربها و چه و چه مىباشد را به پيش ميكشيد و آن را هم به اين صورت ذكر مينمود :\r\nمخدره‌ى ، طيبه‌ى ، عفيفه‌ى ، باكره‌ى عليه ، دختر خانم مثلا تاج الملوك اجازه دارم شما را با يك جلد كلام اللّه و اين مقدار مهر و يك جام آئينه و يك جفت چراغ ، شمعدان كه بنظرتان رسيده و ده يا پنج و كمتر و زيادتر دست لباس و چهار جفت اروسى و اين مقدار جواهر كه مثلا شامل يك حلقه انگشترى و يك رشته سينه‌ريز و يك طوق گلوبند و يك زوج آويز گوشواره و دو جفت النگو « 76 » و اين مبلغ شيربها كه زنها ( شيرباهه ) ميگفتند كه اين مبلغ از مهر نقدا\r\n\r\n\r\n","description":"","footnote":"\r\n( 76 ) . النگو نيز رسم بود كه زوج و براى هردو دست باشد .\r\n","page_name":" 96 ","page_number":96},
  {"content":"\r\n\r\nبه شما رسيده و بقيه كه فلان مبلغ است بر ذمه مىباشد كه عند القدرة والاستطائه « 77 » بپردازد به عقد دائمى و هميشگى جناب جلالتمآب ، فخر انتساب ، عاليجاه آقاى مثلا حشمت اللّه ولد عاليشأن . . . فلان درآورم ؟ كه البته عروس ساكت مانده چيزى نميگفت و غالبا در ميان قوم عروس و داماد سر و صدا در كم و زياد مهر و دادنى گرفتنىها « با همه آنكه سخن دربارهء آن تمام شده شفاها و كتبا به تأييد ريش‌سفيدها و گيس‌سفيدها رسيده بود » بلند شده تا حدى كه گاهى كار به مشاجره ميكشيد و عاقد دو مرتبه خطبه را شروع كرده از سر ميگرفت تا مرتبهء سوم كه با دخالت مردها در ساكت كردن آنها و خاتمه دادن غائله و اجازهء مادر عروس و خاله ، عمهء عروس و گرفتن عروس ( زيرلفظى ) مانند يك يا چند يا كيسه كوچكى اشرفى يا النگو ، دست‌بند ، توسينه‌اىاى ، چيزى از مادر داماد زير زبانى و با صداى شرم‌زدهء نازكى كه گوئى از ته چاه درميآمد در حدى كه عاقد به زحمت شنيده يا نشنيده ديگران به گوشش ميرساندند « همان صدائى كه چند روز بعد از عروسى بر سر جارو يا كار خانه با خواهرشوهر مادرشوهر مثل آنكه بقول خودشان كه در دعواها ميگفتند گلويش با فلان خر پاره شده نعره‌اش تا هفت خانه آنطرفتر ميرسيد » ( بله ) ميگفت و زنها لىلى لىلى كرده ، دست زده مباركباد گفته به زدن و خواندن برميخاستند و عاقد برخاسته مراجعت مينمود و در مجلس مردانه مهمانها به شيرينى « كه تا آن وقت ظرفهاى آن دست نخورده باقى مانده طبق سنت كسى به آنها دست نزده بود » تعارف ميشدند . در اينجا از طرف زنها كار تمام شده پشت هم داماد را به\r\n\r\n\r\n","description":"","footnote":"\r\n( 77 ) . جمله‌ى القدرة و الاستطاعه جمله‌اى بود واجب و لازم در خطبهء عقد يعنى پرداخت مهريهء زن مربوط به توانائى و قدرت مالى مرد مىباشد و به همين خاطر چه مهريه‌ها كه پس از سالها جدائى زن و مرد هنوز وصول نشده هر زمان زن به شوهر مراجعه مينمود جوابش اين بود كه مگر كر بودى آن روز كه آخوند برايت گفت القدرة و استطاعه و از سرباز مينمود .\r\n","page_name":" 97 ","page_number":97},
  {"content":"\r\n\r\nيكى از اسناد عقود منقطع كه به مدت 99 سال ثبت شده است .\r\n\r\n","description":"","footnote":"","page_name":" 98 ","page_number":98},
  {"content":"\r\n . \r\n","description":"","footnote":"","page_name":" 99 ","page_number":99},
  {"content":"\r\n . \r\n","description":"","footnote":"","page_name":" 100 ","page_number":100},
  {"content":"\r\n . \r\n","description":"","footnote":"","page_name":" 101 ","page_number":101},
  {"content":"\r\n\r\nاطاق ميطلبيدند ، اما كار عاقد هنوز تمام نشده ، صيغهء عقد جارى نگشته بود كه يا خود يا از طرف خود كسى يا عاقد را وكيل در توكيل كرده ، كه عاقد پذيرفته ، يا محررش يا كسى را كه براى آن كار همراه آورده بود وكيل طرف ديگر ازدواج قرار داده به مبادلهء مطالب عقد برآمده ، صيغه را تمام و دو حرام را بهم حلال مينمود و با ( محمد و إله الطاهرين ) آخر جملهء او هم بود كه صداى صلوات مجلسيان بلند شده ، داماد را به اطاق عروس ميبردند .\r\nو اما اعمال ديگرى هم هنگام عقد در اطاق عروس يعنى اطاق عقد و خارج از آن بوقوع ميپيوست كه عقيده داشتند موقع عقد هر درخواست برآورده و هر حاجت كه از خدا خواسته شود روا خواهد گرديد ، پس در لحظات شروع عقد و نزديك آمدن آقا ( عاقد ) به پشت در بود كه از طرف قوم شوهر جمعيت داخل اطاق را قسم ميدادند كه ( دوبخته ) « 78 » ها و ( سياه‌بخت ) « 79 » ها و محبت نديده‌ها و هوودارها و طلاق گرفته‌ها و دخترهاى خانه مانده ( پيردختر ) ها و ( سنگين‌بخت ) « 80 » ها و به خانهء مادر برگشته‌ها و شوهرمرده‌ها اطاق عروس را ترك كرده موقع عقد حضور نداشته باشند كه ميگفتند با وقوع عقد نحوست و تيره‌روزيشان گريبانگير عروس شده وى را نيز مشمول ميسازد و شامل ضمنا :\r\nحايض‌ها و تارك الصلاة « 81 » ها و چشم‌شورها را نيز قسم ميدادند كه در اطاق نمانند و هركه را نيز خود شامل اين احوال ميدانستند بى ( رودربايستى ) كه جلو آمده ، مثلا ميگفتند ملوك خانوم جون منكه ميدونم ماهونه‌ته ، يا چشمت شوره ،\r\n\r\n\r\n","description":"","footnote":"\r\n( 78 ) . دو شوهره . شوهر دوم و زيادتر كرده .\r\n( 79 ) . تيره‌بخت . زنى كه مورد بىمهرى شوهر واقع شده و يا از اول طرف توجه او واقع نشده باشند .\r\n( 80 ) . دخترهائى كه بارها وسائل ازدواجشان فراهم شده به هم خورده ، خواستگارهاى متعدد داشته سر نگرفته باشد .\r\n( 81 ) . بىنمازها .\r\n","page_name":" 102 ","page_number":102},
  {"content":"\r\n\r\nقربون پاهاتم يه دقه برو بيرون تا آقا عقدشو بخونه ، اونوقت بيا تو ، همراه چند تا ( ببخشينا ، اسباب شرمندگى ) بيرون ميكردند و پس از آن اين اعمال بود كه با اعتقادات كامل موقع خوانده شدن خطبه از طرف افراد انجام ميگرفت .\r\nاول دعا كردن به حال خود و ديگران ، مثل شوهر و فرزند و برادر بود كه ميگفتند ردخور « 82 » نداشته حتما برآورده خواهد گرديد و اين از موارد گرانقدرى بود كه جهت استجابت دعا غنيمت ميشمردند . ديگر دعا كردن به خود عروس و داماد بود كه خوشبخت و سعادتمند و خوش‌عاقبت و براى هم خوش روزى و خوش‌قدم « 83 » و وصلتشان قرين خير و بركت بوده باشد و پس از اينها امور مرموز دوستانه و خصمانه از جانب مادر و خواهر و كسان دختر و پسر و معاندين آنها كه در قرائت خطبه به اقدام آن ميپرداختند .\r\nآنچه از جانب كسان عروس انجام ميگرفت آن بود كه اگر عروس عقد كرده ميماند و به اين زودى به خانه داماد نميرفت و براى عروسيش مدت طول ماه و\r\n\r\n\r\n","description":"","footnote":"\r\n( 82 ) . برو برگرد ، خلاف ، به غير از آن .\r\n( 83 ) . از همين ساعت وقوع عقد ، بلكه از شب بله‌بران و اسم‌گذاران بود كه هر اتفاق خوب و بد خانواده‌هاى دو طرف به حساب ( پاقدم ) عروس و داماد گذاشته ميشد ، مثلا اگر براى پدر عروس اتفاقات مبارك افتاده خانه‌اى خريده ، ملكى بيع كرده ، تجارت پرسودى نموده حمل به خوش‌قدمى داماد مينمود و اگر مانند اين احوال براى داماد و پدر داماد بوقوع پيوسته بود حكم به خوش‌قدمى عروسشان ميكرد و محبتش در دل شوهر و قوم شوهر زياد ميگرديد و هرآينه عكس اين اتفاق افتاده بود مشمول بدقدمى تازه‌واردشان مثل عروس يا داماد ميگرديد و نحوست و سر و صداى آن وقتى بلند شده قابل بخشش نميآمد كه با آمدن عروس يكى از كسان دامادان مرده باشد و اين زمانى به دلچركينى كامل ميپيوست كه دو سه از اين واقعه بوقوع پيوسته ، يعنى هفت و چله و سال يكى تمام نشده يكى ديگر مرده اتفاقى ديگر در اين زمينه افتاده باشد كه لازم ميشد زير پاى اين عروس را با جارو گهى بروبند « كنايه در طرد اشخاص بىمنزلتى كه منفور واقع ميشدند » .\r\n","page_name":" 103 ","page_number":103},
  {"content":"\r\n\r\nسال معين شده بود ، تا در نامزدبازىها مورد دستبرد داماد واقع نشده آبرويشان بباد نرود ، قفل پيچى « 84 » را حين خطبه در زير چادر بسته نيت بسته شدن داماد را كه قادر به تصرف دختر نباشد كرده قفلش را در جاى تاريك زير چيزى سنگين خاك كرده كليدش را نزد خود نگاه ميداشتند كه عقيده داشتند تا آن قفل را بيرون نياورده با همان كليد باز نكنند داماد قادر به تصرف دختر نميباشد ! يا قاطمه ( طناب پشمى ) يا رشتهء سياه و سپيدى را تابيده گره كرده ، نيت بستن ميكردند كه اين نيز اثر قفل را دارا بود كه بايد زير سنگ يا چيز سنگين قرار ميگرفت . عملى كه قوىتر از قفل شناخته شده علاوه بر داماد جهت شوهرها نيز اگر داراى زن ديگر بودند هم به كار ميرفت ، در اين نيت كه شوهر را به غير از خود به روى هر زن و معشوق ديگر ميبستند ! در اطمينان كامل كه تا آن قاطمه دفن و يا زير چيز سنگينى مىباشد مرد را تحريك و نعوظ به غير دست نداده متعلق به خود آنها مىباشد و انتخاب ريسمان پشم هم بجاى نخ و پنبه آن بود كه نخ پوسيده از ميان رفته پشم باقى ميماند و همچنين قوت اثر آن بر قفل نيز از آن‌جانب كه قفل نيز زنگ زده از ميان رفته كه با از بين رفتن آن اثر كار هم از ميان رفته خنثى مىشود ، در حالى كه قاطمه و طناب و ريسمان پشم را اين زوال در ميان نبوده تا سالها محكم و پايدار باقى ميماند ! و اين اعتقاد وقتى محكمتر شده در دل عمل‌كننده بيشتر جاى ميگرفت كه تصادفا شوهر بر خود او بىرغبت شده تمايل سابقش از ميان رفته در عملش فتور بهم رسيده وظيفهء معموله‌اش به ظهور نميرسيد و معنى آن اين بود كه يا اثر زياد از حد عمل گريبانگير خود او نيز شده كه بايد به ابطالش بپردازد و يا اين توهّم كه در هنگام كار يعنى پيچ و تاب دادن ريسمان و نيت ، اسم خود مستثنى ننموده از آن نينداخته ، در آن دچار فراموشى\r\n\r\n\r\n","description":"","footnote":"\r\n( 84 ) . قفل پيچ قفل‌هاى درازى مثل قفل‌هاى در ضريح‌هاى امامزاده‌ها بود كه كليدش از طول در آن قرار گرفته با پيچ دادن زبانه‌اش عقب و جلو رفته باز و بسته ميگرديد .\r\n","page_name":" 104 ","page_number":104},
  {"content":"\r\n\r\nشده كلمه ( غير از خودم ) را نگفته نيت ( خلقى ) « 85 » كامل كرده است . گاهى از طرف قوم داماد هم اين عمل صورت ميگرفت . از طرف آنهائى كه مثلا داماد يا قوم داماد دخترشان را نپسنديده غريبه جانشين شده بود يا از جانب عروسان مورد بىمهرى يا اهانت و سرسنگينى قرار گرفته‌اند تا عقده‌ى دل خالى كرده عروس را مفتضح و داماد را محروم نمايند و شديدترين دشمنىها در اين زمينه آن بود كه قفل و كليد ، يا نخ و قاطمه و طناب آن كار را در مستراح يا گندآب حمام بيندازند كه تا آخر عمر عروس به روى داماد و داماد به طرف عروس بسته شده نتوانند از هم متمتع بشوند و چارهء آن هم تا باطل شود آن بود كه طلاق داده دو مرتبه عقد بكنند و البته تا دشمن دو مرتبه اقدام نكند آن را پنهان و كاملا در استتار انجام ميدادند . « 86 »\r\nبستگىهاى ديگرى هم با اين كارها در اين موقع صورت ميگرفت ، امثال :\r\nكاربند ، بخت‌بند ، دست‌بند ، زبان‌بند ، پابند كه كار و بار و شغل و راه درآمد مرد و راه زن تازه گرفتن او را ميبستند و بستن بخت دختر و پسر كه نتوانند شوهر\r\n\r\n\r\n","description":"","footnote":"\r\n( 85 ) . عمل كامل به نيت تمام مردم . تمام خلق اللّه كه اين‌طور نيت ميشد : بستم بسته باد ذكر و مردى و آلت شهوت و هوس فلانى را و بسته باد به روى تمام زنان و مردان و پسران و دختران از سياه و سفيد و ترك و تاجيك و عرب و عجم و مسلمان و كافر از هفتاد و دو تا هفتهزار و هفتصد ملت و شريعت الحال الى يوم القيامه ، يا تا فلان وقت و فلان تاريخ .\r\n( 86 ) . چون معنى كلمه ( عقد ) بستن بود آن را دليل اثر بستگى دانسته اقدام به كارهاى مذكور ميكردند خاصه كه با آيات و اسماء اللّه هم توأم بود كه حتما كار صورت ميداد و همين عقد و بستگى هم بود كه چارهء آن را طلاق كه ( اطلاق ) و باز شدن و رها شدن بود مينمود . زن و شوهرهائى هم كه زندگانيشان با كدورت ميگذشت و ميانشان صلح و صفا برقرار نميشد دستورشان اين بود كه طلاق گرفته دوباره عقد بشوند كه ميگفتند كسى ممكن است سر عقد از دشمنىكارى براى آنها كرده باشد و چاره‌ى دختر بخت‌بسته هم آنكه به كس ديگرش صيغه داده طلاقش بدهند !\r\n","page_name":" 105 ","page_number":105},
  {"content":"\r\n\r\nكرده يا زن ببرند و ( دست بزن ) « 87 » شوهر يا كسى را به روى خود يا كس ديگر يا بستن زبان فرد و افراد موردنظر كه غالبا دست‌بندهاى آن جهت شوهر و زبان‌بندهاى آن براى خواهرشوهر مادرشوهر و كاربند براى شوهران هرزه كه بيچاره و بىپول شده قادر به زن تازه گرفتن و كارهاى خلاف نبوده باشند ، يا اگر زن گرفته‌اند به بدبختى افتاده انتقام پس داده آن را از پاقدم زن تازه بدانند و بخت بستن‌ها به عداوت دخترانى كه آنها را به پسر ايشان نداده بودند ، يا اگر گمان قالب كردن و بند كردن زن و دخترى را به شوهر يا پسر و برادر خود ميبردند كه تا آخر عمر در خانه مانده قادر به شوهر كردن نشده ، كار بختشان سر نگرفته به تلافى آن آنقدر در خانه بمانند تا گيسشان به رنگ دندانشان سفيد بشود .\r\nديگر : قند ، نبات ، خرما ، آب‌نبات بود كه هنگام خطبه لاى پاى دختر ميگذاشتند كه براى خورانيدن به شوهر نگاه بدارد . ديگر : آئينهء كوچكى را تعليمش ميكردند كه روى زهار گذارده براى نگاه كردن بدست شوهر بدهد كه اين كارها همه ( شيرينى ) و ( سفيدبختى ) ميآورد ! ديگر : نخ هفت‌رنگ يا ابريشم هفت‌رنگ را كه زنان نازا هنگام قرائت صيغهء عقد نيت آبستنى كرده به كمر بسته گره ميزدند كه ميگفتند نطفه را در رحم زن نگاه ميدارد . ديگر : دو سوسك قرمز ( سوسك حمام ) را كه جهت سياه كردن عروس و داماد يا هر دو نفرى را كه ميخواستند از چشم و نظر هم بيندازند در مركب سياه كرده نيت كرده ، در دو جهت مخالف رها ميكردند ، بعلاوهء كارهاى خفى و جلى ديگر مانند كوبيدن هاون خالى در آشپزخانه به نيت كوبيدن و بستن زبان طرف\r\n\r\n\r\n","description":"","footnote":"\r\n( 87 ) . دست بزن هم آن‌كه مردى دستش به روى زنش هرز بود و زن را زياد به دم چك و لگد و كتك ميگرفت « و از اين‌گونه مردها هم كم نبود » كه موقع بستن دست و پا ، زبان فحش دادن او را هم كه ضميمه‌ى كتك بود ميبستند .\r\n","page_name":" 106 ","page_number":106},
  {"content":"\r\n\r\n( زبان‌بندى ) و كوبيدن قند و فلفل به نيت محبت و گرمى . و كوبيدن گوشت و قند در همين زمان و خورانيدن به طيور جهت محبت و اطاعت شوهر يا قوم شوهر و هركه بخواهند .\r\nپاك كردن آئينه ، گرفتن چرك سينه ، سنگ پا كشيدن به پاشنهء پا به نيت رفع عقدهء دلتنگى و دلچركينى و روشن كردن شمع و چراغ به نيت عزت و جلوه كه اين اعمال جز در خانهء عروس در خانه‌هاى ديگر و جاى ديگر هم امكان داشت انجام پذيرد به شرطى كه از چگونگى خانهء عروس و وقوع و شروع و ختم خطبه با اطلاع بوده ، اعمال مقارن با انجام صيغهء عقد بوده باشد .\r\nپس از قرائت خطبه و مبادلات مسائل مختلفه بين دو وكيل زن و مرد و حلالشدن طرفين نوبت به ( شروط خارج لازم يا غير لازم ) ميرسيد ، از جمله حق مكان دختر و التزام پسر كه زن ديگر اختيار ننمايد و آنچه را كه بادمجان دور قاب‌چين‌ها پيشنهاد كرده مورد قبول واقع شده يا رد ميگرديد و صلوات آخر كار و مبارك باد آخر عاقد بود كه رسميت كامل عقد اعلام و عاقد مرخص شده مجلس خودمانى گرديده ، اگر مطرب و ساز و ضربى دعوت شده بود شروع به كار بزن و بكوب ميكردند و اگر مداح خوانده شده بود شروع به مداحى آل عبا و ذكر فضايل حضرت زهرا سلام اللّه مينمود .\r\nلازم است توضيح داده شود كه عقدنامه تنها يك برگ و آن هم در دست خانوادهء عروس باقى ميماند كه شب عروسى با تحويل گرفتن آن عروس را تسليم ميكردند و نسخهء ثانى نداشت و جز امضاى عاقد امضاى ديگرى در پاى آن قرار نميگرفت ، از آنجا كه اولا كمتر پسر و دخترى داراى سواد خواندن و نوشتن بودند كه بتوانند پاى عقدنامهء خود را امضا نمايند و ديگر رسم بر اين قرار نبود كه جز آقا ( عاقد ) ديگرى مهر و امضا پاى كاغذ بگذارد از آنكه چه مهر و امضائى ميتوانست معتبرتر از مهر و امضاى آقا باشد كه معاملات بزرگ باغ و ده و مستغلات با همان صورت ميگرفت مگر در وصلت‌هاى بزرگان كه مهر اولياى\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nعروس و داماد و چند ريش‌سفيد خانواده زير مهر عاقد بخورد . و همين عقدنامه‌ها و قباله ملك‌هاى يك امضائى بدون نسخه ثانى و ثالث و ثبت و ضبط و دفتر و دستك هم بود كه چون صاحب امضا از دنيا رفته يا قباله‌ى ملك ، عقدنامه مفقود شده كار به اختلاف ميكشيد ، دست زن و قوم زن و طرف معامله به هيچ جا بند نبوده ، اگر دچار ناهموارى ميشدند به هيچ صورت نميتوانستند تكفل و تقبلى بر او بقبولانند و چه بسا كه اگر مرد بود زن را با چند بچه رها كرده ، انكار وجود تمام آنها مينمود و اگر معامل معامله انكار فروش كرده بسا وقايع ناگوار كه بوقوع ميپيوست !\r\n\r\nجايش همين‌جا بهتر است !\r\nاز جمله شروط خارج كه هرگز هم صورت تحقق به خود نميگرفت يكى حق مكان بود كه غالبا به دختر داده ميشد ، مخصوصا كه پسر هم داراى مادر و خواهر و قوم و كس زياد بود و دختر صاحب پدر و ولى و سرپرست پولدار كه ميتوانست شوهر را به ترك زندگى با پدر و مادر و خويشان وادار كرده به اختيار درآورد و اگر پولدارها اين قاعده را در عقدنامه‌ها ميگنجاندند ، فقرا هم كم‌كم فرا گرفته ذكر ميكردند و از جمله پسرى را كه اينجانب با كمك عيال بقول معروف دستى بلند كرده خواستيم زن بدهيم و دختر فقير آدمى را همطراز خود او يافته وسائلش را فراهم آورديم ، اما وقت عقد كه عاقد شروع به خطبه نمود كسى بيخ گوش پدر دختر چيزى گفته او را به بيرون اطاق كشانيد و معلوم شد به او حق مكان را براى دختر ياد داده است و برگشته گفت ضمنا نوشته شود اختيار حق مكان با دختر مىباشد و دو پا را در يك كفش نمود كه الّا و باللا كه به هيچ صورت جز اين نميپذيرد و ياد بدهش هم باد به گلو انداخته پشتش را گرفت ، كه ناچار شدم مثل خود آنها حرف بزنم و گفتم حق با جناب آقا پدر عروس مىباشد كه دخترشان است و دلشان نميآيد دورىاش را تحمل نمايد و به نظر حقير\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nبهترين مكان براى دختر همين خانه پدر مىباشد كه مانده ما هم رفع زحمت بكنيم ! ! كه اين به آن و آن به اين نگريسته ، صداى اعتراض زنها بلند شده ، فضول آقا با سرافكندگى اطاق را ترك كرده ، پدر عروس حرف خود را پس گرفته ، كار با خنده‌ى مجلسيان فيصله گرفت .\r\nبارى در اين موقع يعنى خاتمه‌ى كار عقد بود كه بزرگترهاى داماد مثل دائى و عمو دست داماد را گرفته به اطاق عروس برده پهلوى او مينشانيدند و اگر اين اولين ملاقات آنها بود تا چه حالت به ظهور رسيده عروس و داماد توافق سنّى و شكلى داشته دلچسب هم گرديده دلنشينشان آيد ، يا وصلهء ناهمرنگ بوده ، هريك طرف ديگر ديو و هيولا بنظرش آمده تا به كجا ختم بشود ؟ !\r\nبراى اين ملاقات يعنى اولين ديدار پس از باران نقل و خرده نبات و آب‌نبات پولكى و شاهى سفيد نيز عروس و داماد هريك جداگانه اعمال و سنت و دستوراتى داشتند كه بزرگترها به آنها آموخته بايد بمحض برخورد با طرف مقابل براى سعادت خود آن را به كار آورند ، از جمله آنكه قبل از هر كار پسر پاى راستش را روى پنجه‌ى پاى عروس فشارآورد كه عروس زبانش تا آخر به روى او بسته شده مطيع و فرمانبردارش باشد كه عين همين دستور را نيز كسان عروس به دختر ميآموختند و چه بسا دخترهاى زرنگ كه در اين كار تقدم جسته اين امتياز را مخصوص خود ميساختند .\r\nداماد به سينهء عروس و عروس به چشمان داماد نظر كند كه مهر پسر در دل دختر نشسته و چشم دختر جز شوهر مرد ديگرى را پسند ننمايد . اولين نظر را از توى آئينه به هم افكنند كه زندگانيشان صافى و بدون كدورت بوده باشد . اول پسر نقل به دهان دختر بگذارد و دختر در پذيرش آن كمى خود را كنار كشيده ، طورى كند كه پسر به طرفش كشاله رفته خود را بسوى او كشاند . پسر دست دختر را گرفته زير دست خود بگذارد و دختر با انگشت ، ران داماد را متأثر نمايد ، در معنى اينكه عروس زير دست داماد باشد و داماد همواره توجهش\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nبه طرف عروس بماند .\r\nپس از اين اعمال و پول و نقل پاشيدن و اسفند دود كردن و سر و صدا و بزن و بكوب و شادباش مباركباد ، اطاقىها اطاق را خلوت كرده آن دو را به حال خود گذاشته بيرون رفته در را به رويشان قفل ميكردند و دخترها پشت درشان براى تماشا از سر و كول هم بالا ميرفتند .\r\nاز جمله واقعات فراموش نشدنى كه تا سالها و گاهى تا آخر عمر نقل مكالمات زن و شوهر ميگرديد واقعه‌ى اولين برخوردشان پس از عقد بود كه كدام پرروتر بوده ابتدا به سخن نموده است . آيا دختر سلام كرده ، يا از ذوقش سلامش را خورده فراموش كرده است ؟ ! زير لفظى نگرفته به حرف آمده ، يا بعد از زير لفظى حرف زده است . اولين حرف و كلمه‌شان چه بوده چه چيز را دست‌آويز سخن قرار داده‌اند ، از سر و شكل طرف تعريف كرده ، يا لباس و چيز ديگرش را موضوع ساخته است . آيا داماد قربان صدقهء عروس رفته ، او را بوسيده يا كم‌روئى مانعش شده ، يا از پرروئى و هيجان چه و چه و چه كرده است . آيا عروس متقابلا او را بوسيده ، يا نبوسيده ، غريبگى و تحاشى داشته است و در آخر به چه صورت و به چه حالت از هم جدا شده‌اند ؟\r\n\r\nنامزدبازى\r\nاگر عروسى در همان شب و شبهاى نزديك واقع نميشد و مدتى براى آن تعيين وقت ميگرديد فرداى روز عقد از خانهء عروس چند طبق شيرينى و ميوه به اسم ( جاخالى با ) « 88 » به خانهء داماد فرستاده ميشد كه با همين پيشكش هم بود كه اذن اياب و ذهاب به داماد تفويض ميگرديد تا به خانهء عروس رفت‌وآمد نمايد و اين همان اياب و ذهاب‌ها هم بود كه آن را ( نامزدبازى ) ميگفتند ، ايامى كه از\r\n\r\n\r\n","description":"","footnote":"\r\n( 88 ) . در اصل ( جاخالى نبا ) بوده كه به جاخالى با تخفيف شده يعنى جاى شما خالى نباشه .\r\n","page_name":" 110 ","page_number":110},
  {"content":"\r\n\r\nشيرين‌ترين اوقات يك پسر و دختر در زندگى بود و احوالى كه حلاوت آن برايشان هرگز فراموش نميگرديد . مخصوصا آنهائى كه از طرف عروسان منع تعصب نداشته دو طرف ميگذاشتند تا چندى به همان حالت مانده پسر و دخترشان لذت زندگى را چشيده ، نامزدبازى نمايند .\r\nبا آنكه رسم جارى يا سنتا دعوتنامهء پذيرش داماد بود كه ميتواند عيال خود را ملاقات بكند ، اما در بسيارى خانواده‌هاى محتاط از جمله ننگ و عارها بشمار ميآمد و كمتر به اين سنت تن درميدادند مگر بطور مشروط كه پسر با يكى دو بزرگتر رفت‌وآمد داشته اطاق آن دو از ديگران خالى نبوده باشد ، از آن جهت كه نكند شيطان به جلدشان رفته بىآبروئى بكنند كه آبروى خانوادهء دختر آبروى خانوادهء داماد مىباشد ! و الا پسر بايد تا شب عروسى صبر كرده از رفت‌وآمد خوددارى بكند و در اين صورت از آنطرف پافشارى و سرسختى براى اين كار به عمل ميآمد ، با اين مطالب كه : پسرشان غصه مىخورد ميخواهد زنش را ببيند . زن براى پسرشان گرفته‌اند كه دلش خوش و سرش گرم باشد . زن عقدى خودش مىباشد اختيارش را دارد و به حرف عروسان اعتنا نكرده پسر را به دختر ميرساندند و نامزدبازى با آداب زير برقرار ميگرديد .\r\nداماد اولين بار با خجالت و دلهره همراه يكى دو تن از بزرگترهاى خود مانند خواهر يا خاله هديه‌اى امثال پارچه ، طلا ، جواهر براى عروس برده ، چاى و شربت و شيرينى خورده لبخند و نگاهى دزدانه داده و گرفته مراجعت مينمود و با رعايت دستور ( شيرين بيا شيرين برو ) همراهان كه كمتر برود تا عزيزتر باشد .\r\nهر روز آنجا نباشد و خود را سبك نكند قرار بر اين ميشد كه جز در موارد لازم مثل دعوت و مهمانى و عيد پا به خانهء عروس نگذارد ، اما اين قرار هرگز به فعل نيامده هفته به آخر نرسيده بود كه ملاقات دوم و سوم برقرار ميگرديد كه خانواده‌ى عروس هم ناگزير به پذيرائى و احترام از داماد گشته به خواستهء او ناچار ميشدند و همين خلوت‌هاى با ترس و لرز محدود كه هردم يكى\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nسرخر « 89 » شان گرديده تنهايشان نميگذاشتند هم بود كه هربار شوق ملاقات را در دلهايشان زيادتر ساخته ، دورى و هجر و فراقهايشان را عذاب‌آورتر مينمود ، مخصوصا اگر هم از هر جهت دلچسب و دلنشين هم شده ، كنترل همچنان با شدت و قوت برقرار و مراقبت پابرجا و رعايت و دقت ميان آنها سستى نميگرفت ، همراه كلمات ترساننده‌ى از آبرو و حيثيت و ننگ و رسوائى كه در پى هم گوشزد دختر ميگرديد و از همين رو هم بود كه با همهء اشتياق و التهاب كه خوابيدن و شب ماندن داماد در خانهء عروس هم قبل از عروسى از محالات ميآمد !\r\n\r\nعيدى دادن - جهات تأخير عروسى\r\nديگر از رسوم بعد از عقد تا زمان عروسى عيدى دادن داماد و پدر و مادر داماد به عروس و عروسان به داماد بود كه اهمال‌پذير نميگرديد . مانند عيدى اعياد امثال عيد نوروز ، عيد غدير ، عيد مبعث ، عيد فطر ، عيد قربان ، ميلاد حضرت رسول ، حضرت على ، امام حسين ، تولد حضرت حجت در نيمه شعبان ، از پارچه و طلا و غيره و اين دادن و گرفتن عيدىهائى بود كه اگر ماهها و بعللى سالها عروسى به تأخير مىافتاد بايد همچنان برقرار بوده تعطيل نپذيرد ، و بدبختى عروس و داماد آنزمان بود كه به مجرد نزديك شدن عروسى ، يكى از خانواده‌ى دو طرف مرده عزادار ميشدند كه حتما بايد تا ( چله ) « 90 » و اگر متوفى از بزرگترهاى فاميل مثل پدربزرگ ، مادربزرگ ، پدر و مادر ، خواهر عروس و داماد بود تا بعد از سال او صبر بكنند و چه بسا اتفاق مىافتاد كه هنوز چله و سال مرده‌اى تمام نشده ، آدابش برگزار نگرديده يكى ديگرشان مرده ، باز عروسى به تعويق مىافتاد .\r\n\r\n\r\n","description":"","footnote":"\r\n( 89 ) . مزاحم ، موى دماغ ، مانع ، مواظب .\r\n( 90 ) . بعد از چهل روز .\r\n","page_name":" 112 ","page_number":112},
  {"content":"\r\n\r\nپس از مشكلات بالا مانند مرگ‌ومير ، اشكال ديگر كار سركوفت و سرزنش‌هائى بود كه اگر اين اتفاقات در خانواده‌ى داماد افتاد به عروس وارد ميآمد به اين قرار : مرده‌شور قدم نحس و نجسشو ببره كه اين پا گذاشت همه پا ورداشتند . قدمش بخشكه كه از ساعتى كه خطبه‌ش خونده شد مثل اينكه صيغه‌ى طلاق خوشى ، خرمى فاميل ما رو خونده‌ن همه‌مون از هم پاشيده شديم .\r\nآدم بدقدم پاش به دنيا نباشد . كاشكى خودش مرده بود . چرا سر بابا ننه‌ى خودشو نخورد و از اين قبيل كه تا آخر عمر جزو معايب عروس ميگرديد .\r\nاگر هم در اين مدت عروس و داماد حوصله‌شان سر رفته كارشان به زفاف يواشكى ميرسيد ، مخصوصا اگر هم عروس حامله شده بود كه واويلا ! ! رسوائىاى بود كه تمام محله را پر كرده حرفش نقل هر مجلس پير و جوان ميگرديد و برايش متلك‌ها ساخته ، نمايشات ترتيب و جمعيت‌ها تشكيل داده ، به شعر و غزلها و تصنيف ، ترانه‌خوانىها ميپرداختند و از جمله نمايشنامه‌ى زير به زبان شعر به اسم ( نمايش خاله رو رو ) كه يكى عروس و يكى خاله‌ى عروس شده باهم به گفتگو ميپرداختند و شروعش به اين گونه كه خالهء عروس از ماجرا باخبر شده از او به سئوال و تجسس و دلجوئى برآمده ميگفت :\r\nخاله رو رو ، رو و رو . عدس‌پلو . رشته‌پلو . يك ماهه عروس ، چن ماهه دارى ؟ خاله چرا نميزائى ؟ !\r\nو عروس كه بغچه‌اى به شكمش بسته ، چنان‌كه دل دل « 91 » زائيدنش مىباشد ميگفت :\r\nخاله‌جون قربونتم . حيرونتم . صدقه بلا گردونتم . آتيش سر قليونتم . گيليم توى ايوونتم يك ماهه دارم . خاله - حالا نميزايم .\r\nو به همين طريق سئوال خاله و جواب عروس :\r\n\r\n\r\n","description":"","footnote":"\r\n( 91 ) . لحظات نزديك زائيدن .\r\n","page_name":" 113 ","page_number":113},
  {"content":"\r\n\r\nخاله رو رو ، رو و رو . عدس‌پلو . رشته‌پلو . باقالىپلو . راسسشو بگو . يك ماهه عروس ، چن ماهه دارى ؟\r\nخاله جون قربونتم . حيرونتم . صدقه بلا گردونتم . آتيش سر قليونتم . گيليم توى ايوونتم . چايى توى فنجونتم . شايد دو ماهه دارم . خاله - چرا نميزايم .\r\nتا سه ماهه و چهار و پنج و در جواب خاله كه خاله با هر سئوال ، به جملات خود اضافه نموده عروس با آوردن شايد به قربان صدقه‌هاى خود مىافزود ميگفت : خاله جون قربونتم . حيرونتم . صدقه بلاگردونتم . آتيش سر قليونتم .\r\nگيليم توى ايوونتم . چايى توى فنجونتم . رفيق راه شمرونتم . شايد نه ماهه دارم .\r\nخاله حالى كه ندارم . خاله چرا نميزايم . و ادامه ميداد :\r\nچنگش جيگرم ميخوره . دردش نفسم ميبره . شايد دو قلو ، يا سه قلو ، چهار قلو دارم ، خاله حالى كه ندارم ، خاله چرا نميزايم .\r\nو آنگاه وى را درد زائيدن گرفته با غر و غرباله و ادا و اطوار و پيچ و تاب ، دور و بر خاله چرخيده ، خم و راست ميشد و دست و دامن او را چسبيده اين اشعار را دنبال مينمود :\r\nخاله خاله جون اوفينا ، اين ور دلم اوفينا ، اون ور دلم اوفينا ، دل و كمرم اوفينا ، آخ و واخ و واخ اوفينا ، واخ و واخ و آخ اوفينا ، و يكى بعد از ديگرى سه بچه سر هم آورده كنار مينشست .\r\n\r\nنمايش ماما گوزو\r\nمربوط به همين جريان ( نمايش ماما گوزو ) بود كه در وقت بيشتر و دل و حوصله‌هاى زيادتر ترتيب ميگرفت ، به اين صورت كه وقتى مكالمات خاله و دختر خواهر چنانچه وصفش گذشت به آخر ميرسيد و ( درد چهار خشت ) « 92 » زائو\r\n\r\n\r\n","description":"","footnote":"\r\n( 92 ) . آخرين درد . درد آمدن بچه . درد شديدى كه شكم و كمر و فرج را احاطه نموده ، در آن -\r\n","page_name":" 114 ","page_number":114},
  {"content":"\r\n\r\nرا به پيچ و تاب ميكشيد ، دو زن چادر چاقچور « 93 » كرده و يك مرد كه او نيز زن بود و لباس مردانه پوشيده ، طبق رسم كه حتما يك مرد بايد با زنها باشد آنها را همراهى مينمود آماده‌ى عقب ماما رفتن ميشدند و اطرافيان زائو كه با جيغ و دادها و حسن ، حسين كردن‌هاى زائو آنها را دستپاچه‌ى رفتن ميكردند به راه افتاده خود را به خانهء ماما رسانيده از او خواهش روانه شدن مينمودند .\r\nماما كه پيرزن خميده پشتى بود كه از خميدگى سرش تا به نزديك زمين ميرسيد و عصا كهنه‌اى بدست داشت كه كمر آن را گرفته بود اول چند عذر حالش را ندارد و خوابش ميآيد و اين چه وقت زائيدن بوده ميخواست صبر بكند روز بشود ، و پسر و دختر بودنش به او مربوط نميباشد ، و دنبال رفتگان كه مرتب قربان صدقه‌ى زودتر راه افتادنش ميرفتند آماده‌ى حركت ميگرديد . اما آماده شدنى كه وقتى چادرش را گم كرده ، جائى چاقچورش را فراموش نموده و چنانچه ميخواهد خانه زندگيش را جمع و جور بكند با حوصله‌ى تمام اينطرف و آنطرف رفته غر و لند مينمود به راه مىافتاد ، و در اينجا باز راه افتادنى كه با هر چند قدم نفسش تنگ شده سرفه سر ميداد و خسته شده به زمين مينشست و با هر نشستن و برخاستن سرفه و ضرطه را توأم مينمود به زانو مىرسيد و از اينجا بود كه آه و واى زائو و متلكهاى ماما و اطرافيان مثل اين‌كه وقتى خوردى ميخواستى فكر حالايش را بكنى و از قول زائو : ننه كاشكى نخورده بودى و امثال آن مجلس را شيرين و با ادا و اصول‌هاى زائو زدن و رقصيدن و شعرخوانىهاى در رابطه با\r\n\r\n\r\n","description":"","footnote":"\r\nحد درد كه عرق از سر و روى زائو فرو ريزد ، و درد چهار خشت از آن ميگفتند كه بچه در حال آمدن بوده بايد وسيلهء زائيدن زائو ، يعنى خشت‌هاى زير پايش را كه اجاق مانند برايش آماده بكنند و چهار خشت خام بود و هردو از آنها را به زير يك پا و دوى ديگرش را زير ديگر پايش مينهادند و بالاى آنهايش مينشانيدند حاضر بكنند .\r\n( 93 ) . شلوار مانندى گشاد كه از مچ پا با چين‌هاى ريز به صورت جوراب درميآمد .\r\n","page_name":" 115 ","page_number":115},
  {"content":"\r\n\r\nآن شروع ميگرديد ، مثل : سرش دراومد - باباش نيومد بيياد دوباره - بازم بكاره . . . ميداد بچه بيرون ميآمد و در اينوقت بود كه دايره ، تنبك‌ها بر سر دستها آمده بزن و بكوب‌ها شروع شده حاضران به اين اشعار مترنم ميگرديدند :\r\n آبستنم سى روزه * زير نافم ميسوزه\r\nخبر كنين ننه‌م‌رو * سيسمونىمو بدوزه\r\nبه نومزه‌بازى اومد * به دس درازى اومد\r\nرفتم كه تا بجنبم * پريد به روى دمبه‌م\r\nمثال مشدى جولا * از اين لا و از اون لا \r\n. * *\r\n - آفتاب لب بوم بود * كه خدا بتولو به من داد\r\nباباش تو حموم بود * كه خدا بتولو به من داد\r\nسفره‌ش پر نون بود * كه خدا بتولو به من داد \r\n. * *\r\n - دادت چيچيه كولى قرشمال * مال همه زنها بوده اين حال -\r\nوقتى مياورد همبه‌تو بالا * ميخواستى بگى فردا ، نه حالا ! \r\n\r\nتخمه بو دادن\r\nيكى از كارهايشان هم در اين نمايشات تخمه بو دادن بود كه به رسوائى نامزدبازىهاى اينچنينى كه عروس خود را قبل از زفاف لو داده بود ترتيب ميدادند . اگرچه در ديگر اوقات هم انجام ميگرفت و اين تخمه هندوانه ، تخم گرمكهائى بود كه جمع كرده و شسته ، خشك كرده موقع اين نمايش و وقت بند و زير ابرو كردن عروس در شب عروسى او بو ميدادند ، كه با صداى شكسته شدن و دهن باز كردن تخمه‌ها در ماهيتابه با قهقهه به عروس و كس و كار او خنده بزنند ! و در غير آن خنده‌اى به اين عقيده كه با آن كار تخمه‌هايشان دهان باز مىكند ، مخصوصا در تخمه‌ى گرمك . تفألى هم در آن داشتند كه تخمه بو دادن به اين صورت ، لب‌ها را خندان و دلها را شادمان و غم و اندوه را از خانمان دور مىكند و تا خنده‌هايشان هم از ته دل برآمده ، واقعىتر و تمام‌عيارتر\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nشود كارها و مسخرگىهائى نيز كرده مثل شكلك درآوردن كه خنده‌هايشان را پرصداتر و مضحكه‌آميزتر بكند . مخصوصا براى زنهاى آبستن كه ميگفتند شركتشان در تخمه بو دادن بچه‌شان را خنده‌رو ساخته امر زادنشان را آسان مىكند .\r\n\r\nعروسى\r\nبهر تقدير شب عروسى فرا ميرسيد و در اين شب بود كه برو و بيا و بزن و بكوب و قرق حمام و ساير تشريفات داماد ميرسيد ، علاوه بر بيرون آمدن داماد از حمام كه جلو پايش گوسفند كشته ، جلو در حياط جهتش باز تا شاديش بىغم و عزا و خطر و ضرر برگزار شود گوسفند به زمين ميزدند و از سر بينه تا در خانه جلوش مطرب زده و خوانده ، اسفند دود كرده ، جوانهاى محل و بچه محل‌هايش ( چوپى ) « 94 » ميرقصيدند .\r\n\r\nجهازكشان\r\nدر روز پيش يا قبل از ظهر شب عروسى جهاز دختر به خانهء داماد رفته چند نفر از زنان نزديك عروس كه همراه جهاز رفته بودند مشغول چيدن واچيدن آنها ميشدند و با اين جهاز بود كه از محل حركت تا خانهء داماد زن و مرد كوچه و بازار از خانه‌ها و دكانها بيرون ريخته به تماشا و ارزيابى برميآمدند و گاهى در بعضى جهازها اين ازدحام به جائى ميرسيد كه مانند عبور دسته‌ى ( سينه زن ) روزهاى\r\n\r\n\r\n","description":"","footnote":"\r\n( 94 ) . اسم رقصى كه با در دست گرفتن چوب انجام ميدادند . بنام صحيح ( چوبى ) كه تعدادى مرد جوان با چوب‌هاى صاف ضخيم ، تقريبا يك اندازه‌اى در فضاى وسيعى گرد هم تشكيل دايره‌اى داده ، با نواى دهل و همراه برآوردن صداهاى يكسان از گلو چوب‌هاى خود را بالا و پائين نموده ، يا دو به دو حريف مبارزهء با يكديگر با چوبهايشان ميگشتند .\r\n","page_name":" 117 ","page_number":117},
  {"content":"\r\n\r\nخنچه‌ها و طبقى كه در سر طبق‌كش آخر بوده براى مجلس عقدكنان مىبرند . عقدكنانى كه شيرينى و ميوه‌اش به عهده دامادان بوده ، از خانهء او بخانهء عروسان فرستاده شده است . طبق و خنچه‌هائى كه گاهى اجرت و انعام طبق‌كش‌ها بخاطر سماجتشان بر دريافت هرچه بيشتر زيادتر از قيمت متاع خنچه ميگرديد !\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nنماى ديگرى از اسباب عقد ، شامل آئينه قرآن‌كه رويش پوشيده شده است و خنچه‌هاى نان سنگك پاى عقد و شيرينى شمعدانى كه از عقبشان ميرود .\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nيكى از مجالس مجلل عقدكنان ، با تشريفات مفصل ، در زيرپوشى كه روى حياط برپا شده است ، از طبق‌ها و مجموعه‌هاى ميوه و شيرينى و لاشه‌هاى گوسفندهائى كه جلوى پاى عروس و داماد و كسانشان قربانى شده ، براى شام شب ميهمانان ، كه شام دادن عقدكنان جزو رسوم بود آويخته به قناره‌ها و ديگ‌هاى حلقه‌دار بزرگ كه روى اجاقها مىباشد .\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nيكى از مجالس عروسى كه داماد و كسانش با آئينه و منقل اسفند به پيشواز عروس رفته ، داماد كه كنار عروس لاله بدست گرفته ، اهالى محل از دو طرف بر در و بام به تماشا گرد آمده و قصاب كه در حال قربانى كردن گوسفند به جلوى پاى عروس مىباشد .\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nمحرم مردم كوچه داده صف حمال و طبق‌كش از ميان ديوارى از تماشاچى ميگذشت و فايدهء اين نمايش آن بود كه اولا پسردارها و پسرهاى نوخاسته يادآورى شده تشويق به ازدواج ميگشتند و ديگر وسيله‌اى كه دعاى خير خيرخواهان و نيك‌انديشان را كه ميمنت و سعادت و خوشى و عاقبت‌بخيرى عروس و داماد را از خداوند مسئلت ميكردند بدرقهء زندگيشان ميگرديد ، اگرچه معايبى را نيز همراه داشت كه دختران تهيدست و خانه مانده حسرت‌ها خورده ، آه و اسف‌ها كرده از زير چادر اشكها ميريختند .\r\n\r\nاسباب جهاز\r\nاين جهاز در خانهء عروس طبق‌بندى و باربندى شده ، موقع حركت منقل اسفند در كوچه جلوشان آمده ، يك‌يك طبق‌ها به ترتيب و قاعده بر سر طبق‌كش‌ها و بارها به پشت حمالها رفته به راه ميافتادند و صداى ( حق پدر صلوات فرستو بيامرزه ) اى بود كه قدم‌به‌قدم از طرف ( سر طبق‌كش ) كه اداره‌كننده‌ى طبق‌كش‌ها بود و پيشاپيش آنها راه مىافتاد در تمام طول راه به گوش رسيده از مردم جواب « 95 » ميگرفت و گفت و شنيدهاى خوب و بد و تحسين و عيب‌جوئىهائى كه از خوب و بد و تكميل و نواقص آن از جانب تماشاچيان بميان ميآمد و حركت جهاز به اين طريق صورت ميگرفت :\r\nاول طبق آئينه شمعدان ، يا آئينه چراغ يا آئينه و قرآن و نقل و گل كه پيشاپيش حركت مينمود و طبق لاله چراغ‌ها كه پشت سرش راه مىافتاد و دنبال آنها طبق‌هاى لباس و اسباب و لوازم خصوصى و سبك وزن قيمتى . دوم مطابق\r\n\r\n\r\n","description":"","footnote":"\r\n( 95 ) . پاسخ آن اين بود كه هركس ميشنيد بايد صلوات بلند بفرستد و اعتقادى در اين‌باره بود كه صلوات نفرست لال از دنيا ميرود ، چنانچه همين مايه گرفتن صلوات بود كه ميگفتند ( لال از دنيا نرى صلوات فرست ) .\r\n","page_name":" 122 ","page_number":122},
  {"content":"\r\n\r\nكم و زياد و ندارى ، دارائى عروس طبق يا طبقهاى آبدارخانه مانند :\r\nشربت‌خورى ، شيرينىخورى ، ميوه‌خورى ، تنگ ، ليوان كه دسته‌ها و گردنهاى آنها را روبان قرمز بسته پاپيون ميكردند . سوم طبق‌هاى اسباب سماور مثل « اگر سماور بزرگ بود » يك طبق سماور با وسائل آن مانند ، جام ، پارچ ( تنگ‌هاى فلزى آب ، از ورشو و برنج و نيكل مخصوص پاى سماور ) و طبق دوم قورى ، استكان نعلبكى ساده و ( انگاره ) « 96 » دار و يا فنجان نعلبكى و قنددان و چاىدان و سينىهاى زير استكانى و قاشق چاىخورى ، سوزنى « 97 » ، حوله ، دستمال ، روقورى از جنس سوزنى ، كيسه‌ى اسفند « 98 » ، كيسه‌ى قند ، ظرف شكر « شيشه‌اى دردار ، بعضى دانه‌نشان مخصوص پاى چاى » ، چاىدان ، تنگ‌هاى كوچك آب ليموخورى « ظرفى مانند شكردان » يا يك طبق شامل تمام اينها .\r\nديگر اسباب سفره ، شامل ظروف چينى : قاب‌هاى چلو ، پلو ( مرغى ) « 99 » يا گل سرخى و غيره ، قدح‌هاى دوغ و شربت‌خورى ، بشقاب‌هاى توگود خورش‌خورى ، بشقابهاى ( لب تخت ) پيش‌دستى ، كاسه‌هاى آب‌خورى ، ماست‌خورى ، پياله‌هاى خورش‌خورى ، ترشىخورى ، مرباخورى ، بشقاب‌هاى پنير سبزىخورى ، فلفل‌دان ، نمك‌دان ، سماق‌دان . . .\r\n\r\n\r\n","description":"","footnote":"\r\n( 96 ) . جاى استكان . ظرف دسته‌دارى از اجناس مختلف مانند برنج و ورشو و نقره و طلا .\r\n( 97 ) . پارچه يا بغچه‌اى از مخمل يا ترمه يا كركر و كتان گلدار كه دورش نواردوزى و يراق‌دوزى ميشد .\r\n( 98 ) . سماورهاى ذغالى . رسم بر اين بود كه با آمدن هر سماور به اطاق مشتى هم اسفند در آن ميريختند كه هم تعديل هوا كرده بوى ذغال را رفع مينمود و هم نظر بد و چشم زخم را دور ميساخت .\r\n( 99 ) . اعلاترين چينى با اشكال برجستهء طيور . سرويس كامل آن از شش تا دوازده نفره از قاب و قدح دوغ‌خورى كه به بغل نميآمد و ديگر قطعات آن از كاسه‌هاى كعب‌دار و ديگر قطعات آن هشت تا دوازده تومان .\r\n","page_name":" 123 ","page_number":123},
  {"content":"\r\n\r\nديگر طبق‌هاى بلور اسباب پاى سفره مانند تنگ‌هاى بزرگ و كوچك دوغ و شربت ، ليوان‌هاى شربت‌خورى « 100 » ، آجيل‌خورى « 101 » ، شيرينىخورى « 102 » ، ميوه‌خورى « 103 » . . .\r\nديگر طبق‌هاى مس « اسباب آشپزخانه » ديگ‌هاى بزرگ و كوچك ، كماجدان ، ماهيتابه ، بشقاب ، باديه ، دورى ، ظروف ( كعب ) « 104 » دار ، توگود ، مجمعه ، سينىهاى مختلف ، گرد و مستطيل بزرگ و كوچك ، هاون زعفران‌سابى ، پياله ، قاشق ، كفگير ، ملاقه ، روغن داغ‌كن ( ماهيتابهء كوچك ) آب‌گردان ، هاون برنجى ( گوشت كوبى ) ، در ديگ ، دم‌كنى ، انبر ، سه‌پايه ، آتش‌گردان ، دودكش « 105 » ، تنوره « 106 » ، منقل كباب ، منقل كرسى ، منقل اسفند و « در جهازهاى كامل » منقل وافور ، سيخ كباب ، قوطىهاى محتوى نمك فلفل ، سبزى خشك ، آرد ، زيره ، سماق ، دارچين ، فلفل زردچوبه ، نمك ، ادويه ، ديزى ، گوشت‌كوب ، قابلمه ، قاشق‌هاى بزرگ و كوچك چوبى آش هم‌زنى و آش‌خورى و در جهازهاى جاسنگين متجددمآب قاشق‌هاى فلزى غذاخورى ، الك ، غربال خرده برنج‌گيرى ، رنده ، كارد ، چاقو ، ساطور ، تخته ساطور . . .\r\nبعد از آن طبق‌هاى اسباب سفره مانند : سفره‌هاى بزرگ و كوچك مهمانى\r\n\r\n\r\n","description":"","footnote":"\r\n( 100 ) . ليوانهائى مارپيچ پايه‌دار با بشقابى براى زير ، در الوان مختلف .\r\n( 101 ) . ظروفى پياله‌مانند از جنس شربت‌خورى مارپيچ و پايه‌دار الوان .\r\n( 102 ) . ظروفى بزرگ . به شكل بشقاب از جنس بلور الوان لب كنگره و مار پيچ الوان پايه‌دار .\r\n( 103 ) . ظرفى به شكل شيرينىخورى اما بزرگ به اندازه دورى يا بشقاب بزرگ .\r\n( 104 ) . پايه‌دار . ته باديه بشقاب‌ها را براى دوام زيادتر تسمه‌اى از سر خود آنها از مس ميدادند .\r\n( 105 ) . لولهء استوانه‌اى براى سر سماور تا زودتر و بهتر مشتعل شود .\r\n( 106 ) . لولهء استوانهء بلندترى بضخامت لوله بخارى جهت آتش گيراندن كه منقل را آتش كرده تنوره را بر سر آن به ديوار تكيه داده در اندك زمان آتش را گيرانده صداى خرخر شعله‌اش را بلند مينمود .\r\n","page_name":" 124 ","page_number":124},
  {"content":"\r\n\r\nو خصوصى امثال سفره‌هاى طالارى چرمى « 107 » ، روسفره‌اى « 108 » ، سفرهء نان ، آفتابه - لگن « 109 » ، حوله‌هاى دست خشك‌كنى « 110 » ، قوطى خلال دندان .\r\nديگر طبق‌هاى اسباب اطاق امثال : پرده‌هاى كركر يا مخمل يا تور يا چلوار كه به اندازهء اطاق داماد قد گرفته دوخته شده بود . ديواركوب‌هاى متعدد براى چهار طرف اطاق و وسط جرزها ، از قاليچه‌هاى كوچك عكس‌دار و دورنما ، قاب عكسهاى مناسب ، جالباسى ديوارى و پايه‌دار شاخى و قلابى و خراطى و در جهازهاى متجددمآب ، تخت خواب منبّت يا فنر و پاتختى و در اين صورت مبلهاى منبت « باب روز » كه هر تكهء آن در طبقى و يا اشياء بزرگ آن مثل تخت خواب بر سر دو طبق‌كش قرار ميگرفت . قفسه ( كمد ) ميز عصرانه‌خورى ، ( ميزهاى گرد سه‌پايه ) ، صندلى ، پيش‌بخارى ، زيرلباسى ، رولباسى « پارچه‌اى سوزن‌زنى و خامه‌دوزى و بردلى دوزىشده كه معمولا عروسهاى هنر آموخته خود\r\n\r\n\r\n","description":"","footnote":"\r\n( 107 ) . سفره‌اى بلند عريض ، بعضى تا چند ذرع قد براى مهمانىهاى بزرگ كه كف طالار گسترده روى آن را سفيد ، كه روسفره‌اىاش ميگفتند ميكشيدند .\r\n( 108 ) . ذكرش بنام روسفره‌اى گذشت .\r\n( 109 ) . لگنى به شكل كلاه سيلندر با درى مشبك براى حفرهء لگن كه آفتابه را روى آن ميگذاشتند با آفتابه‌اى لوله دراز گردن دراز از فلزات مختلف مانند مس و ورشو و برنج و طلا و نقره كه قبل و بعد از غذا پيشخدمت آن را دور اطاق جلو مهمانها گرفته لگن را جلوشان به زمين گذارده با آفتابهء آن آب بدستشان ميريخت و آنان سر انگشتان را با آن شسته با حوله خشك كرده سر سفره ميرفتند و بعد از غذا نيز به همچنين كه چربى غذا را با آن از دست و دهان ميشستند ، از آنجا كه غذا با دست خورده ميشد و سنت بود كه تا ته ظرف را انگشت كرده انگشتان را بليسند و لازمهء شستن مينمود .\r\n( 110 ) . حوله‌هاى بلندى كه چون پيشخدمت بسر شانه ميانداخت تا پائين زانويش ميرسيد و اين از آنجهت بود كه چون مهمان دست و دهان ميشست بتواند به حوله دسترسى داشته آن را به سهولت بدست آورده ، به جلوى دهان ببرد .\r\n","page_name":" 125 ","page_number":125},
  {"content":"\r\n\r\nآن را تهيه ميكردند » ، روتختى ، روفرشى « 111 » ، پادرى « 112 » ، دمپائى « 113 » ، پشت سر اينها طبق اسباب بزك مانند آئينه دستى ، آئينه سربخارى ، مجرى « 114 » ، عطر دان ، گلاب‌پاش ، بادبزن‌هاى حصيرى ، وسمه‌جوش ، شانه ، قيچى ، فر « 115 » ، مقّاش « 116 » .\r\nديگر : طبق يا طبق‌هاى اسباب حمام مثل : طشت ، طاس « 117 » ، مشربه « 118 » ، لگن ، لگنچه ، سينى زير پا « 119 » ، سينى كوچك ، سينى بزرگ ، لگنچهء حنا ، آئينهء دستى « 120 » ، قوطى « 121 » جاى پيه و چربى ، قوطى سفيدآب .\r\n\r\n\r\n","description":"","footnote":"\r\n( 111 ) . پارچه‌اى ضخيم از كتان راه‌راه در رنگهاى سفيد و خاكسترى كه براى نظافت و حفظ از آفتاب به روى فرش ميكشيدند و فرش واقعيشان بشمار ميآمد ، مگر در ضيافتها و مهمانيها كه برچيده شده خود فرش در معرض ديد و استفاده قرار ميگرفت .\r\n( 112 ) . قاليچه‌هاى كوچك كه جلو در يا ميان درگاه جهت گرفتن خاك و گل ته كفش توى خانه ميگستردند .\r\n( 113 ) . كفش توى خانه .\r\n( 114 ) . جعبه‌هائى در ابعاد 30 * 20 با رويهء مخمل و گل ميخهاى ريز ظريف با چفت و در و بعضى با قفل‌هاى كوچك توى كار ، جاى لوازم آرايش .\r\n( 115 ) . وسيلهء پيچ و تاب دادن مو .\r\n( 116 ) . موچين ، موكن ، براى برداشتن زير و روى ابرو .\r\n( 117 ) . ظرف مسى شكم‌دار با تهى باريك و دهانى فراخ كنگره‌دار .\r\n( 118 ) . ظرف آبى براى حمام به صورت استوانه با شكمى اندك فرو رفته ، بعضى قلمكارى شده ، با لبى كنگره‌دار .\r\n( 119 ) . سينىاى بدون كنگره ، با لبه‌اى كوتاه براى قرار دادن زير پا و خاصيتش در گذشته ذكر شد كه زنها آن را جهت محفوظ ماندن از كثافات و آلودگىهاى زمين حمام زير پا ميگذاشتند .\r\n( 120 ) . آئينه‌اى گرد در قابى مس ، يا نقره ، يا طلا براى حمام كه به قير چسبانده شده آب به آن نفوذ نمينمود .\r\n( 121 ) . براى خيس دادن چرك از چربى استفاده ميكردند و آن چربى را كه پيه يا وازلين بود در -\r\n","page_name":" 126 ","page_number":126},
  {"content":"\r\n\r\nديگر طبق‌هاى : متكا ، بالش ، پشتى ، بالش زير كمر « 122 » !\r\nبعد از اينها كوله‌بارهاى : صندوق‌هاى البسه ، بغچه‌هاى توصندوقى ، بغچه‌هاى خلعتى براى داماد و پدر و مادر و كسان داماد ، اسباب حمام عروس ، اسباب حمام داماد ، ملحفه ، بغچه ، حوله دستمال زنانه . . .\r\nكوله‌بارهاى : رختخواب ، لحافى ، تشك‌ها ، تشكچه‌هاى پاكرسى ، لحاف كرسى ، پتو ، جاجيم ، روكرسى كه قسمت قسمت شده به كول حمالها قرار ميگرفت .\r\nكوله‌بارهاى كرسى بزرگ و كوچك براى اطاق دستى و مهمانخانه ، همراه آفتابه‌هاى بزرگ مستراح ، آفتابه پاكرسى ، سينى زير منقل ، فرش چرمى زير كرسى ، مجموعه‌هاى قلم‌زدهء لب كنگره براى روى كرسى ، بغچه‌هاى روتشكى ، رولحافى ، رختخواب‌پيچ ، چادر شب .\r\nكوله‌بارهاى فرش به نسبت فقر و غناى عروس از قالى و قاليچه و گليم ، كه گاهى اين طبق‌ها و كوله‌ها به ده‌ها طبق و كوله‌بار ميرسيد ، اضافه بر گاريهاى به دنبال كه اشياء سنگين‌وزن چوبى و فلزى مانند بوفه و قفسه‌هاى جاى لباس و وسايل آشپزخانه و تخت‌هاى توى حياط براى تابستان و پشه‌بند و لوازم آن و چوب گردگيرى و جاروى فراشى و ديگهاى حلقه‌دار بزرگ را حمل مينمود .\r\n\r\nترس عروس و داماد\r\nدر شب عروسى اگر عروس كم سن و سال بود از صبح آن بيم و هراس و ترس\r\n\r\n\r\n","description":"","footnote":"\r\nظرفى قرار ميدادند كه آن نيز جهت همان كار از فلزات ارزان قيمت و گرانقيمت ساخته شده بود .\r\n( 122 ) . بالش‌هاى كوچكى كه هنگام لميدن زير آرنج يا شانه گذاشته و هنگام مقاربت به زير كفل زن قرار ميدادند .\r\n","page_name":" 127 ","page_number":127},
  {"content":"\r\n\r\nداماد ! كه چيزهائى به گوشش خوانده بودند احاطه‌اش نموده ، هردم از همسالان راه چاره خواسته پرس و جوى احوال زفاف مينمود و چنانچه بزرگسال و مطلع از جريان بود وحشت و هول ( سفيد گشتن بكارت ) و فقدان دخترگى ( مهر دوشيزگى ) گريبانگيرش ميگرديد ، چه مطالب زيادى در اين زمينه كه وى را از هر كار و حركت سنگين و جست و خيز و جهش و پرش و خر و يابوسوارى و بازى و گام بلند برداشتن و دويدن به شتاب و طناب‌بازى و تاب‌بازى و فرياد و خندهء شديد و استعمال نوره منع كرده جمله را اسباب ازاله‌ى بكارت دانسته بودند در دلش ريشه دوانده اندك عدم توجه و بىاحتياطى امكان داشت تا وى را در اين شب از آبروى و حيثيت ساقط ساخته انگشت‌نماى خاص و عام و روسياه « 123 » گرداند . همچنين در جهت مقابل التهاب و اضطراب داماد از عدم قدرت و توانائى بر عروس و ( پشت در ماندن ) « 124 » و هوهو شدن در انظار كه جهت التيام اين آشفتگىها عده‌اى به دلدارى و راهنمائى عروس و دسته‌اى در جمله ( ساق‌دوش ) « 125 » هاى داماد به دل دادن و تقويت خاطر داماد برميخاستند و آنان را بدين مطالب هدايت و آموزش ميدادند .\r\n\r\nدستورات لازم\r\nاگر عروس صغير بود و از داماد و زفاف ميترسيد هم سن و سالهايش را كه عروس شده بودند وادار ميكردند با كلمات زير ترسش را بريزانند ، مثل اين‌كه ما هم پيشش رفتيم طورى نشد . اين رسم از اول دنيا بوده . مادر و خواهر و عمه و\r\n\r\n\r\n","description":"","footnote":"\r\n( 123 ) . مأخوذ از عروس‌هاى ازاله شده كه صورتشان را سياه ميكردند ، و همچنين هر زن ناشزه را كه با وى همين عمل انجام ميدادند .\r\n( 124 ) . عدم تسلط و تصرف عروس .\r\n( 125 ) . از دوستان زن گرفته‌ى داماد . راهنماى زفاف .\r\n","page_name":" 128 ","page_number":128},
  {"content":"\r\n\r\nخاله‌ات هم اول ميترسيدند ، بعدش چقدر هم خوششان آمد و اين هم مثل لقمه به دهن گذاشتن و قورت دادن مىباشد و بسا تعريف و تشويق و ريشخندها و در آخر ترس زيادتر به دلش انداختن كه جن‌زده شده ، شيطان به جلدش رفته بايد درآورند و داماد را جن‌گير معلوم كردن و دستوراتى كه در اين رابطه به داماد بدهند .\r\nو اگر عروس بزرگ و عقل‌رس بود وظيفه‌ى سلام و عليك و گفت و شنيد و نشست‌وبرخاست با داماد و كم‌خورى و كم‌گوئى و اطاعت و راه دادن و سر و صدا راه نينداختن و از دستمالهاى روى تشك كنار نرفتن و خون بكارت را به هدر ندادن و به مجرد ( سوختن ) با لگد داماد را كنار زدن و منى را با خون آلوده نساختن را به او بياموزند و در آخر مقدار پنبه‌اى در ابتداى ( مجرا ) ى موضعش نهاده محل آن را براى ( شناسائى ) داماد معلوم بكنند « 126 » !\r\nهمچنين از تعليمات به داماد بود كه چگونه با عروس برخورد نموده ، چطور ( رونما ) داده روى عروس را گشوده سر صحبت و راه مكالمه و آشنائى بگشايد و چگونه صرف شام نموده مقدمات زفاف را از برداشتن تور سر و كندن لباس و لباس زير و ( تنبان فنرى ) « 127 » و شلوار زير و زيرى او را بيرون كرده ، هرآينه\r\n\r\n\r\n","description":"","footnote":"\r\n( 126 ) . از راهنمائىهاى به داماد بود كه جلوى منفذ دختر پنبه نهاده داماد را ميآموختند كه پنبه را برداشته بجاى آن بگذارد !\r\n( 127 ) . تنبانهائى گشاد و بلند كه روى فنرى كه از مفتول آهن ساخته شده حلقه‌اش كمربندوار به كمر زن بسته ميشد ميپوشيدند . لباسى كه كمر را باريك و كفل را به غايت بزرگ مينمود . مردى زنى را با چنان شلوار مينگرد كه بر او دل بسته به خواستگاريش ميفرستد و وقت زفاف زن چادر از سرافكنده يكى پس از ديگرى لباس از خود دور مىكند تا به صورت اسكلتى عارى از گوشت درميآيد و مرد چون چنين مينگرد ميگويد زير همه‌اش گوشت ديدم و دنبه حالا ميبينم همه‌اش نخى و پنبه !\r\n","page_name":" 129 ","page_number":129},
  {"content":"\r\n\r\nممانعت نموده نگذارد به چه صورت به دلنوازى و محبت و ريشخندش پرداخته ، آماده و تسليمش نمايد ، و براى دامادهاى چشم و گوش بسته كه نشانه گذاشته و با دستورات شفاهى تسهيل امر بكند . « 128 »\r\nشايد مطالب گذشته اندكى فوق العاده و مبالغه‌آميز به نظر بيايد از اينكه چگونه دخترى تا آن حد چشم و گوش بسته بوده از امور طبيعى بىاطلاع ميماند كه با چنان مطالبى آماده‌اش سازند ؟ و پسر آن قدر بىاطلاع كه با پنبه راهنمائيش بكنند ، اما اگر مختصرى به چگونگى تعليم و تربيت و وضع خانواده‌هاى آن زمان كه بچه مادر و پدر را در يك بستر نمينگريست و تا پسر زن و دختر شوهر اختيار نكرده بود حرف و سخنى در امور زناشوئى نميشنيد و حتى تا بچه‌دار شدن امور زادن و بچه آمدن برايشان از معماهاى لاينحل بود كه يكى برايشان ميگفت بچه از پهلوى مادر و آن دگرى ميگفت از ناف او ميآيد را در نظرآورند استبعادى نميماند و اگر دقت شود كه حتى مادر جلو اطفال جامه از تن بيرون نمينمود و نام حقيقى مادران خود را نميدانستند مبادا در كوچه و بازار از دهانشان جسته اسم مادرشان به گوش نامحرم برسد « 129 » اين مطالب را به خوبى پذيرا ميشوند .\r\n\r\nضيافت شب عروسى\r\nديگر مهمانى و ضيافت شب عروسى بود كه از مهمانىهاى حتمى و واجب\r\n\r\n\r\n","description":"","footnote":"\r\n( 128 ) . بايد گفت دامادهايى بودند كه از چشم و گوش بستگى و بىاطلاعى خلقت زن نمىشناختند .\r\n( 129 ) . زنها معمولا بنام اولين فرزند پسر خود مثل ، حسن و حسين و احمد و محمد صدا ميشدند و اگر داراى فرزند ذكور نبودند بنام خود مرد ، و ازاين‌رو چه بسا افرادى كه مرده اسم واقعى مادرشان نميدانستند .\r\n","page_name":" 130 ","page_number":130},
  {"content":"\r\n\r\nبشمار ميآمد كه فقير و غنى و دارا و ندار بدان گردن مينهادند و ديگر ( عروس‌كشان ) كه چون مدعوين حضور يافته سرگرميهاى مجلس از قبيل مداح و ( مولودىخوان ) « 130 » يا مطرب و نوازنده حاضران را مشغول داشته يكى دو ساعتى از شب ميگذشت عده‌اى از فاميل نزديك داماد و يكى دو ريش‌سفيد ، گيس‌سفيد با آئينه و چراغ و لاله و شمعدان به دنبال عروس رفته ، در خانهء او با شربت و شيرينى پذيرائى شده ، با اجازهء پدر و مادر عروس عقدنامهء دختر را با قواره پارچه‌اى كه براى خلعتى مادر عروس گرفته در بغچهء سنگينى بسته بودند جلو مادر عروس گذارده عروس را تحويل گرفته حركت ميدادند و در اين حركت بود كه گريه و زارى و شيون و شين اهل خانه و عروس كه به اثر مفارقت از يكدگر بلند شده بود خانه را پر مينمود و در آخر مرتبش كرده ، چادر نماز و تور صورت و گل و گيله‌اش را درستى راستى كرده آئينه قرآن و آب و اسفند آورده سه مرتبه از زير سينى آب و آئينه و قرآن‌كه در هر بار بايد قرآن را ببوسد ردش كرده ، اسفند برايش در آتش ريخته با گفتن ( به سلامتيت باشه ايشاللا - خدا به همراهت ) وسط حصارى از زنان دنبال‌كننده كه از نظر و ديد نامحرم به دور باشد روانه‌اش ميساختند .\r\nمعمولا در اثر نزديكى راهها و اينكه غالبا وصلت‌ها از نزديكان و در دور و برىهاى خود صورت ميگرفت عروس پياده حركت مينمود ، مگر راههاى دور كه درشكه و كالسكه به كار گرفته ميشد و در حالت ، چه پياده بود و چه سواره در طول مسير تمام اهل محل باخبر كردن يكدگر از كوچه‌ها و خانه بيرون ريخته براى ديدن عروس ميآمدند و گله به گله خانه‌دارهاى خيرانديش برايش منقل آتش آورده اسفند در آتش ميريختند و با ما شاء اللّه . لا حول و لا قوة الا باللّه گفتن و\r\n\r\n\r\n","description":"","footnote":"\r\n( 130 ) . روضه‌خوانهاى زن و مردى كه روضه‌هاى شادى ميخواندند .\r\n","page_name":" 131 ","page_number":131},
  {"content":"\r\n\r\nعاقبت‌بخير باشى ايشااللا ، بدرقه‌اش ميكردند ، و دسته دسته هجوم برده به صورتش مينگريستند و خوب و بد و زشت و زيباهائى در خوشگلى بدگلى ، كوچكى بزرگى كه پچ‌پچ‌كنان نثارش ميكردند و آه و افسوس‌هائى كه از جهتش ميخوردند از اين قبيل : چه عروس قشنگى ، خوش به حال دوماد ، اين حالا وقت شوورش نبود . يه عيب تو صورتش نبود . خدا حفظش كنه ، و اين شوخىها كه :\r\nچه‌جورى ميتونه . . . ؟ ! اين حالا طاقتشو نداره ، و اين جواب‌ها كه : نترس اگه نميتونس بله نميداد . لب دهنش‌ام پاك ميكنه ، گنجيشك لندوك « 131 » توت و درسته قورت ميده ، و در صورت دوم : دلم بهم خورد ! ننه‌ش چطور روش شد واسش شب شيش بگيره ! بيچاره دوماد كه ميخواد چش تو چش اين بندازه ! ببين چقد پول دلال دادن كه تونسن اينو قالب بكنن ! لابد پول‌دار بودن كه دومادون قبولش كردن ! حتما واسه خودش نبوده ، واسه جهاز و ارث و ميراثش بوده . آدم بايد كفاره بده ! عروس نبود شتر بود ! لابد پاشنهء در مسجد ، امامزاده‌ها رو از جا كنده‌ن تا تونسن شوورش بدن ! اين عروسى كه من ديدم دومادو درسسه قورت ميده ! تا دختر به خانه داماد ميرسيد .\r\nاز نزديكىهاى خانه‌ى داماد ، يعنى دو سه كوچه جلوتر باز منقل‌هاى اسفندى بود كه از طرف خانه‌ى داماد ميرسيد و دود ( كندر ) « 132 » و ( وشا ) « 133 » و ( عود ) و اسفندى بود كه كوچه را پر مينمود و پشت سر منقل‌ها آئينه و يك جفت\r\n\r\n\r\n","description":"","footnote":"\r\n( 131 ) . جوجه‌ى تازه از تخم درآمده .\r\n( 132 ) . انگوم مانندى خوشبو ، در دو نوع چكيدهء كرم رنگ ، در مصرف داروئى خوردن با خاصيت تقويت اعصاب و حافظه و نوعى نامرغوب با بوى زننده براى سوزاندن كه عطارها داخل اسفند ميكردند و خاصيت هر دويشان در سوزاندن دفع سموم هواى و بائى و مثل آن بود .\r\n( 133 ) . صمغى همانند كندر با بوى خوشتر از بوى كندر كه داخل كندر و اسفند ميكردند .\r\n","page_name":" 132 ","page_number":132},
  {"content":"\r\n\r\nلاله كه جلوش كشيده شده ، به استقبالش ميرفت و پشت سر آئينه لاله ، داماد و ساقدوشهايش كه به پيشواز عروس ميرفتند و داماد از عروس سلامى گرفته دوش به دوش او ميگرديد و در حالى كه روى آئينه به طرف عروس و داماد و از او دزدانه بهم مينگريستند لاله‌ها دو طرفشان نورافشانى مينمود پا به خانه ميگذاشتند و در اين مسير هم بود كه يك تا سه گوسفند جلوشان به زمين زده شده قربان ميگرديد و از خونشان به پنجه كفشهايشان نشان گذاشته ميشد و با صلواتهاى پىدرپى داخل شده ، عروس به اطاق خود يعنى حجله‌خانه ، يا به اطاق مهمانها ميرفت و داماد برگشته به سر جاى خود ، يعنى شاه‌نشين ، يا طاقنماى آذين بسته‌اى كه برايش معلوم شده بود مينشست و بايد اضافه شود كه از اول تا آخر داماد يا ( شاه‌داماد ) « 134 » بايد همچنان خشك و بيحركت كه حتى سرى به اين طرف و آنطرف نگرداندو حرف و سخنى نگويد و شوخى باردىاى نكند و چيزى نخورد و ناشايستى از او سر نزند در جاى خود باقى بماند ، كه خلاف آن بىحيائى و جلفى سبكى او به حساب ميآمد .\r\n\r\nزفاف\r\nترتيب زفاف چنين بود كه اگر جشن عروسى تا شبهاى متوالى كه بعضى آنها تا هفت شبانه‌روز طول ميكشيد ، در واپسين ساعت شب آخر و اگر در يك شب خاتمه ميگرفت در آخر همان شب ، پس از برگزارى شام و نمايش مطربى يا مداحى و اگر داماد پدر داشت پدر و اگر نداشت عمو يا دائى او وى را كه از اول شب بالاى مجلس خشك و بيحركت روى صندلى نشسته ، مجسمه شده بود\r\n\r\n\r\n","description":"","footnote":"\r\n( 134 ) . داماد در شب عروسى حكم پادشاه را داشت كه هرچه حكم ميكرد اجرا ميگرديد ، از اين‌رو او را شاه داماد ميگفتند .\r\n","page_name":" 133 ","page_number":133},
  {"content":"\r\n\r\nبلند كرده ، با شعر مرسوم اطرافيان ، مثل ( شب زفاف كم از صبح پادشاهى نيست - به شرط آنكه پسر را پدر كند داماد ) يا شعر ( آن شب قدر كه گويند هم امشب باشد - كه بود روى به رو ، لب به روى لب باشد ) و ( بادا بادا بادا ، بادا - ايشاللا مبارك بادا ) به حجله ميبرد و دست عروس را در دستش نهاده ، پيشانى عروس و او را بوسيده ، نقل و نبات سرشان ريخته دعاى خيرى همراهشان ميكرد و بيرون ميآمد و زنها كه شور و نشاط را با دايره دنبك و زدن و خواندن به نهايت ميرسانيدند در اين وقت كه همه مخصوصا زنها منتظر آخر كار بودند به دستور بزرگترها و رسيدن مجمعه‌ى شامشان كه بايد باهم بخورند اجبارا اطاق را برايشان خلوت كرده به حال خودشان ميگذاشتند . و ينگه « 135 » ى عروس در را از بيرون به رويشان چفت كرده پشت در مينشست .\r\nدر اينوقت زنان جوان و دخترانى كه با عروس به حجله رفته اكنون بيرون رانده شده بودند پشت در يا درهاى اطاق اجتماع كرده ، هريك منفذ و سوراخ و روزنى گير آورده ، چشم بر آن نهاده به داخل مينگريستند و ديگران كه از سر و كول آنها بالا رفته تا رخنه روزنى يافته ، به استراق بصر يعنى عيش دزدى بپردازند و از اين زمان ببعد هم بود كه ينگه مرتب به در زده صدا بلند كرده ( زود باش زود باش - دِ - زودتر - چرا معطلى ) .\r\nشايد براى داماد اين دشوارترين اوقات بود كه از طرفى با دختر نديده نشناخته‌اى بخواهد راه آشنائى باز كرده كار را به همبسترى بكشاند و از جانبى دقت در سفارشات معموله كه در اولين فرصت كار را يكسره كرده نيمه كاره نگذارد و هول و هراس ( پشت در ماندن ) كه صبح مورد تحقير و تخفيف و اهانت قرار نگرفته ( چرخ نخ‌ريسى جلوش نگذارند ) « 136 » و بدتر از همه ازدحام و تجمع\r\n\r\n\r\n","description":"","footnote":"\r\n( 135 ) . محرم ، ياددهنده ، زن جا افتاده‌اى كه تمشيت كار عروس بدهد .\r\n( 136 ) . دامادهائى را كه موفق نميشدند صبح چرخ نخ‌ريسى كه متعلق به پيره‌زنان بود با مشتى -\r\n","page_name":" 134 ","page_number":134},
  {"content":"\r\n\r\nجماعت پشت در كه جزئىترين حركات آنها را زير نظر داشته ، موجب خجالت و مزاحمشان بودند و صداى اقربا ، مانند عمه و خاله و عم قضى و عروس عمه و ديگران كه از پشت در نواقص كار را گوشزدش كرده هر چيز را بكن مكن نموده هريك دستوريش ميدهند و مشت‌هاى به در از جانب آب در دهان جمع شده‌ها كه گوئى خود بجاى عروس قرار گرفته‌اند عجله‌ى كار را درخواست ميكنند !\r\nو اما دستور كار داماد اين بود كه در خلوت شدن با عروس اول كيسه اشرفى ، پول زرد ، يا چيز تحفه‌اى مانند گل سر ، سنجاق سينه ، سينه‌ريز ، گلوبندى بعنوان رونما يا بهتر گفته شود ( درباغى ) تسليمش كرده تور جلوى صورتش را برداشته راه سلوك را باز نمايد و يكى از دستورات پشت‌درىها همين مورد بود كه چون داماد رونما را فراموش مينمود و دختر چهره نميگشود داد كشيده متوجهش ميكردند و پس از آن‌كه با نقل به دهانش گذاردن و دست به گردنش انداختن و اگر كارديده بود لب و گونه‌اش بوسيدن و حرف و سخن پرسيدن آماده و ( اخت ) « 137 » ش نمايد و كم‌كم كه به بيرون كردن لباسهايش پرداخته كار را به آخر رساند .\r\nو اين دستورات بود كه ينگه قبل از رفتن به حجله به عروس ميداد : مثل هول نزدن موقع شام و لقمهء بزرگ برنداشتن و نيمه سير بلند شدن « اگرچه بدون سفارش هم غريبگى و خجالت از داماد ، مخصوصا كه اگر تا آنزمان با او روبرو هم نشده بود و ذوق يا ترس از خود و اضطراب مانع غذا خوردنش ميگرديد » .\r\nكج‌خلقى و بدقلقى و امتناع نداشته باشد . با گرفتن رونما اظهار رضايت نموده ( دست شما درد نكند ) بگويد و در صورت گرفتن پيشكشى براى آماده شدن\r\n\r\n\r\n","description":"","footnote":"\r\nپنبه جلوش گذاشته كه هنوز مرد نشده ، بايد پنبه نخ بكند .\r\n( 137 ) . نرم ، نزديك ، همراه ، متمايل به خود .\r\n","page_name":" 135 ","page_number":135},
  {"content":"\r\n\r\nدستش را ببوسد . در رختخواب روى دستمالش كه برايش پهن شده بخوابد . جز همان يك مرتبه به داماد راه نداده رغبت و شوقش را سر جا بگذارد . پس از اتمام عمل خود را پوشانده جمع و جور بكند .\r\nمعمولا عروس و داماد را شام نداده غذايشان را براى تنها يعنى باهم خوردن ميگذاشتند و اين دو صورت داشت كه بعضى شام عروس و داماد را كه مجموعه‌ى مفصلى از اطعمه و اشربه بود پيش از زفاف برايشان ميفرستادند كه قوت داشته باشند و بعضى براى بعد از تكليف ميگذاردند كه سر دلشان سبك بوده ، نفس و توانائيشان يارى نمايد و براى داماد كه جماع بعد از شام را مضر سلامت دانسته موجب ثقل و شكم‌درد و خطرناك ميدانستند ، كه اين قانون عمومىتر بوده ، مخصوصا از جهت عروس كه سر دلش سنگين نبوده ، وقت عمل حركت زشتى از خود بظهور نرساند و به اين خاطر كه غالبا شق دوم را اختيار ميكردند . « 138 »\r\n\r\nاگر دختر تصرف شده بود ؟\r\nپس اگر عمل به موفقيت و روسفيدى انجام ميگرفت ( ينگه ) با جيغ عروس كه به او ياد داده شده بود خود را به درون افكنده به جمع كردن دستمال خونى و نظافت دختر ميپرداخت و اين سعى كه هرچه دستمال خونى زيادتر فراهم نمايد تا آنجا كه در قلّت خون ، دستمال را به انگشت پيچيده آن را بموضع دختر مىرساند\r\n\r\n\r\n","description":"","footnote":"\r\n( 138 ) . عروسى اينچنينى چون مورد فشار قرار گرفته صدا از او خارج مىشود ميگويد از مادرش شنيده چنانچه از عروس صدا خارج شود آن سال سال فراخى نعمت و زيادى غله مىباشد و نوبت دوم و سوم كه همينگونه مطالب ميآورد تا آنجا كه داماد ميگويد خانه‌ى ما گنجايش اينهمه غله ندارد باقىاش به خانهء پدرت بفرست .\r\n","page_name":" 136 ","page_number":136},
  {"content":"\r\n\r\nو دستمالهاى روى تشك كه آنها را شكافته ، روتشكى را عوض كرده ، اگر دامن پيراهن پسر هم آلوده شده بود پيراهن تميز جلوش گذارده ، اگر دختر از حال رفته بود زرده تخم‌مرغ به حلقش كرده ، با تمام مدارك و اسناد جمع‌آورى شده خوشحال و خندان از اطاق بيرون ميآمد و يك‌يك را به نظر زنها مىرساند و با اين جمله ( به كورى چشم دشمن ) سرفرازى دختر را تحكيم مينمود ، و اين همان دستمال‌ها بود كه بايد تا آخر عمر در صندوق مادربزرگ يا مادر يا خاله مانده مدرك روسفيدى عروس بوده باشد و مانند گرانبهاترين شيئى از او نگهدارى ميگرديد و اين اشعارى بود كه ينگه با رقصيدن و قر كمر آمدن خوانده ، دستمالها را دور مجلس گردانده نشان اين و آن ميداد :\r\n آوردم و آوردم * ببين چىآ آوردم\r\nگرونتر از جواهر * به خونبها آوردم\r\nتا كور شه چشم دشمن * سه تا سه تا آوردم \r\n\r\nاگر داماد داماد نشده بود ؟ !\r\nو اما چنانچه داماد نتوانسته يا دختر دست نداده بود ، در صورت اول بىآبروئى و فضيحتى بود كه از آن ساعت داماد بايد تحمل كرده از فرط خجالت قادر به نگاه كردن صورت زن و مرد نبوده سركوفت و سرزنش و گوشه كنايه ، كلمات زشت و ناهموار هركس و ناكس را از اين قبيل بر خود هموار بكند ؟ بىعرضه‌ى بىكفايتو حالا چه وقت زنش بود . خودش زنه زنو ميخواس چه كنه ؟ ! كمرش بيل خورده بود ، بايد دوك جلوش گذاش نخ بريسه . خوب بود عروس موچ ميكشيد بيدارش ميكرد ! نظر قربونى بهش آويزون كنين چشم نخوره ! و اگر شب و روز بعد نيز توفيقى دست نميداد اين كلمات كه :\r\nمردوم ميخوان به كارشون برسن . نميتونن خونه زندگيشونو بذارن منتظر تونستن\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nنتونستن آقا بمونن ! « 139 » ، و در ادامهء وضع حرف و حديث‌هاى ( بستن ) و اينكه :\r\nلابد سر عقد قفلش كرده‌ن . حتما زه كمون حلاجى به اسمش گره زده‌ن ، و اظهارنظرهاى متعدد از جمله بستن با سرمه كه لابد سورمه به اسمش باد داده‌ن . « 140 » نرى گوسفند براش تو آفتاب گذوشته‌ن « 141 » ، و در پى آن دوا درمانهاى مختلف و دعا ثناهاى جوراجور كه هرچه زودتر اين كار خاتمه پذيرد ، چه اين از وقايع ناگوار عروسان و دامادان ، هر دو بود كه هريك به معايب و اتهاماتى متهم ميشدند و بدتر از همه لزوم ماندن افراد خانواده‌ى عروس در خانهء داماد جهت بردن برگه و ( دستمال ) و تحويل و تحول كه امر را دشوارتر مينمود و كمترين عيبش سرافكندگى داماد در پيششان كه هرچه زيادتر مورد تحقير و تلقين عيب‌دارى و در نتيجه سستى و ناتوانى قرار ميگرفت !\r\n\r\nاگر دختر دست نميداد\r\nشق دوم نيز آن بود كه پسر بىعيب بوده ، دختر از كمى سنّ و ترس يا بد آمدن از داماد بدسرى كرده ممانعت و سرپيچى مينمود و براى به تمكين واداشتنش دستورات زير كه داماد عمل بكند : نوازشش نمايد . با او بازى بازى كرده ترسش را بريزاند . ريشخندش بكند . وعده نويدش بدهد . آلت را پنهان داشته به نظرش نرساند . اعتنا به گريه و زارى و ضجه التماسش ننمايد ، و در صورت عدم توفيق :\r\n\r\n\r\n","description":"","footnote":"\r\n( 139 ) . تا تصرف نشدن دختر يكى دو تن از كسان عروس در خانهء داماد باقى ميماندند .\r\n( 140 ) . يكى از دستورهاى بستن مرد سرمه بود كه افسون كرده پشت سر تابوت مرده بباد ميدادند .\r\n( 141 ) . نرى گوسفند را باسم هركه ميخواستند گره زده در آفتاب خشك ميكردند به اين عقيده كه ميل و آلت مرد هم مثل او خشك مىشود !\r\n","page_name":" 138 ","page_number":138},
  {"content":"\r\n\r\nخشونت داشته باشد ( گربه را پاى حجله ) كشته تهديد و جسارت نموده هيبت و مردى داشته باشد ! توسل به زور جسته شدت عمل و دشنام و ناسزا و چك و سيلى و مشت و لگد به كار ببرد ! دستهايش را به پهلوهايش طناب‌پيچ كرده مانع تقلا تلاش و ممانعتش بشود . به سه كنجى اطاقش بكشاند . پاهايش را با ريسمان بسته به گردنش اندازد ، و اين آخرين دستورى بود كه عروس در هر حد بدقلقى درمانده شده چون صعوه‌اى گرفتار شاهين گشته ، اسير و منكوب ميگرديد « 142 » و براى نظاره‌كنندگان پشت در اطاق كه عروس از حماقت و مطعومى چنان گوارا را سر باز زده بايد به زور و ضرب به خوردش دهند شيرين‌ترين منظره كه تا مدتها نشخوار خواب و بيداريشان ميگرديد .\r\nاين نيز اعمال و تكاليفى بود كه بعد از زفاف و تصرف دختر انجام ميگرفت : داماد چيزى براى ينگه زير تشك بگذارد . به داماد زرده تخم‌مرغ و شربت قند و گلاب و تخم شربتى و به عروس زرده تخم‌مرغ و ( كاچى قيقناق ) « 143 » بدهند .\r\nمادر دختر با دريافت دستمالهاى عروس به روسفيدى دخترشان آرد برنج و روغن و زعفران براى پختن كاچى و لباس و پارچه و طلا و جواهرى ( چشم روشنى ) براى عروس بفرستد . عروس تنها از اطاق بيرون نرود كه ( بىوقتى ) « 144 »\r\n\r\n\r\n","description":"","footnote":"\r\n( 142 ) . با طناب كوتاهى دو مچ پاى عروس را بسته بگردنش ميانداختند .\r\n( 143 ) . كاچى پرروغن كه رويش يكى دو انگشت روغن بايستد ، از آرد برنج كه در روغن تف داده پس از سرخ شدن آب ريخته ، هم زده ، زعفران سائيده و شكر ريخته چند دقيقه جوشانده برميداشتند . خوردنىاى مقوى كه ميگفتند در رگ و ريشه دويده ضعف را دور مىكند ، اين خوردنى يا هرچه مثل آن‌كه چرب و شيرين باشد نيز براى بعد هر جماع بود كه جلوگيرى از ضعف و رعونت مينمود .\r\n( 144 ) . مضرتى ، غشى ، چه ديروقت‌ها را از آن جنيان و هنگام خواب و آسايش آنها ميدانستند و مزاحمشان را آزار ميدادند !\r\n","page_name":" 139 ","page_number":139},
  {"content":"\r\n\r\nمىشود . زن ( چله‌دار ) « 145 » پا به اطاق عروس نگذارد ، كه چله‌ى او به سر عروس افتاده آبستن نمىشد . عروس آب سرد استعمال ننمايد . تا سه روز كاچى قيقناق بخورد . از تاريكى و زير درخت ميوه‌دار اجتناب بكند .\r\nاينها نيز معايب و محاسنى بود كه از شب زفاف از عروس و داماد بر سر زبانها ميافتاد : اگر داماد در حملهء اول موفق شده بود او را شيرداماد ميگفتند .\r\nدختر را اگر راحت تصرف شده بود هلو برو تو گلو مىگفتند .\r\n\r\nباز كردن داماد\r\nايضا اين اعمال و دستوراتى بود كه با آن دامادهاى بسته را باز ميكردند : سوره انا فتحنا را نوشته همراهش ميكردند . ( چهار قل ) يعنى سوره‌هاى ( فلق و ناس و كافرون و توحيد ) را نوشته ، شسته با آن غسلش ميدادند . سوره‌ى ( اذا جاء ) را بر كاسهء چينى نوشته ميليساندند . تبر بىدسته را در آتش داغ كرده ميگفتند تا بر آن بول بكند . چهارده ( الفتاح ) بر تخم‌مرغ پخته نوشته ميخورانيدند . سوره ( انشقاق ) را نوشته زير شكم دختر ميبستند .\r\n\r\nعقايدى دربارهء عروس\r\nهمچنين از عقايد بود كه اگر دختر در شب عروسى قاعده شود ( آمد ) دارد و كار و بار شوهرش خوب خواهد شد ، اما موجب اين ناراحتى كه خانواده‌اش تا حمام و پاك شدنش بايد در خانه داماد كه سبكى داشت بسر ببرند . اگر شب عروسى باران ببارد عروس خوش‌قدم و پرروزى مىباشد . اگر عروس خوابش ببرد زيارت امام قسمتش مىشود . اگر ته ديگ پلو بخورد بهار آن سال تربهار مىشود . بعلاوه‌ى اين خواص كه در او مىباشد .\r\n\r\n\r\n","description":"","footnote":"\r\n( 145 ) . زنى كه حملش به تأخير افتاده باشد .\r\n","page_name":" 140 ","page_number":140},
  {"content":"\r\n\r\nخون دخترگيش درمان سياه‌سرفه مىكند . دست آلوده‌اش كه از زفاف كنار رفته باشد و به‌صورت كسى بكشد باعث عزت و آبروى او مىشود . غسل با آب چرك پيراهن اولش باعث گشايش كار و بخت مىشود . اگر زور تصرف شود با دشمن زندگى مىكند . اگر بكارتش پرده‌اى باشد نزد شوهر عزيز و شيرين مىشود .\r\nاگر جناقى باشد سخت‌زا و اگر آهوئى باشد . ديرجوش مىباشد .\r\n\r\nروز پاتختى\r\nصبح پاتختى وظيفهء خانواده‌ى دو طرف بود كه اول عروس را هرچه زودتر به حمام برده به غسل برسانند چه به غير اين صورت ( چلّه ) به سرش ميافتاد و به سادگى حامله نميگرديد ، و دوم كه نشانه‌هاى دختر را به خانه‌ى مادر عروس بفرستند و از طرف او كاچى قيقناق كه ذكرش گذشت بفرستد .\r\nديگر خورانيدن چند تخم‌مرغ نيم‌بند يا زرده تخم‌مرغ در آب جوش شكرزده به عروس تا ضعف قواى از دست رفته‌اش را جبران نمايد و تجديد بزكى تند و تيز تا زردى رنگ رخساره‌اش را كه از زحمت عروس شدن بوجود آمده بود جبران كرده ذوق داماد و اطرافيان را كدر ننمايد . ديگر صبحانه‌اى بسيار مفصل براى عروس و داماد از كره و مربا و نان روغنى و شير و زرده تخم‌مرغ و كباب جوجه تا تلافى گرسنگى شب كه از ذوق ! لب به غذا نزده بودند ، تا دو به دو در اطاق حجله صرف بكنند .\r\nداماد را نيز صبح روز پاتختى به حمام ميبردند و از همراهانش دوستان و بچه محله‌اىها و ساقدوشهايش بودند و دو سه بزرگتر ، مثل دائى و عمو كه براى تأييد مرد شدنش همراهيش داشتند ، به اين صورت كه از هنگام خروج از حجله تا در حمام جلووش مطرب‌زده و كوبيده ، در سربينهء حمام « 146 » تا لخت شدن و\r\n\r\n\r\n","description":"","footnote":"\r\n( 146 ) . اولين محل ورودى حمام . محلى كه در آن لخت شده آماده براى رفتن به گرمخانه و -\r\n","page_name":" 141 ","page_number":141},
  {"content":"\r\n\r\nداخل شدنش به گرمخانه « 147 » برايش نشاطآفرينى ميكردند و همچنين از خروجش از گرمخانه تا رسيدن به سربينه و پوشيدن لباس و به راه افتادن به طرف خانه ادامه ميدادند . تشريفات آن نيز همانند حمام پاتختى عروس طبق‌هاى شربت و ميوه و شيرينى بود كه قبلا به حمام ميفرستادند ، و اضافه مانده‌هايشان را كه براى حمامى و كارگران حمام ميگذاشتند .\r\nو اما از رسوم متعارفى كه در سربينه براى عروس و داماد انجام ميگرفت ، اين‌كه پس از بيرون آمدنشان از گرمخانه و در سربينه به روى مسندشان نشستن كه شامل قاليچه ، يا شال ترمه‌ى رويه سفيد كشيده بود ، يكى از بزرگترها جلوى عروس قليان و بدست داماد چپق ميداد ، در اين معنى كه از اين زمان ، عروس زن و داماد مرد شده بايد رفتار و قبول وظايف زنان و مردان داشته باشند ، و همچنين كه از اين پس مىتوانند جلوى بزرگترها قليان و چپق بكشند و اين‌كه عروس در آبستن شدن و بچه‌دار شدن ميتواند با حمل و بچه‌اش جلوى پدر و بزرگترهاى فاميل ظاهر بشود و داماد ميتواند جلوشان چپق كشيده بچه‌ى خود را بغل بكند ، اما فراوان دختر و پسرهائى كه از حيا با داشتن دو سه بچه ، هنوز ، دختر جلوى پدر پستان به دهن بچه‌اش نميگذاشت و پسر جلوى بزرگترها و پدر چپق به لب نگذارده بچهء خود به بغل نميگرفت .\r\nدر اين روز در خانهء داماد مهمانىاى به ناهار و عصرانه داده ميشد كه در آن زنهاى خانوادهء دو طرف جمع ميشدند و تا نزديك غروب خورده و نوشيده بزن و بكوب ميكردند و از يكى دو ساعت از آفتاب بالا آمده هم بود كه سر طبق‌هاى\r\n\r\n\r\n","description":"","footnote":"\r\nشستشو ميگشتند .\r\n( 147 ) . محل خزينه‌هاى آب سرد و گرم و نظافت كه در آن به خزينه رفته . در خارج خزينه بقيه كار نظافت را مثل كيسه كشيدن و صابون زدن و مشتمال و غير آن ، امثال نوره كشيدن و سرتراشى و خون گرفتن ، يعنى رگ زدن و حجامت انجام ميدادند .\r\n","page_name":" 142 ","page_number":142},
  {"content":"\r\n\r\nچشم‌روشنى كه بر سر نوكرها و خانه شاگردها و شاگردها و كول حمالها گذاشته شده بود از جار و چراغ و لاله و بلور و چينى و فرش و گلدان و جاجيم و پتو باز شده به دنبال هريك ساززن ضرب‌گيرى ، عنتررقصانى ، عروسك‌گردانى ، مطربى ، لوطىاى ، ( حق مبارك ) گويان خود را به حياط انداخته به زدن و خواندن ميپرداختند و پرداخت انعامها « كه بايد قابل توجه و مطابق شأن دو خانواده باشد » و اجرت و اكرام لوطى مطرب‌هائى كه بمراتب زيادتر از قيمت چشم‌روشنىها ميشد شروع ميگرديد .\r\nچشم‌روشنىهائى كه موجب افتخار و آبروى عروس و داماد بوده باعث باليدن و تفاخرشان گرديده ، يا اسباب سرشكستگى و خفت و سركوفت و سرزنش يكى از طرفين شده ، زبان مادرشوهر خواهرشوهر يا قوم عروس را به ( ليچار ) گوئى ، مثل مطالب زير كه : كى را داشته يا دارن كه براشون چشم‌روشنى بفرسن ! كى بوده‌ن كه لايق چشم‌روشنىشون بدونن . به لياقت خودشون فرستاده‌ن . مطابق قابليتشان اين آشغال پاشغال ، بچه گول‌زنك ، يتيم شاد كن‌آرو فرستاده‌ن باز بكند .\r\n\r\nمادر زن سلام\r\nروز سوم عروسى روز مادر زن سلام بود كه داماد و عروس به دست‌بوس مادر زن و مادر رفته ، مادر زن عزت ، تعارف به عمل آورده ، شربت و چاى و شيرينى جلوشان گذاشته روى عروس و داماد را بوسيده ، مخصوصا اگر داماد موفق شده بود كه عزت ، احترامش چندين برابر ميگرديد و هنگام مراجعت چيزى به نام ( رونما ) به فراخور وسع سكه‌اى ، ليره‌اى ، يا چند سكّه اشرفى يا كيسهء كوچكى ( تومانى ) « 148 » ( پنجهزارى ) « 149 » زرد ، يا ساعت بغلى « 150 » ، يا الاغ و يابوى سوارى و\r\n\r\n\r\n","description":"","footnote":"\r\n( 148 ) . نام سكه‌اى طلا به ارزش يك تومان .\r\n( 149 ) . سكه‌اى به ارزش نصف آن يعنى پنج قران .\r\n( 150 ) . هنوز ساعت مچى باب نشده بود ، چندتائى هم كه به مچ بعضى ديده ميشد صاحبش را خراب ميخواندند .\r\n","page_name":" 143 ","page_number":143},
  {"content":"\r\n\r\nكمترينش قواره‌اى پارچه‌ى ( سردارى ، شلوارى ) « 151 » پيشكش كرده چيزى هديهء دخترش نموده مراجعتشان ميداد . پيشكشى به داماد يكى جهت خلعتىاى كه شب عروسى همراه قبالهء دختر براى مادر زن فرستاده شده بود و ديگر در ازاء زحمت مهمان‌دارىشان از مهمانان آنها و آبرودارىاى كه با تصرف دختر از آنها كرده بود و هديهء دختر براى حفظ و صيانت از ناموس و ( پرده ) و اينكه پدر و مادر و فاميل را روسفيد كرده است .\r\nتا اينجا بده ، بستانهاى طرفين تمام شده ، دختر اگر مهر و صداقى طلبكار شده بود در قبال جهيزى بود كه به خانهء داماد برده بود و داماد اگر خرجى كرده بود چشم‌روشنى دريافت داشته بود و اگر خلعت براى مادر زن فرستاده ، رونماى مادر زن سلام گرفته بود و اينك لازم ميآمد تا آنكه اگر از عروس و فاميل عروس و كس و كار او خوشش آمده ، ميل مراوده و رفت‌وآمد با آنها را داشته باشد ، مجددا مهمانى كرده هريك از آنها را كه ميل دارد دعوت نمايد كه اين مهمانى را ( مهمانى پاحنجله ) ميگفتند و بعد از آن هم بود كه مهمانىهاى ( پاگشا ) از طرف خانواده‌ى عروس كه اول از خانهء پدر مادر عروس ابتدا ميگرديد شروع ميشد و سپس عمه و خاله و دائى تا به دورترها ميرسيد و پس از آن جوابگوئيشان از طرف خانوادهء داماد كه گاهى اين پاگشاكنان‌ها كه در معنى اجازه‌ى رفت و آمد به خانه‌ى هم بود ، در اثر كثرت فاميل دو طرف تا ماهها طول ميكشيد و دو فاميل به صورت خانواده‌اى واحد درميآمدند .\r\n\r\n\r\n","description":"","footnote":"\r\n( 151 ) . بجاى كت و شلوار سردارى شلوار مد روز بود كه پارچه‌اش سر هم و معمولا از ماهوت آبى و سورمه‌اى انتخاب ميشد .\r\n","page_name":" 144 ","page_number":144},
  {"content":"\r\n\r\n\r\nآبستنى\r\nاگر دختر صغير بود و به حد بلوغ نرسيده بود از زنان قابل تمجيدى بود كه روايت از جناب پيامبرخدا ( ص ) بود كه با فرمايش ( بهترين زن آن است كه قاعده گيش در خانه شوهر واقع شود ) تعريفش را كرده بود « 152 » و داماد لا اقل براى مدتى ميتوانست زن نوچه ، غنچه‌ى بىآلودگى و هميشه آماده‌ى لذت‌بخش داشته باشد و اگر به حد بلوغ رسيده بود از ماه اول و دوم بود كه هركس سراغ آبستنىاش را ميگرفت ، اما زنى را كه ( حجله‌گير ) شده يعنى شب عروسى آبستن شده بود تا اندازه‌اى خوش‌شگون نميدانستند كه بايد مرغ سياه جلوش سر ببرند و اگر هم آبستن نشده ، تأخير كرده بود پيوسته دليلش را پرسيده درباره‌اش تأكيد كرده ، دستوراتى ميدادند ، از آنجا كه فرزند را پايه و ستون زندگى زن و مرد ميدانستند كه بدون آن پلشان آنطرف آب و بنيان زناشوئيشان سست و متزلزل بود و اميدى به دوام آن نميتوانستند داشته باشند و اينها بود دستوراتى كه دربارهء آبستنى ميدادند :\r\nبر اوست كه شوهر را مايل و شائق خود نمايد . تا مرد بر سر شوق كامل نباشد او را وادار به عمل ننمايد . سعى در مقارنهء انزال خود و او داشته باشد . هنگام دخول خود را كاملا گشوده موقع غلبه‌ى شهوت مرد وى را محكم در آغوش گرفته خود را بهم بفشارد . بعد از انزال مدتى مرد را بر روى سينه داشته حركت نداشته باشد . بعد از جماع از حركت سريع و برخاستن ناگهانى و جست وخيز و دويدن و جهيدن و بالا و پائين رفتن از پله و سبك سنگين كردن و مثل آن پرهيز داشته باشد . فرياد و خنده و غضب شديد نداشته باشد . استعمال مسهلات ننمايد . كه\r\n\r\n\r\n","description":"","footnote":"\r\n( 152 ) . روايت است نقل از جناب پيغمبر در بهترين‌ها كه بهترين غذا آنست كه نيكوتر هضم پذيرد و بهترين خانه آنكه در آن سكوت بوده باشد و بهترين مرده آنكه گريه كن و ميراث‌خور نداشته باشد و بهترين زن آنكه عذرش را در خانه شوهر ببيند .\r\n","page_name":" 145 ","page_number":145},
  {"content":"\r\n\r\nاگر با اين دستورات حامله شده بود فبها ، و اگرنه لازم بود تا دستورات زير را به كار ببرد :\r\nكمرش را با كوبيده‌ى ( قرص كمر ) « 153 » و آرد نخود خام و زردهء تخم‌مرغ بچسباند . كباب فراوان ، تخم‌مرغ ، گوشت كبوتر ، گنجشك ، زيره ، دارچين ، هل بخورد . اگر گرميش مىكند و سازگار طبيعتش نميباشد همراه آن مغز خيار ، ليموشيرين ، هندوانه ، كدو و امثال آن بخورد .\r\nروغنهاى مقوى مناسب مانند روغن بنفشه ، روغن نيلوفر ، پيه مرغ و مرغابى بر فرج و حدود مثانه‌اش بمالد . با جوشانده‌ى گل سرخ و سنبل طيب فرجش را شستشو بدهد .\r\nاگر همچنان آبستنى ظاهر نگرديده ماههائى را پشت سر گذارده حمل نميگرفت ميگفتند عيب از ( مضرت ) و ( چله ) بوده دستورات زير تعليم ميگرديد :\r\nآية الكرسى را نوشته و شسته به سر بريزد . سوره قل هو اللّه را هفتاد مرتبه بر قفل‌پيچ خوانده به كمرش ببندد . ابريشم هفت‌رنگ را چهل و يك نادعلى « 154 » خوانده بر بازويش ببندد . خاك هفت در خانه را آية الكرسى خوانده در آب ريخته به سر بريزد . اسامى پنج تن را بر تخم‌مرغ نوشته جوشانده زن و مرد باهم همغذا بشوند . آب دباغخانه به سر بريزد . از روى هفت نهر رو به قبله رد بشود .\r\n\r\n\r\n","description":"","footnote":"\r\n( 153 ) . قرصى با پوست كلفت برنگ جگرى به اندازهء كلوچهء كوچك كه در خلواره آتش گذارده پس از تركيدن مغز آن را بيرون آورده كوبيده با نخود خام و زردهء تخم‌مرغ بكمر ميبستند . دواى تقويت باء نيز بود كه با نخود بو داده و شكر قاووت كرده ميخوردند .\r\n( 154 ) . نادعلى يعنى خواندن على عليه السلام را به مدد و آن به دو نوع صغير و كبير بود . صغير آن ( ناد عليّا مظهر العجايب ، تجده عونا لك فى النوائب ، كل همّ و غمّ سينجلى ، به ولايتك يا على يا على يا على ) و كبير آن بعد از سينجلى به اين طريق خاتمه ميگرفت ( . . . بعظمتك يا اللّه و به نبوتك يا محمد و به ولايتك يا على يا على يا على ) .\r\n","page_name":" 146 ","page_number":146},
  {"content":"\r\n\r\nبه حمام كليمىها برود . آب چهار گوشهء حمام بسر بريزد . آب مرغ مرده به صورتش بپاشند . در اطاق زائويش بخوابانند . از زير تابوت مرده عبورش بدهند .\r\nحكيمش ميبردند . دوا درمانش ميكردند . پيش چلّه‌بر و دعانويسش ميبردند .\r\nنذر ميكردند . نياز ميكردند . برايش ختم هزار قل هو اللّه ميگرفتند . آب قرآن سرش ميريختند . « 155 » گوسفند كشته چهل نفر براى الحمد خواندن دعوت ميكردند . « 156 » پيراهنش را به زائوى فقير داده ، پيراهن گدائى برايش ميدوختند . « 157 » تا باد آبستنى به شكمش افتاده ، يك دو وعده عقب انداخته معلوم كند حامله شده ، مخصوصا كه آثار ( ويار ) « 158 » آن از : دل بهم‌خوردگى و مورمور شدن و سياه شدن سرپستانها و سفيد شدن چشم و قى و غثيان و ميل گل و ترشى و زغال و مثل آن ، آن را تأييد نمايد .\r\n\r\nويارانه\r\nاز اين هنگام بود كه وظيفهء تازه براى مادر و خانوادهء دختر بوجود آمده لازم ميآمد كه هرچند روز يك مرتبه ( ويارانه ) اى كه معمولا از غذاهاى ترش و ترشىدار بود و اشتياق حامله بر آن تحريك ميگرديد در طبق گذارده به خانه‌ى دختر بفرستد ، اضافه بر اغذيهء آبرومند ديگر كه اهل خانهء او نيز تناول نمايند به اين صورت :\r\n\r\n\r\n","description":"","footnote":"\r\n( 155 ) . قرآن را زير كاسه يا باديه‌اى نگاهداشته ظرف ديگرى مثل لگن زيرش گذارده آب از روى آن ميگذراندند ، آبى كه از آن در ظرف ميريخت آب قرآن بود كه به كار ميبردند .\r\n( 156 ) . ختمى جهت رواى حاجت بود كه چهل نفر را به غذاى شب دعوت ميكردند كه هريك چهل حمد خوانده رواى حاجت حاجتمند بخواهند .\r\n( 157 ) . از چهل على يا محمد پول گدائى كرده از آن پول پارچه خريده پيراهن مراد ميدوختند .\r\n( 158 ) . حالت غيرعادى كه به حامله از ماه دوم رو ميآورد و علامتش ميل خوردن چيزهائى مانند خاك ، كاه گل خشك ، ذغال ، گل سرشور ، ترشى يا شيرينى و امثال آن .\r\n","page_name":" 147 ","page_number":147},
  {"content":"\r\n\r\nآش آبغوره « 159 » ، آش رشته ، آش قره‌قروت « 160 » ، آش سماق « 161 » ، آش تمر « 162 » ، انواع آش كشك مانند : آش جو « 163 » ، آش گندم « 164 » ، آش تلخينه « 165 » همراه كوفته تبريزى « 166 » ، انواع چلو ، پلو ، مرغ ، مسماهاى فصل امثال : مسماى كدو « 167 » ، مسماى بادمجان « 168 » ، به اين قاعده كه آن را هنگام ناهار سر زده روانهء خانهء دختر\r\n\r\n\r\n","description":"","footnote":"\r\n( 159 ) . از خرده برنج و سبزى آش و لپه ، همراه پياز داغ ، با چاشنى آبغوره .\r\n( 160 ) . در مايه آش آبغوره كه چند دقيقه قبل از برداشتن قره‌قروتش را ريخته چند جوش داده برميداشتند . اين آش را موقع خوردن دواى كرم ميخوردند .\r\n( 161 ) . در مايه آش آبغوره با تفاوت كوفته برنجى كه در آن مىانداختند .\r\n( 162 ) . در مايه آش ساده و آش آبغوره كه تمر را خيسانده ، صاف كرده در آن ريخته چند جوش داده برميداشتند . آشى بود صفرابر حرارت نشان كه صفراوىها و مرضاى صفراوى و صاحبان جگر گرم ميخوردند .\r\n( 163 ) . خرده برنج و سبزى و لوبيا قرمز و لوبيا چيتى و نخود و عدس كه حبوباتش را جدا پخته ، جو و برنج را باهم ريخته ، جو كه نيم‌پز شد حبوبات پخته را داخل كرده آتشش را كمتر ميكنند تا جا بيفتد . بعضىها هم همه را باهم ريخته در آتش ملايم در مدت طولانى ميپزند ، سپس نعنا داغ و پيازداغ درست كرده در آن ريخته جا مىاندازند ، موقع كشيدن كشك ريخته روى ظرفها را با سير داغ و نعنا داغ زينت ميكنند .\r\n( 164 ) . در مايهء آش جو كه بجاى جو گندم ميريزند . بقيه نيز از كشك و خوشبويات مثل آش جو .\r\n( 165 ) . در مايهء آش جو كه چاشنى آن را تلخينه كه گندم در كشك جوشانده باشد ريخته جا مىاندازند . كشك علاحده لازم نميباشد .\r\n( 166 ) . گوشت مغز ران را با لپه‌ى پخته كوبيده نمك و ادويه‌اش را اندازه كرده به اندازهء هندوانهء كوچكى در دستمال يا تنظيف بسته وسطش جوجه مرغ يا تخم‌مرغ و آلو و پيازداغ و آلو و كشمش و گردو گذارده در آب زردچوبه روغن پخته با جعفرى و پيازداغ و سيب‌زمينى زينت ميكنند و بعضى كه جوجه‌ى پخته نيز به مصالح داخلش اضافه ميكردند .\r\n( 167 ) . كدو را پوست كنده در روغن سرخ كرده پيازداغ كرده با گوشتى كه قبلا پخته‌اند تنگ آب جا مياندازند . چاشنى آن را بعضى آب ليمو شكر ، بعضى آبغوره ميزنند .\r\n( 168 ) . مثل مسما كدو در چاشنى آب گوجه‌فرنگى و كمى آبغوره يا آب انار ملس .\r\n","page_name":" 148 ","page_number":148},
  {"content":"\r\n\r\nبكند . بعلاوه‌ى دهان گيره‌هاى مخصوص آبستنى مانند : لواشك ، تمر ، آلبالو خشكه ، آلوچه ، گل سرشور « 169 » ، كاه گل كهنه ! « 170 » ، برنج خشك كه زير فرش گذارده بوى كاه گل گرفته باشد . ذغال « 171 » ، عدس بوداده ، گندم شاهدانه ، زرشك ، خيارترشى ، و يا دانهء فصل مثل تربچه نقلى ، گرمك طالبى ، گوجه سبز ، آلبالو گيلاس ، هندوانه خربزه ، زردآلو ، چاقاله بادام ، گردو تازه ، ازگيل ، انار ، زال‌زالك ، پرتقال ليمو تا دختر در تنگناى خواهش ويار قرار نگرفته ، ملتجى به اين و آن و خواهرشوهر مادرشوهر نشده بچه‌اش نيفتاده ، يا چشم و دل گرسنه به دنيا نيايد .\r\nالبته اين مخصوص دختردار نبود تا به فكر دخترش بوده مواظبت احوال او را داشته باشد ، بلكه وظيفهء هر آشنا و بيگانه بود تا اگر آبستنى در جوار و اطراف و همسايگيش مىباشد رعايت او نموده از غذاهاى هوس‌انگيز و بوبرنگ‌دار خود ( تكه‌همسايه ) « 172 » براى او بفرستد ، مخصوصا كه حامله چشمش هم به او افتاده\r\n\r\n\r\n","description":"","footnote":"\r\n( 169 ) . گلى خوشبو كه بجاى صابون به كار برده با آن سر ميشستند . استعمالش چنين بود كه آن را در آب خيسانده كم‌كم بر سر ريخته چنگ ميزدند . مو را تقويت كرده از ريختن آن جلوگيرى مينمود .\r\n گِلى خوشبوى در حمام روزى * رسيد از دست محبوبى بدستم\r\nبه دو گفتم كه مُشكى يا عبيرى * كه از بوى دلاويز تو مستم\r\nبگفتا من گِلى ناچيز بودم * و ليكن مدتى با گُل نشستم\r\nكمال همنشين در من اثر كرد * و گرنه من همان خاكم كه هستم \r\n( 170 ) . هرچه كهنه‌تر بهتر ، از ديوارهاى قديمى كه بعضى آبستن‌ها آن را جويده ، بعضى آب زده بو ميكردند . براى قوت دل و غش و ضعف نيز درمان بود كه آب زده جلوى بينى ميگرفتند .\r\n( 171 ) . جزء ويارانه‌ها يكى هم ذغال بود كه از چوب مو بدست‌آورده ميفرستادند .\r\n( 172 ) . رسم تمام خانواده‌هاى تهرانى بود كه خوردنىهاى رنگ و بودار و نوظهور و آنچه موجب -\r\n","page_name":" 149 ","page_number":149},
  {"content":"\r\n\r\nيا بويش به مشامش رسيده بود كه برايش ايجاد مسئوليت شرعى نموده حتما بايد جهتش روانه نمايد ، چه در غير اين صورت و در سقوط حمل گناه آن به گردن او مىافتاد و روز قيامت بايد مطابق خون كرده جوابگوئى بكند .\r\n\r\nسيسمونى يا سيسمانى « 173 »\r\nبعد از ويارانه كه اندك‌اندك تا ماه چهارم ، حمل كمال ميگرفت ، نوبت به تهيه سيسمونى ميرسيد كه بايد مادر دختر فراهم نمايد و از اين جمله بود : لباس زير و رو بطور كامل به صورتى كه براى نوزاد پسر يا دختر هردو به كار بيايد مانند لچك ، كلاه ، پيش‌بند ، پيراهن قيامت « 174 » ، پيشانىبند « 175 » ، شكم‌بند ، سينه‌بند « 176 » ، دست‌پيچ « 177 » ، كهنه « 178 » ، قنداق « 179 » ، كهنه مشما ( مشمع ) « 180 » ، بند\r\n\r\n\r\n","description":"","footnote":"\r\nتحريك هوس مينمود تكه گرفته براى همسايه بفرستند چه عقيده بر اين داشتند كه در غير اين صورت مسئوليتى را متوجه خود ساخته‌اند چه امكان دارد اگر حامله نخورد حملش ساقط گردد و پسر بچه نطفه‌اش بريزد و دختر بچه عقيم بشود و بيمار پس بيفتد ، علاوه بر توليد الفت و محبت و دوستى كه با آن وسيله ميانشان برقرار ميگرديد ، اضافه بر رفع معايب پخت و پز و آشپزى و خانه‌دارى كه از يكدگر تعليم گرفته چيز ميآموختند .\r\n( 173 ) . لباس و حوائج نوزاد .\r\n( 174 ) . چلوار يا پارچه‌اى سفيد در دو قد طفل كه وسطش را چاك زده به گردنش ميانداختند ، ميگفتند كه تا در روز قيامت لخت نمانده با پيراهن وارد محشر بشود .\r\n( 175 ) . پارچه‌اى خوشرنگ گل كلاغى زيبا مد زمان كه جهت دنبكى نشدن به پيشانى طفل ميبستند .\r\n( 176 ) . نوارمانندى پهن از دولا پارچه كه وسطش پنبه گذارده ، دوخته جهت سرما نخوردن سينهء طفل به سينه‌اش ميبستند .\r\n( 177 ) . دولا پارچه‌ى بهم دوخته به پهناى چهار انگشت و دو ذرع طول كه با آن دستهاى بچه را كه نجنبيده بيدار نشود و با ناخن سر و صورت خود را زخمى نكند به پهلوهايش ميبستند .\r\n( 178 ) . پارچه‌هاى نرم مثلثى براى زير پاى بچه كه به طفل پيچيده سپس قنداقش ميكردند .\r\n( 179 ) . پارچه‌اى سفيد در يك ذرع و نيم قد و پهنا كه بچه را در آن پيچيده بغل ميكردند . براى پيچيدن طفل ، قنداق از حتميات بود كه بدون آن بچه تركيب نگرفته داراى هزار عيب ميگرديد ، قنداق بود كه پاهاى بچه را راست و درست و دستهاى او را به تركيب و كمر او را خدنگ و سينهء او را برجسته و شكم او را به تو و گردن او را از رگ به رگ شدن و شكم و سينه و خود او را از سرما خوردن محفوظ ميداشت و بچه را براحتى قابل حمل مينمود .\r\n( 180 ) . پارچه‌اى را در موم آب كرده زده بيرون ميآوردند . پشت و يا رويش موم آب كرده ميريختند و بجاى نايلون‌هاى امروزى جهت جلوگيرى و پس دادن رطوبت روى كهنهء طفل ميپيچيدند .\r\n","page_name":" 150 ","page_number":150},
  {"content":"\r\n\r\nقنداق ، روقنداقى « 181 » ، پشتى « 182 » ، نظر قربانى « 183 » براى حفظ از چشم و نظر ، حرز جواد « 184 » براى حفظ از اجنه و شياطين ، آفتابه لگن براى شستشو ، آفتابه برنجى براى آب گرم او كه پاى كرسى بگذارند . ( گهواره ) « 185 » ، يا ( ننو ) « 186 » يا هر دو ، ( كنيف ) « 187 » ، اسباب گهواره از قبيل تشكچه‌ى سوراخ‌دار ، مگس‌پران « 188 » ،\r\n\r\n\r\n","description":"","footnote":"\r\n( 181 ) . پارچه‌اى زيبا مثل روسرى كه بسر و روى قنداق طفل ميانداختند .\r\n( 182 ) . بالشكى كوچك كه جهت خم نماندن و خدنگ تركيب گرفتن به پشت طفل گذارده قنداقش ميكردند .\r\n( 183 ) . كس گربه ( صدف دريائى كوچك ) و مازو دانه‌هائى چند در الوان مختلف و سنگى بنام ( ببين و به ترك ) را نخ كشيده بطفل ميآويختند .\r\n( 184 ) . دعائى كه در لولهء بلغار ( چرمى سخت غيرقابل نفوذ ) يا لولهء نقره يا طلا نهاده جلو سينه طفل ميآويختند .\r\n( 185 ) . جعبه‌اى دراز در عرض نيم و طول يك ذرع با دو كمان چوبى در بالا و پايه‌اى نيم هلال مانند صندلىهاى راحتى براى جنباندن و كفى سوراخ‌دار كه بچه را در آن خوابانده پارچه‌اى جهت حفظ از پشه و مگس روى كمانهايش ميكشيدند .\r\n( 186 ) . چرم يا ميشن و تيماجى رنگ‌زده با نقش و نگار آستردار كه سجافى دو طرفش جهت گذراندن طناب كرده تسمه‌هائى بالا و پائينش براى گذراندن چوب ننو دوخته ، طنابهايش را به دو طرف ديوار اطاق بسته بچه را در آن خوابانده حركت ميدادند .\r\n( 187 ) . ظرفى مثل كلاه سيلندر از سفال كه در كف گهواره گذارده ، تشكچه‌اى سوراخ‌دار رويش گذارده نشيمن بچه را روى آن قرار ميدادند و بچه را با گهواره‌پيچ به گهواره محكم ميكردند .\r\n( 188 ) . پارچه‌اى ريشه‌دار كه از بالاى ننو ميآويختند .\r\n","page_name":" 151 ","page_number":151},
  {"content":"\r\n\r\nلحافچه ، رختخواب ، روصورتى « 189 » ، كفش چسك « 190 » ، قيچى و نخ سفيد و آبى و خاك تربت « 191 » براى چيدن ناف بچه و بستن به مچ دست طفل و زائو جهت رفع مضرت ديو و پرى و برداشتن سقّ نوزاد . اسباب‌بازى مانند جغجغه و عروسك ، صندوق رخت ، رورووك « 192 » ، مجرى « 193 » دوا ، صابون براى حمام ، سفيداب روى براى پاشيدن لاى پاى بچه جهت جلوگيرى از سوزاندن شاش . نبات ، بارهنگ براى خورانيدن روزهاى اول ولادت به طفل جهت پاك شدن معده .\r\nموميائى روغن جهت ماليدن پشت و كمر زائو ، شاف ( شياف ) صابون براى ثقل شكم بچه و آنچه كه سلامت و بيمارى طفل و زائو را لازم ميآمد ، به اضافه‌ى پيراهن و چادر تازه براى روز حمام زائو و آرد برنج و شكر و گلاب و روغن و زعفران براى كاچى « 194 » .\r\n\r\nدستورات حفظ حمل\r\nاينك كم‌كم دستورات به خود زائو براى حفظ حمل بميان ميآمد كه نمونه‌هاى آن از اينقرار بود : از اعمال شاق خسته‌كننده بپرهيزد . سبك سنگين نداشته\r\n\r\n\r\n","description":"","footnote":"\r\n( 189 ) . پارچه‌اى نازك مانند تور كه براى جلوگيرى مگس و پشه روى صورت طفل بيندازد .\r\n( 190 ) . كفش يك لائى سبك .\r\n( 191 ) . خاك مزار امام حسين . خاكى كه با آن سق بچه را بردارند . خاك متبرك .\r\n( 192 ) . اسبابى از سه چهارچوب خراطى كرده با سه چرخ كه بچه دست بر آن گرفته راه رفتن بياموزد .\r\n( 193 ) . جعبه‌اى كوچك ظريف منبت ، يا خاتم و غير آن براى اسباب جاى بزك .\r\n( 194 ) . آرد سرخ كرده كه آب ريخته هم بزنند و با شكر و زعفران و گلاب بياميزند .\r\n","page_name":" 152 ","page_number":152},
  {"content":"\r\n\r\nباشد ، يعنى بار و چيز سنگين از زمين برنداشته حمل ننمايد . به دو وادو و جست و خيز نداشته باشد . معده را سبك نگاه بدارد ، يعنى پرخورى نداشته باشد . از خشم و غضب و غم و غصه بپرهيزد . از خوردن و نوشيدن آنچه بول و غايط را براند و حيض‌گشا باشد مانند مسهلات و شاهتره و جعفرى احتراز بجويد . قى و غثيان نياورد . خون كم نكند و اماله ننمايد . اندك‌اندك از همبسترى و مباشرت دورى گزيند و در صورت وقوع بر پهلو بوده مرد را به روى شكم نكشاند و مرد را به ضربات شديد ترغيب ننمايد .\r\nاز غذاهاى نفّاخ و بادانگيز مانند لوبيا و بادمجان و نخود و عدس و باقلا و ترب صرفنظر نمايد . در آب سرد ننشيند و غسل با آب سرد نكند و شكم و پهلوها را سرما نرساند . از خواب بطور ناگهان برنجهد و از رو برنخيزد و از پهلو حركت بكند . در دنده به دنده شدن برخاسته بنشيند و سپس پهلوى ديگر اختيار بكند . تا ماه هفتم كه از آن پس جماع را هم بر خود حرام كرده شوهر را بطور كامل منع نمايد . ضمنا تنبلى و سستى و بيحالى نداشته باشد . از مردمان زشت و عبوس و همنشين ناهموار تندخو بپرهيزد . زياد به گل و گلدان و آب و سبزه بنگرد و به صورت خوش‌طلعتان نگاه كند . تفريح و تنوع و سرور و نشاط داشته باشد .\r\nهمچنين از وظايف بزرگترها و اطرافيان بود كه جهت وى محيط آرام خالى از دغدغه و اضطراب و كدورت و عصبانيت فراهم آورند . با وى لطف بيان و حسن معاشرت و محبت و مدارا داشته باشند . او را از حمل دختر و دخترزائى و دوقلو و مثل آن نترسانند و دختر و پسر را از او مساوى قبول داشته باشند . به محل تاريك و بلندى و زيرزمين و پاشير « 195 » و آب‌انبارش كه بترسد نفرستند . از كارهاى سنگين خانه مانند فرش‌تكانى و سرطشت رخت نشستن و آبكشى و\r\n\r\n\r\n","description":"","footnote":"\r\n( 195 ) . محل برداشتن آب از شير آب‌انبار . محلى تقريبا تاريك كه از حياط با چند پله به آن ميرسيد .\r\n","page_name":" 153 ","page_number":153},
  {"content":"\r\n\r\nدولا شدن در حوض معافش بدارند .\r\n\r\nزايمان\r\nديگر اين اعمال بود كه براى احتياط حامله و حفظ حمل او به كار ميبردند . قاب قرآن قيطان سبز كرده از گردنش مياويختند . دعاى جوشن كبير عقبش ميكردند .\r\nآيهء ( زيّن للناس ) را از سوره‌ى نساء در هفت سطر به پارچهء لباس او نوشته در هر سطر يك سوزن زده در كوزهء نو انداخته برايش در قبرستان كهنه دفن ميكردند . نخ ابريشم را با پشم شتر به دست دختر نابالغ تابيده آيهء ( حسبنا اللّه و نعم الوكيل ) را بر آن خوانده از پيش رو به كمرش ميبستند . ( قلعه ياسين ) « 196 » را با زنجير فولاد از گردن به روى شكمش ميآويختند . عقربى را در روز قمر در عقرب گرفته در شيشه كرده همراهش ميكردند !\r\nتا آنكه علائم زايش ظاهر شده دل و كمر زائو به درد آمده ، لك خون ظاهر گشته ، درد نيشگون گرفته ، تند و كند شده ، گرفته ، واگرفته نزديكى وضع حمل را معين نمايد كه ماما برايش پيغام فرستاده تا اگر بى خبر درد ( چارخشت ) « 197 » اش رسيده بود به احضارش بشتابند و اشكال و دردسر وقتى بود كه ماما سر زائوى ديگر رفته زائوهاى پيش نوبت داشته باشد و فرستادگان معطل و مجبور به صبر زاياندن زائو ، يا زائوهايش بشوند كه ( وامصيبتا ) ميگرديد و جملهء ( خوب بود ترا عقب ماما بفرستند ) برايشان صدق كرده ، كه گاهى بچه آمده زائو كنار نشسته هنوز آنها در آنجائى كه بودند التماس به ماما ميكردند .\r\n\r\n\r\n","description":"","footnote":"\r\n( 196 ) . چلوار بلندى كه آياتى از قرآن همراه چهارقل و آية الكرسى و سورهء ياسين بر آن نوشته وسطش را چاك زده بيمار و مسحور را از چاك آن ميگذرانيدند . در اين عقيده كه بيمارى اگر از چشم‌زخم و سحر باشد و همچنين سحر مسحور و گرفتارى گرفتار را رفع مىكند .\r\n( 197 ) . درد زائيدن .\r\n","page_name":" 154 ","page_number":154},
  {"content":"\r\n\r\nپس اطاق خلوتى را مثل ( زاويه ) « 198 » يا محلى در عقب خانه براى زائو كه صداى فريادش به گوش بيگانه نرسد ، يا حمام سر خانه را اگر داشتند اختيار كرده ، مجموعه‌ى بزرگى را خاك ( رس ) « 199 » ريخته كهنه‌اى رويش گسترده ، سه خشت خام در سمتى و سه خشت طرف ديگرش گذارده ، زائو را در وقتى كه درد ، چهار بندش را گرفته عرق از سر و رويش سرازير ميگرديد و نشانهء زائيدنش ظاهر شده بود بالاى خشت‌ها نشانده ، يكنفر بنام ( پيش‌نشين ) جلوش نشسته حايلش ميگرديد و ماما كه قبلا بچه را در شكم زائو با روغن‌مالى و چرخاندن جابجا كرده آماده ساخته ، سرش را رو به پائين معلوم كرده بود ، در پشتش قرار گرفته ، انتظار ورود نوزاد را ميكشيد . در اين زمان كه درد هردم فزونى گرفته پيش‌نشين در زير چنگ و دندان زائو درمانده شده بود ، « 200 » مرتب به زائو دستور فشار آوردن به خود و صدا كردن امام و پيغمبر و پنج تن و فاطمه زهرا را ميداد تا آنكه سر بچه ظاهر شده ماما آماده‌ى گرفتن طفل ميگرديد .\r\nهرآينه زائو شكم اولش بود ، يا ( آهوئى ) و ( جناقى ) يعنى فرجش جمع و جور و كوچك ، يا خشك يا سخت‌زا و يا نوزادش از پهلو و سر و ته افتاده بود ماما دستش را با روغن بادام يا روغن چراغ ( روغن كرچك ) چرب كرده به مجرا مىرساند و اگر باز كارى از پيش نرفته بچه نميآمد كوزه قليانى بدست زائو ميداد كه در آن دميده به خود فشار آورد و اگر نبود دستور ميداد دهان و بينى را گرفته نفس را در درون حبس بكند . آهنربائى كه ابزار كارش بود به دست چپش\r\n\r\n\r\n","description":"","footnote":"\r\n( 198 ) . اطاق سه كنج ، اطاقى در تلاقى دو رديف ساختمان .\r\n( 199 ) . خاك قرمز ، خاك خوب چسب‌دار . خاكى كه از آن كوزه و خشت ميساختند .\r\n( 200 ) . يكنفر برابر زائو حايل مينشست كه زائو او را تكيه‌گاه قرار ميداد ، ازكارهائى كه جزء ثواب ميدانستند و چه بسا كه تا فارغ شدن زائو ديگر براى پيش‌نشين جاى سالم از چنگ و دندان زائو باقى نمانده بود .\r\n","page_name":" 155 ","page_number":155},
  {"content":"\r\n\r\nميداد ، « 201 » و اطرافيان كه در اين هنگام برابر زائو ايستاده ، هريك بطورى به حالش دلسوزى كرده چيزهائى از دعا و ثنا و التماس درخواست به ائمه يادش ميدادند و حاجتمندانى كه از او التماس دعا ميكردند . « 202 »\r\nكه باز اگر بچه نيامده بود يكنفر را بالاى بام براى اذان گفتن ميفرستادند « 203 » و در اينوقت بود كه اگر اثرى از آمدن بچه ظاهر نميگرديد قابله متوسل به خدا و پيغمبر و دوازده امام و چهارده معصوم و اين و آن شده صدا به استغاثه بلند مينمود و همين اللّه لبيك گفتن‌هاى ماما هم بود كه اطرافيان را به وحشت انداخته دشوارى كار را معلوم مينمود و هريك را به چاره‌جوئى . يكى حسن و حسين ميگفت . يكى يا على يا على مينمود . يكى صدا به ( ياكننده‌ى در خيبر ) بلند ميكرد . يكى ذكر ( نادعلى ) ميگرفت . يكى مشغول خواندن ( دعاى فرج ) گرديده ، يكى قرآن دست گرفته شروع به خواندن سورهء انا فتحنا مينمود . . . تا نعره‌هاى زائو وحشت‌آور گرديده ، فريادهايش به صورت نعرهء گاو درآمده ، از زور درد نفس در سينه‌اش پيچيده كه يا در اين لحظات بچه آمده ، يا طاقتش يارى نكرده ( سرِ زا ) رفته اطاق را غرق شيون و شين ! بكند ! سر زا رفتنى كه از زائوهاى اينچنينى لا اقل دو نفرشان را شامل ميگرديد .\r\nپس چنانچه زائو به سلامت كنار رفته بود بعد از آمدن نوزاد نوبت جفت بود كه اگر زود و راحت بيرون آمده بود چهار انگشت بالاتر ناف را با نخ ( آبى و سفيد ) « 204 » بسته با قيچى اسباب سيسمونى بريده زائو را در رختخواب خوابانده\r\n\r\n\r\n","description":"","footnote":"\r\n( 201 ) . از خاصيت آهن‌ربا ميدانستند كه چون زائو بدست چپ گيرد حملش به سهولت فرو ميآيد .\r\n( 202 ) . دعاى زائو را كه در حق كسى بكند مستجاب‌ترين دعاها ميدانستند و از اين جهت بود كه دور او جمع شده هريك التماس دعائى ميكردند .\r\n( 203 ) . رسم بود كه براى زائوهاى سخت‌زا اذان ميگفتند ، از اين جهت كه صداى اذان بيوقت مردم را كه آشنايان بودند متوجه نموده براى زائو دعا بكنند .\r\n( 204 ) عقيده بود كه اجنه و شياطين از رنگ آبى و سفيد ترسيده فرار ميكنند .\r\n","page_name":" 156 ","page_number":156},
  {"content":"\r\n\r\nپاهايش را جفت ميكردند و تكه‌اى نبات تا دندانهايش محكم شود به دهانش گذاشته دستور جويدن ميدادند و رويش را ميپوشانيدند و با آب نيمگرم به شستشوى طفل ميپرداختند و چنانچه جفت نيامده بود ، پيش‌نشين دهانش را به دهان زائو گذارده به‌صورت دادن و گرفتن به دهان هم ميدميدند يا آب خاكستر به او ميخورانيدند . « 205 » و از اين خواص نيز در هنگام درد كشيدن زائو براى خود و او استفاده ميكردند . اينها نيز فوايدى بود كه از درد كشيدن و آخرين رمق او مترتب ميگرديد : عرق صورتش را با گيسهايش پاك ميكردند و ميگفتند لك‌هاى صورتش را پاك مىكند . با هر فرياد او نام معصومى از چهارده معصوم را همراه اسم گرفتار و بدهكار و مريض منظور را به دهانش ميگذاشتند كه درباره‌اش دعا بكند . « 206 » عرقش را با دستمال گرفته براى خوراندن به تهمت خورده ميبردند . « 207 » ناخن انگشت وسطش را گرفته براى توليد شرّ و انداختن تفرقه به خانهء هوو و دشمن ميبردند . ناف بچه‌اش را براى چله‌برى ميبردند . پيشانى بچه را حتما تا عابد و ساجد شود به خاك كف مجمعه ميرساندند ، « 208 » و اينها نيز دستوراتى بود كه بعد از زايمان به او داده بكارش ميبردند :\r\nآب نخورد كه زير دلش آب ميكشد . هندوانه نخورد كه ( ليز ) مىشود .\r\nباددار « 209 » نخورد كه ( پيش گوزك ) « 210 » ميگيرد . سيب نخورد كه ( سيبك )\r\n\r\n\r\n","description":"","footnote":"\r\n( 205 ) . خاكستر را در آب ريخته پس از ته‌نشين شدن بزائو ميخورانيدند و براى آمدن جفت مجرب ميدانستند .\r\n( 206 ) . بيچاره درد خودش كم بود ! اين بارها هم بايد سربارش باشد !\r\n( 207 ) . عقيده بود كه اگر كسى تهمت خورده باشد و عرق صورت زائو را بخورد از او رفع تهمت مىشود .\r\n( 208 ) . همين خاك بود كه در استفاده از آن طفل و زائو دچار بيمارىهاى امثال كزاز شده تا چند روز بعد تلف ميگرديد كه ( آل ) زدگى ميگفتند .\r\n( 209 ) . مثل نخود و لوبيا و جو و كلم و ترب و آنچه را كه با هرت كشيدن بخورند .\r\n( 210 ) . صدائى كه از فرج زن هنگام سر پا نشستن يا برخاستن از زمين بلند مىشود .\r\n","page_name":" 157 ","page_number":157},
  {"content":"\r\n\r\nدرميآورد . « 211 » اگر مولود دختر بود خون‌آلودهء مادرش را با ترياك براى جلوگيرى از روئيدن موى زهارش به شرمگاهش ميماليدند . جفتش را تا باد نكند سوزن زده خاك ميكردند و ميگفتند در غير اين صورت بچه به چشم‌درد مبتلا مىشود . اگر طفل به گريه نميآمد سيلىاش ميزدند . نفس به نفسش ميدميدند ( تنفس مصنوعى ) . نك « 212 » خروس زنده در مقعدش ميكردند .\r\n\r\nحفاظت زائو\r\nبراى جلوگيرى از ( بىوقتى ) « 213 » شدن زائو چاقو يا قيچى زير تشكش ميگذاشتند .\r\nقرآن بالا سرش ميگذاشتند . بر چهار سيخ كباب هريك هفت پياز كشيده چهار گوشهء اطاقش ميگذاشتند . بر نخى ( آية الكرسى ) خوانده دور بسترش ميكشيدند .\r\nميخ طويله پائين پايش ميكوفتند . تنهايش نميگذاشتند ، اگرچه كودكى پهلويش بگذارند . به تاريكىاش نميبردند . غدغن اكيد ميشد ، يعنى قسم آيه داده ميشد كه دعائى باشد « 214 » يا دعا داشته باشد پا در اطاقش نگذارد . چله‌دار « 215 » به سرش نرود كه چله به سرش ميافتد . گوشت خام و پارچه‌ى نو به اطاقش نبرند كه بچه‌اش نحس مىشود . جنب پهلويش نرود كه به دردسر مبتلا مىشود . اگر نوزاد\r\n\r\n\r\n","description":"","footnote":"\r\n( 211 ) . بيرون زدن چيزى از فرج به شكل سيب .\r\n( 212 ) . منقار .\r\n( 213 ) . ترسان ، مضرتى ، غشى ، بيمار .\r\n( 214 ) . غشى و مصروع و مثل آن‌كه بايد دعاى غش و جن داشته باشد .\r\n( 215 ) . زنى كه آبستن نشده ، يا ميان آبستنىاش فاصله‌ى زياد افتاده بود كه ميگفتند سر مرده يا زائو يا به غسالحه رفته است ؛ چنانچه زنى بخواهد پس از زائيدن آبستن نشود مرغ مرده يا مرغ كشته بايد به اطاقش ميبردند ، كه نه به خود او بلكه به ديگران نيز اثر گذارده چله بسرشان مىافتاد و تا چله‌برى كه برايش دعا بگيرند نميكردند آبستن نميشدند .\r\n","page_name":" 158 ","page_number":158},
  {"content":"\r\n\r\nپسر بود براى درشت شدن آلتش ناهار اول را ( ماش پلو ) و اگر دختر بود تا زهارش گوشت‌دار و برجسته شود ( عدس‌پلو ) ميپختند . از سبك سنگين كردنش تا چهل روز جلوگيرى ميكردند . اگر براى جنينش ، يعنى موقع آبستنى براى بچه‌اش دعا گرفته بود آن را پهلوى بچه‌اش ميگذاشتند . بىبسم اللّه بچه را بلند و كوتاه نميكردند .\r\nهمچنين از دستورات بود تا روز سوم جهت التيام ، خودش را با آب گرم شستشو نمايد . كمرش را با آهك و عسل ميچسباندند . ملاج ( مغز ) ش را نخود كوبيده و زرده تخم‌مرغ ميگذاشتند . شكمش را محكم ميبستند تا از بزرگ شدنش جلوگيرى شده تو برود . بايد شوهر براى خودش خلعتى و براى بچه‌اش رونما ببرد . مادرشوهر و پدرشوهر و قوم شوهر جلووش چشم روشنى بگذارند . تا روز حمام هر شب پولى جهت تصدق زير سر خود و بچه‌اش بگذارد و صبح به فقير بدهد . مرغ به تخم نرسيده دور رختخوابش گردانده سر ببرند . براى تقويت ، كاچى پرروغن به او بخورانند . براى نرم شدن روده‌هايش صبح پيش از غذا روغن بادام بخورد . اغذيهء مقوى ، مانند زردهء تخم‌مرغ ، شير و خرما ، عسل و كره ، تخم‌مرغ نيم‌بند ، نيمروى پرروغن ، پسته و فندق خام و نخودچى و گردوى با نبات كوبيده ، كباب ، دل و قلوه ، قيمه شورواى مرغ ، ته‌چين مرغ و بره ، كباب جوجه مرغ و مانند آن بدهند و از هر نوع نوشيدنى بپرهيزانند .\r\n\r\nشب شش - شب اسم گذاران\r\nشب ششم زائيدن زائو از شبهاى بسيار خطرناك او محسوب ميگرديد كه امكان داشت ( آل ) « 216 » وى را صدمه برساند يا ( همزاد ) « 217 » بچه را تلف ساخته يا عوض\r\n\r\n\r\n","description":"","footnote":"\r\n( 216 ) . ديو . موجودى نامرئى مهيب خطرناك كه دشمن زائو و جفت و نوزاد مىباشد . از صدماتش خوردن دل و روده‌ى زائو و نوزاد بود .\r\n( 217 ) . ميگفتند با هر زائو جن و شيطانى زائيده بچه‌هايشان باهم بزرگ شده باهم زيسته باهم فنا ميشوند . عقيده‌اى ديگر كه هر زن با نوزاد خود طفلى ديگر نيز نامرئى بوجود ميآورد .\r\n","page_name":" 159 ","page_number":159},
  {"content":"\r\n\r\nبكند كه ( حصار ) « 218 » ش را تجديد كرده به دورش ( معوذتين ) و آية الكرسى خوانده با چاقو خط ميكشيدند . كارد فولاد پهلويش ميگذاشتند و در همين شب بود كه براى اسم‌گذاران مهمانى گرفته فاميل نزديك را دعوت كرده ، عالم يا مجتهدى را نيز خوانده اسم بچه را تعيين ميكردند و آن نيز به اين طريق بود كه عالم بچه را به بغل گرفته اول به هر گوشش ( اذان ) گفته بعد از آن اسمى را كه پدربزرگ يا مادربزرگ براى او فكر كرده بودند در گوشش خوانده مباركباد ميگفتند و در همين شب بود كه ماما را نيز جهت پرداخت حقش دعوت كرده ، هنگام مراجعت بشقابى ميوه و بشقابى شيرينى و بشقابى صابون و كيسه‌اى حنا و در بشقابى پول جلوش گذاشته براى روز حمام دعوتش ميكردند كه يا پذيرفته يا از آن عذر ميطلبيد .\r\nپس اگر كودك سالم و صبور بود همزاد را گذرانده ، اگر نحس و گريه‌اى شده بود ، مخصوصا اگر رنگ و چهره‌اش تغيير كرده بود ميگفتند از همزاد به او صدمه رسيده با اين اعمال به درمانش ميپرداختند : براى صبورى قنداقه‌اش را جلو جارو ميگذاشتند . براى رفع نحوست پارچهء نوى به سرش انداخته رويش آب كافور ميريختند . در لنگ قرمزش پيچيده از طاق خلا « 219 » آويزانش ميكردند .\r\nهرگاه از ريخت افتاده بود حتم بود كه همزاد او را با بچهء خودش عوض كرده بود كه بزكش نموده ، سرمه به چشمانش كشيده نزديك اذان مغرب روى تخته‌اى به دهانه‌ى مستراحش گذارده تا بعد از نماز عشا در آنجايش باقى ميگذاشتند .\r\nهمچنين تا ( آل ) دل و رودهء زائو را نبرد چهارگوشهء اطاقش گندم يا برنج\r\n\r\n\r\n","description":"","footnote":"\r\n( 218 ) . خطى كه جهت حفظ از شياطين به دور زائو يا غشى ميكشند .\r\n( 219 ) . مبال ، مستراح .\r\n","page_name":" 160 ","page_number":160},
  {"content":"\r\n\r\nميپاشيدند . بند رخت به مچ پايش ميبستند . اسمش را پشت در اطاق مينوشتند .\r\nدعاى آل و ( ام الصبيان ) « 220 » همراهش ميكردند . كف دست و پايش را سياهى ديگ ميراثى ميماليدند .\r\nاين دستورات نيز براى زائو و پدر و مادر و اطرافيان او بود كه بايد رعايت داشته باشند : زائو خود را از آتش و ريختن آب جوش به زمين و تنهائى حفظ بكند . تا سه روز پس از تولد فقط به طفل قنداق ( قندآب ) بخورانند . سه روز دوم را تا ( مامازى ) « 221 » هايش همه بيرون بيايد بارهنگ نبات ، بارهنگ كره بخورانند .\r\nپستان را شب شش ، بعد از شام مهمانها كه شكم‌هايشان سير باشد ، تا بچه چشم و دل سير بشود به دهانش بگذارند . اولين آب و قنداق را بزرگ‌زاده و آدم چشم و دل سير به گلويش بريزد . شير ( ماك ) « 222 » به بچه بدهد كه موجب استحكام استخوانهايش بشود . زائو پستانش نشان كسى ندهد كه شيرش چشم مىخورد . پستان را در تاريكى و آفتاب ندوشد كه شيرش خشك مىشود . در هواى گرم ، اول پستان را با آب سرد خنك كند سپس به طفل بدهد كه در غير اين صورت قى و اسهال مىشود . جنب و ناپاك پستان به دهان طفل نگذارد كه حيز و نانجيب و ناپاك مىشود . در شير دادن انديشه‌ى ناپاك و رفتار خلاف نداشته باشد . تا بچه شير ميدهد حرص و جوش نخورد كه شيرش عراض « 223 » شده بچه را بيمار و عصبى مزاج ميسازد . بلافاصله بعد از جماع پستان به دهان طفل نگذارد كه بچه‌اش حشرى « 224 » مىشود . آبكى كمتر بخورد تا شيرش آبكى نشود .\r\n\r\n\r\n","description":"","footnote":"\r\n( 220 ) . دعائى به اسم فارسى يعنى مادر بچه‌ها كه براى حفظ كودك از خطرات ميگرفتند .\r\n( 221 ) . مدفوع روزهاى اول كودك به رنگ زرد تيره .\r\n( 222 ) . اولين شير ، شير غليظ مايه‌دار .\r\n( 223 ) . ناسالم ، مسموم ، ناسازگار ، فاسد .\r\n( 224 ) . بيقرار در شهوت‌رانى ، شهوت‌پرست .\r\n","page_name":" 161 ","page_number":161},
  {"content":"\r\n\r\nبراى زياد شدن شير آش رشته و سركه شيره بخورد . تا شيرش خوش‌طعم شود با غذا تره و كوكوى تره بخورد .\r\nاز وظايف اولياى طفل بود كه نام نيكويش بگذارند . اسمش را از نامهاى پيغمبران و ائمه‌ى دين اختيار بكنند . برايش ( عقيقه ) « 225 » بكنند . از شير پستان افراد و دايهء بىنماز و بىتقوا به دورش بدارند . و براى اطرافيان كه زائو را حرص و جوش نداده اخبار هولناك به او نرسانده شيرش را ( عراض ) ننمايند .\r\n\r\nداستانهاى شير ناپاك\r\nاين دو داستان نيز اثرات سوء شير ناپاك و اعمال ناشايست مادران را مىرساند كه سينه‌به‌سينه منتقل ميگرديد : عالمى را ميگفتند كه فرزنديش ناخلف و ناباب درميآيد و چون از او سبب ميپرسند ميگويد در ( سامره ) « 226 » عيالش پس از زايمان دچار بيمارى سخت ميگردد كه ناچار براى طفل مجبور به آوردن دايه ميشوند و پس از سالى عالم دايه را در حال نماز مينگرد كه ( دست به سينه ) ايستاده اثر شيرش كه عجين با دشمن على بوده در او اثر گذارده است . و داستان ديگر آنكه فرزند عالم زاهدى ( مأبون ) شده باعث رسوائى ميگردد و چون عالم عيال را مورد بازجوئى و بازخواست قرار ميدهد ميگويد هنگام حمل از كنار باغى ميگذشته ، شاخه‌هاى انار از ديوار آن آويخته بوده كه ميلش بر انارها تحريك مىشود و ناچار بر يكى از آنها دست برده فشارى به امتحان رسيدگى\r\n\r\n\r\n","description":"","footnote":"\r\n( 225 ) . گوسفندى كه براى سلامت نوزاد قربانى ميكنند در اين قاعده كه تمام گوسفند را پس از پوست كندن و پاك كردن يك جا با كله و پاچه و امعاء و احشا بار كرده آبگوشت نموده به فقرا بخورانند و پدر و مادر از آن نخورده استخوانهايش را در تاريكى دفن بكنند .\r\n( 226 ) . يكى از شهرهاى عراق عرب .\r\n","page_name":" 162 ","page_number":162},
  {"content":"\r\n\r\nنرسيدگىاش ميآورد كه فورا هم ( نفس لاميه ) بر او نهيب زده دست از انار كوتاه مىكند و اين از جهت همان انگشت متجاوزى است كه بر انار غير وارد ساخته است !\r\nاين عقايد را نيز دربارهء طفل بود كه به يكدگر منتقل ميساختند : اگر بچه ، چه پسر و چه دختر بدون عيب به دنيا آمده ( چهارستون ) بدنش سالم بود آن را تفضلى دانسته بايد شكر خدا بجاآورند . اگر پنجه‌هايش باز بود او را پر روزى و اگر بسته و فشرده بود كم‌روزى و تنگ‌روزيش ميگفتند . اگر نقطه يا قسمتى از صورت و بدنش خون‌مردگى يافته سياه شده بود ( ماه‌گرفتگى ) ميگفتند و عقيده داشتند كه مادرش وقتى كه ماه در خسوف بوده است به آن نقطه از بدنش برده است . اگر شش انگشتى و لوچ و لب‌شكرى به دنيا آمده بود ميگفتند مال شب عزيز « 227 » است كه همبسترى كرده‌اند . اگر پنجه‌مرغابى ( پنجه‌هاى بهم چسبيده ) بود خوش‌قدمش ميدانستند . اگر در ( پرده ) « 228 » آمده بود او را محجوب و عفيف و مؤمن ميگفتند . اگر ختنه كرده آمده بود او را ( سنت كرده ) گفته دليل ايمان و تقواى پدر و مادرش ميدانستند . اگر مو تراشيده آمده بود ميگفتند اهل طاعت و نماز و اهل علم مىشود . اگر شب يا روز عيد قربان به دنيا آمده بود اسمش را با خودش آورده حاجىاش ميگفتند كه ( حاجى شكمى ) بود يا جلوى اسمش حاجى ميگذاشتند .\r\n\r\nحمام زايمان\r\nشب دهم ، اسفند را سوزانده از سوخته‌ى آن با انگشت نشانى وسط ابروى زائو و\r\n\r\n\r\n","description":"","footnote":"\r\n( 227 ) . شبهاى عزيز عبارت از شب عيد غدير و شب عيد قربان بود كه در اين شبها مقاربت و بغل‌خوابى كراهت داشت و اگر انجام ميدادند بچه‌شان شش انگشتى درميآمد !\r\n( 228 ) . نوزاد در درون كيسه ( پوستى نازك ) ميآمد .\r\n","page_name":" 163 ","page_number":163},
  {"content":"\r\n\r\nبچه‌اش تا چشم نخورند گذارده ، اسباب حمامش را از طشت و طاس و لگن و مشربه و دولچه و سينى زير پا و سينى اسباب حمام و ليف و كيسه و سنگ پا و حنا و سدر و صابون و چربى و گل سرشور و سفيدآب و بغچه رخت و اسباب بزك پيچيده كنار ميگذاشتند و سر و مغز و كمرش را با نخود و زرده تخم‌مرغ و قرص كمر چسبانده ، غذائى مقوى ميخوراندند و دعوت‌شدگان به حمام كه گاهى تعدادشان از پنجاه نفر تجاوز مينمود اسباب حمامهايشان را به خانهء زائو ميفرستادند و صبح زود ( آب‌گير ) « 229 » و دلاك حمام آمده اسباب حمام‌ها را دسته دسته به حمام ميبردند و زائو را جلو انداخته ( محملى ) « 230 » هايش به دنبالش راه ميافتادند و اين نيز از جمله حمامهائى بود كه معمولا قرق ميكردند . پس از ورود به حمام كه جلوش اسفند دود ميشد و لخت شدن ، اول لازم بود كه پاى خزينه ايستاده دو مشت از آب آن برداشته بياشامد « 231 » و اين آبى بود كه هر نوع رنج و كوفتگى و خشكى و كسالت و خستگى را از تنش بيرون مينمود ! و بسم اللّه گفته وارد خزينه ميگرديد و چندان در خزينه مانده غوطه مىخورد و با اطرافيان صحبت نموده سرگرم ميشد تا چركش كاملا خيس خورده ، دلاك جا و مكانش را در گرمخانه كه بهترين و گرمترين نقطه‌ى حمام بود معلوم كرده ، اسباب حمامش را حاضر كند و سينى زير پايش را دمر نموده ، لوازماتش را كنارش گذاشته جلو خزينه رفته تعارفش بكند ، كه محملىها زير بغلهايش را گرفته با ملايمت و مدارا از خزينه‌اش بيرون آورده و برده سر جايش مينشاندند .\r\n\r\n\r\n","description":"","footnote":"\r\n( 229 ) . مأمور آب ، زنى از كارگران كه سمت آب‌رسانى به مشترى را داشت كه آب تنش ريخته طاس و لگنش را آب مينمود و فرمان ميبرد .\r\n( 230 ) . همراهان ، دو تن از دوستان نزديك عروس يا زائو ، همسنگ ساقدوش مردها .\r\n( 231 ) . ذكر آب خزينه پيش از اين در قسمت حمام گذشت و اين همان آب بود كه از فرط چربى و كثافت گاهى رويش زنگال بسته روغن و كثافت بدن مردم آن را آب گوشت ساخته مثل ( از آب كره ميگيرد ) را بوجود آورده بود .\r\n","page_name":" 164 ","page_number":164},
  {"content":"\r\n\r\nاين اعمال نيز از واجبات بود كه بايد دربارهء زائو به عمل آورند : اول موميائى روغن كه متشكل از موميائى در روغن كنجد ذوب كرده و زردهء تخم‌مرغ بود به بدنش بمالند و به خوردش بدهند . دوم مشت و مال سفت و سختى از او كرده يك‌يك رگهايش را از رگ گردن تا جناق سينه و پشت و رگ قولنج « 232 » و بند بند انگشتان دست و پايش را جابجا كرده بصدا درآورند . سوم آب نافش را بگيرند و آن چنين بود كه زائو را خوابانده ، چندين بار پهناى شست به گودى نافش گردانده هربار ( موچ ) ى كشيده بسرعت شست را از ناف جدا بكنند و عقيده داشتند آب و مايعاتى كه از زايمان تا روز حمام مىخورد دور نافش افتاده سبب بزرگ شدن شكمش مىشود و با اين عمل خارج مىشود ! چهارم دو سه زردهء تخم‌مرغ روى كيسهء كهنه‌ى حمامش انداخته محاذى فرج ، زيرش ميگذاشتند كه رحمش قوت گرفته بالا رفته جمع و جور بشود و بازگشت به حالت اول بكند .\r\nدر اينجا كارهاى مقدماتى زائو تمام شده دلاك او را به حال خود گذارده سراغ همراهانش ميرفت و بقيه كارش را براى وقتى ميگذاشت كه كس ديگر با او كارى نداشته با دل فرصت بتواند به او رسيدگى بكند . پس به سراغش آمده ، چركش را گرفته سرش را ميشست و بچه‌اش را كه در اينوقت آورده بودند شسته به سر و تنش ( سدر ) « 233 » ماليده به بغلش ميداد تا شيرش داده سيرش بكند و همين شير دادن در حمام بود كه ميگفتند بچه را خوش‌اشتها و خوش وجود « 234 » بار ميآورد و دوباره بچه را گرفته آب ( چهل كليد ) « 235 » به سرش ريخته ، رختش را\r\n\r\n\r\n","description":"","footnote":"\r\n( 232 ) . رگ پائين فقرات .\r\n( 233 ) . براى سدر تا هفتاد خاصيت ذكر ميكردند از جمله فايده‌اش براى امراض جلدى و بيرون كشيدن حرارت جگر و تقويت موى سر و تقويت مغز . . .\r\n( 234 ) . خوش‌اشتها . كسى كه همه غذاها را دوست داشته ، بدم ميآيد خوشم ميآيد نداشته باشد .\r\n( 235 ) . جام برنجى كنده‌كارى شده‌اى از آيات با چهل كليد مانند كوچك كه بر مفتولى كشيده بكنارش آويخته بود ، براى سلامت و حفظ از خطر و چشم‌زخم و . . .\r\n","page_name":" 165 ","page_number":165},
  {"content":"\r\n\r\nپوشانده بيرونش ميفرستاد و در اين هنگام بود كه با خارج شدن كودك از گرمخانه سينى ، مجموعه‌هاى شيرينى و شربت و ميوه به سربينه وارد شده جلو مهمانها قرار ميگرفت . سينىها و قسمتىهاى كارگران به گرمخانه فرستاده ميشد ، يا آنها نيز به سربينه دعوت ميشدند كه با بقيه صرف بكنند و چنانچه حمام قرق نشده عمومى بود به هريك از مشتريان نيز شربت و شيرينى تعارف شده آنها هم مشمول ميشدند .\r\nبعد از آن آب چهل كليد زائو را نيز ريخته با حوله و قطيفه بدنش را پوشانده بيرونش ميبردند و در سربينه سه چهار تخم‌مرغ كه برايش كنار منقل گذاشته بودند بطور عسلى به خوردش داده ، اسفند مفصلى دور سرش گردانده برايش دود ميكردند و لباس نوش را كه مخصوص روز حمامش مادرش برايش دوخته در سيسمونى بچه‌اش گذاشته بود تنش كرده ، بزكش كرده ، بزن و بكوب جانانه‌اى با طاس و دولچه برايش به راه انداخته سر خشك كنش را بسر و دور گردنش تا سرما نخورد پيچيده چادرش را به سرش ميكردند و تا ( دستش تا رسيدن به خانه خالى نباشد شانهء سرش را به دستش ميدادند ) و به خانه‌اش ميبردند و از خانه برايش منقل اسفند جلو فرستاده ، اگر شكم اولش بود برايش گوسفند قربان كرده از روى خون آن عبورش ميدادند .\r\nبراى اين روز نيز زنان آشنا و فاميل دعوت شده پذيرائى شايسته‌اى از آش رشته و كاچى و ( عدس‌پلو يا ماش‌پلو ) به عمل آمده ، روضه مولودىخوان زن يا مطرب زنانه نشانده ، آن را با عصرانهء ميوه شيرينى تكميل ميكردند و بچه را به بغل بزرگترها گذارده هريك سكهء طلا يا چيز طلائى به پر قنداق بچه ميگذاشت و اين مهمانى ( حمام زايمان ) بود كه در آن مردها حق شركت نداشتند و از\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nبازگشت مهمانها هم بود كه سر چشم‌روشنىها باز شده از طرف هريك از حاضران چيزى از پارچه و بلور و چينى و چراغ و لاله و قاليچه به خانهء زائو ميرسيد و شب همين روز هم بود كه زائو خود را هفت قلم آرايش كرده جايش را با جاى شوهر يكى مينمود و وظيفهء شوهر بود كه با وى همبستر شده بچه دانش را كه پائين افتاده بود بالا بفرستد .\r\n\r\nقنداق - قنداقه\r\nاكنون نوبت پرستارى كودك ميرسيد كه ميگفتند بچه تا دو سال بايد در قنداق بوده باشد تا اندامش مستقيم و درست و راست بشود و بدون قنداق و باز نگاهداشتنش را سبب نواقص اعضا و اندام او ميدانستند و براى اين كار دستوراتى داشتند : پيشانيش را با پيشانىبند ميبستند كه پيشانيش دنبكى و كله‌اش خربزه‌اى نشود . لچك سرش ميكردند كه گوشهايش ( بلبله گوش ) نشود .\r\nكلاه سرش ميگذاشتند كه مغز و ملاجش سرما نخورد . پشتش بالشتك ميگذاشتند كه قوز درنياورد . پاهايش را با بند سينه‌بند ميبستند كه كمان پا و پاپيچيده نشود . بند قنداقش را محكم ميبستند تا كمر باريك بشود و كفلش را شل ميبستند كه سرين پيدا كند . دو مرتبه در روز و يك مرتبه آخر شب ميشستندش تا جلوگيرى از شاش‌سوزيش بشود . پس از باز كردن ، دستهايش را باز و بسته نموده به هر طرف كشيده موچ ميكشيدند تا خستگيش در برود .\r\nسفيدآب لاى پايش ميپاشيدند كه از عرق و شاش سوز شدنش جلوگيرى بشود . و در آخر از واجبات بود كه بعد از تمام شدن كار قنداق ، كف دستها را سه نوبت به زمين زده سپس بغلش بكنند كه درد و مرضش به زمين برسد .\r\n\r\nشير و غذاى بچه\r\nدربارهء شير طفل دستور بود كه هر زمان پستان ( رگ ) كرده شيرش سرازير ميشد\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nدليل آن بود كه كودك گرسنه شده است و بايد شيرش بدهند . گريهء او را نيز دليل گرسنگيش ميدانستند . فاصلهء ميان دو شير در نوزاد دو ساعت بود كه از چهار ماهگى ببعد سه ساعت به سه ساعت ميكردند . در گريه و خنده‌ى طفل نبايد پستان به دهانش بگذارند كه در گريه اخمو و در خنده دلقك مآب مىشود .\r\nپستان را بايد اول كمى دوشيده حرارت و شير مانده‌اش را گرفته بعد از آن بدهند . در تابستان اول مادر با آب سرد طهارت گرفته ، پستانش را نيز با آب سرد خنك كرده پس از آن بدهد . شير عراضش ( شير در حال عصبانيت و غضب ) ندهند كه بيمار مىشود . هندوانه و ماست و خيار زياد نخورد كه شيرش آبكى و طفل دچار دل‌درد مىشود . خوابيده پستان به دهان كودك نگذارد كه ممكن است مادر خوابش برده پستان جلو دهان و نفس طفل را گرفته خفه بشود .\r\nهمچنين از دستورات خانواده‌هاى متقى بود كه مادر هنگام جنابت و حيض پستان به دهان كودك نگذارد كه بىتقوا مىشود و در اين اوقات او را به ديگرى بسپارد كه شير بدهد . با وضو به طفل شير داده و غالبا بعد از نمازها پستان به دهان او بگذارد . هنگام رضاعه‌ى طفل ، از خوردن غذاهاى ( تكه همسايه ) و مهمانى و خانه‌هاى اين و آن بپرهيزد شايد شبهه‌ناك بوده باشد .\r\nخود را مانند فرد صائم از حرف و سخن بى جا و دروغ و غيبت و مانند آن بپرهيزاند . همه روزه گوش طفل را از اسماء اللّه و آيات قرآنى بهره برساند .\r\nبهترين شير را براى كودك شير مادر و مدت آن را براى دختر هيجده ماه و براى پسر بيست و دو ماه بداند . از ماه سوم به بعد به هر غذا انگشت زده به دهان طفل بگذارد . اندك‌اندك مايعاتى غليظ مانند فرنى آرد جوى از ( خاصه ململ ) « 236 » گذارنده و نبات كمك شيرش بكند . تا كم‌كم كه زلال آبگوشت رقيق بىچربى به او ميدادند . برايش آش بدون بنشن ، از گوشت قرمز و ماهيچه و آب\r\n\r\n\r\n","description":"","footnote":"\r\n( 236 ) . ململ نازك .\r\n","page_name":" 168 ","page_number":168},
  {"content":"\r\n\r\nسبزى و خورده برنج ميپختند . برايش برنج در كيسه كرده در ديزى آبگوشت يا قابلمه‌ى خورش ميانداختند . براى قاقا لىلى و سرگرميش پستانك نبات بارهنگ « كه هم قوت داشت و هم شكمش را نرم مينمود » درست ميكردند . « 237 » خرما خرك نخ بسته به دستش ميدادند . « 238 » دندانش كه نيش ميزد كباب به دستش ميدادند نيش بكشد . بنام ( دندانى ) نخود و گندم را پخته ، از آب آنش ميدادند . « 239 »\r\nاينها هم دوا درمانهاى مقدماتى بود كه بكارش ميبردند : اگر شكمش بسته ميشد غذاهايش را چرب كرده يا روغن بادامش ميدادند . اگر روان و اسهالى ميگرديد ماست را در كيسه كرده ، در خاكستر نيم گرم گذارده با كته‌ى نرمش ميدادند . حريره‌ى بادام و آش ( ناردان ) « 240 » ش ميدادند . شكمش را محكم بسته گرم نگاهش ميداشتند . غذايش را كم يا قطع ميكردند .\r\n\r\nپندارها\r\nاگر طفل در خواب تبسم مينمود ميگفتند با ملائكه حرف مىزند . اگر قهقهه ميزد همزادش قلقلكش ميداد ! اگر گريه ميكرد ميگفتند خبر مرگ پدر و مادرش را به\r\n\r\n\r\n","description":"","footnote":"\r\n( 237 ) . بارهنگ و نبات كوبيده را يك قاشق در ململ يا پارچهء نازك لطيف ريخته بيخش را بسته مثل پستانك به دهانش ميگذاشتند .\r\n( 238 ) . خرماى خشك زرد . نوعى خرماى نارس را سوراخ كرده نخ از او گذرانده به گردنش ميآويختند و براى نيش زدن دندان و رفع سردى شير بدست بچه ميدادند .\r\n( 239 ) . نخود و گندم پخته را تكه همسايگى كرده براى هر خويش و آشنا كاسه‌اى بنام ( دندانى ) ميدادند بر اين عقيده كه به اين وسيله دندان بچه راحت درميآيد .\r\n( 240 ) . دانه خشك كرده‌ى انار را كه در سايه خشك كنند ناردان ميگويند . آش آن براى اسهالهاى صفراوى و اسهالهاى گرم كه از خوردن چيزهاى گرم طبيعت حاصل شده باشد ، همچنين شيره كشيده‌ى كوبيده آن را نيز همين خاصيت گفته‌اند .\r\n","page_name":" 169 ","page_number":169},
  {"content":"\r\n\r\nاو ميدهند . اگر شستش را مىخورد ميگفتند شير بهشت مىخورد .\r\n\r\nشرائط دايه\r\nبراى تمام مادران بود كه طفل خود را خود شير داده پذيرائى بكنند ، چه شير مادر را براى طفل بهترين شيرها ميدانستند و همچنين براى مادر پرفايده‌ترين كارها كه با آن سلامتيش تأمين و خونش تصفيه و رنگ رخساره‌اش روشن ميگرديد علاوه بر اينكه اخلاقش خوش و خويش ملايم و عمرش دراز و از بسا امراض هولناك غير قابل درمان و بيماريهاى گوناگون مصون ميماند و فرزند كه به خلق و خوى او بار ميآمد و عطوفت و محبت به مادر پيدا مينمود ، و در صورت ايراد و اشكال ، مانند بيمارى و رنج پستان و خشك شدن شير و فوت و بىمادرى اين احوال از شرايط دايه بود كه رعايت و بر آن دقت وافى ميداشتند .\r\nنمازخوان و اهل طهارت و تقوا و دست و دل پاك و چشم و دل سير و نجيب‌زاده بوده باشند سابقه‌ى دزدى و حيزى و عشق و هوس و هرزگى و مثل آن نداشته باشد . جوان باشد . سلامت باشد . صحيح الاعضا و درست‌اندام باشد . از پريشانى خاطر و التهاب و اضطراب و پرخاش و مجادله و منازعه و پراكندگى حواس بدور باشد . خوش‌خلق و صبور و ملايم‌طبع باشد . به كودك علاقمند و به وى نه بخاطر اجرت ، بلكه بخاطر خود او محبت داشته باشد .\r\nبعوض از وظايف صاحب طفل بود كه دايه را عضوى از اعضاى خانوادهء خود بداند . با وى يگانگى و عطوفت و مودت و محبت داشته باشد . حوائج او را مرتفع داشته وسيله‌ى آسايش خيال او را از هر جهت فراهم بياورد . حقوق مكفى و معونه‌ى كافى به او برساند . غذا و مأكول و مشروب نيكو به او بخوراند . برايش محيط آسوده و آرام دور از اضطراب و مشغله بوجود آورد .\r\n\r\n","description":"","footnote":"","page_name":" 170 ","page_number":170},
  {"content":"\r\n\r\n\r\nكم‌شيرى\r\nاين امور را موجب كم‌شدن و خشك شدن شير مادر ميدانستند : عصبانيت ، جنگ و جدال و منازعه ، با هول و هراس پريدن از خواب ، كم‌خوابى ، كم‌خونى ، كم‌غذائى ، بدغذائى ، همّ و غمّ ، ترس و آشفتگى ، يبوست ، خشكى مزاج ، صرف پيوسته‌ى اشربه و اغذيهء گرم طبيعت ، خبر ناگهانى موحش ، مرگ عزيز ، دوشيدن پستان در تاريكى ! دوشيدن در آفتاب ! و اين دستورات بود كه شير را به اصلاح آورده زياد مينمود :\r\nدورى جستن از واقعات سابق الذكر ، خوردن مقويات ، مانند كباب گوشت سرخ آبدار ، مرغ چربىدار ، انار شيرين ، پسته ، بادام ، انگور قرمز ، خربزه ، سيب ، گلابى ، شير و شكر ، خمير كوبيده‌ى كنجد و آب انگور كه به روى پستان بگذارند . خوردن آب جوشانده‌ى جو با نبات ، خوردن اسفناج ، ليموشيرين ، هندوانه ، آش رشته ، آش انار ، مغز خيار ، شربت‌آلات ، قاووت تخم شلغم ، تخم هويج ، تخم پياز ، تخم ترب ، تخم شبت ، تخم باديان ، نخودچى كه سواسوا يا همه را با هم كوبيده با شير و شكر يا با شكر بخورد .\r\n\r\nدستورات اعتقادى دربارهء شير\r\nاينها نيز دعاها و تعليماتى بود كه باعث فزونى شير ميگرديد : سوره ( الرحمن ) را نوشته آبش را بر پستان بمالد . اسم اجداد پدرى طفل را تا پنج پشت بر ظرف مس نوشته بليسند . پيراهن طفل را در شير چلانده شير را جلو گربه‌ى بچه‌دار بگذارد . و اگر شير زياده از حد شده سيلان مينمود بايد عدس را در سركه پخته بر پستان بگذارد . پستان را بر ساج نان‌پزى كه داغ باشد بدوشد ، و اگر ميخواستند پستان را خشك كنند بايد شير را در خاكستر دوشيده خاكستر را خمير كرده رو به آفتاب به ديوار بزنند . شير را هفت روز اذان ظهر در آفتاب بدوشند !\r\n\r\n","description":"","footnote":"","page_name":" 171 ","page_number":171},
  {"content":"\r\n\r\n\r\nتلخ شدن شير - رنج پستان\r\nاگر شير تلخ و بدمزه شده بود ، كوكوى تره ميخوردند « اين غذا را براى رنج بواسير نيز به كار ميبردند » با غذا سبزى خوردن زياد ، مانند نعنا و ريحان و مرزه و تره ميخوردند . شربت پونه ، شربت بيدمشك ، سركه شيره ( خوراك سپهسالار ) « 241 » مينوشيدند . از خوردن آب زياد خوددارى ميكردند و بدمزگى شير از آنجا معلوم ميشد كه طفل از خوردن آن سر باز زده تنفر مينمود ، يا مادر و كسى آن را خورده معلوم مينمود . اگر پستان ورم كرده يا دمل شده بود طفل را از آن بازداشته ، اسفرزهء خيساندهء نيمگرم ميچسباندند . انجير و سقّز كوبيده ميگذاردند . آب آهك ممزوج با روغن كنجد و سفيده‌ى تخم‌مرغ ميماليدند . اگر ميخواستند سر باز كند : فضلهء كبوتر و آهك و زردهء تخم مرغ ميبستند . شكل قيچى را با اولين خون حيض دختر به كاغذ كشيده بر پستان ميآويختند ! سگ را ( چخ ) كرده ميگريختند !\r\n\r\nاز شير گرفتن و اعمال مربوط به آن\r\nرسم از شير گرفتن بچه هم اين بود كه اولا در بهار و پائيز كه هوا در اعتدال بود ميگرفتند زيرا در تابستان امكان اسهال ميدادند و در زمستان ميگفتند دچار تب و نوبه مىشود و مخصوصا فصل از شير گرفتن پائيز بود كه پشتش به سرما و انار در دسترس بوده بتوانند با آن پيشگيرى مضرات بىشيرى او بكنند .\r\nچون پستان جهت طفل از محبوب‌ترينش به حساب ميآمد براى جلوگيرى از رنج مفارقتش چندى قبل از بازداشتنش از او تكذيب و تنقيد پستان كرده جلوش از او بد گفته آن را ( اخ ) و اخى و زشت خوانده ، از او عيب و ايرادهائى اينچنينى\r\n\r\n\r\n","description":"","footnote":"\r\n( 241 ) . سركه شيره را خوراك سپهسالار ميگفتند ، چه بجاى هر شربت از آن صرف كرده از آن در جهت خود فوايد زياد ذكر مينمود .\r\n","page_name":" 172 ","page_number":172},
  {"content":"\r\n\r\nمانند : ممه اخه ، ممه تلخه ، ممه لولوئه ، ممه چخه ميگرفتند ، تا كم‌كم كه آن را با ترياك تلخ ميكردند . دوده و روغن چراغ ماليده سياه ميكردند . بر آن عكس لولو ميكشيدند . صبر زرد « 242 » ماليده تلخ ميكردند ، تا وقتى كه يكباره از او بريده روى پستانها از زير پيراهن دستمال يا بغچه بسته بگويند ( ممه رو لولو برد ) « 243 » و براى رفع نحوست او هم از دورى پستان اين دستورات بود كه بعد از شير گرفتن به كار ميبردند :\r\nمطابق وزنش شب زير تشكش گندم پهن كرده صبح به فقير ميدادند . هفت مشت نقل را نيت كرده به هفت ميمون ميدادند . كوزهء كوچكى را گندم كرده با وى به امامزاده‌اى كه در آن كبوتر باشد برده كوزه را به دستش داده دستور ميدادند تا زمين اندازد كه در پريدن كبوترها ميگفتند : كفترپر ، نحسىى بچه مم پر و چون كبوترها مجددا بازگشته به جمع كردن دانه‌ها ميپرداختند مادر طفل ميگفت : بخور ، بخور ، غممو بخور ، نحسى بچه‌مو بخور .\r\n\r\nبيمارىهاى اطفال و دوا درمان از نظر علمى و اعتقادى\r\nاگر بچه به گوش درد مبتلا شده بود كه آن از سرخى گوش و حوالى آن و سر به اين سو و آن سو نمودن و گريه متناوب شديد ظاهر ميگرديد ، چاره آن بود كه گوشش را گرم ميكردند . ترياك در گلاب حل كرده ميچكاندند . دود چپق و قليان ميدادند . ترياك و آب گشنيز ميدادند . دستمال گرم ميانداختند . نزديك گوش دردكن آهن داغ كرده نگاه ميداشتند . مادر طفل نمك يا نعنا جويده آب دهان در گوش بچه ميچكاند . اسم ( سميع ) را بر پارچهء قرمز نوزده مرتبه با آب دهان طفل نوشته برشانهء طرف گوش دردكنش ميدوختند !\r\n\r\n\r\n","description":"","footnote":"\r\n( 242 ) . داروئى زردرنگ تلخ .\r\n( 243 ) . مايهء ضرب المثل معروف ( ممه را لولو برد ، يا ديگه آن ممه را لولو برد ) .\r\n","page_name":" 173 ","page_number":173},
  {"content":"\r\n\r\nاگر گوش بچه به خارش افتاده بود ، آن را از گرمى ميدانستند . خنكى و آب هندوانه‌اش ميدادند . هستهء زردآلو را در روغن بادام تلخ شيره كشيده در گوشش ميچكاندند . شير و ترياك ميماليدند . سوسك سياه را در پارچهء كبود بسته پهلويش ميگذاشتند .\r\nاگر دهان طفل ( برفك ) « 244 » شده بود : عسل و آب نعنا ميماليدند . آش جوجه خروسش ميدادند . فلوس جوشانده و آب گشنيز ميماليدند . مادر ، موى سرش را به دور انگشت پيچيده با آن برفك‌ها را پاك مينمود !\r\nاگر آب زياد از دهنش ميآمد : رب انار ، آش انارش ميدادند . گرد سماق در دهانش ميپاشيدند .\r\nاگر دير به حرف ميآمد : تخم كبوترش ميدادند . آيهء اول سوره انعام را بر ظرف مس نوشته شسته به خوردش ميدادند .\r\nاگر ( تل ) « 245 » گرفته بود : گلويش را با روغن ماليده مجارى بينىاش را يك يك گرفته در آن ميدميدند ، يا پيش تل گيرش « 246 » ميبردند . اندكى واژگون نگاهش داشته تكانش ميدادند .\r\nاگر چشم‌درد گرفته بود : مادر شيرش را در چشمش ميدوشيد . سفيدهء تخم‌مرغ در آن ميچكاندند . چشمش را با آب نيسان « 247 » ميشستند . آيه نور را با آب تربت نوشته ميچكاندند . « 248 »\r\n\r\n\r\n","description":"","footnote":"\r\n( 244 ) . جوش و جراحت سفيد پردرد كه تمام دهان و لب‌ها را از داخل در برميگرفت .\r\n( 245 ) . بر وزن جل ، ماندن دانه برنج يا چيزى از غذا در بيخ حلق .\r\n( 246 ) . زنى كه شغلش گرفتن تل بود .\r\n( 247 ) . باران ماه دوم بهار و بروايتى هفتاد روز بعد از نوروز .\r\n( 248 ) . مريدى دچار درد چشم شده مراجعه به مراد نمود و مراد دستور داد روزى هزار بار ختم ( يا بصير ) بگيرد و مريد گرفت و بدتر شد و مرشد دو هزار دستور داده بدتر شد و هرچه مريد اظهار الم زيادتر نمود مرشد تعداد يا بصير را زيادتر گردانيد تا روزى رندى كه به ملاقات -\r\n","page_name":" 174 ","page_number":174},
  {"content":"\r\n\r\nاگر دچار ( خروسك ) « 249 » شده بود : لعاب كتيرا ، لعاب نشاسته ، لعاب اسفرزه‌اش ميدادند . پوست و تخم خشخاش را جوشانده قوام آورده بتناوب ميدادند ( شربت كوكنار ) جلو جانمازش گذارده برابرش هفت ركعت نماز قضا ميخواندند .\r\nاگر سياه سرفه گرفته بود : آش كدو ، مغز خيار ، آب ليموشيرين ، آب گشنيز ، آب عنّاب و سپستان « 250 » اش ميدادند . آب كدو و خيار و كافور به سينه‌اش ميماليدند . سائيده‌ى ريشهء نى و عسلش ميماليدند . بر پوست كدوى قليان « 251 » اسامى پنج تن را با جمله‌ى يا صاحب الزمان ادركنى و لا تهلكنى را بحروف مقطع نوشته بر گردنش ميآويختند . خون ( دخترگى ) را با پر سياوش « 252 » و مخمل مشكى جوشانده به حلقش ميريختند « از كارهاى دشوارى كه كجا پارچهء خون دخترگىگير بيايد و چه كسى باشد كه اين گوهر گرانبها را به رايگان در اختيار كسى بگذارد ! »\r\nاگر مبتلا به سينه‌پهلو « 253 » شده بود : با پيه بز سينه و پهلوهايش را چرب كرده ، كهنه شاشى خشك خودش را گرم كرده به پهلوهايش بسته جاى گرمش ميخواباندند . مقدار ماشى پيه بز و ترياكش ميدادند . پياز سفيد را نصف كرده\r\n\r\n\r\n","description":"","footnote":"\r\nمراد آمده بود و آن حال بديد سر بگوشش نهاده گفت يا بصير به تنهائى كارى نميكند بگو كمى هم سولفات دوزنگ ( * ) داخلش بزند !\r\n( * ) يكى از داروهاى چشم كه معمول شده بود .\r\n( 249 ) . سرفه‌اى خشك شبيه صداى خروس .\r\n( 250 ) . نوعى دارو .\r\n( 251 ) . كدوى جنگلى را در قالب گذارده مطابق قالب رشد مينمود و داخل آن را تهى ساخته به صورت كوزه قليانش درآورده رويش را نقش و نگار ميكردند .\r\n( 252 ) . نوعى دارو .\r\n( 253 ) . جراحت و عفونت يافتن سينه و پهلو در اثر سرما و آب و باد سرد ، در علامت تب و بيتابى طفل و سبزى مدفوع .\r\n","page_name":" 175 ","page_number":175},
  {"content":"\r\n\r\nروى آتش گذارده ، پيه بز رويش ماليده بر سينه و پهلويش ميماليدند . در پنبه‌ى داغش ميپيچيدند . آش شلغم و كدوى داغ رقيق ، يا شير گرمش ميدادند . اگر هنوز در شير بود غذاهاى مذكور را مادر خورده و خود را از آب سرد و غذاى سرد پرهيز داده شير خود به او مينوشانيد . از حركتش خوددارى كرده كهنه‌اش را زير كرسى يا جاى گرم عوض مينمود . زير بالينش هفت سكه‌ى شاه مرده براى تصدق ميگذاشتند .\r\nاگر دچار شكم‌درد ( دل‌درد ) شده بود كه به سختى نفس ميكشيد ، نبات داغش ميدادند . روغن چراغ ( روغن كرچك ) به شكمش ميماليدند . كهنهء گرم به شكمش ميبستند . تنقيهء گل خطمىاش ميكردند . شاف صابونش برميداشتند .\r\nشاف آب نباتش ميكردند . اسم سه مادرشوهر را به گوشش ميگفتند ! گريه‌اش مىانداختند . از بولش ( شاش خالىاش ) بخوردش ميدادند .\r\nاگر اسهال گرفته بود : چهار تخمه را كوبيده با روغن گل سرخ حب‌هاى كوچك ساخته ميدادند . شربت سماقش ميدادند . كمى گل ارمنىاش ميدادند .\r\nشكمش را گرم نگاه ميداشتند . سورهء حمد را بر آب گرم خوانده مينوشانيدند .\r\nآجر گرم زيرش ميگذاشتند . بر سيرابى گوسفند اسمش را نوشته آن را باد كرده در آفتاب ميآويختند !\r\nاگر زور پيچ شده بود : آب گرمش ميدادند . بارهنگ و آب گرمش ميدادند .\r\nبارهنگ و گلابش ميدادند . آب انار ، آب سماقش ميدادند . شياف گل ارمنى و سفيداب و بارهنگ و سركه و زردهء تخم‌مرغش ميكردند . و چون از زور پيچ يا از ضعف و اجابت بسيار معده و بىقوتى مقعدش بيرون آمده بود : نگونسارش كرده دبرش را گشوده با لنگه كفش از خلا آمده بر نشستش مينواختند ! « 254 » سه مرتبه\r\n\r\n\r\n","description":"","footnote":"\r\n( 254 ) . چه بسا كه اگر كودك از بىغذائى و ضعف ميتوانست جان در ببرد از اين عمل كه از جهالت و حماقت انجام ميگرفت جان بدر نبرده تلف ميگرديد و تنها كافى است رنج بيرون -\r\n","page_name":" 176 ","page_number":176},
  {"content":"\r\n\r\nاسم ( ابليس ) را بر پهلوها و كمرش مينوشتند .\r\nاگر كرمك گرفته بود كه بيقرارى و گريه و اجابت پيوسته داشت : سياه‌دانه و صبر زرد را كوبيده با لعاب نشاسته شافش ميكردند . جلوى چراغ مقعدش را گشوده كرم‌ها را با مقاش گرفته بيرون ميكشيدند . به مقعدش روغن زيتون ميماليدند . چوب كبريت را پنبه پيچيده ، نفتى كرده به مجرايش ميكردند . اگر از خوردن كرمها زخم شده بود : كوبيده‌ى مغز هسته‌ى شليل ( شفتالو ) و برگ آن را ميماليدند .\r\nاگر شاش‌بند شده بود : خنكى پيوسته‌اش ميدادند . آبكىاش ميدادند . در آب نيمگرمش مينشانيدند و سپس روغن بادام ميماليدند . پشت زهارش گل بنفشه‌ى پخته ميانداختند . آيهء ( لا حول و لا قوة الا باللّه العلى العظيم ) را زير نافش مينوشتند . در اهليلش شپش ميكردند .\r\nاگر سرخك ميگرفت كه علائمش تب و سرفه و عطسه و آب چشم و بينى بود : به خنكىهاى مانند آب هندوانه ، ليموشيرين ، جوجه خروس ، شير خشت ، آب گشنيزش ميبستند . « 255 » در روز چهارم كه سرخكش بيرون ميريخت و دانه‌هاى قرمز به تنش ميزد لاى پارچهء قرمزش ميپيچيدند . در جاى بسيار گرمش ميخواباندند . دوا و غذاى بالا را با خوراكىهاى مخته ( معتدل ) ميدادند . از جنب و حايض و ناپاك محفوظش ميداشتند و معتقد بودند كه با ملاقات ناپاك مرض برگشته ، زخمهايش سياه شده تلف مىشود . تنهايش نميگذاشتند . چهار گنجشك اسير را لاى لچك سرش بسته دورش گردانده پر ميدادند . و دربارهء سرخك ،\r\n\r\n\r\n","description":"","footnote":"\r\nزدن مقعد و ناتوانى طفل و درد ضربات لنگه كفش و جذب كثافات و آلودگىهاى آن در نظر گرفت و چه معصومان بىدفاعى كه سالانه از اين رهگذر زجركش ميگشتند و در پى آن آفرين‌هائى به جهل‌آفرين‌ها كه توانسته بودند تا به اين حد ملتى را تحميق و تحمير بكنند .\r\n( 255 ) . لفظى كه در انجام عمل پيوسته به كار ميبردند ، مثل به چوبش ميبستند .\r\n","page_name":" 177 ","page_number":177},
  {"content":"\r\n\r\nهمراه دستپاچگى و وحشت زياد اين حرف و نظر را داشتند كه آبله كور مىكند ، سرخك گور مىكند و در معالجه‌اش سعى زيادتر به كار برده تا آنجا كه اگر ديگر بيمارىها را سرسرى گرفته سر خود درمان ميكردند سرخك گرفته را پيش حكيم ( طبيب ) ميبردند .\r\nاگر مخملك ميگرفت كه از تنش مانند كهير دانه‌ها و تكه‌هاى سرخ بيرون زده بود : خنكىاش ميدادند . لاى مخمل قرمزش ميخواباندند . بر پيشانيش اسامى : شداد ، نمرود ، قارون ، ابليس مينوشتند .\r\nاگر آبله مرغان ميگرفت كه مانند گنده تاول تنش دانه ميزد و آب مينشست و تب شديد مينمود : از بودار و سرخ كرده دورش ميداشتند . با سوزاندهء پشكل ماچه الاغ ( عنبر نسارا ) « 256 » دودش ميدادند . آب انار شيرين ، شير خشت ، آب شاهتره و عنابش ميدادند . بر ريسمان تابيده دختر نابالغ كه هنوز دندان شيرىاش نيفتاده بود هفت مرتبه سوره ( الم نشرح ) « 257 » را خوانده جلو چشمش ميآويختند .\r\nدانهء گندم را در شير مادرش خيسانده در آفتاب ميپاشيدند .\r\nاين دردها و امراض و اسقامى بود كه از حتميات اطفال بود كه بايد به آن مبتلا بشوند و درمانهايشان كه ذكر گرديد و ابتلائات ديگرشان از قبيل : زمين خوردن ، پرت شدن از بلندى ، سوختن ، تب ناگهانى و مانند آن بود كه دربارهء زمين خوردن و پرت شدن و امثال آن ميگفتند ، اگر بچه زمين نخورد و سر و جائيش نشكند بزرگ نميشود و ديگر ابتلائاتش مثل تب تند و غش و چشم‌درد ناگهانى تعبير به چشم و نظر بد گرديده ، برايشان اسفند دود ميكردند . تخم‌مرغ\r\n\r\n\r\n","description":"","footnote":"\r\n( 256 ) . براى اينكه خريدار اين دوا يعنى پشكل ماچه الاغ زنها بودند ، براى حفظ حرمت خودشان كه تداعى ذهنى عطار يا بقال با خودشان نشوند به اسم عنبر نسارايش ميخواندند !\r\n( 257 ) . از ليچارگوئىهاى بچه‌ها در مدرسه بود كه در درس الم نشرح قرآن ميگفتند الم نشر ، دلم غش رف و الخ .\r\n","page_name":" 178 ","page_number":178},
  {"content":"\r\n\r\nميشكستند . نظر قربانى آويزانشان ميكردند . چهل بسم اللّه « 258 » به گردنشان ميانداختند . برايشان دعاى نظر ميگرفتند . قربانى ميكردند . تصدق ميدادند .\r\nبرايشان پول زير بالش گذارده به فقير ميدادند .\r\n\r\nدود كردن اسفند\r\nچون بعد از آمدن و رفتن بيگانه يا مخالفى بچه صدمه ديده بود آن را حمل بر چشم بد او دانسته برايش به اين ترتيب اسفند در آتش ميريختند : خاك وسط در حياط را كه فرد مظنون از آن رد شده بود با خاك ته كفش وى و اگر رفته بود و به كفشش دست‌رس نبود خاك جلو خانه‌اش را برداشته با اسفند مخلوط كرده ، دور سر بچه گردانده با اين جملات در آتش ميريختند :\r\nاسفند دونه دونه ، اسفند سى و سه دونه ، اسمشو خدا ميدونه . بتّركه چشم حسود و حسد و بخيل و بدخواه و بدچشم و خودى و بيگونه .\r\nاسفند و كى كاشت ؟ محمد . كى چيد ؟ على . كى پاك كرد ؟ فاطمه .\r\nبخاطر كى ؟ بخاطر حسن و حسين . براى چى ؟ براى سلامتى .\r\nيا اگر چشم زده معلوم نبود و ميان عده‌اى گم شده بود به اسم هر نفر هفت دانه اسفند برداشته دور سرش گردانده كنار ميگذاشتند و تمام كه ميشد جملات بالا را خوانده رويشان فوت كرده سپس قاطى نموده يك جا در آتش ريخته بچه را از رويش رد ميكردند .\r\n\r\nشكستن تخم‌مرغ\r\nآن نيز مانند دود كردن اسفند دفع چشم و نظر مينمود و آداب شكستن آن به اين\r\n\r\n\r\n","description":"","footnote":"\r\n( 258 ) . چهل پولك مانند از برنج يا نقره يا طلا كه بر روى هريك ، يك بسم اللّه الرحمن الرحيم كنده وسيلهء زنجير نازك از سر جنس خود يا قيطان به گردن انداخته يا حمايل ميكردند .\r\n","page_name":" 179 ","page_number":179},
  {"content":"\r\n\r\nترتيب بود : تخم‌مرغ سياه ( يك تيغ ) ى فراهم كرده ، كمى اسفند ، تكه‌اى ذغال ، سكه‌اى پول سياه ( پشيز ) تكه‌اى از رخت بچه آورده ( نظرشكن ) يعنى زن تخم‌شكنى كه دستش سبك « 259 » بود و امتحان شده بود تخم‌مرغ را به دست چپ گرفته با دست راست ، با تكه‌اى ذغال گردگرد خطى به تخم‌مرغ كشيده با هر خط نام يكى را كه به او ميگفتند برده تا اسامى به آخر ميرسيد و آنگاه نام كسانى را هم كه خود او سراغ داشت و گمان ميبرد و اسم كسانى كه ديگران به يادشان ميآمد بر آن اضافه مينمود و چون ديگر اسمى به نظر وى و ديگران نميرسيد و در اين وقت هم كه غالبا خطها از روى هم گذشته ديگر جائى از سفيدى بر تخم‌مرغ باقى نميماند ، با اين مطالب آن را تكميل مينمود : همسايهء دست راستى ، همسايهء دست چپى ، همسايهء پيش‌روئى ، همسايهء پشت سرى ، شنبه‌زا « 260 » ، يكشنبه‌زا ، دوشنبه‌زا ، سه‌شنبه‌زا ، چهارشنبه‌زا ، پنجشنبه‌زا ، جمعه‌زا ، پرىزا ، هم‌زا ، جن‌زا ، آب‌زا ، آتش‌زا ، بادزا ، خاك‌زا ، مقيم ، مسافر ، روززا ، شب‌زا ، مامازا ، گورزا ، آنهائى كه از دروازه بيرون رفته‌اند . آنهائى كه از دروازه تو آمده‌اند . ارمنى ، جهود ، گبر ، مسلمان ، ديده ، نديده ، شناس ، ناشناس ، ترك ، فارس ، عرب ، عجم ، سياه ، سفيد ، دوست ، دشمن ، نظرخورده ، نظرشكن ، از توى خونه تا بيرون خونه ، از آشنا تا بيگونه .\r\nآنگاه اسفند و نمك را در كف دست ريخته تخم‌مرغ را با دو انگشت شست و سبابه گرفته سكه را زير آن يعنى زير ته تخم‌مرغ قرار ميداد و اسم‌ها را دو مرتبه شروع به گفتن كرده با هر اسم كه ميشنيد و به زبان ميآورد فشارى بر\r\n\r\n\r\n","description":"","footnote":"\r\n( 259 ) . گره‌گشا . قرين با خير و خوشى در اثر پاى سبك ، يا قدم سبك كه با خود خير و خوشى ميآورد و قدم سنگين كه بخلاف آن بوده ورود صاحبش گير و گره انداخته شر و فساد ميآورد .\r\n( 260 ) . آنهائى كه روز شنبه زائيده شده‌اند .\r\n","page_name":" 180 ","page_number":180},
  {"content":"\r\n\r\nتخم‌مرغ وارد ميآورد تا تخم‌مرغ كم‌كم به جرق جرق افتاده حالت شكستن پيدا مينمود ، يا يك مرتبه شكسته از هم ميپاشيد كه در صورت اول اين معنى از آن برداشت ميشد كه بچه چشم‌هاى زياد خورده ، از هركس نظرى به او رسيده بود و در صورت دوم به اسم هركس تخم‌مرغ شكسته بود او به بچه نظر زده بود ، كه اگر آن شخص در مجلس حضور داشت و از خودىها بود ميگفتند ( خوب ! نظر از روى دوستى بيشتر مىخورد ) و اگر در و همسايه و دور و بيگانه بود دشنام داده ميگفتند ( تخم چشمش بتّركد ) و فحش و نفرين‌هائى از اين قبيل :\r\nگه خورد چش زد ! چششو با آب مرده‌شورخونه بشورن ! ذليل بميره . چشش جلو پاهاش بيفته ! ج . . . خانوما يه روز خوش واسه بچه آدم نميذارن ! باباقورى بشين كه همچى چشائى نداشته باشين و امثال اينها و بقيه را هم كه از شنبه‌زا و يكشنبه‌زا و بقيه نيز كه از اين قبيل بوده به اسم هر يكشان كه شكسته بود دشنام داده نفرين ميكردند و سپس پيراهن تخم‌مرغىاش را كنار جو براى شستن برده سكه را به فقير ميدادند و ذغالش را قاطى مشتى ذغال نموده از آن برايش آتش درست كرده ، اسفند و نمك را سه مرتبه دور سرش ميگرداندند و همان دست را به شانهء چپ و سر و شانهء راستش گذارده به هريك ، يك موچ كشيده در آتش ميريختند كه باز اگر اسفند فوق العاده‌تر صدا ميكرد دليل چشم و نظر شديد ميدانستند و باز فحش و بد و بيراههائى بود كه نثار ميگرديد .\r\nدر هر صورت رفع ضرر و خطرى شده بيمار از رنج جسته شفا يافته بود ! اما تخم‌مرغى كه مبهم شكسته نام كسى در آن معلوم نشده بود به دل صاحبش نچسبيده زيادتر به گردن نظرشكن مىانداخت كه در نام آشناها به تخم‌مرغ فشار نياورده آن را لاپوشانى كرده است و اينجا بود كه نظرشكن قسم و آيه خورده از خود رفع تهمت مينمود و اين از ادلهء برائتش بود كه اگر تخم‌مرغ را به گونه‌اى كه براى شكستن ، يعنى از قد بدست ميگيرند زير پاى شتر بگذارند عيب نميكند ، چه رسد به اينكه وسط دو انگشت آدم باشد و تأكيد و تأييد كه به كه\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nبه كه قسم حايل تخم‌مرغ را داشته اصلا به آن فشار نياورده خودش آنطور تركيده است . جواب فضولى هم كه بگويد سكه‌ى فلزى سفت با پوست لطيف تخم‌مرغ چه تناسب ميتواند داشته باشد و حتم است كه خود فشار تخم‌مرغ بر روى سكه باعث شكستنش مىشود ، جوابش اين بود كه شك نبايد كرد كه نظر برگشت مىكند !\r\nو اينها بود علائم نظر داشتن طفل كه اگر مژه‌هايش بهم جفت ميشد و با پشت دست بينىاش را ميخارانيد او را انسى ، يعنى از جنس آدم به او چشم زده بود و چاره‌اش همان تخم‌مرغ شكستن بود و اگر پرّه‌ى وسط منخرينش كثيف شده بود به او همزاد نظر زده بود و براى خاطرجمعىاش اين دستور كه با تكه گوشتى آن را پاك كرده گوشت را جلو گربه اندازند ، اگر با خوردن گربه طفل به گريه درميآمد همان بود كه گفته شده همزاد بچه‌اش را دوست داشته بايد مادرش با انگشت سبابه ته‌ديگ وقفى را پاك كرده به پيشانيش بمالد و برايش دعاى رفع همزاد بگيرند و اگر تغييرى در احوالش ظاهر نشده سنگين‌تر ميگرديد بايد برايش قربان كرده فديه بدهند و به او نظرقربانى آويزان بكنند .\r\n\r\nنظر قربانى\r\nاين نيز چيزى براى حفظ كودك از چشم و نظر بد بود كه معمولا تمام كودكان را ميآويختند و طرز تهيه و مواد آن به اينقرار بود : يك عدد مازو « 261 » ، چشم گوسفند قربانى البته چشم گوسفندى كه عيد قربان ذبح و چشمش در سايه خشك شده باشد ، اگرچه اين گناه عظيم داشت كه روز قيامت گوسفند مذكور در برابر چشم درآر ايستاده مطالبهء چشم مينمود و تا چشم مزاحم را نگرفته بجاى چشم خود نميگذاشت رضايت نداده از او در نميگذشت ! اما خاصيتش حتمى\r\n\r\n\r\n","description":"","footnote":"\r\n( 261 ) . داروئى به رنگ سبز تيره و قهوه‌اى از گردو كوچك .\r\n","page_name":" 182 ","page_number":182},
  {"content":"\r\n\r\nبود كه به آزمايش رسيده بود ! ديگر عقيق پنج تن ، كس گربه « 262 » ، ببين و به ترك ، دعاى مريم ، طلسم ( و ان يكاد ) ، مقدارى منجوق و مرواريد اصل و بدل و پولك ، كه ابتدا چشم قربانى و سپس مقدارى مرواريد و منجوق و پولك و ، و ان يكاد و بعد از آن عقيق و باز پولك و منجوق و بعد از آن ببين و به ترك و بعد از آن كس گربه و بالاى همه مازو را به ريسمان كشيده ، همراه قاب قرآن كوچكى با سنجاق‌قفلى به شانهء چپ كودك ميزدند و دانه‌اى از ببين و به ترك را جلو پيشانىبندش و دانه‌اى جلو لچكش دوخته ، ( كجى ) « 263 » آبىاى به سر بند قنداقش نصب ميكردند و چيزى بود كه اگر در ساعت رعد و برق به نخ كشيده شده بود هيچ نظر بد و چشم بد به دارنده‌اش كارگر نميافتاد !\r\n\r\nدعاى حفظ و چشم و نظر\r\nديگر اين دعاها و اين اسامى و طلسمات بود كه جهت سلامتى و حفظ از هر رنج و بيمارى و چشم و نظر همراه طفل ميكردند : دعاى ( ام الصبيان ) كه بمنزلهء مادر و نگهدارندهء طفل محسوب ميگرديد ، با روايات بسيار كه دربارهء آن وارد شده بود ! ( حرز جواد ) منسوب به امام جواد ( ع ) كه رفع هر بلا مينمود . ( چهارده سلام ) مانند آيات سلام على نوح فى العالمين - سلام على المرسلين ) الى آخر .\r\nآيات حفظ ، مانند ( فاللّه خير حافظا و هو ارحم الراحمين - انّا له لحافظون . ) ديگر شكل هفت ( ع ) كه به اين صورت بر صفحهء قلع كنده به گردن طفل بياويزند ع ع‌ع‌ع ع‌ع‌ع . ديگر اسامى اصحاب كهف مانند : مكسكمينا ، تمليخا ، رطيونس ، بنيونس ، ساريونس ، كشيططونس ، قطيمر كه آخرين نام سگ آنها بوده است را در درازا به كاغذ نوشته لوله كرده در گلويش بياويزند . ديگر نوزده بسم اللّه\r\n\r\n\r\n","description":"","footnote":"\r\n( 262 ) . صدف مانندهاى داخل ماسه‌هاى كنار دريا .\r\n( 263 ) . خرمهره ، مهره‌هائى از گل پخته كه رويش لعاب آبى فيروزه‌اى رنگ داده بودند .\r\n","page_name":" 183 ","page_number":183},
  {"content":"\r\n\r\nالرحمن الرحيمى بر پارچه‌ى سبز نوشته به بازويش ببندند . هر صبح با انگشت ميانى دست چپ خال يا نشانى از دودهء اجاق وسط پيشانيش بگذارند ، و در آخر اگر كودك به هر علت كار از كارش گذشته از حياتش قطع اميد شده اما جان نميداد بايد مادرش پستانش را به كف پاهايش بمالد ، در اين نظر كه شيرم را حلالت كردم نميخواهد خودت را زير دين من حساب بكنى . و اين عقيده كه با اين كار راحت مىشود .\r\n\r\nراه افتادن طفل\r\nمعمول بود كه دختر در پنج ماهگى بايد بنشيند و چون او را مينشاندند دست به پشتش زده ميگفتند ( دختر پنج ماه و پنجه ) يعنى اينكه دختر بايد پاى نشيمن داشته خانه‌نشين باشد و پسر در نه ماهگى راه ميافتاد و زير بغلش را گرفته ميگفتند ( پسر نه ماه و نازى ) و اين قرب و منزلت پسر را مىرساند و چون كودكى در راه افتادن تأخير مينمود ، در ديزى گلى « 264 » گوشت بار كرده كف رويش را با جرم پشت ديزى گرفته به سر زانوهايش ميماليدند . پوست خيك به مچ پاهايش ميبستند . سم آهو را در آبى كه پاهايش را با آن شسته بودند خيس كرده جلو باد ميآويختند !\r\n\r\n\r\n","description":"","footnote":"\r\n( 264 ) . سفالى .\r\n","page_name":" 184 ","page_number":184},
  {"content":"\r\n\r\n\r\nماه جمادى الاول\r\nپس بطورى كه گفته شد از ماه ربيع الآخر سرور و نشاط و نكاح و مزاوجت موقوف ميگرديد چه اولا بقول عوام بمناسبت داشتن اسم ( آخر ) اين ماه اين گونه كارها يعنى عقد و نكاح و رخت نو بريدن و اسم گذاران و شيرينىخوران و مثل آن خوش آخر عاقبت نميگرديد و به روايات مذهبى ماه صدمه ديدن حضرت زهرا صلوات اللّه عليها بوده كه توسط مخالفين ميان در و ديوار مانده فرزندش محسن سقط مىشود و رنج بيمارى بر داغ بىپدريش افزوده بيمار و داغدار ميگذرانده است ، و در اين ماه بوده كه دار فانى را وداع فرموده ، از روز سيزدهم آن عزاى آن بزرگوار شروع ميشده ، چهل روز يعنى تا آخر ماه جمادى الآخر چهلهء ايشان در پيش ميآمده كه بر هر فرد شيعه اين گونه اعمال بدشگون ميگشته بايد به كار تعزيت‌دارى آن مخدره بپردازند .\r\nدر اين صورت اين دو ماه نيز ايام ( فاطميه ) محسوب ميگرديد كه در هر خانه و مسجد و هيئت و عزاخانه عزاى خاتون دو عالم برگزار ميگرديد و حسينيه‌ها سياه‌پوش شده وعّاظ و منبرىها روضه‌هاى اختصاصى آن حضرت را به گوشها ميرساندند و تعزيه‌هاى فاطميه برپا ميگشت و شبيه‌سازىها فراهم آمده ، عمر را در سوئى ظالم و حضرت زهرا را در سوئى محكوم و مظلوم ميساختند و زنها سياه‌ها در بر كرده مقنعه‌هاى سياه بر سر نموده ، البسهء الوان و آرايش ، پيرايش را\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nبر خويش حرام ساخته ، خير و خيرات‌هائى كه انجام داده نمازهائى مستحبّىاى كه بجا آورده روزه‌هائى كه نگاه ميداشتند .\r\nايضا نماز مخصوصى هديه به روح آن مرحومه بود كه اكثرا آن را مخصوصا در روزهاى سيزدهم و چهاردهم و پانزدهم ماه جمادى الاول يعنى روزهاى وفات ايشان ( با روايات مختلف ) بر خود تكليف داشته ميگذاشتند و لعن و ثبت‌هائى كه نثار غاصبان و دشمنان ايشان بر خود فريضه داشته شبانه‌روز ذكر كرده حاجت‌خواهى ميكردند و نماز چهار ركعتى خاصه‌ى ماه جمادى الآخر ، با ذكر ( يا حى يا قيوم يا ذوالجلال و الاكرام ، يا اللّه يا رحمان يا رحيم ، يا ارحم الراحمين ) بعد از نمازهاى واجب كه جهت رفع شرّ نحوست آن ماه از خود و مال و زن و فرزند خويش مسئلت ميكردند .\r\n\r\n","description":"","footnote":"","page_name":" 186 ","page_number":186},
  {"content":"\r\n\r\n\r\nماه‌هاى رجب و شعبان\r\nتا آنكه ماه رجب فرا ميرسيد و اين همان ماه بود كه ماه مبارك و ماه شاد و ماه نشاط و خير بود كه هر اقدامى در آن ممكن ميگرديد ، مخصوصا كه ذكر و زيارت حضرت ابا عبد اللّه نيز در آن زياده از حد وارد شده بود و ماهى كه پشت آن ماه شعبان و سوم آن تولد حضرت امام حسين ( ع ) و در نيمهء آن مولود حضرت قائم ميآمد كه از آن ايامى بهتر نميگرديد و بعد از آن ماه مبارك رمضان فرا ميرسيد كه سه ماه سعد ، پى هم مىافتاد .\r\nلذا گذشته از كارهاى خير و اقدام به امور مهمه و شروع به مهمات و ديگر مسائل ماههائى بودند كه عزل و نصب حكام زيادتر در اين دو ماه انجام ميگرفت و احكام تازهء دولتى در اين دو ماه به صدور ميرسيد ، همچنين كه شروع ساختمان و تأسيس عمارات و مثل آن در اين ماهها بوقوع مىانجاميد ، اگرچه فصل آن مناسبت نداشته برف و باران و سرما مانع گرديده ، فقط به ( رنگ‌ريزى ) « 1 » و پىكنى آن اقدام بكنند !\r\n\r\n\r\n","description":"","footnote":"\r\n( 1 ) . تسطيح و پياده كردن طرح و گچ‌ريزى وسيلهء ريسمان . خطكشى و تعيين جاى پايه‌ها وسيله گچ .\r\n","page_name":" 187 ","page_number":187},
  {"content":"\r\n\r\n\r\nساختمانهاى طهران\r\nساختمانهاى تهران كه مانند ساير شئون طبقاتى او كمتر حد متوسطى در آن به نظر ميرسيد يا متشكل بود از قصور رفيعه و ابنيهء ممتازه ، در صحن و سراهاى عالى ، متعلق به شاهزادگان و رجال و بزرگان و ديوانيان و منسوبين به دربار ، مانند :\r\nپارك ظل السلطان ( وزارت فرهنگ بعد و آموزش و پرورش فعلى ) « 1 » پارك امين الدوله در دروازه شميران . عمارت نگارستان ( وزارت فرهنگ و هنر فعلى ) .\r\nپارك اتابك در لاله‌زار « 2 » . . . و خانه‌هاى بىابتدا انتهاى بزرگان ، مانند قصر سپهسالار ( مجلس شوراى ملى ) . عمارت ركن الدوله . عمارت مشير الدوله .\r\nفرمانفرما . مستوفى الممالك . امين الملك . وزير دفتر . قوام الدوله . نايب السلطنه و ديگران كه هريك قصرى بهشتى و عماراتى افسانه‌اى به حساب آمده ، ده‌ها و گاهى صدها غلام و كنيز و نوكر و كلفت و خدمه ، از مهتر و كالسكه‌چى و ميرآخور و باغبان و آشپز و لله و دايه و چراغچى و نسق‌چى و چى و چى و چىهاى ديگر را در خود جا داده ، مكان و مأوا معلوم كرده بود ، و يا خانه‌هاى كوچك محقر خشت و گلى اهالى ، با دو سه اطاق كه فقط رفع سرما و گرما\r\n\r\n\r\n","description":"","footnote":"\r\n( 1 ) . پهلوى اول رضا شاه آن را از ورثهء ظل السلطان خريده بلاعوض واگذار وزارت ( معارف ) نمود .\r\n( 2 ) . غالب اين پاركها تقسيم و تخريب شده نوسازى شده است .\r\n","page_name":" 188 ","page_number":188},
  {"content":"\r\n\r\nقسمتى از باغ و استخر عشرت‌آباد .\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nصحن و عمارت ظل السلطان .\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nمينمود و اگر در بين اين دو دسته ساختمانها و خانه‌هاى قابل توجهى يافت ميشد متعلق به تجار و كسبهء دست اول و دوم بود كه باز منتسب به دربار و راه‌داران با بزرگان و سرسپردگان به سفارتها و اين و آن و مانند آن بود كه پول‌هاى بيحساب و كتاب بچنگ ميآوردند و خانه‌هائى كه در تبديل احسن كردن‌ها به گير پائين‌ترىها افتاده پس‌مانده‌خورشان بودند .\r\n\r\nابنيه و معمارى\r\nخانه‌هاى رجال با معمارى زير ، همراه در نظر گرفتن حوائج آن ، در حد اقل ده هزار ذرع زمين بنا ميگرديد كه صورت ابنيه آن بدين قرار بود : اول ميدانگاهىاى براى جلوى خانه جهت پياده سوار شدن ارباب و اجتماع شاكيان و متظلمان جهت دادخواهى و انداختن خود را به قدوم ارباب و جلو كالسكهء وى و عريضه دادن و رسيدگىهاى سردستى و به چوب و فلك بستن متخلفان و همچنين حريم ( بست ) كه در دخول بدان شخص وارد مصونيت كامل يافته از هر تعقيب و تعدى و تجاوز امنيت ميگرفت . دوم سرطويله و كالسكه‌خانه ، جهت حفاظت اسبها و كالسكه‌ها و درشكه‌ها و دليجان‌ها و انبار عليق و زين‌خانه و نعلبندخانه . . . سوم بيرونى ، شامل طالار و اطاق انتظار و آبدارخانه براى مهمانان غيرخصوصى و شاكيان و دادخواهان و پذيرائىهاى محترمانه و هرزگىهاى زيرجلكى ارباب . چهارم عمارت اندرون ، مشتمل بر طالارها و اطاقها و ايوان‌ها و زيرزمين‌ها و حوضخانه و بادگيرها و گلخانه و نارنجستان و سردابه و خوابگاه و نمازخانه و حسينيه « 3 » و آشپزخانه و شربت‌خانه و حمام « 4 » و اطاقهائى جهت خدمه و\r\n\r\n\r\n","description":"","footnote":"\r\n( 3 ) . محلى براى تعزيه‌دارى حسين ابن على عليه السلام كه صاحبش جز معتقدان و ارادتمندان حساب بشود !\r\n( 4 ) . حمام‌ها بنام حمام سرخانه معروف بود . در ساختمان يك حمام عمومى كامل كه غالب -\r\n","page_name":" 191 ","page_number":191},
  {"content":"\r\n\r\nقراول و يساول .\r\nميدانگاهى يا جلوخان اين ابنيه ، يا ( بست ) عبارت بود از فضاى طاقنمابندى شده‌اى ، تميز سنگ‌فرش شده ، در مساحت سيصد چهارصد متر به بالا كه صبح و عصر آب و جارو شده ، آماده براى ركاب « 5 » ارباب ميگرديد . مضافا بر اينكه با همهء وسعت اندرون كه ده‌ها كالسكه در هر قسمت آن جاى ميگرفت و ارباب ميتوانست از پاى عمارت پا در ركاب بگذارد ، اما ارجح بود كه در جلوخان سوار و پياده شده ابّهت و عظمت و شكوه و جلالشان به رخ مردم كشيده بشود و اگر هم احيانا به تظلم شاكيان عنايت آمده فرموده آن كار در آنجا به انجام رسيده اسباب دخل و درآمدى جهت نوكران و جيره‌خواران باشد ، كه البته چگونگى آن طرح سئوالى را براى خواننده باز مىكند ؟\r\nارباب با وقار هرچه زيادتر و سر و بر آراسته و البسهء فاخر و ملبوس گشاد به روى هم پوشيده تا جثّهء او را هرچه بزرگتر و پرهيبت‌تر نمايد از اندرون بيرون آمده سلانه سلانه جلو ميآمد كه پا در ركاب اسب يا كالسكه بگذارد و غلامان و نوكران در دو طرف جلو خان دستها به پر شال و قلاب كمربند با سرهاى پائين انداخته‌ى بگريبان فرو برده تا هرچه بيشتر بزرگى ارباب و شكوه تشريفات اين سوارى را تكميل بكنند صف ميبستند و متظلمى كه قبلا پيشكار يا ميرآخور يا كالسكه‌چى يا ركابدار را ديده زير سبيل او را چرب كرده رخصت و فرصت يافته بود جلو آمده به روى قدم‌هاى ارباب ميافتاد و گريه‌كنان و دعاگويان به جان خود و متعلقات ارباب و درخواست صدها و هزارها سال عمر باعزت براى او اگر كاغذى داشت به روى كفشهايش ميگذاشت و اگر نداشت مطلبش را عنوان\r\n\r\n\r\n","description":"","footnote":"\r\nآنها پس از تقسيم و تخريب و فروش به اين و آن حمام عمومى شده در به آنها از معبر عام داده در استفاده عموم قرار گرفت .\r\n( 5 ) . پياده سوار شدن از اسب و كالسكه .\r\n","page_name":" 192 ","page_number":192},
  {"content":"\r\n\r\nكرده تقاضاى رسيدگى و مساعدت مينمود و از اين هنگام بود كه راه استفاده‌ى اطرافيان باز شده انجام كارش حواله به هركدام شده بود نانى بود كه در دامان همه ميافتاد و لفت و ليسى بود كه به نسبت درخواست برايشان فراهم ميآمد ، علاوه بر حق خود آقا كه به اسم پول ( نمك آشپزخانه ) و ( نعل‌بندى اسبها ) و مثل آن براى وى مطالبه و دريافت ميگرديد ، علاوه بر بستىها و فرارىها كه در جلو خان به نظر ارباب رسيده التماس معاضدت ميكردند و دراويش و فقرا و قلندران و شعرا و مداحان كه با دادن و سپردن قبول حق و حساب و فرستادن پيشكش ، تحفه‌هاى قبلى به نوكران در اين مكان اشعار و مدايح و درخواستهاى خود را بعرض ميرساندند و در واقع محل كسب و كار آقا و زيردستان و جيره‌خواران كه يك قسمت از عوايدشان از همين جلو خان تأمين ميگرديد و واى به حال درمانده و مضطر و بىاطلاعى هم بود كه بدون گذراندن مراحل قبلى ، يعنى پول چاى و پول توتون چپق و شيرينى قابل توجه نوكران بخواهد پا به جلو خان ، مخصوصا هنگام تشريف‌فرمائى آقا بگذارد ! و همين حال را داشت سرطويله جهت مجرمان و متهمان و گناهكاران كه بهترين مكان و امن‌ترين محل حفظشان از تعقيب و مجازات ميآمد ، كه البته آن نيز شامل آن بود كه با خود پول و رشوه و تقديمىاى آورده ، يا قابل اعتماد و اعتبار بوده باشند ؛ طويله‌اى شامل چهارصد ، پانصد متر مساحت در سقف‌ها و پوشش‌هاى مناسب و در و در بچه‌ها و هواكش‌هاى حساب شده و آخوربندى و حوض كم‌عمق آب براى شستشوى اسبها و جاى كالسكه ، مركب‌ها و انبارهاى زين و عليق و نعلبندى و يراق تجهيزات اسب‌ها ، در اين قانون جهت پناهندگان كه خود را با زنجير ، يا ريسمان به پاى يكى از آخورها بسته منتظر ورود و سركشى ارباب كه آن را ميرآخور فراهم مينمود ميگشتند و اين ملتمس‌ترين احوالى جهت شاكى و متظلم و موفق‌ترين اقدام براى پناهنده بود كه با توفيق ورود به آن خرجهاى گذرانده‌اش بىمصرف نگرديده تقريبا كارش نزديك به اصلاح ميگرديد .\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nمنظره‌اى از ابنيهء شاهى كه عكس آن از شمال خيابان ناصريه برداشته شده است . شامل دارالفنون و عمارات و ساختمانهاى سلطنتى و خانه‌هاى زنان شاه كه جدا جداى از هم بنا شده است و بالاى عكس باغ و قصور ارك سلطنتى .\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nاندرون شامل محوطه‌اى محصور با ديوارهاى بلند و باغچه‌بندىهاى مفصل و حوض بزرگ آبى در وسط و ساختمانهائى يك سطح يكنواخت يك روى چهار طرف ، با قرينه‌سازى كامل در يك طبقه و نيم ارتفاع با سقف‌هاى بلند اطاقهاى وسيع با انبارهاى آذوقه و شرابخانه و دستگاهها و مكان‌هاى جداگانه براى خاتون‌هاى حرم و آقازاده‌ها و كلفت نوكرها و ( دده ) ها ( غلام ) ها و ( گيس‌سفيد ) ها و آشپز و آبدار و ديگر و ديگر كه از طرفى بطور ( غلام گردش ) كه اطاقها همه بهم راه داده شده بود شروع شده به همان نقطه ختم ميگرديد .\r\nطالار آن‌كه معمولا با درهاى اروسى « 6 » ساخته ميشد داراى ايوانى وسيع و ستونهائى از سنگ يكپارچه يا گچ‌برى شده و سقف و بدن گچ‌كارى ، آئينه چسبانى ، همراه قاب‌هاى نقاشى و آئينه‌هاى قدى جاسازى شده و تصاوير و نقش و نگارهاى دلنشين ، با جلالت و ابهت حيرت‌انگيز ، در دو گوشوار و يك شاه‌نشين و نورى معتدل و دو اطاق در جناحين آن و اطاقهائى پيوسته به آنها جهت امور مختلف و به همين صورت چهار طرف خانه براى فصول مختلف . يعنى چهار طالار و چهار قرينه و چهار گوشوار و چهار ايوان و چهار زاويه ، و زيرهايشان زيرزمين و حوضخانه و سردخانه و سردابه و آشپزخانه و انبار چوب و ذغال و مخلفات .\r\nسقف طالارها واريخته از شيروانى آهن يا كاه‌گل ، با ارتفاعى در حدود هفت ، هشت ذرع به نسبت عرض اطاق « 7 » و بعضى را مساحتى تا دويست سيصد\r\n\r\n\r\n","description":"","footnote":"\r\n( 6 ) . درهاى بزرگ كشوى كه لنگه درهايش خلاف ديگر درها با بالا و پائين كشيدن باز و بسته ميگرديد ، يا شيشه‌خورهاى كوچك و آلت چينىهاى پركار ظريف و شيشه‌هاى الوان و جاذبهء تمام .\r\n( 7 ) . ارتفاع هر اطاق و هر مكان مساوى عرض آن ميآمد ، يعنى اطاق چهار ذرع عرض چهار ذرع ارتفاع ، به همچنين ساير طالارها و نشيمن گاهها كه ارتفاعشان مساوى عرضشان منظور ميگرديد .\r\n","page_name":" 195 ","page_number":195},
  {"content":"\r\n\r\nذرع مربع براى سران و متنفذين ، در اسباب اطاق فرشهاى يك قالب و اندازه كه جهت خود آنها سفارش داده ميشد و در خانه‌هاى شاهزادگان نشيمن گاههائى از مبل‌هاى منبت كار روسيه و ميز و عسلى وسائل اروپائى مخصوص تشرف سلاطين و بزرگان و براى خودمانىها اطاقهائى با تشكچه ، مخده‌هاى در اطراف و زينت‌آلاتى مناسب خود و تجملاتى چشم‌گير از چلچلراغهاى چل و پنجاه و شصت و صد و زيادتر شاخه‌ى آويخته و ديواركوبهاى چند شاخه و تابلو ، قاليچه‌هاى گرانبها و جرزكوبهاى زرى و قلمكار و آنچه تحسين و تحير بيننده را برانگيزاند .\r\nدر ابتدا اين ابنيه بخاطر نورگيرى « 8 » به صورت يك‌رو و دورتادور ساخته ميشد كه از پشت بسته و از رو مشرف به حياط ميگرديد و پس از آن يعنى بعد از بازگشت ناصر الدينشاه از سفر فرنگ و شروع ساختمان شمس العماره و عمارت خوابگاه و قصر ( عشرت‌آباد ) و ( قصر قجر ) كه الهام از قصور اروپائى يافته بود ، ساختمانها در وسط قرار گرفته ، به صورت كلاه فرنگى كه از چهار طرف اشراف داشته باشد درآمد و از همين زمان هم بود كه با ساختمانها و قصور و ابنيهء جديد خانه‌هاى قديمى و از فرم افتاده‌ى بزرگان در معرض بيع و شراى ديگران قرار گرفته طبقات تجار و كسبه‌ى متمكن نيز توانستند با خريدنشان صاحب خانه‌هاى آبرومند بشوند .\r\nدر هر صورت ساختمانها جميعا چه به صورت قديم و چه به نقشهء جديد در اثر هواى نامناسب تابستانها و خشكى و گرماى بىاندازهء تهران ناگزير از آن بود كه زير آنها كلا خالى و زيرزمين داشته باشند و اين همان زيرزمينها بود كه با تشكيل حوضخانه و احداث مجارى آب و باد ( بادگير ) « 9 » در آنها آنان را به\r\n\r\n\r\n","description":"","footnote":"\r\n( 8 ) . از آنكه هنوز برق و مثل آن‌كه بتواند در روز زواياى دور از نور را روشن كند بوجود نيامده بود .\r\n( 9 ) . وسيلهء تهويهء طبيعى كه ذكرش خواهد آمد .\r\n","page_name":" 196 ","page_number":196},
  {"content":"\r\n\r\nعمارت سفره‌خانه ، يا عمارت بادگير ، در ارك سلطنتى قاجاريه . بادگير ستون مانندهاى چهار ضلعىاى مىباشد كه در چهار طرف عمارت بالا رفته . در خاصيت رسانيدن باد و هواى مطبوع خنك به ساختمان . با طرز ساختى كه در بالا از چهار طرف مثلث‌وار تقسيم‌بندى شده ، از هر طرف باد بوزد به آن خورده ، از آن داخل مجراى درون برج يا بادگير و از آن به اطاقها يا طالارها ميرسد ، و براى قطع و جريان باد كه در هر مكان درى براى آن تعبيه شده بود . كولرى طبيعى سلامت و بدون خرج ، و آب ، آب‌انبارهاى بزرگ را هم كه وسيلهء همين بادگيرها خنك ميكردند .\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nكيفيت بهترين آسايشگاهها درآورده هواى خنك و مطبوعشان آرام‌بخش روزهاى گرم سه ماهه‌ى كشنده خرداد و تير و مرداد گرديده ساكنينشان را بىنياز از ييلاق و آواره سرگردانى تابستان ميساخت و مكانى براى حفظ و نگاهدارى تره‌بار و خواربار و ميوه‌جات و مرباجات و ترشيجات و غيره و اضافاتش انبار هيزم و ذغال و محل زوائد خانه ، مانند كرسى و منقل و خمره و كوزه و وسائل زيادى و اسباب حاجت ، امثال اسباب بنائى و اسباب باغبانى و ديگر اشياء طبق نظر ( هر چيز كه خار آيد ، يك روز به كار آيد ) و كمتر خانه‌اى بود كه هرچند محقر داراى زيرزمين نبوده باشد .\r\n\r\nبادگير\r\nبادگير كه عمل تهويه و اسبابهاى خنك‌كننده‌ى امروزى را به انجام مىرساند اسكلت مربع توخالى مرتفعى از گچ و آجر بود در پنج تا ده گز بلندى از سطح پشت‌بام ، در ابعاد 2 * 2 با كلاهكى مجوف با طرحى ضرب‌درى * از داخل از پرك‌هائى تيغه‌اى از گچ و آجر به طول دهانه كه آن نيز تا دو ذرع در نظر گرفته ميشد جهت جذب باد كه از هر طرف باد و هوا را گرفته توسط مجراى داخل خود به طالارها و اطاقها و زيرزمينها مىرساند . به اين قاعده كه در انتهاى مجراى آن‌كه به اطاقها مربوط ميگرديد در هر اطاق دريچه‌هائى تعبيه شده بود كه با باز كردنش هوا داخل و با بستنش مسدود ميگرديد .\r\n\r\nحوضخانه\r\nحوضخانه نيز محل ديگرى جهت فرار از گرماى تابستان بود كه معمولا زير طالار ، پشت به قبله يعنى طرف جنوب قرار ميگرفت ، در كل مساحت طالار و زوايا و حد اقل در طرف غرب و غالبا در محل جريان آب قنات كه معمولا رشته‌اى از آب آن از چنين خانه‌ها عبور مينمود ، در كاشىكارىها و\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nهزاره‌بندىهاى ممتاز و آجرچينىهاى جالب و سقف و پوشش‌هاى زيبا از نوع ضربى با طرحها و نقشه‌بندىهاى استادانه ، از آنجا كه خود در جزء طالار و شاهنشين از جمله اماكن قابل اعتنا جهت مهمانىها و پذيرائىهاى روزهاى تابستان بشمار ميآمد . همراه طاقچه‌بندىهاى قشنگ و حوض آبى از مرمر و كاشى در وسط و غالبا فواره‌اى با فوران آرام در ميان با آبى جارى و پاشويه‌اى جهت سرريز و در و پنجره و ( نيمتنه ) هاى مشبك بادگير و آلت چينى و شبكه‌هاى كاشى در اشكال شش ضلعى جالب ، با قهوه‌خانه و آبدارخانهء متصل ، جهت شربت و چاى و قليان بعدازظهرها با تختى بزرگ در انتها با وسائل آن از فرش و تشكچه و مخده و غيره ، و در بعضى خانه‌ها ( سردابه ) يعنى محلى در عمق ده دوازده مترى زمين به صورت حوضخانه جهت تابستانهاى سخت .\r\n\r\nگلخانه - نارنجستان\r\nگلخانه زيرزمينى رو به قبله يعنى رو به جنوب در عمقى يك و نيم و دو متر با پله‌بندىهائى در اطراف جهت چيدن گلدانها و درى سر تا سرى شيشه‌خور آفتاب‌گير از شيشه در زير طالار طرف شمال و چاهى عميق در وسط آن جهت رساندن رطوبت و هواى گرم در زمستانها و همجوار آن زيرزمينى بزرگ از سلسله زيرزمينهاى رو به جنوب جهت نگاهدارى گلدانهاى بزرگ نارنج و پرتقال « 10 » ليمو و غيره كه جزء شئون خانهء هر صاحب‌مقام ميآمد . گلدانهائى كه در زمستان جهت استنشاق هواى مطبوع اهل خانه كه به آن سركشى ميكردند و تابستانها به كار چيدن اطراف حوض و تكميل جلوه‌ى حياط ميآمد .\r\nدو مكانى در وسعت كافى كه نه تنها حفظ و نگهدارى گل و گلدان در آنها به عمل ميآمد ، بلكه باغبانها در آنها ميوه‌هاى نوبرانه و سبزيجات غير فصل به عمل\r\n\r\n\r\n","description":"","footnote":"\r\n( 10 ) . پرتقال با غين يعنى پرتغال نوشته ميشد .\r\n","page_name":" 199 ","page_number":199},
  {"content":"\r\n\r\nآورده تحفهء ارباب ميساختند ، امثال شنبليله و بابونه‌ى سبزى پلو شب عيد و خيار و بادنجان در فصل زمستان كه غالبا وسيله دريافت جايزه‌ها و انعام‌ها ميگرديد .\r\n\r\nحمام\r\nهمچنين حمام سرخانه بود كه براى خانه‌هاى اعيان از حتميات بشمار ميآمد ، چه فقدان آن نقص شخصيت صاحب‌خانه را مىرساند كه عيالاتش از حمام عمومى استفاده كرده ، خودش به حمام مردم عادى رفته همقدر مردم كوچه و بازار بشود .\r\nاين حمام سرخانه‌ها سواى قلت مساحت نسبت به گرمابه‌هاى عمومى درست شبيه حمامهاى عمومى بود ، در عمق چند مترى زمين ، با سربينه و كفش‌كن و رخت‌كن و گرمخانه و خزينهء آب سرد و آب گرم و ( سرتون ) « 11 » و مستراح و واجبىخانه « 12 » ، همراه تشكيلات و تزئيناتى در خور و غالبا كاملتر و كافىتر و جالب‌تر از حمام‌هاى عمومى ، در حوض‌هاى يكپارچهء سنگ مرمر براى سربينه و گرمخانه و كف و پله‌هاى مرمر و هزارهء منقش از كاشىهاى مصور ، با نقاشىهاى عالى سقف و بدن سربينه . با ترتيب استفادهء صبح‌ها و اولين آب براى ارباب و سپس جهت آقازاده‌ها و بعد از آن براى خانم‌ها و اهل حرم و در آخر مخصوص خدمه ، اگرچه در خانه‌هاى بزرگان سطح بالا امثال شاهزادگان حمامى جدا براى آقا و عيالات و حمامى جهت كاركنان در اين پايه نيز خللى در ارباب خدمتگارى و وجه تمايزشان به عمل نيامده باشد !\r\n\r\nآشپزخانه - اجاق\r\nآشپزخانه آخرين قسمت بناى خانه بود كه بعد از اتمام تمام كارها خود و\r\n\r\n\r\n","description":"","footnote":"\r\n( 11 ) . آتش‌دان ، كورهء حمام .\r\n( 12 ) . نوره‌كش خانه .\r\n","page_name":" 200 ","page_number":200},
  {"content":"\r\n\r\nاجاق‌بندىهايش صورت ميگرفت از دو جهت يكى آنكه اولين پخت و پز در آن وليمه‌ى خانه و طبخ خوشى و شادى و سور و سرور بشود و ديگر جايزه و خلعت و انعام معمار و بنا كه با اتمام مطبخ و اكمال آخرين اجاق به آنها تعلق ميگرفت .\r\nو اما اجاق فقط در دو جهت يعنى در طرف مشرق و مغرب قرار ميگرفت و در جهت شمال و جنوب ممنوع و مكروه بود كه در ساخت و ساز و اجاق‌بندى آن مطمح نظر قرار ميگرفت از آنجا كه اجاق سمت جنوب آتشكده‌ها و آتش‌پرستى و دين زرتشت را تجديد ميكرد و اجاق سمت شمال ، آشپز در جلو آن پشت به قبله قرار گرفته ، بىادبى به خانهء خدا و خالق نعمتها نموده ، كفران نعمت مينمود و اين بود كه اجاق يا سمت شرق يا طرف غرب ساخته ميشد و از ميان اين دو جهت باز طرف شرق كه آشپز رو به اجاق مينشست هميشه روشن و خانه‌ى صاحبش پربركت ميگرديد ! همچنانكه مستراحها از جهت رعايت حرمت قبله شرق و غربى ساخته شده دستور نشيمنش پشت به مغرب دستور آمده بود .\r\n\r\nديگر ابنيه\r\nبعد از قصور و عمارات گذشته ساختمانهاى متوسطين و خانه‌هاى طبقات پائين جلب‌نظر مينمود كه ناگهان با اختلافاتى فاحش تغيير قيافه و كيفيت داده ، بدون هيچگونه مشابهت با خانه‌هاى آنان محدود به يك اطاق ( سه‌درى ) يا ( پنج‌درى ) بنام مهمانخانه و سه چهار اطاق سه در چهار ( نشيمن ) به نسبت حاجت ميگرديد .\r\nاين خانه‌ها بطور كلى در زمينهاى مربع ساخته ميشدند كه زمين كشيده يعنى مستطيل و دراز ، نامرغوب ميآمد ، از آنجا كه اطاقها در اطراف قرار گرفته صحن حياط بايد مربع بوده ، حوض در وسط و باغچه‌ها يك اندازه در چهار طرف حوض قرار بگيرد ، و نظر ديگر تا از اشراف و ديدگاه همسايه‌ها در امان بماند تنها زمين مربع بود كه ميتوانست داراى اين خواص بوده امكان ساختمان چهار\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nبناى هفت طبقهء شمس العماره از داخل .\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nطرف در آن ميرفت و از آنجا كه خانه‌هاى مجاور نيز ساختمانهايشان به همين صورت بنا ميگرديد و جبرا پشت به پشت ايشان قرار ميگرفت ، از صدا و اشراف و ديد و مزاحمت در امان ميماند . اضافه بر قرينه‌سازى حياط ، در كتيبه‌بندى و گوشوارها و جرزبندى و درگاهها كه صورت حياط را شكل نكو ميبخشيد و در مهمانىها و جشن و عروسىها كف‌بندىهاى يكنواخت و يك اندازه‌ى آن قابل استفاده پذيرائى ميگرديد .\r\nامرى كه در پىريزى اين خانه‌ها رعايت ميشد اينكه سه طرفش ساختمان و يك طرفش طاقنمابندى يا لا اقل ( تنكه سازى ) شده باشد و چهار طرف ساختمان داشتن خانه را بدشگون ميدانستند كه ميگفتند به صاحبش وفا نميكند و چنين بنا را باعث مرگ صاحب‌خانه ميدانستند .\r\nسقف خانه‌ها عموما از تير چوبى و حصير و احيانا توفال بود كه رويش سفيد بشود و ديوار و پايه‌هايشان بجز معدودى همه از خشت و گل ، كه همان را هم ميگفتند از عمر آنها زياد مىباشد و چه بسا كه چند پشتشان از ميان رفته هنوز همان خشت و گل بر سرپا مانده بود ، با نمائى از آجر ، همراه تزئينى مختصر به در و پيكر و سقف و ستون آنها ، با ديوارهاى سفيد شده با گچ و قليلى گچ‌كارى شده و در صورت رنگ و نقاشى رنگ سفيد ، از گل سفيد ( گل گيوه ) به تمام ديوارهاى اطاقها و رنگ سبز روشن يا چمنى يا فيلى براى تمام درها و در حياطى محكم از تخته الوارهاى يكپارچه دو پارچه‌ى محكم ، از چوب سفت جنگلى و چنار و گردو ، با گل ميخهاى درشت و زيرميخهائى به شكل ستاره و بست و بند و كلون قائم مقاوم ، جهت حفظ از دزد و شرير و بدمستهاى آخر شب كه عقده دلها را با لگدهاى جانانه به در و پيكر خانه‌هاى اين و آن خالى ميكردند ، اما بدون رنگ و نقاشى و زينت تا جلب‌نظر ننموده ، از ( آه و واه ) اين و آن و چشم و نظر بدخواه و حسود و بخيل و بدچشم و ارباب توقع در امان بوده باشند ، همچنين ديوارهايشان كه از خارج كاه‌گل و زشت تا از ديدگاه بدنظران\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nو چشم‌تنگان و حرف و سخن دوست و دشمن بر كنار بمانند .\r\nديگر از واجبات اين خانه‌ها بود زيرزمين و زيرسازى و آب‌انبار و پاشير و انبار جهت نگهدارى ترشىجات و مرباجات و خاكه و ذغال و چوب و هيزم و خرت و پرت و صندوق و اشياء اضافى و پاشير آن براى نگاهدارى ميوه و هندوانه خربزه و يخ و سبزى و دهانه‌ى آب‌انبار براى گوشت و ماست و پنير و زيرزمين آن براى آسايش تابستان و براى خانه ، ديوارهاى بلند « 13 » و ( صندوقه ) « 14 » كشى و ( كلاغ‌پر ) « 15 » بندى دور ديوارها تا جلوگيرى از دزد و اياب و ذهاب كبوترباز و مزاحم و چشم‌چران و ديد و نظر همسايگان شده باشد . « 16 »\r\nديگر از واجبات اين خانه‌ها بود ( صندوقخانه ) يعنى پستوئى در پشت هر اطاق كه وسائل ناديدنى و خرده‌ريز در آن پنهان ميگرديد ، چنانچه اسمش همراهش بود ( صندوقخانه ) يعنى محل صندوق و نشان ندادنىها و آنچه را در ديدگاه قرار دادن آنها مانند رختخواب مورد اشكال و ايراد قرار داشته باشد ، و پس از آن ( زاويه ) اطاقى در سه كنج حياط ، دور از آفتاب ، در تلاقى اطاقهاى دو طرف با سقفى مرتفع با دريچه‌هائى در بالا مشرف به بام جهت تهويه و خواب\r\n\r\n\r\n","description":"","footnote":"\r\n( 13 ) . بدترين و نامرغوبترين خانه آن بود كه اشراف داشته در معرض ديد خانه يا خانه‌هاى مجاور بوده باشد ، چه خانه را محل امن و مأمن و آسايشگاه دانسته كه بايد در آن راحتى كامل وجود داشته ( چهارديوارى اختيارى ) تمام بوده باشد .\r\n( 14 ) . چهار خشت يا آجر را كه از چهار طرف به صورت صندوق درآورده ميان‌تهى بوده باشد .\r\nجهت قناعت در خشت و آجر و گاهى كه براى سبكى ديوار اختيار ميگرديد .\r\n( 15 ) . تيغه‌اى كه بالاى ديوار حياط جهت جلوگيرى از ديد و دزد ميگذاشتند . تيغه‌اى كه رج اول آن را آجر سه‌گوش كه بطور مثلث نيم شده باشد گذاشته بالاى آن را به همان ترتيب آجرها را در مثلث‌هاى زير قرار بدهند كه ناگزير صورت كنگره به خود ميگرفت .\r\n( 16 ) . براى جلوگيرى از اشراف هم روايتى داشتند كه چنانچه كسى چشم به خانه كسى اندازد صاحب خانه محق مىباشد تا با تير چشم بيننده را كور بكند .\r\n","page_name":" 204 ","page_number":204},
  {"content":"\r\n\r\nبهار و پائيز كه نه هواى اطاق و نه هواى زيرزمين دلچسب بوده باشد .\r\nدر آخر مستراح در پرت افتاده‌ترين محل حياط ، در عمق چند مترى و دالان و راهروى طويل و فضائى مناسب در حد اقل دو ، سه در دو سه ذرع مساحت جهت آسودگى در عمل و دورى سر و صدا و نرسيدن بانگ عفيف به خارج « 17 » و دهانهء نشيمنى وسيع و عمقى كافى در زيادترين حد ممكن تا ترشح آب و نجاست نداشته باشد . در عين حال ميتوان گفت خانه‌هاى آنزمان تهران با همه خشت و گلى و وسعت يا محقرى مأمنى بود براى آسايش ، در مجموع تمام خصوصيات يك خانهء راحت و سلامت از جهت فصول اربعه از بهار و تابستان و پائيز و زمستان ، بدون احتياج به ييلاق و قشلاق و رافع تمام حاجات كه بدون هندسه و معمارى علمى و كلاسيك سر پا ميگرديد ، به اين ترتيب كه پايه‌ها و ديوارهاى آن ضخيم و كلفت گرفته ميشد تا از سرماى زمستان و گرماى تابستان در امان بوده باشد و درهاى كوچك كه نور آفتاب در آن نفوذ كامل نداشته باشد .\r\nاطاقهاى رو به آفتابش تا در زمستان آفتاب‌گير و اطاقهاى پشت بآفتابش براى تابستان‌ها خنك و نسيم‌گير بوده باشد .\r\nديگر در زمينهاى شرقى غربى ، ساختمان طرف غرب قرار ميگرفت كه حالت خانه‌ى رو به قبلهء پشت به قبله را داشت كه هم از آفتاب صبح برخوردار ميگرديد و هم از سايهء بعد از ظهر تا غروب راحت مىرساند . ديگر ايوان جلوى اطاقها كه بهاره ، پائيزه بود و در فصولى كه داخل اطاق چندان چسبنده نبود رغبت فضاى باز احساس ميشد براى استفاده‌ى خواب و خوراك . ديگر\r\n\r\n\r\n","description":"","footnote":"\r\n( 17 ) . يكى از شرايط صحت مزاج و نظم دستگاه گوارش را تخليهء بىدغدغه ميدانستند كه در صورت نشستن بتوانند با فراغ خاطر و دور از طپيدن دل از افتضاح و رساندن صداى ناهنجار به خارج خود را آسوده بكند ، ازاين‌رو بود كه حتى الامكان مبال‌ها را دور از ساختمان و گود و وسيع و با دهليز و دالان و در و پيكر ميساختند .\r\n","page_name":" 205 ","page_number":205},
  {"content":"\r\n\r\nصندوقخانه جهت شسته رفته بودن اطاقها از وسائل اضافى . ديگر زيرزمين و آب‌انبار و پاشير جنب هم در زير بنا براى آسايش روزهاى تابستان و اندوخته‌ى خواربار و ميوه و مربا ، ترشى و سوخت و ساز زمستان . پشت‌بام كاه‌گلى براى خوابيدن شبهاى تابستان و تماشاى ستارگان ، كه امروزه يكى از آن ستارگان ديده نميشود ! چنانچه گوئى از آسمان شهرنشينان فرار كرده‌اند ، و كاه‌گل كهنه‌ى خوش‌بوى آن‌كه با نمى آب ، بوى عطر و عبير از آن به مشام رسيده دل را مفرح و ريشه‌ى جان را معطر مينمود . ديگر حياط و صحن و فضا ، بقول امروز ( فضاى سبز ) در عقيدهء آنكه بيشتر ايام سال احتياج به هوا و فضاى باز مىباشد .\r\nديگر مستراح بزرگ خارج از ساختمان ، در اينكه دفع و تخليه بايد با فراغت خاطر و دور از دغدغه خيال بوده باشد . ديگر وجود حوض جهت آب‌تنى و غوطه خوردن در گرماها و دست و روشوئى و وضو « كه اگر آب ، تميز و در منظر ديد باشد بهترين نشاطبخشى به روح مىباشد » . ديگر اطاق و محل پذيرائى خارج از محيط خانواده و دور از چشم‌انداز بيگانه جهت حفظ ناموس و جلوگيرى از مفسده كه « چشم نبيند ، دل نخواهد » . ديگر پوشش ضخيم اطاقها با خاك و شفته جهت جلوگيرى از نفوذ برودت و تابش آفتاب و دخول حرارت . طاقچه و انبار و دولابچه و رف و بالارف « 18 » و كته و سوراخ سنبه براى جا دادن اشياء قيمتى و غير آن و خرت و پرت و لوازم ضرورى گاهى وقتى ، كه براى هر چيز احتياج به تهيه و توقع از اين و آن نبوده باشند ، همراه رضايت خاطر و قناعت طبع و آرامش روح و بىاعتنائى به زشت و زيبا و پسند و رضاى به قسمت و قضا و تقدير و سادگى گذران و بىآلايشى و قبول شكر و سكون و حسن ظن و مهر و و داد و صداقت و يگانگى و همدوستى و همزيستىهاى صميمانه كه خانه‌ها را هرچه\r\n\r\n\r\n","description":"","footnote":"\r\n( 18 ) . طاقچه‌هائى باريك بالاى طاقچه و باز طاقچه‌هكهائى بالاى آنها در زينت و دالبر و گچ‌برىهاى زيبا در اطاقها ، جاى چينى ، بلور و اشياء زينتى و نمايشى .\r\n","page_name":" 206 ","page_number":206},
  {"content":"\r\n\r\nعمارت ديوانخانه .\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nمحقر و ناپسند ، مطبوع و دلپسند و دوست‌داشتنى و آرام‌بخش مينمود .\r\n\r\nخانه‌هاى علما\r\nاين خانه‌ها نيز خانه‌هائى بين منازل طبقهء متوسط و عالى بود با حذف حقارت كاشانه‌هاى كسبه و اضافات و تشريفات عمارات اغنيا با همان بيرونى و اندرون و سرطويله و پيشخوان ( جلوخان ) و ( بست ) و پناهگاه و ديگر شرايط خانه‌هاى اعيان و رجال ، منهاى بر و روى خارجى و صورت بخاطر دورى از چشم و درآمدن حرف .\r\nاگرچه تشكيلات غلام و كنيز و نوكر و خدمه و بيا و برو و مخارج گزاف خانه‌هاى رجال به آن صورت در اين منازل ديده نميشدند ، اما ( بست ) و اعتبار و اهميتشان بمراتب بر آنها برترى ميگرفت ، چه پناهنده‌اى هرگز به جلوخان و سرطويلهء يكى از اينها ملتجى نميشد كه وسيلهء رفع اتهام و استخلاصش فراهم نميگرديد ، بگونه‌اى كه بعدا هم كسى نميتوانست مزاحمتى براى او فراهم آورد ، در حالى كه از بست‌هاى خانه‌هاى رجال چه بسيار كه پس از لخت شدن و چپاول بدست نوكران و مأمورانى كه از دستشان فرار كرده بود رهسپار ديار عدم ميشدند ، يعنى از كوزه همان ميتراويد كه در او بود و بىاعتباريشان در بست و پناه دادن‌هايشان هم اثر گذاشته بود .\r\n\r\nشرايط خانه !\r\nاز شرايط خانهء خوب بود كه اولا سر آب يعنى نزديك به نهر اصلى و مبدأ و چشمه و مظهر قنات و مثل آن بوده ، دسترسى به آب زيادتر و آب تميز داشته باشد . ديگر ته كوچه نبوده موجب مجادلهء دائمى با همسايگان بر سر نوبت آب و منازعه ، مزاحمت‌هاى آب باران و آب رخت و آب حوض و مثل آن نداشته باشد . ( قلفتى ) يعنى محصور و صندوقچه بوده ، ديدگاه مشرف نداشته ، همچنين\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nپشت به قبله و بدون آفتاب و جلوش ديوار بلند و چشم‌گير نبوده باشد .\r\nاطرافش ساختمان و ديوار بلند نداشته باشد . آب‌انبار بزرگ و حوض بزرگ عميق داشته باشد . آب جوى و نهر بر آن مسلط ، اما پله‌خور زياد و پستى مفرط نداشته باشد . به گذر و دكان و خريد و حمام و مسجد نزديك بوده باشد . اطاق و مكان و غرفه و پنجره و انبار و سوراخ‌سنبه و دولابچه و كته و طاقچه و رف و مثل آن زياد داشته باشد . در و پنجره و نظرگاه به خارج ، مخصوصا راه و روزن از آشپزخانه به كوچه نداشته باشد . « 19 » نزديك كميسرى و قهوه‌خانه و شيره‌خانه و عرق‌فروشى و بدكاره‌خانه نباشد . همسايهء جهود و ارمنى و منحرف و بداخلاق و بدنام و عرق‌خور و قمارباز و لات و لش و كبوترباز و آژان و قزاق نداشته باشد .\r\nهمسايگان نمازخوان و نجيب و خانواده‌دار و خوشنام و بزرگزاده و ثروتمند داشته باشد . « 20 » اطرافش خرابه و خاكروبه‌دانى و مرداب و مرده‌شوخانه و آغل و يخچال و حمام و طويله و كاروانسرا و مسجد و امامزاده و تكيه و مناره و خانه‌ى ملا و فراش و مير غضب و نشان به كلاه و نوكر دولت نبوده باشد . بىسكنه و خلوت و دورافتاده و دور از آب و آبادانى و نزديك خندق و دروازه و گورستان و پرت و پلا نباشد كه معتقد بودند ( دو گور را براى آبادى پهلوى هم ميگذارند ) يعنى خانه بايد دور و برش آدم و آبادى باشد . چهار ديوارش متعلق به خودش بوده شريك الملك و شريك ديوار و در قباله‌اش حقوق ارتفاقى و مثل آن ذكر نشده باشد . هرچه به نسبت وسيع و چشم‌انداز صحن و حياط داشته باشد . نم و رطوبت و سابقهء جن و پرى « 21 » و شايعه‌ى بديمنى بدقدمى و تلف و مرگ‌ومير\r\n\r\n\r\n","description":"","footnote":"\r\n( 19 ) . باز بودن راه از مطبخ به معبر از جزء معاصى بشمار ميآمد كه ميگفتند ، بوى و برنگ غذا در كوچه پيچيده بمشام زن آبستن و طفل و صغير رسيده مورد بازخواست شرعى مىشود .\r\n( 20 ) . كمترين فايدهء همسايه ثروتمند آن بود كه لقمه‌ى غذا از گلوى همجوار براحت پائين ميرفت كه مطمئن بود همسايه‌اش سر بىشام زمين نميگذارد .\r\n( 21 ) . بعضى خانه‌ها بدنام به جن و پرى بودند كه ميگفتند جن و پرى در آن سكونت داشته سكنه را آزار ميرسانند .\r\n","page_name":" 209 ","page_number":209},
  {"content":"\r\n\r\nنابهنگام و مار و عقرب و افعى و مثل آن نداشته باشد « 22 » و مقدم بر همه چنانچه گفته شد همسايه خوب داشته باشد كه ( الجار ثم الدار ) يعنى اول همسايه بعد خانه سرلوحه‌ى سكونت و خانه خريدنشان بود ، چنانچه ( الرّفيق ثم الطريق ) يعنى اول همسفر بعد سفر را دستور مسافرت ميگفتند .\r\n\r\nجن و پرى ؟ !\r\nدربارهء جن و پرى اماكن لازم به توضيح زيادتر ميگردد و اين آنكه بعضى خانه‌ها را واقعا حالت غيرطبيعى رخ ميداد ، به اين تعريف كه سكنهء آن مغضوب مخلوقات نامرئى گرديده دچار سنگباران و آتش‌باران ميگشتند تا آنجا كه از پشت درهاى بسته هدف سنگ و آتش ميشدند و آب‌انبارها و حمامهائى كه در ساعات و ايام معلومى مراجعاتشان گرفتار بيماريهاى غير علاج و ناشناخته و غش و ديوانگى ميگشتند كه از آن جمله بود : آب‌انبار جنّى كوچه غريبان و حمام هفت دختران و حمام چهارراه حسن‌آباد جنب اداره اطفائيه ( آتش‌نشانى ) فعلى كه از هنگام افتتاح تا اواخر يعنى همين چند سال پيش كه كاملا به تعطيل گرائيد دائما بسته و در سال جز يكى دو نوبت داير نميگرديد و هيچ حمامىاى نتوانست آن را اداره كرده بگرداند و چه بسيار كه بر ردّ اين خرافات و به طمع ارزانى اجاره كه بنابر همين بدنامى بقول معروف ( تو سرش خورده ) كسى زير بار اجاره و تعهدى درباره‌اش نميرفت سرمايه‌ها بر سر آن گذارده اوقات صرف\r\n\r\n\r\n","description":"","footnote":"\r\n( 22 ) . در بعضى خانه‌ها در اثر كهنگى و رطوبت جانوران و حشرات زياد ديده ميشدند ، امثال مار و افعى كه در سقفهاى آنها منزل داشته و آنها را صاحبان اصلى خانه تصور ميكردند و از ميان بردنشان را موجب انتقام از جانب همجنسانشان ميگفتند و نيز باعث مرگ مفاجا ميدانستند .\r\n","page_name":" 210 ","page_number":210},
  {"content":"\r\n\r\nكرده ، تبليغ ، توصيف‌ها نموده ، چراغانىها و هوچىگرىها كردند و ناموفق بدنبال پيشينيان شتافتند و در هر صورت در تمام دوره پنجاه ، شصت سالهء عمر خود نشد حمامىاى دست به روى آن گذارد كه متحمل خسارات و ضرر زيانهاى فراوان نشده اجبار به ترك آن پيدا ننمايد و مشترى و كارگرى نه كه از آن آفت و مرارت نديده با يكى دو روز كار در آن و يكى دو نوبت مراجعه مبتلا به امراض گوناگون ، مانند صرع و سرگيجه و ترس و خيالات و غش و ضعف و جنون و مثل آن نشده باشد و چنان شايع بود كه تون‌تابهاى آن بالاتفاق شنيده‌اند كه از هنگام روشن كردن تون تا سرد شدن ، مرتب از كوره‌ى آن كسى ( سوختم سوختم ) مىكند و در اين‌باره اعتقاد مردم بر اين بود كه چون آن مكان ابتدا قبرستان بوده « چنانچه محوطه‌ى خود آتش‌نشانى نيز جزو همان قبرستان مىباشد » حتما صالحى ، عابدى ، مرد خدائى در محل كوره‌ى آن مدفون مانده اين صدا از طرف او مىباشد !\r\n\r\nهمچنين دربارهء جن ؟ !\r\nو اما حقايقى در اين‌باره از شنيده‌ها و مشاهدات نگارنده است كه قابل انكار نميباشد و اين آنكه واقعا بعضى خانه‌ها را اين بليه ، يا واقعه يعنى سنگ‌باران و آتش‌باران اتفاق مىافتاد ، چنانچه در همين اواخر يعنى در زمان اوج تمدن و عهد راديو و تلويزيون و موشك و طياره خانه‌اى در گذر ( آب‌منگل ) متعلق به فيض يا فيّاض نامى دچار بلاى آتش‌سوزى مىشود ، به اين كيفيت كه ناگهان آتشى به پشت گردن يكى از اهالى خانه مىافتد و روز ديگر يكى ديگر از اهل خانه را آتش به داخل پيراهن مىافتد و به همين صورت روزى قسمتى از فرش اطاق طعمه‌ى آتش مىشود و وقتى ناگهان از كمد و صندوق شعله برميخيزد و زمانى چهارچوبهاى در مشتعل ميگردد تا كار بتصور دشمن و عداوت به شكايت و كلانترى و شهربانى ميكشد و مأمور و متجسس روانه مىشود و بعضى از آنان\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nهم كه دچار آسيب ميشوند و سر و صدا و غلغله غوغايش از داخل كه مردم از هر سو به تماشايش هجوم برده تعريف توصيف‌هايشان نقل مجالس مىشود گذشته به روزنامه‌ها و خبرگزارىها رسيده از داخل و خارج خبرنگاران هجوم ميآورند و هر دسته در نقطه‌اى از خانه و اشياء آن مشغول عكس‌بردارى و فيلم‌بردارى ميشوند و چون خبرنگاران آمريكائى به اطاقى ميرسند ناگهان لنگه درهاى اطاق مقابلشان مشتعل مىشود كه عكس برداشته يادداشت ميكنند ، اما چندان به دلشان نچسبيده آن را حمل به دسيسه‌بازى و بعضى امور تبليغى ميكنند ، اما همين كه وارد اطاق پذيرائى ميشوند ناگهان چهارچوب ، يعنى قاب فلزى آئينهء سربخارى شعله‌ور مىشود كه براى اطمينان از وسايل و مواد محترقه كه نكند بر او به كار برده باشند و نتيجهء آن دريافت كنند بيش از نيمساعت هم معطل شده به تماشايش ميايستند كه همچنان از آن شعله متصاعد مىشود بدون آنكه كمتر آسيبى به خود جام آئينه يا رنگ و جلاى فلز روكش قاب و چوب آن و اشياء سربخارى رسيده ، حتّى دود و سياهىاى از آن به ديوار اثر گذاشته باشد كه از آن نيز عكس و فيلم برداشته و ديگران نيز كه هر دسته اسنادى تهيه نموده با تأييدات خود كه از جمله امور عجيبه‌اش معرفى مينمايند به مراكز خود تلگراف ميكنند ، و عكس اشتعال قاب برنجى آئينه كه از اطراف بطور يك اندازه و يكنواخت شعله‌ور شده لمعان آن به بالا ميكشد در روزنامه‌هاى خود ما نيز منعكس شده بود و اين نتيجه كه پس از دو هفته پيرمردى با دريافت هزار تومان دفع غائله مىكند !\r\n\r\nباز هم جن !\r\nاز ديگر مشاهدات شخصى آنكه در جنب خانه‌ى خود نگارنده جماعتى اصفهانى زندگى ميكردند كه نظافت و رعايت چندانى در امر پاكيزگى نداشته ، تا آنجا كه سالى يك بار بنا به عادت محلى مستراح خانه را در صحن خانه خالى كرده ، كثافاتش را با خاكستر و خاك مخلوط نموده كود باغچه‌هايشان\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nميساختند ولى از آنجا كه مردمان بىآزار سر به گريبانى بودند رابطه‌اى بين ما برقرار و امور همسايگى از آمد و شد و تكه همسايگى و مثل آن رعايت ميگرديد ، تا نيمه شبى كه در بام خانه خوابيده بودم صداى مشهدى حسين يعنى صاحب خانه به گوشم رسيد كه مرا به كمك ميطلبد به اين لفظ ( كه بيا بابا اين قوم و خويشهايت را جمع كن ! ) كه برخاسته عبا به دوش گرفته به اتفاق عيال روانهء منزل او گرديديم .\r\nمشهدى حسين خود در را به رويمان گشوده با شوخى و خنده كه بابا اين پدرآمرزيده‌ها كىها هستند به جانمان ريخته‌اى ! به ايوان دعوت كرد و قاليچه‌اى گسترده ، سماور آتش انداخته دورمان جمع شدند و معلوم شد چهار شب پىدرپى مىباشد كه از نيمه‌شب تا نزديك سحر به خانه‌ى آنها سنگ ميريزند و چندانكه بانگ مؤذن مسجد بلند مىشود سنگ‌ها هم قطع مىشود و نشانمان دادند كه مقدارى كاسه كوزه و ظروف طاقچه و رفشان هدف سنگها شده بود . بىجهت به سراغ من نيامده بود كه اطلاعاتى در آن روابط در من سراغ كرده بود و گفتم خيالاتى شده شايد مزاحمى از كوچه چيزى پرت مىكند و موضوع را به دنده‌ى شوخى انداخته و گفته و خنديديم كه سماور هم جوش آمده ، يكى دو چاى صرف شده سره‌ى قليان كه تنباكويش به آخر رسيده بود تعويض شد و مزاحمت و صدائى برنخاست كه همان را مؤيد نظر خود كه گفته بودم وسواسى و خيالاتى شده‌اند قرار دادم و جواب آنها اين‌كه شايد به احترام شما و ، به شوخى كه با آنها قوم و خويش شده‌ايد در اين يك ساعت مزاحم نشده‌اند و در اين سخنان بوديم كه صداى ضربه كه شبيه صداى پاره‌سنگ يا پاره‌آجر بود به شاخه‌هاى درخت خورد از ته حياط به گوش رسيد و پس از آن نقطهء ديگر و ديگر از در و ديوار و شيشه‌ى در يكى از اطاقها كه هدف قرار گرفته بود بلند شد و در عقبش تكه سنگى به اندازهء نصف انار كه ميان خودمان كنار سماور افتاد و مشهدى حسين وحشت‌زده گفت ديدى خلاف نميگفتم ! و اضافه كرد اين كار\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nهر شبشان مىباشد !\r\nاز ميان كتبى كه در زمينهء امور غريبه ، از جمله تسخيرات و احضار ارواح و كشف ضماير و مانند آن در اختيارم بود و به آزمايش صحت و سقم و كذب و حقيقتشان ميپرداختم ، كتابى خطى هندى بود كه در اين مسائل سخن گفته شرح مبسوطى به دلايل اين گونه اتفاقات و رياضات دربارهء دستيابى به هريك جدا جدا داده ، در آخر لعنت‌نامهء شديد و غليظى به يابنده‌ى كتاب و دست‌يافته به تعاليمش كه به نااهل نياموخته بىگناه را با دانش آن نيازارد آورده بود دستورى بر دفعش داده بود كه رفته و آورده « به سبيل امتحان » نسخهء آن را كه آدمك مانندى با دستهاى گشوده و دو پاى بهم زنجير شده بود و با خطوط و نقوشى نامفهوم سراپاى آن را پر كرده ، مربع چهار در چهارى براى پشتش با اعدادى رقم زده بود ، با زعفران و قند و گلاب كه از دستوراتش بود و بجاى مركب آن معلوم كرده بود نوشته ، طبق دستور به ديوار رو به جنوب ايوانشان وسيلهء چهارميخ كه تا نيمه كوفته شود و چنانچه تا يك هفته سنگ‌باران خاتمه گرفت تا آخر كوبيده فرو ببرند نصب كرده مشكوكا قول دادم كه آسوده باشند و از اين لحظه ديگر خبرى نخواهد شد ، و به همان صورت هم شد كه قول داده بودم و تا ده سال پس از آن‌كه مجاورشان بوديم خبرى نشده از آن‌گونه اتفاق رخ نداد و آنها هم كه به حفاظتش پس از آمدن برق ، نصب جعبهء كنتور آن را بر روى آن دستور بدهند .\r\nدر اينجا لازمهء اين توضيح ميبينم ، از آنجا كه در خوانندهء اين فصل امكان ترديد و در بعضى كه شك قوى مينگرم ، كه خود من نيز به همين خاطر دنبال - گيرش گشته سالهاى متمادىاى را صرف چگونگى و صدق و خلافشان كردم ، با احترام به عقيده و نظر و قبول آزادى سليقه و انديشه‌ى خرد و كلان فقط به همين مختصر قناعت ورزيده بگويم اولا هركه از هرچه بىاطلاع و با عقل و منطقش به مطابقت نميآيد انكار مينمايد ، كه سهل‌ترين مىباشد و دوم چه بسا مسائل و عجايب كه هنوز علم و عقل و منطق عاجز از درك آن مانده ، و در آخر\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nشايد با كمى تعمق به اين نتيجه برسد كه نيافته‌ها و نشناخته‌ها ، نديده‌ها ، در برابر يافته ديده شناخته‌ها ، ذره در برابر جبال و ريزه ماسه در مقابل شن‌زار كوير مىباشد . مشروط بر دقت ميان واقعيات بر شيد و شيطنت و متمايز داشتن معلومات از مهملات و حقايق از خرافات و مزخرفات .\r\n\r\nو اما مسموعات دربارهء جن !\r\nمادر عيالم همراه گواهى فرزندان و شوهر و برادرش ميگفت چندى بود كه در منزلشان سنگ ميباريد تا آنجا كه خواب و راحت را از آنها سلب كرده بود و هرچه كمين كرده ، كشيك ميدادند چيزى دستگيرشان نميشد ، تا آنجا كه به كميسرى « 23 » رجوع ميكنند و آژانهائى گسيل شده به نگاهبانى ميپردازند و با نظريهء دوست و دشمن و عاشق معشوق داشتن ، گوشه كنار بام و در را سنگر كرده زير نظر ميآورند ، اما آنها نيز بدون نتيجه محل را ترك ميكنند و هر شب هم به تعداد سنگ‌ها افزوده شده ، تا آنجا كه سنگ و آجر داغ و آجرجوش‌هاى سوزان كوره‌پزخانه كه همچنان سرخ آتش گون بوده‌اند افكنده مىشود و درمانده شده به خويش و قوم متوسل ميشوند كه هركدام آمده ، ابتدا مسخره كرده آن را خيالات و تصورات فرض كرده ، خود گرفتار سنگ و ريگ و ضربات پاره‌سنگ و پاره‌آجر و آتش و سنگهاى سوزان شده به حال خودشان مينهند ، تا شبى برادرش با حاجى على اصغر نام سنگتراشى به كمك و راهنمائيشان آمده براى امتحان به اطاق رفته درهاى آن را بسته پرده‌هايش را فرو مىافكنند كه در همان اطاق دربسته‌ى پرده افكنده آماج ضربات سنگ و ريگ‌هاى شديد شده ، مخصوصا كه در آن شب سنگ‌پرانى شدت گرفته تا آنجا كه ظروف چينى در و طاقچه‌هايش كه در صندوقخانه‌ى دربسته‌ى عقب اطاق بوده خرد مىشود و لاجرم\r\n\r\n\r\n","description":"","footnote":"\r\n( 23 ) . كلانترى .\r\n","page_name":" 215 ","page_number":215},
  {"content":"\r\n\r\nكه حاجى على اصغر به آنها دستور آوردن جن‌گير ميدهد و جن‌گيرى را آورده ، چهارده روز در خانه به اعمالى ميپردازد تا دفع غائله مىشود ، اما مطالب جالب آن اينكه ميگفت برادرش كه مرد لوده‌ى بددهنى بوده شبى وارد شده ، از همان دم در شروع به فحاشى و ناسزاگوئى به جن و جنيان كرده وارد اطاق شده ، در را از پشت چفت مىكند و ميگويد اگر مرديد مرا هدف قرار بدهيد كه با تمام شدن جمله‌اش چنان سنگى به كلاهش مىخورد كه سرش را شكافته خون از آن جارى مىشود ، و خوشمزه‌تر از اين مستأجر زنى داشته بوده‌اند بنام ماشاء اللاه خانم كه مدام با شوهرش جنگ و ستيز داشته ، تا شبى كه شوهر زنك وارد شده پس از مشاجرات هميشگى سر حوض رفته مشغول وضو گرفتن مىشود و چون صداى سنگ و ريگ‌ها را از گوشه كنار حياط ميشنود ميگويد نامردها ! اگر راست ميگوئيد سنگى به سر من بزنيد از دست اين پتياره ماشاء اللاه خلاص بشوم و همانگونه كه چنباتمه كنار كولهء حوض نشسته بوده سنگى به بيضه‌اش مىخورد كه فريادش را به آسمان ميبرد !\r\n\r\nبست‌ها و شرايط ورود به آنها\r\nاز سخن به كنار افتاديم و مطلب بر سر بست و بست‌نشين‌ها بود و اين‌كه اين اماكن چه محل‌هائى بودند ؟ چنانچه گفته شد بست‌ها ، امامزاده‌ها و بيرونىهاى منازل علما و سرطويله‌هاى خانه‌هاى بزرگان ، در خاصيت امنيت عام كه هر دزد و جانى و بزهكار و بدهكار و فرارىاى ميتوانست از آن استفاده نموده در پناه صاحب آن از هر آفت و تعقيب و گزند و مزاحم به دور مانده باشد ، اما با اينهمه از شرايط اصلى ورود به آن اين بود كه مطابق اهميت جرم و بزه خود پرداختىاى موجود و نقدينه‌اى براى بست‌چيان و خدمه و صاحب بست در نظر گرفته باشد .\r\nدر هر بست يعنى جلو هر پيشخوان يا سرطويلهء بزرگى عده‌اى فراش يا نوكر\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nكشيك ميدادند كه كسى بدون اجازه و پرداخت پول شيرينى انعام « كه آن هم بايد نقدينه بوده وعده و قول و مثل آن پذيرفته نميگرديد » خود را به درون آن نيندازد و با دريافت آن نيز هنوز ورود ملتجى منوط به آن ميگرديد كه تقديمى او قابل اعتنا بوده ( سربست‌چى ) يا ميرآخور بدان رضايت داده يا نداده ، تقديمى و تعهدش براى صاحب‌خانه تكافو داشته يا نداشته باشد ، كه در صورت اول پذيرفته شده ، به سرطويله يا جلو خوان راه يافته ، تا مدت اقامت شام و ناهارش از آشپزخانهء اندرون رسيده ، صيانت ميگرديد و در شق ثانى يعنى عدم بضاعت بيرون انداخته شده پذيرفته نميگرديد ، و در نااميدى كه مگر بتواند خود را به داخل ( زنجير ) و بست امامزاده و زيارتگاهى انداخته تن به قضا بسپارد ، چه مقدم بر بست‌هاى امامزاده‌ها در بست‌هاى بيرونىها و سرطويله‌هاى بزرگان بود كه در دستيابى به آنها هم خورد و خوراكشان تأمين و هم كارشان اصلاح ميگرديد ، در حالى از امامزاده‌ها براى گذران بايد از اين و آن گدائى بكنند و اصلاح كارشان كه به تصادف و مرور زمان مربوط ميگرديد .\r\nدر اينجا سئوالى پيش ميآيد كه چگونه از ابتدا متوسل به امامزاده و زيارتگاه نميشد تا از پرداختىها و تعهدات نيز فارغ بوده باشد ؟ و جواب اينكه بست‌هاى امامزاده‌ها و امثال آن مصونيتش تا آن زمان بود كه پناهنده در آن پنهان بوده باشد و چندان‌كه پا از صحن و حريم آن بيرون ميگذارد امكان دستگيرى و عقوبتش ميرفت ، در حالى كه بست‌هاى اعيان و رجال مخصوصا علما پس از خلاصى و اصلاح كار نيز از گزند حوادث در امان بوده اعتبار و آبروى صاحب بست پشتيبانش ميشد .\r\nو اما در اينجا نيز بيچاره محكوم يا مجرم بزرگ و حاكمى كه از چنگال فراش و نگهبان او گريخته پناهنده به بست رجل و صاحب مقام ديگر بشود كه فراشهاى آن دو باهم ساخته هم هستيش ربوده ، هم تحويلش ميدادند و هم جرم و جريمه‌اش چند برابر ميگرديد !\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nاگر خانه‌هاى علما و رجال بست‌هايشان جلوخوانهاى منازل و سرطويله‌هايشان بود ، بست‌هاى امامزاده‌ها زنجيرهايشان بود كه جلو مدخل هر راه به امامزاده كشيده شده بود كه گاهى اين زنجيرها جلو بازار و كوچه و دهانه‌ى دالان آن امامزاده كشيده بود و گاهى جلوى در وروديش مانند حريم حضرت عبد العظيم كه زنجير بستش از شمال ، ابتداى بازار و از جنوب و غرب و شرق نيز ابتداى كوچه‌هاى متصل به آن و در اين صورت وسعت و حدود بستش تقريبا تمام حوالى حرم و كوچه بازارهاى اطراف آن بود كه بستى ميتوانست تا باز از كوچه‌هاى آن تردد نمايد ، و امامزاده سيد نصر الدين تا صد قدمى كوچه‌هاى چهار طرف و امامزاده سيد اسماعيل به همين صورت از ابتداى كوچه‌هاى شمال و جنوب كه تا هفتاد هشتاد قدم را در بر ميگرفت و بست قم از ابتداى بازار حضرتى « بازارى شمال جنوبى سمت شرق رودخانه از ابتداى پل قديم كه امروزه خراب شده داخل فضاى سبز شده است » و بست‌هاى حضرت رضا در مشهد از اواسط خيابانهاى بالا خيابان و پائين خيابان كه در اوايل سلطنت پهلوى به جلوخوانهاى آن محدود شده ، سپس به كل موقوف و با تمام بست‌ها جمع و صيانت و حرمتشان برچيده شد .\r\nبجز موارد بدهكارى و قتل و جنحه و مانند آن‌كه بست‌ها وسيله راه نجات ميآمدند استفاده ديگرى نيز داشتند و اين مواقع اختلاف ملت با دولتها بود كه چندانكه امرى بر خلاف ميل مردم از شاه و وزير و حاكمى صادر ميگرديد پناهنده به بست شده ، بست مينشستند چندانكه آن حاكم و شاه و وزير را وادار به ترك آن تصميم و كار بكنند .\r\nبست‌ها در اين خصوص صورت تلگرافها و شكوائيه‌ها و عرضحال‌ها را داشت كه چون عده‌اى متحصن شده در جائى بست مينشستند ، اگر امر كلى و عمومى بود بازارها نيز در پيرو آن تعطيل شده مردمش به آنان ميپيوستند و اگر چاره نميشد از همانجا هم بود كه قطعنامه‌هائى تهيه و تنظيم شده به خارج از\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nكشور و علماى كربلا و نجف تلگراف ميگرديد و ستادى بود كه تا انجام خواسته‌ها برقرار مانده بايد نمايندگان دولتها به آنجاها مراجعه بكنند .\r\nقول و قرار در محوطهء بست و حريم اگرچه هيچ كاغذ و امضائى مبادله نشده ، تنها با حرف برگزار شده بود چنان قابل احترام بود كه هيچيك از طرفين از آن عدول نميكردند ، در اين معنى كه مثلا اگر طلبكار به بدهكار قول عدم تعقيب داده ، يا صاحب خون قول گذشت به قاتل داده بود بر سر قولش ايستاده به احترام بست و امامزاده به قرار پيمان باقى مانده در خروج از بست متعرض نميگشتند . همچنين از فرايض مردم بود كه به بستى اعانت نموده ، از تحصيل ترضيهء مدعيان و مخارج خود و زن و بچه رعايت نمايند ، و احترام بست در نزد مردم تا آن حد بود كه مزاحم و طلبكار و خونخواه و مدعى ، هرچه در خارج بست صاحب خشونت و موجب هراس و وحشت مجرم گرديده بود ، در بست و حريم آن با وى از در رفق و مدارا به پيش آمده حتى سخن درشت را با وى جايز نميشمرد ، تا آنجا جهت ترك بست بستى كه بخاطر تعقيب و مزاحمت او بست‌نشين شده بود واسطه‌ها انگيخته ، كسان به ميانه مينهاد تا وى را وادار به ترك بست نموده به سر كار و كاشانه‌ى خود مراجعت بكند و بدترين افراد آنهائى شناخته ميشدند كه كسى از ستم آنها پناه به بست برده ، كارش با وى از طريق گفتگو و مذاكره و قول و قرار به مصالحه نينجاميده از ابرام و عدم گذشت او ناچار به بست‌نشينى شده باشد . اگرچه گناهش قتل و بدتر از آن بوده باشد و همين موجب هم بود كه از هر طرف مدعى را محاصره كرده ، در جلب رضايت بستى مستأصل نموده وادار به عفو و گذشتش ميساختند ، علاوه بر حمايت همه‌جانبه‌ى از بستى تا آنجا كه هرآينه كسى بر وى صدا بلند مينمود براى ابد خاموشش ميساختند ! كه در اين ميان بيچاره‌ترين احاد مأمورينى بودند كه محكوم از دستشان گريخته پناه به بست برده بود و در اين زمينه واقعه‌ى زير كه به صورت ضرب المثل درآمده بود . به اين صورت كه قاتلى از دست ميرغضبش\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nگريخته خود را به بست سيد نصر الدين مىاندازد و چون مير غضب درمانده مىشود پاى ايوان امامزاده با او از در تمنا و التماس برآمده ميگويد : بيا آبروى مرا پيش سر و همسر بخر و دنبالم بيا ، من هم قول مىدهم سرى برايت ببرم مثال دسته‌ى گل كه هركه ببيند حظ بكند ! و نمونه زنده‌تر آن اينكه تنها زمانى دولتى سر تسليم به خواستهء مردمى فرود ميآورد كه پناهنده به بست شده باشند ، امثال غائله تنباكوئى و درخواست فرمان مشروطه و عزل محمد عليشاه . . .\r\n\r\n","description":"","footnote":"","page_name":" 220 ","page_number":220},
  {"content":"\r\n\r\n\r\nآب‌رسانى و آب‌گيرى\r\nچنانچه در جلد اول اشاره شد ، تهران شهرى بود كم‌آب و بلكه بىآب و لاجرم آب آن از رشته قناتهائى تأمين ميگرديد كه مردم اهل خيرى آنها را حفر كرده جهت باقيات صالحات وقف نموده مورد استفاده عام قرار داده بودند و از آن جمله بود : 1 - قنات يا ( آب حاج عليرضا ) كه در ( سرچشمه ) ظاهر شده خانه‌هاى شرق و غرب و جنوب خود را مشروب مينمود . 2 - آب يا قنات ( سردار ) كه ابتداى خيابان عين الدوله رو آمده شرق و غرب و جنوب خيابان عين الدوله و كوچه قجرها ( كوچه آبشار ) را آبيارى مينمود . 3 - قنات ( سپهسالار ) كه مسجد سپهسالار و مجلس شورا و خيابان نظاميه ( بهارستان ) و كوچه‌هاى پشت مجلس را مشروب مينمود . 4 - قنات ( باغ صبا ) كه آب آن به خيابان قديم شميران و دروازه دولت و كوچه‌هاى جنوبى و خيابان صفيعليشاه ميرسيد . 5 - قنات‌هاى فرمانفرما كه حدود شمالى و باغات غربى خارج شهر و آسياب و باغ و خانهء فرمانفرما ( كاخ مرمر و كاخهاى اطراف آن و مجلس سنا ) و خيابان اميريه و شرق و غرب آن را سيرآب مينمود . 6 - قنات باغ شاه و قنات اكبرآباد باغ شاه كه از آبهاى آنها باغشاه و جنوب آن و دار المجانين ( تيمارستان ) و خيابانها و كوچه‌هاى محلهء ( شهرنو ) مشروب ميشدند . 7 - قنات وزير كه آب آن خيابان ( سرآب وزير ) و خيابان\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nدهانهء يكى از آب‌انبارها .\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nيكى از آب‌انبارهاى چهل‌پله ، با آجرچينىهاى جناقى سقف و بدن ، با پله‌هاى از سنگ ، كه از فرط عمق انتهاى آن به زحمت به چشم ميآيد . و براى يك مشك يا يك كوزهء آب كه لازم بود تمام پله‌هاى آن را ، تا پاشير كه منتها اليه پله‌ها بود طى نموده بالا بيايند .\r\n\r\n","description":"","footnote":"","page_name":" 223 ","page_number":223},
  {"content":"\r\n\r\n( مهدى موش ) « 1 » و خيابان اميريه و شاهپور ( دروازه قزوين ) و خيابان ( بلورسازى ) و خيابان ( مشير السلطنه ) و خانه‌ها و كوچه‌هاى اطراف آن را سيرآب مينمود .\r\n8 - آب سنگلج كه محله و كوچه‌هاى سنگلج ( پارك شهر و محدودهء آن ) را مشروب ميساخت . 9 - قنات‌هاى سفارت روس و انگليس و ( علاء الدوله ) كه حدود شمال مركزى شهر و سفارتهاى مورد بحث و خيابان فردوسى و باغ علاء الدوله ( بانكهاى مركزى و كارگشائى و حدود آن ) را آب مىرساند .\r\n10 - قناتهاى شاه كه بنام ( آب شاه و آب مهرگرد ) كه كاخ گلستان و ارك و خيابانها و كوچه‌هاى اطراف و مركز شهر و بازار و قسمت جنوبى را آبيارى مينمود و قناتهاى ديگر مانند آب يوسف‌آباد ، اميرآباد ، بهجت‌آباد ، جمشيدآباد ، عشرت‌آباد ، فرح‌آباد و رشته قناتهائى ديگر كه هريك قسمتى را آب رسانده به همت صاحب خيرى به نيت خير و به اقدام صاحب دولت يا مكنتى جهت تكميل تعيّن و تشخص كه در باغ و ملك و خانه خود صاحب قنات و آب خصوصى مىباشد حفر شده بود .\r\nاگرچه اين قناتها هركدام از جهت محل حاجتى به نقبشان اقدام شده ، از هر خانه و عمارت بزرگى يكى از آنها سر بيرون مينمود اما هرگز تكافوى آب شهر را ننموده به همان مقدار كه ساكنان نزديك به سرآب‌ها و سرچشمه‌ها بهره‌مندى داشته گاهى از كثرت آن‌كه رطوبت آب جارى جويها خانه‌هايشان را تا كمر و گاهى تا سقف مرتبه دوم رطوبت رسانيده از صدماتش مجبور به ترك ميشدند ، به همين مقدار و زيادتر سكنه‌ى دور از آب يعنى پائين شهر همواره در عطش بىآبى بسر برده چه زحمت‌ها كه بر سر بدست آوردن آب بايد متحمل ميشدند و همين تنگى و مضيقهء آب بود كه مخصوصا در جنوب شهر و محلات دورافتاده كار را به ناهمواريها و مشكلات فراوان ميكشاند و آنگاه همين محروميت مردم بود كه\r\n\r\n\r\n","description":"","footnote":"\r\n( 1 ) . خيابانى از ضلع جنوب غربى ميدان شاهپور به طرف اميريه .\r\n","page_name":" 224 ","page_number":224},
  {"content":"\r\n\r\nاهالى خيّر آن حوالى را وادار به حفر آب‌انبارهاى بزرگ عميق و آبگيرهاى پرظرفيت مانند آب‌انبار سيد اسماعيل و آب‌انبار بابانوروز على و امثال آن مينمود .\r\nاين آبها كه در سرچشمه‌ها و آب‌نماها چون مرواريد غلطان روشن و زلال به روى خود غلطيده چشم را جلا ميبخشيد ، كم‌كم در طول راه و حركت و عبور از نهرها و جويهاى كثيف و استعمال و رختشوئى و ظرف‌شوئى و كهنه‌شوئى و خاك و زباله و ريختن آب حوض و آب‌انبار و بازى اطفال و استحمام لشوش و شستشوى و آب دادن دواب ، مانند اسب و الاغ و گوسفند و غيره به صورت لجن و گندآب متعفنى درميآمد كه حتى شامه و بصر را آزار مىرساند تا به آخر مسير كه به شكل مايع غليظى از انواع نجاسات و كثافات ، در وجه تشابه كاملى با آب چاه مستراح درميآمد و مورد استفاده قرار ميگرفت .\r\nالبته استحالهء آن‌كه به كلى از صورت و فايدهء آب خارج شده بلكه با هيچ آلوده قابل قياس نميآمد مانع آن نبود كه اهالى از آن صرفنظر بكنند ، كه تشنگى و عطش و بىآبى چنان مستأصلشان ميساخت كه همان را در نوبت آب محل چون آب حيات تا كوچه‌ها و گذرها در ظلمات پل‌ها و تنبوشه‌ها و راه آب‌هاى خشك پر از خاكروبه و زباله و كثافت به پيشواز رفته ، خرد و كلان خود را چون ماهى در خشكى افتاده در آن انداخته براى بردن به خانه‌ها و حوض و آب‌انبارها ، گونىها و كهنه‌هاى راه آبهايشان را كشيده كنار آن به شستشوى البسه و ظروف چند روز و هفته‌ى روى هم كثيف مانده ميپرداختند ، با چنان هول و ولعى ، از ترس بند آمدن كه يكى كهنه‌هاى بچه‌اش را در آن خيسانده پا ميكوبيد و يكى كنار او استكان نعلبكى و ديگرى ديگ و ديگور و باديه گوشت كوب و بشقاب ، كماجدان ميشست و بالاتر آنها يكى شلوار كهنه و فرش و لحاف كهنه خيسانده چوب ميزد و يكى طفلش را سر پا گرفته ميشست و آن يك كنيف بچه‌اش را خالى كرده تميز مينمود و يكى لخت شده استحمام ميكرد و همچنين تمام اهل كوچه كه هريك به نحوى هجوم به آن ميبردند و در\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nهمين احوال هم كه اگر هوا خوش و گرم و قابل بازى بود بچه‌ها لخت شده در سر تا سر جوى به بازى و جست‌وخيز و گل و كثيف‌تر كردن آن برميخاستند ، سواى مؤمنين و مؤمنات كه از فرصت ( آب كثير ) و آب ( كر ) استفاده كرده يكى دست و پا آب ميكشيد و آندگرى وضو ساخته ، آب در بينى و دهان گردانده استنشاق و تنحنح مينمود ، علاوه بر چهارپايان كه در آنها رانده و شسته شده بول و غايط ميريختند و چه بسا كه همين آب سياه غليظ مخلوط به تمام زوائد كهنه و پهن و پوست و ميوه و خاكروبه و انواع كثافات و نجاسات هم بود كه هنوز كلمات شكرانه‌اش در دهانهايشان تمام نشده ، كارهايشان سر و سامان نگرفته ، شستشوهايشان به آخر نرسيده ، نصف ظرف و نصف رختشان باقى مانده ، حوض و احيانا باغچه‌هايشان مشروب نشده بود كه آب بند آمده محروم و پريشانشان ميكرد و اين همان زمان بود كه بايد چون حشرات آب‌زى به چاله چوله‌هاى جو پناه برده ، اگر به حد مقدور آبى در آنها مانده بود باقى حوائج خود رفع كنند .\r\nو تا وضع آب راه « 2 » محلات پائين شهر بهتر روشن شود بايد گفت جوى و نهرهايشان محل و مسيرهائى كه طبق رسم ، از سيرآب تا آنجا هرچه از خاك و خاكروبه و زوائد و كثافات كوچه‌ها و دكاكين و خانه‌ها در آنها ريخته ميشد و زباله‌هاى دسته شده‌ى داخل خانه‌ها كه در زمان فترت آب محل دسته شده بود در آنها سرازير ميگرديد و هر نوع آب ظرف ، بنا به ملاحظه‌ى پر نشدن چاه و دستور صاحب‌خانه در جوى آب ريخته ميشد و آب حوضها تماما در جوى آب ريخته شده ، آب‌انبارها بلااستثنا آب و لجنشان در جو تخليه ميگرديد .\r\nمانده‌آبهاى حوضچه‌ها و حوض دستىهاى آشپزخانه‌ها و چاله راه آبهاى جلو خانه‌ها در آنها ريخته ميشد . در رسيدن آب جملگى در جوى ريخته شده تجديد\r\n\r\n\r\n","description":"","footnote":"\r\n( 2 ) . آب جارى .\r\n","page_name":" 226 ","page_number":226},
  {"content":"\r\n\r\nسه زن كولى كه براى برداشتن آب ميروند .\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nآب و تميز ميشدند . كسبه از بقال و ماست‌بند و ميوه‌فروش و كله‌پز و آشپز و ديزىپز و غيره زوايدشان امثال گنديده‌هاى ماست و پنير و پس چرخ شير و آشغال ميوه ، آشغال سبزى و پوشال سر و ته صندوق و خاكستر كوره‌ها و اجاق‌ها و آشغال كله و ته ظرف مانده و هرچه از اين قبيلشان در جوى آب ريخته ميشد و فرش و رخت و لحاف و تشك و ظروفشان در جوى آب شسته ميشدند و كرم و حشراتى كه در تعطيلى آب در گوشه كنار جويها و سوراخ راه‌آبها « 3 » داخل گونى ، كهنه‌ها و حوض و حوضچه‌ها زاد و ولد كرده با آمدن آب و بيرون كشيدنشان داخل مجرا و جوى ميشدند .\r\nو اما آب شب يعنى از نيمه‌شب ببعد كه مردم از پر و پا افتاده شستشوى و كثافات آن كم شده دخل و تصرف در آن به اندك ميرسيد مخصوص آب‌انبار و ذخيرهء آب خوردن « 4 » بود كه بايد كشيك داده به آب‌انبارها برسانند ، اگرچه هنوز از آلودگى بر كنار نمانده ، چندانكه سه‌راه و چهارراهى جلوى آب طرفى بسته شده طرف ديگر باز ميگرديد زوائد و كثافاتى از گل و لجن و برگ و پوشال و كهنه پيله و مانند آن‌كه براى بستن جلو آب به كار رفته بود مخلوط با آب شده آن را نيز به صورت آب روز درميآورد و هنوز كثافات آن تمام نشده رنگ و بوى طبيعى نگرفته بود كه راه و مدخل و مخرج ديگر گشوده ، مسدود ميگرديد و آلودگى\r\n\r\n\r\n","description":"","footnote":"\r\n( 3 ) . حوض و آب‌انبارها مجاريشان وسيلهء تنبوشه به جوى و نهر وصل ميشد و وسيلهء بستن و باز كردنشان كهنه پاره‌ها و تكه گونىهائى بود كه بر آنها تپانده بيرون ميكشيدند و براى جلوگيرى از رفتنشان به داخل تنبوشه و گير كردن مجرا و همچنين دخول آشغال‌هاى درشت پنجره يا چند تكه ميله‌ى آهن كه يك وجب جلوتر دهانه‌اش ، موقع ساختن مجرا كار ميگذاشتند .\r\n( 4 ) . آب مشروب . آبى براى آشاميدن و پخت و پز كه در آب‌انبار ذخيره ميشد و آب غير خوردن آبى در مصرف غيرآشاميدن مثل ظرف‌شوئى و رختشوئى و دست و روشوئى و طهارت و وضو كه با آن حوض‌ها را پر كرده لازمه‌ى دقت در تميز بودن نبودنش نميآمد .\r\n","page_name":" 228 ","page_number":228},
  {"content":"\r\n\r\nاستمرار ميگرفت ، و ناچار كه براى جلوگيرى از دخول آنها به خانه و آب‌انبار جلو راه آب‌هايشان را جارو و غربال و سرند و مثل آن ميگذاشتند و هرچند دقيقه يك بار آن را برداشته تكان ميدادند ، به اين دلخوشى كه لا اقل از بول و غايط حيوان و آدم و كثافات فرش و كهنه بچه و رخت و سلفدان « 5 » و كنيف و خودشوئى و امثال آن بر كنار مانده آب طبيعى ذخيره مينمايند ، اما در همين اوقات هم بود كه كار كناس‌ها و خلا پاك‌كن‌ها كه در روز به اشكال جلوگيرى مردم و مأموران برخورد ميكردند شروع ميگرديد و حد اقل در هر شب چاه مبال خانه و محل و كاروانسرائى خالى شده در جوى آب سرازير ميگرديد و بوى عفونت و طعم مخالف آن بود كه آب‌بران را متوجه امر ساخته در صدد چاره‌جوئى از طريق پيگيرى يافتن محل تخليه و جلوگيرى برميآمدند ولى هرچه بود ، چه براى موارد اول كه هردم آب آغشته شده بود و چه براى مرتبهء ثانى كه آب و فضولات مستراح در آن حتم شده بود ، تا ميخواستند جارو و سرند و مثل آن را از جلوى تنبوشه براى تكان دادن و پاك كردن دهانه‌ى مجرا بردار و بگذار بكنند كثافات لازم داخل مجرا و نهايتا وارد حوض و آب‌انبار و آنچه نبايد بشود شده چه بسا كه از آب روز كه شرحش خواهد آمد آلوده‌تر نصيبشان ميگرديد !\r\n\r\nميرآب\r\nميرآب كسى بود كه تقسيم آب محل را به عهده داشت و از افراد معزز و شاخصى بود كه هر خانه‌دار بايد جهت حاجت و بالاجبار به او احترام گذارده به قدر توانائى مالى مقررى ماهيانه‌اى براى او داشته باشد و كارش آن بود كه شبها با بيل اسپره « 6 » دار خودسر سه‌راهها و تلاقى معابر نشسته آب كوچه‌ها را تقسيم مينمود ،\r\n\r\n\r\n","description":"","footnote":"\r\n( 5 ) . گلدان مانندى براى افكندن اخ و تف و اخلاط سينه بيماران ريوى كه ته آن خاكستر ريخته كنار دست او ميگذاشتند .\r\n( 6 ) . تخته‌ى محكم تراش داده‌ى سوراخ‌دارى كه به انتهاى دسته بيل ، يعنى پيوست به بيل قرار داده پا بر آن نهاده بيل را به زمين فشار ميدادند .\r\n","page_name":" 229 ","page_number":229},
  {"content":"\r\n\r\nاما از آنجا كه او نيز نوكر دولت و تريشه‌ى از سر بقيه چرم مأموران دولت بود كه بايد از موقعيت خود حد اكثر استفاده را بنمايد و فعلا سر رشتهء آب يعنى ريشهء زندگانى مردم به دستش افتاده بود آب از نصف شب ببعد نسبتا تميز او متعلق به آنهائى بود كه دم او را بهتر ديده ، زير سبيل وى را زياد چرب كرده باشند و آب سر شب او با اين دروغها كه : ممكن است آب آن به همه اهل محل كفايت ننمايد و آب بعد از نصف شب حواله‌ى محل ديگر مىباشد و ديگر اكاذيب براى آنهائى كه حقّانه‌ى كمترى پرداخته باشند و آب روز مخصوص بىبضاعتها و بىپول‌ها كه بايد بجاى آب ، گل و لاى و لجن و آب حوض و مانند آن به حوض و آب‌انبارهاى خود بفرستند .\r\n\r\nمناظر آب‌گيرى\r\nبا اينهمه وقايع آب‌گيرى شبها از مناظر ديدنى و تأثرانگيزى بود كه يكى بعد از ساعتها انتظار كه آب به جلو خانه او برسد كهنهء راه آبش را كشيده تا غفلت كرده بود صاحب‌خانه بعدى گل و لجنى و كهنه كاغذ به راه آبش تپانده آب را روانه خانه خود مينمود و ديگرى با چند زحمت آب را از كوچه‌هاى بالا و راههاى دور سرازير كرده براى خانهء خويش آورده بود و خانهء جلوترى كه حق تقدم داشت و طبق قانون عرف ابتدا آب حق او بود توپى سوراخ راه آبش را كشيده تمام آب را تصاحب كرده داخل راه آب خود مينمود . يكى كمين كرده ، آب بالاترى را دزديده ، پائينترى از او دزديده بود و آن يك پول داده از ميراب خريده ، سايرين خبر شده بر آن هجوم برده ، هريك قسمتى از آن را صاحب شده ، بر سر آن به جان هم افتاده جنگ مغلوبه ميگرديد و ناگوارترين احوال زمانى بود كه يكى با تمام\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nمنازعه ، مجادله‌ها ، نسبتا آب زلالى ! در ته جو ديده آن را به حوض و آب‌انبار ميفرستاد و فرداى آن بود كه بوى عفونت آن تمام خانه را پر ساخته معلوم ميكرد كه آب مزبور آب تخليهء آب‌انبار يا مبالى بوده كه ، چنانچه سابقا ذكرش گذشت كوچه‌ى بالاترى براى تخليهء آن وقت را براى فرار از چنگ مأمور و اعتراض مردم برگزيده است ! كه تخليه آن قوز بالا قوز و سربار گرفتاريهاى ديگرش گرديده ، اهل خانه به كشيدن و بيرون ريختن آن بپردازند ، يا ناچار اگر آب محل قطع شده بود آن را جهت ظرف‌شوئى و رخت‌شوئى و مستراح و مثال آن گذارده ، آب آشاميدنى را تا دفعهء ديگر كوزه كوزه ، با التماس و تمنا و با رعايت دقايق آن‌كه صبح زود و تنگ غروب و اول هفته و اول ماه نباشد كه در اين ايام براى خانهء آب بده شئامت داشت و خبر رنج و خطر سلامت اهل خانه را ميداد ! تأمين نمايد و اين صبح روز آن با تعفن آن معلوم ميگرديد ، علاوه بر نجاسات و پاره مدفوع‌هاى كوچك و بزرگ كه بر روى آب جمع شده ، دو نوبت كه اين واقعه گريبانگير حقير شده بود !\r\nاگرچه آبهاى پولى و رشوه‌اى هم كه با پول چاى و ناهار و خواهش و تمناى ميرآب به خانه‌ها رسيده همه گونه رعايت نظافت و پاكيزگى آن شده ، سحرگاهان و بدون دغدغه‌ى آنگونه حالات و قرار دادن غربال و سبد و جارو جلو آنها در دسترس قرار گرفته بود ، هنوز تا چند روز قابل استفاده‌ى چاى و سماور و آشاميدن نميتوانست باشد ، از آنجا كه نهرها تماما خاكى و روباز و آب از روى زوائد و كثافات داخل آنها عبور مينمود ، اضافه بر گل‌آلود بودن طبيعى آن‌كه از مسافات بعيده با دستكارىهاى ميراب‌ها و مردم ميرسيد لازم بود تا با ماندن در آب‌انبارها ته‌نشين شده با دستوراتى قابل شرب بشود . اما در تابستانها اين آب‌گيرىها صفا و خوشايندهائى داشت كه اهل هر خانه پشت ديوار خود در كوچه فرش انداخته ، چراغ آورده ، سماور آتش كرده ، شب‌چره گذارده دور هم جمع شده خوش و بش و تجديد مودت ميكردند .\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nسقا كه مشك پرآب را براى مشترى ، يا ( پاچال ) ميبرد . پاچال نام ديگر پاتوق ، يعنى محل و آب‌خواه دائمى . و اين توضيح كه سقائى با مشك يكى از مشاغل بود و از تقلبات در آن‌كه نيم ، يا ثلث مشك را بجاى آب از باد و دميدن به آن پر بكنند ، كه البته اين براى مشتريان موقت بود نه براى پاچال‌ها و محل‌هاى معين كه آب مصرفيشان كنترات داده شده بود . پاتوق‌هايشان هم قهوه‌خانه‌ها . پزندگىها . نانوائىها . آب‌بندها ، مثل بستنىفروشها . شربت‌آلات فروشها و مانند آن .\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nآب مشروب كه وسيلهء بشكه و چرخ به مشتريان تحويل مىشود .\r\n\r\n","description":"","footnote":"","page_name":" 233 ","page_number":233},
  {"content":"\r\n\r\n\r\nتصفيهء آب\r\nاينها نيز طرق و دستوراتى بود كه با آن آب را صاف و قابل مصرف ميساختند .\r\n1 - هنگام آب‌گيرى ، حوض و آب‌انبار را كاملا پر كرده مقدارى از آن سرريز ساخته فضول و واردات به آن را دور بكنند . 2 - آهك و ذغال و نمك و خاكستر در آب يعنى در حوض و آب‌انبار بريزند . 3 - تا چند روز شير پاشير را ترك كرده از سر آب‌انبار آب بردارند . 4 - اگر آب‌انبار محلى و آب كهنه سراغ دارند براى چند روز از آب آنها استفاده بكنند . 5 - در صورت تعفن سركه و گلاب در آن بريزند . 6 - چنانچه آب طعم و مزهء خود را از دست داده تلخ و تند شده بود آن را با سركه و خاك رس و گلاب جوشانده پس از ته‌نشين كردن به مصرف برسانند و براى جلوگيرى از مضرات بيماريهاى چنين آبها سير و پياز و سركه‌ى فراوان يا كاهوى زياد بخورند .\r\nالبته اين قواعد و دستورات تا زمانى بود كه آب لا اقل داراى حشراتى نبوده خاكشى و امثال آن مانند كرم‌هاى سنجاقى كه شبيه بچه ماهى با سر درشت و ته باريك در اكثر آب آب‌انبارها ديده ميشدند ، در آن از آب حوض آب‌انبارهاى ديگران كه به جوىها ريخته ميشدند وارد نشده يا بوجود نيامده باشد كه در اين صورت تكليف آن بود كه پارچهء رقيقى بر سر شير آب‌انبار بسته حشرات را در پشت آن گذارده روزى يك بار پارچه را باز كرده شسته تميز و پشت و رو بكنند و در حالت عفونت بيحد كه احتمال افتادن موش و گربه و مثل آن در آب‌انبار ميرفت ، چاره آن بود كه در آن آئينه انداخته ، يعنى روز آفتابى آئينه‌اى برابر آفتاب گرفته نور آن را در آب‌انبار انداخته ، حيوان را يافته وسيله‌ى زنبيل و آتش گردان و سرند و غربال و مثل آن خارج كرده ، آهك و سدر و خاكه ذغال فراوان بپاشند ! و اينكه حرف آب حوض كمتر زده مىشود از آن جهت است كه در وقتى كه آب خوردن يعنى آب آشاميدن و پخت و پز داراى چنان احوالى باشد آب كهنه‌شوئى و ظرف‌شوئى و دست و روشوئى و وضو و مستراح كه از حوض\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nاستفاده ميشد قابل گفتگو نميباشد و تا از آن نيز نگذشته بىنصيب نگذاشته باشيم بايد بگويم كه آب حوض يعنى آبى كه در روز لا اقل ده‌ها بار ته آفتابه‌ى از مستراح بيرون آمده در آن خورده دخول و خروج نموده صدها بار دست و پا و صورت در آن شسته شده ، از لباس رو تا زيرجامه و زيرشلوار و كهنه بچه و ( كهنه بىنمازى ) « 7 » در آن شسته و آب كشيده شده ، بجز ظرف و ظروف اهل خانه از استكان نعلبكى تا ديگ و كماجدان و باديه بشقاب و غيره و غيره كه در آن تميز شده ، در آخر ، يعنى در اواخر آب كه به صورت مايع غليظ سبز رنگ متعفن پرچربى و كف صابون و مرق و كثافاتى از نصفه‌ى حوض به پائين درآمده كه تازه عزيز شده ، از ترس نرسيدن آب قدر و قيمت يافته همان براى بيرون بردن و آب كشيدن اشياء و شستشوى اطفال و امور مستحبى غدغن گرديده بايد هر كار را در خود حوض انجام داده ، از اسراف و تبذير آن خوددارى نمايند و اين همان آب بود كه در اين روزها شايد مقدار حشراتش از جمله خاكشىهاى قرمز و كرمك‌هاى سبز و قرمز و حشرات لپه مانند سياهش بر آب آن فزونى گرفته ، گاهى كثرت جانوران مخصوصا خاكشى ( خاكشير ) هاى آن به حدى بود كه چون آفتاب بر حوض تابيده خاكشىها رو آمده به يكطرف جمع ميشدند چنان بود كه لنگ سرخ يا شلّه‌ى گلى به روى آب افكنده ، يا آب از خون و جوهر قرمز و چيزى مثل آن رنگ يافته است ! و باز اين همان آب بود كه تا ( كر ) « 8 » بود يعنى از صد من تبريز ( سيصد كيلو ) كم نشده بود پاك و طاهر و قابل ( كر و شر ) « 9 » و\r\n\r\n\r\n","description":"","footnote":"\r\n( 7 ) . كهنه‌هاى حيض . پارچه‌هاى قرمز ارزانقيمتى كه براى اين كار دوخته پس از هر استفاده شسته خشك كرده مجددا به كار ميبردند .\r\n( 8 ) . صد من آب يعنى معادل يك ذرع مكعب كر شرعى بوده يعنى نه نجس بوده نه نجاست‌پذير ميآمد ، مگر وقتى كه رنگ و طعم و بوى آن تغيير يافته باشد .\r\n( 9 ) . ريخت و ريز .\r\n","page_name":" 235 ","page_number":235},
  {"content":"\r\n\r\nهمه چيز بوده بمراتب براى طهارت و وضو از آب قليل غير كر اگرچه از مظهر قنات و چشمه بوده باشد قابل قبول‌تر ميآمد و فقط كافى بود كه قبلا با زدن ته آفتابه يا پس و پيش كردن آن با سر پنجه جانوران را بسوى ديگر گريزانده راه را براى رفع حاجت باز بكنند !\r\nبعد از آب خانه‌ها آب حمامهاى محلات دورافتاده از آب بود كه چون حمامىها هرگز جهت زيادى مصرف و اينكه چندانكه راه‌آبشان گشوده ميشد تمام آب جو را يك جا ميبلعيد و مردم مانع ميشدند در شبها كه مصرف خانه‌دارها بود به آن دست نمييافتند و روزها نيز تا قابل استفاده بود اهل محل راه به آن نميدادند ، ناچار از بدترين آبها يعنى آبى كه ابتدا به محل وارد شده از فرط نفرت و عفونت و فضول و زوائد كه ته جويها را شسته با خود آورده بود و لجنى بود كه حتى براى شرب باغچه‌ها به كار نميآمد كارگذارى ميكردند ، يعنى آبى كه بدون دغدغهء خاطر و نزاع و مرافعه و جنگ و جدال ميتوانستند روانهء آب‌گيرهاى حمام نمايند ، آبى كه از فرط كثافت و بدبوئى و سياهى مردم براى آب‌پاشى و پاى درختهاى كوچه و خيابان دادن كه آنها را ميخشكانيد اجتناب ميورزيدند .\r\nپس از حمامها هم آب‌انبارهاى وقفى بود كه يكسره راه آب آن گشوده تا چه آبى از مصرف و حاجت اهالى بدور مانده خودبخود به آنها برود و با اندك توجه به اوضاع و احوال خانه‌دارها و حمامىها كه همراه رشوه و پول ناهار چاى و پيشكش تعارفات قبا و عبا و مثل آن آبشان آن مايعات بود ميتوان به سهولت پى به آب آب‌انبارهاى وقفى بىصاحب و باعثى كه آب آن را بايد پس‌مانده‌هاى مردم ، حتى حمامىها و آب بارانى كه پس از شستن كوچه و معبر داخل نهر شود تأمين كند برد كه بايد داراى چه وضع بوده باشند ؟ !\r\nبا اينهمه آنچه مايهء توجه و تعجب مىباشد اين‌كه با چنين مايهء حياتى و استفاده‌اش از شرب و خوردن و طهارت و استحمام ، هرگز دچار با بيمارىهاى امروزه و كثرت آن نبوده چه بسا كه سالم‌تر و سرحال‌تر و با توش و توان‌ها و\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nعمرهاى زيادتر ميزيستند !\r\n\r\nكوچه‌ها و معابر\r\nبطوريكه مختصرا ذكرش در گذشته برفت معابر تهران شامل بود بر چند خيابان بىتناسب اصلى كه شمارهء آنها از آحاد تجاوز نمينمود و راههاى ديگر و معابر و بازار ، بازارچه‌هاى بدقوارهء تنگ و گشاد كج و معوج بىنقشهء بدمنظرى كه در مسيل و مسير آبها و انهار و حوالى كوچه باغهاى اوليه با اعوجاج آنها بوجود آمده بود كه آن نيز بخاطر قدرت زورمندان كه در احداث ساختمان ، يا تجديد و تعمير بنا مورد تجاوز قرار گرفته هريك توسطشان قسمتى از كوچه و معبر عام تصاحب شده بود بىتناسب‌تر و بدقواره‌تر گرديده بود .\r\nتا آنكه ظاهر شود ضعف بىپناهان و قدرت متنفذين چه ارتباطى با عدم تناسب كوچه‌ها ميتوانست داشته باشد ؟ بايد گفت اولا در تقسيم زمين‌هاى بزرگ به كوچكتر و راه‌كشى و معبركشى و مثل آن هيچ ناظر و نظارت و قانونى وجود نداشت و هركس ميتوانست زمين خود را به هر صورت كه ميل داشته باشد خرد و تقسيم و تفكيك نموده ، ساخته يا به فروش برساند ، كه اين اول عامل بود تا كوچه‌هاى تنگ و معابر غير مستقيم و كوچه ، معبرهاى بن‌بست بوجود بيايد ، چه هيچ صاحب زمينى حاضر نبود به اختيار خود قسمتى از مال و دارائى خويش فداى فراخى و راست و درستى معبر و راحت مردم نمايد و حق هم داشتند كه تا قانون و زور بسته به آن نباشد هيچكس تن به چنان خسارت نميدهد .\r\nديگر خود ساختمانها و عمارات و خانه‌ها بود كه در ساخت و سازشان ضابطه وجود نداشته ، هركس ميتوانست بهر صورت كه ميل و حاجت و تمنا داشته باشد ساختمان نمايد ، علاوه بر عدم نقشه و طرح براى بنا كه همهء اسلوب‌ها و معمارىها در رغبت و خواست و نخواست و استطاعت و عدم استطاعت صاحب ساختمان خلاصه ميگرديد ، در اين معنى كه يكى قطعه زمينى\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nخريده چون در بنيانش جز خواسته‌ى صاحب آن فكر و طرح و نقشه‌ى ديگر به كار گرفته نشده ، به قبول قانون و قرارى مكلف نشده بود ، ناگزير در عمل دچار اشكالات كم و زياد شده ، غالبا هم برخورد با كم داشتن زمين مينمود كم و كسرى آن از معبر عام تأمين ميگرديد ، به مثل اطاقى بالاى هشتى جهت بهار خواب ساخته شده بود و پس از آن ديده ميشد صندوقخانه‌اى براى رختخواب و وسايل لازمش مىباشد و يا خود او كوچك درآمده بعدا معلوم شده بود و رفع مشكل آن‌چنين ميآمد كه يا به زور ، يا خواهش از مالك همجوار چند تير و چوب از ديوار خود به روى ديوار همسايه خوابانده ، كوچه را سقف زده متصرف شود .\r\nيا فى المثل ساختمان اصلى را تمام كرده به ديواركشى حياط و طاقنمابندى و قرينه‌سازى آن ميرسيد كه قناس و نقص زمين مانع درست و راست گشتن آن ميگرديد ، يا آشپزخانه و آب‌انبار و مستراح آن‌كه بايستى نزديك كوچه ساخته شود « 10 » كوچك درآمده ، در صورت جلو كشيدن و بزرگ كردن آن از داخل حياط ناقص ميگرديد كه بىمعطلى ديوار را عقب برده چيزى از كوچه را استملاك مينمود ، و ديگرى و ديگران كه از او پيروى نموده ، از عمل اولى كوچه معابر تنگ و گشاد و از دومى داراى سقف و سبات و طاق و اطاق ميگرديد و به اين خاطر چه بسا كوچه‌هاى چند صد متر طول كه علاوه بر تنگ و گشاد شدن ، به چشم همچشمى مالكان دو طرف به صورت دالانى تاريك بدون اندك نور درآمده بود ، در آن حد ظلمت و انحناء كه حتى در روز روشن ، عبور از آن بدون چراغ\r\n\r\n\r\n","description":"","footnote":"\r\n( 10 ) . اين سه مكان از آنجهت نزديك كوچه ساخته ميشد كه براى آشپزخانه راه براى آوردن ذغال و خاكه و هيزم و بردن خاكستر و آشغال و ريختن آب ظرف بكوچه و براى مستراح را تخليه چاه و دفع بوى آن نزديكتر و آب‌انبار جهت رسيدن آب كه راه آب آن هرچه كوتاه‌تر و آب‌روتر و نزديكتر بوده باشد .\r\n","page_name":" 238 ","page_number":238},
  {"content":"\r\n\r\nغير ممكن شده بود .\r\nپس از اين‌ها گردن كلفت‌ترها و زورگوترها مانند لشوش و باباشمل‌ها و يكّه‌بزن‌ها و دولتىهاى امثال نايب و فراش و نظامىها بودند كه بنا به مثل معروف ( حد به شارع ) « 11 » حدّشان به شارع بوده به پشتيبانى زور حكم حريم هر خانه متعلق به همان خانه مىباشد را مأخذ تجاوز قرار داده در خريد خانه يا زمين نصف كوچه را هم تصاحب نموده كوچهء چهار ذرعى را دو ذرع و دو ذرعى را يك ذرع ميكردند و به ناچار كه جبران اين نقيصه را بايد خريدار زمين مقابل كرده عقب بنشيند و كوچه پس و پيش بشود و اگر خانه و ساخته شده باشد اهالى كوچه تحمل آن بكنند و بعد از اينها قدرتمندترها و زورگوترها كه گاهى كوچه‌ى دررودار را با تصاحب يك جاى كوچه و چسباندن ديوار خود به ديوار خانه‌ى مقابل بن‌بست ميكردند ، به اين صورت كه اگر سكنه‌ى خانه‌هاى بعدىشان بخواهند به خانه‌هاى خود رفت‌وآمد بكنند بايد يكى دو كوچه را دور بزند و بسا كه اين تصاحب بر روى شارع عام و معبر پرتردد صورت گرفته واقعا سكنه را مستأصل مينمود و آخرين حد ارفاق متجاوز اين ميشد كه برايشان كوره‌راهى نقب مانند از زير زمين يا بنا ، يا حياط خود حفر بكنند و از اين كوره‌راهها كه گذرندگان بايد خميده و با پائين رفتن از يكطرف و بالا آمدن از طرف ديگر به نصفه‌ى بعد كوچه برسند كم نبود ، از جمله ( حفره‌ى رجب فراش ) و ( دالان قاطرچى باشى ) واقع در كوچه چالى سيلابى در شرق گذر لوطى صالح ، و بعضى كه اگر كوچه قسمتى از سردابه يا حمامشان شده بود منت گذارده در ساعات روز اجازهء عبور از بام آنهايشان بدهند ، مثل بام تون « 12 » حمام مرمر « 13 »\r\n\r\n\r\n","description":"","footnote":"\r\n( 11 ) . بلامعارض . در كوچه‌هاى خصوصى يا بن‌بست صاحب يا صاحبان خانه‌هاى آن ميتوانستند از پياده‌روى پشت ديوار خود مثل چاه كندن و مانند آن استفاده بكنند .\r\n( 12 ) . كوره ، آتشدان حمام .\r\n( 13 ) . واقع در كوچه‌اى به همين نام در محلهء عودلاجان .\r\n","page_name":" 239 ","page_number":239},
  {"content":"\r\n\r\nمتصرفى پسرعموى ناصر الدينشاه ، حاكم تهران ، مجرى عدل و داد ! كه در ساعات كار تون‌تاب كه درهاى دو جهت كوچه گشوده بود اهالى ميتوانستند از آن عبور بكنند ، يعنى با بيش از سى هزار متر خانه كه هنوز جا برايش تا حد معبر عام كم آمده بود !\r\nاز ديگر كوچه‌هائى كه طاق‌دار شده بود ( طاقى امين الدوله ) در غرب بازار پالان‌دوزها كه اين جناب ( دوله ) نيز با چندين هزار متر خانه و باغ هنوز مجبور به پوشاندن روى كوچه شده روى آن اطاق و در و بام ساخته بود . ديگر ( طاقى مشير خلوت ) در ( كوچهء حياط شاهى ) كه سقف كوچهء دويست سيصد ذرعى را پوشانده ملكى خود ساخته بود . ديگر ( طاقى صاحب‌جمع ) بعد از ميدان امين السلطان و ده‌ها از اين طاق‌ها كه بر روى كوچه‌ها پوشانده شده ، آنها را به صورت حفره و دالان درآورده ، صالحات باقيات كار راه‌اندازى و وسيلهء خير ! شب و نصفه‌شب رنود عقب جا بگرد شده بود !\r\nدر هر حال تهران بود و كوچه معابرى تنگ و گشاد و كج و كوله در بدترين مناظر ، از خاك و كثافت و گل و لاى و لجن كه در تابستان كفش و جوراب و تا بالاى مچ شلوار راهگذر را غرق خاك و در زمستان‌ها تا مهرهء كمر لباس مردها و كمر چادر زنها را آغشته به گل و آب و لجن مينمود ، علاوه بر انواع زباله و خاك و خاكستر و خاكروبه‌ى خانه‌ها و پشكل چهارپايان و خاك بنائى و پهن طويله‌ها و خاكستر نانوائىها و كود و آشغال دسته شده و پريشان و زوايد دولابىها « 14 » كه از سرندشان بيرون نرفته بود و گل و كاه‌گل آب گرفته نگرفته و خشت‌هاى ماليده و نره كرده « 15 » و دسته گشته و خط بول‌هاى بلند كه از كنار\r\n\r\n\r\n","description":"","footnote":"\r\n( 14 ) . منظور دهاتىهاى قصبه‌ى دولاب كه خاك و آشغال‌ها را جهت كود مزارع خود سرند نموده نرمه‌هايشان را برده زبره‌ها و نخاله‌هايشان را بجا ميگذاشتند .\r\n( 15 ) . سر پا داشتن خشت و آجر را نره كردن ميگفتند كه پس از دو نم شدن به آن حالتشان واميداشتند .\r\n","page_name":" 240 ","page_number":240},
  {"content":"\r\n\r\nديوار تا وسط كوچه كشيده شده بود « 16 » و مدفوع شل و سفت تازه و خشك بچه و بزرگ كه در هرچند قدم و پيچ و خم هر كوچه منظر چشم شده بود ، همراه گرد و غبار دائمى شهر كه وسيلهء باد ( شهريار ) بوجود آمده بود ، مگر جلوى در خانه و جلو خان و پشت ديوار بعضى از دولتمندان كه با سنگ‌هاى ( قلوه ) فرش شده مقدارى از هر كوچه را از احوال مذكور خارج كرده بود .\r\n\r\nآب‌پاشى خيابانها\r\nپياده‌روهاى خيابانهاى ناصريه و باب همايون و لاله‌زار كه مجاورت با ارك شاهى داشت جهت كم كردن گرد و غبار با همين سنگ‌هاى قلوه‌فرش شده بود و سطح آنها كه تردد چهارپايان و اسب و الاغ و گارى و درشكه و اواخر اتومبيل بود و خاك زيادتر بلند مينمود ، در صدارت سيد ضياء الدين دستور شد صبح و عصر آب‌پاشى بشوند و براى اين كار سپورها با پاچه‌هاى تا بالاى زانو لوله كرده در جوىها رفته با دلوچه‌هاى دسته‌دراز متحرك آنها را آب ميپاشيدند .\r\nپس از آن ادارهء قورخانه به فكر آب‌پاش خودكار برآمده منبع آهنى بشكه‌مانندى كه در عقبش لوله‌ى دراز سوراخ كرده‌اى كار گذاشته شيرى بر آن تعبيه كرده بود بر روى گارى اسبىاى نصب كرده به كار گمارد ، با اين صورت كار كه بشكه‌اش را سپورها با دلوچه از آبراهى پر كرده به محل آب‌پاشى ميآوردند و در آنجا شيرش را باز نموده اسبها را به تاخت ميآوردند و هنوز اسب‌ها دور بر نداشته آب بشكه تمام و لازم به تجديد پر كردن ميگرديد و تا پر كردن و\r\n\r\n\r\n","description":"","footnote":"\r\n( 16 ) . چون آبريزگاه و وسيلهء تخليه نبود ناچار كه مردم رفع و دفع خود كنار كوچه و پاى ديوار ميكردند .\r\n","page_name":" 241 ","page_number":241},
  {"content":"\r\n\r\nبازگشت كه آب‌هاى اول خشك شده بود . پس از آن همان منبع ، اما بزرگتر از آن را بر روى شاسى وانت‌بار لارى ( وانت تاق‌دار دورسيمى ) مستعملى قرار دادند كه آن نيز معطليش كمتر از گارى آب‌پاش نتوانست شد ، اضافه بر سپورهاى زيادتر كه براى پر كردن بشكه‌ى او لازمش گرديد و آب آن‌كه حتما از سر آب و قنات بوده موجب گرفتگى سوراخهاى لوله‌ى آب‌پاش آن نشده باشد .\r\nصنعت ايرانىاى كه در روزهاى اول چه سر و صدائى به راه انداخته ، چه جماعاتى را از اطراف شهر به تماشاى آن ميكشيد و در كاربرد مساوى گارى آب‌پاش با تفاوت بشكه‌اش كه بر روى شاسى اتومبيل نصب شده بود و ناچار كه كنار گذاشته شده ، مجددا كار به خود سپورها كه لا اقل آبشان چندين ساعت زمين را مرطوب نگاه ميداشت گذاشته شد ، تا اتومبيلهاى ( اطفائيه - آتش‌نشانى ) وارد شده ، ضميمهء آنها اتومبيلى نيز براى آب پاشيدن كه خود پر كرده خود خالى مينمود . اتومبيلى كه موجب دشنام و ناسزاها به فرنگىها كه آمده كار صنعت‌گران ايرانى را ديده ، نقشه‌اش را دزديده ، رفته از رويش ساخته‌اند ! گرديد و چون وسيله‌اى عملى ديده شد و توانست در كمتر از ساعتى خيابانى را آب‌پاشى نمايد يكى دو دستگاه ديگر نيز خريدارى شده براى اين كار و ذخيرهء ايام ( شاه‌سوارى ) كه بايد معابر زيادترى آب‌پاشى شود در اختيار اداره اطفائيه گذاشته شد .\r\nقابل ذكر است كه با ساختن اتومبيل آتش‌نشانى شهرت و موقعيت ادارهء قورخانه كه تا آن وقت جز تعمير تفنگهاى كهنه و ساختن آتش‌بازى و كم و بيش ساختن ( علامت ) « 17 » دسته ، هنر ديگرى از آن ديده نشده بود سر و صدائى برپا كرده ، اعتبار و آبروئى كسب نموده موجب افتخار همشهريان گرديد ، اما ديرى نپائيد كه با ساختن نعش‌كشى به اسم ( گنبد برنجى ) كه ذكرش خواهد\r\n\r\n\r\n","description":"","footnote":"\r\n( 17 ) . علم ، علم‌هاى چند تيغه كه در عزادارى محرم ذكرش گذشت .\r\n","page_name":" 242 ","page_number":242},
  {"content":"\r\n\r\nآمد و كار حمل جنازهء مسلمين را به صورت فرنگيان درآورده به كفر و الحاد كشانيد ! رو به افول نهاده ، مردم را از خود و تشكيلات آن متنفر گردانيد .\r\n\r\n","description":"","footnote":"","page_name":" 243 ","page_number":243},
  {"content":"\r\n\r\n\r\nگنبد برنجى گورستانها اموات\r\nقبل از شرح گنبد برنجى لازم است به احصائيه گورستانهاى شهر پرداخته ابتدا از تعداد و وضع آنها سخن بميان آوريم :\r\nگورستانهاى تهران عبارت بودند اول : قبرستان ( چهارده معصوم ) ، از بيرون دروازهء شاه عبد العظيم ( ميدان شوش ) تا سه راه فرح‌آباد ، با چهارطاقىهاى نو و كهنه و سر پا و فرو ريخته و قبور پست و بلند و حفره‌هاى فراوان كه كفن‌دزدها با شكافتن گورها و دزديدن كفن مردگان « 1 » ! بوجود آورده بودند و استخوان‌هاى پوسيده و سالم فراوان از اموات كه بدان جهت يعنى بيرون آمدن از گورها وسيله كفن‌دزدها گوشتهايشان طعمهء حيوانات و پرندگان شده بود بر جاى مانده بود ، يعنى قبرستان فقرا و مستمندان كه بعد از گورستان چهارراه حسن‌آباد ( محوطهء\r\n\r\n\r\n","description":"","footnote":"\r\n( 1 ) . كفن‌هائى كه پارچهء نوى آن ، چنانچه كرباس و متقال نبوده ، از اعلاترين يعنى چلوار بود ذرعى ده شاهى يعنى نيم ريال به فروش ميرسيد تا خاك و گلى آن‌كه از بدن مردهء از گور كشيده درآورده شده باشد به چه قيمت مىتوانست بود ؟ ! و به هر صورت كه با اندك بهاء يعنى سه چهار شاهى به دوخته‌فروشهاى دروازه فروخته شده از آنها پس از شستن براى دهاتىها پيراهن اعيانى دوخته ميشد ، پيراهنى كه به تن هر روستائى رفته بود باعث بسا تفاخر براى وى و حرف و سخن دوست و دشمن پشت سرش ، كه ببين كار فلانى به كجا رسيده كه پيراهن چلوار پوشيده است ؟ !\r\n","page_name":" 244 ","page_number":244},
  {"content":"\r\n\r\nادارهء آتش‌نشانى ) بوجود آمده بود ، تا زمان اخراج كوره‌هاى آجرپزى و آهك‌پزى از داخل شهر به خارج كه بقايايشان از گورها بيرون آورده شده ، خاكشان غربال گشته خشت كنگرهء ايوان‌ها تا نشيمن موال‌ها و چاهك‌ها گرديدند ! و رويشان براى كاركنان بلديه خانه‌هاى يك طبقهء دو سه اطاقه ساخته شده ، با دست بدست شدن بعضى كارمندان دون‌پايهء دولتى و كم‌بضاعتها در آنها زيست ميكنند .\r\nدوم : قبرستان ( سر قبر آقا ) ، محل شهردارى و بيمارستان و زايشگاه فعلى كه خاكروبه‌هاى تمام شهر در آنجا جمع شده توسط دولابىها سرند و غربال شده براى كشت و زرع حمل ميگرديد و باقيمانده‌هاى آن در همانجا مانده به صورت تل عظيمى با بوى زنندهء عفنى وسط قبرستان خودنمائى مينمود . محل دفن اطفال و مرده‌هاى كنار و گوشه‌ى بىصاحب و اموات بىارزشى كه حتى مردم زحمت حمل ايشان را تا گورستان چهارده معصوم به خود نميدادند . قبرستانى كه در قحطىها و وبائىها و باد سامهاى از زمان ناصر الدينشاه ببعد بوجود آمده بود و اطراف آن مخروبه‌هاى خانه‌هاى بىصاحبى كه در اثر همان بلايا خود سكنه‌شان از ميان رفته ، اجساد و اجسام افرادشان در درونشان بىكفن و دفن مانده « 2 » ، جنازه‌هاى در كوچه خيابانهاى شهر مانده نيز كه بدون غسل و كفن به اطاقهايشان كنار هم نهاده رها شده ، باد و باران ، طاق و ديوارهايشان بر بالايشان\r\n\r\n\r\n","description":"","footnote":"\r\n( 2 ) . كشت و كشتار قحطىها و وباها و مشمشه‌ها و باد سام‌ها كه بادهاى سم‌زا بوده چنان بوده كه نعش‌ها در كوچه و بازارها مانند هيزم بر روى هم دسته ميشده ، گارى گارى بگورستان يعنى همين اطاقها حمل ميشده و خالى از سكنه ماندن خانه‌هاى سر قبر آقا هم منحصر به آن نقطه نبوده كه زيادتر اماكن شهر پس از هريك از اين بيمارىها و قحط و غلاها به اين صورت درميآمده است و بلايائى كه هربار ثلث تا نيم و دو سوم اهالى را نابود ميكرده است و چه زياد خانه‌ها و دكاكينى را كه خود نگارنده شاهد بيصاحب مانده بودنشان بوده كه منزل سگها و گداها شده بود .\r\n","page_name":" 245 ","page_number":245},
  {"content":"\r\n\r\nعكس بالا قبرستان چهارده معصوم ، واقع در ابتداى جاده رى ، منشعب از ميدان شوش كه تا خيابان خزانهء فعلى امتداد ميگرفت . كه ابتداى آن غسالخانه و در كنارش سنگ‌تراشها سنگ قبور اموات ميتراشيدند . ستون مانند سمت چپ عكس نشانگر قبر سازنده‌ى آن بنام قاسم خان مىباشد كه آب‌انبار و سقاخانه‌اى در كنار آن نيز براى زوار حضرت عبد العظيم و مسافران ساخته بود و تا اواخر مورد استفاده قرار داشتند ، و با تعويض خيابان رى كه بنام خيابان حضرت عبد العظيم معروف بود ، همراه قبرستان آن ، كه مخروبه و جز مزبله‌دان و محل بسى مفاسد بود در زمان رضا شاه خراب و تسطيح شده ، گورستانش زمين ساختمانهاى بلديه ، براى اجزاى آن ، از يك اطاقه تا سه اطاقه شد و آب‌انبار و سقاخانه‌اش كه زمين خيابان گرديد و عكس پائين كه گورستان را در حال تخريب و تسطيح نشان ميدهد .\r\n\r\n","description":"","footnote":"","page_name":" 246 ","page_number":246},
  {"content":"\r\n . \r\n","description":"","footnote":"","page_name":" 247 ","page_number":247},
  {"content":"\r\n\r\nقبرستان مخروبه‌اى طرف غرب چهارراه مولوى مركز زشتكارىهاى اجامر و اوباش كه حتى روزها در آن آدم لخت ميكردند ، چه رسد به شب‌ها و يكى از اعمالشان كه سفيد سراسرى پوشيده در گودال‌هاى قبور پنهان شده جلوى عابر از قبر بيرون آمده ، كه راهگذر به توهم مرده كه زنده شده غش كرده يا زبانش بند ميآمد و بر او ميآويختند ! و در زمان رضا شاه كه تسطيح به صورتى باغى وسيع بنام ( باغ فردوس ) درآمد و در عهد محمد رضا شاه كه در آن درمانگاه و بيمارستان و مانند آن ساخته شد .\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nكوره‌راهى از قبرستان چهارده معصوم ( قبرستان كهنه ) كه دو زن از آن در حال عبور به طرف غرب ، مثل محلات صابون‌پزخانه ، بازارچهء حاج غلامعلى ، قنات‌آباد . . . ميباشند . و اما ميله‌هاى از زمين سر بركشيده .\r\nميله‌هاى دودكش كوره‌هاى آجرپزى ميباشند ، كه در ساختن و معمارى آن بخاطر مخروطى بودنشان بايد نهايت استادى و مهارت به كار گرفته بشود ، كه اساتيد و معماران مخصوص به خود ، با دستمزدهاى چند برابر داشتند ، و بعضى از آنها كه واقعا اعجاب‌آور و حيرت‌برانگيز بوده كه در طول ارتفاع تا پنجاه ذرع ، بقول مشهور حتى سرموئى در رگ ( رج ) هايش اختلاف به نظر نميرسيد و نيز به خاطر عبور براحت دود ، با درونى مانند بيرون صاف و يكنواخت ، با جاپائيهائى براى بالا رفتن و پائين آمدن ، جهت پاك كردن دوده‌ى آن .\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nفرود آورده ، تير و چوب و در و پيكرشان آتش زمستان بىخانمانهاى اطراف گرديده داخل گورستان شده بود .\r\nهمچنين محل آدم لخت‌كن‌ها و دزدان كه در اطراف تل و پست و بلند قبور آن مخفى گرديده شبها به راهگذران ميآويختند و لشوش و الوات و ولگردها كه روزها در آن به قمار و انواع رذائل ميپرداختند .\r\nسوم : اماكن متبركه مانند قبرستان ( سيد ملك خاتون ) « 3 » و صحن و زمينهاى اطراف ( امامزاده گل زرد ) « 4 » ، صحن امامزاده سيد اسماعيل ، صحن امامزاده زيد ، صحن سيد ولى ، صحن سيد نصر الدين ( ناصر الدين ) ، ( كوه بىبى شهربانو ) ، امامزاده عبد اللّه ، امامزاده حسن ، امامزاده معصوم ، زمينها و صحن بىبى زبيده « نرسيده به امامزاده عبد اللّه در جاده شهر رى » ، صحن و حوالى حضرت عبد العظيم ، صحن و اطراف ابن بابويه ، صحن و اطراف ( مسجد ما شاء اللّه ) « 5 » و\r\n\r\n\r\n","description":"","footnote":"\r\n( 3 ) . زيارتگاهى در شرق تهران بيرون دروازه خراسان .\r\n( 4 ) . زيارتگاهى نزديك سيد ملك خاتون با درختهاى فراوان گل زرد كه با نام گل زرد شناخته ميشد .\r\n( 5 ) . مسجدى در شمال ابن بابويه در شهرت ( مسجد مهمان‌كش ) . ( بود مهمان هميشه دلخوش اينجا - نباشد مسجد مهمان‌كش اينجا ) كه در اين موضوع داستانى بود كه ميگفتند در اين مسجد هر غريبى شب منزل مينمود صبح نعش او را بيرون ميآوردند تا آنجا كه اهالى مترصد غربا بودند كه در آن نزول ننمايند تا شبى كه طغرل شاه كه در جنگى شكست خورده ناشناس و پريشان فرارا به اين محل رسيده بوده ، چون جائى براى گذراندن شب نمييابد پناه به اين مسجد ميبرد و هرچه مردم او را از بيتوتهء در آن منع ميكنند اعتنا نمينمايد و چون پاسى از ورود او در آن مسجد ميگذرد ناگهان صداى مهيبى بگوشش مىخورد كه : تو ميآئى يا من بيايم ؟ كه طغرل متوحش شده ترسى جان‌ستان وجودش را فرا گرفته منتظر پيش‌آمد مىشود كه دوباره همان بانگ با فريادى مهيب‌تر و همان مضمون بلند مىشود ، تا مرتبه سوم كه طغرل دست به قبضهء شمشير برده قوىتر از او بانگ برميدارد : تو بيا ! كه ناگهان ديوار نزديكش شكافته سكه‌هاى فراوانى از آن فرو ميريزد كه طغرل مردن غربا را -\r\n","page_name":" 250 ","page_number":250},
  {"content":"\r\n\r\nكل اماكنى كه بزرگ و امامزاده‌اى دفن شده بود ، و قبرستانهاى دوردست مانند قبرستانهاى قم و نجف و كربلا مخصوص متمكنين و ثروتمندان كه اموات به مقصد كربلا و نجف خود را قبلا در يكى از قبرستانهاى متبرّك يا غسالخانه‌ها امانت گذارده تا حمل به اماكن موردنظر نمايند كه از جمله غسالخانه‌ها يكى مرده‌شوخانهء چهارده معصوم ، جنب دروازه شاه عبد العظيم ( ضلع جنوب غربى ميدان شوش ) بود كه دورتادور محوطهء آن را قفسه‌مانند غرفه‌هائى ساخته اموات را در آن گذارده جلوش را ديوار و گل ميكشيدند و بسا كه در اثر از ياد رفتنشان همان دخمه‌ها مزارشان شده ، خوابگاه ابديشان ميگرديد و هنوز بودند مرده‌هائى كه در بوتهء فراموشى وراث افتاده اسكلت و استخوانهاى سالم و نيمه پوسيده‌شان از منافذ و سوراخهاى گوشه كنار تيغه‌هاى جلوى آنها نمودار بوده مردم و بچه‌هاى فضول مانند من چشم بر آنها نهاده تماشا ميكردند ، تا هنگام خراب كردن و خيابان‌كشى كه جمله را به گونى ريخته در گورستان مسكرآباد به خاك سپردند ،\r\n\r\n\r\n","description":"","footnote":"\r\nهم در اين مسجد در اثر همان صدا درك و معلوم ميدارد و شبانه پولها را به خارج از مسجد انتقال داده ، توسطشان تهيهء قشون ديده ، جنگ را عازم شده ، فتح مىكند و بيادبود آن واقعه برجى در نزديكى مسجد بنيان مينهد ، برجى كه در زمان ما بنام ( برج يزيد ) ناميده ميشد و مردم جهت لعن و جسارت به يزيد در آن كثافت ميكردند .\r\nدربارهء برج طغرل داستان افسانه‌مانند ديگرى نيز بود بر اينكه چون طغرل شكست‌خورده و درمانده به اين نقطه ميرسد ، روزى از پريشانى بر روى زمين خوب و بد ، يعنى خير و شر ميكشيده ، با خاك بازى ميكرده است كه سر موئى به دستش ميرسد و مو را كشيده جلو ميرود و ته آن را بر سر حلقه‌اى در زير زمين مينگرد كه وصل به تخته‌سنگ در زيرزمينى بوده كه چندين خم خسروى در آن مملو از مسكوك طلا و جواهر بوده است كه همان وسيلهء فتح و دست يافتن مجددش به سلطنت مىشود و دربارهء ماجرايش با واقعه‌ى بعد شعر زير كه به زبانش جارى مىشود ( چو آيد به موئى توانى كشى - چو برگشت زنجيرها بگسلد ) و در جهت پاره شدن زنجيرش هم اين‌كه در محاربه‌اى ديگر اسبش از صداى كوس و كرناى دشمن رميده ، طغرل عنان كشيده تا آنجا كه زنجير دهانه گسسته تسليم دشمن مىشود .\r\n","page_name":" 251 ","page_number":251},
  {"content":"\r\n\r\nو بعد از همه باغچه‌ها و زيرزمين‌هاى خانه‌ها كه گورستان خانوادگى اغلب خانواده‌ها ميگرديد .\r\n\r\nوسيلهء حمل جنازه\r\nشايد از ابتداى شريعت اسلام تا آن زمان بود كه اموات بوسيلهء تابوت و دوش مردم حمل ميشدند و آن را از بهترين نوع انتقال مردگان به گورستانها ميدانستند كه جمعيتى تابوت ايشان را مشايعت كرده ، با ذكر نام خالق و اسماء اللّه و آيات و تكبير و صلوات وى را رحمت و آمرزش فرستاده همراه تحيّت و غفران و طلب بخشش و فاتحه به خاك بسپارند ، چنانچه از تكاليف حتمى بيننده‌ى هر جنازه بود كه در صورت امكان پايه‌اى از تابوت را بدوش گرفته با گفتن لا إله الّا اللّه بسيار او را همراهى نمايند و در صورت عدم امكان تا هفت قدم تشييع نموده طلب مغفرت و در ناتوانى از آن‌كه برايش فاتحه خير بكنند ، و براى حمل جنازه‌ى علما و بزرگان دين كه جسد را با ( عمارى ) كه تابوت بزرگ روبسته‌اى بود و سقفش را پوشانيده ، شال و عمامه‌اش را بر بالايش قرار داده ( اللّه و لبيك ) بگويند حمل بدهند تا ظهور كالسكه كه اجساد رجال سياسى و اعيان و اشراف را مقدارى با دوش حمل داده سپس در كالسكه مخصوص كه اطاقكى پشت سر كالسكه‌چى بود نهاده عقبش لا إله الّا اللّه‌گويان راه ميافتادند .\r\nتشريفات حمل اموات نيز به اين گونه بود كه مرده‌هاى اسم و رسم‌دار و كس و كاردار در سر هر سه‌راه و چهارراه و مسجد و سقاخانه و امامزاده و تكيه تابوتشان بر سر دست بلند شده چهارپايه‌اى را كه دنبال تابوتش ميبردند بر زمين گذارده يكنفر از دهن‌دارها و داش‌مشدىهاى محل بالاى آن رفته ، تشييع‌كنندگان را كه پيوسته لا إله الّا اللّه ميگفتند دستور سكوت داده با اين جملات ( اللّه و لبيك ) مينمود : اللّه - خداى كريم ، ابد و ازل و حىّ و قديم ، احد و فرد و واجب التعظيم ، يعنى بزرگ است خداى ابراهيم ، و همچنانكه\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nچهارپا . يكى ديگر از وسايل حمل و نقل و بر روى الاغ كه وسايل چهارپادار و به پشت يابو كه طبق وصيت جنازه‌اى براى بردن به يكى از اماكن مقدسه بسته شده است ، و بارى كه پس از چند ساعت بخاطر گنديدن و بوى عفونتى كه از آن متصاعد مىشود ، باعث طعن و لعن و بد و بيراه به آن شده ، آمرزشش از همان زمان مشهود ميگردد ، مگر هوا سرد و مساعد به حفظ آن از بو گرفتن و زمستان بوده و در زمستان هم كه به احتمال خطرات برف و باران و وجود درندگان گرسنه كمتر مسافر و قافله‌اى حاضر به خطر كردن ميگرديد ، و لذا كه هرآينه ميت فوتش در زمستان واقع شده بود ، بايد در مكانى مثل طاقنماهاى مرده‌شوخانه‌ها و گور و مثل آن به امانت گذاشته بشود و در اين احوال هم كه قهرا گنديده ، متعفن شده بود .\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nتابوت بر سر دستها بلند مانده بود به مناسبت پيرى و جوانى او روضه‌ى كوتاهى خوانده گريه و اشكى گرفته ، با گفتن لا إله الّا اللّه كه به دهان جمع ميگذاشت تابوت را پائين آورده با ذكر مذكور ادامه به راه ميدادند ، تا به سه‌راه و چهارراه و مسجد و معبد ديگر ميرسيد و چنانچه متوفى عالم و مجتهد و آيت اللّه و پيشنماز بود اين بيت ورد زبانها ميگرديد : ( رفت ز دار فنا - حجت اسلام ما ) تا سال پنجم سلطنت رضا شاه كه حمل اموات بوسيله‌ى دوش غدغن گرديده ، اولين اتومبيل نعش‌كش بنام ( گنبد برنجى ) ساخت قورخانه در اختيار بلديه و گورستان قرار گرفت !\r\nوسيله‌ى جديد اتومبيل شورلت سوارى مستعملى بود كه اطاقكى مربع از چوب و تخته براى آن ساخته شده گنبد برنجى كوچكى شبيه گنبد طلاهاى امام ، امامزاده‌ها بالاى آن نصب و درى از عقب و پاگردى در اطرافش تعبيه شده تمام آن به رنگ سياه ملون گشته بود ، كه هنگام حمل جنازه صاحب مردگان اطرافش يعنى از پاگرد به طرف پائينش را سياه پوشانيده مطابق موقعيت مرده بر چهار طرف اطاقك آن علم و كتل و بيدق نصب كرده ، دو نفر قارى ( قرآن‌خوان ) در زاويهء دو طرف جلوش نشسته مشغول قرائت قرآن ميشدند و اتومبيل همگام با حركت متعاقبان آهسته به راه افتاده جمعيت دنبالش لا إله الّا اللّه ميگفتند تا به گورستان ميرسيد كه تا مدتها اين وسيله دلچسب نگرديده آن را اسباب كفر و محروميت ميت از ثواب دوش و مردم را محروم از اجر و ثواب زير تابوت رفتن كه هر قدمش هفتاد هزار گناه كبيره را از آنان ميريزانيد ميدانستند و چه آه و اسف‌ها از اينكه چرا زودتر از اين نمرده‌اند كه نعششان با دوش حمل شده دچار گنبد برنجى كه بجاى صداى اللّه و اكبر و ذكر خدا و رسول از آن صداى ( ترتر ) موتور بيرون ميآيد ، آن هم موتور آتشى كه جهنم را براى مرده پيشواز ميآورد نميشدند ، و اين شعرى بود كه براى آن ساخته شده بود :\r\n دور پَهلَوى گنبد برنجى * حرفيت ميزنم از من نرنجى \r\n\r\n","description":"","footnote":"","page_name":" 254 ","page_number":254},
  {"content":"\r\n\r\n اللّه و خدا كريم و صلوات * ديگه ( زِرمَدى ) « 6 » گنبد برنجى\r\nاومد كه كند ( فزرت و قمصور ) « 7 » * دين احمدى ، گنبد برنجى\r\nاونجور كه خراب كرد و ديدى * طاق گنبدى « 8 » گنبد برنجى \r\nهمراه شوخىها و متلك‌هائى در اين زمينه : ايشاء اللّه خودم برات گنبد برنجى خبر بكنم . بسكى پيش خدا اجر و قرب داشت گنبد بارگاهش را جلوجلو داد براش ساختن . خودش خر نداشت سوار بشه نعشش گنبد برنجى سوار شد . از ترتر تابوتش پيداست كه چى نثارش ميكنن . . . !\r\n\r\nآداب اموات\r\nترتيب برگزارى تشريفات ميت هم به اين صورت انجام ميگرفت كه : در هنگام احتضار تا بدون توبه و وصيّت نمرده باشد هر زمان به نوبت يكى از دوستان يا خويشان بر بسترش حاضر شده او را با اين سخنان كه : استغفار رنج بيمارى را اندك ميسازد . استغفار و توبه انسان را بهشتى مىكند . توبه و انابه دستگير آخرت مىشود . وصيت مبارك است . وصيت عمر را دراز مىكند و گناهان را ميريزاند . اين شترى است كه در خانهء همه خوابيده . مردن دير و زود دارد سوخت و سوز ندارد . آدم بىوصيت خسر الدنيا و الآخرت مىشود . وادار به كلمات توبه و استغفار نموده از او وصيت ميگرفتند كه اگر وصيت قابل اهميت بود مفاد آن را در\r\n\r\n\r\n","description":"","footnote":"\r\n( 6 ) . كلمه‌اى مسخره در بيهوده دانستن حرف يا كارى و مسخره اشخاص ، ايضا در جمله‌ى ( زرمدى قرمه‌سبزى ) .\r\n( 7 ) . زرت يا فزرتش شده قمصور ، اصطلاحى در سستى و كج‌عهدى و ويرانى و از ميان رفتن يا از ميان بردن كس و كار و سنت و چيزى .\r\n( 8 ) . اشاره به خراب كردن چند بازار و بازارچه‌ها و طاقهاى گنبدى به امر رضا شاه . يعنى همچنانكه طاقهاى گنبدى خراب شد با آمدن ماشين گنبد برنجى بنيان دين و مذهب خراب شد .\r\n","page_name":" 255 ","page_number":255},
  {"content":"\r\n\r\nكاغذى ثبت كرده چند ريش‌سفيد پايش را مهر نموده صحه ميگذاردند و اگر متعارف و مانند دستور دفن و كفن و نماز و روزه و امثال آن بود استماع كرده بعهده‌ى اولاد ارشد و وصيش ميگذاشتند .\r\nاين دستورات نيز طبق اخبار و روايات تكاليفى بود كه افراد منظم و مطيع شرع درباره خود مرعى ميداشتند : وارد بود كه چون آثار موت بر كسى ظاهر شود اول كسى كه بايد به فكر خويش بوده دلش به حال خودش بسوزد خود او مىباشد كه راهى پيچيده و مبهم جلوش مىباشد كه بايد با اقرار به گناهان و اعتراف قلبى به تقصيرات و ندامت از افعال گذشته و توبه و تضرع و زارى آن را همراه و سهل نمايد و ديگر تنظيم وصيت و اقرارنامه درباره حقوق خداوند و بندگان خدا و آنچه از مردمان بر ذمّه‌ى وى مىباشد و بداند كه بعد از مردن اختيار هر مال و هر كار از دست او بيرون رفته ديگر قادر به انجام هيچ عملى نبوده و وارثان و اوصياى وى را اعتمادى بر اجراى دستورات او نميباشد و از سهل‌انگارى وصيت جز حسرت و ندامت بر وى نميماند .\r\nپس حق اوست كه يك‌سوم از مال خويش را براى خود و هر كار و هر عمل كه دلخواهش باشد اختيار نمايد و چه بهتر كه از اين ثلث راه آخرت را بر خويش هموار كرده ، در راه مستحقان و خيرات و صدقات و صالحات باقيات وصيت نمايد . بعد از آن ترضيهء خاطر از برادران و خواهران دينى و نزديكان و دوستان و خويشان كه بر آنها ستمى روا داشته يا عدم رضايتى از ايشان استنباط مىكند يا حقى از آنها ضايع ساخته ، يا غيبت و بدزبانى و اهانتى كرده نمايد ، كه اگر قادر بالفعل بوده با قدم و زبان و مال ، با دست خويش و اگر توانائى جسمى و قدرت حركت نداشته باشد كسان براى آن امور مأمور سازد و يا احاله‌ى وصى نموده در وصيت بگنجاند .\r\nديگر دربارهء عيال و اطفال خود هيچ‌كس را دلسوزتر و مهربان‌تر از خالق آنان ندانسته آنها را به پروردگار بسپارد و تكاليف شرعى خويش را دربارهء آنان\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nمرعى داشته توكل به خدا نموده براى صغار قيّم و وكيل و سرپرست امين بگمارد ، و هرآينه تا اين زمان براى خود از تهيهء كفن كوتاهى كرده به تهيه آن پرداخته كفن نوشته خريده ، يا كفن‌نويس اجير كرده آنچه از آيات رحمت كه در اين‌باره وارد شده و خود دلش بر آن قوى مىشود بگويد تا بر آن نوشته در دسترس بگذارد و چنانچه به تهيهء وصيت‌نامه برنيامده به كار آن پردازد و در وصيت‌نامه از وحدانيت و رحمت پروردگار غافل نبوده خدا را به يگانگى و محمدش را به رسالت و على و يازده فرزندش را به امامت ياد كرده اقرار به مرگ و قبر و حشر و نشر و ميزان و كتاب و صراط و بهشت و دوزخ و دين و ايمان و اسلام و قرآن و سنت نمايد و در آن از خداوند درخواست كند تا او را با محمد و اهل‌بيتش محشور و در قبر ، ايشان را انيس و مونسش گرداند و اميدش را بر رحمت رحمانى و اصل گرداند و آنچه را كه خواهد و لازم داند در آن قيد كرده به مهر و امضاى خود و شهود برساند و بداند بدبخت‌ترين مرده آن باشد كه وصيت‌نامه نگذاشته باشد .\r\n\r\nتكليف ديگران دربارهء محتضر\r\nدر ساعات احتضار ديگر تكليف بر اطرافيان بود تا پاهاى او را به طرف قبله كشانده نزديكش كسى را بگذارند تا سورهء ياسين و صافات بخواند و اگر تواند نام خدا و ائمه و شهادتين را بر وى تلقين كرده بر زبانش بگذارند و غدغن كنند تا تارك الصلاة و جنب و حايض در مكانش پا نگذارند و چون درگذرد چشمانش را خوابانده ، دستهايش را كشيده ، دهانش را جفت بكنند و پاهايش را كشيده ، چكو چانه‌اش را بسته و كفنش را حاضر كرده آشنايان را مطلع نمايند .\r\nديگر از دستورات عرفى بود كه صاحبان محتضر چون وى را در احوال واپسين نگرند به حمامش برده موهاى زائدش را سترده ، حنا و خضاب كاملش نموده ، لباس تميز اعلايش بپوشانند و اگر اين امور مقدور نبود ، چندانكه حالت\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nموت بر او ظاهر گرديده چشمانش غبار گرفته بينىاش تيغ ميكشيد و ( تاره ) در منخرينش مينشست ، چنانچه مرد بود ريش و دست و پا و اگر زن بود موى سر و انگشتانش را حنا گذارده رو به قبله‌اش كرده بالاى سرش قارى نشانده دستور قرائت دعاى توسل ميدادند و هرآينه ديدگانش به اطراف ميگرديد ميگفتند انتظار كسى را ميكشد كه اگر پسر و دختر و نوه و مورد علاقه‌اى را از او ميشناختند به بالينش ميآوردند و در عدم امكان پلكهايش بسته نگاه ميداشتند و اگر دستش از بستر بيرون مىافتاد ميگفتند مال و منالش را ميخواهد كمى خاك تربت در مشتش ميريختند و چون جانش بيرون ميرفت بزرگترى كه غريبه بود چشمهايش را با دستمال سفيد بسته خاك تربت حل كرده به گلويش ميريختند و چانه و شست‌هاى پايش را بسته پارچهء سفيد يا قطيفه‌اى به رويش كشيده ، قرآن روى سينه‌اش گذارده عقب قارى ميفرستادند .\r\nقارى ميت اگر روز بود تا هنگام حركت بالاى سرش تلاوت كرده چون حركتش ميدادند به دنبالش راه مىافتاد و اگر شب بود در خانه يا مسجد پهلويش قرائت قرآن مينمود كه اين قرآن‌خوان‌ها هم غالبا براى دريافت پول زيادتر داستانهائى جعل ميكردند ، از اين قبيل كه مثلا : چندين مرتبه صداى سرفه از او شنيده زهره‌ترك شده است ! شنيده كه اسم زنش را ميبرده او را صدا ميزده است ! از جا برخاسته از او سبب قرآن خواندنش را پرسيده است كه تا مدتها موضوع حرف و نقل اهل محل ميگرديد ، و بعد از آن موضوع بعضى قرّاء بىشرم و عفاف كه با مردگان جمع شده بستگانش رسيده پهلوى مرده‌اش ميخوابانيده ! كه تا سالها خوراك گفت و شنيد محافل گرديده دندان ميگزيدند .\r\n\r\nنمايش مردن كليمىها\r\nدربارهء لحظات آخرين محتضر نمايشى از كليمىها داشتند بر اينكه يهودىاى در حال مرگ مىافتاد و چون جهت مال و ماتركش جان به سر شده قالب تهى\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nنمينمود به دوشش گرفته دور خانه گردانده يك‌يك اشيائش را از نظرش گذرانده مثلا ميگفتند : اين رخت و كلاهت است ببين كه ديگر نخواهى ديد « البته با لهجهء خودشان باينصورت : ( ببين ببين كه ديگه نخواى ديد ) و قالىاش را نشان داده ميگفتند اين قاليته ببين ببين كه ديگه نخواى ديد . اين رختخوابته ببين ببين كه ديگه نخواى ديد . اين چراغته ببين ببين كه ديگه نخواى ديد و به اين ترتيب از لوازم اطاق و صندوقخانه و تو صندوقى بيرون صندوقى و منقول و غيرمنقول تا به صحن حياط و نشان دادن زواياى آن رسيده ، حوض را نشان داده ، آشپزخانه را نشان داده . هشتى ، طاقنما ، كتيبه ، هره ، جرز ، ديوار ، تا به مستراح ميرسيد و جلواش برده همان كلمات را القا كرده ميگفتند : اين موالته ببين ببين كه ديگه نخواى ديد و گور باباته ببين ببين كه ديگه نخواى ديد و توش برين كه ديگه نخواى ريد ! كه البته تخفيف و توهين و ستم و آزار به كليمىها به اين مختصر محدود نشده بجاى خود خواهد آمد .\r\n\r\nحركت دادن ميّت\r\nدر اين موقع تابوتى از نزديكترين مسجد حاضر كرده جمعيت جمع شده جسد را در آن گذارده قطيفه و قاليچيه به رويش ميكشيدند و تا آنكه دل از خانه و مال و منال كنده از آنها قطع اميد بكند سه مرتبه به زمينش گذارده ، بلندش كرده ، مرتبهء آخر حركتش داده ، سه نوبت نيز از خانه بيرونش برده داخلش ميكردند و نوبت سوم به دوشش ميگرفتند و در اين هنگام بود كه هنگامهء شيون و شين كه تا آنزمان جسته گريخته به گوش ميرسيد ، چنان كه مرگ او را گمان نكرده حتمى نميدانستند برخاسته خانه و كوچه را در خود ميگرفت و براى اطرافيان بود كه هرچه زودتر جنازه را از ديدرس بدور نموده زارى و خودكشان نزديكانش را كم بكنند و با گفتن ( به حرمت شرف لا إله الّا اللّه ، بلند بگو لا إله الّا اللّه ) پيش‌تاز تابوت و جواب ( لا إله الا اللّه ) حاضران بود كه بسرعت روانه‌اش ميساختند .\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nاز قواعد مشايعت بود كه اول پسرها و برادرها و خويشان مرده و پشت سر آنها اگر مرد بود خويشان و دوستان و اگر زن بود شوهر و منسوبين دسته‌ى اول و فرزندان در آخر زنها ، در حالى كه از زير چادر اشك ريخته به سر و سينه ميكوبيدند حركت ميكردند تا به غسالخانه رسيده مطابق جنسيت او در صورت ذكور ، مردها و در حالت اناث زنها با او داخل ميشدند و به كار غسل و كفنش ميپرداختند .\r\nهمچنين در موقع حركت ، جهت اداى احترام و آبروى ميت « 9 » و آنكه غسال او را نيكوتر شسته سرسرىاش ننمايد بود كه پول در جيبهايش ميگذاردند و از اين‌رو غسال نيز ابتدا به تجسس جيبهايش پرداخته سپس به كار عريان ساختن و تغسيلش ميپرداخت ، اگرچه با قيد بىچشم و روئى كه به آن معروف بودند و اينكه « اين مشترى را ديگر نخواهد ديد » هر مبلغ هم كه در البسه‌اش بود باز در هر عمل شستن مطالبهء انعام و پول حمام مينمود كه بايد همراهان ميت بفراخور حال و وضع او چيزى در اختيارش بگذارند ، و گرنه نبايد انتظار استحمام صحيح او را داشته باشند ! چنانچه اين كنايه نيز دربارهء اهميت پول بود كه ميگفتند ( مرده هم اگر بخواهد حرمتش كنند بايد پول عقبش باشد ! ) .\r\n\r\nامور مرده‌شوخانه\r\nدر هر صورت مرده‌شو ابتدا لباسهايش را كنده ، پيچيده براى خود كنار ميگذاشت و يكى از نزديكان متوفى جلو رفته سطل اول آب را به رويش ريخته با گفتن ( منم نترس ) كه با اين كار وحشت آب غسل را از او دور مينمود ! اجازه‌ى حمام ميداد و غسال مانند زندگان ابتدا كيسه‌اش كشيده ، سپس ليف و صابونش زده ، به صورت غسل ( ترتيبى ) « 10 » اگر مرد بود يك غسل و اگر زن بود سه غسل ، يكى\r\n\r\n\r\n","description":"","footnote":"\r\n( 9 ) . مثلى بود كه ميگفتند مرده هم پيش مرده‌شور آبرو داره .\r\n( 10 ) . غسل بر دو نوع است يكى ترتيبى و ديگرى ارتماسى . ترتيبى غسلى است كه پس از طهارت ابتدا سر و گردن را آب ريخته نيت غسل سر و گردن به اين ترتيب كه ( غسل ميكنم ترتيبى به نيت سر و گردن قربتا الى اللّه ) نمايند و سپس طرف راست بدن را با نيت ( غسل ميكنم ترتيبى به نيت طهارت سمت راست بدن و نصف عورتين قربتا الى اللّه ) شسته ، يا در آب ببرند و در آخر طرف چپ را با نيت ( غسل ميكنم ترتيبى به نيت طرف چپ و تمام عورتين قربتا الى اللّه ) و آن را تمام بكنند ، كه اين غسل در عدم دسترسى به آب كثير و جاهائى كه خزينه و مثل آن در دسترس نباشد صورت ميپذيرد ، تا آنجا كه با كاسهء آبى اگر نجاست بدن زائل شده باشد انجام ميگيرد و غسلى كه براى زمان حال كه جز دوش و حمام دوش در اختيار نيست به كار ميآيد ، و غسل ارتماسى غسلى است كه پس از شستشوى و طهارت و ازاله‌ى نجاست بدن نيت كرده در آب « بطورى كه آب تمام بدن را بپوشاند » فرو رفته بيرون ميآيند .\r\n","page_name":" 260 ","page_number":260},
  {"content":"\r\n\r\nغسل جنابت ، يكى غسل حيض و سوم غسل استحاضه‌اش داده پس از هر غسل طرف همان سمتى كه آن را غسل داده بود مىايستاد و ميگفت ( عفوا عفوا ) و در آخر سطلى آب پاك و سطلى آب سدر و سطلى آب كافور « 11 » به رويش ريخته شروع به خشك كردن او نموده ، وضويش ميگرفت و اسباب حمامش ( پارچه‌هاى كفن ) ش گشوده از آن مقدارى پنبه برداشته بر آن مشتى زريره « 12 » پاشيده كمى به زير ، يعنى به مقعدش و مشتى به زير يك بغل و مشتى به زير بغل ديگر و دو شاخه چوب انجير تازه ( تا عصايش بوده از پل صراط به معيت آنها\r\n\r\n\r\n","description":"","footnote":"\r\n( 11 ) . درباره آب و سدر و كافور دو نظريه بود ، يكى آنكه آب مهريهء حضرت فاطمه عليها سلام است كه خود مانع سرايت آتش به بدن ميت مىشود و سدر و كافور دو ميوه و محصول بهشتى است كه داراى ثواب بوده مرده را بهشتى ميسازد ، و نظر دوم اينكه سطل آب آخر به روى ميت يا ميته و دو سطل آب سدر و كافور مفيد حال بازماندگان او بوده ، از آنجا كه آب سرد و طبع سدر سرد و كافور سرد است موجب سردى ايشان از متوفى مىشود و خاك بعد از اين هم كه سرد و سه سردى قبل را تكميل مىكند .\r\n( 12 ) . سائيده‌ى برگى بنام زرير ، براى جلوگيرى از بو گرفتن و فساديافتگى .\r\n","page_name":" 261 ","page_number":261},
  {"content":"\r\n\r\nزنانى كه براى فاتحه و تفريح در گورستان جمع شده‌اند . و بايد گفت كه يكى از تفريح‌گاهها گورستانها بود و با اين روايت كه هم در خوشى و نشاط به قبرستان برويد و هم در غم و ناراحتى .\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nعبور بكند ) بر دو پهلويش نهاده ، با پارچه‌اى از مچ ، پاهايش را بهم بسته ، لنگش را مانند لنگ حمام بر او ميپوشانيد و كفنش را پوشانيده ، كفن سر تا سريش را روى آن كشيده ، كافور بر پيشانى و دو كف دست و دو سر زانو و پنجه‌هاى پاهايش ( سجده‌گاه ) ش نهاده ، مقدارى روى سينه‌اش ميپاشيد و كفنش را محكم كرده پيشانىبندش را بسته پاهايش را ميپيچيد و براى حمل در تابوتش ميخوابانيد و اينها نظرياتى بود كه درباره‌اش ابراز ميگرديد :\r\nاگر كفنش نوشته بود و در اماكن متبركه مانند كربلا و نجف و مشهد و مكه طواف داده شده بود ميگفتند فشار كفن و تابوت از او برداشته شده يكسر به بهشت ميرود ، و اگر كسى چنان كفنى هديه‌اش كرده بود كه نور على نور شده ميگفتند كفن از غيب برايش رسيده اين توفيق بطور قطع نصيبش ميگرديد ، مخصوصا براى كفن‌دهنده كه هم مرده را توفيق جنان فراهم ساخته هم خود بهشتى ميگرديد و اين‌ها نيز از عقايدى بود كه دربارهء حالات مرده ابراز ميداشتند .\r\nاگر هنگام وفات رويش سفيد شده بود خوش بحاليش كرده ميگفتند روسفيد از دنيا رفته بهشتيش ميدانستند و اگر سياه شده بود « هرچند از خونريزى و كم‌خونى و يا پرخونى و خفقان سفيد و سياه شده بودند » درباره‌اش تأسف خورده گناهكار و دوزخىاش ميدانستند . اگر جانش به آسانى در رفته بود آمرزيده‌اش ميخواندند و اگر جان‌بسر گرديده جان دادنش به طول انجاميده بود ميگفتند حساب و كتاب مردم را پس ميدهد كه در اين‌باره چاره‌هائى ميكردند :\r\nقرآن روى سينه‌اش ميگذاشتند . سورهء ( الرحمن ) را نوشته يا از رويش آب گذرانده به حلقش ميريختند . اسم پدر و مادرش را به گوشهايش ميگفتند . اگر نعشش سريع حركت مينمود ميگفتند دل از دنيا كنده است و اگر به تأنى ميگذشت اين‌كه بارش سنگين و وحشت از رفتن و حساب و كتاب مىكند .\r\nپس از آن او را از پشت در تابوت خوابانده به نزديك قبر يا مسجدش رسانيده\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nتابوتش را به زمين گذارده همراهانش به اتفاق اولاد ، يا برادر ، يا پدر و اگر زن بود شوهر و نزديكانش پشت سر عالم يا مجتهد برايش به ( نماز ميت ) « 13 » ميايستادند و مقدم‌ترين نمازگذار را براى متوفى فرزند يا پدر و مادر و نزديكان و بستگانش ميدانستند و نماز ميت را از نمازهائى ميگفتند كه بر هركس فرض بوده بايد آن را بجا آورد ، اگرچه در دفن مرده حضور نداشته در محلى ديگر و با اطلاع از مرگ او به انجام برساند كه هم مرده ، هم نمازگزار از او كسب فيض مىكند .\r\nسپس براى دفن ، جنازه را سه بار تا نزديك گور برده برگردانده ، اگر مرد بود پائين قبر ( سمت شرق ) و اگر زن بود مقابل گور ( طرف قبله - رو به قبله ) اش گذارده شخصى از كسان او با سر و پاى برهنه داخل قبر شده كف آن را تميز كرده ميت را با ذكر ( بسم اللّه و باللّه و فى سبيل اللّه و على ملت رسول اللّه . . . ) گرفته در قبر از پهلوى راست نهاده بند پا و سر كفنش را گشوده رويش ( نقاب كفنش ) را كنار زده ، صورتش را بر خاك ميگذاردند و تربت سيد الشهدا ( خاك مزار حضرت ابا عبد اللّه [ ع 
  ] ) در قبرش نهاده ، خشت‌هاى لحدش را بر رويش چيده ، دعاى قبر را به اين مضمون و ترجمه كه ( الهى رحم كن بر تنهائى او و مونس باش بر ترس و وحشت او و ترحم نما بر غربت او و قرار بده او را در رحمت خود و و اصل ساز او را به استقامت خود و قرار بده او را در زمره موحدين و محشور ساز او را با دوستان محمد و آل محمد ) خوانده بالا ميآمد و ( تلقين‌خوان ) « 14 » بالاى قبرش رو به قبله نشسته برايش به خواندن تلقين\r\n\r\n\r\n","description":"","footnote":"\r\n( 13 ) . نمازى كه حتى جنب و حايض ميتواند همراه تيمم يا وضو ، با كفش و بدون كفش اقامه نمايد ، به اين صورت : بعد از نيت پنج تكبير گفته در اللّه و اكبر اول شهادتين ( اشهد و ان لا إله الا اللّه محمد رسول اللّه ) بگويد و در تكبير دوم صلوات بفرستد و در تكبير سوم طلب مغفرت براى مؤمنين و مؤمنات نمايد و در تكبير چهارم طلب مغفرت براى ميت يا ميته حاضر نمايد و با تكبير پنجم نماز را تمام بكند .\r\n( 14 ) . كسى كه حرف دهان ميت گذارد و از جانب او بذكر كلمات استغفار و . . . طلب بخشش برآيد .\r\n","page_name":" 264 ","page_number":264},
  {"content":"\r\n\r\nميپرداخت .\r\n\r\nتلقين‌ها\r\nتلقين ميت جملات و كلماتى از توبه و استغفار و شهادت بر وحدانيت خدا و رسالت پيغمبر آخر الزمان و دوازده امام و حشر و نشر و سئوال و جواب و طلب آمرزش و عفو است كه گويند بر دهان مرده گذاشته يا از قول او ادا مينمايد و مستحب ميدانستند كه اين تلقين را بايد دو بار قرائت كرده ، يك بار وقتى كه هنوز مرده را در قبر نگذارده‌اند و زمانى پس از آنكه نقاب از صورتش گشوده هنوز لحدش را نگذارده‌اند و در زن پس از كار لحد ، و اگر مرد باشد شانه‌اش را و اگر زن باشد تابوتش را بجنبانند ، به اين صورت كه : اى بندهء خدا ، فلان ، پسر يا دختر فلان كه ( اسم پدرش را به زبان آورند ) يادآور عهدى را كه با خدا كردى بر آنكه از دنيا نروى مگر با قبول وحدانيت خدا و رسالت پيامبرش محمد ( ص ) بندهء او و على و ولى و وصى او و امامت يازده فرزندش حسن و حسين و على ابن الحسين و محمد ابن على و جعفر ابن محمد و موسى ابن جعفر و على ابن موسى و محمد ابن على و على ابن محمد و حسن ابن على و حجت القائم المهدى صلوات اجمعين . اى بندهء خدا فلان پسر يا دختر فلان ، اينان ملك‌هاى مقرب رسولان خداوند هستند كه بر جنازه‌ات حضور يافته از تو سئوال ميكنند ؟\r\nجواب بده آنها را و مترس از پاسخ گفتن . بگو : خدا پروردگار من است و محمد صلى اللّه عليه و إله نبى من و قرآن كتاب من و كعبه قبله‌ى من و امير المؤمنين و يازده فرزندش امامان من و شفعاء و دوستان من و اولياء من ميباشند كه دوستم با دوستان ايشان و دشمنم با دشمنان ايشان در دنيا و آخرت . اى فلان پسر يا دختر\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nفلان بگو خداوندا تو بودى كه به من شرف توحيد و ايمان به خود و رسالت پيغمبرت محمد و اوصياء و اوليايش را ارزانى فرمودى و بگو قبول دارم بر اينكه مرگ حق و سئوال منكر و نكير در قبر حق و زنده شدن پس از مردن حق و نشور و قيامت و معاد و صراط و ميزان و حساب حق و بهشت و جهنّم حق ، و شك نميكنم از اينكه در اين زمان مرده و از عالمى به عالم ديگر شتافته‌ام ، فهميدى ؟ ! و روايت است كه مرده پاسخ داده ميگويد : بلى فهميدم و آنگاه بگويد پس ثابت باش در گفتار خود و بدانكه با اقرار به وحدانيت خداوند و قبول فرستادگان او راحت از صراط ميگذرى و در رحمت واسعه‌ى او قرار خواهى گرفت ، و پس از آن دعا كند براى ميت و درخواست كند از خداوند بخشايش و رحمت عفو او را براى او و با گفتن ( الهم عفوك عفوك ) تلقين را تمام بكند « 15 » و بعد از خاتمه ، اطرافيان با پشت دست خاك به طرف قبر پاشيده از سر ميت شروع به ريختن خاك و آب به روى او كرده قبر را بپوشانند .\r\nهمچنين از روايات مورد قبول بود كه حاضران به جنازه‌ى مرده از بشارت‌دهندگان به بهشت او ميباشند جهت طلب مغفرتى كه براى او ميكنند ، كه چون مرده را در قبر مينهند او را بشارت ميدهند بر آنكه اول عطائى كه ترا داديم بهشت است با آنها كه به جنازه‌ى تو حاضر شده‌اند و آمرزش گناهان تو و كسانى كه ترا همراهى كرده بر جنازه‌ات نماز گذارده ، استغفار نموده ، مشايعتت كرده‌اند ، براى هر كدامشان هفتاد ملك در قيامت كه آنها را همراهى نمايند و\r\n\r\n\r\n","description":"","footnote":"\r\n( 15 ) . يكى شاگردش مرده خاكش ميكردند و تلقين‌خوان بالاى قبرش مرتب سئوال فهميدى ؟\r\nمينمود كه تلقين‌خوان را مخاطب ساخته گفت بيهوده زحمت مكش اين بنده خدا از بيست و دو سال پيش كه از دهاتشان آمد و پيش من به كار پرداخت تا اكنون كه مرد خواستم دو كلمه فارسى كه يكيش اسم آفتابه بود به او بياموزم نشد و هنوز آفتافااش ميگفت تو ميخواهى در اين چند دقيقه اينهمه حرف ، آن هم عربى به او بياموزى و جواب درست هم پس بگيرى ؟ ! بيهوده زحمت مكش كه اگر فهميدنى بود در آن چندين ساله فهميده بود .\r\n","page_name":" 266 ","page_number":266},
  {"content":"\r\n\r\nبيامرزيم مقدارى از گناهان كسى را كه يك طرف جنازه‌ات بر دوش گرفته باشد و بيامرزيم از جميع معاصى آن را كه چهارپايهء تابوتت را گرفته باشد . ديگر آنكه تابوت را بسرعت نبرده و كندى بيحد نكرده با ملايمت به قبرستان برسانند و ديگر براى مرده‌طلب مغفرت و آمرزش بسيار نمايند و همراه جنازه لب به خنده و مزاح و باطل و لغو نگشايند و احترام بستگان او را واجب شمارند و چون چهل تن بر جنازهء كسى حاضر شده گواهى بر خوبى او داده ، از شر و بدىاش به دور بدانند و بگويند ما جز خوبى از او چيزى نميشناسيم حقتعالى شهادت ايشان را قبول فرموده بگويد من نيز ميآمرزم گناهانى را از او كه شما آن را نميدانيد و ميآمرزم شما را كه به خوبى ياد او ميكنيد .\r\nپس از آن حاضران كنار مزار نشسته « بالاى سر وى رو به قبله » انگشتان خود را گشوده بر خاك نهاده حمد و سوره ( فاتحه ) خوانده براى او طلب رحمت و مغفرت نموده برميخاستند و هفت قدم به تأنى دور شده ، مراجعت كرده باز ميگشتند و در اين وقت بود كه زنها بر روى قبر ريخته به شيون و ناله و بر سر و رو زدن و يقه دريدن و گيسو كندن و ضجه زدن و شيون نمودن برميخاستند ، تا آخر كه تنگى شربت و گلاب بر قبرش پاشيده ، با زير بغل و بازو گرفتن اطرافيان و تسلا و امر به سكوت دادن همراهان و بزرگترها مراجعت ميكردند .\r\n\r\nآداب پيش خريدن قبر\r\nآداب پيش خريد كردن قبر هم آن بود كه اگر كسى قبرى براى خود در هنگام حيات ميخريد ، بايد تنگى شربت و شيشه‌اى گلاب و مقدارى تربت سيد الشهداء در آن گذارده ، سرش را پوشانده ، هر شب جمعه كنارش چيزى خير كرده براى خود و اموات گذشته طلب آمرزش بكند .\r\n\r\n","description":"","footnote":"","page_name":" 267 ","page_number":267},
  {"content":"\r\n\r\n\r\nفشار قبر !\r\nفشار تابوت و فشار غسل و فشار كفن و فشار قبر نيز از مسائل جدى و مهم براى مرده بود كه از ناهموارىهاى اعمال و حق الناس بوجود آمده بازماندگانش براى آن چاره‌جوئيها ميكردند ، اول نماز ( ليلة الدفن ) يعنى نماز شب دفن ( شب اول قبر ) بود كه برايش بجا ميآوردند . ديگر طلب حلّيت براى او از كسانى كه از طرف آنها كراهت و كدورتى به طرف مرده سراغ داشتند ، همراه جملاتى ترحم‌انگيز : دستش از دنيا كوتاه است . هر بشرى جايز الخطاست . اين راهى است كه براى همه‌ى ما در پيش است . از هم بگذريم تا خدا هم از ما بگذرد .\r\nكيست كه خلاف نكرده دل كسى را نرنجانده باشد ؟ ! ديگر تصفيهء حساب با طرفهاى معامله محاسبات او مخصوصا در موارد بدهىهايش . حمد و سوره فراوان و استغفار و طلب مغفرت بسيار . نيت ختم قرآن و براى آن اجير كردن قرآن‌خوان . اطعام فقرا و مستمندان و اداى خيرات و مبرات و انجام امور مناسبه مانند : دعاهاى آمرزش بعد از نمازها ، مخصوصا پدر يا مادرى كه ناراحتى از فرزندان رفته ايشان را ( عاق ) « 16 » كرده بود الى آخر كه از رسيدگى به ايتام و مساكين و ابن سبيل « 17 » و سرمايه و جهاز براى پسرانى بىسرمايه و دختران بىجهاز\r\n\r\n\r\n","description":"","footnote":"\r\n( 16 ) . مسافر بىخرجى و زاد و راحله مانده .\r\n( 17 ) . نفرين پدر و مادر . عاق والدين يعنى كسى كه بنفرين پدر يا مادر يا هردو گرفتار شده باشد . كتابى نيز در اين زمينه در سى چهل برگ بنام ( كتاب عاق والدين ) بود كه جوانان را از نافرمانى و نارضا ساختن پدر و مادر دور ميساخت . يكى از داستانهايش اين بود كه ميگفت روزى حضرت رسول ( ص ) با اصحاب از قبرستانى گذر ميكنند و صداى ناله‌اى از قبرى ميشنوند و حضرت به اصحاب ميفرمايد صاحب قبر جوانى است كه به عاق والدين از دنيا رفته مأمورين عذاب شكنجه‌اش ميكنند و هرآينه پدر و مادر از او خوشنود نشوند تا قيام قيامت به همين عذاب گرفتار و همين صدا از قبرش بلند مىشود و چند تن از آنان مأمور جلب رضايت پدر و مادر صاحب قبر ميشوند و چندانكه آنان ايشان را راضى نموده از او -\r\n","page_name":" 268 ","page_number":268},
  {"content":"\r\n\r\nو كمك به بارافتادگان و مايه‌سوز شدگان و بناى آب‌انبار و سقاخانه و مسجد و پل ، و خاكه ذغال زمستانها به فقرا و تهيهء لحاف و پوشاك و شام و ناهار در ايام سوگوارى خامس آل عبا و مانند اينها را كه از ثلث او يا از دارائى خود تهيه و مهيا ميگرديد و تمام را وسيلهء رهائى ميت از فشار قبر و عذاب و عتاب او ميدانستند ، تا آنجا كه براى غير معتقدان و آنها كه روزگار را به بيهوده و بىاعتنائى به اين گونه مسائل گذرانده سرسرى مىانگاشتند قصه‌هائى داشتند كه يكى از آنها داستان هزل‌آميز زير مىباشد :\r\n\r\nامان از فشار مقعد سگ !\r\nبدكاره‌اى چون عمرش به آخر رسيده ، حالت نزع بر او سارى مىشود در مقابل درخواست اطرافيان بر توبه و انابه و ترساندنش از فشار تابوت و آب غسل و كفن و قبر و مثل آن وصيت مىكند كه چون كوس رحيل زند او را جلوى سگان اندازند و اظهار مىكند اين تنها راهى است كه ميتواند از تمام فشارها و عذاب‌ها در امان بماند و چون درگذشته چنان ميكنند پس از چندى به خوابش ميبينند كه ميگويد بله همان‌طور كه انديشيده بودم چون تشريفاتى نبود از فشار تابوت و كفن و قبر و مثل هم نتوانست باشد ، اما امان از فشار كون سگ كه از همهء فشارهايشان زيادتر ديدم !\r\n\r\n\r\n","description":"","footnote":"\r\nميگذرند خدا هم از جوان درميگذرد و صدا خاموش مىشود ! . . . الى آخر همه‌اش پند و نصيحت به جوانان كه پدر و مادر را از خود خوشنود بدارند . داستان مضحكه‌اى هم در اين زمينه بود كه چون پدرى طبق معمول ساير پدر و مادرها كه بر سر هر خلافى فرزندان را تهديد به ( عاق ) ميكردند پسر را ترسان از عاق مىكند ، پسر هم ميگويد منهم ترا ( عوق ) ميكنم و چون پدر چگونگى عوق را سئوال مىكند ميگويد : كوبه و در خانه‌هاى مردم را زده ، شيشه‌هايشان را شكسته ، جلو راهشان كثافت مينهم و برايت كه هى بگويند بر پدرت لعنت ، به روح پدرت ريدم . فحش و لعنت ميخرم !\r\n","page_name":" 269 ","page_number":269},
  {"content":"\r\n\r\nهمچنين وعّاظ و پيران كه حسّ رقت بازماندگان ميت را بر بيچارگى و كوتاه‌دستى او به جنبش آورده براى وى از ايشان طلب كمك آمرزش مينمودند و دعاها و نمازهائى كه برايش تكليف ميكردند ، از جمله نماز شب اول قبر در دو ركعت ، ركعت اول حمد و آية الكرسى و ركعت دوم حمد و ده مرتبه انا انزلناه و صلوات بعد از سلام و اينكه ثواب اين نماز براى قبر ميت يا ميته‌اش باشد ، از آنجا كه ميگفتند براى مرده شبى بدتر از شب اول قبر نميباشد ، در تنهائى و بيكسى و تنها چشم اميدش به فرزندان و خويشان و برادران و خواهران مؤمنش مىباشد كه بايد براى او دعاى خير كرده جهتش نماز خوانده طلب مغفرت نمايند ، مخصوصا در مشاهده مشرفه كه برايش از خدا نجات و فلاح و آمرزش بخواهند ، و مطالبى در اين زمينه داشتند كه ميگفتند بسا فرزندان كه در حيات پدر و مادر عاق ايشان بوده و پس از موت آنان به سبب كارهاى خيرى كه براى آنها ميكنند رستگار گشته پدر و مادر را از خود خوشنود ميسازند و بسا فرزندان كه پدر و مادر از آنها راضى و پس از مرگ جهت ترك اعمال خيرى كه بايد براى ايشان كنند عاق آنها ميشوند . و از كارهاى خير كه موجب راحت مرده در شب اول قبر و در حال ممات مىشود اول آنكه حق خدا و خلق را از او ساقط گردانند و اگر نماز و روزه از او فوت شده برايش سعى نموده و اگر حج به گردن داشته نگذارده جهتش نيت كرده ، بجا آورده ، يا نايب بگمارند و هر شب برايشان دو ركعت نماز بگذارند و صدقه دهند و خيرات كنند و با كارهاى خوب براى او دعاى خير خريدارى نمايند و بدانند كه ثواب اين كارها نيز به خودشان مرجوع شده خود نيز شريك در آن خيرات ميگردند و بهترين دعائى كه مايهء فرج و فرح و سعه‌ى صدر و وسعت رزق مىشود دعاى اموات مىباشد .\r\n\r\nشيخ رضا كتاب‌فروش ؟ !\r\nالبته كسانى هم بودند كه با ثروتهاى كلان و تمام آن معتقدات مذهبى و اطلاع\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nبر تكاليف شرعى باز نه در دنيا خير ديده و نه در مرگ و فنا سببى براى آمرزششان فراهم ميشد كه هم فشار روزگار را ديده و هم فشار مقعد سگ نصيبشان ميگرديد و چندانكه چشم از جهان فرو بسته به عالم كيفى ميپيوستند با صد سفارش و وصيتنامه ، وراث در ميان ماتركشان افتاده به يكى از آنها عمل نميكردند و چه زياد فرزندان و وارثان كه در حيات مورّث قرض ( مرگ پدر ) « 18 » تومانى ده تومان كه هر تومان را پس از مرگ پدرشان ده تومان بپردازند گرفته ، حتى ثلث مرده را پيش‌فروش ميكردند و از جملهء آن مردگان يكى ( شيخ رضا ملك ) كتاب‌فروش بود كه تنها وارث او يعنى خواهرزاده‌اش تا سالها تأديهء آن‌چنان قروض مينمود .\r\nاز آنجا كه شايد داستان او موجب عبرتى شود به ذكر آن اقدام ميگردد :\r\nملك لقب و كنيهء او بود از آنجا كه واسطه‌ى خريد كتابهاى حاج ملك التجار خراسانى يعنى ( حاج حسين آقا ملك ) صاحب كتابخانه ملك بود و اسمش شيخ رضا و از دارائيش كافى است گفته شود ، تنها پس از مرگش يك كرور ( پانصد هزار تومان ) پول آن روز يعنى پانصد ميليون تومان امروز كتاب خطى از او به فروش رسانيدند و املاكش از دكان و خانه و كاروانسرا و حمام از بازار بين الحرمين « 19 » و بازار هفت تن و چهل‌تن و كوچه‌هاى گذر لوطى صالح تا بازار سيد اسماعيل و بازار دروازهء شاه عبد العظيم غير از طلا و نقره و اسناد بهادار و سرمايه و سرقفلى دكان و پولهاى نزولى و غيره‌اش ، بدون آنكه زن و فرزند و خرج‌خورى جز خود داشته باشد و وارثش تنها خواهرزاده‌اش كه تا او زنده بود از فقر و تهيدستى شبها پشت دكانها و روى سكوها و كنار در مسجدها ميخوابيد .\r\nكار اين ثروتمندترين فرد آن زمان اين بود كه از بعد از اذان صبح تا هنگام\r\n\r\n\r\n","description":"","footnote":"\r\n( 18 ) . قبضى كه تاريخ پرداخت آن را پس از مرگ ارث گذار ميگذاشتند !\r\n( 19 ) . بازارى بنام بازار حلبىسازها بين مسجد شاه و مسجد جامع .\r\n","page_name":" 271 ","page_number":271},
  {"content":"\r\n\r\nخفتن شام به جمع‌آورى كرايه دكان‌ها ، كرايه خانه‌ها ، كاروانسراها ، حمامها كه با قرار روزانه اجاره داده بود بپردازد ، بدون آنكه گلوئى تازه كرده يا سدجوئى نمايد و تنها غذاى او شب به شب تكه نان و پياله آب گرمى بود كه بقول خود با آن ( رگ‌عشا ) « 20 » را شكسته ميگفت ضعف گرسنه خفتن به آسانى چاره‌پذير نميباشد ، و تا درجه‌ى خست و لئامت او معلوم شود لازم به ذكر مطالب زير ميآيد :\r\nاز جمله دكاكين به اجاره داده‌اش پزندگىها و خوراكىفروش‌ها بود كه با هركدام آنها ، علاوه بر كرايه ، ناهار و شام و نان و نوائى هم هفتگى مقرر داشته بود ، مانند نانوائى كه سواى پرداخت اجاره اگر سنگكى بود يك نان سنگك و اگر تافتونى بود دو قرصه براى ظهر و شب قرار گذاشته بود ، همچنين براى چلوى و كله‌پزى و حليمى و فرنىپزى و يخنىپزى و ديگر و ديگر كه در هفته يك غذا يا دو غذا ضمن اجاره‌نامه قيد كرده بود ، اما همان نان و غذاى مفت را هم نگرفته و نخورده قيمت آن را دريافت مينمود ، و همين قرار با مستأجرين خياط و پارچه‌فروش و كلاهدوز و حمامى و سلمانى و كفاشى و پينه‌دوز و غيره كه كفاف حوائج كفش و لباس و حمام و غيره‌ى او نمايند كه آنها را هم پولشان دريافت نموده چرك و كثافت سر و رويش را پوشانيده ، موى سر و ريشش نمد شده ، قبا و ردايش چهل وصله شده بود ، در تنها گذشت و تهورى در روزهاى آخر عمر كه چون مطمئن به مرگ شده بود اين‌كه روزى گفته بود ( گور پدر وارث )\r\n\r\n\r\n","description":"","footnote":"\r\n( 20 ) . رگ عشا را رگى ميدانستند كه شب به شب غذا خواسته نيرو به تمام بدن مىرساند و از عقايد محكمه بود كه گرسنه گذاشتن آن رگ موجب ضعف و ركود كلى بدن مىشود كه هرچند با لقمه نانى باشد بايد آن را شكست و غذاى وى را به او رسانيد و در روايات نيز بود كه گرسنه خفتن يك شب تا چهل شب تلافى سستى و ضعف آن نمينمايد ، خاصه شب شنبه و يكشنبه كه جبران‌پذير نميگردد ، و شايد غرض از اين دو شب توالى آن بوده .\r\n","page_name":" 272 ","page_number":272},
  {"content":"\r\n\r\nصد دينار داده نان شيرمال خريده ، با فرنى جيره‌اى كه تا پيش از آن پولش را ميگرفت صرف كرده بود !\r\nدارائى و گردآورىاى كه پس از مرگش يكى پس از ديگرى به تاراج رفته صرف عرق چكيده و شراب رسيده و خرج نغمه تار و عشوه يار شده ، ثمره‌شان خير روح پرفتوح او شده ! رندان سينه‌چاك و قلندران بيباك اطرافيان وارثش جامها را به سلامتى او بسر و مهوشان را به ياد او به بر كشيده فشار مقعد سگ و متلك‌هاى آبدار و دشنامهاى چاروادارى و جفنگ‌هاى : ما ميخوريم تو آن دنيا حسرتش را بخور . شلغم را گفته‌اند و بويش ، و ثواب طهارت قوس را نثار او بكنند . « 21 »\r\n\r\nبرگزارى تشريفات ميت\r\nچون ميت را به خاك سپرده بازميگشتند اگر ظهر بود همراهان و تشييع‌كنندگان را ناهار و اگر شب بود شام ميدادند كه مرده غذاى اول آن دنيايش را تنها نخورده باشد و در اطاقش شمع و چراغ روشن ميگذاشتند كه خانه‌اش تاريك نمانده باشد و صبح فردايش شيشه‌اى شربت و شيشه‌اى گلاب برده روى قبرش ميريختند و منزل مباركى يعنى منزل نوت مباركت باشدش ميگفتند در اين معنى كه بشارتش ميدادند كه شب اول قبرش گذشت و سر قبرش پول و شيرينى به فقير ميدادند و برايش فاتحه و قرآن ميخواندند و تا سه روز يا روز سوم در خانه يا مسجد برايش ختم گذاشته قارى و واعظ و روضه‌خوان خبر ميكردند و اگر ختمش در مسجد بود در خانه نيز ختم زنانه ترتيب داده علاحده برايش ( قاب و\r\n\r\n\r\n","description":"","footnote":"\r\n( 21 ) . مازندرانىاى هنگام فوت وصيت مىكند كه تمام كارهاى واجب و مستحبّى خود را انجام داده مگر طهارت‌هاى ماه‌هاى قوس ( ماه آخر پائيز ) كه آن را بخاطر سردى آب فرو گذاشته ، سى سال طهارت قوس بخرند !\r\n","page_name":" 273 ","page_number":273},
  {"content":"\r\n\r\nقدح ) « 22 » نهاده ، قهوه و قارى ميگذاردند .\r\nديگر از تشريفات لازم ( يقه باز كردن ) بود كه متعلقان نزديك مانند پدر و پسر و برادر ، مخصوصا فرزندان در سوگ مرده يقه‌هاى خود را باز ميكردند در معنى آنكه از اين غم پيراهن چاك زده يقه دريده‌اند « 23 » و زنها سياه پوشيده ، مو پريشان كرده ، هرگونه نظافت و بزك و سرخ و سفيد و زينت و زيور حتى شانه زدن مو را بر خود حرام ميساختند ، علاوه بر شوخى و خنده و تفريح و نشاط كه تا چهلم مرده ممنوع و ناپسند ميگرديد ، مگر مطالب تسليت و تعزيت و سخنان در اطراف محامد و محاسن ميت و آنچه موجب آرامش خاطر صاحب مردگان و آسايش و آمرزش روح مرده بوده باشد ، چه از عقايد بود كه ذكر جميل چهل مؤمن مرده را بهشتى ساخته از آتش جهنم معاف ميگرداند و دستور و تعليم تسليت‌دهندگان و ( سرسلامتى ) گويان به اطفال و جوانان و بىاطلاعان بر حفظ\r\n\r\n\r\n","description":"","footnote":"\r\n( 22 ) . از تشريفات هر ختم بود كه طاقشالى وسط مجلس گشوده قاب چينى گل سرخى بزرگى كه قدحى در ميان داشت گذارده زوجى گلدان از جنس قاب و قدح دو طرف قاب و قدح نهاده ، دو بشقاب قهوه بالا و پائين سفره و دو گلابدان گلاب كنار قهوه‌ها نهاده ، قارى شروع بقرائت قرآن و مجلسيان مشغول تمام كردن جزوه‌ها ميشدند « قرآن را طبق تعداد حزب‌ها در صد و بيست جزوه به اسم ( صد و بيست پاره ) چاپ كرده براى قرائت در ختم‌ها و غيره وقف ميكردند » و اين قاب و قدح همچنان برجا بود تا صاحب مجلس اذن ( الرحمن ) كه علامت خاتمهء ختم بود داده خادم بجمع‌آورىشان بپردازد و بعد از تمام شدن الرحمن هم بود كه چنانچه واعظ بود به منبر رفته ذكر مناقب و محاسن ميت يا ميته مينمود و در صورت اناثيت مرده فقط ختم در مسجد مختص مادرها و مادربزرگها بود كه براى زن و خواهر و دختر ختم مسجد و مردانه نميگذاشتند .\r\n( 23 ) . چو گل هردم ببويت جامه بر تن - كنم چاك از گريبان تا به دامن . دست عاشق اگر بجان نرسد چاره جز پيرهن دريدن نيست ، كه معلوم مىشود يقه چاك كردن و پيرهن دريدن در جهت سوگ و عزا و ناراحتىها و ناگوارىها از قديم رسم بوده است .\r\n","page_name":" 274 ","page_number":274},
  {"content":"\r\n\r\nو خوددارى خويش از خنده و شوخى و سرور و بازى در مجلس عزا و همقرين و همقدر ساختن خود با اهل ماتم ، در نوع تربيتى كه موقع‌شناسى و مكان‌شناسى را بياموزند ، يعنى در عشرت و شادى و اطوار حالت اندوه در سوك و عزا شور و نشاط نداشته باشند « 24 » و از جمله تكاليف متسليان بود كه اول همدردى و همدلى داشته خود را بجاى صاحبان عزا بگذارند و بعد از آن اين جملات و مطالب كه به مناسبت طفلى و جوانى و كاهلى و پيرى مرده ابراز ميداشتند :\r\n\r\nسرسلامتى\r\nسر خودت سلامت باشد . بقاى عمر خود و خانواده‌ات باشد . خدا بچه‌هاتو و عزيزاتو برات نيگر داره . خوش بحالش كه مرد و راحت شد . گيرم دويست سال ديگه‌م عمر كرده بود آخرش چى ؟ ! مرگ حقه و كيه كه مونس مرگ نباشه . همه تخم مرگيم و كيه كه مردن نداشته باشه . دنيا به پيغمبر و آلش وفا نكرد ميخواى به من و تو و عزيز من و تو وفا بكنه ؟ ! از گريه و زارى و خودكشان كه كارى ساخته نميشه . اگه با گريه مرده زنده ميشد آدم بود كه حاضر بود همهء عمرش بالا سر از دست رفته‌ش زار بزند . هر چى آدم زودتر بره بارش سبكتره . همه قافله‌ى پيش و پسيم ، يكى جلوتر را ميفته يكى عقب‌تر . اگه خودتون‌ام بكشين برگشتنى نيس . شايد خودتونو بتونين بكشين اما اونو نميتونين زنده بكنين . كى مونده كه مال شما مرده ؟ اين شتريه كه در خونه‌ى همه خوابيده .\r\nاگر طفل مرده بود ميگفتند امونت خدا بود ، خودش داد ، خودش گرف . چه سعادتى كه پاك اومد پاك رفت . از گريه‌ى براى مرده خدا رو قهرش ميگيره .\r\nوقتى آدم بايد بره چه چن سال زودتر چه چن سال ديرتر . دنيا مث كارمسراى دو\r\n\r\n\r\n","description":"","footnote":"\r\n( 24 ) . در اين قاعده‌ى تربيتى از شيخ اجل در دستور جمع : دو چيز طيرهء عقل است ؟ دم فرو بستن بوقت گفتن و گفتن بوقت خاموشى .\r\n","page_name":" 275 ","page_number":275},
  {"content":"\r\n\r\nدر ميمونه كه از يه درش مييان تو از در ديگش كوچ ميكنن . چه ميشه كرد گرگ اجل گل ورچينه . ناشكرى نبايد كرد مرده عذاب ميكشه . كاشكى من‌ام به سن و سال اون مرده بودم . ما كه مونديم چه گلى به سرمون مىزنيم . خدا بچه‌ى ديگه ، يا باقى بچه‌هاتو واستون نيگر داره .\r\nاگر تسليت شنونده زن بود به مناسبت ميگفتند : خدا سايهء شوورتو از سرت كوتا نكنه . سايهء پدر . سايهء مادر از سرت كوتا نشه . اميدوارم غم آخرتون باشه .\r\nدعا كنين خدا صبرتون بده . بقيهء متعلقات زنده باشن . به رضاى خدا راضى باشين .\r\nو اگر پدر و مادر مرده بود : غير تسليم و رضا كو چاره‌اى . همه مردنىان . تا بوده همين بوده . كلّ من عليها فان . « 25 » كلّ شيئى هالك الّا وجهه . « 26 » خودتون زنده باشين . و سلامت و زندگى هركس ديگر را كه داشتند ميخواستند .\r\nو از دستورات صبورى بود كه ميگفتند : غسل صبر بكنين . ذكر ( الصبور ) بگيرين . سوره‌ى ( و العصر ) بخونين . و همچنين اين دستورات كه به زيارت اهل قبور و فاتحه‌ى مرده بروند . غسل با آب سدر بكنند . به ملاقات عالم بروند .\r\n\r\nعقايد درباره اوقات وفات\r\nاگر شب جمعه مرده بود ميگفتند خوش به حالش كه شب جمعه مرد ، بر اين عقيده كه مدفون شب جمعه بىفشار قبر و سئوال و جواب انكر و منكر ميگذرد .\r\nاگر در يكى از شبهاى زيارتى و مثل آن مرده بود با صاحب آن شبش محشور ميدانستند . اگر شب و روز عاشورا مرده بود شهيدش ميخواندند . اگر در شب و روز احياها مرده بود ثوابكار و بهشتيش ميگفتند . همچنين ساير ايام كه در عيد\r\n\r\n\r\n","description":"","footnote":"\r\n( 25 ) . آيه‌اى از سوره الرحمن در معنى اينكه همهء موجودات مردنى هستند .\r\n( 26 ) . كل موجودات فناشدنى ميباشند مگر ذات پروردگار .\r\n","page_name":" 276 ","page_number":276},
  {"content":"\r\n\r\nغدير محبّ على و عيد فطر مقرون با ثواب حج و الى آخر و بدترين ايام براى مرده شب بيست و هفتم ماه رمضان و شب و روز عيد عمر بود كه در اولى ابن ملجم به درك و اصل شده و در دومى عمر هلاك شده بود !\r\nو ديگر از آداب بود كه اگر كسى روز اول بسرسلامتى رفته بود بايد تا شب هفت ترك كرده ديگر به خانه مرده پا نگذارد يا اگر روز دوم هم رفته بود بايد روز سوم هم رفته عدد را به ( طاق ) ختم نمايد كه اگر به روز دوم ختم كرده بود ميگفتند هيچ دوئى نيست كه سه نشود و حتما يكى ديگر هم از اين فاميل مرده ختم و عزاى او هم نصيبش مىشود .\r\nاگر دو نفر از يك فاميل در اندك فاصله ميمردند قربانى ميكردند كه سومى آنها به فديه خورده باشد ، چه باز مطلب ( لا تثنى و لا تثلث - هيچ دوئى نيست كه سه نشود ) پيش ميآمد .\r\nديگر از آداب بود كه شب هفت مرده حتما بسر خاك او رفته برايش خير و خيرات ميكردند كه ميگفتند مرده چشم به راه مىباشد و بىاعتنائى به آن را ناصواب ميدانستند كه ميگفتند مرده جلو مرده‌هاى ديگر خجالت ميكشد و ميگفتند مرده مانند حبسىايست كه زيارت و خير و خيرات بازماندگان برايش خوشنودى آورده وى را جلو ديگر مردگان سرافراز ميسازد . ديگر تا چهل شب جمعه مرده را چشم به راه ميدانستند و به زيارتش ميرفتند و ميگفتند مرده دوست و دشمن خود را در اين ايام معلوم مىكند و دعا و نفرين او در اين اوقات است كه موجب سعادت و اقبال يا نكبت و ادبار بازماندگان مىشود .\r\n\r\nتعبيرات\r\nاگر حلوا برايش ميپختند و زياد روغن برميداشت ميگفتند چشم و دلش ميدود و گرسنه از دنيا رفته است . اگر خوابش را ميديدند كه غذائى مىخورد يا آن را توصيه مىكند ميگفتند حسرت آن را ميبرد و برايش پخته تصدق ميكردند . اگر مرده را با\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nلباس پاكيزه به خواب ميديدند عملش را صالح و از حساب و كتاب آسوده‌اش ميدانستند و اگر با البسهء كثيف و ژنده مشاهده‌اش ميكردند آن را دليل آسودگى به گناهش ميدانستند .\r\nاگر مرده كسى را در خواب با خود برده بود مرگ آن شخص حتمى بود كه بايد تصدق بدهد و برايش صدقه ميدادند . اگر حامله‌اى از مرده خوراكى گرفته خورده بود ميگفتند بچه‌اش تلف مىشود و هموزنش خرما ميدادند . اگر مرده بشارت داده سخن خوب گفته بود رضايت او را از بازماندگان مىرساند و اگر نارضائى و بدى اظهار كرده بود بدى حال وى و عدم رضايت او را مىرساند .\r\nاگر مرده رو برگردانده يا مشاجره كرده بود دليل آن بود كه وصيتى كرده بجا نياورده‌اند و اگر خندان ديده شده بود دليل آن بود كه بىتوبه و نامسلمان از دنيا رفته است . اگر مرده نالان بود دلالت داشت بر آنكه بدكردار از دنيا رفته است و اگر از دردسر ميناليد در دنيا با مردم تكبر كرده بود و اگر از درد چشم ميناليد به ناموس مردم نظر داشته و اگر از درد گوش ميناليد دليل آنكه ميل بر شنيدن غيبت مردم داشته و اگر از درد دندان ناله داشته هتاك و فحاش بوده غيبت مردم ميكرده است و اگر از درد شكم ميناليده مال حرام خورده و اگر از درد پشت ميناليده زناكارى بسيار داشته است ! و اين اشعارى بود كه معركه‌گيرها در اين زمينه داشتند و با آن معركه ميگرفتند :\r\n اگر در خواب ديدى مرده نالد * بدان از قوم و وارث شكوه دارد\r\nاگر خوش گفت و حرف دلنشين داشت * رضايت را كمال از همنشين داشت\r\nاگر ديدى كه چرك است و كثيف است * بدان در آن جهان زار و نحيف است\r\nاگر پاكيزه بود و نيك جامه * بدان نيكوست او را فعل و نامه\r\nچو ديدى مرده‌اى از جوع نالد * بدان اميد خيرات از تو دارد\r\nاگر ديدى ترا با خويشتن برد * بكن توبه كه گويد بايدت مرد\r\nاگر مرده ترا با خود هوا برد * نياوردت اگر ، پيش خدا برد \r\n\r\n","description":"","footnote":"","page_name":" 278 ","page_number":278},
  {"content":"\r\n\r\n تصدق كن براى هردو اين خواب * مجو به از تصدق اندر اين باب\r\nز هر عضوى كه ديدى مرده غم داشت * بدان زان عضو بر مردم ستم داشت\r\nاگر ديديش در سر رنج و زحمت * بدان كبرش بسر بود است و نخوت\r\nاگر از رنج چشم او در فغان بود * بدان چشمش بناموس كسان بود . . . \r\nالى آخر\r\nاگر مطالب فوق در تعبير خواب چندانى نميتواند متيقّن و قابل اعتنا بوده باشد ، اما گاهى وقايعى رخ ميدهد كه بسا اعمال قابل انكار را وادار به اقرار مىكند كه داستان زير از خواب خود نگارنده يكى از آن عوالم مىباشد :\r\n\r\nبخاطر دوستى قبول كرده بيست و پنج ذرعش را به او بكنند !\r\nدر همسايگى ما پيرمرد كفاشى بنام شيخ صادق ميزيست كه ميل با نيكو پسران داشت و چون بمرد پس از سالى نگارنده او را بخواب ديد در بيابانى پر گرد و غبار كه سرگشته و ملتهب در تكاپوى ناجى و راهنمائى مىباشد و چون از حالش جويا شدم مرا امر به توقف داده شتابان به سمتى دويد و پس از دقايقى با طناب كلفتى ، ضخيم‌تر از طنابهاى لنگر كشتى ، در نيم ذرع و زيادتر قد و تاب و پيچى بسيار خشن و سر و تهى افشان كه گفتى از سر طناب بلندى بريده بود مراجعت نموده گفت : قرار بر اين شده بود كه پنجاه ذرع از اين طناب به ماتحتم بكنند كه نميدانستم چه بكنم ، تا مشهدى عباس سرچاق كن « 27 » آمده در دوستى قبول كرده بيست و پنج ذرعش را به او بكنند و به فكر بقيه‌اش هستم و بازگشته در ميان گرد و غبار ناپديد گرديد « 28 » و عجيب اينكه پس از سالى دو مرتبه او را بخواب ديدم با پالتوى جگرى رنگش كه روزهاى آخر به تنش ميديدم از وسط خيابان\r\n\r\n\r\n","description":"","footnote":"\r\n( 27 ) . قليان چاق‌كن . شغلى در قهوه‌خانه‌ها و سربينه‌هاى حمام‌ها .\r\n( 28 ) . حقيقت و صدق دوستى را در قدما از معنى اين خواب ، هرچند قبيح نيز ميتوان دريافت .\r\n","page_name":" 279 ","page_number":279},
  {"content":"\r\n\r\nناصريه به طرف بالا ميآمد با سر و روئى پوست انداخته ، مانند پوست سر و روى جربىها و سودائىها كه در جواب احوالپرسىام گفت مردم تا عجالتا كمى بهبود يافته‌ام و حكيم‌ها دواهايم را قطع كرده‌اند ؟ !\r\n\r\nتكاليف بزرگترها درباره بازماندگان\r\nاگر مرده مورد علاقه‌ى بسيار بازماندگانش بود و برايش بيتابى ميكردند : اشياء و آثار او را از جلوى چشمشان دور ميساختند . تنهايشان نميگذاشتند . با مصاحبت و گفت و شنيد و سرگرمى مشغولشان ميداشتند . از جا و مكان متوفى كنارشان داشته به خانه‌هاى خودشان ميبردند . ترغيب به زيارت اهل قبورشان كرده ، همراهيشان ميكردند . عاقبت كار همه را در امر مردن كه ناچار از آن ميباشند با شواهدى از اين و آن بنظرشان ميآوردند ، وادارشان به خير و خيرات ميكردند .\r\nهمچنين خود بازماندگان چون بهترين محبت‌ها را دربارهء مرده فاتحه و طلب مغفرت و مانند آن شنيده بودند « 29 » هر شب جمعه و هر شب آخر ماه و هر شب\r\n\r\n\r\n","description":"","footnote":"\r\n( 29 ) . دستور بود كه هر ملاقات‌كننده‌اى كه به ملاقات كسى ميرود چيزى همراه بعنوان هديه و پيشكش داشته باشد و پيشكش اموات فاتحه و صلوات و خير و خيرات بود كه برايش ميبردند و در اين‌باره قولى است از مؤتمنى كه ميگفت دائى مرده‌اش را شبى در خواب ديده در محلى پست و بلند و دره و ماهور ، مانند دامنه‌ى كتل امامزاده داوود كه چندك‌وار جلو چادرش كه مانند صحرانشينان در چادر زندگى ميكرده است نشسته و اطرافش نيز تا چشم كار مىكند زن و مرد و پير و جوانى كه همگان جلو خيمه خرگاههاى خود كه چادرهائى مختلف از فقيرانه تا متعينانه داشته‌اند نشسته انتظار ميكشند و بعضى خرم و شاد و بعضى كسل و كدر و دلتنگ و غمزده و چون از دائيش احوال خود وى و آن مردم را سئوال مىكند ميگويد امشب شب جمعه است و اينها همه مردگانىاند كه چشم انتظار ملاقات و تعارف و پيشكش بستگان و متعلقانشان ميباشند و آنها كه شادمان و خوشحالند آنهائى هستند كه اميدوار به ديدار كسان و كرم و بخشايش آنها ميباشند و آنها كه غمزده و -\r\n","page_name":" 280 ","page_number":280},
  {"content":"\r\n\r\nعزيز برايش حلواى پربوى و برنگ پخته سر هر كوچه و گذر و مسجد كه جلو مردم ميگرفتند نثارش ميكردند . سر مزارش رفته برايش هديهء فاتحه و قرائت قرآن ميبردند . برايش پول به فقير ميدادند . سر قبرش قرآن‌خوان مينشاندند . برايش خرما ، انجير ، شكر پنير خير ميكردند . اطعام فقرا و مساكين ميكردند و به همين مناسبت هم بود كه شب جمعه و شب اول ماه و اول سال و شب قتل و مثل آن از شلوغترين اوقات قبرستان بشمار ميآمد و زن و مرد و پير و جوانى بودند كه رو به گورستان ميآوردند .\r\nپس از برگزارى ختم كه معمولا روز سوم انجام ميگرفت صاحب مرده يعنى منسوب و وارث بلافصل او را از پدر ، پسر ، برادر ، هركه بود از مسجد با حال حزين و ( گردن كج ) كه از روز اول كه يقهء خود را باز كرده بود على الرسم آن را همچنان كج نگاهداشته « 30 » بود جلو انداخته اجماع مسجديان و حاضران مسجد ختم به دنبالش به راه افتاده به محل كسب و كارش و اگر ادارى بود به اداره‌اش رسانيده ، يقه‌اش را بسته ، هريك با سخنانى مانند : غم آخرتان باشد . بقاى عمر\r\n\r\n\r\n","description":"","footnote":"\r\nدلتنگ و متألمند كسانى كه چشم اميدى نداشته با اينحال جلو خيمه به انتظار نشسته‌اند و آنهائى كه در داخل خيمه‌ها خزيده‌اند آنهائى كه هيچگونه چشم اميدى به بازماندگان خويش نداشته از فرط خجالت پناه به چادرها برده‌اند و نيز صاحبان خيمه‌هاى نفيس آنهائى كه اعمال پسنديده داشته و صاحبان خيمه‌هاى حقير افرادى كه چندان بضاعت طاعت نداشته و آنها كه سرگشته و بيخانمان پراكنده‌اند آنهائى كه انكار حشر و نشر و حساب داشته با دست تهى پا به اين وادى نهاده‌اند . و ميگفت پس از چهل سال آن خواب در نظرم از روشنى چنان است كه گوئى آن را ديشب ديده‌ام .\r\n( 30 ) . هر پدر مرده‌اى را بود كه گردن خود را كج نگاه بدارد و غالبا تا چلّه ( شب چهلم ) آن حال را حفظ مينمود . ازاين‌رو از كلمات طعنه‌آميز مادران به اطفال لوسشان كه براى طلب چيزى قهر كرده گردن خويش را كج نگاه ميداشتند بود كه مگه بابات مرده گردنتو كج گرفته‌اى ؟ !\r\n","page_name":" 281 ","page_number":281},
  {"content":"\r\n\r\nخود و بازماندگانتان باشد خداحافظى ميكردند .\r\nاما تا شب چهلم هنوز غدغن ، بلكه ننگ و عيب بود تا اقدام به اصلاح سر و ريش خود كرده زنها دست به سر و روى خويش برده آرايش نمايند تا در اين شب كه بزرگترى از مردان فاميل سلمانى خبر كرده ، دستور اصلاح صادر مينمود و از زنها بزرگتر و گيس‌سفيدى « اگر صاحب مرده جوان و تازه‌عروس و مثل آن بود » قواره پارچه‌اى با قالبى صابون و مقدارى حنا جلووش گذارده با جملات :\r\nخوب نيس زن جوون بيشتر از اين سياه به سر داشته باشه . بيشتر از سه روز كراهت داره زن جوون سياه بپوشه . اون جاى حق رف خدا رحمتش كنه مائيم كه همينطور داريم گور خودمونو تنگ ميكنيم . ما هم پدر و مادر و عزيز دل و نور چشم داشتيم چى شد ؟ تا آخر عمر كه سياه نپوشيديم . مردن ، رفتن ، مام ميميريم ميريم . تا بوده همين بوده . گيرم ده سال ديگه‌م سيا پوشيدى آخرش كه چى ؟\r\nبسه ديگه ! سياهاتو پوشيدى . برو حموم از عزا بيرون بيا ، رختتو عوض كن بذار باقى ديگه‌م از عزا بيرون بيان . عوض اين كارا روزى يه سوره قرآن براش بخوان بهتر راضيه ، و مطالبى از اين قبيل تكليف حمام و تعويض لباس ميداد و از عزا بيرونشان ميآورد . ليكن اگر متوفى پدر يا پدربزرگ يا مادر و مادربزرگ يا شوهر بود لا اقل تا سر سال سياه تن يا چارقد سياه سر باقى ميماند و چنانچه وصلت و عروسى و چيزى مثل آن در پيش بود تا همان مدت به تأخير مىافتاد و فقط فاميل درجهء دوم بودند كه ميتوانستند از ( چلّه ) ببعد سياه از خود دور بكنند .\r\nقابل ذكر است كه مرگ‌ومير اجزاء دولت آداب و رسومى جداگانه داشت ، از جمله آنكه اگر مرده شخصيت و صاحب مقام و منزلتى مانند امير و وزير و مثل آن بود تا سه روز و اگر جز آن و كارمند جزء و دون اشل بود تا نصف روز و حد اقل تا دو ساعت « كه آن هم نصف روز را در برميگرفت » آن اداره و وزارتخانه به پاس احترام او تعطيل ميگرديد و همين اداى احترامات نيز بود كه دواير مهم پرعضو را غالبا در حال تعطيل يا نيمه‌تعطيل نگاه ميداشت ، از آنجا كه\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nحد اقل در هفته و ماه يكى دو تن از آنها بيمار شده كه بايد به عيادتش بروند و يا در گذشته لازم به احترام ميآمد ، علاوه بر ختم و هفته و چهلم و سال او كه بايد برايش يادبود داشته باشند .\r\n\r\n","description":"","footnote":"","page_name":" 283 ","page_number":283},
  {"content":"\r\n\r\n\r\nماه رمضان\r\nماه رمضان يعنى ماه نيكىها براى نيكان و نيكوكاران ، ماه زشتىها جهت بدسيرتان و بدعملان . لذا ماه عبادت ، ماه معصيت ! ماه طهارت ، ماه پليدى . ماه دوستى ، ماه نيرنگ . ماه خدا ، ماه اغوا . ماه خيرات ، ماه خيانت . ماه كار ، ماه بيكارى . ماه گناه . ماه استغفار ، ماه احسان و ايثار . ماه جيب‌كنى و قمار . ماه سكوت و آرامش . ماه شور و ولوله . و در آخر ماه محك ارواح و درونيات تا چه كسى از خوب و بد و پسنديده و ناپسند چه فعل از افعال و به چه روح از ارواح تمايل داشته رو بكند .\r\nهر اجتماع از جهت مذهب و معتقدات ، از سه دسته تشكيل مىشود . دستهء اول متدينين . دستهء دوم ، متوسطين . دستهء سوّم هرهرى « 1 » ها و لا مذهب‌ها كه براى روشن شدن اعمال و رفتار هريك از اين سه دسته در ماه رمضان طهران ، لازم است اول به احوال خود ماه رمضان و روايات و احاديثى كه در اهميّت آن رسيده است بپردازيم .\r\nاز حضرت رسول اكرم صلّ اللّه عليه و آله و سلّم روايت است كه فرموده : اى مردم قسم به خدا كه رو كرده است به شما ماه خدا ، يعنى ماه رحمت و بركت و\r\n\r\n\r\n","description":"","footnote":"\r\n( 1 ) . بىبند و بار ، بىاعتقاد .\r\n","page_name":" 284 ","page_number":284},
  {"content":"\r\n\r\nبخشايش . ماهى ، بهترين ماهها كه روزهايش بهترين روزها و شب‌هايش بهترين شبها و ساعاتش بهترين ساعتهاست .\r\nخدا مىخواند شما را در اين ماه به مهمانى خود ، به بهترين ضيافت‌ها و مكرمتها ، حتى در اين ماه نفس‌هاى شما ثواب دارد ، تسبيح‌ها و خواب شما در رديف عبادتها و اعمال شما بهترين عملهاست و مستجاب است در اين ماه دعاها . پس تقاضا كنيد از پروردگار خود نيتهاى درست و دلهاى پاكيزه و دورى از گناهان و صفات زشت كه توفيق بدهد شما را روزه‌دارى در اين ماه و اجر بدهد شما را تلاوت قرآن‌ها .\r\nقسم به خدا كه بدعاقبت‌ترين و شقىترين مردم كسى است كه محروم شده باشد در اين ماه از آمرزش خدا و بركات خدا و اين ماه بر او آمده باشد و گذشته باشد و كسب خيرى از آن نكرده باشد .\r\nتصدق كنيد بر گرسنگى روز قيامت تشنگى و گرسنگى خود را در اين ماه بر فقيران و مسكينان و ترحّم كنيد به آنها با تواضع . پيران خود را رحم كنيد و كودكان خود را نوازش نمائيد . خويشان خود را نگاه داريد و زبان خود را از آنچه نبايد گفت محافظت نمائيد . چشم‌هاى خود را از آنچه حلال نيست بپوشانيد و گوشهاى خود را از آنچه شايستهء شنيدن نباشد باز بداريد . با يتيمان مهربانى كنيد تا با يتيمان شما مهربانى نمايند و استغفار از معاصى نمائيد كه بهترين بازگشت به سوى خدا در اين ماه مىباشد .\r\nدستهاى خود را در موقع نمازها به دعا بلند نمائيد كه بهترين اوقات استجابت دعا در اين ماه ، هنگام نمازهاى شما مىباشد و مناجات كنيد بسيار خداوند را كه هيچ مناجاتى در اين ماه بىلبيك نمىماند .\r\nبه خدا سوگند كه جانهاى شما در گرو كرده‌هاى شماست ، پس از گرو بيرون آوريد بدنها و نفس‌هاى خود را و سبك گردانيد سنگينيهاى بارهاى خود را با طلب آمرزش كردن در اين ماه كه خدا به عزّت و جلال خود سوگند ياد\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nيكى از نماز جماعت‌ها در ماه رمضان .\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nيكى از مجالس روضه .\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nكرده است كه عذاب نكند نمازگزاران را و نترساند از آتش جهنم در روز قيامت كسانى را كه در اين ماه سر به سجدهء عبادت داشته باشند .\r\nهركس روزه‌دار مؤمنى را در اين ماه افطار بدهد براى او ثواب آزاد كردن بنده‌يى و آمرزش گناهان گذشته‌اش باشد ، اگرچه با شربت آبى باشد و دورى بجوئيد از آتش جهنم در اين ماه با افطار دادن برادران مؤمن خود هرچند با نصف خرمائى باشد .\r\nاى مردم ، اگر طالب آسان گذشتن از صراط مىباشيد ، اخلاق خود را در اين ماه نيكو نمائيد . و هرگاه ترس لغزيدن از آن را داريد ، خدمت خدمتگزاران خود را در اين ماه سبك گردانيد .\r\nهركه در اين ماه خود را از مردم باز بدارد و به خدا بپيوندد حق تعالى غضب خود را در روز قيامت از او باز بدارد و هركس بىپدرى را در اين ماه گرامى بدارد ، خداوند در محشر او را گرامى مىگرداند و هركس در اين ماه صلهء رحم و احسان با خويشان نمايد ، خداوند او را وصل به رحمت خود نمايد و هركس قطع رحم و احسان از خويش كند ، خداوند در روز قيامت از او قطع احسان نمايد .\r\nهركس نماز سنتى و مستحبى در اين ماه به جا آورد ، خداوند براى او برات آزادى از جهنم بنويسد و هركس در اين ماه نماز واجبى ادا كند ، خداوند ثواب هفتاد نماز واجب كه در ماه‌هاى ديگر كرده باشد در نامهء عملش بنويسد .\r\nهركس در اين ماه صلوات بفرستد خدا كفهء حسنات او را سنگين گرداند و هركس آيه‌اى از قرآن در اين ماه تلاوت نمايد ، ثواب ختم قرآن كه در ماه‌هاى ديگر كرده باشد براى او منظور گرداند .\r\nاى مردم درهاى بهشت در اين ماه گشاده مىشود ، از خداوند درخواست نمائيد نبندد بر روى شما درهاى آن را و درهاى جهنم در اين ماه بسته مىشود و تقاضا نمائيد تا نگشايد به روى شما آن را و شياطين در اين ماه به زنجير كشيده مىشوند و از او بخواهيد تا آنها را بر شما مسلط نگرداند .\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nاى مردم روزه بداريد با تمام اندام و اعضاء و جوارح خود از جميع محرّمات و مكروهات كه روزه‌هاى شما با روزهاى غير روزه‌هاى شما شبيه نباشد و نه تنها از خوردن و آشاميدن خود را نگاه داريد ، بلكه بپرهيزيد از دروغ و بپوشانيد ديده‌هاى خود را از حرام و خوددارى نمائيد از نزاع و مجادله با يكديگر و حسد مبريد و غيبت نكنيد و سوگند دروغ بر زبان نياوريد ، بلكه از سوگند راست هم خوددارى نمائيد .\r\nفحش مدهيد و ستم مكنيد و بيخردى مكنيد و كج‌خوئى و دلتنگى منمائيد .\r\nو از ياد خدا غافل مباشيد و از آنچه نبايد گفت خاموشى گزينيد و راستگو باشيد و از اهل شر و فساد و فتنه دورى نمائيد و افترا به كسى مبنديد و خصومت نورزيد و گمان بد به كسى مبريد و غيبت و سخن‌چينى نداشته باشيد و مرگ را هميشه در نظر داشته باشيد و آرزومند ثوابهاى آخرت باشيد .\r\nبر شماست در اين ماه كه با آرامى و آرامش تن و جان و خضوع و خشوع و ترسناك و شكستگى باشيد ، به آنگونه كه بنده‌يى با آقاى خود باشد ، و ترسان باشيد بر عذاب خدا و اميدوار به رحمت پروردگار باشيد .\r\nدل روزه‌دار بايد از عيبها و علتهاى باطن ، از جمله حيله‌ها و مكرها پاكيزه باشد و بدنش از كثافات بيزارى داشته باشد . در همه حال خدا را حاضر و ناظر ديده ، غير از او به نظر نداشته باشد و دورى از آنچه بر او نهى شده است نمايد و استقبال كند آنچه را كه خدا بر او امر كرده و بداند كه خدا جزاء ميدهد روزه‌هاى او را به قدر اعمال خيرى كه در اين ماه انجام داده باشد و كم مىكند از ثواب و فضيلت روزهء او به قدر آنچه را كه او از اعمال روزه‌هاى خود كاسته باشد .\r\nروزى حضرت رسول ( ص ) شنيدند كه زنى همسايهء خود را دشنام داده است . آن زن را طلبيده امر مىكنند تا روزهء خود را افطار نمايد و چون زن از خوردن امتناع مىكند ، حضرت مىفرمايد روزه داشتن به نخوردن و ننوشيدن\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nنمىباشد و به خدا سوگند كه حق تعالى روزه را پردهء حجاب ساير امور قبيحه قرار داده است تا بدان وسيله آنها را بپوشانند و روزه‌دار خود را از كردار بد و گفتار بد باز بدارد . چه بسيار روزه‌دارانى كه رنج گرسنگى و تعب تشنگى آنها بر آنها نفعى نمىرساند درحالىكه متّصف به صفات زشت بوده باشند و چه بسيار افطاركنندگانى كه با صفات حسنه بهرهء روزه‌داران داشته باشند .\r\nهمچنين حضرت على عليه السلام فرمود چه بسيار روزه‌دارى كه نيست بهرهء او از روزه‌اش به غير از تشنگى و گرسنگى و چه بسيار عبادت‌كننده‌يى كه نيست او را نفعى از عبادت به غير تعب و رنج آن و خوشا به حال زيركانى كه خواب آنها بهتر از بيدارى و عبادت احمقانست و خوشا به حال دانايانى كه افطار كردن آنها بهتر از روزه داشتن بىخردان مىباشد .\r\nامام محمد باقر فرمود هركه روزه بدارد روز ماه رمضان را ، چنانچه سزاوار آن بوده باشد و بايستد به عبادت پاره‌يى از شبش را و باز دارد از حرام شكم و فرج خود را و نگاه بدارد زبان خود را از ناشايست ، بيرون رود از گناهان گذشتهء خود ، مانند آنكه بيرون مىرود از ماه رمضان خود و در آخر فرمود چه نيكوست حسناتى كه براى اين ماه مىنويسند و چه دشوار است شرطهائى كه بايد در آن بجا آورند .\r\nهمچنين روايت است كه ماه رمضان ، ماه خداست ، ماه رحمت و بركت و ضيافت خدا ، ماهى كه در آن شبى است كه عبادت در آن شب بهتر از عبادت هزار ماه و ماهى كه در آن نازل گرديد قرآن و ماهى كه در هر افطار آن خداوند هزار هزار كس را از آتش جهنم آزاد مىنمايد و در هر شب جمعه و روز جمعهء آن هر ساعت ، هزار هزار كس و اصل به رحمت خداوند مىگردند كه هريك مستوجب عذاب بوده باشند و در شب و روز آخر اين ماه ، بعدد تمام آزادكردگان و بخشودگان بخشوده و آزاد مىگرداند .\r\nاز سنن و آداب اين ماه قرآن خواندن بسيار است تا چهل ختم قرآن و\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nكمترينش شش ختم قرآن و هديهء ختم قرآن به روح يكى از چهارده معصوم و اين عمل است كه ثواب آن را مضاعف ميگرداند و اهتمام تمام به نافله‌هاى شب و روز موجب بشاشت روح و نور دل مىشود .\r\nديگر مستحب است كه افطار كند روزه‌دار بعد از غروب مگر آنكه ضعف بر او غلبه داشته باشد و افطار با چيزهاى پاكيزه از حرام و شبهات و افطار به خرماى حلال كه ثواب افطار را چهارصد برابر مىگرداند و بعد از آن به آب گرم و شير و نبات كه كمتر شبهه‌ناك مىباشند و خواندن دعاهاى افطار كه عطا مىكند خداوند به خوانندهء آن ثواب تمام كسانى را كه در آن روز روزه‌دار بوده باشند .\r\nديگر خواندن سورهء قدر در موقع افطار و تصدق كردن و افطار دادن روزه‌دار كه ثواب آزاد كردن سى بنده داشته باشد و در هر شب خواندن هزار بار سورهء انا انزلناه و صد مرتبه در هر شب خواندن سورهء دخان و خواندن سورهء انا فتحنا در هر شب در نمازهاى مستحبى كه تا آخر آن سال از هر گزند و بليّه محفوظ بوده باشد و هزار ركعت نماز در اين ماه به اين ترتيب كه هفتصد ركعت آن را در سه دههء اول و سيصد ركعت آن را در شبهاى قدر يعنى نوزدهم و بيست و يكم و بيست و سوم بگذارد .\r\nديگر دعاهاى يوميهء ماه رمضان و استغفار و صلوات و طلب حاجت بسيار در اين ماه و خوردن سحرى و دورى از نخوردن و روزه را به روز ديگر رسانيدن و دعاى شب اول ماه و غسل شب اول ماه در آب جارى كه خارش بدن را در آن سال دور ميدارد و زيارت قبر امام حسين و خواندن زيارت حسين كه ثواب حج و عمره‌ى حجاج آنسال را در مييابد و همبسترى در شب اول اين ماه با همسر حلال و ريختن سى كف آب در غسل اين شب و بر سر و رو گلاب زدن و خوردن آن كه باعث ايمنى از جميع امراض ، مخصوصا سرسام و امراض قلبى در آن سال مىشود و سبب دورى از خوارى و پريشانى خواهد گرديد و خواندن دعاى روز\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nاول ماه كه موجب رفع فتنه و شر و ضرر و آفت تا رمضان ديگر مىباشد و غسلهاى بسيار در اين ماه كه باعث خوشبوئى بدن خواهد بود .\r\nديگر احياى در شبهاى قدر با غسل موقع غروب و بر سر گرفتن قرآن و خدا را به چهارده معصوم ده ، ده بار قسم دادن و زيارت امام حسين كه موجب آمرزش گناهان خواهد بود ، اگر به عدد ستارگان آسمان بوده باشد . و خواندن دعاى جوشن كبير در اين سه شب و خواستن خير و عافيت از خداوند و آمرزش خود و اموات كه مستجاب خواهد بود و خواندن سورهء عنكبوت در شب بيست و سوم كه سبب رفع گرفتارىها و پريشانىها و تب‌هاى درونى مىباشد و اعتكاف در محراب و مسجد و در آخر جماع با حلال خود در شبهاى طاق و حضور در نماز عيد با شرايط آن و افطار با تربت سيد الشّهداء كه تا محشور با بهترين روزه‌داران و صلحا و اولياء شده باشد . پس اين بود شرايط و آدابى كه متدينين درجه اول آن را قبول داشته ، كم و زياد عمل كرده به كار مىبستند .\r\n\r\nپيشواز\r\nو امّا متوسّطين : از مدتها قبل با اين صورت به پيشواز ماه رمضان مىرفتند كه زنها تقريبا در تمام ماه شعبان به تهيّه آذوقه و خوار و بار ماه رمضان برآمده . به پاك كردن برنج و حبوبات و كوبيدن آرد برنج « 2 » و نخودچى و زردچوبه « 3 » و امثال آن برآمده خانه را پر و پيمان مىساختند و از اول اين ماه بود كه احوال و رفتار و قيافه‌هاى اين دسته وضع ديگر يافته تغييرات كلى ميگرفت .\r\nصورتها آرام و ملكوتى ، چهره‌ها متين ، قدمها آهسته ، سرها به زير ، چشم‌ها درويش ! دلها تحت كنترل ، راعى حلال و حرام و مكروه و مباح و نجس و\r\n\r\n\r\n","description":"","footnote":"\r\n( 2 ) . خرده برنج را در آب خيسانده مىكوبيدند و باد داده الك مىكردند .\r\n( 3 ) . زردچوبه را در روغن كمى سرخ كرده مىكوبيدند .\r\n","page_name":" 292 ","page_number":292},
  {"content":"\r\n\r\nپاك و زشت و زيبا ؛ و خوددارى از دروغ و كم‌فروشى و حيله و خدعه و ديگر امور ممنوعه و مكروهه ، به اضافهء ضبط نفس از ( لواط ) و ( زنا ) و ميخوارگى و غيبت و دشنام و حق اللّه « 4 » و حق النّاس « 5 » و ساير محرمات .\r\nبهترين و مرغوب‌ترين خوار و بار ، با نازل‌ترين قيمتها در اين ماه به دكانها آمده در اختيار مردم قرار مىگرفت با تغيير و تعويض سنگهاى كم‌وزن و ترازوهاى سرك‌دار « 6 » كه جاى خود را به سنگ‌هاى تمام‌وزن و ترازوهاى ميزان ( دقيق ) « 7 » ميدادند .\r\n\r\n\r\n","description":"","footnote":"\r\n( 4 ) . حقوق خدا ، مانند رعايت و به كار بستن احكام اصول دين و فروع دين و آنچه يك فرد مسلمان را لازم و واجب است تا به آن اقدام يا از آن خوددارى كند .\r\n( 5 ) . ( حقوق مردم ) در معنى تعدى و اجحاف و ظلم و رشاء و ارتشاء ( رشوه دادن و گرفتن ) و تجاوز به اموال و نواميس مردمان و افعال غير مجاز و حرام .\r\n( 6 ) . و امّا ترازوهاى سرك‌دار هم ترازوهائى بودند كه كفهء جنس آنها را سنگين‌تر از كفهء سنگ آن مىكردند . به اين صورت كه پاره سربى ، يا حلقه آهنى كنار كفه يا به زنجير شاهين آن مىآويختند ، در اين خاصيت كه اگر سنگ آنها هم مورد كنترل واقع بشود باز در كم‌فروشى آنها خللى بهم نرسيده باشد ! همچنين بود قپانها ، كه آنها نيز از تقلبات به دور نبوده ، غالب كسبه ، مخصوصا بارفروشها و ميدانىها ، آنها را ( سرسبك ) ، ( سرسنگين ) [ كم‌تر و زيادتر حكم كردن 
  ] مىساختند و از آن گذشته براى هر قپان ، سنگ قپانى سنگين‌وزن براى خريد و سنگ قپانى سبك‌وزن براى فروش به كار ميبردند .\r\n( 7 ) . چون ميزان و سنگ و ترازو و قپان و وزنهء ( استاندارد ) نبود ، هر كاسب و فروشنده ، سنگ ترازوى خويش را به انصاف خويش تهيه ميكرد . به اين ترتيب كه هر تازه كاسبى كه احتياج به سنگ ترازو پيدا مىنمود ؛ مقدارى قلوه‌سنگ ريز و درشت از ته جويها يا كنار كوچه‌ها فراهم كرده با سنگ ترازوى كاسبى هموزن مىنمود كه واضح بود يا زيادتر و يا كمتر از آن درميآمد كه اگر زيادتر بود مقدارى از آن را مىشكست كه باز دقيق بيرون نمىآمد و اگر كمتر آمده بود اغماض نموده خود را با اين حرف كه جنس را چرب‌تر ( زيادتر از مقدار تحويل دادن ) خواهد كشيد قانع مىنمود ، در اين نتيجه كه در همهء شهر دو -\r\n","page_name":" 293 ","page_number":293},
  {"content":"\r\n\r\nچادر زنها در اين ماه بلندتر شده ، چادرهاى ( عبائى ) « 8 » و ( دويت ) « 9 » بلند كه تا روى پنجه‌ى پاها را مىپوشانيد ، جانشين چادرهاى كوتاه ، خوش آب و رنگ گرانبهاى ( اطلس ) و ( كربدوشين ) « 10 » قر و اطواردار ( چرخى ) « 11 » و ( كمرى ) « 12 »\r\n\r\n\r\n","description":"","footnote":"\r\nسنگ يك وزن درنمىآمد . بجز بعضى سنگهاى برنجى هشت‌ضلعى مخصوص بنكدارها و دكان‌هاى معتبر و آجيل‌فروش‌ها و عطارها . و در عوض كسبهء بىمبالات دو جور سنگ براى خريد و فروش داشتند كه سنگ وزينشان كه سنگين‌تر از قرار معين بود براى خريد و سنگ سبكشان براى فروش ميآمد ! تعيين و مأخذ صحيح سنگ‌ها كه از روى وزن خردل و ارزن و گندم و نخود معلوم ميشد بدينقرار بود : خردل كمترين بود كه قرآن هم آن را كوچكترين آورده : ( يا نبى انها ان تك مثقال حبة من خردل . . . ) پس از آن جو يا گندم كه يك جو برابر يك چهارم قيراط و 24 نخود خام متوسط ( يك مثقال ) و شانزده مثقال ( يك سير ) و ده سير ( يك چارك ) و چهار چارك ( يك من ) و صد من ( يك خروار ) به حساب مىآمد ، كه پائين‌تر از نخود مورد استعمال زرگرها و دواخانه‌ها قرار ميگرفت و وزن نخود از گندم به اين قرار : يك نخود معادل چهار گندم و يك خردل يك ( صوت ) و با حساب دقيق‌تر كه صد ( صوت ) يك ( قيراط ) به حساب ميآمد . اسامى اوزان متداول نيز به اين صورت بود : اول از نيم نخود تا شش نخود كه با آن خريد و فروش ترياك مىكردند .\r\nبعد از آن نيم مثقال ، يك مثقال ، دو مثقال ، چهار مثقال ، نيم سير ، يك سير ، دو سير و نيم ، پنج سير ، يك چارك ، نيم من ، يك من ، دو من ، سه من ، پنج من و ده من و ( خروار ) كه ( صد من تبريز ) برابر 300 كيلو كه وزن معمول به بوده مورد قبول همه قرار گرفته بود ( من ) ى هم بنام ( من شاه ) يا سنگ شاه بود كه معادل دو من و نيم تبريز به حساب آمده غالبا خريدهاى خود را با آن ميكردند !\r\n( 8 ) . چادر عبائى چادرى از جنس پارچه‌هاى پشمى و علفى دستباف اصفهان و يزد كه به صورت عبا دوخته ، لب آن را با نوارى نخى يا زرى ، زينت مىكردند .\r\n( 9 ) . دويت پارچه‌اى نخى كه مرغوبترين آن را ( حاج على اكبرى ) مىگفتند و بعضى زنها كه از آن چادر عبائى مىدوختند .\r\n( 10 ) . اطلس و كربدوشين را غالبا از انگلستان و فرانسه وارد مىكردند كه با اين نوع پارچه‌ها چادر كمرى و چادر چرخى مىدوختند .\r\n( 11 ) . چادر چرخى مانند چادر سياه‌ها و چادر نمازهاى فعلى كه دو تخته‌ى آن را به هم دوخته پرگارى ، يا از وسط آن را به روى هم چندين مرتبه تا زده ، بريده ، گرد مىكردند .\r\n( 12 ) . چادرى كه علاوه بر خود چادر ، چيزى هم شبيه پيش‌بند كه با نوار پهنى به كمر بسته مىشد ، به آن دوخته ميشد كه از كمر به پائين قسمت جلو را ميپوشانيد . طرز استفاده از آن چادر هم به اين صورت بود كه ابتدا از سر يا پا ، در آن داخل شده ، كمرش را بسته ، چادر را از پشت بسر مىكشيدند و اين وزين‌ترين و سنگين قيمت‌ترين چادر به حساب مىآمد كه از عالىترين پارچه‌ها تهيه مىگرديد و كمر آن را از دو طرف ( پيلى ) و با نوارى برّاق چين پليسه داده جلوش را با تورى بلند كه از كمر تا پائين دامن امتداد مىيافت ، داخل حريم آن را چشم‌انداز كرده ، لبهء دامن آن را نوار شرابه‌دار دوخته ، قر و منگوله‌دار و « مكش مرگ ما » يش مىساختند !\r\n","page_name":" 294 ","page_number":294},
  {"content":"\r\n\r\nيكى از مجالس روضه در ماه رمضان .\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nمىگرديد و همچنين ( روبنده ) « 13 » هاى بلند تا نزديك زانو و ( پيچه ) « 14 » هاى پهن بلند ، جاى ( نقاب ) هاى چهار انگشتى را مىگرفت و بزك و بند و سفيدآب و امثال آن تا هلال ماه شوّال منسوخ ميگرديد .\r\nهوس‌انگيزترين نانهاى سنگك يك ذرع و نيمى خشك ناخنى « 15 » خشخاش\r\n\r\n\r\n","description":"","footnote":"\r\n( 13 ) . روبنده : پارچه‌يى سفيد يا سياه به طول يك متر تا يك متر و نيم و عرضى سى تا چهل سانتىمتر كه با نوارى به سر بسته شده ، صورت و جلو بدن را مىپوشانيد و با تور يا مشبك‌دوزى به طول ده سانت و عرض چهار سانت براى آن ، جلو چشم ، محل ديد مىگذاشتند .\r\n( 14 ) . نقابى به طول‌ها و عرض‌هاى مختلف از بافتهء موى دم اسب و قاطر و الاغ كه فقط جلوى صورت را با آن مىپوشانيدند ، كه آن نيز با نوارى ، مانند روبنده به سر بسته شده ، با نجابت و لوندى زن ، بزرگ و كوچك و چسبيده به‌صورت و از صورت جدا ، گرفته شده ، تغيير اندازه و شكل مىگرفت .\r\n( 15 ) . با سر پنجه‌ها و ناخن ، هنگامى كه خمير را بر روى پارو پهن مىكردند ، رويش را پنجه مىزدند . خشخاش و سياه‌دانه‌ى اين نانها را وقتى خمير را در تنور پهن مىكردند ، مىپاشيدند ( نان‌گير از خارج به داخل تنور ، روى خمير گسترده مىپاشيد ) وزن هريك از اين نانها ده سير ( هفتصد و پنجاه گرم ) و وزن خاصّه و خشك آنها هشت سير بود .\r\n","page_name":" 296 ","page_number":296},
  {"content":"\r\n\r\nو سياه‌دانه زده و تافتون‌هاى « 16 » شانه‌زدهء كنجدى و روغنى ، شيرمال‌هاى روغن‌دار « 17 » خوش‌عطر و بو و دوباره تنور « 18 » هاى سبوس‌دار پنجه‌كش خاصه ، مخصوصا نام كماج‌هاى طرشتى اعلا « 19 » در اين ماه در نانوائىها پيدا مىشد و دلخواه‌ترين گوشتهاى شيشك پروار سى منه ، با دنبه‌هاى چرخى بغل پركن كه قصابهاى ماهر با سليقه و استادى تمام « قلوه‌گاهها و دنبه‌هاى آنها را شهله » مىكردند « 20 » و آنها را با اكليل و لاجورد و پولك و منجوق كه شمعدان‌ها و\r\n\r\n\r\n","description":"","footnote":"\r\n( 16 ) . نان تافتون را با آرد وسطتر مىپختند و هنگام پهن كردن چانه روى آن را كشك آب مىزدند . كنجد و سياه دانهء اين نان را ، روى گستردهء خمير ، قبل از پهن كردن بر روى ناوند ( سبد گردى كه روى آن را با پنبه و پارچه مىپوشيدند و خمير نان را رويش مىانداختند ) مىپاشيدند .\r\n( 17 ) . شيرمال نانى بود كه در خمير آن مقدارى شيره و كمى روغن مىزدند و بر روى آنها نيز شيره و گل‌رنگ ميماليدند به اندازهء بشقابى كوچك .\r\n( 18 ) . دوباره تنور را براى آنكه خميرش حتما بايد با مقدارى سبوس مخلوط باشد ، آردش را با الك درشت‌تر مىبيختند ( معتقد بودند سبوس داراى قوتى فوق العاده مىباشد و مىگفتند قدرت جسمانى حضرت على ( ع ) از اين جهت بوده كه هميشه نان سبوس‌دار ميل مىفرمودند ) در خميرش غير از نمك نيز مقدارى جوش شيرين و پس از يك بار پختن ، دوباره ، شب آنها را در تنور كه شعله‌اش خاموش شده ، آتش آن را خاكستر برگردانده ، معتدل ساخته بودند ، مىچيدند و صبح بيرون مىآوردند . اين نانها را به اندازهء ( ناوند ) يا سينى گرد بزرگ مىپختند و رويش را با انگشتان از هم گشوده پنجه مىزدند .\r\n( 19 ) . نان طرشتى را در طرشت ( روستائى در شش كيلومترى تهران ، حدود محل فعلى كارخانهء برق آلستوم ) از آرد گندم خالص به اندازهء دورى يا بشقاب بزرگ كه سه انگشت كلفتى آن بود و رويش را شيره و تخم‌مرغ و شير و گل‌رنگ مىزدند ، مىپختند .\r\n( 20 ) . شهله آن بود كه چربىهاى قلوه‌گاهها ( پهلوها ) را در قسمت‌هاى مساوى به‌طور افقى از نزديك شكم تا تيرهء پشت گوسفند به پهناى دو تا سه انگشت تقسيم كرده مانند توردوزى دامن پيراهن عروس و ( شلال‌دوزى ) از بدن جدا كرده ، لب برگردان بر روى هم قرار ميدادند و دنبه‌هاى آنها را از هر طرف ، باريك باريك بريده ، مانند سينه‌ريز زنان ، به صور -\r\n","page_name":" 297 ","page_number":297},
  {"content":"\r\n\r\nتك‌پايه‌ها بر آنها نصب مىكردند و نارنج در موضع و سوراخ دنبهء آنها مىگذاشتند در اين ماه به دكانهاى قصابى آمده ، عرضه مىشد و شير خالص بىآب و پنيرهاى خيكى « 21 » و پنيرهاى پرچك « 22 » لارى و ماستهاى چربى نگرفتهء غير مختار السلطنه‌اى « 23 » و روغنهاى عطر گلابى خالص سنگسرى و بختيارى در\r\n\r\n\r\n","description":"","footnote":"\r\nمختلف تركيب داده ، با رنگ و گل و جواهرات بدلى زينت مىكردند .\r\n( 21 ) . پنير خيكى پنيرى بود كاملا خشك و آب گرفته مانند نوعى پنير فرانسوى ، كه در خيك پشم‌دار بز كه قلفتى پس از كشتن و باد كردن حيوان از دمش كشيده ، از گردنش بيرون مىآوردند . خيك پنير پوست قلفتى درآورده‌ى بز بود كه تميز و خشك كرده در آن پنير آب گرفتهء نيمه خشك ريخته درش را بسته منافذ تصرف هوا را در آن مسدود ميكردند ، كه پنيرش بنام پنير خيكى معروف بود با چربى كافى ، اما كمى تند و تلخ‌مزه كه طالبان و مشتريان مخصوص به خود داشت و غالبا جهت صرفه ، فقرا از آن استفاده ميكردند و در دكانهاى بقالى بطور خرده به فروش ميرسيد .\r\nدربارهء اين نوع خيك‌هاى پشم‌دار شوخىاى هم داشتند كه ( خيك پشم‌دار پنير را بهتر نگاه ميدارد ! ) .\r\n( 22 ) . پنير پرچك لار از دهات اطراف ( لار ) و فيروزكوه و سنگسر مىآمد كه مانند كره چرب و از لذيذترين پنيرها بود .\r\n( 23 ) . چون مختار السلطنه در زمان تصدّى حكومت خود بر روى اجناس قيمت غير عادلانه گذارده بود كسبه نيز نامرغوبترين اجناس خود را نام مختار سلطنه‌اى نهاده بودند كه از آن جمله بود بدترين ماستها كه آن را ( ماست مختار سلطنه‌يى ) مىگفتند و مرغوب آن را كه به مشتريان مطمئن مىدادند ، غير مختار سلطنه‌اى ، و در اين‌باره اين داستان از زبان والد خود كه ذكر مىشود . يكنفر از بقالى سه راه انتهاى بازار كفاشها ماستى مىخرد و چون جز رنگ ماست چيزى در آن نمىنگرد و اعتراض مىكند . بقال مىگويد ماست مختار سلطنه‌يى بهتر از اين نمىشود . خريدار كاسهء ماست را به نزد مختار سلطنه مىبرد و مختار سلطنه هم با چند فراش مأمور غلاظ و شداد همراه شاكى به راه افتاده بقال را وسط سه‌راه بازار دمر كرده تغار ماست را با شيشه اماله تنقيه‌اش مىكند و بقال هم كه طبع شعر داشته اين ابيات را در هجو او سروده انتشار مىدهد : -\r\n","page_name":" 298 ","page_number":298},
  {"content":"\r\n\r\nخيك‌هاى بزرگ پشم‌دار « 24 » در اين ماه در اختيار مردم قرار مىگرفت و در هر صورت ، ماهى كه در تمام دورهء سال مثل و مانندى در خوبى و ارزانى و فراوانى نداشت و از اين جهات كمتر ماهى به پاى آن ميرسيد .\r\n\r\nتغييرات ديگر\r\nبارى ، در اين ماه مساجد رونقى ديگر مىگرفت و از چند روز به ماه مانده ، حصيرها ، زيلوها و گليم‌هاى آنها خاك‌گيرى و گردگيرى و تعويض و تعمير شده اضافى آنها كه در انبارها نهاده شده بود بيرون آمده ، همراه قالىهائى كه اجاره مىشد يا مردم براى ثواب ، در اين ماه ، به مساجد مىفرستادند ، به شبستانها « 25 » و چهل‌ستونها « 26 » آمده گسترده شده جارو ، نظافت سالانه كه هر گوشه و طاق و حجرهء آن ، انبار كاسبى از كسبهء محل شده ، زباله و كثافات سر و\r\n\r\n\r\n","description":"","footnote":"\r\n يا ايها المصاحب فى هذه السنه * مجبور گ . . . ام زن مختار سلطنه\r\nاو راست دختر و پسرى در كمال حسن * دارند طلعتى بصفا همچو آينه\r\nخفتند در يمين و يسارم شبى و من * هى تاختم به ميسره و هى به ميمنه\r\nگاهى به پيش آن زدم و گه به پشت اين * گاهى به كوه تاختم و گه به دامنه\r\nاين نه ز دختر و پسر بىكس و فقير * كز حاكمى بدند پر از كبر و طنطنه\r\nهى زين يكى كشيده و كردم بر آن دگر * هى اين پدر صدا بزد و آن دگر ننه . . . \r\nكه بقيه‌اش نتوانستم از حافظه درآورم . ستمديدگانى كه عقدهء دل با اين گونه سخنان مىگشودند .\r\n( 24 ) . روغن‌هائى كه در خيك‌هاى ده منى ( 30 كيلوئى ) پشم‌دار مىآمد ، از نوع مرغوبترين بود .\r\n( 25 ) . زير گنبد هر مسجد را كه غالبا در طرف جنوب زمين مسجد ساخته مىشد و محل تابستانى بود ، شبستان مىگفتند .\r\n( 26 ) . زمستانىهاى مساجد را كه بيشتر آنها داراى چهل‌ستون سنگى يا آجرى و بسته و محفوظ بود ، چهل‌ستون ميگفتند .\r\n","page_name":" 299 ","page_number":299},
  {"content":"\r\n\r\nرويش را گرفته بود ، شروع مىگرديد .\r\nهمچنين مستراح‌ها و لولئين‌خانه « 27 » هاى آنها رونقى ديگر گرفته ، به دنبال تخليّه انبارهاى آنها كه قبلا به زارعين ( دولاب ) « 28 » ى و ( شاه عبد العظيمى ) جهت\r\n\r\n\r\n","description":"","footnote":"\r\n( 27 ) . نام مستراح عمومى و لولئين آفتابه‌اى بود كه از گل سفال ميساختند ، با وزنى زياد و آبگيركم . اولين آفتابهء مستراح را حلبىساز ارمنىاى از روى آفتابه چدنىهاى روسى كه گارىچىهايشان از آن بجاى قورى چاى استفاده ميكردند از ورق آهن ميسازد ، اما با همه مزايا ، مثل سبكى وزن و آب‌گير زياد و دوام و ناشكنندگى مورد استفاده قرار نميگيرد كه مقدسين آن را تحريم ميكنند و دليل حرمتشان هم اين بوده كه صنعت دست ارمنى مقعد را نجس‌تر مىكند ! نظرى در پى ديگر نظرات درباره‌ى پاكى و نجسى و اين دقت كه اگر داروى معالجه فرنگى و از جنس مايعات و روغن‌جات و مثل آن بود تحريم آن حتمى شده ، از آنجا كه ( هر نجس حرام نيز مىباشد ) دستور تحريم منع مصرف و استعمال آن ميآمد ، و هر چيز كه نام فرنگى بر آن بود مانند گوجه‌فرنگى و توت‌فرنگى و لوبيافرنگى خريدار پيدا نمينمود ، البته نه در ازمنه‌ى دور ، بلكه تا كودكى خود نگارنده كه مادرم گوجه فرنگى را مخفيانه خريده دور از چشم همسايگان به كار ميبرد و حرف پاكى و نجسى تا آن حد كه حتى زين و برگ و دهانه افسار فرنگى سوارى اسب را حرام مينمود . حرام و حلالى كه به همين چند قلم خلاصه نشده هر پديدهء جديد مورد حمله و هجوم نهى و تحريم قرار ميگرفت ، البته نه به سادگى و سرسرى كه گاهى بر سر بعضى از آنها خونها ريخته شده بلواها به راه ميافتاد ، تا آن زمان كه مورد استفاده‌ى حرام‌كننده قرار گرفته حلال بشود ! مانند ماشين دودى و درشكه و كالسكه و واگن و تيغ و ماشين سلمانى و غيره كه در اول حرام و در آخر حلال شده ، با جمله‌ى ( اگر از سوارى آنها غرض رسيدن زودتر به نماز و رفتن زيارت و انجام امور خير باشد مباح و گرنه حرام مىباشد ! ) تحبيب ميگرديد ، و دادوستد تيغ و ماشين سلمانى كه در اول حرام مؤكد و كم‌كم با جمله‌ى ( اگر غرض از ورود و فروش و خريد ماشين و تيغ ، اصلاح و تراشيدن سر باشد حلال و اگر منظور و مكنون زدن و تراشيدن ريش باشد حرام مىباشد ) حلال و حرام ميگرديد !\r\n( 28 ) . قصبه‌اى در شرق تهران كه خيارها و كاهوهايش شهرت عام داشت و فعلا قسمت عمدهء آن ضميمهء شهر شده است .\r\n","page_name":" 300 ","page_number":300},
  {"content":"\r\n\r\nكود پيش‌فروش شده بود و در ماه قبل از رمضان صورت گرفته بود ، تنظيف گرديده ، چوبهائى كه براى جلوگيرى از سقوط حاجتمندان « 29 » در درازاى آن قرار داده بودند و در طول سال پوسيده از ميان رفته بود تجديد و تعويض و حياط بيت الخلاها « 30 » كه گاهى در تمام سال نظافت نشده ، مدفوع و نجاسات تر و خشك مردم زمين و فضا و ديوارهايشان را پوشانيده بود جارو ( فرّاشى ) « 31 » كشيده مىشد و آب حوض‌هاى آنها كه به رنگ لاجوردى درآمده « 32 » با بدترين بوها به صورت مردابى آكنده از حشرات گوناگون درآمده بود ، تجديد و آفتابه‌هايش كه غالبا از آنها جز تنه‌ى بىلوله و دسته باقى نمانده بود « 33 » ، به وسيلهء بانى خيرى تعمير و تعويض مىشد .\r\nخزينه‌هاى حمام‌ها ، له اين ماه بار عامشان بود و از جهت آنهائى كه حتّى\r\n\r\n\r\n","description":"","footnote":"\r\n( 29 ) . چون نشيمن‌هاى مستراح‌هاى عمومى بدون لگن و مستقيما بر روى انبار آن قرار گرفته بود ، در طول دهانهء آن چوبى قرار ميدادند .\r\n( 30 ) . مستراح‌ها را بيت الخلا مىگفتند و مستراح‌هاى عمومى داراى حياطى بود كه حوضى در وسط داشت و آفتابه‌ها را ، لولئين‌دار در اطراف آن مىچيد و به وسيلهء چوب بلندى كه بر سر آن چنگكى بود پر مينمود . حوضش را آلوده‌ترين و با كثيف‌ترين آبى كه كل حوائج مربوط به آب مردم محل ، از آن بر طرف ميگرديد .\r\n( 31 ) . جاروئى بنام جارو چزّه از خارهاى بيابان كه قالىشوها و قالىفروش‌ها و فراش‌ها به كار مىبردند و آنهائى را كه چوب در ميانشان كرده ، دسته‌دار مورد استفاده قرار ميدادند ، جارو فراشى مىگفتند .\r\n( 32 ) . وضع لولئين‌خانه‌ها در جاى خود شرح شده است .\r\n( 33 ) . نظير آفتابه يا لولئين ملا نصر الدين كه به رفيقش ميگويد تا بخواهم كارم را بكنم آب آن تمام مىشود ، و رفيقش ميگويد اول طهارت گرفته سپس كارت را بكن ! و رنگ‌آميزى در و ديوار مستراح‌هايشان هم به اين خاطر كه چون همان يك شاهى ، يعنى يك بيستم قران را هم نداشتند ، يا نميخواستند بدهند خود را با انگشت پاك كرده آن را به ديوار ميماليدند ، يا به تيزهء جرزهاى آن‌كه دبر به آن بكشند استبرا ميكردند !\r\n","page_name":" 301 ","page_number":301},
  {"content":"\r\n\r\nدر تمام سال به حمام نرفته بودند ، در اين ماه به حمّام مىآمدند ، آب تازه گرفته و آب كهنه‌شان كه دورهء سال ، آب روى آب شده هرگونه آلودگى و كثافات را از بول و غايط « 34 » گرفته تا چرك و خون و منى و خلط سينه و آب بينى و قروح و جراحات مراجعان را در خود گرفته بود جاى خود را به آب پاكيزه مىدادند .\r\nتحوّلات ديگر ماه رمضان آمدن زلوبيا و باميه و گوش‌فيل و پشمك بود كه فقط در همين ماه به بازار مىآمد ، چنان كه نقل‌قولى است از مظفر الدين شاه كه گفته بود ( ماه رمضان هم نمىآيد زلوبيا باميهء سيرى نوش جان كنيم ) همچنانكه گفته بود ( قربان زمستان كه آب شاه و گدا يكى مىباشد ) منظور خنك بودن آب فقير و غنى كه در اين فصل هيچكدام يخ نميخواهند .\r\nتعطيل كسب و تجارت ، مخصوصا در نصفهء اول روزهاى ماه رمضان و سكوت و مردگى و خاموشى و بهت‌زدگى مردم ، از شرايط ديگر اين ماه بود ، خاصّه تعطيل كامل پزندهاى « ناهار بازارى » « 35 » از قبيل : چلوئى ، ديزىپز « 36 » ، يخنىپز « 37 » ، شيربرنج‌پز « 38 » و قهوه‌چى ، مخصوصا « پياله‌فروش » « 39 » و عرق‌فروش و\r\n\r\n\r\n","description":"","footnote":"\r\n( 34 ) . اكثر مراجعين به حمام از آنكه براى تطهير آمده بايد به خزينه بروند از سر مستراح حمام طهارت نگرفته برميخاستند و لا جرم كه آلودگى ( لب و دهان ! ) خود را هم براى خزينه ميبردند و بعضى كه چون در خزينه حالت اجابت معده در خود ميديدند ، بخاطر چندش نشدن از هواى سرد خارج خزينه و لنگ تر به كمر كه بايد با آن به مبال سردتر بروند آن را نيز در خزينه انجام ميدادند و اسهالى و حيضه‌اىها هم كه ( على المريض حرج ) بوده بدور از تكليف ميشدند ، و به قياس از اين احوال ميتوان به حمام زنان همراه پليدىهاى اضافى و بچه‌هايشان نگريست ؟ !\r\n( 35 ) . آنهائى كه فقط براى ناهار غذا تهيه ميكردند .\r\n( 36 ) . كاسب مخصوصى كه آبگوشتى در ديزىهاى سفالين با قيمت‌هاى نازل تهيه مينمود .\r\n( 37 ) . گوسفند درسته را در آب اندك با كمى پياز مىپختند ، اول كمى از آب آن را كه بيشتر به روغن شبيه بود تا به آب در ظرفى براى مشترى مىآوردند و سپس گوشت زيادى با مقدارى سيب‌زمينى آب‌پز پوست‌كنده كه جداگانه پخته بودند ، در بشقابى ديگر جلو مشترى مىگذاردند و چاشنى اين غذا ليمو عمانى كوبيده ، يا گرد غوره بود كه هركس مايل بود ، همراه ادويه و فلفل و نمك روى بشقابش مىپاشيدند .\r\n( 38 ) . شيربرنج را نيز به اين شكل مىپختند كه قبلا برنج نيم‌دانه يا خرده برنج را كه دو سه روز در آب خيسانده بودند ، همراه آب و كمى نمك نيم‌پز مىكردند و بعدا شير و گلاب بر آن افزوده جا مىانداختند و با شكر آب كرده‌ى قوام‌آورده يا با شيره‌ى شت ( نوعى شيرهء رقيق انگور ) يا با شكر يا قند كوبيده ، با هل يا بدون هل و گلاب مىخوردند .\r\n( 39 ) . دكان‌هاى عرق‌فروشى و ميخانه ، ميكده‌هاى « سرپائى » .\r\n","page_name":" 302 ","page_number":302},
  {"content":"\r\n\r\nمطرب و لوطى « 40 » و امثال آن و واى به حال يكى از آنها كه در اين ماه به پذيرائى مشترى و فروش امتعهء خود بپردازد و كسى كه در ملأ عام اقدام به روزه‌خوارى بكند .\r\nخلاف اين‌گونه كسبه ، كسبه‌اى بودند كه اين ماه ماه كسب و كار و بره‌كشان و رواجيشان بود ، مانند حمامىها ، ساعت‌سازها « 41 » ، علما ، وعاظ ، معركه‌گيرها ، مسئله‌گوها ، فروشندگان امتعه‌ى مذهبى مانند : قرآن و كتاب دعا و عكس و شمايل پيغمبر و امام . فروشنده‌هاى سجاده و جا نماز و مقنعه « 42 » ، و كفن\r\n\r\n\r\n","description":"","footnote":"\r\n( 40 ) . مطربهاى دوره‌گرد از قبيل ساززن و ضرب‌گير . كسانى كه ميمون به رقص مىآوردند ، بزرقصان‌ها و بچه رقاص‌دارها .\r\n( 41 ) . چون ساعت فقط در رمضان براى تعيين و شناختن ساعات افطار و سحر به كار مىآمد ، از اين‌رو تنها ماهى كه كسب و كار ساعت‌فروشها و ساعت‌سازها ، كه تعمير ساعت مىكردند ، رواج ميگرفت ، همين ماه بود و تقريبا بقيهء سال كسبشان به‌صورت تعطيل درمىآمد و لازم به تذكر است كه ميزان ساعت را هم از اول غروب به حساب مىآوردند .\r\nيعنى ساعت 12 كه امروزه ظهر و نيمهء شب را معين مىكند ، آخر روز و اول شب را معلوم مينمود .\r\n( 42 ) . پارچهء سفيدى كه بالايش مانند كلاه بچه و پائينش مانند دامن گرد شده ، زنها وقت نماز با دوبند به گردن مىبستند و فقط گردى صورتشان از آن بيرون ميماند .\r\n","page_name":" 303 ","page_number":303},
  {"content":"\r\n\r\nنوشته و ننوشته . « 43 » فروشندگان زمين گور و مقبره و رواج كامل وصيت و وصيتنامه و تعيين وصىّ و قيّم و ناظر « 44 » و اقدام به امور خيريّه و تهيّهء موقوفات « 45 » و تصفيهء محاسبات با اين و آن و حلال كردن دارائى و اموال شبهه‌ناك « 46 » و همچنين كساد كار حكيم و دوافروش و زالوئى و حجامت‌چى و زفت‌انداز و دلاك و رگ‌زن « 47 » و دندان‌ساز و لوطى عنترى و امرد و قحبه و پاانداز « 48 » و سلمانى و مشاطه « 49 » .\r\nاكنون لازم مىكند تا براى ورود به ماه رمضان به چند روز قبل از رسيدن آن ، از جمله كلوخ‌اندازان « 50 » نظر بكنيم .\r\n\r\n\r\n","description":"","footnote":"\r\n( 43 ) . آيات رحمت قرآن و سوره‌هاى حمد و قل اعوذ برب الفلق و قل اعوذ برب الناس و قل يا ايها الكافرون و قل هو اللّه و آيات حفظ مانند : آيت الكرسى . فا اللّه خير حافظا و هو ارحم الراحمين . سورهء ياسين . سورهء الرحمن و مانند آن را با دست يا به صورت چاپ بر كرباس يا چلوار يا متقال و امثال آن نوشته يا نقش‌زده مىفروختند ، اگرچه اين شغل را شرع اسلام نهى كرده است !\r\n( 44 ) . كسى كه براى رسيدگى به امور شرعى و صحت انجام وصيت معلوم شود .\r\n( 45 ) . اموال يا اشياء يا اماكنى را مانند وسايل عزادارى امثال علم و كتل و بيرق يا رحل و جزوات قرآن . يا دكان و خانه و مثل آن‌كه خريده ، خود يا عوايدشان را اختصاص به امام يا امام‌زاده يا مسجد و مردم مىدهند .\r\n( 46 ) . به نزد عالم يا ملاى مورد وثوق رفته با پرداخت يا تعهد وجوهى پولها و اموالى را كه از راه حرام يا امور مشكوك به دست آورده‌اند ، حلال مىكنند !\r\n( 47 ) . زالوفروشى شغلى بود پردرآمد كه وسيلهء آن جانور معالجهء بعضى از امراض مىكردند و حجامت آن بود كه ميان دو كتف را با شاخى بادكش كرده ، سپس به جاى آن تيغ زده از آن خون مىگرفتند و زفت هم چيزى شبيه قير بود كه در معالجه‌ى كچلى به كار ميبردند و جراح و رگ‌زن و دلاك هم معمولا سلمانىها بودند كه كشيدن دندان و قبول بسيارى معالجات ديگر ميكردند .\r\n( 48 ) . قواد ، جاكش ، دلال محبت .\r\n( 49 ) . آرايشگر زنان .\r\n( 50 ) . آخرين خوشگذرانى براى ورود به عبادت يا سوگوارى .\r\n","page_name":" 304 ","page_number":304},
  {"content":"\r\n\r\n\r\nكلوخ‌اندازان\r\nمؤمنين طبقهء اول و دوم تقريبا از زن و مرد كلوخ‌اندازان را اينطور برگزار مىكردند كه مردها از روى حسابى كه مىخواستند به پيشواز « 51 » رمضان كه از سه روز تا يك روز قبل از آن بود بروند به اصلاح و حمام رفته ، سرها را تراشيده ، ريش‌ها را توپى « 52 » و محرابى « 53 » و قبضه‌يى « 54 » و دورگيوه‌يى « 55 » آرايش داده ، حنائىها حنا بسته ، خضابىها خضاب مىگذاشتند و بقول خودشان ديگ و ديگ‌ور ، ملاقه ! را سفيد ميكردند « 56 » و زنها بند و برمه « 57 » ى مفصّل نموده ، طاس و دولچه را به سفيدگرى مىدادند ! و حمام سفت و سختى رفته ، بزكهاى تند و تيزى كرده ، قشنگترين لباسها را پوشيده ، لذيذترين غذاها را پخته ، همراه شيرينى ، آجيلى كه مردها از كوچه مىآوردند ، عيش را برقرار و از يك بار تا هرچند بارى كه توانائى مرد بود كلوخ‌اندازان مىگرفتند !\r\nبعد از آنها ، كلوخ‌اندازان دستهء دوم بود كه رنگ و بوى بيشترى داشت و مردها سر و صورتهائى را كه از شب عيد غدير و شب عيد نوروز تا آن روز اصلاح نكرده بودند اصلاح كرده ، ماشين و تيغ مىانداختند و زنها دستى به خود برده ، بالا و پائين را تميز ميكردند و در اين كلوخ‌اندازان بود كه وسمه‌جوش‌ها بر سر سه‌پايه‌هاى منقل‌ها رفته ، تخمه آجيل‌ها فراهم مىشد و از بعد از ظهر آنشب ، همهء كارهاى خود را كنار گذارده به آرايش و به نمونهء اشعار زير به زدن و خواندن\r\n\r\n\r\n","description":"","footnote":"\r\n( 51 ) . روزه‌هاى مستحبى قبل از ماه رمضان .\r\n( 52 ) . گرد يكنواخت .\r\n( 53 ) . حالت دادن به ريش با تراشيدن كمى از گونه و زير گلو .\r\n( 54 ) . ريش بلند كه مشت بسته‌اى را كفايت نمايد .\r\n( 55 ) . گونه‌ها را از بالا و زير گلو را تا نزديك چانه تراشيدن و ريش را مانند نوار نگاهداشتن .\r\n( 56 ) . واجبى كشيدن . زدودن موى عورت .\r\n( 57 ) . برداشتن زير ابرو ، و شكل دادن به آنها .\r\n","page_name":" 305 ","page_number":305},
  {"content":"\r\n\r\nمىپرداختند .\r\n آبجى خانم يادت نره امشبو * شوورو بگو خوابت نره امشبو\r\nبگو واست آب حيات آوردم * بزار تو لُپپِت كه نبات آوردم\r\nديزى بباره رجبى سف بزن * موقع كاره رجبى سف بزن \r\n* * *\r\n قصر قجر بهترت امشب ميدن * اونچه نياد باورت امشب ميدن\r\nلنگو هوا كن در و دروازه كن * ايمونو با كار رجب تازه كن\r\nديزى بباره رجبى سف بزن * موقع كاره رجبى سف بزن \r\nهمچنين اين تصنيف‌ها بود كه دو دسته شده با سؤال و جواب مىخواندند ؛ دستهء اول :\r\n شب ، شب شنبه‌س مرتيكه * . . مث پنبه‌س مرتيكه\r\nشب ، شب جمعه‌س مرتيكه * . . مث دنبه‌س مرتيكه \r\nو دستهء دوم :\r\n از مشدى رجب رفتم و اين مسئله خواسسّم * از زير قبا داد سر مسئله دسّم\r\nگفتا چه كند فرق كه شنبه‌س يا كه جمعه‌س * هركس نكند همچى . . . مشغول ذمه‌س \r\nتصنيف ديگرى هم از زبان مردها داشتند كه يكنفر گوشت‌كوبى به دست گرفته و همگى ميگفتند : ماس ماس كنگرماس . و او در حالى كه خود را مىجنبانيد و گوشت‌كوب را به يكى يكى حواله مىكرد جواب ميداد ( اين نيم ذر بزازاس )\r\n ماس ماس كنگر ماس * اين ساطور قصاباس\r\nماس ماس كنگرماس * اين گوشت‌كوب خرّاطاس\r\nماس ماس كنگرماس * اين قپپون رزازاس \r\n\r\n","description":"","footnote":"","page_name":" 306 ","page_number":306},
  {"content":"\r\n\r\n دعواى جمله بيجاس * همه‌ش مال شماهاس \r\nكلوخ‌اندازانى هم مداح‌ها و منبرىهاى تازه‌كار و غير سرشناس داشتند كه علاوه بر مراسم طبقهء اول بخاطر بازاريابى منبر براى خود با نمك‌گير كردن همكارها ، تا در پيش بانيان خود ، آنها را هم معرفى نمايند به اين صورت مهمانى ميكردند كه وعاظشان اين مهمانى را قبل از رمضان و روضه‌خوانها و مداح‌ها و نوحه‌خوان‌ها قبل از محرّم ميدادند .\r\nبعد از آنها هم كلوخ‌اندازان داش‌مشدىها و الواط و رنود و عرق‌خورها بود كه آنها نيز ، هر دسته به فراخور حال و مطابق علاقهء خود افراط را به حدّ اعلا ميرسانيدند و كاملترين آنها كلوخ‌اندازان عياش‌ها بود كه به فاحشه‌خانه‌ها رفته بساط ساز و ضرب و ميگسارى را در آنجا برپا مىكردند و مترس دارهايشان هم كه مترس‌هايشان برايشان سفرهء كلوخ‌اندازان « 58 » مىانداختند . در همين شبها بود كه آخر شبها در شهر بدترين بدمستيها و عربده‌كشىها به راه مىافتاد و در هر گوشه و كنار مستهائى كه در جوىها و لجن‌ها افتاده به دوششان ميكشيدند .\r\nشيلان‌كشان فاحشه‌ها هم از آن جهت بود كه آنها هم در ماه رمضان مثل همه روزه مىگرفتند و نماز مىخواندند و به راه توبه انابه مىرفتند و گناه عمل خود را در اين ماه چند برابر ماه‌هاى ديگر ميدانستند !\r\n* * * اكنون به آداب اجتماعى و عمومى ماه رمضان بازگرديم و برگزارى اين ماه را در اكثريّت مردم به نظر آوريم :\r\nاز واجبات بود كه در شب اول كه شب نيّتش مىگفتند ، غسل نيّت روزه را\r\n\r\n\r\n","description":"","footnote":"\r\n( 58 ) . مجلّل‌ترين سفرهء عرق‌خورى كه زنهاى روسپى در فاحشه‌خانه‌ها به افتخار رفيق‌هاى خود مىانداختند . سفره‌اى كه در آن از هرگونه مأكول و مشروب چيده ، دوستان و رفقاى رفيق را هم پذيرائى مىكردند .\r\n","page_name":" 307 ","page_number":307},
  {"content":"\r\n\r\nيكى از مجالس كلوخ‌اندازان قبل از ماه رمضان و آوازخوان آن‌كه طرف چپ ، با عرقچين و عبا در حال تحرير دادن ( چهچهه زدن ) مىباشد كه بمناسبت لرزش سر عكسش مات شده است .\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nبا غسل جنابت يك جا به عمل آوردند و بر خلاف ساير شبهاى اول ماه كه در آن همبسترى و مقاربت مكروه بود ، همبسترى در اين شب يعنى شب اول ماه از دستورات مؤكد بود كه همه آن را به جا مىآوردند و از همين جهت هم بود كه در اين شب چنان جمعيّتى به حمام‌ها رو مىنمود كه جاى قدم گذاشتن به نظر نميرسيد .\r\nشام امشب را چيز مختصرى خورده « سر دل را سبك نگاه ميداشتند » تا براى خوردن سحرى اشتهاى بيشترى داشته باشند و در همين شب بود كه هركس بايد قبل از نيّت روزه با هركس كه از او كينه‌اى در دل دارد و يا نقار و كدورتش در دل كسى مىباشد حليّت طلبيده ، رضايت داده ، تحصيل رضايت نمايد .\r\nدر شب نيّت ، حتما بايد بچه‌ها را براى خوردن سحرى بيدار نمايند ، اگرچه طفل و صغير و نابالغ بوده باشند ، چه ، معتقد بودند كه صفاى سحرى و آداب روزه را بايد از همين سنين به آنها نشان بدهند .\r\n\r\n","description":"","footnote":"","page_name":" 309 ","page_number":309},
  {"content":"\r\n\r\n\r\nريزه‌خوانى و مناجات\r\nتقريبا از سه ساعت به اذان مانده يعنى با اولين ريزه‌خوانيها « 1 » ى مناجاتيان ، زنها بيدار شده يكديگر را براى پخت و پز سحرى و آماده ساختن سفرهء سحر برمىانگيختند و بيدار كردن مردها هم بسته به آن بود كه سوادى داشته بخواهند با زنها بيدار شده به خواندن دعاهاى سحر و نماز و ذكر و دعا بپردازند و يا زنها فقط آنها را براى خوردن سحرى بيدار نمايند و از همان اولين بانگ و نواى مناجاتيان هم بود كه كم‌كم شور و ولوله‌اى در شهر پيچيده هر لحظه بانگ و هياهو رو به شدت مىنهاد ، تا آنجا كه از هر بام و مناره صدا در صدا مىپيوست و غلغله و غوغائى بود كه شهر را فرا مىگرفت .\r\nمناجات براى هر عده باز صورتى مخصوص به خود داشت كه عرفا و متدينين سر به جيب خود برده آن را با دعاهائى از قبيل ( صحيفهء سجاديّه ) و مناجاتهاى ائمه اطهار و ديگران ، بىسر و صدا در اطاقهاى دربسته و نمازخانه‌هاى خود مشغول مىشدند و عده‌اى كه خدا را در آسمان هفتم و هشتم و قاب قوسين او ادنى ! و بالاتر ميدانستند ، اين عمل را در مناره‌ها و بام‌ها و بلندىها با مهيب‌ترين صداها و رساترين آوازها انجام ميدادند .\r\n\r\n\r\n","description":"","footnote":"\r\n( 1 ) . اشعارى را كه آهسته و با صداى بم شروع كرده كم‌كم اوج ميدادند .\r\n","page_name":" 310 ","page_number":310},
  {"content":"\r\n\r\nدر مناجاتها ، دعاها و استغاثه‌ها براى هركس مطابق حاجت و حوائج او ، از درد دردمندان و حاجت حاجتمندان و شفاى بيماران و قرض قرضمندان و خلاص زندانيان و سلامت مسافران بود كه بر زبانها آمده شنيده مىشد ، تا حوائج مادّى و عادى و مشروع و نامشروع كه پنهان و آشكار مسئلت مىگرديد ، « 2 » همچنين بهترين وسيله تا روضه‌خوانها و مداح‌ها و نوحه‌خوانهاى مبتدى كه هنوز حنجره‌شان باز و شرمشان كم نشده بود با مناجات كردن به تمرين آواز و باز كردن صدا و رفع خجالت بپردازند !\r\nاين مناجاتها گذشته از تزكيهء نفس و روح و تسكين آلام اثرات مفيد ديگرى نيز همراه داشت ، به اين صورت كه چه بسيار عشاق سوخته‌دل كه مورد خشم و بىمهرى معشوقه‌هاى نر و مادهء خود واقع شده بودند و با همان آهنگ‌هاى جانسوز و اشعار مناسب حال ، كه به گوش آنها مىرسانيدند ، دلشان به رحم آورده ، در ميان همان ابيات محل‌هاى ملاقات روز بعد را نيز معين كرده نائل به مراد مىشدند !\r\nاگرچه غالب اين مناجاتها بدون خودنمائى و جلب اعتبار و تقديس و تظاهر و ريب و ريا انجام نميگرفت امّا مردمى هم بودند كه واقعا اين كار را براى رضاى خدا و نيّت خالص و بيدار كردن خفتگان انجام ميدادند ، تا آنجا كه كسانى هم كه صدا و سوادى نداشتند تا مناجات كنند ، شمع و چراغ و فانوس جلو نوشته‌ها و كتاب مناجات مناجات‌كن‌ها ميگرفتند و يا در مواقع برف و باران سينى مجمعه « 3 » بر سر آنها نگاه مىداشتند كه در رديف مناجات‌كنها درآمده\r\n\r\n\r\n","description":"","footnote":"\r\n( 2 ) . نقل بود كه در ماه رمضانى جوان عزبى نزد ملائى رفته از او تقاضاى مناجاتى براى رفع آن مشكل مىكند . وى به او اين بيت را ميآموزد ( الاهى اعطنا فى كل ليلا - فروجى ضيّقا لا شعر فيها ) ؟ و جوان به آن مداومت مينمايد و هنوز چند شب از مناجات جوان نميگذرد كه عربىدانها متوجه موضوع شده نزد پدرش رفته از او رفع مشكل ميكنند !\r\n( 3 ) . سينى بزرگ كه در اين مورد به جاى چتر كه بعدها متداول شد به كار ميبردند .\r\n","page_name":" 311 ","page_number":311},
  {"content":"\r\n\r\nيكى از مناجات‌كنندگان در حال مناجات و دعا .\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nباشند .\r\nاين غوغا و هياهو در سحرها به جائى ميرسيد كه شهر يكپارچه بانگ و فرياد ميگرديد ، تا آنجا كه نقلى است : ديپلماتى اروپائى هنگام سحر ماه رمضان وارد شهر مىشود ، وقتى آن غوغا و ولوله مىشنود به گمان آنكه مردم ورود او را به اعتراض برخاسته يا انقلاب شده است بازگشته ، فرار مىكند !\r\nمناجات را با ريزه‌خوانى و صداى بم و كوتاه شروع كرده ، با خطبه‌ها و مطالبى در نعت رسول اكرم و اولاد منتجب او به تحرير و تركيب درآورده به دوبيتىهاى معروف مناجاتنامه تمام ميكردند كه از آن جمله بود ، مضامين سرلوحه‌هاى كتابهاى گلستان و بوستان . مانند : شكر و سپاس و نعمت و منّت خدايرا پروردگار خلق و خداوند كبريا و اول دفتر بنام ايزد دانا ، صانع و پروردگار حى توانا ، و بلغ العلا بكمالهى ، كشف الدّجا بجمالهى ، حسن جميع خصالهى ، صلّو عليه و آلهى و شعر : ( ملكا ذكر تو گويم كه تو پاكى و خدائى - نروم جز به همان ره كه توام راهنمائى ) و مناجات خمسه و مناجات‌نامهء خواجه عبد اللّه انصارى و رباعيات شيخ ابو سعيد ابو الخير و عرفاى ديگر مانند :\r\n اى آنكه بِمُلك خويش پاينده توئى * در ظلمتِ شب ، صبح نماينده توئى\r\nدرهاى اميد بر رخم بسته شده * بگشاى خدايا كه گشاينده توئى \r\n* * يا :\r\n اى خالق ذو الجلال ، اى بار خدا * تا چند روم دربدر و جاى بجا\r\nيا خانهء اميد مرا در بربند * يا قفل مهمّات مرا در بگشا \r\n* *\r\n در هر سحرى با تو همى گويم راز * در حضرت تو همى كنم راز و نياز \r\n\r\n","description":"","footnote":"","page_name":" 313 ","page_number":313},
  {"content":"\r\n\r\n بيچاره‌گىام ز حد شد اى بنده‌نواز * كار من درمانده‌ى بيچاره بساز \r\n* *\r\n آنى تو كه حالِ دلِ نالان دانى * احوال دلِ شكسته‌بالان دانى\r\nگر خوانمت از سينهء سوزان شنوى * ور دم نزنم زبان لالان دانى \r\n* *\r\n برخيز كه عاشقان به شب راز كنند * گِردِ درِ دوست جمله پرواز كنند\r\nهر جا كه درى بُوَد بشب مىبندند * الّا در دوست را كه شب باز كنند \r\nو در دنبالهء هر بيت يا مصرع هم كلماتى مانند : يا اللّه . يا مشكل‌گشاى كل عالم . يا دليل گمشده‌گان . يا ارحم الراحمين اضافه كرده ، با آن استغاثه و التجا مىكردند . دربارهء آخرين رباعى ، يعنى ( برخيز كه عاشقان بشب راز كنند . . . ) نيز اين داستان كه در محلهء سنگلج « 4 » دختر ضعيف الجثه‌اى را به جوان قوىهيكلى ميدهند و با آنكه سالها از ازدواجشان مىگذرد ، امّا نه هنوز دختر جرأت تحمل پسر مينمايد ، نه پسر رحمين دليش اجازه ميدهد تا با وى به عنف و زور رفتار بكند تا سحر شبى پسر با صداى مناجاتيان كه نزديكترين آنها رباعى مذكور را مىخوانده درحالىكه فشار غريزه ديوانه‌اش نموده بوده از خواب بيدار مىشود و همچه كه صداى هر جا كه درى بود بشب مىبندند ، الّا در دوست را كه شب باز كنند ، بگوشش مىخورد آن را الهام غيبى دانسته ، در قلعه را باز مىكند و مطلب گوش به گوش شده ، رباعى مذكور معجزى به حساب آمده زبانزد خاصّ و عام ميگردد و زنها هريك بر آن قاعده و دستورى افزوده ، شرايطى وضع مىكنند كه مثلا : هرگاه دامادى ، يا مردى ( پشت در مانده ) « 5 » باشد ، چند بار آن را بخواند ،\r\n\r\n\r\n","description":"","footnote":"\r\n( 4 ) . يكى از محلات قديمى تهران كه فعلا به‌صورت پارك شهر درآمده است .\r\n( 5 ) . عاجز از مجامعت . با اعمالى جادوئى مردان را از رغبت و تحرك بازداشته يا چنان تصور ميكردند . بيشتر اين عمل از جانب كسان دخترى كه عقد كرده ميماند و ترس تصرف و -\r\n","page_name":" 314 ","page_number":314},
  {"content":"\r\n\r\nبستگيش باز مىشود ، و هرآينه زنى مورد بىمهرى و بىرغبتى شوهر قرار گرفته باشد ، مطابق اسم خود بعد از هر نماز آن را ذكر بكنند و از اين قبيل كه هنوز هم ميان بسيارى از سالخوردگان براى فتوح و گشايشات متداول مىباشد !\r\nبعد از مناجات دعاهاى سحر بود كه معروفترين و موثق‌ترين آنها منسوب به امام محمد باقر عليه السلام ( الهمّ انى اسئلك من بهائك كله ) كه بنام ابو حمزهء ثمالى شناخته شده بود ذكر مردم و مناجاتيان مىگرديد ، مخصوصا كه قاآنى ، شاعر معاصر هم با اين قصيده آن را تأييد كرده بود :\r\n ماه رمضان آمد اى تُرك سَمَنبَر * برخيز و بَرَم سَبحه و سجاده بياور\r\nاسباب طرب را ببر از مجلس بيرون * زان پيش كه ناگاه نقيبى رسد از در\r\nوان مصحف فرسوده كه پارينه ز مجلس * بردى بشب عيد و نياوردى ديگر\r\nباز آر و بده تا كه بخوانم دو سه سوره * غفران پدر خواهم و آمرزش مادر\r\nوان خوب دعائى كه ( ابو حمزه ) همى خواند * ما نيز بخوانيم بهر نيمه شب اندر \r\nقابل ذكر است كه اين دعا را در بعضى خانه‌ها با چنان حالت خضوع و خشوع و توجّهى ميخواندند كه حتّى كودكان و اطفال را تحت تأثير قرار ميدادند .\r\n\r\nبيدار شدن و بيدار كردن سحرها\r\nديگر از آداب و رسوم اين ماه بيدار كردن يكديگر در سحرها بود كه صميميت و يگانگى و صفا و همبستگى مردم را بهم مىرساند و آن نيز به اين صورت انجام ميگرفت كه هرآينه هنوز خانواده‌اى با صداى مناجات بيدار نشده كه « غالبا هم از لا قيدى و آسايش خيال بيدار نمىشدند » و در خواب ميماند اولين نفرى كه در\r\n\r\n\r\n","description":"","footnote":"\r\nبىآبروئيش از طرف داماد ميكردند كه بكارتش براى شب زفافش نمانده باشد انجام ميگرفت . سور و آياتى را براى اين كار بر زه خيسانده خوانده بنام مرد گره زده نيت كرده در قبرستان دفن ميكردند .\r\n","page_name":" 315 ","page_number":315},
  {"content":"\r\n\r\nخانه يا خانه‌هاى ديوار به ديوار بيدار شده بود موظف بود سايرين را هم بيدار بكند كه براى اين كار وسايلى برمىانگيختند . اول اگر ديوار به ديوار اطاق هم بودند ، به ديوار هم مشت مىكوبيدند كه اين مشت‌كوبى اطاق به اطاق يكديگر تا آخر حياط ، از آنكه اطاق‌ها وصل بهم ساخته شده بود با دور تسلسل صورت ميگرفت و هرآينه با اين وسيله هم‌اطاقى بيدار نشده با مشت خود پاسخ نداده بود ، به حياط رفته ، در اطاق او را ميزدند . ديگر از سوراخ بخارى و داخل كته‌ها كه معمولا پشت به پشت اطاقهاى هم قرار گرفته بود ، داد ميزدند . ديگر نخى از درز و سوراخ ديوار خود و همسايه گذرانده به سرش زنگوله بسته بودند ، با كشيدن آن را به صدا درمىآوردند . ديگر اگر همسايه در بالاخانه و روى اطاق زيرى بود با ته چوب گردگيرى و مانند آن به سقف كه كف اطاق او بود ميكوفتند و اگر سكنه‌ى اطاق زيرين را ميخواستند صدا كنند به زمين ميكوبيدند . لازم به ذكر است كه بيشتر اين وظيفه به عهدهء كسانى بود كه ( ساعت شماطه‌اى ) « 6 » داشته ، يا خود داوطلب بشوند .\r\nپيرمردهاى شوخ‌طبع خوش‌قريحه‌اى هم در محلات بودند كه چون در شبهاى طاق مجامعت را جايز و بلكه ثواب ميدانستند ، از جهت عقيده و تفريح به دور كوچه خانه‌هاى آشنايان به راه افتاده ، با چوب‌دستى و عصا و لگد كه بر در خانه‌هاى آنها ميزدند و با جملات مثلا ( مشدى ممدلى بيدارى ؟ ) - ( مش لطف اللّه ، شبشه ! ) مردم را به بيدار شدن و ( كار خير ! ) دعوت ميكردند و عدّه‌اى هم بودند كه اين كار را واقعا در زمرهء وظايف پسنديده و اعمال مجزى دانسته ، آن را جزو نذرهاى خود قرار داده ، با خواندن اشعار مناجاتنامه و دعا و ( هو ) « 7 » انداختن ، به كوچه ، محله‌هاى خارج شهر رفته مردم حومه‌نشين را بيدار مىكردند .\r\n\r\n\r\n","description":"","footnote":"\r\n( 6 ) . ساعت‌هاى طاقچه‌اى يك زنگه و دو زنگه كه سر ساعت معين زنگش بصدا درميآمد .\r\n( 7 ) . صدا بلند كردن ، چنان كه دهاتىها در بيابان‌ها و سر جاليزها براى صدا كردن هم مىكنند .\r\n","page_name":" 316 ","page_number":316},
  {"content":"\r\n\r\n\r\nسحرى و غذاهاى آن\r\nاكنون ديگر ماه رمضان عملا شروع شده و از اين هنگام بود كه شهر يكپارچه صورت و حالت ديگر به خود گرفته وضع و حالات و روحيّات و عادات مردم متغيّر گرديده ، برنامهء زندگى و خواب و خوراك و كسب و كار و حتّى نشست و برخاست و حرف و سخن آنها دگرگون ميگرديد كه چگونگى آن را از دو سه ساعت به سحر مانده شروع مىكنيم .\r\nدر اين موقع ابتدا زنها بيدار شده به آشپزخانه‌ها مىشتافتند و به پختن سحرى « 8 » كه معمولا از انواع پلوها و چلوها بود كه گوشت يا مرغ يا خورش آن را قبلا يعنى سر شب پخته جا انداخته بودند ، مشغول مىشدند و همراه آن به تهيّهء ساير مخلفات سفره ، بعد از گذاردن دم‌كنى بر روى ديگ برنج و آتش كردن سماور مىپرداختند .\r\nبا صداى وزوز و آواز سماور « 9 » به اطاق برگشته به آماده كردن وسائل سماور و اسباب سفره مشغول مىشدند كه بايد با آن به بيدار كردن مردها و بچه‌ها و روزه‌بگيرها بپردازند .\r\nدر اينجا توضيحى لازم مىآيد و اين آنكه چون در آن زمان هنوز ميز غذا مرسوم نبود و عالى و دانى غذا را روى زمين صرف ميكردند ، سماور و چاى نيز براى خود سفره‌اى داشت كه به اين صورت تركيب ميگرفت . ابتدا سوزنى « 10 » ترمه يا مخمل مستطيلى را كه با نوارهاى زرى « 11 » اصل يا بدل به طرز زيبائى نواردوزى\r\n\r\n\r\n","description":"","footnote":"\r\n( 8 ) . غذاى سحر .\r\n( 9 ) . سماورها با ذغال گرم مىشدند و طرز آتش‌خانه و ساخت و سازشان چنين بود كه چون در آنها آب به حرارت متوسط ميرسيد به صدا و وزوز درمىآمدند .\r\n( 10 ) . سفره‌اى زينت شده كه زير سماور گسترده يا زنها پس از خارج شدن از گرمخانهء حمام ، هنگام لباس پوشيدن به زير خود ميگستردند .\r\n( 11 ) . نوار ضخيمى از پارچهء محكم كه با تارهاى نازك طلا مانند نوار سر شانه‌هاى افسران -\r\n","page_name":" 317 ","page_number":317},
  {"content":"\r\n\r\nو طرح‌دوزى شده بود ، بر روى سفرهء ديگرى از پارچهء ضخيم كه مقدارى از آن بزرگ‌تر بود گسترده ، سينى مستطيل برنجى پاك كردهء برّاقى كه با گرد آجر سائيده ، با نرمهء شست گل‌گذارى « 12 » ميكردند در طول سوزنى در قسمت بالا قرار داده ، سماور جوشان را كه آن نيز مانند طلاى پرداخت شده از نظافت ميدرخشيد در بالاى سينى داخل طشتك زير آن‌جا داده ، قورى چاى ريخته‌ى آب بسته را بر سر آن گذارده ، روقورى « 13 » ى گرد و زيبائى كه از جنس و زينت سوزنى از مخمل آلبالوئى و جگرى و رنگ‌هاى سرخ فشرده « 14 » بود بر روى قورى كشيده جام برنجى مخصوصى « 15 » كه خاصّ اين كار بود زير شير سماور نهاده ، سينى گرد برنجى ديگرى كه قنددان ، استكان نعلبكىهاى آب خاكستر ماليدهء شستهء دستمال كشيدهء براق تميز كه از پاكيزگى تلئلؤ مىنمود « 16 » داخل آن جلو جام\r\n\r\n\r\n","description":"","footnote":"\r\nعاليمقام و برگ خرماى دور كلاه آنان زينت شده بود .\r\n( 12 ) . معمولا سماور و اسباب آن از سينى و جام و سينى زير استكانى « سينى بيضى ، يا مستطيل دسته‌دارى كه فقط يك استكان نعلبكى و قنددان كوچك در آن‌جا مىگرفت » از برنج ساخته مىشد كه پس از شستن داخل و خارج آن ، با گرد آجر بسيار نرم كه از الك و خاصه ململ ( پارچهء لطيف ) رد مىكردند ، سائيده ، كه زنهاى باسليقه هم در آخر ، سر شست را تر كرده در گرد آجر زده در حالى كه سنگينى خود را بر روى شست انداخته دست را ميچرخاندند گلهائى در چند جاى سماور يا سينى به وجود مىآوردند .\r\n( 13 ) . روى قورى پارچه‌اى گرد از انواع مخمل تيره رنگ كه آن را با زرى يا تافته زينت كرده دندان موشى ، ناخنك ( لب پارچه را با قيطان يا ابريشم به شكل دندانه يا نيم هلال‌هاى كوچك درآوردن ) زده با سليقه‌هاى مخصوصى زينت كرده باشند و مورد استعمالش آن بود كه براى بهتر دم كشيدن چاى روى قورى مىانداختند .\r\n( 14 ) . انتخاب اين گونه رنگها جهت آن بود كه همرنگ چاى بوده از سر ريز كردن قورى بدرنگ و بدنما نشده باشد .\r\n( 15 ) . ظرفى برنجى از جنس مفرغ شكننده شبيه نصف كمتر هندوانهء خالى ، يا عرقچين ( شب كلاه ) بدون كعب ( لبه‌اى مانند لبهء زير كاسه ) .\r\n( 16 ) . عقيدهء خاصى در نظافت و زيبائى اسباب چاى داشتند ، ازاين‌رو بهترين سليقه‌ها را در نظافت آن به كار مىبردند .\r\n","page_name":" 318 ","page_number":318},
  {"content":"\r\n\r\nسماور نهاده تنگ يا دولچه ( دلوچه ) « 17 » ورشوى پرآب ، جهت پر كردن سر سماور كنار دست گذاشته مشغول پهن كردن سفرهء سحرى مىشدند . « 18 »\r\n\r\nانواع غذا - آشپزى\r\nغذاى سحر به مناسبت گرما و سرما و فصول چهارگانه متغيّر مىگرديد . امّا آنچه گذشته از مخلفات ، غذاى كامل سحر به حساب مىآمد ، غذاهاى پرگوشت و پرچربى براى ايّام سرما و غذاى كم‌گوشت و كم‌چربى براى تابستانها بود كه به مصرف ميرسيد و از آن جمله بود : آبگوشت آجيل « 19 » ، آبگوشت به و سركه\r\n\r\n\r\n","description":"","footnote":"\r\n( 17 ) . تنگ آبى از برنج يا ورشو مانند صراحى با گردنى دراز ، همراه‌درى گنبدىشكل و دولچه « ظرفى مانند كوزه يا قلقلك » دسته‌دار و دهانى نسبتا گشاد كه لبى بلند از دهانهء آن به سمت جلو كشيده به طرف پائين مايل شده باشد [ سفره چاى از واجبات بود كه فقير و غنى حتى آنهائى كه سماور حلبى و استكان نعلبكى گلى ( سفالين ) استعمال ميكردند ، آن را مىگشودند و به نظافت و آرايش آن رعايت مىورزيدند 
  ] .\r\n( 18 ) . سفرهء غذا بتناسب تمكن و فقر مردم تفاوت مىنمود و سفره‌ى فقرا معمولا از پارچه‌هاى قلمكار كار اصفهان يا تيماج و ميشن و مانند آن بود و سفرهء اغنيا سفره‌اى چرمى از پوست حيوان حلال گوشت كه ابتداء گشوده ، سپس سفره‌اى از پارچهء سفيد بر رويش ميكشيدند و ترتيب چيدن سفره هم‌چنان بود كه براى هر نفر مطابق غذاى رقيق مانند آش پياله يا كاسه و براى اغذيه ثقيل مانند پلو چلو دورى يا بشقاب گذارده ، چهار گوشهء سفره را بشقاب پنير و سبزى و خربزه و انگور و رديف جلو پيش‌دستى و تنگ يا قدح دوغ و شربت و ظروف بورانى و ماست و لبو و حلوا و مربا و اين گونه چيزها مىچيدند و ميان سفره را به ( قاب ) ها و دورىها و كاسه‌ها و قدحهاى غذا اختصاص ميدادند .\r\n( 19 ) . متشكل از گوشت گوسفند پروار اعلا ، از قسمت گردن ، سينه ، يا ماهيچه . همراه نخود پوست گرفته ، فندق ، پسته ، بادام ، گردو ، مويز ، لواشك يا گوجه برغانى ، باضافه‌ى زعفران ، -\r\n","page_name":" 319 ","page_number":319},
  {"content":"\r\n\r\nشيره « 20 » ، آبگوشت كلم‌قمرى « 21 » ، طاس‌كباب « 22 » ، كباب ديگى « 23 » ، شامى لپه « 24 » ، كوفته شامى « 25 » ، كوفتهء دست به گردن « 26 » ، انواع چلو خورش‌ها ، مانند : چلو خورش\r\n\r\n\r\n","description":"","footnote":"\r\nپياز ، نمك و بمناسبت دلخواه ترش‌تر و شيرين‌تر بودن ، شكر كه باهم در ديگ يا ديزى ريخته درش را محكم كرده ، با ( دم ) ميپختند .\r\n( 20 ) . گوشت و لوبيا قرمز با چاشنى به و سركه .\r\n( 21 ) . گوشت پرچربى ، با نخود و كمى برنج و كمى گندم ، باضافهء كلم قمرى كه براى رفع بوى كلم در ديزى اين آبگوشت را تا آخر باز مىگذاشتند . ساده يا با ترشى ميخوردند .\r\n( 22 ) . پياز درسته را گرد گرد بريده ته‌ديگ مىچيدند ، سپس ورقه‌اى گوشت و دنبه ، باز ، ورقه‌اى پياز ، باز ، ورقه‌اى گوشت ، ورقه‌اى پياز و بر روى همه ، به ، گوجه برغانى ، يا آلو ، با سيب‌زمينى ، زعفران ، يا فلفل و زرد چوبه كه با نمك روى همه پاشيده مىشد [ مبالغه‌ى پياز در اين غذا از آن جهت بود كه پياز نيز تقويت امور شهوانى مينمود 
  ] .\r\n( 23 ) . مقدارى چوب درخت انجير را چپ و راست در ته ديگ چيده ، گوشت پشت ماز ( گوشت راسته ) يا فيله يا ران را كه نازك بريده در ماست يا آب‌ليمو و پياز خوابانده باشند همراه نمك و زعفران بر روى آنها چيده ، باز چوب و بازگوشت و اندكى آب كه به نسبت گوشت از يك استكان و چند استكان تجاوز نمىنمود ، در ديگ ريخته درش را محكم كرده بر روى آتش ملايم ميگذاردند [ چوب انجير را از جهت قوت و خاصيت ديگرش كه گوشت را نرم و ترد مينمود به كار ميبردند ، كما آنكه گرد انجير كوبيده نيز كه به گوشت زده شود باعث نرمى گوشت كباب مىشود .\r\n( 24 ) . گوشت را علاحده و لپه را علاحده پخته سپس هردو را نرم كوبيده ، تخم‌مرغ و نمك و روغن و فلفل زده به اندازهء نعلبكى گرد و پهن نموده ، با انگشت وسطش را سوراخ كرده به كلفتى دو بند انگشت در روغن داغ انداخته ، ملايم سرخ مىكنند .\r\n( 25 ) . گوشت ران خام را نرم كوبيده ، آرد نخودچى ( نخود بوداده ) و تخم‌مرغ و زعفران و فلفل يا فلفل زردچوبه زده با آب سفت و شلش را اندازه كرده ، پهن پهن مثل شامى لپه ، داغ داغ با نان ميخورند ، يا در آب پياز داغ كرده انداخته ، كوفته‌هايش را كه اسمش ( مشتى ) است و به شكل سيب‌زمينى استانبولى يا خيار كوتاه درست مىكنند نيز در آب انداخته ، سركه قند يا سركه شيره چاشنى زده ، ربع ساعتى جوشانده ، آب آن را بگونه آبگوشت تريد كرده شامىهاش را با نان ميخورند [ كوفته شامى را كه بخواهند بعدا و سرد بخورند بايد حتما آن را جوشانده باشند و گرنه سفت و چقر مىشود 
  ] ترتيب درست كردن شامىها هم به اين صورت بود كه مايه را در كف دست كه با آب تر كرده بودند ، پهن و گرد يا در مشت ، مشتى ميكردند . طريق ديگر آن اين بود كه ته نعلبكىاى پارچه انداخته مايه را روى آن پهن كرده وسطش را با انگشت سوراخ گذاشته پارچه را در ماهيتابه برميگرداندند . « اندازهء نخودچى سه‌چهارم گوشت » .\r\n( 26 ) . مانند كوفته شامى ، با تفاوت آنكه نصف نخودچى را خرده برنج ميزدند و بدون سرخ كردن در آب پيازداغ كرده ميانداختند كه بعضىها هم اين كوفته را كوفتهء سماق گفته در آبش اسفناج و سماق ميزدند .\r\n","page_name":" 320 ","page_number":320},
  {"content":"\r\n\r\nفسنجان « 27 » ، خورش قيمه « 28 » ، شش‌انداز « 29 » آلو اسفناج « 30 » ، پلو ته‌چين با گوشت يا مرغ « 31 » ، انواع كباب . مثل كباب ديگى « 32 » ، كباب چنجه « 33 » ، كباب جوجه ،\r\n\r\n\r\n","description":"","footnote":"\r\n( 27 ) . گوشت را كوبيده كوفته ريزه ( سرگنجشكى ) كرده ، پس از تهيّه پيازداغ و كوبيده‌ى گردو كه در پيازداغ كمى تفت ( تف ) داده بودند ، در آن ريخته ، آب و نمك و فلفل و زردچوبه اضافه كرده ، دو ساعت سربار ميگذاشتند و چند دقيقه به برداشتن ( براى آنكه غذا سياه نشود ) ربّ انار ميريختند . فقط چاشنى اين خورش را ربّ انار ميزدند ، چه هريك از گردو و رب انار را دافع مضرات و مصلح هم شناخته آن را از مقوىترين و مغذىترين غذاها ميدانستند ، بعضى نيز گوشت آن را پخته ، تكه‌تكه در خورش مىانداختند .\r\n( 28 ) . گوشت را ريز كرده اندكى در روغن سرخ نموده ، پيازداغ علاحده درست كرده ، گوشت و پيازداغ را باهم پخته ، اگر لپه ( ناپز ) بود ، با لپه و اگر ( پزا ) بود بعد از ساعتى ديگر ميريختند و سپس سيب‌زمينى خلال كردهء سرخ كرده ، رب گوجه‌فرنگى يا گوجه‌فرنگى ، يا گرد ليمو عمانى و زعفران يا فلفل زردچوبه با ادويه و نمك زده ، جا مىانداختند .\r\n( 29 ) . پيازداغ فراوان درست كرده ، تخم‌مرغ در آن انداخته « بدون زدن » سركه قند غليظ ريخته روى آتش گذاشته درش را مىگذاشتند و سه تا پنج دقيقه ديگر برميداشتند .\r\n( 30 ) . گوشت تفت داده و پخته را اسفناج و آلو و ادويه و نمك زده جا مىانداختند .\r\n( 31 ) . اين پلو دو نوع بود ، نوع اول آنكه گوشت يا مرغ يا بره را پخته ، پس از آبكش كردن برنج لاى آن ميگذاشتند ، نوع دوم آنكه گوشت بره‌ّى شيشك را نازك نازك بريده ، برنج را زنده‌تر برداشته ، ته ديگ را آب روغن زيادتر داده گوشت را ميان برنج گذارده دم ميكردند و مدت دو ساعت روى آتش ميگذاردند . نوع مجلسى ديگرى هم بود كه موقع كشيدن چلو ته‌چين را زير و گوشت يا مرغ آن را بالاى برنج و ته‌ديگ او را روى گوشت و مرغ ميگذاشتند . ته‌ديگ اين چلو كه گاهى ضخامتش به سه تا چهار انگشت ميرسيد باينصورت پخته مىشد : ماست و تخم‌مرغ و زعفران و نمك را در ظرفى كاملا زده ، در ماهيتابه ريخته ، برنج آبكش كرده را تا مقدارى كه كاملا در مايع مذكور غوطه‌ور گردد در آن ريخته ، هم ميزدند و ماهيتابه را در فر ، يا روى اجاق ميگذاردند كه اگر روى اجاق بود رويش را نيز سينى گذارده ، براى يك‌نواخت پخته شدن توى سينى آتش ميريختند . مقدار ماست و تخم‌مرغ مساوى ضخامت اين ته ديگ از دو تا چهار انگشت و تا ته‌ديگ به ماهيتابه نچسبد موقع كشيدن ته ماهيتابه را روى زمين نمناك يا در آب مىگذاردند و اين ته‌ديگ را مربع ميبريدند . روغن اين پلو حتما بايد از بهترين روغن‌هاى حيوانى بوده و زيادتر به كار برده بشود [ دو نوع ته‌چين قسم اول و دوم را كه سفيد يا زعفران زده بود همراه چاشنى گرد غوره كه لابلاى گوشت‌ها ميپاشيدند ، يا ساده مىخوردند 
  ] .\r\n( 32 ) . گوشت قلوه‌گاه يا هر گوشت چربىدار را كوبيده ( چرخ‌كرده ) اندكى نمك و ادويه و به هر نيم كيلو گوشت دو تخم‌مرغ زده ، دور باديه ، يا كف ماهيتابه پهن كرده ، در تنور ، يا فر يا روى آتش گذارده اگر روى آتش بود رويش را نيز ( در ديگ ) انداخته ، آتش ميريختند [ مدت پخت يكربع تا بيست دقيقه 
  ] .\r\n( 33 ) . گوشت راستهء شيشك يا فيله را به قطعات مساوى بريده ، در ماست و پياز رنده كرده ، همراه كمى آب‌ليمو و گرد انجير خشك كوبيده خوابانده ، بعد از نصف روز به سيخ كشيده ، چند پشت كارد زده ، روى آتش ذغال مىپختند .\r\n","page_name":" 321 ","page_number":321},
  {"content":"\r\n\r\nكبك « 34 » ، كباب تنورى « 35 » ، يخنى ، خاگينه « 36 » ، نيمرو « 37 » ، انواع كوكوها مانند :\r\n\r\n\r\n","description":"","footnote":"\r\n( 34 ) . جوجه را از سينه دريده [ مثل مرغى كه پر باز كرده ، روى تخم ميخوابد 
  ] از عرض بدن سيخ كرده روى آتش ملايم مىگذاشتند . يا مرغ نيمچه را گوشت از استخوان جدا كرده مانند ( كباب چنجه ) در تكّه‌هاى مساوى به سيخ ميكشيدند . يا شش قسمت كرده سيخ ميكردند .\r\n( 35 ) . برّهء نيمچه ، يا فيلهء درسته يا قطعات يكنواخت كلفت راسته ، يا ران را در كف سينى يا مجمعه‌اى كه قبلا چند تركهء انجير يا سيخ كباب چپ و راست چيده بودند گذارده در تنور سنگكى ميگذاردند . [ مدت پخت به نسبت نازكى و ضخامت گوشت ، از يكربع تا يكساعت 
  ] .\r\n( 36 ) . تخم‌مرغ را شكسته و كاملا هم زده ، براى هر هشت تخم‌مرغ يك قاشق سوپخورى آرد گندم الك كرده زده هل كوبيده و گلاب و زعفران اضافه كرده ، با قاشق چوبى كاملا برهم زده در ماهيتابه ريخته ، زير و رويش را آتش ميكردند [ مدت پخت تا پانزده دقيقه 
  ] در صورتى كه شيرينى آن را در داخل آن بخواهند شكر آب كرده‌ى غليظ در مايه آن داخل مىكنند و اگر نخواهند ، شربت را پس از پختن رويش ميريزند و يا قند سائيده ميپاشيدند .\r\n( 37 ) . تخم‌مرغ را يكىيكى در پياله يا نعلبكى شكسته در روغن كاملا داغ انداخته ، درش را گذارده چند دقيقه روى آتش نهاده با نمك يا شكر سائيده ميخوردند . نيمروى خرما نيز بود كه خرماى هسته درآورده را قبلا در روغن داغ تفت داده ، تخم‌مرغ‌ها را روى آن مىانداخته و درش را براى سه تا چهار دقيقه ميگذاشتند .\r\n","page_name":" 322 ","page_number":322},
  {"content":"\r\n\r\nكوكوى سبزى « 38 » ، كوكوى سيب‌زمينى « 39 » ، انواع پلوها مانند : باقلاپلو « 40 » ، سبزىپلو\r\n\r\n\r\n","description":"","footnote":"\r\n( 38 ) . تره ، جعفرى ، گشنيز ، شنبليله ، شبت را كوفته ، آب گرفته يا ساطورى ( چرخ ) كرده در تخم‌مرغ ميريختند و با فلفل و زردچوبه و ادويه و آرد زده در روغن داغ كرده ريخته ، زير و رويش را آتش ميكردند [ هر 12 تخم‌مرغ نيم كيلو سبزى ، يك قاشق آرد 
  ] .\r\n( 39 ) . سيب‌زمينى را پخته پوست ميكندند و نرم رنده كرده با قاشقى آرد و ادويه و زعفران در تخم‌مرغ زده مثل كوكوى سبزى مىپختند و پس از سرخ شدن در شربت قند غليظ انداخته ، شيرين ميكردند . كوكوى بادنجان ( بادمجان ) و كوكوى گوشت و كوكوى لوبيا سبز را هم باينصورت كه در كوكوى گوشت ، گوشت را خوب پخته و كوبيده ( چرخ كرده ) با كمى آرد و ادويه و نمك و زعفران مانند قسم اول ميپختند . كوكوى بادنجان را نيز مانند كوكوى گوشت كه بادنجان را سرخ كرده و كوبيده داخل تخم‌مرغ و موادّ ميكردند . ايضا كوكوى لوبيا سبز و كوكوى كدو و كوكوى تره نيز از جمله كوكوهاى مفيد بود كه بيماران بواسيرى ميخوردند . [ طرز تهيه‌اش مانند كوكوى سبزى 
  ] و كوكوى اسفناج نيز مانند كوكوى سبزى بود كه جهت فايده خنكى آن ميخوردند .\r\n( 40 ) . پلوها به اقسام بود و از آن جمله بود ( باقلاپلو ) كه شبت يا شود را ريز كرده ، با برنج يك جا جوشانده ، آب‌كش نموده ، دم ميكردند يا پس از آبكش كردن برنج هنگام دم كردن ، كم‌كم لاى آن را شبت ميپاشيدند و گوشت پخته را ميانش گذارده يا پس از كشيدن در\r\n","page_name":" 323 ","page_number":323},
  {"content":"\r\n\r\nبا كوكوماهى « 41 » ، شيرين‌پلو « 42 » ، شاخ‌دارپلو « 43 » ، هفت‌رنگ‌پلو « 44 » ، چنگال « 45 » ،\r\n\r\n\r\n","description":"","footnote":"\r\nظرفى جداگانه مىپاشيدند . زرشك‌پلو ، آلبالوپلو نيز پلوهاى ديگر بود كه زرشك يا آلبالو را پخته ، در شكر قوام ميآوردند و بعد از آبكش كردن در ميان برنج گذارده يا داخل برنج ميپاشيدند و با گوشت ، يا مرغ پخته كه ميانش گذارده بودند ميخوردند . ماش‌پلو ، عدس‌پلو ، رشته‌پلو نيز از پلوهائى بودند كه ماش يا عدس آن را پخته ، آب گرفته موقع دم كردن لاى برنج ميپاشيدند و بعضى چند جوش هم با برنج ميدادند و با گوشت يا بىگوشت با شكر يا ساده ميخوردند .\r\n( 41 ) . تره و جعفرى و گشنيز و شنبليله و شبت و سير تازه را ساطورى كرده هنگام دم كردن لابلاى برنج پاشيده زودتر دم ميكردند ، يا سبزى را با برنج جوشانده صاف كرده سير را لاى آن ميگذاردند و با ماهى سفيد يا ماهى آزاد كه در روغن سرخ كرده بودند و كوكوى سبزى همراه ترشى نارنج يا آب‌ليمو ميخوردند .\r\n( 42 ) . شيرين‌پلو را مانند چلو سفيد دم كرده ، مرغ يا غاز يا بوقلمون پخته ميانش گذارده خلال نارنج كه تلخيش را در چند آب جوش گرفته بودند ، همراه خلال بادام ، خلال پسته ، خلال فندق ، زرشك ، هويج پخته‌ى در شربت جوشانده‌ى شيرين كرده ، قاطى برنج زعفران زده ، رويش پاشيده روغن ميدادند .\r\n( 43 ) . در شكم مرغ پخته ، آلو ، گردوى كوبيده ، زرشك ، شبت ، گشنيز ، جعفرى ريز كرده ريخته با برنج سفيد دم ميكردند و هنگام كشيدن پاهاى مرغ را از قاب پلو بيرون ، يعنى بالا مىگذاشتند و زعفران و روغن ميدادند . اين پلو را بيشتر در دعوت دامادها و آشتىكنان‌ها پخته وظيفهء مدعوين را بعد از خوردن كه آنها نيز بايد پاها را بالا كنند گوشزد ميكردند ! و مردم بىاطلاع از فلسفهء آن آن را براى سحرها ميپختند .\r\n( 44 ) . هفت رنگ پلو در خانه‌هاى اعيان و رجال و در مهمانىهاى مفصّل تهيه ميگرديد و به اين صورت بود كه غير از غذاهاى ديگر و ساير مخلفات ، از قبيل آش و بورانى و شامى و ترحلوا و لرزانك و نرگسى و ماست و لبو و ترشى و مربا و ميوه و دوغ و شربت و ديگر چيزها هفت نوع پلو از جمله ، رشته‌پلو با خرما يا با كشمش ، باقلاپلو ، سبزىپلو ، آلبالوپلو يا زرشك‌پلو ، ماش‌پلو ، عدس‌پلو ، باضافه چلو سفيد پخته ، بالاى هر قاب مرغ يا بوقلمون يا كبك و مثل آن گذارده به رديف وسط سفره چيده ، يا گوشت آن اگر گوسفند و بره بود آن را چهار دست و پا وسط مجمعه قرار داده ميان سفره ميگذاشتند و ديگر پلوها را دور آن ميچيدند ، بعضىها هم هفت رنگ پلو را مبدل به هفت رنگ چلو كرده ، با هفت جور خورش عبارت از : قيمه ، فسنجان ، بادنجان ، آلو اسفناج ، قرمه‌سبزى ، مسمّا كدو ، شش‌انداز ميآوردند . نوع ساده‌ترى هم داشت كه قاب چلو سفيد با مرغى را گل گل با زعفران و زرشك و آلبالو و خلال زينت ميكردند .\r\n( 45 ) . روغن را داغ كرده ، آب و شكر يا آب و شيره ريخته دو سه جوش داده ، نان تريد كرده ميخورند .\r\n","page_name":" 324 ","page_number":324},
  {"content":"\r\n\r\nقيمه‌آلو كه مخصوصا اين چلو خورش را در سحرهاى ماه رمضان‌ها براى جلوگيرى از عطش روز ميخوردند « مانند خورش قيمه كه بجاى گوجه‌فرنگى ، گرد ليمو عمانى يا آلو چاشنى آن ميگرديد » . قرمه ، در انواع غذاها « 46 » و بعد از اينها غذاهاى بىبضاعت‌ها و فقرا مانند : كله‌جوش ( كال‌جوش ) « 47 » ، اشكنه در\r\n\r\n\r\n","description":"","footnote":"\r\n( 46 ) . قرمه آن بود كه گوسفند درسته را قطعه‌قطعه كرده در كمى آب پخته سپس در روغن خود آن‌كه از روى ديگ ميگرفتند كمى با پياز سرخ كرده ، با نمك زيادتر ، در كوزه يا شكنبه‌ى خود گوسفند كه تميز كرده بودند ريخته در جاى خنك مىگذاشتند و براى هر غذا مقدارى از آن را مصرف ميكردند . ترتيب ريختن در شكنبه هم آن بود كه شكنبه ( سيرابى ) را پس از شستن باد كرده ، چوب تراشيدهء كلفت يا استكانى بر دهانه‌اش قرار داده ، نخ بسته ، آويخته خشك ميكردند « استكان يا چوب را براى آن در گلويش قرار ميدادند كه مجرائى براى داخل كردن قرمه داشته باشد » و سپس قرمه را در آن ريخته ، هنگام حاجت مانند « پنير هلندى كه در پوشش مىباشد » باريك باريك بريده به كار ميبردند . آبى را هم كه هنگام پختن آن بدست ميآوردند ، آب قرمه ميگفتند كه با آن همسايه‌ها را مهمان كرده ، دور هم جمع شده ، نان تريد كرده ، با ترشى ميخوردند . اين قرمه را اغلب در اواخر پائيز براى زمستان كه در و بيرون رفتن مشكل بود مىپختند و خود غذائى بود كه در هر مورد به جاى نان و پنير صبح يعنى صبحانه ، عصرانه ، دهان‌گيره ، ناهار ، شام كه مقدارى از آن را با نان خورده ، يا در آب انداخته چند جوش داده آبگوشت كنند و يا در لپه و پياز داغ ، يا سبزى و لوازم ريخته خورش قيمه يا قرمه سبزى نمايند به كار برده به تنهائى نيز از مطلوب‌ترين و مقوّىترين غذاها به حساب مىآمد .\r\n( 47 ) . پياز داغ را كمى زردچوبه زده ، آب ميريختند و پس از جوش آمدن ، به مقدار لازم كشك\r\n","page_name":" 325 ","page_number":325},
  {"content":"\r\n\r\nانواع « 48 » مختلف طبق سليقه ، نان و كره و تخم‌مرغ « 49 » ، دمى ( دمپخت ) به انواع « 50 »\r\n\r\n\r\n","description":"","footnote":"\r\nسائيده ( كشك مايع ) زده برميداشتند و نان تريد كرده ، با گردوى كوبيده كه بر روى آن مىپاشيدند و پياز ميخوردند كه بعضى هم گردوى آن را در آبش ريخته براى بيرون آمدن روغنش ، چند جوش ميدادند .\r\n( 48 ) . اول اشكنه‌ى شنبليله بود كه نزديك عسلى شدن پياز داغش آرد الك كرده به مقدار يك قاشق ، يا كمتر و بيشتر ريخته سرخ ميكردند و موقع برداشتن شنبليلهء الك كرده را نيز ريخته ، يكى دو چرخ داده و آب ريخته ميجوشاندند و موقع برداشتن تخم‌مرغ زده را ملايم ملايم ( كه تخته ) نشود در آن ريخته هم ميزدند و نمك زده سر سفره ميآوردند و نان ريخته با پيازى كه با مشت از همش ميدراندند صرف ميكردند . دوم : اشكنه‌ى قرمه كه قرمه را در آب پيازداغ چند جوش داده نان ريخته با ماست يا ترشى ميخوردند ، يا كشك با گردغوره ، آب گوجه‌فرنگى يا آب آلبالو ميزدند .\r\n( 49 ) . تخم‌مرغ را ده دقيقه جوشانده گرم گرم پوست آن را تلنگر ( انگشت ميانى را از اختيار سست رها ساختن و با آن ضربه زدن ) زده ، كمى ته آن را برداشته فوت ميكردند « براى بهتر جدا شدن پوست از گوشت » و در كف دو دست با كمى فشار چرخانده ( مثل تابيدن نخ ) پوست ميكندند و در كره خورد كرده ، نمك و فلفل و گرد غوره زده مصرف ميكردند - بعضىها سيب‌زمينى پخته نيز به آن افزوده و بعضى نيز گرد غوره را حذف كرده با ترشى يا بىترشى ( البته با نان ) ميخوردند .\r\n( 50 ) . دمپخت نيز به انواع بود كه از آن جمله بود . دمپخت باقلا كه باقلا را با برنج و نمك يا قبل از برنج در آب پياز داغ شده ريخته هنگامى كه برنج در ميان دو انگشت نرم ميگرديد و آب آن به پلق پلق ( چيزى از آب باقى نماندن ) مىافتاد ، دم‌كنى انداخته ، نيم ساعت ، تا سه ربع بر روى دم ميگذاشتند و كشيده پياز داغ مفصل و روغن داغ روى آن داده ، با ليته ترشى ( بادنجان ترشى كوبيده ) ميخوردند . دوم دمى بلغور كه برنج و بلغور ( گندم پخته‌ى نيم‌دانه ) و باقلا را مساوى به ترتيب دمى باقلا ميپختند و اين دمپخت را بيشتر بىبضاعت‌ها براى قناعت در مصرف برنج ميخوردند . ديگر دمى ماش و دمى لوبيا چشم بلبلى و دمى عدس بود كه بنشن آن را هر نوع كه بود قبلا پخته ، پوست گرفته داخل برنج در حال جوش كه مانند دمىهاى سابق پيازداغ شده بود ميكردند . امّا دمى ماش را براى قوت آن خيلىها به اين صورت ميپختند كه ماش آن را در سينى ريخته ، سينى را بر روى آتش گذارده ( بو ) -\r\n","page_name":" 326 ","page_number":326},
  {"content":"\r\n\r\nكته « 51 » . نان و سيب‌زمينى پخته ، نان و پنير ، نان و لبو ، نان و ارده شيره « 52 » ، نان و حلوا ارده « 53 » ، نان و انجير ، نان و خرما ، نان و انگور ، نان و پنير و هندوانه ، نان و چاى شيرين ! يتيمچهء بادمجان « 54 » ، قليه كدو « 55 » ، آب جوجه ( سيرابى ) « 56 » ، نان و روغن « 57 » ، نان و خربزه ، نان و شيره يا نان و ماست و شيره . نان و مربا از هر نوع كه در دسترس‌شان بود ، يا فراهم كنند . مانند مرباى به ، مرباى سيب ، مرباى انجير ، مرباى بالنگ « 58 » . نان و سركه شيره ، نان و سكنجبين و از آنچه نان را تر و\r\n\r\n\r\n","description":"","footnote":"\r\nميدادند ( مثل تخمه ) و سپس دست كشيده پوست آن را جدا ميكردند و سپس داخل برنج ميكردند . دمىهاى باقلا و عدس و لوبيا و همچنين باقلاپلو را بدون پيازداغ و براى جلوگيرى از سردى و رطوبت برنج آن دارچين سائيده ميپاشيدند و با شكر كوبيده ، يا خرما ، يا كشمش كه در لايش گذارده دم ميكردند ميخوردند .\r\n( 51 ) . برنج سفيد ساده را با كمى روغن خام كه در آب آن مىانداختند مانند دمپخت مىپختند .\r\n( 52 ) . كنجد كوبيده‌اى مانند چوبك با طعم كمى شيرين و كمى تلخ كه يك سر آن را داخل دو سير شيره شت ( رقيق ) كرده با نان مىخوردند .\r\n( 53 ) . ارده را در شيره پخته ، بقالىها به اسم حلوا ارده مىفروختند كه نوع شكرى آن را هم قنادىها و آجيل‌فروش‌ها مىفروشند .\r\n( 54 ) . بادمجان را پوست كنده ، خرد مىكردند و در آب روغن و پيازداغ با نمك و زردچوبه و فلفل مىپختند .\r\n( 55 ) . مانند يتيمچه .\r\n( 56 ) . امعاء گوسفند مانند شكمبه ، شيردان ، ريه ( سفيدى ) را شسته بدون نمك و هيچ‌گونه ادويه مىپختند و اين غذا كه مخصوص فقرا بود و بنام آب جوجه معروف شده بود ، در مواقع عادى عصرها و در ماه رمضان براى افطار به بازار مىآمد و ته‌ماندهء آن را كه از فروش عصر و افطار باقى مانده بود سيرابىفروش‌ها با ديگ آن به سر گرفته دور كوچه‌ها راه افتاده ، ( سيراب شيردون - آب جوجه ) صدا ميزدند .\r\n( 57 ) . روغن را روى نان ماليده ميخوردند .\r\n( 58 ) . مربائى از پوست قسمى مركبات به اسم ترنج ، يا توسرخ كه قنادها مىپختند ( پوست -\r\n","page_name":" 327 ","page_number":327},
  {"content":"\r\n\r\nنرم و قابل فرو بردن نمايد و در آخر ، نان و آب جوش و نان خشكه و آب .\r\n\r\nآب است و ترياك\r\nبعد از خوردن سحرى و شنيدن جملهء ( آب است و ترياك ) ، همراه وضوى نماز صبح دست و دهان را شسته ، آب در دهان گردانده ، غرغره ميكردند و دندان‌ها را با چوب يا خلال از چوب جارو قزوينى « 59 » خلال نموده ، تا چيزى در زواياى دندان‌ها و دهان نمانده باشد ، دو مرتبه آب در دهان گردانده ، نماز صبح را به جا ميآوردند و نيت شب به شب روزه را كه غير از نيّت يكماههء رمضان بود ، در دل گذرانده به بستر مىرفتند .\r\nآب است و ترياك ، جمله‌ئى بود كه مؤذّنين ، بعد از اذان سحر بر زبان مىآوردند و اين توجهى بود كه به خواب‌مانده‌ها يا آنها كه تا آن زمان به خوردن سحرى دست نيافته بودند مىدادند ، به اين معنى كه هنوز براى چند دقيقه كه تشنه‌ئى آبى نوشيده ، يا معتادى ترياكى صرف بكند وقت باقى مىباشد و به هر صورت مىتوانند ، خود را به سحرى برسانند و اين از آن جهت بود كه بدون خوردن سحرى ، روزه گرفتن كراهتى عظيم داشت كه روايت آمده بود و دستورى كه بايد روزه‌گير حتما با خوردن غذا اختيار روزه نمايد ، اگرچه با دانه‌اى خرما يا مويز يا مغز بادامى باشد و تماشائى همين هنگام بود كه خانواده‌ئى در اين تنگناى وقت دست به سحرى يافته باشد !\r\n\r\n\r\n","description":"","footnote":"\r\nخشك آن را چند روز در آب خيسانده ، چندين بار آب آن را عوض كرده تلخيش را گرفته ، پوست روى آن را نيز گرفته ، پخته ، در شكر قوام مىآوردند كه نوع تقلبى آن را با پوست هندوانه درست مىكردند ) .\r\n( 59 ) . جاروئى از شاخه يا ساقه‌هاى باريك گرد بلند به كلفتى سوزن لحاف‌دوزى ، مورد استعمال كليهء خانواده‌هاى آن زمان .\r\n","page_name":" 328 ","page_number":328},
  {"content":"\r\n\r\nمرد لقمه به دهان زن مىفشرد و زن كاسهء آب به دست مرد مىداد و مرد جويده نجويده و فرو نداده عقب لقمه‌ى بعد ميگشت و زن استكان چاى را جلو دهانش مىگرفت و چه بسيار كه طرفين چند نوع غذاى سفت و مايع را در يك لقمه به دهان هم گذارده يكدگر را دچار سرفه و تنگى نفس مىساختند و ديدنىتر از همه منظرهء استعمال چپق بود كه مرد چپق چاق مىكرد و زن كبريت آن را مىكشيد ، يا بالعكس كه همراه جويدن و فرو دادن آخرين لقمه صورت مىگرفت و تا آن حدّ با عجله و شتاب كه غالبا لقمه و آب و پف و پك باهم مخلوط ميگرديد .\r\nاين جمله‌ى آب است و ترياك ، نه تنها خانواده‌ها را دچار چنين افعال و اعمال مضحك و احيانا دردسرها ، مزاحمت‌ها و جنگ و جدل‌هاى بود و نبود وقت مىنمود ، بلكه اختلافات بسيارى نيز ميان علماى عصر به وجود آورده بود كه عده‌ئى مدت آب است و ترياك را مطابق وقتى كه ذكر آن گذشت و به دقيقه نميرسيد دانسته عدّه‌ئى مدت آن را برابر زمانى كه تشنه‌اى آبى به دست آورده و ترياكىئى حد اقل ترياك خود را كه سه نخود معلوم شده بود بكشد ، مىگفتند و چه منابرى را كه وعاظ طرفدار هريك بر تحميل عقيده‌ى مجتهد خود درباره‌شان اشغال كرده ، چه منازعاتى كه بر سر آن درمىگرفت !\r\nديگر از آداب سحر ، يكى خوردن لقمه‌ئى نان خالى بعد از سحرى بود كه معتقد بودند همان يك لقمه نان خالى ، آنها را تا افطار بعد ، نگاه خواهد داشت و ديگر مكيدن انگشتر عقيق ، بعد از نيّت و هنگام خواب بود كه در خاصيتش مىگفتند رفع عطش مىنمايد و مكيدن آن را از واجبات مىدانستند . به شهادت رباعى زير :\r\n گويند كز عقيق شود رفع تشنگى * حاشا به من كه معتقد اين خبر شوم\r\nزيرا كه من عقيق لب لعل يار را * هرچند بيشتر بمكم تشنه‌تر شوم \r\n\r\n","description":"","footnote":"","page_name":" 329 ","page_number":329},
  {"content":"\r\n\r\n\r\nتعصب به روزه‌دارى\r\nبه طورى كه قبلا ذكر شد ، در شب اول نيت ، بايد خرد و كلان هر خانواده موقع سحرى بيدار باشند و در خوردن سحرى با روزه‌گيرها همراهى نمايند كه اين را هم نوعى ثواب دانسته ، همرنگى روزه‌گيرها را براى روزه‌نگيرها از وظايف مىخواندند و هر بچه كه سال اول روزه مىگرفت ، از طرف پدر و مادر جايزه داشته انعام چشم‌گير دريافت مىنمود و از جهت همين تشويق و ترغيب‌ها نيز بود كه بعضى از اطفال تا پاى جان در نگهدارى روزه پافشارى مىكردند و چنان غرورى در اين راه بخرج ميدادند كه حتّى از شنيدن تهمت روزه‌خور گريان ميشدند !\r\nبر روى همين عادت به روزه‌دارى در بچه‌گى چه بسيار مردم بالغ كه به نماز واجب يوميه اعتنا نداشته سرسرىشان مىگرفتند ، امّا روزه‌هاى ماه رمضان را امرى اجتناب‌ناپذير دانسته نگاه مىداشتند . تا آن‌جا كه هنوز هم بيشمارى از آن اطفال كه به سنين بالا و كهولت رسيده‌اند ، در كمال ضعف و ناتوانى روزه‌ها را نگاه داشته ، به دستور هيچ رساله و امام و پيغمبر و مجتهد و طبيب و ناصح در خوردن آن توجه نمىكنند ، اگرچه با سلامت و حياتشان ارتباط داشته باشد كه از آن جمله است خاله‌ى عجوزه‌ى خود نگارنده كه هر ساله بعد از رمضان ، مدتها بايد به مداواى روزه‌دارى او بپردازيم و دست‌بردار از عقيده نميگرديد .\r\nجايزه و انعامى هم بعضى مردها در اين ماه به زنهاى خود كه سحرها زودتر از ديگران بلند مىشدند و غذاى بهتر تهيّه مىكردند مىدادند ، كه مادربزرگ حقير نيز يكى از جايزه‌بگيران بوده كه ليره ، اشرفى « 60 » هاى سحرخيزى و سفره رنگين كردن‌هايشان را تا آخر عمر نگاه داشته بود .\r\n\r\n\r\n","description":"","footnote":"\r\n( 60 ) . سكه‌ى طلا به اندازهء پشت ناخن شست كه بيشتر در انعام‌هاى دربارى از طرف شاه و كسان او به مردم داده مىشد و توسط ضرابخانه در اختيار مردم قرار مىگرفت .\r\n","page_name":" 330 ","page_number":330},
  {"content":"\r\n\r\nاين دقت و تشويق بزرگترهاى خانواده‌ها در كوچكترها تا به آن حدّ اثر گذارده بود كه گاهى بچه‌هاى يك خانواده از ترس بيدار نشدن سحرها ، موقع خوابيدن تنبان شلوارهاى خود را به هم مىدوختند . تا وقتى كه بالغ و بزرگتر آنها را صدا مىكنند ، همگى باهم بلند شده باشند ، و آنهائى هم كه از اين يگانگى و همشيرى محروم بودند ، بيدار شدن سحرها را به پدر و مادر ، با تهديد بىسحرى روزه گرفتن و اعتصاب غذا ، تحميل مىكردند .\r\nدر هر صورت آنچه براى خرد و كلان مردم قابل ملاحظه و غير قابل بخشايش بود آنكه فردى بدون علّت به روزه‌خوارى بپردازد و يا احدى ديده شود كه در انظار مبادرت به روزه‌خوارى نمايد و يا حتّى با معاذير شرعى ، اطلاع روزه‌خوارى كسى به گوش ديگران رسيده باشد . تا آنجا كه زنان معذور و اطفال صغير نيز بايد غذاى خود را در هفت در و در بندان صرف بكنند ، آن هم به اين صورت كه براى بزرگترها فقط چيزى كه سدّ جوع نمايد و براى كوچكترها غذاى مختصرى كه از صبح به ظهر و از ظهر به شب بپيوندد و در ميان آن از خوردن هر چيز پرهيز كامل داشته باشند و آن را روزه‌ى ( سرگنجشكى ) « 61 » به حساب بياورند .\r\nبارى با اين شرايط مردم وارد ماه صيام مىشدند و ترتيب كار و بيكارى و خواب و تفريح آنها هم اين بود كه تا دو ساعت به ظهر و كمتر خوابيده ، پس از آن مردها از خانه‌ها خارج شده ، كاسب كارها به سر كارهاى خود رفته و بىكاره‌ها به وقت گذرانى مىپرداختند .\r\n\r\n\r\n","description":"","footnote":"\r\n( 61 ) . روزهء اطفال . روزه‌اى كه با خوردن ناهار صبح و عصر را بهم پيوسته يك روزه به حساب آورند .\r\n","page_name":" 331 ","page_number":331},
  {"content":"\r\n\r\n\r\nوقت‌گذرانىها بساطىها - خرده‌فروش‌ها\r\nاز اين ساعت ، ديگر شهر از سكوت و خاموشى مطلق صبح خود كه تا آن ساعت بيشتر مشابه روزهاى تعطيلات رسمى ، مانند روزهاى قتل و عزاهاى بزرگ مينمود ، بيرون آمده ، جنب و جوش در مردم پديد مىآمد و تقريبا دكاكين باز شده و اياب ذهاب برقرار مىگرديد ، تا چيزى به غروب مانده كه دو مرتبه مردم به خانه‌ها بازمىگشتند .\r\nوقت‌گذرانى مردم در اين ماه بيشتر در مساجد و صحن‌هاى امام‌زاده‌ها و زيارتگاه‌ها و اين قبيل اماكن بود كه مسجد شاه در درجهء اول آن قرار مىگرفت .\r\nاين مسجد كه وسعت جلو خان آن زيادتر از وسعت فعلى آن بود و كف آن با كف ( بازار عطرفروش‌ها ) « 1 » مساوى و خيابان بوذرجمهرى از جلو آن رد نشده بود ، با سردرى شبيه سردر ورودى فعلى مدخل آن با پنج پله از بازار جدا مىگرديد .\r\nمحلّ اجتماع بساطىها و خرده‌فروشها و دست‌فروش‌ها و داخل آن مكان معركه‌گيرها و مسئله‌گوها و مرثيه‌خوانها بود كه هريك براى خود مشتريانى\r\n\r\n\r\n","description":"","footnote":"\r\n( 1 ) . تكه بازارى شرقى - غربى حدود پنجاه قدم از غرب جلو خان مسجد شاه تا اول بازار بزرگ ، و پس از آن بازار مسگرها و بازار مرغىها و بازار چينىفروشها ممتد به طرف چهارراه گلوبندك كه كلا در خيابان‌كشىهاى زمان رضا شاه خراب و خيابان گرديدند .\r\n","page_name":" 332 ","page_number":332},
  {"content":"\r\n\r\nداشتند .\r\nبساطىها و خورده‌فروشيهاى ( جلوخان ) در اين ماه به نهايت مىرسيد ، زيرا اين محلّى بود كه هركس متاعى از ارزشمند تا بىارزش از هر قبيل داشت ، در اين ماه به آنجا مىآورد و براى فروش عرضه مىنمود و مشتريانشان هم آنهائى كه در انتظارشان بودند ، چه بسا در ميان اجناسشان امتعه‌ى جالب و گرانبها بچنگ ميآمد .\r\nاشيائى كه در جلو خان « مخصوصا در اين ماه » عرضه مىشد ، بايد فرسوده و مستهلك و كاركرده و دست دوم و چندم باشند و بيشتر جل و بنجل‌هائى كه كمتر مصرف حتمى و متعارف داشته باشد و اشياء نو و كار نكرده كمتر مىتوانست در آنها راه بيابد مگر اواخر كه نوفروش‌ها هم در آنجا راه يافته بودند و اشيائشان عبارت بود از اقسام قفل ، از يك پيچه و دو پيچه « 2 » ى دراز و كوتاه وطنى ، مانند قفل‌هاى در ضريح‌هاى امامزاده‌ها و قفل‌هاى خارجى كليدى و حروفى و رمزى بزرگ و كوچك . بشقاب پياله‌هاى مسى و برنجى ساده و قلم‌زده . زير استكانى و انگاره « 3 » رنده و ارّه و مقار و متّه كمانه و گيره دسته‌هاى چوبى نجارى . پتك و چكش و انبر و سيخ كوره‌ى آهنگرى . اسباب و ابزار پينه‌دوزى از قبيل ميز چهارپايه‌هاى پايه كوتاه و گاز و ميخ‌كش و چكش و سوزن و درفش و سندان و مشته . ماله و تيشه و شاقول و طراز و گونياى بنّائى .\r\nذرع و نيم ذرع بزّازى . غربال و سرند ريز و درشت لانه‌زنبورى زه‌تاب « 4 » رزازى « 5 » .\r\n\r\n\r\n","description":"","footnote":"\r\n( 2 ) . با پيچاندن كليد در ته قفل زبانه از برگردان قفل جدا شده و باز ميشد و چون سارقان راه باز كردنشان را با عقب كشيدن زبانه ياد گرفتند آن را دو پيچهء نمودند كه نوبتى كليد از راست و نوبتى از چپ در آن پيچيده شود تا باز بشود .\r\n( 3 ) . جا استكانى .\r\n( 4 ) . غربال‌هائى كه بجاى مفتول زه تابيده ( روده‌ى تابيده ) در آنها به كار برده ميشد كه هنوز هم مورد استفاده‌ى بوجارها ميباشند .\r\n( 5 ) . رزّاز ؟ كلىفروش دانه‌ها و حبوب .\r\n","page_name":" 333 ","page_number":333},
  {"content":"\r\n\r\nميدان مال‌فروشها ، يا كاه‌فروشها ، يا ميدان سيد اسماعيل كه مردم براى وقت‌گذرانى دور دستفروشها و بساطىهاى آن جمع شده‌اند .\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nدلو چرمى و كلنگ و طناب چاه‌كنى . كارد ، چاقو ، گزليك « 6 » آشپزخانه .\r\nكتاب‌هاى خطى و چاپى ، جزوه « 7 » ، بياض « 8 » ، كتاب دعا ، انواع كتب علوم غريبه مثل جن‌گيرى ، فال‌بينى ، رمالى ، دعانويسى ، كيمياگرى ، طلسمات ، انواع كتب فارسى ، عربى ، هندى . انواع و اقسام چپق « 9 » با چوب و سره‌هاى مختلف ، مانند چوب زيتون ، آبنوس ، بلوط . عنّاب و سره‌هاى چينى و گلى نقش و نگار و عكس‌دار و سره‌هاى قمى و نطنزى و همدانى . چوب وافورهاى مختلف كوچك و بزرگ با چوب‌هاى كهور و كيكوم و ازگيل و گردو و آلبالو ، ساده و نقره كوب ، با سيخ وافورهاى نقره و برنج و فولاد زنجير مدبردار . حقه وافورهاى روسى و پاريسى و اتابكى و ركن الدوله‌اى و سيف الملكى . انبرهاى پاى منقل ، از ساده ، تا نقره‌كوب و طلاكوب زنجانى و يزدى . منقل‌هاى مشبك دور كنگره‌ئى مربع و مسدّس و مستطيل كار اصفهان . اسباب شكار و صيد و سفر ، از قبيل دام و تور و تفنگ سر پر و ته‌پر خارجى و داخلى يك لول و دولول و ساچمه‌اى و چاشنىاى و باروت فتيله‌اى . چاقوهاى سلاخى و قصابى و آشپزى . چاقوى جيب ، از يك تيغه ، تا چند تيغه‌ى اره‌دار قيچىدار و قلم‌تراش دسته فلزى و دسته شاخى . قلمدان‌هاى مقوائى و فلزى و نقره و ميناكارى و خاتم‌كارى . دواتهاى مفرغى و بلور و نقره و سنگى . ساطور و مصقل . انبر و اجاق و دم زرگرى .\r\n\r\n\r\n","description":"","footnote":"\r\n( 6 ) . نوعى كارد آشپزخانه با دسته‌ى فلزى سر خود . كارهائى كه به شرط به سنگ و چوب و آهن نزدن تيز كردن لازمشان نميشد .\r\n( 7 ) . كتاب كم‌ورق كوچك مثل دفترچهء بغلى و دفترچه .\r\n( 8 ) . دفترچهء دراز بغلى مخصوص ميرزاها و قسط جمع‌كن‌ها .\r\n( 9 ) . وسيلهء تدخين ، اسبابى شبيه پيپ ، با نى يا چوب كلفت‌تر و بلندتر ، در طول از يك تا چند وجب كه كوتاه‌هايشان جيبى و بلندهايشان مجلسى و در مهمانىها به كار ميآمد ، با سر چپق‌هائى از گل پخته ، تا چينى و چوب نقره‌كوب .\r\n","page_name":" 335 ","page_number":335},
  {"content":"\r\n\r\nترازوهاى بزرگ و كوچك شاهينى و دستى و آويزى . سنگ ترازوى ريختگى .\r\nوصله‌هاى درويشى ، مانند كشكول و تبرزين و بوق « 10 » و منتشا « 11 » و رشمه « 12 » و تاج « 13 » و سبحه « 14 » . تكه‌ها و وصله‌هاى لوطىگرى از ، جام جيب و قمه « 15 » و قداره « 16 » ، زنجير جيب « 17 » ، پاشنه‌كش و كمربندهاى گل نقره و عقيق كوب .\r\nاسباب ورزش و پهلوانى از تخته شنا و ميل و كباده و سنگ و تنكه‌هاى چرمى ساده و قلاب‌دوزى شده و زانوبند و ساعدبند و بازوبندهاى نگين‌نشان سبك قيمت و پرقيمت . بوق حمّام « 18 » و كوزهء لجن‌كشى حمّام « 19 » . تيغ و قيچى و ماشين و سنگ‌ساب و كيف و آينه دستى سلمانى . دو شاخهء بته‌گذارى و سيخ زير بته و سركج و حسوم و پارو و انبرهاى نانوائى . سنگ‌هاى قيمتى ، فيروزه ، عقيق ، درّ ، لعل . تسبيح‌هاى مختلف بلور ، گلى ، سنگى ، چوبى ، ساده ، نقره‌كوب ، منگوله‌دار ، شرابه‌دار . تكه پارهء آهن‌هاى بامصرف و بىمصرف و پيچ\r\n\r\n\r\n","description":"","footnote":"\r\n( 10 ) . شاخى بزرگ سياه سركج توخالى .\r\n( 11 ) . چوبى مخصوص ، سفت و سخت و سياه گره‌دار خشن جنگلى .\r\n( 12 ) . شال‌مانندى براى دور كمر ، مانند طناب با رشته‌هاى آويخته .\r\n( 13 ) . كلاه ترك ترك نوشتهء خامه‌دوزى شده .\r\n( 14 ) . تسبيح پانصد و هزار دانه از چوب .\r\n( 15 ) . حربه‌اى كارد مانند بلند دودم غلاف‌دار ، تا سه وجب .\r\n( 16 ) . از قمه بلندتر و تيغهء ضخيم‌تر ، يك‌دم و دو دم .\r\n( 17 ) . زنجيرى ظريف بلند با حلقه‌اى از چرم كه به مچ دست مىافتاد و گل منگوله‌اى نيز در سر مخصوص نزاع .\r\n( 18 ) . بوقى شبيه بوق سابق الذكر و نوع ديگر از پوستهء حلزون بزرگ كه سحرها ، حمامىها براى خواندن مشترىها به كار مىبردند .\r\n( 19 ) . شبيه كوزهء بزرگ بىدسته از مس با سوراخى ريز در ته آن‌كه واژگونه در ته خزينهء حمّام فرو برده ، لجن‌هاى ته‌نشين شده در آن را با آن خارج مىكردند .\r\n","page_name":" 336 ","page_number":336},
  {"content":"\r\n\r\nو مهره‌هاى سالم و هرز . شال و مولوى « 20 » و انواع شب كلاه از سياه و سفيد و شيرشكرى ، معمولى و قلاب‌دوزى شده . اسباب جرّاحى امثال ، تيغ ، نشتر ، چاقو ، شاخ حجامت ، شيشه و شاخ و شيشه‌هاى اماله « 21 » ، سالم و لب‌پريده . رمل و اسطرلاب و لوحه و مدار و جام چهل كليد و بشقاب دوازده برج ، براى تفريق و تحبيب و قبله‌نما ، لوازم دندان‌كشى مثل : گاز و كلبتين و ريشه‌كش و شانه‌بند « 22 » . اسباب حقّه‌بازى و شعبده‌بازى از : طاس و مهره و قنددان و ديگچهء هفت‌رنگ پلو و شامورتى « 23 » و ( چوب استاد ) و ( چوب معلم ) « 24 » . كوره و دم و بوته و ( گل حكمت « 25 » و برك اكسير ) . قليان‌هاى جوراجور در مصرف بنگ و تنباكو از چوب توت و زيتون و سپيدار با سره‌هاى چوبى شرابه‌دار و كوزه‌هاى بلور و چينى صورت‌دار و كوزه‌هاى كدو از كدوهاى گردن‌دراز جنگلى منقّش . چراغ نگارى « 26 » هاى شيره‌كشى . ميل گرد و چهار پهلو و ( قالب تنه ) « 27 » ى حلبىسازى .\r\n\r\n\r\n","description":"","footnote":"\r\n( 20 ) . عمامهء پيچيده‌ى حاضر .\r\n( 21 ) . اسبابى شبيه شيپور جهت تنقيه ( اليگاتور ) وطنى كه سرباريك آن را بمقعد قرارداده به سر گشادش مايعات تنقيه ميريختند .\r\n( 22 ) . كمربندى چرمى پهن محكم با قلاب‌هاى مطمئن ، شبيه كمربندهاى مسافران طيّاره براى بستن مريض موقع كشيدن دندان .\r\n( 23 ) . اسبابى مثل قوطى با سوراخ‌هائى در اطراف كه با اجازهء حقّه‌باز از سوراخ‌هاى آن آب ريخته با دستور او بند مىآمد .\r\n( 24 ) . چوب باريكى كه معركه‌گير در دست مىگرفت و با ضربات ملايمى كه بر شانهء شاگرد مىنواخت ، مطالب قراردادى خود را به او القاء مينمود و چوبى كه در درون و برون و سر و ته آن فوت و فن‌ها به كار رفته بود .\r\n( 25 ) . چوب باريك مجوّفى كه انواع چيزها از قبيل پول و اسكناس و پارچه براى چشم‌بندى در آن مخفى مىكردند .\r\n( 26 ) . چراغى با لولهء كوتاه شكم‌دار براى شيره‌كشى .\r\n( 27 ) . تسمه‌اى آهن وزين كه اندكى از طرفين منحنى شده ، دو سر آن ، كمى پهن‌تر از ميان آن\r\n","page_name":" 337 ","page_number":337},
  {"content":"\r\n\r\nنى و نيچه « 28 » ى شيشه‌گرى . چفت و ريزه و پشت‌بند و كلون در اتاق و در حياط و تمليك « 29 » .\r\nافسار و دهانه و زين و برگ و ركاب و پيشانىبند و مگس‌پران « 30 » و رانكى و آشورمه « 31 » . شن‌كش ، بيلچه ، چنگك ، قيچى باغبانى . درجه ، نشان ، سردوشى ، حمايل ، زنگال ، چكمه ، مهميز ، شلاق . تكمه‌هاى جوراجور شاخى ، صدف ، چوب ، نقره ، برنز ، ساده و شير و خورشيدى و نايب السلطنه‌اى . زره ، كلاهخود ، شمشير ، نيزه ، سپر ، خنجر ، چكمهء مخصوص تعزيه‌خوانى . فانوس ، چراغ ، شمعدان ، انفيه‌دان « 32 » . قاشق مغز قلم استخوان‌خورى « 33 » ، قاشق گوش پاك‌كنى « 34 » . بيضه‌بند و هزاران هزار قطعات جوراجور ديگر كه مسلّم بود با اين ترتيب مىتوانست ساعت‌ها بيكاره‌هائى را به خود مشغول داشته باشد و بايد گفت كه اين بازار با سابقهء طولانى صد ساله از زمان اتمام خود مسجد ، همراه\r\n\r\n\r\n","description":"","footnote":"\r\nباشد .\r\n( 28 ) . نىهاى كوتاه و بلندى از آهن كه با آن شيشهء مذاب از كوره خارج كرده و بر آن دميده اشياء شيشه‌اى مىساختند .\r\n( 29 ) . تكه تسمهء ضخيمى از آهن كه پشت در افتاده قفل و بست ميگرديد و با نخى كه بر آن بسته از بالاى در ميگذراندند از بيرون ميتوانستند آن را باز بكنند .\r\n( 30 ) . رشته رشته‌هائى از چرم كه براى دفع مگس جلو صورت حيوان مياويختند .\r\n( 31 ) . تسمه چرم‌هائى متّصل به هم كه بر سر چهارپا بسته دهانه و افسار را به آن استوار مىكردند .\r\n( 32 ) . براى باز شدن بينى و روشنائى فكر و كيف و نشئه گردهائى از خاك تنباكو و دارچين و سائيدهء خوشبويات و مكيفات داشتند كه در بينى ميكردند و ظرفى مانند قوطى كبريت و اشكال مشابه آن از فولاد و مفرغ و نقره و طلا داشت كه در جيب ميگذاشتند .\r\n( 33 ) . قاشق كوچكى از قاشق چاىخورى كوچك‌تر و ظريف‌تر كه با آن مغز قلم‌هاى داخل خورش را درميآوردند .\r\n( 34 ) . قاشقكى با سرى به اندازه لپه يا عدس كه با آن چرك داخل گوش را پاك ميكردند .\r\n","page_name":" 338 ","page_number":338},
  {"content":"\r\n\r\nتبليغات فراوان ، از طرف سازندهء آن ، كه مردم اعتقادى به مسجد دولتى نداشتند و لازم مىآمد كه با اين وسائل اهالى را به طرف آن بكشانند ، به وجود آمده بود كه همچنان ، تا اواخر ، كه سرلشكر رزم‌آرا دستور برچيدن آن را صادر نمود و مأمورين با زحمات زياد و اعمال زورهاى فراوان ، كه هنوز « 35 » بچه مدرسه‌ها به عادت پدران خود براى تعويض كتاب‌هاى مدرسه‌اى خويش به آنجا رو مىآوردند ، به متفرّق كردن مردم مىپرداختند ، برقرار بود و همچنان ، اهميّت خود حفظ كرده بود .\r\n\r\nصحن مسجد شاه - مسجد سپهسالار\r\nبعد از جلوخان مسجد شاه ، صحن مسجد شاه بود كه آن هم صورتى مخصوص به خود داشت و خالى از تفريح و سرگرمى واردين نمىتوانست باشد ، كه در آن‌جا هم بازارى ديگر به وجود مىآمد ، از جمله : قرآن‌هاى بزرگ و بغلى . تقويم‌هاى مختلف از منّجمين مشهور مانند نجم الدّوله و نجم الملك و نجم الممالك ، كتاب دعاهاى مختلف و زاد المعاد و رساله‌هاى گوناگون ، از مجتهدين اولوالعزم ، از جمله آقا سيّد ابو الحسن اصفهانى ، حاجى آقا جمال ، آقا شيخ عبد الكريم حائرى يا قمى . عكس‌هاى چاپى رنگ و وارنگ از حضرت رسول ( ص ) و على امير المؤمنين ( ع ) و پنج تن . ورقه‌هاى آيات ( و ان يكاد ) و ( آية الكرسى ) و كتب مختلف طبّى مانند زاد المسافرين ، خلاصهء ذكريا ، طبّ الرضا . مهر ، سجاده ، جا نماز ، عبا ، نعلين ، عطر ، عطردان ، چوب خلال ، خاك تربت . بخورات و عطريات مانند : چوب عود ، صندل ، سعد ، سنبل ، حسن لبه . عطريات مختلف مانند عطر گل سرخ ، گل محمدى ، ياس ، ارغوان ، به اضافهء آن‌كه در گوشه و كنار صحن هم معركه‌گيرهائى از قبيل مسئله‌گو ، تعبيرخوابى ، جزوه‌فروش ،\r\n\r\n\r\n","description":"","footnote":"\r\n( 35 ) . مقصود زمان تحرير كتاب مىباشد .\r\n","page_name":" 339 ","page_number":339},
  {"content":"\r\n\r\nدعافروش ، با معركه‌هاى گوناگون ، از ذكر معجزات على و قصه ، داستان‌هاى جوراجور ، آسمان ريسمان ، همراه فروش ( حرز جواد ) ها و امّ الصبيان‌ها و ( تيغ‌بند ) « 36 » هاى كاغذ زرورقى كه مردم را مشغول مىداشتند .\r\nمسجد سپهسالار و كوچه‌ى باريك پشت آن نيز مانند صحن مسجد شاه و كوچهء سيد اسماعيل يكى ديگر از محل‌هاى اجتماع مردم در اين ماه بود ، با اين تفاوت كه علاوه بر دادوستد مهر و تسبيح و قرآن و جزوه و غيره در كوچهء پشت آن ظروف مسى زيادى نيز براى فروش مىآوردند و پارچه‌هاى الوان پررنگ سبز و زرد و سرخ كه از در و ديوارهاى آن مىآويختند « 37 » ، مس و پارچه‌هائى كه مس‌هايش را براى نذر و وقف ميخريدند و پارچه‌هايش باب مازندرانىها بود كه تنها چنان پارچه‌ها را در آنجا ميتوانستند بدست آورند .\r\nصحن ( سيّد اسماعيل ) و ( پيرعطا ) و ( سيّد نصر الدّين ) و ( امام‌زاده يحيى ) و محوّطه‌ها و كوچه‌هاى مجاور آن‌ها هم از جاهاى ديگر تهران بود كه در ماه رمضان ، مردم در آن‌ها جمع مىشدند .\r\nاين اماكن يعنى سيد اسماعيل و پيرعطا و محل‌هاى گفته شده ، معمولا از ظهر ببعد تشكيل مىشد ، و اگر بساطهاى مسجد شاه براى مردها بود و متقاضيان آن را طبقه ذكور تشكيل ميدادند ، كسبه و دست‌فروش‌هاى اين مكان‌ها منجمله كولىها و معركه‌گيرها ، سفره ، بغچه ، كوله‌پشتىهاى خود را مخصوص زن‌ها ميگشودند و فقط زن‌ها و طبقهء نساء بودند كه دور آنها جمع ميشدند و بساط\r\n\r\n\r\n","description":"","footnote":"\r\n( 36 ) . دعائى كه معركه‌گيرها ميگفتند آن را به گردن گوسفند بسته زير تيغش بيندازند يك مو از او بريده نخواهد شد !\r\n( 37 ) . داخل مسجد نيز زن‌ها از ظهر بيست و هفتم اين ماه به دوختن اشيائى كه ذكرشان خواهد آمد مىپرداختند و بيرون مسجد هم خياطهاى مزدىدوز با چرخهاى دستى و پائى خود كنار ديوار قطار شده ، دوختنىهاى زنها را مانند پيراهن مراد و غيره با گرفتن مزد انجام ميدادند .\r\n","page_name":" 340 ","page_number":340},
  {"content":"\r\n\r\nصحن مسجد شاه كه مردم و بساطىها مشغول دادوستد بوده ، و ضمنا براى آمدن امام جمعه براى نماز جمع شده‌اند . در رمضان 1310 هجرى قمرى .\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nصحنه‌اى ديگر از صحن مسجد شاه در همان تاريخ كه مردم و دستفروشها در آن لوليده خريد و فروش ميكنند .\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nصحنه‌اى از صحن مسجد سپهسالار كه زنها براى خريدن و بريدن و دوختن پيراهن و چادر و دستمال مراد و مانند آن جمع شده‌اند .\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nصحنه‌اى ديگر از صحن همان مسجد كه زنها دوختنىهايشان را دوخته و جلوى دهانه ايوانهايشان آويخته مشغول خواندن دعاى اجابت و كارهائى در اين زمينه ميباشند .\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nبساطيان آن جاها هم اشياء ذيل بود كه ذكر مىشود :\r\nانواع پارچه از قبيل چيت‌هاى زرد و گلى ، گل‌ريز ، گل درشت ، چلوار ، كرباس ، متقال ، چادر شبى ، شيفون « 38 » ، آغ بانو « 39 » ، مسلين « 40 » ، ململ « 41 » ، حرير ، اطلس ، تافته‌ى قوس و قزحى ، مخمل ، پارچه‌هاى ابريشم ، علفى ، با رنگ‌هاى تند . انبر ، سه‌پايه ، تنوره ، الك ، آتش گردان ، منقل فرنگى « 42 » ، گوشتكوب .\r\nاسباب خرازى از قبيل : سوزن ، سنجاق ، سرخاب ، سفيداب ، سقّز - قندرون .\r\nنان ( يخه ) « 43 » ، ( خاتون پنجره ) « 44 » ، رشته برشته « 45 » ، سنجاق سر ، گل و گيله ،\r\n\r\n\r\n","description":"","footnote":"\r\n( 38 ) . چلوار لطيف .\r\n( 39 ) . نوعى چيت معروف به آغ‌بانو .\r\n( 40 ) . چيت لطيف اعلا با گل و نقش‌هاى ظريف .\r\n( 41 ) . پارچه‌اى از پنبه در كمال نازكى و لطافت براى چارقد و رخت زير بچه .\r\n( 42 ) . منقلى كه بالايش ذغال ريخته زيرش خالى و هواگير بود كه آتش آن را مشتعل مينمود و دريچه‌اى در بدنه پائين آن تعبيه شده بود كه چون بسته ميشد شعله را كم مينمود .\r\n( 43 ) . نانى از خمير گندم و اگر سفيدتر ميخواستند آرد هشترخان ( آرد ذرت ) كه با روغن اعلا يا كره و زردهء تخم‌مرغ و جوش شيرين نازك مانند نان لواش پهن كرده ، سپس آن را چهارگوش بريده بطور مثلث تا ميزدند و ميان آن قند و زنجبيل سائيده پاشيده ، باز مثلث تا زده قند و زنجبيل را تكرار ميكردند تا به اندازه لقمه يا به صورت قوطى كبريتى درآيد و آنگاه مجمعه يا سينىاى را چرب كرده روى آتش ملايم منقل گذارده روى آن سينى ديگرى دمر كرده روى سينىى بالائى نيز آتش ريخته چندان‌كه نيم‌رنگ ميگرديد برميداشتند يا يك روى آن‌كه پخته شد برگردانده روى ديگرش را ميپختند « با وجود فر سهل‌تر و نيكوتر تحصيل مىشود » .\r\n( 44 ) . نانى از خمير برنج و مايع سفيدهء تخم‌مرغ و كمى نمك كه به صورت اسفنج يا خانه‌هاى زنبور عسل ساخته در اختيار خريدار قرار ميدادند كه او خود در منزل آن را در روغن كنجد يا روغن حيوانى اعلا پخته روى آن را خاك قند ميپاشيدند .\r\n( 45 ) . مايعى از سفيدهء تخم‌مرغ و آرد برنج و جوش و نمك كه در دستمال يا چيزى شبيه آن -\r\n","page_name":" 345 ","page_number":345},
  {"content":"\r\n\r\nبادله « 46 » ، موچين ، مقّاش ، كيسه حمام ، سنگ‌پا ، ليف تورى ، ليف كدو ، النگو ، گوشواره ، گلوبند بدلى شيشه‌اى و برنجى ، خلخال ، چارقد تور ، چارقد قالبى « 47 » ، سر خشك‌كن سفيد و رنگين ساده و گل چغندرى ، جواهر بدلى ، گل زلف ، صابون برگردان براى سرشوئى ، صابون قمى براى صورت ، صابون بادامى براى بزك « 48 » ، ميل وسمه ، قاشق آب‌رنگ « 49 » ، سرمه‌دان سنگى ، فلزى تا مخمل ، وسمه‌جوش ، فر قشويى ، فر لوله‌ئى ، كجى آبى « 50 » براى جلوگيرى بچه از خطر ، كس گربه ، مهر گياه ، مهرهء مار براى محبّت « 51 » ، پيه گرگ « 52 » ، چوب تابوت براى\r\n\r\n\r\n","description":"","footnote":"\r\nريخته ، ظرف روغن كنجدى روى آتش نهاده مايع را با فشار مختصرى كه بدستمال وارد ميكردند از منافذ آن خارج و به صورت زيگزاگ و پس و پيش و روى هم تا به اندازهء قوطى كبريت بشود در روغن ريخته پس از اندكى با كفگير مخصوص بيرون آورده رويش قند سائيده و زنجبيل يا مختصرى فلفل و دارچين ميپاشيدند . طرز پختن اين شيرينى بسيار استادانه بود كه بايد بفوريت مايع را با فشارهاى پشت هم در روغن اندازند .\r\n( 46 ) . پارچهء روى سر عروس .\r\n( 47 ) . پارچه‌اى پرآهار كه چون بسر ميكردند اطراف آن باد كرده و شق و رق ميايستاد .\r\n( 48 ) . صابونى بىتيز آب لطيف كه پس از رنگ و حنا و وسمه و روناس براى شفافيت و برق روى ابرو ميماليدند .\r\n( 49 ) . قاشق نازك دم‌درازى كه با آن وسمه به روى رنگ و روناس ابرو كه مثل حنا به آن بسته بودند ميدادند . ترتيب آن نيز چنين بود كه آئينه‌اى برابر نهاده از يك گوشهء ابرو آب وسمه ريخته سر را مايل داشته از طرف ديگر ريخته سر را از آنطرف مىگرفتند .\r\n( 50 ) . گل پخته مانند خرمهره كه معتقد بودند خوردن سائيدهء آن منع حمل مىكند .\r\n( 51 ) . مهره مار را معتقد بودند كه دارنده را به نظر خلق و خلايق عزيز و محبوب ميدارد . علامت اصالت آن اين بود كه اگر آنها را در بشقاب كه جفت بايد باشند يا در نعلبكى سركه اندازند خود را بهم ميرسانند و هرآينه كسى با آن به دكان نانوائى تافتونى وارد شود نانهاى تنور فرو ميريزند و در دست داشتن آن بيننده را مطيع و تسليم دارنده ميدارد كه تا حد جان هرچه خواهش از او شود پذيرا ميگردد ! و اما دستور تحصيل آن‌چنين بود كه ميگفتند بايد مردى كه شلوار متقال يا كرباس آبى به پا داشته باشد هنگامى كه مارهاى نر و ماده را با هم در حال جفت‌گيرى بنگرد شلوار را از پا درآورده روى آنها اندازد ، هرآينه مهره در شلوار افتاده باشد اثرش بينهايت است و هرگاه در غير شلوار باشد اثرش كمتر و خواص نان از تنور ريختن در آن نميباشد . كولىها و فال‌بين‌هاى دوره‌گرد سنگهاى سياه و سفيد ميان شن‌هاى نهر و رودخانه را كه به شكل لپه عدس بود فراهم كرده به اسم مهرهء مار به فروش ميرساندند .\r\n( 52 ) . از ديگر اعتقادات بود كه پيه گرگ سياهى و زشتى ميآورد كه هوودارها و دشمن‌دارها دربارهء دشمنان كه به وسائلى به تن و رختشان ميماليدند اعمال ميكردند .\r\n","page_name":" 346 ","page_number":346},
  {"content":"\r\n\r\nسياه كردن و تفريق « 53 » ، نظر قربانى ، ببين و به ترك « 54 » ، دعاى نظر .\r\nطشت حلبى ، قورى ، استكان ، نعلبكى گلى . كفش چرمى ، كفش قندره « 55 » ، دمپائى تيماج ، سفيداب حسن يوسف ، روغن مار براى موى سر ، روغن جلا براى برق صورت ، سرمه‌ى مغز قلم براى قوّت چشم ، سرمه‌ى سنگ براى آب‌ريزش چشم ، سرمه‌ى بادام براى خنكى ، براى چشمهائى كه از غلبهء حرارت سرخ و ناراحت شده بود .\r\nالبسه‌ى دوخته مانند پيراهن كوتاه ، شلوار بلند ، شليته ، چاقچور « 56 » ، روبنده « 57 » ،\r\n\r\n\r\n","description":"","footnote":"\r\n( 53 ) . پشت و روى آن چسب را نام طرفين موردنظر كه بايد از هم جدا شوند نوشته وسط مجسمه‌ى گلى نهاده در قبر كهنه دفن ميكردند .\r\n( 54 ) . چشم گوسفند قربانى را كه نيمه‌جان بود درآورده به نظر قربانى نخ ميكردند . خيلىها هم از نظر گناهش از آن خوددارى ميورزيدند . سنگى نيز به شكل مردمك چشم گوسفند بود كه به آن « ببين و به ترك » ميگفتند .\r\n( 55 ) . كفشى با پاشنهء سه چهار سانتى از چوب كه در راه رفتن صدا كرده جلب توجه مينمود .\r\nاولين كفش پاشنه‌بلند براى زنان .\r\n( 56 ) . شبيه شلوار جورابى ، با بالائى گشاد و مچ پاى تنگ از پارچه سياه .\r\n( 57 ) . حجاب صورت . پارچه‌اى به پهناى دو وجب در طول يكمتر مشبك شده در جلوى چشم كه از زير چادر به سر بسته جلوى صورت مىآويختند .\r\n","page_name":" 347 ","page_number":347},
  {"content":"\r\n\r\nپيچه « 58 » ، مقنعه « 59 » ، كفن « 60 » ، زرنيخ و آهك آماده براى زدودن موهاى اسافل بنام واجبى « 61 » ، گرد آجر سفيد ، قرمز براى سماورسابى ، چوبك ، اشنان براى رخت‌شوئى و ظرف‌شوئى ، گل سرشور براى سرشوئى ، گل ارمنى براى تن‌شوئى .\r\nانواع و اقسام گل و گياه جوشانده با طبايع گرم و خنك . اقسام مسهلات حارّ و بارد ( گرم طبيعت و سرد ) مانند : سناء مكّى ، قنطوريون ، پرسياوشان ، فلوس ، شير خنك .\r\nحجامتچى و زالوئى و زفت‌انداز ، فال نخودى ، سركتابى ، دعانويس ، آئينه‌بين ، كف‌بين ، بساطهاى زنهاى كولى همه كاره‌ى سبد آب چلوى ، تا قيافه‌خوانى و پيشگوئى و جادوگرى با داروها و اشياء مختلف ، جهت امور و حوائج زنان ، مانند سرنج و تخم مورچه براى سائيدن و ماليدن به زير بغل و پشت موضع نوزاد دختر و دختر مو نروئيده جهت جلوگيرى از روئيدن مو . روغن بلسان براى شكستگى ، موميائى براى به خود گرفتن زائو در روز حمام جهت تقويت رحم . قرص كمر براى رفع لقّى كمر . زردچوبهء اردچوبه براى زير دل‌درد .\r\nمهره‌هاى ليلى و مجنون براى مهر و محبّت . كاكل ذرّت براى سنگ قلوه . دم و هسته‌ى آلبالو براى اسهال بچه . ريشهء اليسا براى بادشكن . انار سياه براى سياه‌سرفه . گل بابونه براى انداختن بچه . شاه‌تره همراه دستور با ماست جهت سوزه كوره ( جوش‌هاى ريز سوزننده ) هاى تن ، گل عاشقان براى سفيدبختى .\r\n\r\n\r\n","description":"","footnote":"\r\n( 58 ) . نقابى بافته از موى يال و دم اسب .\r\n( 59 ) . سرپوشى براى موقع نماز كه سر و موى و جوانب سر زن را پوشيده فقط گردى صورت را بيرون ميگذارد .\r\n( 60 ) . پارچه‌هائى نوشته از جنس چلوار و متقال كه ميگفتند از كربلا آورده‌اند .\r\n( 61 ) . به قيمت ارزان مخصوص دهاتىها و طبقات پائين و سليقه‌دارها به ملاحظهء آنكه واجبى بازارى خاكستر مخلوط داشته جايش را سياه مىكند ، شخصا تهيه مىكرده با سفيده‌ى تخم‌مرغ به كار ميبردند .\r\n","page_name":" 348 ","page_number":348},
  {"content":"\r\n\r\nمضيقات ؟ مثل جفت و صبر زرد و تخم كلالهء گل سرخ جهت خشك و جمع كردن . كلاه‌گيس ، سرگيسى « 62 » ، گلابتون « 63 » ، رنگ روناس ، حنا ، آمله ، وسمه براى تقويت و رنگ كردن مو با دستور طبّ يوسفى ( آب سماق و آمله و وسمه و حنا - موى سفيد را به دو ساعت كند سيا ) .\r\nطاس ، سينىهاى لب كنگره‌ئى حمام و زير پا . مشربه ، آئينه‌ى قاب مسى و سنگ پاى قاب مسى « 64 » براى حمام . قوطى سفيدآب ، شانهء چوبى ، ( قاب « 65 » دعا ، حمايل « 66 » ) چرمى ، نور و سرور « 67 » ، مجرى « 68 » ، صندوق و گهوارهء بچه ، ننو كمان « 69 » ، روروك ، مشمع مومى زير پاى بچه ، اسباب‌بازىهاى مختلف مانند ، فرفره ، وق‌وق صاحاب ، جغجغه ، قارقارك ، ماشين دودى .\r\nچراغ لامپا ، پيه سوز « 70 » ، چراغ موشى « 71 » ، قاب قرآن ، جعبه‌ى بزك ، كيف سوزن نخ ، كيف خاك تيمّم ، سفره‌ى قند « 72 » ، روقورى ، كيسهء دستمال شب « 73 » ،\r\n\r\n\r\n","description":"","footnote":"\r\n( 62 ) . گيس بافته‌اى كه به سر گيس مىبافتند .\r\n( 63 ) . ابريشم بافته‌اى كه به رنگ مو براى دنبالهء گيس ، همراه منگوله‌اى از سر خود .\r\n( 64 ) . متمكنين كه قاب آئينه ، يعنى قسمت دستگيره و قاب سنگ پاى حمامشان را از نقره يا طلا دستور ميدادند .\r\n( 65 ) . لولهء فلزى جاى دعا .\r\n( 66 ) . تسمه‌ئى از چرم با چندين قاب دعا كه حمايل مىكردند .\r\n( 67 ) . سنگى سفيد و مخطّط براى گشايش و محبت .\r\n( 68 ) . جعبهء كوچك از تخته و تيماج .\r\n( 69 ) . هلالى مانندى از چوب كه روى ننو ، يا گهواره قرار داده براى حفظ از پشه و مگس رويش تور ميكشيدند .\r\n( 70 ) . ظرفى شبيه پياله از سفال كه در آن روغن كرچك ريخته فتيله گذاشته روشن مىكردند .\r\n( 71 ) . قوطى حلبى گردن‌دارى كه فتيله در آن قرار مىدادند و نفت ريخته بدون لوله روشن مىكردند .\r\n( 72 ) . اين كيف‌ها و سفره‌ها مانند كلاه ملوانان ، گرد و پهن بود كه از ترمه و مخمل دوخته مىشد و با قيطانى ، ليفهء آن به هم مىآمد .\r\n( 73 ) . كيسه‌ئى كوتاه و چهارگوش با تهى مقوائى كه دستمال‌هاى آلوده شده‌ى مقاربت را در آن جا ميدادند ، از آن‌كه هم چشم مردشان به آن نيفتد و كراهت نكند و هم زن غيره نبيند ، مبادا در ميانشان سياه‌بخت بوده اثر بنهد ، چه جمع كرده شستنشان را براى روزهاى سعد ميگذاردند .\r\n","page_name":" 349 ","page_number":349},
  {"content":"\r\n\r\nلنگ ، قطيفه ، سر خشك‌كن . انواع طناب سياه و سفيد پشمى و پنبه‌اى . قاطمهء تابيدهء سياه و سفيد براى زبان‌بندى . مازوى سوراخ‌دار و چشم گوسفند قربانى و منجوق و پولك براى نظر قربانى و نظر قربانى ساخته شده .\r\nهمراه معركه‌گيرها و معركه‌هاى گوناگون و روضه‌خوانى و تعزيه‌خوانى و پردهء شمايل‌هاى جوراجور از جنگ‌هاى احد و خيبر و خندق و تصاويرشان كه سر بيكاره‌ها را گرم ميكردند و زن و مردهاى حيز جوان كه ميان هم ميلوليدند .\r\nبجز اينها ، نماز جماعت ظهرها و عصرها و پاى منبر موعظه نشستن‌ها هم سرگرمىهاى ديگر مردها به شمار مىآمد و براى زنها هم كه اندك اطلاعى از خواندن قرآن داشتند قرائت و مقابلهء قرآن و درست كردن حمد و سوره و فرا گرفتن مسائل شرعى مربوطه از ملاباجىها و حاجيه‌خانم‌هاى نيمچه مجتهد تا روزشان شام بشود .\r\n\r\n","description":"","footnote":"","page_name":" 350 ","page_number":350},
  {"content":"\r\n\r\n\r\nافطار - غذاهاى افطار\r\nنزديك غروب ، مردها كه از صبح تا آن وقت به اشتهاى افطار وقت‌گذرانى كرده بودند ، با دست پر كه هريك چيزى خوراكى ، از قبيل نان تازهء طرشتى يا نان شيرمال ، روغنى يا خرما و شكر پنير و كاهو و لبو تنورى و امثال آن خريده بودند ، به خانه‌ها باز مىگشتند و قاعدهء باز كردن افطار هم به ترتيب خوراكىها ، اول طبق سنّت خرما بود ، كه شاطر عباس صبوحى ، شاعر عصر خود هم با الهام از آن غزلى با مطلع زير سروده بود .\r\n روزه دارم من و افطارم از آن لعلِ لَبَت * آرى افطار رطب ، در رمضان مستحب است \r\nو موقع باز كردن روزه را هم ( نديدن گرد گله ) « 1 » و كاه زردى « 2 » مىدانستند و وقت آن ، زمانى بود كه هوا به تاريكى گرائيده ، به مغرب شرعى رسيده باشد و در همين موقع نيز بود كه توپ افطار « 3 » قزّاق‌خانه هم كه ، هنگام سحر و افطار را در ميدان توپخانه ( ميدان سپه ) و بيرون دروازه‌ها به صدا درمىآورد بصدا درآمده ، زمان گشودن افطار را معيّن مىنمود ، با بيت ديگر از غزل مذكور :\r\n\r\n\r\n","description":"","footnote":"\r\n( 1 ) . هنگام بازگشت گله از صحرا .\r\n( 2 ) . ديده نشدن زردى كاه به ديوار .\r\n( 3 ) . توپ‌هاى كوتاه سر پر كوچكى به نام زنبورك و توپ‌هاى از كار افتاده‌اى را كه بيرون دروازه‌ها و وسط ميدان توپخانه كار گذاشته هنگام سحر و افطار ، آن‌ها را از دهانه باروت ريخته ، كهنه تپانده ، با سنبه ( چوب يا ميله‌ئى آهنى بلند ) مىكوبيدند و در سوراخ انتهايش فتيله‌ئى آلوده به باروت ميگذاردند و به آن كبريت كشيده در مىكردند .\r\n","page_name":" 351 ","page_number":351},
  {"content":"\r\n\r\n روز ماه رمضان زلف مَيَفشان كه فقيه * بخورد روزهء خود را به گمانى كه شب است \r\nو امّا سفرهء افطارها و افطار بازكنى هم به اين كيفيّت بود كه اول با نصف استكان آب گرم يا قنداق كم‌شيرينى ، سپس يكى دو دانه تخم‌مرغ نيم‌بند ( عسلى ) ، چند انگشت تر حلواى آرد برنج « 4 » ، چند لقمه نان دوباره تنور با پنير و چاى شيرين . پياله‌ئى آش ساك « 5 » يا آش رشته « 6 » يا آش جو « 7 » ، افطار كرده سپس\r\n\r\n\r\n","description":"","footnote":"\r\n( 4 ) . آرد برنج را در روغن اعلا تفت داده ، موقع زرد شدن ، شربتى را كه در آن زعفران و هل كوبيده مخلوط كرده بودند ، ريخته ، كاملا هم مىزدند و وقتى روغن خود را پس داده بود برداشته ، در بشقاب‌ها پهن كرده ، اطرافش را كنگره نموده ، با مغز پسته‌ى كوبيده زينت مىكردند .\r\n( 5 ) . پيازداغ كرده آب مىريزند و اسفناج فراوان ريخته مىپزند و آرد برنج را در آب سرد حلّ كرده ، ريخته هم مىزنند و آب مرغ يا كوفته‌ريزه ( كوفته قلقلى ) اضافه مىكنند و پس از لعاب دادن آرد برنج و جا انداختن و كشيدن روى آن را با پياز داغ و نعنا داغ زينت كرده ، با ماست يا با آب غوره مىخورند .\r\n( 6 ) . نخود ، لوبيا قرمز ، عدس ، لوبيا چيتى را پخته ، سبزى آش ( تره ، جعفرى ، اسفناج ) را در آب پيازداغ جوشانده ، بنشن را اضافه نموده ، كمى آرد جهت لعاب در آب سرد حل كرده ، كم‌كم ، هنگام جوشيدن در آن ريخته ، رشته‌ى بريده‌ى خام ، يا خشك كرده را در آن پاشيده ، بيست دقيقه تا نيم ساعت ، براى پخته شدن رشته و رفع بوى خامى آن روى آتش گذارده در كاسه يا قدح كشيده با سير داغ ( سير كوبيده كه در روغن سرخ شده باشد ) نعنا داغ ، پياز داغ و بنشن‌هاى پخته زينت كرده با كشك يا سركه مىخوردند . « بعضىها كشك آن را موقع برداشتن مىزدند . » موقع ريختن كشك هم ( موچ ) مىكشيدند و عقيده داشتند كه موچ كشيدن مانع بريدن كشك مىشود .\r\n( 7 ) . نخود ، لوبيا چيتى ، عدس ، چغندر خرد كرده ، جو پوست كنده‌ى آش را باهم پخته ، تره ، جعفرى ، اسفناج را در آبى كه پيازداغ داشته باشد ، با خرده برنج پخته بنشن‌هاى پخته را در آن داخل كرده ، جا انداخته ، كشك و سير داغ افزوده برمىداشتند . « بعضىها در اين آش كله برّه يا مغز قلم گاو نيز كه با حبوبات آن پخته بودند ، اضافه مىكردند . » زينت روى ظرف‌ها ، سير داغ زردچوبه زده و نعنا داغ و بنشن پخته بود كه گل گل بر رويش مىريختند .\r\n","page_name":" 352 ","page_number":352},
  {"content":"\r\n\r\nبه سر شام مىرفتند .\r\nشام افطارها هم تقريبا ، كم‌وبيش به اين صورت تهيّه مىشد كه مقدارى از آن جزء مخلّفات و مقدارى جزء غذا محسوب مىشد ، مانند : بورانى اسفناج با ماست « 8 » ، نرگسى اسفناج « 9 » ، حلوا ارده ، نيم شكر « 10 » ، ماست و لبو « 11 » و در آخر ، شام ، كه غالبا در اين ماه بيشتر غذاهاى نخوددار مانند كوفته شامى ، شامى لپه .\r\n\r\n\r\n","description":"","footnote":"\r\n( 8 ) . اسفناج را چند پاره ( به قطعات بزرگتر ) خرد كرده ، پس از شستن با چند دانه برنج ، يا بىبرنج با كمى نمك پخته ، سپس كوبيده ، ماست شيرين چربىدار زده ، در ظرف مىريختند و رويش را گردوى كوبيده پاشيده با گل رنگ ( بدل زعفران ) يا زعفران زينت مىكردند .\r\n( 9 ) . اسفناج را خرد نموده در روغن پيازداغ كرده ، ريخته ، سرخ مىكردند و پس از پخته شدن در روغن رويش تخم‌مرغ مىشكستند و بعد از كشيدن نمك و فلفل مىزدند .\r\n( 10 ) . تقريبا چيزى شبيه حلوا ارده با مايه آرد قنادى و خاكه‌قند كه در سينى پهن كرده رويش را دارچين پاشيده لوزى ميبريدند در اين دستور با اوزان امروز : روغن نيم كيلو ، آرد گندم اعلا يا آرد قنادى 750 گرم اين دو را روى آتش گذارده چندان هم زنند تا آرد زردرنگ شود ، آنگاه 3 كيلو شكر را در شش استكان آب چندان بجوشانند تا قوام آيد يعنى چون سر انگشت بر آن زده به انگشت ديگر چسبانده بخواهند از هم جدا كنند دو سه نخ از آن درست شود . آنگاه داغ داغ بر روى آرد ريخته چندان بهم زنند تا سفيد شود و در سينى پهن و با دارچين زينت كرده ، خلال مغز پسته پاشيده مربع يا لوزى مىبرند .\r\n( 11 ) . لبو را در ماست خرد كرده در بشقاب يا كاسه ريخته رويش را با گل سرخ كوبيده زينت مىكردند .\r\n","page_name":" 353 ","page_number":353},
  {"content":"\r\n\r\nكوفته‌ى دست به گردن ، فراهم مىگرديد و اين نوع اغذيه كه نصف نصف آن از نخودچى كوبيده بود بخاطر فوايدش كه خواهد آمد زيادتر غذاهايشان را شامل ميگرديد .\r\nدر آن زمان ، با در نظر گرفتن طعم و مزه‌ى غذا خواص و مضار مواد آن را نيز از نظر دور نمىداشتند بگونهء زير : اول از صرف چند نوع غذا كه در يك زمان بخورند خوددارى ميكردند . همچنين از اغذيهء الوان كه با مواد مختلف باشند .\r\nديگر از خوردنىهاى متضاد الحالت مانند دو نوع ترشى كه يكى حيوانى و ديگرى نباتى مثل ماست و سركه باشد و درباره‌اش ميگفتند :\r\n با هم مىخورى سركه و ماست * عزرائيل ميگه تقصير ماست ؟ ! \r\nو خوردن دو نوع چربى مختلف الطبع مثل روغن نباتى و روغن حيوانى .\r\nهمچنين دو نوع شيرينى ، مثل عسل و انگور و عسل و خربزه و هرچه مثل اينها كه مضر سلامت و خنثىكننده‌ى خواص همشان ميدانستند و مقابلشان توجّه و دقّت به اغذيهء مناسب ، جهت اصلاح مزاج و بدن مانند صرف غذاهاى گرم و پرحرارت و نيرو ( كالرى ) براى زمستان و بىچربى و حرارت جهت تابستان ، تا آخر كه به همين محاسبات و مناسبات نخود را در غذاهاى مخصوص افطارهاى ماه رمضان مفيد مىدانستند . در اين اعتقاد كه نخود ، علاوه بر رفع ضعف گرسنگى روز ، تقويت و تحريك قواى حيوانى و شهوانى خورنده نيز مىنمايد ، به اضافه‌ى خواصّ بىشمارش كه به امتحان آورده بودند ، مخصوصا كه اطبّاى آن زمان و طبّ قديم نيز دربارهء آن خواصّ متعدّد ذكر كرده ، از جمله يوسفى طبيب كه به شعر درآورده بود :\r\n نخود را خواه خام و خواه پخته * خورد چون كس فزايد قوت باه ( باء )\r\nبرد رنج سُعال « 12 » بلغمى را * كند آواز را صافى به دلخواه \r\n\r\n\r\n","description":"","footnote":"\r\n( 12 ) . سرفه‌ئى كه از سردى و غلبهء رطوبت باشد .\r\n","page_name":" 354 ","page_number":354},
  {"content":"\r\n\r\n* *\r\n گُردِه‌ات اى كه سست آمده است * گوش كن گوش ، گفته‌ى حكما\r\nنخود و انگبين « 13 » و تخم كرفس * ساز معجون و ميل مىفرما \r\nپس اين غذائى بود كه ضعف روزه‌دار و بىحالى طبيعى و سستى مرد را بر طرف كرده ، قواى جنسى او را تجديد مىنمود و پزنده و خورنده ، هر دو از آن مستفيض مىگشتند ! و با اين خواص مسلّم بود كه زن‌ها جز آن چيزى براى افطارهاى ماه رمضان فراهم نمىكردند ! و ازاين‌رو صداهاى هاون‌ها و دسته زدن‌ها بود كه از دو ساعت به غروب مانده كوى و برزن هر محلّه را پر مىنمود .\r\nبه طورى كه ذكر آن در بالا گذشت ، نوشيدنىها و غذاهاى افطار نيز مثل اغذيهء سحر ، در فصول مختلف سال ، با گرما و سرماى هوا متغيّر مىشد و مخصوص تابستان‌ها بود ؛ شربت‌آلات مانند شربت قند يا سكنجبين « 14 » ، دوغ ، آب هندوانه ، ماست و خيار ، گرمك طالبى و همچنين رويخى « 15 » و شيربرنج و يخ در بهشت « 16 » ( لرزانك ) « 17 » يا هل و گلاب ، قليه كدو . آش انار « 18 » . آش\r\n\r\n\r\n","description":"","footnote":"\r\n( 13 ) . شكر .\r\n( 14 ) . هريك كيلو شكر را با دويست و پنجاه گرم ( دو استكان ) آب و چند شاخه نعنا جوشانده نزديك قوام يك فنجان ( 100 گرم ) سركه‌ى تند ( بسيار ترش ) ريخته كفش كه بالا زد ، ( قوام آمد ) برداشته صاف مىكنند .\r\n( 15 ) . آرد برنج و نشاسته را ( هر صد گرم آرد برنج يك قاشق نشاسته كه ترشى آن را گرفته باشند ) زده ، جوشانده ، رقيق پخته در سينىهاى كوچك ريخته ، بر روى يخ مىگذاردند و موقع خوردن رويش شيره يا شربت قند با گلاب مىزدند .\r\n( 16 ) . هر صد گرم نشاسته را پنج تا ده گرم سريشم ( ژله ) آب كرده و شكر ( به اندازه‌ئى كه شيرين شود ) با هل كوبيده و گلاب و زعفران در آب پخته به سفتى شربت و مربّا كه شد برداشته در قالب ريخته روى يخ مىگذاشتند .\r\n( 17 ) . سريشم خوراكى را با كمى شكر « كم‌شيرينى » با مختصرى نشاسته در آب پخته ، در ظرف ريخته ، رويش را محلول گل‌رنگ مىزدند « اين مايع را غير از رمضان ، در ماه‌هاىديگر ، در كاسه‌هاى سفالين كوچك ريخته ، در طبق سر گذرها مىگذاردند و با آن نوعى بازى قمار مىكردند . اسم بازارى آن ، هلّ و گلاب شناخته شده بود .\r\n( 18 ) . برنج و سبزى آشى و لپه را باهم پخته با كوفته برنجى يا سرگنجشكى ( قيمه ريزه ) ريخته جا مىانداختند . يك ربع به برداشتن آب انار مىزدند « مايهء كوفته برنجى : لپه و خرده برنج و گوشت كوبيده ( چرخ كردهء ) مغز ران و نمك و زردچوبه و سبزى را باهم ماليده ، گلوله كرده مىانداختند » رويش را بعد از كشيدن نعنا داغ مىزدند .\r\n","page_name":" 355 ","page_number":355},
  {"content":"\r\n\r\nگوجه « 19 » . آش كشك « 20 » . كشك بادمجان و انواع ميوه‌ها و غذاهاى سبك و زمستان‌ها غذاهاى مقوّى گرم طبيعت ، مانند حلواهاى آرد برنج ( ترحلوا ) و حلواى آرد گندم « 21 » و قيمه ريزه « 22 » و قيمه آب‌دار « 23 » و كله‌پاچه « 24 » و حليم « 25 » و چنگال « 26 » و\r\n\r\n\r\n","description":"","footnote":"\r\n( 19 ) . مثل آش انار بدون كوفته ، به جاى آب انار ، گوجه سبز ، يا گوجه برغانى يا آلو مىزدند .\r\n( 20 ) . سبزى آش ، نخود ، لوبيا قرمز ، لوبيا چشم‌بلبلى ، لوبياچيتى با آب و نمك و زردچوبه پخته ، كشك و پيازداغ مىزدند .\r\n( 21 ) . ترحلوا و حلوا را مانند هم مىپختند و ترتيب طبخ آن به اين‌گونه بود كه آرد برنج يا آرد گندم الك كرده را در روغن تف ( تفت ) داده ، رنگش كه از زردى گذشته مايل به جگرى ميگرديد ، شربت ، زعفران آن را كه از شكر آب كرده و زعفران سائيده بود ريخته ، هم مىزدند و آرد كه منبسط شده به‌صورت خمير ور آمدهء سفت درميآمد . از روى اجاق برداشته ، حلوا را در همان ماهىتابه اين طرف و آن طرف مىانداختند و دست به هم و بقول خودشان قنداق مىكردند تا روغن از مغز حلوا بيرون آمده ، رنگ و جلا مىگرفت و سپس در بشقاب‌ها پهن كرده ، رويش را با لب قاشق نقش و نگار نموده ( يا على يا حسين ، حسن ) نوشته ، با مغز پسته‌ى كوبيده زينت مىكردند .\r\n( 22 ) . گوشت لخم مغز ران بىلثهء پوسته را با پياز كوبيده نمك زده پس از سرخ كردن لاى نان ريخته ، سر سفره مىآوردند ، يا در آب پيازداغ كرده ، ريخته ، با گرد غوره يا آب غوره ، يا آب گوجه‌فرنگى ، چند جوش داده برمىداشتند .\r\n( 23 ) . گوشت لخم را مثل گوشت قيمه ريز نموده ، سرخ مىكردند و در آب ، پيازداغ كرده ريخته ، زردچوبه و نمك و لپه و ادويه اضافه كرده ، تنگآب برمىداشتند . « چاشنى گرد ليمو عمانى يا گوجه فرنگى » .\r\n( 24 ) . كله و پاچه را به سيخ كشيده ، داخل تنور يا روى آتش مىچرخاندند تا پشم‌هايش كز بخورد و سپس در آب گرم خيس نموده ، با چاقو پاك كرده بدون نمك و زردچوبه بار مىكردند . اسم اين كله‌پاچه ، كله تنورى بود و طعم بهتر و لذيذترى داشت . يا در آب جوش انداخته ، با دم چاقو پشم‌هايش را تراشيده ، بار مىكردند .\r\n( 25 ) . گندم را بار كرده ، پس از پختن ، از آبكش يا الك درشت رد كرده ، گوشت ( قلوه‌گاه و گردن ) را كاملا پخته ، در باديه‌ئى خرد كرده ، مىماليدند تا ريش ريش بشود ، يا مىكوبيدند ، آنگاه داخل گندم كرده ، مقدارى نخود پخته ، نيز افزوده با گوشت‌كوب تا حدود دو ساعت هم زده بهم ميماليدند ، سپس در آن را دم‌كنى انداخته سه چهار ساعت دم مىكردند ، موقع كشيدن ، باز هم زده ، روغن اعلا داغ كرده ، روى كاسه‌هاى آن ريخته ، با خاكه قند يا شكر كوبيده و دارچين كه رويش ميپاشيدند مىخوردند ، در اين تذكر كه اندك نمك نيز لازمه‌اش در جا انداختن مىباشد .\r\n( 26 ) . روغن و آب و زعفران سائيده را چند جوش داده ، همراه شكر ، يا عسل كه در او نان تريد بكنند ميخوردند . اسم چنگال بودنش بخاطر با دست خوردن و در آخر كه انگشتان را ليسيده ميمكيدند .\r\n","page_name":" 356 ","page_number":356},
  {"content":"\r\n\r\nشش‌انداز « 27 » و يخنى و كباب و طاس كباب و اغذيهء چرب و شيرين كه صرف ميكردند چه طبق سنّت و روايت ، شب‌هاى طاق ماه رمضان ، مانند شب‌هاى اوّل و سوّم و پنجم ، تا آخر مستحبّ بود كه مردها با زن‌هاى خود همبسترى نمايند لذا لازم ميآمد قوه بنيه داشته باشند ، غير از شب‌هاى 19 و 21 و 23 و 29 و شب اوّل ماه ( شب عيد فطر ) كه اين شب‌ها را عزيز دانسته معتقد بودند چنانچه در اين شب‌ها مقاربتى انجام گرفته ، نطفه‌اى منعقد شود ، بچهء آن ناقص العضو ، مانند شش انگشتى و لب‌شكرى به دنيا خواهد آمد و غذاهاى گوشت‌دار و نخوددار را تعطيل ميكردند ، خاصه در سه شب 19 و 21 و 23 ، حتّى انديشهء آن كار را هم نمىكردند ، زيرا اين شب‌ها را شب‌هاى قدر و\r\n\r\n\r\n","description":"","footnote":"\r\n( 27 ) . پياز فراوان را در روغن زياد يك دست سرخ زعفرانى كرده رويش تخم‌مرغ شكسته ، با شيره يا شكر كه بالايش ميدادند با نان يا عوض خورش با كته يا پلو ميخوردند .\r\n","page_name":" 357 ","page_number":357},
  {"content":"\r\n\r\nشب‌هاى برات مىگفتند و از شب‌هائى مىدانستند كه قرآن در يكى از اين شب‌ها نازل شده . اجر زحمات عبادت تمام ماه ، بلكه تمام سال را بايد در اين سه شب دريافت بكنند ، كه تنها يكى از اعمال اين شب‌ها ، ذكر هزار سورهء انّا انزلنا بود كه بايد تا آخر هر شب به اتمام رسانند .\r\nبا اين حساب ، شور و ولوله‌هائى در شب‌هاى ( مجاز ) در خانه‌ها به راه مىافتاد ! كه پيش از افطار ، زن‌ها به آرايش و پيرايش خود پرداخته ، غذاها لذيذتر و مقوّىتر مىشد و خوردن افطار ، زودتر به پايان رسيده ، شب‌نشينىها تقريبا منتفى مىشد و هنوز چيزى از شب نگذشته سر و صداها خاموش و در اطاق‌ها بسته شده چراغ‌ها بىنور ميگرديد !\r\nهمچنين در اين شب‌ها ، زن‌هائى كه آمادگى داشتند ، با يكديگر قرار حمام دسته‌جمعى مىگذاشتند و يكى دو ساعت بعد از افطار ، بغچه‌ها را به زير بغل زده ، به اتّفاق روانهء حمام مىشدند و چه بسا كه از جهت كراهت مطلق « مقاربت مجدّد در حال جنابت » بعضى اين قرار حمام را تا سحر ، چند بار تكرار مىكردند ! و در همين مواقع بود كه گاهى آخرين حمّام آن‌ها ، آن قدر به تنگى وقت ميرسيد كه فرصت خشك كردن سر و تن خود نيافته همانگونه كه سر خشك‌كن‌هاى خيس آب به سرشان پيچيده بود و آب از سر و گيسشان مىچكيد ، با شتاب هرچه تمامتر خود را به خانه رسانده ، به آشپزخانه مىشتافتند و چلوپلوها را كشيده ، تاق ، تاق ، تاق به كندن ته‌ديگ‌ها مىپرداختند ، كه گوئى درآوردن صداى ته‌ديگ از واجبات بود ؟ ! « 28 » و خورش‌ها را بدون تشريفات ، بر سر برنج‌ها واژگون كرده ، با صورت‌هاى سرخ گل انداخته به اطاق‌ها مىبردند .\r\n\r\n\r\n","description":"","footnote":"\r\n( 28 ) . آرى كه اگر از واجبات نبود از تفاخر بود كه آنها پلو بار گذارده‌اند ! همچنانكه صداى هاون كوفته نخودچى از مفاخر سفيدبختىهايشان بود كه به رخ دور و برىها ميكشيدند !\r\n","page_name":" 358 ","page_number":358},
  {"content":"\r\n\r\n\r\nشب‌نشينى - مشغوليات\r\nشب‌نشينىهاى ماه رمضان ، از جمله مهمانىهاى گرم و بانشاطى بود كه همه از آن استقبال مىكردند . در اين شب‌نشينىها بود كه زولبيا ، باميا و اصناف آن به وسط مىآمد و چون وقت بيشترى داشتند ، كتاب‌خوانى و قصه‌سرائىها و افسانه‌پردازىها و داستان‌هاى جنّ و پرى و غول و آل و ديو و دد و امثال آن نيز نقل مجالس مىگرديد و تقريبا تا سحرها طول ميكشيد .\r\nاز مشغوليات ديگر شب‌هاى ماه رمضان هم دوره‌هاى هيئت‌هاى دينى ، قرائت قرآن و تفسير و دعاخوانى بود كه در هر گوشه و كنار برپا ميشد و سر در خانه‌ها بود كه بيدق‌ها و پارچه نوشته‌هاى اوقات آنها به نظر ميرسيد .\r\nنقل و نقالى قهوه‌خانه‌هاى بزرگ و كوچك كه مشمول شاهنامه‌خوانى و حسين كرد و اسكندرنامه‌خوانى و ( سخنورى ) « 1 » بود رونق زيادتر ميگرفت و ورزش زورخانه و پادشاه وزيرى ، و قمار و ديگر بازىها و تفريحات مختلف ، از قبيل ترناگل « 2 » و ( زنگ شير ) و ( عمو زنجيرباف ) و ( مرد مرد من ) كه به احوال زير\r\n\r\n\r\n","description":"","footnote":"\r\n( 1 ) . نوعى مشاعره كه در جاى خود ذكرش گذشت .\r\n( 2 ) . نوعى بازى كه در قهوه‌خانه‌ها و حمامها به عمل ميآمد ، در نوعى بازى پادشاه وزيرى كه يكى شاه و يكى وزير و يكى مقصر شده ، ترنا كه لنگ لوله كرده‌اى بود بميان آمده با -\r\n","page_name":" 359 ","page_number":359},
  {"content":"\r\n\r\nشب زنده‌دارىهاى ديگر را تشكيل مىدادند .\r\nپادشاه وزيرى ؛ آن بود كه به وسيلهء انداختن ( قاپ قمار ) « 3 » كه طرف توخاليش ( اسب ) و طرف توپرش ( خر ) و طرف توخالى خوابيده‌اش ( جيك ) و طرف برجسته‌اش ( بك ) بود .\r\nنفرات بازى كه دور تا دور قهوه‌خانه نشسته بودند ، شروع به انداختن مىكردند و به ترتيب نشستن قاب بر روى زمين ، پادشاه با اسب و وزير با خر و دزد با جيك و عاشق با بك معلوم مىشد و لنگى را كه تابيده ، براى دردناكتر شدن در آب زده ، رطوبت داده بودند و اسمش ( ترنا ) بود به دست وزير مىدادند و بازى را مشغول مىشدند .\r\nدر اين بازى مطابق طالع خوب و بدى كه ( قاپ ) نصيبشان كرده بود و هميشه شاه بايد حاكم و وزير مجرى و عاشق و دزد ، محكوم باشند ، دزد مطابق دستور شاه كه چند ضربه ( ترنا ) بخورد ، ترنا مىخورد و عاشق كه قرار كتك خوردن براى او نبود ، محكوم به جريمهء خوراكى ، يا آواز خواندن ، يا رقصيدن و امثال آن مىگرديد .\r\nدر اين بازى گاهى تصفيه حساب‌هاى خصوصىاى در ميان مىآمد . با اين صورت كه شاه با رقيبى برخورد مىنمود كه او را به سخت‌ترين مجازات و بالاترين عدد ترنا خوردن محكوم مىكرد و با عاشق به ركيك‌ترين كارها ، كه مثلا چند بار نشيمن بر زمين بكوبد يا شلوار از پا كشيده ، ما تحت بر روى خاكستر گذارده ، نقش آن را معلوم نمايد ! و صورت‌هاى مشابه آن ، جريمه مىكرد و اين آخرين دور اول بازى بود كه در حاكميت و محكوميت اين چهار نفر به سر رسيده ، نوبت به چهار نفر بعدى مىرسيد و به همين كيفيّت ، بازى دور\r\n\r\n\r\n","description":"","footnote":"\r\nدستور پادشاه جهت تنبيه مقصر به كار ميآمد .\r\n( 3 ) . استخوان مهرهء قلم پاى گوسفند يا گاو .\r\n","page_name":" 360 ","page_number":360},
  {"content":"\r\n\r\nتسلسل مىگرفت .\r\nبازىهاى ( گل يا پوچ ) و ( جرنگ جرنگ ) ، ( اسب چه رنگ ) و ( مرد مرد من ؛ لب لب تو ) و ( ترنا گل ) و ( عمو زنجيرباف ) هم كه تقريبا بازى پسرها و جوانها در سر كوچه‌ها و گذرها بود ، گل يا پوچش ، گرفتن ريگى در دست و سؤال از طرف مقابل بود كه گلش دست پر و پوچش دست خالى بود و جرنگ جرنگش هم اين بود كه بازىكن‌ها دو دسته مىشدند و هر دسته براى اسبش پيش خود رنگى انتخاب كرده ، با قرعه سوار دستهء مقابل شده ميپرسيدند : جرنگ جرنگ ، اسب چه رنگ و رنگ آن را از دستهء مقابل مىپرسيدند كه بايد صحت آن را جواب بياورند و در صورت درست گفتن و برد بالائىها پياده شده پائينىها سوار ميشدند و ( مرد مرد من ) هم آن بود كه مقياس وزنى را دسته‌ى پيش خود معلوم مىكردند و از دستهء مقابل مىپرسيدند ، به اين صورت كه ( استاد ) مىگفت :\r\n« مرد مرد من » و بقيه جواب ميدادند : « لب لب تو » . استاد مىپرسيد : « باقالى « 4 » به چن من ؟ » دستهء مقابل جواب مىدادند مثلا : « ده من ، يا بيست من » . . . كه اگر كم گفته بودند ، استاد مىگفت : « بالاتر » و اگر زياد گفته بودند مىگفت :\r\n« پائين‌تر » و وقتى هيچكدام از جواب‌ها درست درنمىآمد ، مىگفت : « خر ، خر شيرازى » و اين جمله‌ئى بود كه با شنيدن آن ، هر دسته كه برنده شده بود ، يك سر تا سر كوچه ، يا تا نقطه‌ئى كه استاد معلوم كرده بود ، سوار دسته‌ى بازنده مىگرديد .\r\n« ترنا گل » هم آن بود كه خطى گرد بر روى زمين مىكشيدند و عده‌اى كه مثل شاه وزيرى كه با حكم « قاپ » محكوم شده بودند ، در داخل خط مىرفتند و عده‌اى كه « هيئت حاكمه » بودند ، هريك به تنهائى ترنائى به دست گرفته در خارج خطّ به جان آنها مىافتادند و محكومين داخل خط بايد درحالىكه « از\r\n\r\n\r\n","description":"","footnote":"\r\n( 4 ) . باقلا .\r\n","page_name":" 361 ","page_number":361},
  {"content":"\r\n\r\nخطّ خارج نشوند » با پا ، حملات آن‌ها را دفع بكنند .\r\nبازىهاى « عمو زنجيرباف » و ديگر بازىها هم تقريبا صورت‌هاى مشابه همين بازىها را داشت كه جهت احتراز از تطويل كلام ، از توضيح بيشترشان خوددارى مىشود .\r\n\r\nماه قمار !\r\nقمارهاى شبانه‌ى گوناگون ، امثال ( طاس ) و ( هشت و نه ) و ( خال بالا ) و ( شمندفر ) و ( گنجفه ) و ( بانك ) و ( پاسور ) و ( روى هم ) و ( فكرى ) و ده‌ها نوع آن هم سرگرمىهاى ديگر شب‌هاى ماه رمضان به شمار مىآمد و در تمام سال همين ماه بود كه اگر براى مؤمنين بهار عبادت به شمار مىآمد ، براى قماربازها ماه قمار محسوب مىشد و مفت‌برها و حرفه‌ئىهاى آن هم بودند كه از مدت‌ها پيش دام‌هاى خود را در برابر تازه‌كارها و بچّه تاجرها و پسر حاجىها و به ميراث رسيده‌ها و ناظر خريدها و مباشرها و تحويل‌دارها و امثال آنها پهن مىكردند .\r\nبعد از اين‌ها ، لات‌ها و قماربازهاى لانتورى « 5 » بودند كه آنها نيز بىكار ننشسته ، با ( خال سياه‌بندى ) و ( چوب در كمربند ) و ( فرفره فرنگى ) و ديگر قمارهاى مخصوص به خود ماه قمار را در روزها رونق ميدادند .\r\n( خال سياه‌بندها ) آنهائى بودند كه سه ورق بازى را كه دو تاى آن خال قرمز و يكى از آن خال سياه داشت در دست گرفته ، نشان ميدادند و برداشتن خال سياه را برنده محسوب مىكردند و ورق‌ها را جلو چشم طرف ، روى زمين انداخته ، با هردو دست ، به سرعت آنها را پس و پيش مىكردند . و البّته كه هرگز خال سياه نصيب كسى نمىگرديد ، مگر هم دستهاى خود آنها كه براى اغفال ديگران گاهى آن را از زمين برمىداشتند .\r\n\r\n\r\n","description":"","footnote":"\r\n( 5 ) . بىسر و پاى تمام‌عيار .\r\n","page_name":" 362 ","page_number":362},
  {"content":"\r\n\r\nقمار كمربند هم كه بايد نام آن را مانند ( خال سياه ) جيب‌برى ديگر معلوم كنيم آن بود كه تسمهء چرمى باريكى را كه از ميان تا كرده بودند ، به دور هم چنبره كرده دو سر آن را در دست مىگرفتند و چوبى مثل مداد به دست بازىكن مىدادند كه در سوراخ وسط چنبره گذارده آن را به طرف خود بكشد و در صورتى كه چوب در كمربند گير بكند برنده محسوب شده پول پرداخته را دو برابر دريافت بكند كه اگر در بازى خال سياه و فرفره ، تصادفا امكان بردى مىرفت ، در اين بازى هرگز بردى نمىتوانست داشته باشد . كه اولا تمام مشتريان آن را دهاتىها و بىاطلاع‌ها تشكيل مىدادند و ثانيا در صورت درست قرار دادن چوب هم باز حقه به كار برده سر تسمه را در انگشت برگردانده بازىكن را بازنده ميساختند .\r\n\r\nامر مهم\r\nامّا آنچه در تمام اين مسائل قابل اهميّت بود ، آن بود كه در اين ماه هيچيك از طبقات ، اعمّ از لوطى و مشدى و لات و فاسق و فاجر و دزد و قمارباز لب به مسكرات نمىآلودند و مىخوارى اين ماه را بر خود حرام مؤكّد مىساختند و آن را جرم نابخشودنى مىدانستند !\r\n\r\nاعمال شبهاى احيا\r\nشب‌هاى نوزدهم و بيست و يكم و بيست و سوم ، شب‌هاى احيا و يكى از آنها ( شب قدر ) بود كه در آن شبها باز ، غسل‌هاى مستحبّى گوناگون تأكيد شده بود و حد اقل صد ركعت نماز قضا يا مستحب در هريك از آنها و اعمال بسيار ديگر كه كمترين آن‌ها ده صد بار استغفار با صلوات و هزار بار صلوات با صدا و روى سر گرفتن قرآن و تا حدّ نهايت صدا را به اللّه و لبيك بلند كردن و در اين شب‌ها هم بود كه بعد از صداهاى اذان دسته‌جمعى ظهر و مغرب كه همه مردم از كوچك و بزرگ باهم اذان ميگفتند ! و هاون كوفتن‌هاى عصرهاى زنها و\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nته‌ديگ كندن‌هاى سحرها و مناجات ، اذان‌هاى نيمه‌شب‌ها پر ولوله‌ترين صداهائى بود كه از مردم كوى و برزن و هر خانه و هر مسجد بلند مىگرديد و از پاسى گذشته از شب تا نزديك سحر ، لا ينقطع به گوش مىرسيد . شب مزد و شب انعام كه بايد با صداى هرچه بلندتر آن را از خدا درخواست بكنند !\r\n\r\nاعمال شب بيست و هفتم - كله‌خورى - توپ مرواريد\r\nشب بيست و هفتم ماه رمضان هم شب مرگ ابن ملجم مرادى قاتل على عليه السّلام بود كه در اين شب به شادى و سرور آن همهء اهالى ، كلّه‌پاچه مىخوردند و كلّه‌پاچهء نذرى مىپختند و پخته نپخته ، به در خانه‌ها مىدادند و در حاجت روائىهاى خود ، براى سال‌هاى بعد نذر كلّه مىكردند در اين عقيده كه سر ابن ملجم را ميخورند !\r\nاعمال ديگرى نيز اين شب داشت كه از عصر آن ، دخترها و بيوه‌زن‌ها به طرف ( توپ مرواريد ) « 6 » كه توپى مفرغى بزرگ بر روى دو چرخ و بر بالاى سكوئى بود و در جاى پيكرهء فعلى ميدان ارك ، مقابل وزارت اطلاعات ، قرار داشت رو مىآوردند و جهت بخت‌گشائى از زير آن رد شده ، بر لولهء آن سوار مىشدند و سر مىخوردند و اين كار را مجرّب‌ترين عملى مىدانستند كه با آن تا سال ديگر به خانهء شوهر مىروند و اشعارى از اين قبيل داشتند كه دو بيتى اول آن را هنگام سوار شدن و سر خوردن و دو بيتى دوم را موقع دخيل بستن مىخواندند :\r\n اى توپ تن طلائى * از غم بده رهائى \r\n\r\n\r\n","description":"","footnote":"\r\n( 6 ) . توپى كه عوام آن را منتسب به غنائم جنگى نادر شاه ميدانستند و جمعى آن را نظر كرده كه با پاى خود از شيراز بتهران آمده در اين نقطه قرار گرفته است ، درحالىكه بر گردن آن تاريخ ساخت و زمان آن بنام فتحعليشاه حك شده بود كه گويا از ابتدا هم جهت نمايش ساخته شده گلوله‌اى از آن خارج نشده بود .\r\n","page_name":" 364 ","page_number":364},
  {"content":"\r\n\r\n بختى جوون و نون‌دار * روزى بكن ز جائى \r\n* *\r\n اى توپ ، چاره‌ها كن * كارم گره‌گشا كن\r\nصد تا گره به هر نخ * من مىزنم تو وا كن \r\nاشعارى هم مردم در تسخرهء آنها ساخته بودند كه از اين جمله بود :\r\n اى توپ سر برنجى * از حرف من نرنجى\r\nيه مرد شوخ دلخواه * يه گوشه‌ئى ، يه كنجى \r\n* *\r\n توپ قشنگِ مروارى * يه چيز الّا اكبرى\r\nزير دلم زِق مىزنه * دم بساعت نق مىزنه \r\n* *\r\n دختر خانِ سردارم * آمُخته‌ى به اين كارم\r\n. . . من دسته مىخواد * مرد كمر بسته مىخواد \r\n* *\r\n وقتى كه . . . . مىگيره * قلبمو مالش مىگيره\r\n. . . . كار نمىشه * چارهء آزار نمىشه \r\n* *\r\n . . . رو سابيدم * بسكى . . . . . ماليدم\r\nيالّا بده يالّا بده * يه بىگمون و سر زده\r\nدسته‌اى كله نلبكى * كره الاغى ، خركى \r\n* * \r\nديگر اعمال شب بيست و هفتم\r\nديگر از كارهاى اين شب يعنى شب بيست و هفتم نوره ( واجبى ) كشيدن و بزك\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nتوپ مرواريد در اواخر كار و در يكى از روزهاى وسط هفته ، چه در شب جمعه و عصر روز جمعه نهايت ازدحام به گرد آن از زن و مرد فراهم ميآمدند . زن و دخترانى كه براى حاجت‌روائى و بخت‌گشائى و مردان و جوانانى كه جهت لمس و مس و جلب و صيدشان جمع ميشدند .\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nميدان و توپ مرواريد ، در ابتدا و زمانى كه توپ معروفش در آن بر روى سكوى كاشىكارى شده نصب شده بود . در اين روايت كه اين توپ نظر كردهء شاه چراغ شيراز مىباشد كه خودش از آنجا بدون هيچ وسيله از شيراز به آنجا آمده متوقف مانده بود . و بروايتى كه از هندوستان آمده ، در عقيدهء بىپاى اعجاز حاجت‌روائى و در واقع نان‌دانى و عشرتكده‌اى براى محافظان آن‌كه تا به حاجت‌داران اجازهء لمس و مس و دخيل بستن بدهند سر و كيسه‌شان بكنند و با شل و ول‌هايشان كه راه باز بكنند .\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nكردن و تخمه بو دادن و شكستن و رنگ و حنا و وسمه گذاردن و كندن طلسم‌هاى سفيدبختى و انگشتر قولنج و انگشتر شرف شمس بود كه از تيغ آفتاب دست به كار اين‌گونه اعمال شده تا پاسى از شب به آن مىپرداختند .\r\nاز پيش از آفتاب اين روز جلوخان‌هاى مسجد شاه و كوچهء پشت مسجد سپهسالار و پشت سيّد اسماعيل ، جمعيّت زن و مردى بود كه براى كندن اين‌گونه طلسم‌ها و انگشترها ، اطراف بساط حكاك‌هاى آن اجتماع كرده ، نسخه‌هائى را كه براى كندن همراه داشتند ارائه مىكردند .\r\nطلسم قولنج كه بر روى انگشتر كنده مىشد ، به نام ( خمس آيات ) ناميده مىشد كه به شكل زير معلوم شده به اين صورت مىكندند : و با روايت ديگر و نسخهء ديگر كلمهء ( المقنطر ) را كنده آن را با چند حرف كه اعداد صغير آيهء   ( تَنَزَّلُ الْمَلائِكَةُ وَ الرُّوحُ ، فِيها بِإِذْنِ رَبِّهِمْ مِنْ كُلِّ أَمْرٍ سَلامٌ هِيَ حَتَّى مَطْلَعِ الْفَجْرِ )   بود ، تكميل مىكردند . اين انگشتر كه بر روى نقره كنده مىشد ، علاج دل‌دردهاى سخت بود كه بايد ، بيمار دل‌دردى بر آن نظر كند و بيمار قولنج مزمن در انگشت نمايد .\r\n\r\nانگشتر شرف شمس\r\nو امّا انگشتر شرف شمس « 7 » را در اين روز بدون جهت و بدون حساب تنها به صرف عقيده شخصى و متعارف و يا آنكه در سالى كه شرف شمس به چنين\r\n\r\n\r\n","description":"","footnote":"\r\n( 7 ) . شرف هر ستاره چنان است كه حاكمى در مقر حكمرانى خود نشسته باشد و خاصيت شرف شمس را چنان ذكر كرده‌اند كه اگر كسى انگشترى آن را كه بايد روى طلا يا عقيق زرد كنده شود در ساعت خود فراهم بكند ، چنان است كه دو مأمور غيبى همواره اصلاح امور او ميكنند ، علاوه بر رونق و توفيق و پيشرفت در كارهايش كه خودبخود به سعادت و توفيقات و خواسته نخواسته‌ها ميرسد .\r\n","page_name":" 368 ","page_number":368},
  {"content":"\r\n\r\nروزى اصابت كرده بوده مىكندند .\r\nزيرا مطابق نجوم ، احكامى كه دربارهء شرف شمس تعريف كرده‌اند شرف شمس در يكى از ساعات روز نوزدهم فروردين مىباشد و در اين روز است كه خورشيد در شرف قرار مىگيرد با دليل توضيحى آن از قول منجمين مشهور در اين اشعار كه ذكر مىشود :\r\n شرف آفتاب دان به حمل * ثورمه را شرف‌شناس محلّ \r\n. . . . . . . . . . . . . . . . . . . . . . . . . . . . . .\r\n شرف شمس نوزده درج است * ياد گير اين‌كه مايهء فرج است \r\nكه نوزدهم برج حمل ، يعنى نوزدهم فروردين و شرف شمس هم عبارت از چند حرف و اشكال نامأنوس بود كه از اين ابيات مبنا مىگرفت :\r\n ها و سه الف كشيده مدّى بر سر * ميمى كج و كور و نردبانى در بر\r\nچارش الف و هائى و واوى معكوس * مىدان به يقين نام خداى اكبر \r\nكه اصل عربى اين اشعار را هم به علىّ ابن ابى طالب نسبت مىدادند و معتقد بودند ، چنانچه در ساعت و دقيقهء معين كنده شود ، دارنده را به متعالىترين مقامات مىرساند كه شكل آن هم به اين صورت معلوم شده بود :\r\n\r\nبخت‌گشائى\r\nبعد از اين‌ها اعمال ديگر بخت‌گشائى در اين شب بود كه دل گوسفند سياهى را زير منبر مسجد دفن بكنند ، و ديگر قفل بسته‌ئى را بيرون در مسجد به اولين مردى كه بعد از نماز ، از مسجد خارج شود ، بدهند تا باز بكند ، و بخت بسته هنگام باز نمودن ، او نيت بكند . ديگر عمل مباشرت و مقاربت در اين شب بود كه نبايد تعطيل بشود ! و از واجبات مىدانستند كه به خوشنودى به درك و اصل شدن دشمن على ، يعنى ( ابن ملجم ) حتما انجام بشود . « اگرچه راه كربلا بسته\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nبوده ، از راه قم بروند ؟ ! » « 8 » بىمروّت را در خلا اندازند !\r\n\r\nپيراهن مراد\r\nروز بيست و هفتم ، روز پيراهن مراد بود و اين پيراهنى بود كه بايد از پول گدائى مىدوختند و عقيده داشتند كه با پوشيدن آن پيراهن ، هر مراد و مطلبى داشته باشند ، تا سال ديگر برآورده خواهد شد ، كه تقريبا بيشتر آن را دختران بخت‌بسته‌ى خانه مانده و بيوه‌زنها دست و پا مىكردند . لذا از اول ماه رمضان ، دور كوچه محلّه‌ها به راه افتاده از هر مرد جوان چيزى گدائى مىكردند و شب بيست و هفتم ، پارچه‌اش را كه معمولا سفيد به دلشان مينشست خريده روز بيست و هفتم از صبح زود ، چرخ خياطىها را به مسجدها ، كه پاتوق مخصوص و مناسب‌ترين آنها مسجد سپهسالار بود مىكشيدند و مشغول مىشدند و در همين روز بود كه چرخ‌ها و جماعات دوزنده و حاجتمندان پير و جوان ، صحن و شبستان مسجد را به‌صورت كارخانهء دوزندگى درآورده صداى قرقر چرخهاى آنها ، تا بيرون در مسجد به گوش ميرسيد ، علاوه بر گله به گله خياطهاى مزدكار زن و مرد كه كار راه‌اندازى ميكردند . بايد گفت دوختنىهاى اين روز منحصر به پيراهن مراد نبود بلكه كيسه‌ى مراد ، چادر نماز و چارقد مراد « 9 » و ديگر دوختنىهاى حاجت كه به نظر داشتند در اين روز مىدوختند و زمانى دوختنىها\r\n\r\n\r\n","description":"","footnote":"\r\n( 8 ) . حكايت بود كه زنى از عالمى مىشنود عمل مقاربت دو حلال چنان است كه مرد به زيارت كربلا رفته باشد و با اين روايت مرد را هر شب به كربلا ميفرستد تا مرد درمانده شده در صدد تلافى برميآيد تا وقتى زن را در عذر ماهانه مينگرد و از او طلب زيارت كربلا را مىكند و چون زن متعذر مىشود ميگويد اين چند شبه را به زيارت قم مىرويم !\r\n( 9 ) . از پارچه‌هائى مثل تور و آغ‌بانو ( نوعى پارچه نازك ) و مشمش ( پارچه‌ئى زبر ، نازك مانند ململ و سلكا ) ، با رنگ‌هاى خوش كه مثلث بريده موها را در آن بسته يك ضلع مثلث را به پشت و دو ضلعش را به دو طرف شانه آويخته دو طرفش را از زير گلو سنجاق مىزدند .\r\n","page_name":" 370 ","page_number":370},
  {"content":"\r\n\r\nعملشان درست انجام شده فايده مىرساند كه كوك‌ها يا بخيه‌هاى آخر آن حتما ميان نماز ظهر و لا اقل تا عصر به اتمام رسيده به مغرب و تاريكى شب نكشيده باشد و بلافاصله پيراهن‌ها را كه معمولا جهت بخت و طالع و شوهر و وصال معشوق و مانند آن بود ، پوشيده ، كيسه‌ها را كه جهت بركت جيب و غنى شدن بود ، سكّه‌ئى در آسترش دوخته ، در جيب ميگذاشتند و دستمال‌ها كه براى عزّت و آبرو و زيادتر آنها دستمال شب ! بود و براى شيرين شدن به ذائقه شوهر يا مطلوب دوخته شده بود ، از زير چادر « به خود » ماليده دو ركعت نماز حاجت با آن به جا مىآوردند و با اين ترتيب عمل پيراهن و دوختنىهاى مراد به پايان مىرسيد .\r\n\r\nشب اول ماه\r\nغروب شب اوّل ماه شوّال ، باز از ساعت‌هاى پر جنب و جوش ماه رمضان به حساب مىآمد كه اگر ماه از سى كمتر بود و تقويم‌ها ، آن را بيست و نه روز گفته بودند از هنگام آفتاب زردى تا يكساعت از شب رفته روى بام‌ها و گل‌دسته‌ها و بلندىها ، سر به سوى جنوب غربى آسمان كرده ، به دنبال ماه مىگشتند كه اين ماه ديدن نيز بايد با مشاهدهء جماعت و چند عادل محلّ انجام گرفته باشد كه باز اين نيز از دو حالت خارج نمىتوانست باشد ، كه يا ماه را اجماع ديده ، فردا را عيد مىگرفتند و يا اختلاف تقاويم و ابر و مه و بارندگى مانع رؤيت آن شده موكول به رسيدن خبر و تلگراف از كربلا و نجف ميگرديد كه سحر را باز برخاسته نيت روزه مىكردند و چنانچه خبرى نرسيده بود ، خود تلگراف به علماى اعلام اعتاب مقدّسه كرده ، استفسار و كسب تكليف مىكردند . « 10 » هم‌چنين باز پر بودن ماه و سى روز بودن آن نيز بىحرف و سخنى\r\n\r\n\r\n","description":"","footnote":"\r\n( 10 ) . از ماه‌هاى پرعزت و آبرو را ماه شوال ميگفتند كه همه عقبش ميگردند ، و درباره -\r\n","page_name":" 371 ","page_number":371},
  {"content":"\r\n\r\nنمىتوانست باشد كه بعضى ماه را باريك ديده ، شب اول ماه و بعضى ماه دوشبه دانسته روز سىام را روز عيد دانسته در شك و ترديد حرام و حلال ، روزهء آن روز مىافتادند ، كه آن را نيز لازم مىآمد تا از خارج تحقيق و استعلام بكنند .\r\n\r\nفطريه - نماز عيد\r\nدر آخر فطريه و نماز عيد فطر و افطار بود كه قبل از افطار شب اوّل ماه بايد هركس فطريهء خود را كه يك من نان گندم . جو . برنج « آن‌چه كه خود مصرف مينمود » به مستحق رسانيده يا معادل قيمتش پول پرداخته ، يا از مال خود جدا كرده كنار بگذارد و اين نيز به اين صورت‌ها انجام مىگرفت كه هرآينه دسترسى به مستحق منظور نبود ، فطريه را كه اگر گندم بود ، براى هر نفر ، شش عباسى ( يك ريال و دو دهم ريال ) و اگر جو بود ، چهار عباسى و اگر برنج بود ، دو قران ( دو ريال ) تا دو قران و نيم كنار گذارده يا اگر پول موجود نبود از اشياء غيرضرورى اتاق چيزى مانند : لاله . جار « 11 » . كاسه بشقاب و غيره را نيت كرده ، پيش خود گرو مىگذاشتند و پس از پرداخت فطريه كه در اولين فرصت بايد انجام مىگرفت ، از گرو خارج مىساختند . اين فطريه در درجهء اوّل به فاميل مستحق و بعد به همسايهء مستحق و آشناى مستحق و بعد از آن‌ها به مستحق شرعى كه كور و كر و ناقص العضو باشد تعلق مىگرفت و هرآينه فطريه‌دهنده خود مستحق شرعى و عرفى بود و قادر به پرداخت نبود نقد و جنس فطريهء خويش را\r\n\r\n\r\n","description":"","footnote":"\r\nجاسنگينى به كوچكترها اين يكى از دستورات بود كه آنقدر دير جائى برويد تا مثل ماه شوال عقبتان بگردند و كسى را كه ميخواستند بگويند دير پيدائى ! ميگفتند : خانم ! يا مثلا آقا ! ماه شوال شده‌اى ؟ يا مثل ماه شوال بايد تو آسمونا پيدات كرد . يا مثل ماه شوال دير در بيا تا عزيز باشى .\r\n( 11 ) . چراغ‌هاى سقفى پايه‌بلند مرمرى لوله حباب‌دار نفت‌سوز .\r\n","page_name":" 372 ","page_number":372},
  {"content":"\r\n\r\nميان خود و زن و بچه ، دست‌گردان « 12 » كرده به مصرف مىرساند و اگر مستحق ، مردى بىكس و بىاهل و عيال بود ، از دست راست به دست چپ خود داده ، دو مرتبه از دست چپ خود گرفته ، خويش را برى الذمّه مينمود .\r\nنماز عيد چنان بود كه مأمومين هر امام جماعت ، از اول آفتاب روز عيد ، پاى برهنه ، به در خانهء او جمع شده به تكبير و ذكر اللّه و اكبر و الحمد و للّه كثيرا مىپرداختند و اين چنان بود كه مكبّرى « 13 » اللّه اكبر گفته ، ديگران نيز ، اللّه اكبر مىگفتند و پس از هر چهار اللّه اكبر ، يك بار ( اللّه اكبر ، اللّه اكبر ، لا إله الّا اللّه و اللّه اكبر ، و للّه الحمد على ما هدانا و له الشكر ، على ما اولينا ) مىگفتند و اين كلمات را با هروله « 14 » كردن و خود جنبانيدن ، تكرار مىكردند تا ( آقا ) يعنى امام لباس پوشيده و آماده شده با تحت الحنك آويخته از منزل بيرون بيايد و از شرايط آقا ( امام ) نيز آن بود كه از اين زمان عمامه از سر برداشته ، پاها را برهنه كرده ، متذكّر به اذكار مذكور بوده باشد و قبل از آن يعنى بعد از نماز صبح هم كه بايد عده‌اى آقا را به حمام برده دست و پا و ريش و سبيلش را حنا ببندند و موقع بيرون آمدن از خانه خنجرى به پرشال يا شمشيرى از روى عبا مانند كسى كه به جنگ يا جهاد ميرود حمايلش باشد و طرز حركتش هم به طرف مصلّا ، شتاب‌زده و چالاك و شتابان بود و بقيه كه دنبالش ميدويدند و به اين صورت آقا از جلو و متعاقبان ذكرگويان و تكبيرگويان به راه افتاده به خارج شهر ، در محلى كه سقف و سبات نداشته باشد مىرفتند « 15 » و نماز عيد را به جا آورده « 16 » ،\r\n\r\n\r\n","description":"","footnote":"\r\n( 12 ) . از دستى به دستى دادن و دوباره برگرداندن .\r\n( 13 ) . تكبيرگوينده ، گويندهء اللّه اكبر ( اذان ) .\r\n( 14 ) . جست جست و با التهاب راه رفتن .\r\n( 15 ) . از شرايط نماز عيد فطر است كه بايد در بيابان يا جائى بىسقف يا صحن مسجد انجام گيرد و بر زمين ( و بدون مهر ) سجود بكنند .\r\n( 16 ) . شرح آن در رساله‌ها آمده است .\r\n","page_name":" 373 ","page_number":373},
  {"content":"\r\n\r\nپس از اطمينان از حلول ماه شوال روزه‌بگيران در طلوع آفتاب ، به در خانهء امام مسجد خود رفته ، با سلام و تحيّت و صلوات امام را از حضور خود مطلع نموده امام با آويختن تحت الحنك از عمامه و شمشيرى كه به سمت چپ از روى لباس خود حمايل كرده بود جلو افتاده مأمومين با گفتن دسته‌جمعى الهم لبيك الهم لك لبيك . . .\r\nامام را به خارج دروازهء شهر رسانيده اقامهء نماز عيد ميكردند .\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nبا خاك تربت يا خرما و مويزى افطار كرده ، از راهى كه غير از راه اول بود مراجعت نموده ، امام را به خانه رسانيده متفرّق مىشدند .\r\n\r\n","description":"","footnote":"","page_name":" 375 ","page_number":375},
  {"content":"\r\n\r\n\r\nشيلان‌كشان\r\nاگر براى رسيدن ماه رمضان و استقبال از آن ( كلوخ‌اندازان ) لازم ميآمد كه بايد عيش و نوش‌هاى آن ماه را جلو انداخته با خوردن و نوشيدن و مناهى و ملاهى ذخيره‌ى ذهنى و نشخوار لذات داشته باشند پس از ماه رمضان هم ( شيلان‌كشان ) واجب ميگرديد كه بايد تلافى آن يك ماهه‌ى محروميت را درآورند و از جمله لهو و لعب و اقدام به هرگونه منهيات بود كه آن را مزد زحمات و رافع خستگى گرسنگىها و تشنگىها و محروميت‌هاى يك ماهه ميدانستند . از جمله ( مفت‌برى ) ها و مفت‌خورىها و تعدى ، تجاوزات به يهوديان و بهائيان كه برايشان هم فال و هم تماشا آمده ، هم عيش و نوش و خوشگذرانى و كامرانى و كامروائى داشته و هم جهاد فى سبيل اللّه نموده بيدق كفر را سرنگون ! و علم اسلام را در سرزمين الحاد فرو ببرند ! به اين ترتيب كه هر روز چيزى را بهانه كرده به محلهء كليمىها ميريختند .\r\nاز جمله وقتى ( محمدى ) « 1 » كردن كليمىاى را بهانه گرفته هجوم به يهودىها\r\n\r\n\r\n","description":"","footnote":"\r\n( 1 ) . محمدى عملى بود كه ميگفتند كليمىها بچه مسلمانى را به خانه كشيده اسمش را محمد ميگذارند و هريك بنام محمد صدايش كرده چون جلو ميرود ، جوالدوز به تنش ميزنند تا تلف بشود و خونش را گرفته با آن فطير « عيد فطير » ميپزند . « فطير نانى از خمير ورنيامده -\r\n","page_name":" 376 ","page_number":376},
  {"content":"\r\n\r\nميبردند و روزى تجاوز ارمنىاى را به زن مسلمان دستاويز ساخته به كوچهء ارمنىها و دكان و خانه‌هاى آنان ميريختند و زمانى بهائىاى را چو مىانداختند كه از سقاخانه آب خورده هركس را كه قبا و عبا و ردا و عمامه و كفش و كلاهى ارزنده داشت مورد تعدى قرار داده لخت ميكردند .\r\nبدتر از همه وضع و حال يهودان بود كه پشت و پناهى نداشته هر عقده را به سر آنان خالى ميساختند و بىزورتر از همه بودند و ميتوانستند به مال و جان و ناموسشان تجاوز بكنند و روز و هفته‌اى نبود كه خانه و مال و عيالات كليمىاى مورد دستبرد قرار نگرفته دستخوش نامردمى اجامر نشده باشد ، در حالى كه ارامنه از طرف دولت روس و بهائىها از جانب انگليس حمايت شده جز در مواقع بىسامانى و تحولات سياسى مورد تعدى واقع نميشدند .\r\nخود دولت‌ها و مذهبيون نيز مسبب ديگر تهاجم به كليمىها و غير مسلمانها ميشدند به اين‌گونه كه چندانكه حكومتى خود را در معرض ضعف و زوال مينگريست الوات و لشوش را وادار به غارت محله كليمىها ميكرد و طرف اعتقادى همچه كه بازار خويش را كاسد مينگريست تحريك جهودكشى و ارمنىكشى و مخصوصا بهائىكشى كه وجههء كاملترى ميآورد مينمود و وقتى ميتوانستند اين دسته‌جات در امنيت و آسايش بسر ببرند كه هرچند گاه يك مرتبه پولى سرهم كرده روانهء حضور بكنند و با تأخير آن‌كه مجددا كافر و نجس و بيدين و همه عيبه و مفسد و ملحد ميشدند !\r\nاز اين جهت هم بود كه كليمىها همواره از ترس مزاحمين و چپوچيان تا جلب نظر نكنند در بدترين وضع و حال ميزيستند ، اگرچه با اينحال نيز از گزند غارت و تجاوز در امان نمانده ، هر از چندگاه در معرض هجوم واقع ميشدند .\r\nجالب اين‌كه همين نهى از منكركنان ، در مهاجمات ، شيشه‌هاى عرق و\r\n\r\n\r\n","description":"","footnote":"\r\nاست كه از وسايل عيد فطير يهوديان مىباشد » .\r\n","page_name":" 377 ","page_number":377},
  {"content":"\r\n\r\nخم‌هاى رسيده ، نارسيده شرابهايشان را « كه شراب جودى ( جهودى ) را پرنشئه‌ترين شرابها ميدانستند » در خورجين‌ها نهاده و به كول گرفته در حالى كه خمره ( لپپر - لمبر ) « 2 » زده سر و برشان را آلوده و ( نجس ! ) مينمود فرياد :\r\n دين اگه دين احمده * باقى مذهبا بده ، ميزدند ! \r\nو شعار زير كه در مهاجمات بزرگ كه معمولا در بعد از محرم‌ها و ماه رمضان‌ها صورت ميگرفت به كار ميآمد ، به اين وجه كه قبلا چند تن به راه افتاده يكى مقدمات و متن اشعار را خوانده ، بقيه مؤخره‌اش را جواب ميگفتند و امثال خويش را همراه ميساختند و با دلسوزى به حال پيغمبر خود در اين شعر كه :\r\n چه زحمت دادت اين ناپاك امت * محمد يا محمد يا محمد \r\nهجوم به ( محله ) « 3 » و خانه‌ها برده ، كارى نبود كه نميكردند و فجيعت و شنيعتى نه كه بجا نميآوردند و همراه آن :\r\n جهود كه بىحميّته * سر تا بپاش اذيته\r\nدروغه پا تا بسرش * خلا بگور پدرش\r\nدشمن دين احمده * نگوش جهود كه مُرتده\r\nشال و قبا و پيرهنش * مالش و بچه و زنش\r\nنگو بَده كه مالته * ببر و بكن حلالته \r\nو بقيه كه دنبال ميكردند :\r\n دين اگه دين احمده * باقى مذهبا بده \r\nدر اين صورت واضح است كه با اين تهييج و طغيان چه به روزگار كليمىها ميآمد در اينحال بايد ديد در وقتى كه شيشه‌هاى عرق و ( كپ ) « 4 » و خمره‌هاى شراب\r\n\r\n\r\n","description":"","footnote":"\r\n( 2 ) . لب‌ريز .\r\n( 3 ) . مقصود محلهء كليمىهاست . محدوده‌اى از بازار عولادجان و ( حياط شاهى ) و سه‌راه دانگى و خيابان سيروس .\r\n( 4 ) . ظرفى از شيشه با شكمى برآمده و گردنى كوتاه و ته فرو رفته و دهانه‌اى به نسبه تنگ و -\r\n","page_name":" 378 ","page_number":378},
  {"content":"\r\n\r\nدر امان نميتوانستند بمانند ، پول و مال و دارائى و زن و بچه و عرض و شرف آنان چه بروزشان ميآمد ؟ ! و بدتر از اين رفتار با بابىها و بهائىها كه وقت و بيوقت و بهانه و مستمسك نميشناخت و هر لات و گرسنه و بىسروپا و معركه‌گير و هوچى و منديل‌بسته و لش و مفت‌خورى ميتوانست به هركس كه بخواهد آويخته به هر جا كه بتواند دستبرد زده نام بهائيت يا بابيت بر او بچسباند ، حتى در روز روشن و ملأعام كه هرآينه كلاه نوى بر سر يكى يا عباى ارزشمندى به كول كسى بنگرد به او چسبيده با چند سيلى و دشنام و تهمت بابىگرى از سر و دوشش ربوده جيب و بغلش را لخت بكند !\r\nبايد گفت ژنده‌پوشى و ژوليده‌وضعى نه اختصاص به يهوديان داشت بلكه يكى از تدبيرهاى زندگى مردم كم‌توان شده بود كه هرآينه فاقد زور و قدرت حفظ خود بودند هرگز نميتوانستند امنيت و صيانت مالى و جانى داشته باشند و چاره همين بود كه براى خود صورت گدايان درست بكنند ، چه بتدريج و اواخر سلطنت احمد شاه كار جسارت اوباش به آنجا رسيده بود كه هر لش و لات ميتوانست سرراه بر عابران گرفته ، با چند تن مثل خود به لخت كردن مردم بپردازد . به اين شيوه كه چون گذرنده‌اى را با سر و وضع نو ، مثلا با كفش يا كلاه و عباى پاكيزه بنگرند يكيشان با گفتن كفش ، يا عبا ، يا قبايش بابيست ، دستياران را موظف به ربودن آن نمايد و همراهش محتويات جيب و بغل و هرچه ديگر او ، تا مركب و بار و بنه‌اش كه به يغما ببرند ، و واى به حال ناشناس و بىاطلاعى كه متعرض شده ، لب به بازخواست و احيانا به بد و بيراه گشوده مقاومت بكند ، كه جانش هم بر سر مالش رفته بود ، چنانچه حاج محمد على رزاز يكى از كسبه معتبر سنگلج كه در خارج محلهء خود هر تكه‌اش سهم چاقوى نفرى شده بود .\r\n\r\n\r\n","description":"","footnote":"\r\nكنگره داده ، براى نگاهدارى مايعات ، مانند سركه و آبغوره و مثل آن .\r\n","page_name":" 379 ","page_number":379},
  {"content":"\r\n\r\n\r\nتفريح و تفريحگاهها\r\nاين اماكن نيز تفريحگاههاى مردم تهران و عبارت بود از : دهات و قراء و قصبات و پستى بلندىهاى شميرانات مانند تجريش ، پس‌قلعه ، دربند ، توچال ، آبشار ، امامزاده ابراهيم ، دزاشيب ، سلطنت‌آباد ، اقدسيه ، قلهك ، زرگنده ، جوستان ، امامزاده قاسم ، گلاب‌دره ، ناودانك ، نياوران ، فرمانيه ، استخر ملك ، اوين ، دركه ، امامزاده صالح « 1 » ، لويزان ، رستم‌آباد ، اختياريه ، جماران ، كن ، سولقان ، باغ فيض « 2 » ، طرشت ، فرحزاد ، ينجه‌زار ، امامزاده داود ، ونك ، آسياب فرمانفرما .\r\nديگر : فرح‌آباد ، سليمانيه ، دولاب « 3 » ، اكبرآباد دولاب و اكبرآباد باغشاه ، قهوه‌خانه ارباب محمد صادق دولاب ، تمام محوطهء خارجى آسيابهاى اطراف شهر كه آب و درختى از آن به نظر ميرسيد . ديگر هر ده و باغ و سبزه‌زار و آبادىاى كه درخت و سايه و آبى از آن سراغ ميشد ، مانند : منصورآباد ، دولت‌آباد ، ابن بابويه ، مسجد ما شاء اللّه ، صفائيه ، باغ شاه ، باغ شاه سلطنه « 4 » ، آب متكا « 5 » ،\r\n\r\n\r\n","description":"","footnote":"\r\n( 1 ) . واقع در بازار تجريش .\r\n( 2 ) . حدود برق آلستوم .\r\n( 3 ) . قرائى در شرق تهران كه بهترين كاهوى پيچ و خيار و بادمجان از آن بدست ميآمد .\r\n( 4 ) . نرسيده به دوراهى ماشين‌دودى .\r\n( 5 ) . نرسيده به پل سيمان خيابان شاه عبد العظيم كه آبى از آن به كلفتى متكائى بيرون ميآمد .\r\n","page_name":" 380 ","page_number":380},
  {"content":"\r\n\r\nچشمه‌على ، قبر درويش صفا « 6 » و هر باغچه و مزرعه و تفرجگاهى ، اعم از شخصى و وقفى و اجاره‌اى كه اذن دخول در آن مييافتند ! مثال باغهاى عشرت‌آباد ، يوسف‌آباد ، بهجت‌آباد ، جمشيدآباد ، باغ انارى ، عباس‌آباد ، فيشرآباد و ديگر : فضاى امامزاده‌ها و باغ و باغات و درختكارى و سبزه‌زارهاى اطراف آنها مانند شاه عبد العظيم و باغات وقفى اطراف آن امثال : باغ ملك ، باغ طوطى ، باغچه عليجان ، باغ سراج و بىبى زبيده « 7 » و صحن و اطراف و آب و سايه‌هاى آن . امامزاده حسن ، امامزاده معصوم ، سيد ملك خاتون ، امامزاده گل زرد « 8 » ، باغ يوسف‌آباد ، استخر ارمنىها ، آسياب گاوميشى « 9 » و خلاصه هر نقطه‌اى كه آب و درخت و سبزه و صفائى داشته ميتوانستند اوقاتى را در آن گذرانده به استراحت و عيش و نوش و تفريح سالم و غيرسالم عرق‌خورى و خانم‌بازى و استعمال دود و دم ترياك و چپق و چرس و بنگ و حشيش بپردازند ، كه البته اماكن زيارتى مخصوص متشرعان و غير الوات‌ها و باغ و باغات دوردست‌تر و غير زيارتى براى داش‌مشدىها و خوش‌گذرانهاى بىبند و بار ميآمد .\r\nاز اول بهار مردم دسته دسته در مواقع فراغت به يكى از اين اماكن روآورده ، يعنى از شهر و مشغلهء آن به در زده وقت‌گذرانى ميكردند و اين هواخورىها و تفريحات مستمر همچنان ادامه داشت تا فصل خزان و برگ‌ريزان كه پرندگان ييلاق قشلاق كرده آنها نيز به خانه لانه‌هاى خودسر بكنند .\r\n\r\n\r\n","description":"","footnote":"\r\n( 6 ) . جنوب چشمه‌على .\r\n( 7 ) . زيارتگاهى در غرب جاده شهر رى پائين پل سيمان طرف غرب .\r\n( 8 ) . زيارتگاهى در شرق جنوبى تهران در مسماى نام آن از درختهاى گل زردى با گلهاى فراوان كه در بهار و پائيز مينشست .\r\n( 9 ) . آسيابى پرآب ، حدود شمال ونك با گاوداريها و گاوميش‌دارىهاى جوار آن . خلوتكده اهل عيش .\r\n","page_name":" 381 ","page_number":381},
  {"content":"\r\n\r\nمزار و صحن ابن بابويه رحمة الله عليه كه مردم هم براى زيارت و هم براى تفريح و وقت‌گذرانى مىآمدند .\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nتهرانى يعنى خوش‌گذران و بيخيال و لاابالى كه از هر فرصت جهت كاميابى استفاده كرده خلاف روحيهء زير در روى و دفع الوقت در امور مثبت زندگى در طريق كيفيات و لذات و خوشگذرانى هر دقيقه و لحظه را غنيمت دانسته هيچ فرصت را از دست نگذارد و ازاين‌رو چندانكه نسيم نوروزى شاخه‌هاى درختان را به جنبش درآورده زحمت لشكر سرما از سرشان برميخاست جمع جمع و دسته دسته راه طرفى از اطراف شهر را در پيش گرفته ، پاى آب و كنار سبزه‌اى آرميده خود را در اختيار طبيعت ميگذاردند و شايد اگر در ميان دراويش و اهل تصوف مملكت كسانى يافت ميشدند كه عالم ( دم غنيمت است ) را در كمال عقيده و ايمان پيروى داشتند همان مردم تهران و نژاد اصيل همين آب و خاك بودند كه جز بر آن و بر آنچه كه ساعت و دقيقه و لحظات ايشان را شادمان داشته باشد نميانديشيدند .\r\nبدين سبب تا آنكه اين تعيش را بهتر تكميل نموده آن را به سر حد كمال برسانند در اين خوشگذرانىها نيز قانونى بنام ( دانگ ) « 10 » داشتند كه مخارج هر گردش و عشرت را در شبانگاه همان روز به سهم و تقسيم آورده ميان خود سرشكن ميكردند تا تحميلى بر يكدگر نكرده باشند و از همين جهت هم بود كه دوستىهايشان خلل‌ناپذير گشته عمرى بدون دلخورى از هم و ريب و ريا دوام مينمود ، مگر مهمانىها و ضيافت‌هاى دعوت از يكدگر كه از اين اصل بر كنار و جان نثار ميكردند .\r\nقانون دانگ هم به اين صورت بود كه براى گشت و گذار خارج شهر ( مادرحساب ) ى داشتند كه كار خريد و خرج و ده و داد را بعهدهء او ميگذاشتند و براى آنكه تحميلى به جيب او نشده و احيانا در مضيقه بىپولى و خجالت تنك‌مايگى قرار نگرفته باشد هريك قبل از حركت على الحساب مبلغى پرداخته\r\n\r\n\r\n","description":"","footnote":"\r\n( 10 ) . سهم ، قسمت ، قسم ، بخش ، حصّه .\r\n","page_name":" 383 ","page_number":383},
  {"content":"\r\n\r\nدر آخر حساب ميكردند ، يا يكنفر خود ، داوطلب خرج شده آخر وقت تسويه مينمود ، كه توضيحا اين قرار و قاعده خاصهء گردش و تفريح خارج شهر و دروازه و سفر و اجتماع و مثل آن بود و در خانه و منزل و دكان و داخل و در و بيرون‌هاى دو سه نفره هرگز اين قرار برقرار نميگرديد كه دوستى و رفاقت و مصاحبت برايشان ارزشمندتر از اين ميآمد ، اگرچه در آن صورت نيز هريك ملاحظهء ديگرى را نموده حساب ( يك سر بنشين ، يك سر پاشو ) را كه اگر جائى او دست در جيب كرده اين در جاى ديگر دست بجيب بكند و اگر آن ، دفعه‌اى جور اين را كشيده مرتبه‌اى هم اين رنج آن را تحمل نمايد نگاه ميداشتند .\r\nهمچنين بود قانون خدمات اين گشت و گذارها كه آن نيز ميان همه تقسيم شده ، يكى پخت و پز و بساز و بيارش را به عهده ميگرفت و يكى امر نظافت و جاروى و آب‌پاشى مكان را عهده‌دار ميگرديد و يكى خريد اشياء را متقبل گشته ، يكى كار چاى و سماور و يكى شستشوى استكان نعلبكى قورى آن را به گردن ميگرفت ، و به همين ترتيب ، يكى ديگ و كماجدانش را بار گذاشته يكى هيمه جمع كرده ، آن دگرى آبش را ميآورد و آن سفره گشوده ، اين سبزى ، ميوه افشره‌اش را ميگذاشت و يكى سفره را جمع كرده ، يكى ظروفش را ميشست و شاد و خوش و خرم شروع كرده ، خوش و شاد و خندان از هم جدا ميشدند ، و مشابه اين قانون ( سفره‌هاى عرق‌خورى ) هايشان كه اگر صورت دانگ هم نداشت اما خالى از آن هم نبود كه يكى عرقش را خريده يكى مزه‌اش را فراهم مينمود و يكى پول در باغىاش را داده ، يكى آجيل و دگرى ميوه ، آن يك شيرينى و آن يك غذا و آن دگر ( مچل ) اش را فراهم مينمود ، تا ساير مخارج و ريخت و پاش‌هايشان كه همه حساب همدگر را داشته تحميلى بر يكدگر نميشدند ، در قاعده و قانون درويشى و درويش‌صفتى كه هيچ يك كلّ و سربار دگرى نبوده ، اول رفاقت را صفا و صداقت و ملاحظه و دوام آن را در\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nباغ ييلاقى كامرانيه ، واقع در شمال شميران متعلق به كامران ميرزا پسر ناصر الدينشاه و مشابه اين باغ و عمارتى كه براى قشلاق خود در خيابان اميريه داشت و عصرها بزك غليظ زنانه ( سرخاب سفيداب ) نموده به عيش و سرور مينشست . همراه افعال و اعمالى كه قلم از شرحش شرم مىكند ؟ !\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nنهرى بنام ( آب‌كرج ) كه آب آن در زمان رضا شاه از رودخانه كرج گرفته شده تفريحگاه از نزديك غروب ببعد اهالى بوده ، تا ساعاتى بعد از نيمه‌شب در آن بساط طرب گشوده بزن و بكوب ميكردند ، و درختهايش از نوع « زرده‌بيد » كه رشد سريع داشته ، سه چهار ساله به اين رشد و ضخامت رسيده بود . نهرى كه تا قبل از احداث و جريان آب در آن زمين‌هايش مترى نيم و يك ريال به سختى معامله ميشد و پس از جريان آب كه تا به چهار و پنج تومان و زيادتر از آن رسيد . البته زمين‌هاى زير آب ، نه بالاى آن و بالائىهاى آن نيز كه پس از احداث سد كرج و رسيدن آب لوله از آن توانست به نرخ زمين‌هاى زير نهر برسد .\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nيگانگى و برابرى و برادرى و يك سوزن به خود زدن و يك جوالدوز به ديگرى دانسته ، رندى و زيركى و مفت خود دانى به فكر خود نميگنجاندند . در فراياد داشتن رويهء پسنديدهء نصفت و مرافقت از صوفيان و قلندران كه هرگاه گرد هم آئى و ملاقات هم را طالب ميشدند اگر يكى ( ديگ جوش ) اش را بار گذاشته بود يكى نانش را ميبرد و يكى پيازش را و براى چاى و قليانش يكى ذغال و يكى قند و آندگرى تنباكويش را وسط ميگذاشت ، همچنين ديگر حوائج و امور و خدمات آن را كه هريك چيز و امريش را متقبل ميگرديد .\r\n\r\nتاريخچهء سهم - دانگ ( سه راه دانگى )\r\nقانون و قرار سهم و دانگ از بهترين رسومى بود كه دوستىها را مستحكم و برقرار و كدورت‌ها را مانع و « به آن خاطر كه برخورد و تضاد از تصادم منافع به ميان ميآيد » از جميع اختلافات ممانعت مينمود و تاريخچهء آن شايد از هنگام بنيان ( كاروانسراى تفرشىها ) « 11 » در تهران و ورود اهالى آن شهر در آن‌كه رسم ( دانگ ) را چنان كه خواهد آمد مرعى ميداشتند بوده باشد و يا شايد هم كه اين رسم از آن تهرانىها بوده بنام تفرشىها تمام شده بود .\r\nدر انتهاى پامنار ، با دويست قدم به طرف شرق سه‌راهىاى ، كه هنوز هم تا حدى صورت نخستين آن برجا مىباشد بود كه ( سه راه دانگى ) اش ميگفتند و كاروانسرائى در آن بنام كاروانسراى تفرشىها كه مردم و مسافران تفرش در آن فرود ميآمدند كه كم‌كم نام كاروانسراى تفرشىها به اسم كاروانسراى دانگى درآمد و سه‌راه آن به همين نام معروف گرديد و تا اكنون كه برقرار مىباشد ، به اين تفصيل كه چون ( ميرزا يوسف خان مستوفى ) رئيس الوزرا گرديد مسلم بود كه\r\n\r\n\r\n","description":"","footnote":"\r\n( 11 ) . واقع در محلهء عودلاجان . سه راه دانگى ، ابتداى كوچهء شمال جنوبى محلهء كليمىها طرف شرق ، با نام مشهور كاروانسراى دانگى .\r\n","page_name":" 387 ","page_number":387},
  {"content":"\r\n\r\nهمشهريان و اعقاب و اقاربش را هم على الرسم از آن نمد كلاهى ميبخشد و طولى نكشيد كه كار ثبت و ضبط و تحرير و قلم ديوانى كلا در اختيار تفرشىها كه خط و ربطى نيز داشتند قرار گرفته هريك داراى كيا بيائى شدند و بقيه هم به همان خاطر روانهء تهران گرديدند . « 12 »\r\nاين مردم براى خروج از تفرش و مهاجرت به تهران قانون و قرارى داشتند كه هر ده نفر آنها باهم حركت كرده همخرج ميشدند و چون وسع ماليشان چندان نبود كه همگى سر و بر آراسته داشته باشند پولى بر سر هم كرده يك عبا و يك جفت كفش و يك كلاه مقوائى دانگى ميخريدند و هر روز عبا و كفش و كلاه را يكى مورد استفاده قرار داده سراغ كار و شغل ميرفت و چون كارى يافته مسلط ميشد عبا و ردا ميان بقيه ( قوام ) « 13 » ميگرديد ، همچنين تا يكىيكى سر كار رفته مشغول ميشدند و كفش و كلاه متعلق به نفر آخر ميگرديد ، به همين صورت نيز\r\n\r\n\r\n","description":"","footnote":"\r\n( 12 ) . وزارت مستوفى الممالك سبب شد كه تفرشىهاى مستعد را هرچه بيشتر به كسب علم و دانش و رونق خط و توجه سواد وادار نمايد و نام ( ميرزا ) را بر سر نام خويش بگذارند و خواب رئيس الوزرائى ببينند ، در سرايت به تهرانىها كه هركس پسر خود را به عشق رئيس الوزرائى كه مستوفى از بركت سواد به آن مقام رسيده بود به مدرسه بگذارد و اگر دختر بياورد خواب زن شاهى كه هنوز دل ببازى و هوس‌بازى ناصر الدينشاه كه چشمش به هر دخترى مىافتاد به اندرونش ميفرستاد در اذهان بود ببيند . در هر صورت شهر تفرش محل صدور ميرزا و سواددار بود كه تمام امور دفترى و نويسندگى به عهدهء ايشان قرار گرفته بود و زيباترين خطها و بهترين انشاء املاءها از جانب تفرشىها شرف صدور ميگرفت . در كثرت ميرزا و سواددارى تفرشىها داستانى بود كه ميگفتند غريبى سحرگاهى در تفرش به حمام ميرود و هر جا قدم ميگذارد دلاك آن صدا برميآورد ( ميرزا را نتلانى ) يعنى ميرزا را لگد نكن تا غريب به تنگ آمده ميگويد خوب بود مشتى از اين ميرزاها را داده يك چراغ موشى براى حمام ميگرفتيد !\r\n( 13 ) . قيمت‌گذارى ، نوعى حراج ، متاعى مشترك ميان جمعى كه چون يكى يا چند تن از آنها عدول يا رفع حاجت كند قيمت‌گذارى و سهم آنان پرداخت شده متعلق به بقيه ميگرديد .\r\n","page_name":" 388 ","page_number":388},
  {"content":"\r\n\r\nبود وضع كرايه حجره و ساير مخارج و ضروريات كه ميانشان به صورت دانگ و سهم درميآمد و همين قانون و قرار تفرشىها بود كه از نظر پسنديدگى مورد قبول تهرانىها واقع شده آن را مورد اجرا و عمل درآوردند ، اگرچه در خلال آن باز لوطىگرىها و داش‌مشدىگرىهاى ذاتيشان بروز نموده ، گاهى در عين قرار دانگ و سهم باز رگ سخاوت و بلندنظرى يكى جنبيده مخارج تمام مجلس و دوستان جمع و ( وارد ) « 14 » شوندگان و اطرافيان را به عهده ميگرفت . به اين صورت كه مثلا در يك مجلس عرق‌خورى عرق‌فروش را صدا كرده پول عرق و سفره‌ى همه مشتريان را گردن ميگرفت و آن يك در چلوىاى كه رفيقى خواسته بود پول غذايش را حساب كند به رگ غيرتش خورده پول غذاى همه حاضران در چلوى را پرداخت كرده بود و همچنين در قهوه‌خانه‌ها و مجالس عمومى كه با يك مختصر اداى احترام و يا اهانت به قبول پول چاى از طرف كسى همه اهل قهوه‌خانه را از حاضران تا آيندگان و آنچه كه تا آخر شب به آن قهوه‌خانه مراجعه كنند قبول مينمود . در هر صورت تاريخچهء ( دانگ ) را بايد از ورود تفرشىها به تهران براى تهيه كار از زمان مستوفى الممالك اول بدانيم كه هنوز نيز ميان عده‌اى مرسوم و در بين جوانان كه ( پيك‌نيك ) جانشين آن شده است .\r\n\r\nباغ مستوفى\r\nباغ مستوفى در ( ونك ) نيز يكى ديگر از استراحتگاههاى مردم تهران بود كه\r\n\r\n\r\n","description":"","footnote":"\r\n( 14 ) . هركس در محل و جمعى به آشنائى وارد ميشد او را ( وارد ) ميگفتند كه به گردن آن آشنا حقى پيدا مينمود ، به اين معنى كه اگر در قهوه‌خانه بود پول چايش بعهدهء آن آشنا يا رفيق و اگر در چلوى و حمام و غيره بود به همچنين كه نه حق پرداخت مخارج خود را داشت و نه حق اينكه آن رفيق يا دوستان سابق القرار را مهمان نمايد كه توهين عظيم وارد ساخته بود مگر در فاحشه‌خانه كه اين قرار از ساكن و وارد هردو سلب ميگرديد و حساب كردن مخارج و پول خانم رفيق از جمله اهانت‌ها بشمار ميآمد .\r\n","page_name":" 389 ","page_number":389},
  {"content":"\r\n\r\nميرزا يوسف خان مستوفى الممالك آن را وقف نزول و استراحت زوار ( امامزاده داود ) نموده ، در رفت و برگشت به امامزاده در آن منزل كرده وقت‌گذرانى ميكردند .\r\nباغى در چند صد هزار ذرع مربع با درختان سرسبز و كاج و چنارها و نهال و اصله‌هاى خرم بارآور و اشجار پرميوه و كرت و جاليزهاى پرمحصول و قنات خاصهء جارى ، با مظهرى بسيار دلنشين در وسط باغ ، همراه گوارائى و برندگى و سبكى ممتاز ، در حد كمال كه آب هيچ چشمه و قنات ديگر تهران و اطراف آن با او برابرى نمينمود كه بطور غير محدود و رايگان و بدون مطالبه و اخذ هيچ پول و حق و توقع در اختيار واردان قرار ميگرفت ، در آن حد آزادى كه چه بسا اهالى تهران كه تمام دورهء گرماى تابستان را در آن پرده و تجير « 15 » و چادر زده اطراق ميكردند . از جمله خود حقير نگارنده كه همه ساله پانزده ، شانزده روز تابستانها را در هر رفت و برگشت امامزاده داود با دوستان در آن منزل نموده ، رفع خستگى كرده ، در سلامت و طعم و برندگى آب آن همين بس كه من كم‌اشتها بايد روزى چند نوبت غذا ، آن هم با اشتهاى تمام بخورم .\r\n\r\nماجراى مهماندارى مستوفى از مراد !\r\nدر سمت جنوب باغ مقبرهء درويشى بود كه هنوز برجا مىباشد و صاحب آن را مرشد و مراد مستوفى الممالك ميدانستند و ميگفتند مستوفى همه چيز خود را از يمن نفس قدسى و ارشاد ملكوتى او بدست آورده و آن باغ را براى استراحت وى ساخته و داستان زير را كه از بىنيازى و تارك دنيائى او ميگفتند : چون\r\n\r\n\r\n","description":"","footnote":"\r\n( 15 ) . پرده يا حايلى از چرم نازك مشبك كرده ، در قد و پهناى دو ذرع در يك ذرع كه كنار هم جفت شده واسط و ديوار ميگرديد . براى جدا كردن زن و مرد در مجالس روضه و مثل آن .\r\n","page_name":" 390 ","page_number":390},
  {"content":"\r\n\r\nباغ ديگر براى نمونه از باغات اعيان و رجال .\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nباغ ديگر براى نمونه از باغات اعيان و رجال .\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nمستوفى الممالك به لقب و صدارت رسيده ، از حيث ثروت و آبرو ممتاز مىشود شبى تا آنكه مقام و موقعيت خود به نظر درويش رسانيده سپاس بكند درويش را دعوت نموده برايش بهترين وسائل آسايش را آماده ساخته نيكوترين امكانات را بوجود ميآورد ، اما صبح اثرى از او نديده ، در عوض بوى بدى از اطاقش استشمام ميكنند و چون به تفحص برميآيند آن را از پليدىاى مينگرند كه مرشد با انگشت به در و پيكر و فرش و اثاث و آئينه و پرده و مبل و ديگر اشياء ماليده و كاغذى از او به دست ميآورند كه خطاب به مستوفى الممالك نوشته بوده : افسوس از وقت گرانمايه‌اى كه در راه تعليم تو به باد دادم و تيره‌بخت ، تو كه از آن همه تعلّم و علاقه و محبّت من حبّ زخاريف دنيا را آموخته‌اى چندانكه موقعيت و روحيهء مرا نيز فراموش كرده خواسته‌اى تا ترقيات خود را از طريق مال و منال و مزخرفات ، امثال فرش و مبل و آئينه و چراغ و شمعدان و چلچراغ به رخ من بكشانى در حالى كه من چنان ميپنداشتم كه از دعوت من ارادهء آن كرده‌اى كه دانش و معرفت و سلوك و انسانيت و مردم‌دارى خود ارائه بكنى و با اين عمل خواستم دگرباره خاطرنشانت ساخته باشم كه ما به چنين چيزها ريده از آنها نفرت كرده‌ايم ، اگرچه خانه و زندگى و جاه و جلال مستوفى الممالكى باشد !\r\nپس مردم تهران با همين حساب يعنى عقيده‌ى مرشد مستوفى الممالك و اثر آب و خاك محيط و روحيهء پشت پا به دنيا زنى و ( پشمش بدان ) « 16 » آموز ، چندانكه چند قرانى بدست آورده ميتوانستند ساعتى را فارغ از جهان مشغله زيست كنند كنج خلوت و گوشهء دنجى را اختيار كرده دور هم گرد آمده به لهو و لعب ميپرداختند ، مخصوصا از اوائل بهار تا اواخر پائيز كه تقريبا شهر را تخليه كرده دسته دسته به نقطهء خوش آب و هوائى كوچ نموده هر دسته مطابق ذوق و سليقهء خود داد دل از دنياى دون ميگرفتند و سور و سرور و شور و نشاطى كه از\r\n\r\n\r\n","description":"","footnote":"\r\n( 16 ) . جمله‌اى كه در بىاعتنائى به دنيا و امور آن ، در تشابه به عدم ارزش پشم به كار ميرفت .\r\n","page_name":" 393 ","page_number":393},
  {"content":"\r\n\r\nهر جرگه و جمع به نظر ميرسيد ، كه يكى از آن اماكن همين باغ ونك بود كه روزها و هفته‌ها در آن رحل اقامت افكنده به گرد هم فراهم آمده ديگ و ديگورها را بار گذارده به خوشگذرانى طبيعى برميخاستند و باغات فرحزاد و گوشه‌هاى شميرانات نيز پاتوق پرمدت عرق‌خورها و ترياكىها و شيره‌اىها و اهل حال و فسق و فجور بود كه تمام مدت گرما را در كناره‌هايشان لم « 17 » ميدادند .\r\n\r\nديگر تفريحگاههاى تهران\r\nقهوه‌خانه‌هاى باغچه‌دار امثال قهوه‌خانهء نايب السلطنه در بازارچهء نايب السلطنه و باغ مروى واقع در بازارچهء مروى ( محل دبيرستان فعلى مروى ) و باغچهء انارى خيابان عين الدوله و اكبرآباد باغشاه و قهوه‌خانه يوز باشى شاه‌آباد و باغچه قهوه‌خانه قوام الدوله و خيابانهاى مشجّر مانند خيابان عين الدوله و باب همايون و اميريه و بيرون دروازه‌ها و خاكريز خندق‌ها و قهوه‌خانه‌ها و خانقاه‌هاى درويش چرسى بنگىهاى پشت و بيرون دروازه‌ها و فاحشه‌خانه‌هاى بيرون دروازه قزوين نيز از محل‌هاى ديگر وقت‌گذرانى و خوشگذرانى عصرهاى تابستانهاى مردم تهران محسوب ميگرديد ، على الخصوص خانه‌هاى پردار و درخت باصفاى ( شهرنو ) و كنار جوىهاى جارى آنها و همنشينى با زنان دلرباى خوش بر و روى كم‌سن و سال و پسران تن‌فروش و شيره‌خانه‌ها و قمارخانه‌ها و قهوه‌خانه‌ى آن‌كه محل انواع تفريحات و كسب لذات از عصر به بعد آنها به حساب ميآمد .\r\n\r\nشهرنو\r\nاين محل كه محدوده‌اى خارج شهر در حدود يك كيلومتر مربع در جنوب غربى\r\n\r\n\r\n","description":"","footnote":"\r\n( 17 ) . يكور افتادن ، لميدن ، واكشيدن .\r\n","page_name":" 394 ","page_number":394},
  {"content":"\r\n\r\nتهران معروف به اداره گمرك « 18 » و از شهرهاى اقمارى خارج از محدوده آن زمان بود و جهت آب فراوان آن‌كه از قناتهاى اكبرآباد باغشاه و خود باغشاه و قناتهاى شمالى مشروب ميگرديد باغات بسيار وسيع و منظرهاى عالى و كم‌وبيش ساختمانهائى روستائى در آن بوجود آمده خلوتگاه عشاق گرديده بود ، در زمان حكومت سيد ضياء الدين در زمرهء احكام ديگر آن حكومت به محل اجتماع فواحش و زنان هرزه درآمد كه جميع آنها را از داخل شهر و كوچه قجرها ( كوچه آبشار ) و چاله‌سيلابى ( كوچه‌هاى جنوبى شهر ) و سر قبر آقا ( باغ فردوس خيابان مولوى ) و داخل گودها و خندق‌ها بدانجا انتقال داده براى جلوگيرى نفوذ ايشان در شهر و تردد و اجتماع آنان با مردم غدغن اكيد كرده جرائم سنگين وضع نموده كميسرىاى ( كلانترى ) همانجا براى تمشيت و نظم آن برقرار داشته اهل لذت را احاله بدان محل فرمود ، علاوه بر نظارت نظافت و سلامت و اماكن و كسبه و سوداگران و ديگر دست‌اندركارهاى آن‌كه رعايت كامل حال مراجعان به عمل آمده باشد اضافه بر تقرير نرخ معين جهت تاكس خانمها كه براى هر تمتع سه قران ( سه ريال ) و براى يك شب تا صبح با يك زن خفتن دوازده قران و تعيين نقاهتخانه ( درمانگاه - اندرزگاه ) جهت بيماران و مبتلايان و معاينه‌ى هفتگى زنان و صدور جواز و ديگر شرايط كه آن محل را يكسره با ديگر مردم و حوائجش از شهر و سكنه آن جدا گردانيد كه از عصر تنگ و آفتاب زردى كم‌كم مردم عياش شهرى با درشكه و يابو و الاغ و اسب بدان رو آورده رحل اقامت ميافكندند .\r\nمرغوبترين خانه‌هاى آن در قسمت شمالى او يعنى حدود جنوبى خيابان\r\n\r\n\r\n","description":"","footnote":"\r\n( 18 ) . ساختمانى انبار مانند با طاقهائى گنبدى و سردرى وسيع آجرى بنام ( اداره گمرك ) كه تا قبل از آن گمرك ايران و بارهاى گمركى در آن وارد ميگرديد و اين محل بنام آن شناخته ميآمد .\r\n","page_name":" 395 ","page_number":395},
  {"content":"\r\n\r\nقزوين در اوائل خيابان جمشيد و كوچه‌هاى منشعب از آن قرار گرفته بود تا خيابان مخصوص كه اندك‌اندك به كلبه‌هاى محقر و زنان بد سر و وضع ارزان قيمت روستائى ميرسيد و كوچه‌هاى قنات و زيردست آن‌كه زنان متوسط ارزان‌بهاتر در آن گرد آمده تا به آخر آن يعنى جنوب محله كه به دخمه‌هاى خشت و گلى و اطاقهاى كاه‌گلى و زنهاى مفلوك پير و معيوب شل و كور اشمئاز ( اشمئزاز ) آور ميرسيد كه از سر كوره‌ها و داخل غارهاى خندقها و خانه‌هاى محلات صابون‌پزخانه و چاله سيلابى ، امثال آن بدانجا رانده شده با بهاى ده پانزده شاهى ( نيم ريال و سه چهارم ريال ) و كمتر عرضه ميشدند كه لزوما به شرح وسيع‌تر آن ميپردازيم .\r\nاين محله كه قبل از اين از محلات متروك و فقط مخصوص به آن بود كه گاهى چند تنى بدان راه برده با پرداخت در باغىاى يكى دو ساعتى را در يكى از باغات آن بگذرانند و جز يكى دو دكه‌ى محقر بقالى نداشت با ورود فواحش به آن كم‌كم صاحب رونق و كسبه‌اى شده در اندك زمان از هر صنف و طبقه بدان روآور گرديدند كه از آن جمله بودند سرمايه‌دارانى مانند حاجى شعبان ( شعبان سالكى ) و حاجى افندى كه خانه‌ها و دكاكينى در آن بنا كرده در اختيار كسبه و خانه‌دارها نهاده خود به نزول پول دادن و مانند آن به خانم‌ها پرداختند و كسبه‌اى ديگر مانند عطارى و بقالى و قصابى و نانوائى و پزنده و قهوه‌چى و خرازىفروشى و لحاف تشكى و بزاز و خياط و عرق‌فروشى و شيره‌خانه‌دار و قمارخانه‌دار و عزب‌خانه‌دار « 19 » و امثال آن‌كه در آن بوجود آمدند و پيره روسپىهائى كه خانه‌هائى در آن به اختيار آورده به خانه‌دارى پرداخته ، زنان بىخانمان ولگردى كه مأمنى يافته آن را پناهگاه خود گردانيدند و لش‌ها و باج‌بگيرها و دلالان و پااندازانى كه آن را بهترين محل كار و عوايد دانسته بدان\r\n\r\n\r\n","description":"","footnote":"\r\n( 19 ) . خانه‌هائى كه در آن زن و پسر ببرند .\r\n","page_name":" 396 ","page_number":396},
  {"content":"\r\n\r\nهجوم آوردند تا آنجا كه در كمترين مدت از جملهء پرجمعيت‌ترين و شلوغترين محلاتى گرديد كه كمتر نقطه در اطراف شهر از حيث جمعيت توانست با آن برابرى داشته باشد و از پردرآمدترين محدوده‌اى كه حتى كميسرى آن از مرغوبترين كميسرىها معرفى شده سرقفلى آن در ماه به دو سه هزار تومان دست بدست ميگرديد .\r\nكم‌كم همين موقعيت و مرغوبيت بود كه علاوه بر جماعات فوق ، ديگر پول‌پرستان و موقع‌شناسان از قبيل چند تن پاانداز مشهور ديگر مانند ( ذال ممّد ) و ( رجب واكسى ) و چند صاحبمنصب قشون امثال ياور عبد اللّه خان ( عبد اللّه ششلول ) و سرهنگ مظفر خان ( سرهنگ مداخل ) « 20 » را به طمع انداخته با سرمايه و زور و نفوذ خود به شهرنو كشيده خانه‌هائى خريده به اجاره و كنترات خانمها قرار دادند كه انصافا هم خانه‌هاى آنان از عاليترين و مطلوبترين خانه‌هاى آن محله بشمار آمده خانمهاى دست اول و زنان خانه درآمد و دختران كم‌سن و سال كه توسط شوفرها و واسطه‌ها از دهات و شهرها ربوده شده ميآوردند در آنها بچنگ ميآمدند و بساط ساز و ضرب و عرق‌خورىهاى آن‌كه از مجلل‌ترين بساطهاى عيش و نوش به حساب ميآمد كه شايد ( ماه‌روس ) « 21 » عبد اللّه ششلول و ( نرگس ) سرهنگ مداخل و ( وجيه ذال ممد ) هنوز در بعضى خاطره‌ها باقى مىباشد .\r\n\r\nذال محمد ؟ !\r\nعلاوه بر اين تا ياد و ذكرى هم از ذال محمد و رجب واكسى ، به سپاس دو جمله‌ى بزرگانه‌شان به عمل آورده باشيم شمه‌اى به گذشته آنها ميپردازيم .\r\n\r\n\r\n","description":"","footnote":"\r\n( 20 ) . در هر مأموريت و پست كه به او ارجاع ميشد اول از مداخلش ميپرسيد .\r\n( 21 ) . يكى از روسپىها .\r\n","page_name":" 397 ","page_number":397},
  {"content":"\r\n\r\nذال محمد چاروادار سيه‌لحيه‌اى بود كه در كمال ذلت و زحمت روزگار ميگذرانيد ، تا روزى گذارش به يكى از فاحشه‌خانه‌هاى خيابان قنات‌آباد ميافتد و در آنجا مردى را در اطاقى بر مسندى عالى از تشكچه‌اى مخملين و پشتى ترمه مينگرد كه منقلى پرآتش و نعلبكىاى ترياك اعلا و بشقابهائى از حلوا و گز و سوان و پسته و مانند آن در برابرش مرتب گشته نوكرى آماده به خدمت مقابلش ايستاده مشغول كشيدن ترياك مىباشد كه چون از حالش جويا مىشود ميفهمد پاانداز و صاحب خانه ، رئيس زنها مىباشد و معلوم مىكند بزرگى و جلالتش از خانه‌دارى و دلالى محبت مىباشد كه بارقه‌اى به مخيله‌اش زده ميگويد اگر پااندازى و جاكشى اين مىباشد پدر و مادر و جد و آبادم جاكش و پاانداز ميباشند و در صدد همگامى با او كه چه چيزش از او كمتر است ؟ برميآيد و ابتدا از همسر و وسيلهء او با دو سه زن ديگر شروع نموده ، از آنجا كه بشر قابل ترقى مىباشد ! در كمترين مدت به ترقيات شايان نايل و اندك‌اندك از جمله سرشناسهاى تهران درآمده صاحب دفتر و پيشكار و معاون و دستيار و تحصيلدار و اموال و املاك فراوان ميگردد كه ( گاراژ ذال ممد ) و ساختمان غربى خيابان سى مترى جنوبى دروازه قزوين هنوز بنام او مىباشد و از بيانات گهربار اوست ! كه پول داشته باش كوفت داشته باش . خدا را شكر دلال محبت شده‌ام ، دلال مظلمه « 22 » نشده‌ام . پاانداز پول‌دار مقبول‌تر از صاحب جا نماز بىپوله . « 23 » و در اين\r\n\r\n\r\n","description":"","footnote":"\r\n( 22 ) . بخاطر خوشنودى ديگرى ، ظلم و ستم كردن .\r\n( 23 ) . ذال محمد اول كسى بود كه بسود دولت اجتماعات برپا نمود و نتيجه‌اش آن شد كه بر سر كارناوالى كه از شهرنوىها به راه انداخت و مخارج سنگينى كه به عهده‌اش گذاشته شد ورشكست شده در آخر با فلاكت‌بارترين وضع روبرو بشود . كارناوالى بخاطر الغاء قرارداد دارسى دربارهء نفت كه خرج و كار هر قسمتش به فرد و جماعتى واگذار گرديد و قسمت اعظمش به ذال محمد ، از آن‌كه همه چيزش را از لوطى و مطرب و زن و مرد بدكاره كه در اختيار داشت ميتوانست استفاده كند .\r\n","page_name":" 398 ","page_number":398},
  {"content":"\r\n\r\nبابت درست ميگفت كه چون در قهوه‌خانه‌ى پاتوقش مينشست و تا در قهوه‌خانه بود هيچكس از غريبه و آشنا حق نداشت دست به جيبش بكند .\r\n\r\nرجب واكسى ؟ !\r\nرجب واكسى نيز دلال ديگرى بود كه او نيز صاحب آلاف و الوف بسيار و سرمايه و زندگى چشمگير گرديده بود ، با اين سابقه كه در واكسىگرى هميشه بقول خودش هشتش گروى نه ، چكش دستش به نانوائى گرو نان و مشته‌اش به نزد بقال به ضمان پنير بوده ، تا روزى قطعه آئينه شكسته‌اى به دستش افتاده آن را بر روى جعبه واكسيش ميچسباند و در اين هنگام نيز زن شيك‌پوشى به نزدش آمده پايش را بنا به رسم معمول دوره كه زن‌هاى خيابانى نيز مانند مردها نزد واكسىهاى دوره‌گرد واكس ميزدند بر روى جاپائى جعبه واكسى او گذارده و دستور واكس ميدهد كه رجب چشمش از آئينه به مخفىگاه خانم افتاده بر آن خيره ميماند كه زن متوجه شده با خونسردى سئوال مىكند اينهمه به نظر خريدارى نگاه ميكنى مگر خريدارش هستى ؟ و رجب بىاراده از زبانش جسته جواب ميدهد خودم كه قابل خانم نميباشم شايد مشترىاش را بتوانم داشته باشم و همين گفت و شنيد باعث مىشود ، زن آدرس و مضنه خود را به رجب داده رجب با تعريف كردن براى اين و آن از نشانىهاى تكه آئينه‌ى روى جعبه‌اش آشناى با طالبان و مطلوبان و هر روز مشهورتر و پولدارتر و در حد وزير و وكيل‌شناسى و حلال مشكلات گرفتاران معروف بشود !\r\nاين همان جعبه واكسى و آئينه‌ى روى آن بود كه يمن و بركتش ! هر واكسىاى را سر شوق آورده تا بر روى جعبه‌ى خود آئينه‌اى بچسباند و به ورانداز نهانگاه زنان و دختران بپردازد تا آنجا كه وقاحت آن موجب شكايت عده‌اى گرديده نظميه را وادار نمود تا مأموران گمارده هر جعبه كه داراى آئينه باشد همراه صاحبش جلب كرده به مجازات برساند و آئينه‌اى كه براى رجب واكسى\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nنعمت و سعادت داشته باشد جهت ديگران نكبت و بند و زندان و بدبختى بياورد . از كلمات اوست :\r\n گر كه خواهى در دو عالم واكشى * جاكشى كن جاكشى كن جاكشى . \r\nاسم من و ذال ممد بد در رفته صبر كنين نشونتون بدم حتى خيلى از ما بهترون شغل ما دو تا رو قبول بكنن . ديدم اين كار از خيلى كارا شرافت‌مندونه‌تره . خدا را شكر كه عوض لذت پول ميگيرم ، نميچزونم پول بگيرم .\r\nبارى از جمله خانه‌هاى آبرومند پرتجمل گرانقيمت شهرنو كه با اطاق مفروشى به قالى و تخت‌خواب و ميز و صندلى و ساير لوازم مدرن مزين شده بود اول عزب‌خانهء رجب واكسى كه جفت كرده‌هاى خود را بدان هدايت مينمود و دوم خانه‌هاى خصوصى ، عمومى ذال ممد با كم‌سال‌ترين و مرغوبترين حيف‌شدگان ! و بعد از آن خانه ( والى ) و ( باغچه ولى خان ) كه اولى را والى معزول و دومى را نايب دوم قزاقخانه‌اى بنام ( نايب ولى ) اداره مينمود و ديگر خانه ( وجيه ذال ممد ) و خانه ( خجول ) « 24 » كه اسمش از خجالتى بودنش آمده بود .\r\n\r\nكيفيت و منظره شهرنو\r\nاين محل كه آسوده‌ترين و آزادترين مكان براى هرگونه الواتى و عياشى و لهو و لعب و فساد و فحشاء و مانند آن بود چنان بود كه هيچكس متعرض هيچ مفسده نميگرديد تا آنجا كه هركس ميتوانست هر منكر و مكروهى را در آن اگرچه در معبر و انظار بظهور برساند و هر جسارت و فضاحت كه به كار آورد . از اينرو از اولين قدم به ورود آن صداى آوازها و عربده‌هاى مستانه و وحشيانه‌اى بود كه\r\n\r\n\r\n","description":"","footnote":"\r\n( 24 ) . كم‌كم اسمش سر زبانها افتاده خانه خجول و قسم خجول كه در گفت و شنيدها ( مرگ خجول ) ( جان خجول ) را ضمانت موضوع ميآوردند متداول گرديده شايد هنوز ميان تكيه كلام طنزآميز جماعتى مىباشد .\r\n","page_name":" 400 ","page_number":400},
  {"content":"\r\n\r\nخوب و بد به گوش ميرسيد و حركات ناشايستى از واردان از قبيل بول دست‌جمعى كنار ديوارها و داخل جوىها و بوس و كنارها با امردان و زنان ولگرد كه به نظر ميرسيد و شرارت‌ها و نزاع و مجادله‌ها كه با يكديگر و با كسبه‌ى آن بوقوع ميپيوست تا آنجا كه كار به مزاحمتهاى فوق العاده و آسيب و زيان‌هاى غير قابل گذشت كشيده به خواستن آژان بينجامد .\r\nاز ابتداى گذرگاههاى آن طبقىها و طوافها و كسبه‌ى سر پائى تخمه آجيلى و گردو جگر دل و قلوه‌اىهائى كه با فريادهاى خود عرضه‌ى متاع ميكردند و دلالها و دلاله‌هاى پير و جوان شيره‌اى ترياكىاى كه جلو راه بر واردان گرفته به معرفى امتعه‌ى خود با اين جملات كه : دختران ده دوازده ساله ، زنان خانه درآمده ، پسرهاى تپل ، با تعريف و توصيفهاى ديگر مانند : چاقى ، سفتى ، كوچكى ، ريزه‌نقشى با سماجت هرچه تمامتر ، تا چه كسى را به دام افكنده ، يا ده شاهى ، يك قرانى گرفته كنار بكشند .\r\nحق واسطه‌گى اينها دو قران از طرف مهمان و يك قران از جانب خانه‌دار بود كه در صورت جفت و جور كردن معامله و قبولاندن دريافت ميكردند ، اگرچه با نپسنديدن نيز حق القدمى به ايشان تعلق گرفته بىمزدشان نميگذاشتند ، چه از مفلوك‌ترين و بدبخت‌ترين افراد اين مكان بودند كه يا از بزرگى و سرمايه و بزن بهادرى و اسم و رسم به اين وضع افتاده يا در اثر اعتياد فراوان بودند كه به هر صورت محق احسان ميشدند .\r\nپس در خانه‌هاى مرغوب با نام و نشان اگر مهمان آشنا و خودش رفته بود در زده از پشت در اسمش را ميگفت و در به رويش باز ميشد و اگر واسطه برده بود نيز صورت آشنا ميگرفت و اگر در هيچيك از اين دو صورت نبود و مهمان غريبه و سر خود در زده بود نوكر ( در بازكن ) در را باز كرده چشم خريدارىاى به او افكنده وراندازى نموده ، بدردخورى و بدردنخورى و آقائى و جاسنگينى و پول‌دارى ، لاتى بىپولى او را به نظر آورده كه يا پذيرفته يا در را جفت كرده كلون « 25 » كشيده\r\n\r\n\r\n","description":"","footnote":"\r\n( 25 ) . بست و بند پشت در . چوب چهارنبشى به ابعاد ده سانت در طول نيم متر كه در دو محفظهء چوبى داخل و خارج شده كار قفل و بست را مينمود كه بعضى اين كلون‌ها را نيز دنده دنده كرده كليدى براى آن ساخته از خارج نيز باز و بسته ميكردند .\r\n","page_name":" 401 ","page_number":401},
  {"content":"\r\n\r\nبا ( جا نداريم ) ى جواب مينمود ، چه اين خانه چنانچه ذكرش گذشت و در اوائل خيابانهاى شمالى محله واقع شده بود غالبا از خانه‌هاى مجلل گرانقيمت و زن‌هاى پربهاى خارج از تاكس ، با موقعيت آبرومند توأم با سكوت و تشخص بودند كه همه كس را به آنها راه نميتوانست باشد و اين بود كه معمولا در آنها بسته ، در بازكنى پشت آنها نشسته واردين را خوب و بد و كم و زياد مينمود .\r\n\r\nدر بازكن\r\nدر معرفى در بازكن‌ها بايد گفته شود اين جماعت نيز مانند پااندازهاى خيابانى غالبا افرادى بودند از طبقه‌ى تاجرزاده‌ها ، حاجىزاده‌ها ، اعيان‌زاده‌ها كه پايشان به شهرنو باز شده عادت كرده سرمايه و تمكن خود از دست داده به آخر در همانجا به طوافى و تخمه‌فروشى و پااندازى و در بازكنى افتاده قاپوچىباشى « 26 » فاحشه‌خانه ميشدند ، چنانچه از نظريات صائب پير ديرها و كهنه شهرنوبروها بود كه وقتى بچه پول‌دارى را هر شب در شهرنو و مخصوصا در خانه‌اى و با زن مخصوص ميديدند ميگفتند آخر به در بازكنى ميافتد و يا كسى كه خيلى بريز و بپاش داشته لوطىگرىهاى بيحساب و ولخرجىهاى بىمحابا مينمود ميگفتند اينطور كه بريز و بپاش و رفيق‌بازى مىكند به گمانم خيال در بازكنى به سرش افتاده كه غالبا هم تحقق ميگرفت .\r\nبه هر تقدير چون در خانه كوفته ميشد در بازكن به پشت درآمده ( آشنائى ) « 27 »\r\n\r\n\r\n","description":"","footnote":"\r\n( 26 ) . قراول دم در ، نگهبان .\r\n( 27 ) . نشانى معلوم مانند اسم شب ، اسم و رسم و قرار و نشانى كه ميان مشترى و در بازكن معلوم شده بود « معرفىنامه » .\r\n","page_name":" 402 ","page_number":402},
  {"content":"\r\n\r\nگرفته چنانچه موردنظرش قرار ميگرفت در را گشوده تعارف مينمود كه معمولا هم اين تعارف ، از سلام كردن واردان به او بخاطر افتاده‌نوازى و سابقه‌اى كه از او داشتند و احوالپرسى جواب داده ميشد و كمتر كسى بود كه در مراجعت « چه توقفى داشته يا نداشته ، پسنديده يا نپسنديده بيرون آمده باشد » چيزى در مشت در بازكن نگذارده احسان و استمالتى از او به عمل نياورد ، و چون به داخل راهنمائى شده ، در كلون ميگرديد از اينجا ديگر وظيفهء ( خانم رئيس ) بود كه پيش‌آمده مهمان يا مهمانان را تحويل گرفته راه‌نمائى بكند .\r\n\r\nخانم رئيس\r\nخانم رئيس‌ها نيز نوچه غنچه‌هائى بودند كه طراوت و جوانى خود را در اين خانه‌ها بسر آورده ، با درستى و صداقت و امانت خدمت نموده از جلوه و كار افتاده بخاطر يگانگى و بىرنگيشان رياست و تمشيت خانه‌اى به عهده‌شان گذارده شده بود ، كه اگر توانسته بودند سرمايه‌اى بيندوزند ميتوانستند خانه‌اى به اجاره درآورده ( صاحب خانه ) بشوند و هرآينه در اين موقعيت نيز بسر عقل نيامده عوايد خود را همچنان صرف رفيق و رفيق‌بازى و خرج دل بكنند طولى نميكشيد كه بخاطر ريخت و از كار و حوصله افتادگى از اين كار نيز معلق گرديده به كلفتى و ( ماست و خيار ) « 28 » آورى ميافتادند . در اين صورت خانه‌دارها يا ( صاحب‌خانه ) ها هم كسانى بودند ، از زن و مرد كه يا از خانمى و ( خانم رئيسى ) به آن مقام‌ها رسيده بودند و يا پول‌پرستانى بىاعتنا به شأن شرف مانند ياور عبد اللّه خان و سرهنگ مداخل و حاجى شعبان و ذال ممد سابق الذكر و بچه به ارث رسيده‌هاى معتادى كه تتمهء سرمايهء از دست داده را وارد آن كار كرده ، فرش و گليم و چند دست رختخوابى فراهم نموده خانه‌دارى ميكردند .\r\n\r\n\r\n","description":"","footnote":"\r\n( 28 ) . زنان از كارافتاده‌اى كه استرحاما به پادوئى و سينىبيارى ، سينىببرى واميداشتند .\r\n","page_name":" 403 ","page_number":403},
  {"content":"\r\n\r\nپس با اشارهء بالا در اينجا خانم رئيس جلو آمده مهمانان را از در بازكن تحويل گرفته با خوش و بش‌هاى ( خوش آمدين ، بفرمائين ) اگر تابستان بود به حياط و اگر زمستان بود به اطاقى راهنمائى كرده با سئوال ( خانم ميخواين يا عرق ميخورين ؟ ) كه اگر براى تفريح و عرق‌خورى آمده بودند به خدمتكار دستور سينى يا مجمعه‌ى عرق ميداد و اگر خواستهء اول بود دو سئوال ديگر پيش ميآمد كه ( سيگاركشى يا شب‌خواب ؟ ) « 29 » ميخواهد و اين نيز براى آن بود كه چنانچه براى شب تا صبح خواسته باشند و او خانم يا خانمهايش را پيش‌فروش كرده باشد عذر بخواهد ، تا آخر كه يا توافق شده مهمانان نشسته يا خارج ميشدند ، و در شق اول بود كه خانم رئيس صدا بلند كرده خانم‌ها را با نام و نشان مثلا : پرى ، زرى ، مهرى ، فخرى ، مهتاب ميطلبيد و اگر ، دو پرى و دو مهرى داشت مهرى كوچكه ، مهرى بزرگه . يا زرى گيس‌بلند و زرى دندان طلا ، صدا برآورده با جمله‌ى : « بياين تو حياط يا تو اطاق مهمون آمده » به اطاق بكشاند كه خانم‌ها هرچند تنشان كه مهمان نداشته آزاد بودند به اطاق آمده سلامى كرده خودى نشان داده بيرون ميرفتند ، تا كداميكشان مورد پسند واقع شده قبول بشوند .\r\nاين احضار تمام خانمها از آن جهت بود كه مهمان در ابتدا تمام خانم‌هاى خانه را ديده بعدا مورد ايراد و عصبانيتش نشده باشد ، مگر خانم‌هاى مهمان‌دار خانه را كه با عذر با كسى مىباشد معذور ميداشتند و از اينجا بود كه ديگر وظيفه پذيرائى به خانم مورد پسند محول گرديده اگر براى سيگاركشى يعنى ( متعه ) آمده بود مهمان را به ( اطاق سيگاركشى ) « 30 » و اگر شب‌خواب بود به اطاق مخصوص خودش « 31 » هدايت ميكرد و اگر عرق‌خور و سينى و مچل خواسته بود كنارش\r\n\r\n\r\n","description":"","footnote":"\r\n( 29 ) . سيگاركشى اصطلاحى براى تمتع آنى و شب‌خوابى براى تا صبح با يك خانم بود .\r\n( 30 ) . اطاقى مخصوص جهت همبسترى .\r\n( 31 ) . هر خانم خانه اطاقى مخصوص به خود داشت كه مهمان شب‌خواب و رفيق شخصىاش را -\r\n","page_name":" 404 ","page_number":404},
  {"content":"\r\n\r\nنشسته به سرگرميش پرداخته ، برايش عرق ريخته ، مزه لقمه گرفته به دهانش گذارده ، چنانچه هنر رقص و آوازى بداند عرضه نموده وسائل لذت و آسايشش را فراهم بكند .\r\n\r\nعرق‌خورى در شهرنو\r\nعرق‌خورى در شهرنو براى اهل آن از بهترين خوشگذرانىها بشمار ميآمد كه به مجرد ورود سينى يا مجمعهء عرق و شرابشان كه شامل ظرفى عرق يا شراب « تنها همين دو نوع مسكر وجود داشت و معمول بود » حاضر ميگرديد و غالبا ساززن ضرب‌گيرى نيز به اشاره‌ى خانم رئيس يا خود صاحب مجلس حاضر شده به زدن و خواندن ميپرداختند و كم‌كم خانم مجلس ، يعنى ميزبان و ديگر خانمهاى خانه هم به دخالت برخاسته به هنرنمائى و مجلس‌آرائى برآمده بهترين مجالس عيش و سرور را فراهم ميساختند .\r\nخانمهائى كه در اختيار مهمانان قرار ميگرفتند جز جهت امور ضرورى مهمان را ترك نميكردند ، چه موظف بودند تا هنگامى كه مهمانشان حضور داشته باشد متابعت از آنان داشته باشند و در غير اين‌صورت و تخلف از اين تكليف بود كه به مهمان برخورده برايش اهانت به حساب ميآمد و بسا فتنه‌ها و شر و منازعه‌ها كه از آن ببار ميآمد .\r\nهمچنين خانم‌ها از وظايفشان بود كه آداب معاشرت و نشست‌وبرخاست با مهمانان را فراخاطر داشته طريق برخورد با هر جماعتشان را دانسته ، در همان روزهاى اول تحت تعاليم لازمه قرار بگيرند ، چه از شرايط خانم بود كه با هر مهمان مطابق خواسته و روحيه او عمل كرده خود را با سليقه و ذوقيات او تطبيق داده بتواند رضايت او را فراهم نمايد ، مخصوصا كه در آداب‌دانى و بزرگترشناسى\r\n\r\n\r\n","description":"","footnote":"\r\n- در آنجا پذيرائى مينمود .\r\n","page_name":" 405 ","page_number":405},
  {"content":"\r\n\r\nو احترامات لازمه به واردين تعليمات كافى گرفته باشد ، زيرا كه باز همين عدم اطلاع از ملاقات‌ها بود كه خطرات مالى و جانى فراهم آورده مهمانان را خشمناك ساخته ، خانه را بهم ريخته خانمها مورد شتم و ضرب قرار گرفته ، خسارات فراوان و بسا زد و خوردهاى خونين كه ببار ميآمد .\r\nلذا از دانستنىهاى يك خانم بود كه به محض ورود مهمان ، اول به كداميكشان سلام كرده به همين طريق مطابق شأن و مقام به كدام يكشان تمام بكند و كدام را تعارف به كدام نقطه‌ى اطاق و چه كس را چه اندازه تمكين و اطاعت نمايد ، مخصوصا در پذيرائى از مهمانان كه از پيش مهمان نجنبيده ، هر دم به بهانه‌اى خود را به حياط نينداخته اخم و كج‌خلقى و بدقلقى نداشته باشد .\r\nهمچنين در ريختن مشروب كه حساب كم و زياد آن را كه محتوى بطرى را به تمام حضار قسمت نموده اندازه‌ى گيلاس‌ها را رعايت داشته كم و زياد نريخته باشد و ابتدا به بزرگتر مجلس تعارف كرده همچنان به كوچكتر برساند كه را ملاحظه داشته باشد و حرف ركيك و برخوردآور و زننده و توهين‌آميز از قبيل تعارفات ( خانه مال خودتان مىباشد ) « 32 » . ( برادرم باشى ) « 33 » و از فحش و دشنام و كلمات « غيرت و ناموس و زن و خواهر و مادر » و مثل آن مواظبت داشته باشد ، همراه خوشروئى و شيرينى و لطف بيان كه همراهش باشد در حالى كه هرآينه در خانهء شوهر به كمترين وضع اين احوال با وى برخورد مينمود ميتوانست بهترين زندگىها را داشته باشد .\r\n\r\nتفريحات در شهرنو و نرخ مخارج آن\r\nاين نوعى از تفريحات بود كه اين گونه جماعات تا پاسى از شب در خانه‌هاى آن\r\n\r\n\r\n","description":"","footnote":"\r\n( 32 ) . از آنكه معنى موهن ، مانند خانه‌دارى ميداد !\r\n( 33 ) . كه اين نيز دشنامى در حد خواهر قحبه‌گى طرف را مىرساند !\r\n","page_name":" 406 ","page_number":406},
  {"content":"\r\n\r\nبه ميگسارى و لهو و لعب مشغول بوده بدون آنكه تصرفى در زنها نموده باشند حساب ( سينى ) هاى خود را پرداخته مرخص ميشدند و تا مبلغ حساب هر سينى و مجمعه را نيز ناگفته نگذاريم هر سينى دو نفره شامل نيم بطر عرق با ماست و خيار و بشقابى تخمه و آجيل ، يا يك بطر شراب با پسته و نقل و براى هركدام چهار تخم‌مرغ پخته و نان و پنير و سبزى دو تومان ( بيست ريال ) و براى هر مجموعه‌ى چهار پنج نفره ، محتوى يك بطر عرق با دو شيشه شراب و دو برابر مخلفات بالا پنج تومان به انضمام زنان كه به تعداد هر مهمان يك تن به پذيرائى نشسته تا آخر به خدمتگزارى و سرگرم ساختن آنان ميپرداختند .\r\nصورت دوم ، مهمانان شب‌خوابى بودند كه فقط به جهت كامروائى زنى را تا صبح اجير كرده در اختيار گرفته صبح دو تومان بيست و پنج قران اجرت پرداخته بيرون ميرفتند ، كه البته اين قرار از آخر شب يعنى از ساعت ده و يازده ببعد كه مهمانان موقتى و ( سيگاركش ) ته كشيده در خانه‌ها بسته ميشد بود كه ديگر خانم كار و مهمانى نداشته باشد و نوع ديگر كنترات كلى ، كه از ابتداى شب خانمى در اختيار مهمان قرار گرفته ، با وى وقت گذرانيده مشروب و شام خورده زن ، خواهنده‌ى ديگر نپذيرفته باشد دو برابر اين مبلغ شده به چهار و پنج تومان ميرسيد كه اين نوع مخصوص مهمانانى ميگرديد كه در خانه‌اى با زنى دوست خصوصى يا ( رفيق شخصى ) بوده رابطه‌ى مستمر داشته ، زن اين صورت را قبول نمايد ، چه اين حالت به زيان خانم و صاحب‌خانه ميآمد ، از آنكه زنك در آزاد بودن ميتوانست تا خلوت شدن خانه چند برابر آن به خود و صاحب‌خانه سود برساند ، اگرچه براى مهمان نيز جز به ضرر نبود كه براى همان يكى دو ساعت زيادتر بايد مبالغى اضافه بپردازد ، درحالىكه از نيمه شب ببعد ميتوانست او را با ثلث اجرت در اختيار درآورد ، بعلاوه‌ى پول سينى يعنى پول شام او و احيانا مخارج مهمانان رسيده و جيب‌كنىهاى زنك و توقعات پىدرپىاش كه گاهى سر به چندين برابر ميكشيد ، به اضافه‌ى حقه‌خورىهاى از زنك كه هردم به بهانه\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nو بانگ و صدائى خود را به حياط رسانيده كامى داده مهرى گرفته براى او همان صورت از آخر شب ببعد را پيدا مينمود ، از اينرو خانم‌بازهاى خبره‌كار در شب‌خوابىها شام و مشروب خود را در خارج خورده آخر شب با جمله‌ى ( يك خانم شام خورده ) زنى را با يك تومان دوازده قران براى تا صبح تصاحب ميكردند .\r\n\r\nسيگاركشى\r\nسيگاركشى تمتع از زنى براى دقايقى بود كه با سه قران و كمتر در اختيار قرار ميگرفت و براى اين كار خلاف شب‌خوابى كه هركس مهمان يا ( رفيق شخصى ) خود را در اطاق خود و رختخواب مخصوص خود ميخوابانيد اطاقك محقرى در سمتى از حياط يا زيرزمينى از كوچكترين زيرزمينهاى خانه با گليم يا فرش ارزان‌بها و رختخواب و چراغ و چوب‌رختىاى كه تمام مراجعان بدان هدايت ميشدند و در اينجا نيز خبره‌كارانى بودند كه با پرداخت انعامى مثلا اجرت يك سيگاركشى اضافه به متعه و تبانى با او چند نوبت مقاربت را با خانم رئيس همان يك سيگاركشى حساب ميكردند و تا موجب شگفتى نگردد كه چگونه كسى ميتواند در يك فرصت به چند نوبت مباشرت اقدام بكند ؟ بايد عجيب‌تر ز اين را مصدق ساخته بگويم در يكى از شب‌زنده‌دارىهاى اين محله مجادله‌ى صاحب‌خانه‌اى با مهمان مشاهده شد كه صاحب‌خانه اجرت همخوابى با پنج خانم را از وى مطالبه مينمود و او به چهار اقرار داشت كه خانم رئيس خانم‌ها را احضار نموده به پرسش و محاسبه برآمد و معلوم شد حق با صاحب‌خانه بوده ، اضافه بر آنكه با دو نفرشان هم مكرر داشته است ! و بايد گفت بىدردى و بىغمى كه چه نيروها ميدهد ! « 34 »\r\n\r\n\r\n","description":"","footnote":"\r\n( 34 ) . در مشابهت به اين واقعه در كتابى خواندم كه در يكى از جنگهاى بين اسلام و كفر -\r\n","page_name":" 408 ","page_number":408},
  {"content":"\r\n\r\n\r\nصاحبخانه\r\nاما صاحبخانه كه مرد يا زن ، هرچه بود بزرگ و سرور موقّرى در كمال قدرت و همينه بود كه جهت حفظ موقعيت خويش كمتر دخالتى در امور خانه و مهمان مينمود مگر در امور فوق العاده ، مثل نزاع و شكايت و امثال آن و همواره در اطاق دم در خود كه از بهترين و مجلل‌ترين اطاقها با اسباب و فرش و فروشى كافى بود همراه معشوق يا معشوقه خود نشسته به ترياك‌كشى و ميگسارى و گفت و شنيد با يار و غارها ميپرداخت و حكم بزرگ و قائدى را داشت كه مگر معضلات لاينحل را به سمع او برسانند و همين وقار و سنگينى و بىاعتنايى وى به امور بىاهميت هم بود كه موجب احترام زيادتر او در نزد اهل خانه و مهمانان گرديده جز به ادب نام وى را به زبان نميآوردند ، چنانچه زنها با شنيدن اسم يا بلند شدن صداى صاحب‌خانه هريك چون موشى به سوراخى جسته خود را از ديد او پنهان ميداشتند و هر وارد و خارج شونده را وظيفه بود كه هنگام ورود ايشان را سلام مؤدبانه نموده هنگام خروج تعظيم و تكريم نمايد و بزرگى و جلالتى تا هر مفت‌خور و فاحشه را حسرت‌خور آن داشته ، وادار به تقلاى آن كند تا روزى همطراز وى شده چون او تكيه به بالش صاحب‌خانگى زده زيردستانى جمع بكند ، و همين حسرت‌ها نيز بود كه هزاران تنشان را به خاك سيه‌روزى و مذلت كشيده تا يك تنشان كامياب بشود .\r\nخانه‌دارها و صاحبخانه‌ها و خانم‌رئيس‌هائى كه نه تنها بر روى زيردستان و\r\n\r\n\r\n","description":"","footnote":"\r\n- عربى از سپاه اسلام اسير دشمن شده به زندان مىافتد و مأمور زندان دخترى داشته كه شائق اسير شده برايش آب و غذا ميبرد و در خلال آن باهم پيوست شده عرب تا وقت نماز صبح هشت بار با وى هماغوشى مىكند كه مورد تعجب دختر شده ميپرسد همهء مردان مسلمان در اين حالت بوده يا تو يكى ميباشى و عرب همه را بدانگونه توصيف مىكند ؟ !\r\n","page_name":" 409 ","page_number":409},
  {"content":"\r\n\r\nمراجعين و محدوده‌ى خود قدرت و نفوذ كلام داشتند ، بلكه بخاطر حمايت و پشت گرميشان از طرف دولتها ميتوانستند تا حد عزل و نصب رئيس كميسرى محل خود اعمال نفوذ بكنند .\r\nحمايت شدن بخاطر فوايدشان ، اول فوايد نقدى و جنسى استمراريشان كه تعطيل‌پذير نمىگرديد دوم بهره‌هاى عيشى و شهوى كه از طرفشان دختران گل‌ورچين و زنان دستچين ارسال مىشدند و ارزشمندتر از همه استفاده‌هاى سياسى كه در شعار دادن‌ها و هو و جنجالهاى بخاطر عزل و نصب و بزرگ كردن ، كوچك كردن و شخصيت دادن ، آبرو بردن افراد ، بنا به مقتضيات ، با همكارى زيردستانشان طلايه‌دار سپاه دستوردهندگان بشوند ، تا آنجا كه نگارنده خود ديده شنيده به آن دست يافته است ، به نمونه‌هاى زير :\r\nاز جمله در سياست خفيف كردن قوام السلطنه « 35 » كه عده‌اىشان با جوانانى مثل خود دنبال سگ كراوات بسته‌ى عينك دودى زده‌اى به شكل قوام و كراوات و عينك او ساخته راه افتاده فرياد ( قوامه و قوامه ، به روسى آغلامه ) سر بدهند .\r\nديگر به طرفدارى شاه ، هنگام فرار از بيم مقدمه‌چينىهاى دكتر مصدق به ظن دستگيرى و عزل جلوى خانه‌اش جمع شده همراه عربده‌كشان جنوب شهر و لشوش محلهء خود ( شهرنو ) گريهء ( شامونو ميخوايم ، شامونو ميخوايم ) سر بدهند .\r\nدر يكسره كردن كار دكتر مصدق و به راه انداختنش كه جلوى تانك و نفرات\r\n\r\n\r\n","description":"","footnote":"\r\n( 35 ) . در غائله‌ى آذربايجان قوام السلطنه مأمور كابينه مىشود و به ترضيهء روسها تا مهاجمينشان را از آذربايجان كه قسمت اعظم آن به تصرفشان درآمده بود بيرون ببرند به مسكو رفته قرارداد استخراج نفت شمال را با روسها امضا مىكند كه مورد اعتراض ديگر مدعيان گرديده به دستور خودش در مجلس استيضاح و از طرف اوباش مورد استهزاء قرار مىگيرد كه يكى از آنها به صورت سگش درآوردن بود .\r\n","page_name":" 410 ","page_number":410},
  {"content":"\r\n\r\nشعبان بىمخ « 36 » اولين شعاردهندگان جمله‌ى ( جاويد شاه ) بشوند .\r\nمأموريت اول كه راه انداختن دسته‌اش به ( فخرى سالكى ) و ( اعظم چشم درشت ) سپرده بشود و مأموريت دوم كه به ( خانوم قشنگ ) و ( گيتى قمه‌كش ) و ( طوطى رشتى ) و ( زينب لب‌شكرى ) واگذار و سومىاش كه تمامى خانه‌دارها ، به سركردگى ( پرى بلنده ) و ( اشرف چارچشم ) و ( وجيه ذال ممد ) و ( ماروس ) و ( والى ) و ( عزت خال‌دار ) بسيج بشوند . بسيجى كه در اندك زمان يعنى بعد از دو ساعت از دستگيرى مصدق و غارت خانه‌اش تمام چهارراهها و ميادين و نقاط حساس شهر را صحنه‌ى فريادهاى جاويد شاه خود ساخته كار را يكسره بكنند و پيشينيانشان كه خدمت پدرش بكنند .\r\nرضا خان بايد به سلطنت مىرسيد و لازم به مقدماتى ميآمد ، از جمله بازى جمهورىخواهى كه ( اعظم خرسه ) و ( رفعت هزار تومانى ) « 37 » و ( دختر صمد ) « 38 » و ( اشرف دروازه شميرانى ) و ( اختر سياه ) مأمور ميدان‌دارى كار شده ميدان توپخانه را پر از غوغاى صدها زن بىنقاب بزك كرده نموده صدا به ( زنده باد جمهورى ) و ( آب حياته جمهورى - نقل و نباته جمهورى ) « 39 » بكنند . و در بهم\r\n\r\n\r\n","description":"","footnote":"\r\n( 36 ) . نيمچه پهلوانى بىنام و نشان كه با اين كارش صاحب نام و نشان شده به پاس خدمتش زمينى در شمال پارك شهر براى تأسيس زورخانه به او داده مىشود و خرج بنايش را هم كه دولت متقبل مىشود .\r\n( 37 ) . خانم و خانه‌دارى ساكن خيابان لختى ( سعدى ) كه تاكسش هزار تومان بود .\r\n( 38 ) . معروفه‌اى كه اگر اسمش را ميان بتول و موچول اشتباه نكنم ، دختر درشكه‌چىاى كه در اندك زمان ، يعنى ميان سنين بين سيزده تا بيست كه توسط پدرش وارد كار مىشود به چنان مقام مالى و نامىاى ميرسد كه در جهت ثروت لازم مىشود مباشر به محاسباتش برسد و از جهت شهرت در آن حد كه حتى پيغامش خونى را خلاص بكند . و در مقابل شيخ حفظكم اللّه خطاط هنرمند از گرسنگى در كوچه تلف بشود ؟ ! .\r\n( 39 ) . كه در موقع برچيدنش به مخالفت معانيش ترجيع بند ( جمهورى نقل پشكل * است اين -\r\n","page_name":" 411 ","page_number":411},
  {"content":"\r\n\r\nزدنش كه همانها چادر عبائى بسركرده ، نقاب به چهره كشيده فرياد ( ما دين نبى خواهيم - جمهورى نمىخواهيم ) بلند بكنند ! و در تاجگذاريش كه خود به هفت قلم آراسته ، پيچه‌ى چهار انگشتى « 40 » زده لابلاى جمعيت فرياد ( زنده و جاويد باد سلطنت پهلوى ) برآورند و ميان مردم نقل هلى پخش بكنند .\r\nپس از آن در تآتر الغاى نفت دارسى ! كه در كف كاميونهاى كارناوال « 41 » آن نيمه‌عريان و مست خراب ، زده و خوانده و رقصيده بوسه به اين و آن پرت بكنند و خود را در آغوش مطربهايشان بيندازند . در دو خاصيت ، يكى اظهار شادمانى كوتاه كردن دست انگليسىها از منافع نفت ! و ديگر آموزش بىحجابى و دريدگى و پرده‌درى تا كشف حجاب چند سال بعد سهل بشود .\r\nمأمورين بىجيره مواجبى كه پيدايششان را بايد از شروع بازى مشروطه ، مستبد ، به دستور مشاورين محمد عليشاه دانست كه براى مقابله با مشروطه‌طلبان بدكاره‌هاى كوچه قجرها استفاده بشود . مأمورينى كه هم در زير نقاب مذهب بتواند پاى منبر ، منبرىهاى هواخواه و روضه‌خوانىهاى متحصنين صحن حضرت عبد العظيم گريسته آمين گوى پايدارى سلطنت و سلامت جان شاه شده ،\r\n\r\n\r\n","description":"","footnote":"\r\nبسيار قشنگ و خوشگل است اين ) ساخته بشود .\r\n* . نقلى كه در عيد عمرها ميساختند . از پشكل بز و گوسفند كه رويش لعاب قند ميدادند .\r\n( 40 ) . نقابى كوچك و كوتاه كه فقط تا پايين چشمها را ميپوشانيد و بجاى حجاب كه به مراتب به دلربائيشان مىافزود .\r\n( 41 ) . كارناوالى كه بخاطر لغو قرارداد دارسى ترتيب داده شده بود ، كه نه لغو قرارداد ، بلكه تجديد آن‌كه مدتش نزديك به اتمام بود را در بر مىگرفت ، كارناوالى كه ذال ممد ، مكلف به راه انداختن آن گرديد ، به اضافه‌ى تقبل مخارج و اداره‌ى آن ، چه كه از خانه‌دارهاى بزرگ بوده ، با وسائلى كه از هر جهت در اختيار دارد محق است تا اين كار بزرگ را هم او افتخار ببرد ! كه شرحش در جاى خود كه بر سر همان ورشكست شده كارش به افلاس مىكشد ، داده شده است .\r\n","page_name":" 412 ","page_number":412},
  {"content":"\r\n\r\nبچه‌هاى عاريتى خود براى قربان كردن در راه شاه روى پله‌ى منبر بگذارند و هم در چهرهء آزادىخواهى كه مشروطه‌طلبان دم از آن ميزدند ، به نشانه‌ى پذيرفتن قطعى محمد عليشاه در ميدان توپخانه لخت مادرزاد ساقيگرى قزاقها و با آنان هماغوشى به حضور بكنند ، كه البته در اين پرده نتوانست موفق بشود ، اما آزادى وطنى ! را توانست تفهيم بكند .\r\nبعد از زنان ذكر شده لش و لات‌هاى شرير و بدسابقه‌هاى گردن كلفت نيز مفيد فايده شناخته شدند كه بايد براى مواقع لازم ، با آزاد گذاشتنشان در اعمال و رفتار حمايت بشوند . مواقعى مانند لزوم سر و صدا ، شلوغ كردن ، شعار دادن ، رعب و وحشت ، كتك زدن ، آتش زدن و آتش‌سوزى راه انداختن ، چاقو زدن ، آدم زير كردن ، بساط و خانه و دكان و عروسى و عزا بهم زدن ، آدم دزديدن ، آدم كشتن ، غارت كردن و امثال آن . مانند گرفتن و بستن افشارطوس « 42 » و با چاقو سوراخ‌سوراخ كردن دكتر فاطمى « 43 » . طناب‌پيچ كردن تختى « 44 » . كتك زدن حاج\r\n\r\n\r\n","description":"","footnote":"\r\n( 42 ) . رئيس شهربانى دولت دكتر مصدق ، داراى صدايى نازك كه به تمهيد مظفر بقائى به خانه‌اى دعوت شده ، امير كچل نامى او را از پشت بغل زده ديگران طناب‌پيچش مىكنند .\r\nسپس بوسيلهء صندوق عقب اتومبيلى به كوههاى پلور برده و چنان‌كه شايع بود در غارى تحت شديدترين شكنجه‌هايش از جمله كشيدن ناخنها ، بيرون آوردن چشمها قرار داده هلاك ميكنند .\r\n( 43 ) . وزير امور خارجه‌ى دكتر مصدق كه در بالا رفتن از پله‌هاى شهربانى از پشت با چاقو مورد ضرباتش قرار ميدهند . روزنامه‌نويسى دهن‌دار ، طرف علاقه‌ى مردم كه عليه شاه سخنرانىهاى شديد و غليظ ترتيب داده و از همين‌رو مورد غضب شديد دربار قرار گرفته و با فجيع‌ترين وضع ( در تب 42 درجه ) به قتل مىرسد .\r\n( 44 ) . منظور جهان پهلوان غلامرضا تختى است كه در مسابقات جهانى بسى افتخارآفرينىها مىكند و بارها پرچم ايران را در ميادين بين المللى به اهتزاز درمىآورد . مردى با جميع صفات پسنديده‌ى پهلوانى ، مورد علاقه و احترام همگان . خيّر و خيرانديش . دوستدار و حامى ضعفا ، در مخالفت نهانى با دربار و درباريان ، كه به همان خاطر مغضوب و بعنوان جشنى كه به افتخار نام‌آفرينىهايش ميدهند ، به هتلى دعوت و از آنجا به رامسر « متل -\r\n","page_name":" 413 ","page_number":413},
  {"content":"\r\n\r\nحسن شمشيرى « 45 » . غارت خانهء دكتر محمد مصدق . تظاهرات فوق الذكر و هركه را بخواهند سر جاى خود نشانيده يا نابود بكنند . و اينك دو نمونه از حد حمايت داخلى و خارجى از اين دو گروه از زن و مرد و اين‌كه چقدر خاطرجمعشان داشته خودشان از خود خاطرجمع بوده‌اند .\r\nاول قمارخانه‌دارى كه از ذكر نامش معذور ميباشم ، صبح شبى كه كاسه كوزه‌دارش را با لگد به بيضه ميكشد ، با سابقه‌ى دو جنايت ديگر ضامن قاتل ديگر شده او را با خود به قمارخانه ميبرد و دوم كه لازم به ذكر مقدمه مىباشد :\r\nبا كسب اطلاعات و تجربيات پيشينيان و مقتضيات ! بر هر رئيس كميسرى تازه رسيده بود كه براى كوبيدن ميخ خود و زهره‌چشم گرفتن از كسبه‌ى مقررى بده ، مثل قمارخانه‌دار و شيره‌خانه‌دار و فاحشه‌خانه‌دار و امثال آن بشارت و مشورتى كرده ، بگير و ببندى نموده ، نوآورىهائى بكند ! و يكى از ايشان كه چند تن مأمور جلب شاگردهاى خانم رئيسى بنام ايران شيرازى مىكند . ايران كه در غيابش اين كار انجام شده بوده براى اعاده‌ى حيثيت به كميسرى و يكسر به پيش رئيس رفته با برخوردى بس اهانت‌آميز از او ميخواهد شاگردهايش را آزاد بكند ! رئيس كه تازه كميسرىاش كلانترى و خودش تحت لواى عكس محمد رضا شاه بالاى سرش به قدرت كامله رسيده بوده ، از آن بىادبى چنان\r\n\r\n\r\n","description":"","footnote":"\r\nسخت سر » ش برده به قتل مىرسانند ؛ و تا جلوگيرى از خشم و شورش احتمالى مردم مرگش خودكشى بخاطر اختلافات خانوادگى نام نهاده ، شايعه مىكنند ! مزار وى در امامزاده عبد اللّه ، كنار مقبرهء مرحوم حاج حسن شمشيرى .\r\nاز جهان پهلوان تختى پسرى به نام بابك به يادگار مانده است .\r\n( 45 ) . يكى از طرفداران دكتر مصدق ، در آن حد ارادت به وى كه با آگهى فروش اوراق قرضه‌ى ملىاش يك ميليون تومان از اوراق آن را مىخرد . همچنين از علاقه‌مندان جهان پهلوان تختى . صاحب چلوكبابى شمشيرى در سبزه‌ميدان كه دچار غضب شاه و مصائب بسيار مىشود .\r\n","page_name":" 414 ","page_number":414},
  {"content":"\r\n\r\nعصبانى مىشود كه دستور آوردن نيمكت و به شلاق بستن او را ميدهد ، مخصوصا كه جلوى پاسبان‌هائى كه عقب ايران دويده تا مانع ورودش به اطاق او شوند اين اتفاق افتاده بوده ! اما هنوز حرفش تمام نشده بوده كه ايران سر فحش را به طرفش باز كرده و دوات روى ميزش را برداشته به عكس پرت مىكند و ميز را برگردانده خود را به او رسانيده به يقه‌اش ميچسبد و بقيه‌اش كه در صورتمجلس ملاحظه بكنيم ؟ !\r\nصورتمجلسى شامل مسائل زير : 1 - ورود بدون اجازه به اطاق رئيس كلانترى . 2 - هتاكى و دشنام و ناسزا با كلماتى از بدترين به رئيس كلانترى .\r\n3 - تعيين تكليف براى رئيس . 4 - برگرداندن ميز و وارد آوردن خسارت به اموال دولتى . 5 - شرارت و از هم دريدن پرونده‌هاى متهمان . 6 - ضرب و شتم منجر به جرح رئيس . 7 - برداشتن كلاه و كندن درجه‌ها و پاگون‌هاى رئيس در حين خدمت و لگدكوب نمودن آنها و دريدن فرنج . 8 - فحش و اهانت به چهارپاسبان به نامهاى زير . . . 9 - مانع انجام وظيفه‌ى مأموران كلانترى شدن . 10 - پرتاب كردن دوات پر از جوهر به جانب عكس مبارك شاهنشاه عظيم الشأن و شكستن شيشه‌ى عكس و دريدن عكس و آغشتن چهرهء ذات اقدس ملوكانه به جوهر سياه ؟ ! و خاكمان به دهان اسائه‌ى ادب به ذات مقدس همايونى و پدر بزرگوار و خاندان مطهر جليل سلطنت ! ! !\r\nبا افزودن بسى مطالب و سوابق جعلى ، مثل سرقت و مال‌خرى و قاچاق ، همراه كلاه و درجه و پاگون‌هاى پامال شده و فرنج و شلوار آلوده به جوهر و روى همه عكس دريده و قاب و شيشه‌هاى شكسته كه ضميمه‌ى پرونده مىشود . اما هنوز بسته‌بندى دلايل و علائم جرم تمام نشده بوده ، كه تلفن زنگ زده با برداشتن گوشى آن‌كه رنگ رئيس تغيير و بشاشت چهره‌اش كه توانسته بوده چنان پرونده‌اى تنظيم بكند تبديل به غم و يأس مىشود ! كه گويا در همان فرصت يكى از پاسبانها كه جيره‌خور ايران بوده از بيرون به محلى زنگ زده\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nنتيجه‌اش اين‌كه ايران و شاگردانش فى المجلس آزاد و رئيس احضار و پس از چهل و هشت ساعت اعزام به بوشهر مىشود .\r\nاسباب علل ورود زنها هم به شهرنو چنين بود كه يا تمناى هرچه زيادتر كامرانى و شكم‌پرورى داشته راهى جز خودفروشى نمييافتند و يا بخاطر سببى از اسباب ، مانند بىخانمانى و بىسرپرستى و بيكسى و دورى از اوطان و طلاق و تلاشى بر تفكيك زندگى خانوادگى و اغفال اين و آن ، پناهنده به اين مكان ميگرديدند و يا توسط سوداگران حرفه‌اى و شوفرهاى بيابانى آورده فروخته ميشدند .\r\nنگهدارى و اسارت آنان نيز به اين صورت انجام ميگرفت كه در همان هنگام ورود برايشان پيراهن و جوراب و كفش و اسباب بزكى خريده ، پولى به قرض در اختيارشان ميگذاشتند و همين دل خوش كنك‌ها و قرض سند محضرى به نزول هم بود كه پابندشان ساخته ، در پى آن هردم برايشان خرجى ميتراشيدند گرفتارتر و بدهكارترشان بكند و چنانچه كسى هم بخواهد دل برايشان سوزانده از منجلابشان برهاند ، اول قبوض بدهيشان را جلووش بگذارند ، و اين نيز در صورتى بود كه خودشان جدائى از منجلاب را خواسته باشند كه نميخواستند و اگر به غير اين و دل در گروى كسى هم داشته باشند ، كه اكثرا هم به چنين حالت بودند بايد به حال خودشان گذارده از فنا شدگانشان بشمارند .\r\nو جواب تماميشان در معرفى مقصر و دليل راه يافتنشان به آن مكان آزار پدر و مادر ، يا زن پدر و شوهر مادر ، يا دوست و مونس و همنشين و يا تجاوز محارم و فقر و ندارى و يا اذيت شوهر و امثال آن شنيده ميشد ، همراه چنان اظهار مظلوم‌نمائى و آب و تاب كه گفتى همه خلق خدا كمر به نابودى او بسته بوده جز خود او . و غير همين يك در ، در ديگر بطرفش گشوده نمانده بود ، در صورتى كه همين نادم و ملتمس نجات چنانچه در همان زمان ، مهمان يعنى مشترىاى از در ميرسيد چنان از جا جهيده به استقبالش ميشتافت كه حتى طرف\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nصحبت را فراموش مينمود !\r\nبه همين خاطر هم بود كه كمتر كسى ميتوانست از منجلابشان برهاند كه نه بدهىهايشان به صاحبخانه و ديگران ، مثل خرازىفروش و قسطىفروش و سمسار و لحاف تشكى و قروضى كه رفيق شخصىها و باجگيرهايشان ، مانند قسط دوچرخه و موتورسيكلت و فرش و غير آن به حساب او بالا آورده بودند قابل پرداخت بود ، و نه دلبستگى و اعتياد زندگى در آن مكان با همدلان و همنشينان مثل خود اجازهء جدائيشان از آن امكان ميداد ، و بالاتر از همه زبان نرم اميدواركننده‌ى خانم رئيس و صاحب‌خانه در موقع رفتن او كه « دخترم ! خانه ، خانه خودت و ما هم خواهر و مادرت هستيم ، هر وقت پشيمان يا خسته شدى بدون خجالت ميتوانى برگردى ، قدمت روى چشممان مىباشد . » بزرگترين مشكل او بود كه يك بام و دو هوا شده ، چنانچه ، از آبرو گذشته‌اى هم همه مراحل پرداخت بدهىها و از سر راه برداشتن موانع را گذرانده او را از آن محل بيرون ميكشيد ، همان اميدوارى از طرف خانم رئيس و صاحب‌خانه و اشك و دل سوزاندن‌هاى همشاگردىهايش موقع خداحافظى و انس و الفت ميانشان مانع آن بود تا دل به زندگى تازه سپرده قبول وضع آبرومند بكند و لذا كمتر زنى ديده شده بود كه از اين محل بيرون رفته دوباره مراجعت ننمايد ، اگرچه بهترين شوهر و مرفه‌ترين وضع نصيبش شده بود و به همين خاطر هم بود كه چنانچه كارشان با مرد جديد قطعى و به صيغه يا عقد و در آخر به قسم ميرسيد ، هريك دو قسم به نوعى حيله نموده ، مثل اين‌كه يكيشان اسم طرف را نوشته زير چارقد سر پنهان نموده قسم خورده بود كه تا اسم تو روى سرم باشد دست از پا خطا نخواهم كرد ! مگرچه شود ! و چه پاكيزه استخوان و متنبه شده‌اى باشد كه رشته‌ى گذشته گسسته به عهد و قسم وفا بكند .\r\nبه همين خاطر هم كمتر ماه و سالى در شهرنو ميگذشت كه يكى از اين قسم‌خورده‌هاى مراجعت نموده زير كارد و چاقوى بيرون برنده نيفتاده تكه‌تكه\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nنشده ، همراهش خانم رئيس يا صاحب‌خانه‌اش كه با علم به ( نشستن ) « 46 » او دو مرتبه قبولش نموده ، به خانه‌اش راهش داده بود دچار بلاياى وى و امثال آن مانند اختر اصفهانى كه بطرى چاركى « 47 » با پاشنهء پا به مدخلش كوبيده شد و آب جوش كه به سر اكرم قشنگ ريخته شد و سر بريدن و مثله شدن نگردد ، و يكى از آنها ماجراى زير كه صدايش شهرگير بشود !\r\n\r\nعليشاه درشكه‌چى\r\nعليشاه درشكه‌چىاى بود كه با اشرف رشتى دو سه ماهى بود رفيق شده براى هم در حضرت عبد العظيم قسم خورده بودند و اشرف قول داده بود جز او مرد ديگرى را دوست نداشته باشد تا شبى عليشاه كه بىوقت رفته بوده اشرف را با ديگرى مشاهده مينمايد و جواب اعتراضش از طرف اشرف اين مىشود كه قحبه اسمش رويش مىباشد ، اگر به دم سگ پول ببندند ، طرفش بفرستند بغلش ميخوابد ، خيال كرده‌اى با فرشته رفيق شده‌اى ؟ ! و يا اينهمه پول توجيبى و سفره‌هائى كه برايت پهن ميكنم كرايهء باغ بالا پائينم مىباشد ، جز همين است كه از اين راه پيدا ميكنم و عليشاه بطور قهر بيرون آمده از همانجا نقشهء انتقام از او را در سر ميپرورد ، تا عصر روزى عرق زيادى خورده با چاقوى مالبندبرى درشكه‌اش روانهء خانهء اشرف مىشود و با جمله‌ى اول و دوم گفت و شنيد با چند ضربه از پايش درآورده بر روى سينه‌اش مينشيند و اول پستانهايش را بريده\r\n\r\n\r\n","description":"","footnote":"\r\n( 46 ) . به عقد يا صيغه و يا قسم به اختيار كسى درآمدن ، و نشانيدن آن‌كه مردى زنى را متعهد شده ، به صيانت و حضانت خود درآورده برايش مكان و وسايل زندگى تهيه نموده مثل زن رسمى بنشاند .\r\n( 47 ) . عرق و شراب به وزن و در نيم بطرى پنج سيرى كه سيصد و هفتاد و پنج گرم و بطرى چاركى كه هفتصد و پنجاه گرم امروز مظروفشان بود فروخته ميشد و در اينجا غرض بطرى بزرگ آن مىباشد .\r\n","page_name":" 418 ","page_number":418},
  {"content":"\r\n\r\nسپس گوش و بينى و شرمگاه و چشمانش را كه بيرون ميآورد و در آخر ، در برابر ديدگان ديگر زنان خانه كه رو خراشيده ، گيسو كنده ، فرياد كشيده تضرع دست كشيدن از او ميكرده‌اند سر از بدنش جدا نموده محل را ترك مىكند و اشعار زير كه در مرثيه‌اش كسى از زبان زنان خانه ، ساخته ميپراكند ورد زبانها مىشود :\r\n عليشا چاقو نزن اشرف جو - نم جوونه * عليشا چاقو نزن اشرف جونم مهربونه \r\n هنو بيستش نشده فكر جوونيش رو بكن * كامى از دنيا نبرد فكر ناكوميش رو بكن \r\n بىمروت ! به يه زن حربه مگه چن تا ميشه * سينه و پشت و شكم ضربه مگه چن تا ميشه \r\n طفلكى چى به تو كرد اينهمه تا خون بخوره * بيگنا بود به خدا ، آخه ميخواس نون بخوره \r\n عليشا چاقو نزن اشرف جو - نم جوونه * عليشا چاقو نزن اشرف من مهربونه \r\nكارى كه صدايش به سراسر مملكت پيچيده مورد رقت هر زن و مرد گرديد و در اعدامش كه پير و جوان به تماشا و تف تفه‌اش رفتند و نام عليشاه كه بدترين نامها معلوم شده ، در هر منازعه‌ى ميان مسافران درشكه و شوفرها با درشكه‌چىها ، درشكه‌چىاش عليشاه خطاب شده . درشكه‌چىها كه به جوابشان جملات شعرگونه‌ى زير را ساختند :\r\nبه اين صورت كه چون يكيشان به هر علت عليشاه خطابشان ميكرد در جوابش ميگفت :\r\n عليشا ! جون عليشا * ك . . . گذوشتم پشت باغشا \r\n صد تا وايسادن ، اونجا تموشا * شد پاچت رنگِ ، رختِ فراشا « 48 » \r\n گفتى به ننه‌ت ، آقا عليشا * يك هيولا داش ، قد منتشا ! « 49 » \r\n گف ننه‌ت بگو ، چشم بد بدور ! * بازم تو ك . . . را ، . . . عليشا \r\nكه وقتى در چهارراه سرچشمه شوفر اتوبوسى كه در اتوبوسش بودم اسم\r\n\r\n\r\n","description":"","footnote":"\r\n( 48 ) . نظر به سرخ و رنگ خون بودن لباسهاى فراشهاى دولتى .\r\n( 49 ) . چوب سياه سخت گره‌دارى كه دراويش به شانه ميگذاشتند .\r\n","page_name":" 419 ","page_number":419},
  {"content":"\r\n\r\nعليشا روى درشكه‌چى كنارش كه هردو به فرمان آژان راهنمائى توقف نموده بودند گذاشت چندان از اين كلمات بارش نمود كه راننده‌ى اتوبوس با همه‌ى هممسلكى ترجيح داد از فرمان آژان سرپيچى و از دستش فرار بكند ! !\r\nبه هر حالت خانه‌هاى اين محله به سه قسمت تقسيم ميشدند . خانه‌هاى شمال و كوچه‌هاى منشعب آن ، مخصوص خانه‌ها و خانم‌هاى درجه اول گرانبها با نرخ « سيگارى » « 50 » سه قران كه همواره خانه‌هايش مملو از جمعيت و خانمهايش به زحمت بدست ميآمد و قسمت وسط كه از دو طرف ، يعنى از كوچهء قنات و كوچه‌هاى محاذى و شمال و جنوبى آن تشكيل ميشدند طفيل خانه‌ها و خانمهاى متوسط كه غالبا زنهايش از اول غروب در آستانه‌ى خانه‌هايشان نشسته مشتريان را با خودنمائى و برداشتن كلاه و كتشان از دوش و گريختن به درون به داخل ميكشيدند با زنان بددهن دريده مخصوص لش و لات‌هاى خال كوبيده و خانه‌هاى جنوبى ، خاص زنان وامانده جامانده‌ى پير و عليل و از كارافتاده و واخورده‌ى خانه‌هاى اول و دوم كه با نرخ‌هاى بسيار نازل از قرار يكقران و پانزده شاهى و ده شاهى كار راه‌اندازى ميكردند .\r\n\r\nآفتاب مهتاب\r\nبا رواج بيحد و حصر فحشا و خانه‌هاى شهرنو بود كه زنى هم بنام آفتاب خانه‌اى در كنار خندق بيرون دروازه قنات‌آباد « انتهاى خيابان مولوى غربى فعلى » داير كرد كه با بر و روى زيبا و شكل و شمايل دلفريب در اندك زمانى غوغائى بر پا نموده پير و جوان شهر را به طرف خود كشانيد و بتأسى از او زنى ديگر با اسم مهتاب خانه‌اى ديگر نزديك او داير كرده به رقابت با آفتاب برآمد . آرايش او چنين بود كه نيمتاجى مكلل بر طرف گيسوان نهاده توسينه‌اى خورشيدى از\r\n\r\n\r\n","description":"","footnote":"\r\n( 50 ) . بغل‌خوابى زن ، در مقابل ( چپق ) كه مربوط به پسر ميگرديد .\r\n","page_name":" 420 ","page_number":420},
  {"content":"\r\n\r\nجواهر جلو آن تلئلؤ مينمود و ماهىاى از طلا و جواهر بدلى بر طرف چپ زلف قرار داده ستاره‌ى طلائى بر بالاى ابروى چپ ميچسبانيد و مهمانها و مشتريانش بيشتر از نظامىها و قشونىها و نظميه‌چىها و امنيه‌ها بودند كه به آن طبقات علاقه و ارادت ميورزيد و بوسيلهء همانها نيز شد كه بساط آفتاب را برهم ريخته وى را متوارى گردانيد و طولى نكشيد كه خود او نيز از مال و جسم طعمه لاشخوران مهاجم گرديده مقروض و متضرر فرارى گرديده پس از چندى در رديف خودفروشهاى طبقه دوم شهرنو درآمد ، و اشعار زير كه در وصفشان ساخته شده در دهان لوطىها افتاد :\r\n آفتاب مهتاب چه رنگه * سرخ و سفيد دو رنگه \r\n آفتاب چو گل لطيفه * مهتاب چو گل قشنگه \r\n آفتاب مثال دنبه * مهتاب مثال سنگه \r\n اين مثل غنچه جفته * اون مثل پنجه تنگه \r\n گرزى ميخوام چو تُخماق * با هردو تا بجنگه . \r\n\r\nخال‌كوبى\r\nاز جمله نشانه‌هاى لش و لاتى و علاقه ميان جوانان ، مخصوصا لش و لات‌ها و ( داش ) ها و دست چوب بالابروها و باجگيرها يكى هم خالكوب كردن بدن بود كه تقريبا تداول عام داشته هر يكّه‌بزنى به نشانهء گردن كلفتى و زورگوئى بدن خود خالكوبى مينمود .\r\nخال‌كوبىها از پشت دست و ساعد و بازو شروع شده ، در بعضى به تمام سپنه و پشت ميرسيد ، كه تمام آن را با شكل و اسم پهلوانان شاهنامه ، يا دوستان و رفقا و محبوبه ، معشوقه‌هاى خود خالكوبى ميكردند . اين خالكوبىها بعضى دلپذير و چندرنگه و استادانه ، در خطوط و نقوش زيبا و در بعضى زشت و بدخط و نقش و ناشيانه كه فقط رنج سوزن آن به بدن خواهنده رسيده ، نشانش نموده ،\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nمهر بىشعورىاش زده بود ، و در هر صورت ذوقى كه بيش از هرچه جهالت صاحبانشان معلوم مينمود .\r\nحماقت را نشانه‌هائيست ، از جمله افراط و تفريط در خشونت و رأفت و بذل و امساك و سخاوت و خست و دوستى و دشمنى و به حزن و سرور و هرچه كه به غير از حد و محل و بدور از حد اعتدال باشد و بنا به سخن معروف ، در جائى از سوراخ سوزن تو رفتن و در جائى از دروازه تو نرفتن و امثال آن و يكى هم خال كوبيدن بود كه كسى در جائى رنج نيش هزاران سوزن به تن خود قبول و در جائى از سوزن آمپولى كه جهت سلامتىاش تجويز شود فرار بكند ، و بدتر از همه ، كار خال كه با آن خود را نشان نموده اگر بخواهد آن را زدوده حمق خود پاك بكند نتواند . جهلى مطابق جنون نويسندگى در بعضى كه در گرم شدن دهان قلم حرفى آورده چاپ بكند كه بدتر از خالكوبى به پيشانىاش نقش شده نتواند آن را سر پل فلان ! بگيرى پاك بكند !\r\nزنها نيز خالكوبىهائى داشتند ، مانند خالكوبى دور مچ پا و دست ، در محل خلخال و النگوى و روى انگشتان و روى سينه و ميان دو ابرو ، و كنج لب و زير چانه و روى گونه و زنان بدكاره كه نام رفيق « مترس » و بقول امروزىها ( دوست پسر ) خود پشت دست و روى ساعد ميكوبيدند . از جمله زنانى كه در نشان دادن حد علاقه به رفيق افراط نموده بود ، زنى بنام لقا تپل بود كه نام رفيق خود « غلام سياه » را در چند جاى بدن خال كوبيده ، از جمله شكل قفلى را كه با اسم او روى زهار نقش زده بود ، در اين معنى كه فقط كليد غلام سياه ميتواند آن را باز بكند !\r\nروزى غلام سياه لقا را با مردى در درشكه ديده ، به رگ غيرتش ! برخورده ، شب او را دست و پابه‌پايهء صندوق بسته ، با چاقو دو لب عضو خال‌كوبى شده‌اش را سوراخ نموده ، قفلى از آن گذرانيده ميگويد اينطور قفل ميكنند ، نه طورى كه هركس بتواند آن را باز بكند !\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nدر توجه به علائم حماقت بايد به اين حالت نيز نگريست كه در جائى كه امرش همه از باج باز و بسته شدن قفل او ميگذشته رگ غيرتش نجنبيده ، در جائى كه با كسى در درشكه‌اش مينگرد به آن‌گونه غيرتى و مرد مىشود !\r\n\r\n","description":"","footnote":"","page_name":" 423 ","page_number":423},
  {"content":"\r\n\r\n\r\nگشت و گذارهاى بعد از نوروز\r\nچنانچه در گذشته اشاره شد از تمام شدن سرماى زمستان و ورود بهار ، اهالى تهران بسان مرغانى كه از قفس آزاد شده باشند ، محصوره‌هاى خانه دكانها را پشت سر نهاده رو به سبزه و صحرا و بيابان ميگذاردند . سبزه و صحرا و دشت و بيابانى كه در آن قيد و بند كسب و كار و خانه و زندگى و زن و بچه نداشته باشند .\r\nبه اين قرار كه با اولين آفتاب بهارى كفش و كلاه و البسهء زمستانى را كنار گذارده لباس سبك تابستانى پوشيده ، كلاه‌ها را از پوستى و دستمال يزدى « 1 » و مثل آن به كلاه نمدى تبديل و قبا ، سردارىهاى كلفت يقه‌بسته‌ى بلند را به قبا سه‌چاكى يقه هفت تا بالاى زانو و شال‌هاى پشمى كلفت كمر را به شالهاى نازك ( شير پنير ) « 2 » و قلمكار و اطلس و مانند آن تبديل و كفش و اروسىهاى بندى و سگكى و جوراب پشمىهاى پاشنه پنجه انداخته‌ى با ( تيماج ) و ( ميشن ) « 3 » را به گيوه كه بدون جوراب بپوشند « 4 » مبدل نموده به راه مىافتادند و بسا\r\n\r\n\r\n","description":"","footnote":"\r\n( 1 ) . دستمال يا بغچه‌اى بزرگ نخى ، با نقوش سياه و سفيد كه بجاى كلاه و نه نشانه‌ى زاير بودن به سر ميبستند .\r\n( 2 ) . پارچه‌اى شكرى رنگ از كتان ، يا ابريشم .\r\n( 3 ) . پوست ميش و بز كه براى كف كفش و كيف جيب و كيف مدرسه و امثال آن به كار ميآمد .\r\n( 4 ) . جز زمستان كه جوراب پشمى ساقه‌كوتاه دستباف ميپوشيدند ، جوراب در اوقات ديگر كاربرد و شناخت نداشت و ميگفتند جوراب پا را خفه مىكند .\r\n","page_name":" 424 ","page_number":424},
  {"content":"\r\n\r\nكه در همان ساعات اول دچار سرماهاى ( لوطىكش ) « 5 » ميگشتند .\r\nسرماهائى كه قبل از حركتشان از خانه خبرى از آن نبوده ، هواى مطبوع اوايل سال و گل و برگ و شكوفه‌هاى تازه از پوسته‌هاى ساقه ، از غلافهاى درختان سر بيرون آورده ، پرندگان امثال سار و كبوتر و گنجشك به پرواز و جست و خيز و نواخوانى برآمده ، همه چيز را فراموششان داده ، پاشنه‌هاى گيوه‌هاى نو ، يا نوار قيطان عوض كرده‌ى گل گيوه‌زده‌ى « 6 » دور لب زيره‌ى لاجورد ماليده را به پا كشيده شق و رق و با سينه‌ى جلو داده و دستهاى تلو تلو بيرون زده ، هرچه زيادتر خود را به عمق دشت و دمن ميرسانيدند و ناگهان كه هوا طبق عادت فصل منقلب شده ، ابر و باد و سوز و سرما و در عقبش باران شديد دور از انتظار بسا همراه با تگرگ باريدن گرفته ، ناچار كه با كشيدن پشت دامن‌هاى قباها به روى سرها و هرچه شتابان‌تر و مچاله‌تر كه سرما به مغز استخوانشان دويده بود لرزان و خيس و آب‌چكان كه گفتى از حوضشان بيرون كشيده‌اند ، گيوه‌هاى سفيد دور لاجورديشان غرق گل و لا شده ، به پايشان لف‌لف مينمود بازگشته راه شهر و خانه‌ها در پيش ميگرفتند ، همراه تحمل خفت سرما و ديگر عوارض آن‌كه\r\n\r\n\r\n","description":"","footnote":"\r\n( 5 ) . سرمائى كه جوانان بىتجربه را كه بىاطلاع از انقلابات هواى بهار شاد و شنگول و با سر و وضع آراسته به دشت و صحرا زده گرفتار باران و تگرگ‌هاى آن گرديده خيس و لرزان و خفيف بازميگشتند .\r\n( 6 ) . گلى بنام گل گيوه يا گل سفيد . براى رنگ ديوار و سفيد كردن رويهء كفش كه پس از شستن و خشك كردن گيوه بر آن ميماليدند و دورش را كه با لاجورد حل كرده آبى ميكردند .\r\n","page_name":" 425 ","page_number":425},
  {"content":"\r\n\r\nهمه چيزشان بهم ريخته جلوى سر و همسر كنف و سربزيرشان كرده بود ! هواى بىاعتبار و سرمائى غافلگيركننده كه درباره بىاعتبارىاش ضرب المثل ( چه هواى بهار و چه كون بچه ) ساخته شده بود .\r\nديگر آنهائى كه ميل باغ و ساقى و مى و مطرب نموده باغات اطراف شهر را اختيار ميكردند ، و ديگر آنهائى كه هوس سفر به دلشان افتاده عازم بلده‌ها و سرزمين‌هاى دوردست و حتى زيارتگاههاى خارج مرز مانند عراق و شام ميشدند . راه افتادنى كه با يك پيشنهاد مثلا در قهوه‌خانه‌اى به رفقا ، مورد قبول قرار گرفته ، همان روز ، يا فرداى آن حركت ميكردند . چه نه پاسپورت و ويزا و اجازه‌ى خروج و دخولى لازم داشت و نه فكر و تعقل پيش‌بينىاى تا به مخارج و مسائل آن فكر بكنند و تنها كافى بود پيشنهادكننده دشنامى پس حرف خود براى نكول‌كننده آورده « مثلا جاكشا نمييان » و حاضران تأييد بكنند و روانه بشوند !\r\nپس از آن بىبند و بارها و خوش‌خيال‌ها و تحت تعقيب‌ها و سرخورده‌ها و دزد و دغل‌ها و انتقامجوها و درمانده‌ها و فرارىهاى از گرفتارىها و خرج زن و بچه و امثال آن‌كه چاره‌ساز و حلّال مشكلات تماميشان فرار و بقول خودشان ( سر به پرن دشت بيابون ) گذاشتن و سربه‌نيست نمودن و رو به شهر و ديار ديگر آوردن بود و وقتش همين بهار تا اواسط آن‌كه هوا در اعتدال و كم‌وبيش سبزيجات و خوردنىها سر از دل خاك و شاخ درختان برآورده ميتوانستند با دستبرد به كرت و جاليزهاى صيفى مردم و سردرختىهاى باغات و درخت‌هاى كنار جاده ارتزاق بكنند و به گفته‌ى خودشان هنگام تصميم‌گيرى براى حركت كه ( توت ميخوريم ميريم برميگرديم ) توت و امثال آن بخورند . توت‌هائى كه درخت‌هايشان به نذر و وقف و مبرات براى مسافران بىزاد و توشه كه شرحش خواهد آمد كاشته ميشدند و ديگر درخت‌ها و محصول كرت و جاليزها هم كه براى يك شكم مجاز بود تا هركس به مفت بخورد .\r\nو در آخر آنهائى كه ييلاقات و زيارتگاههاى اطراف شهر را قرارگاههاى از\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nاين ايام تا سرد شدن هوا قرار ميدادند ، از جمله گوشه كنار درختستانهاى بىصاحب و معارض شميرانات و زيارتگاههاى آن ، مانند امامزاده صالح و امامزاده قاسم و امامزاده داوود و آنچه كه همگانى و اكثر زن و مرد تهرانيان را شامل ميگرديد باغ وقفى ونك از مستحدثات ميرزا يوسف مستوفى الممالك براى زائران امامزاده داود و فرحزاد كه از آنجا به زيارت امامزاده داوود بروند .\r\n\r\nسفر امامزاده داوود\r\nاين مسافرت كه براى مردم فقير يكى دو ماه و براى ديگران يكى دو هفته بود به اين صورت شروع و به پايان ميرسيد كه از چهارراه سرچشمه و دروازه شميران بوسيلهء الاغ و يابوى كرايه يا با وسيلهء نقليه شخصى به راه افتاده يا پياده به صورت فردى و دسته‌جمعى حركت كرده خود را به ( ونك ) مستوفى ميرسانيدند و در آنجا كه باغ ، وقفى و بطور رايگان براى زائران امامزاده داوود بود شب و روز يا روزها و هفته‌هائى را گذرانده به طرف ( فرحزاد ) « 7 » كه در چند كيلومترى آن قرار داشت روانه شده اوقاتى را نيز در آن به استراحت پرداخته عازم امامزاده داوود ميشدند .\r\nروستاى فرحزاد با آنكه همانند ديگر روستاهاى اطراف شهر بود اما بواسطه همان تردد مسافران امامزاده داوود داراى چنان گرمى و رونقى بود كه هر تازه‌وارد را مجذوب مينمود . مخصوصا تكه گذر پرجوش و خروش مركزى آن با قهوه‌خانه‌هاى پرجمعيت آن همراه درختان سر بفلك كشيده و صحن و زمين‌هاى آب پاشيده و نيمكت‌هاى قاليچه گسترده و سماورهاى جوشان و صداهاى جالب\r\n\r\n\r\n","description":"","footnote":"\r\n( 7 ) . روستائى سر راه امامزاده داوود . محل اطراق رفت و برگشتن مسافران و اجاره كردن قاطر و الاغ براى رفتن به امامزاده داوود .\r\n","page_name":" 427 ","page_number":427},
  {"content":"\r\n\r\nاستكان نعلبكىها و چاى خبركن‌هاى پرحرارت و دود و بوى دل‌پرور كباب‌هاى شبانه‌روزى دكانهاى كبابى و بساط پرجلوه جلاى ميوه‌فروشان بساطى و دكاندار و طبقى و داد و فريادهاى عرضه‌ى درهمشان كه لطف بىاندازه بدان ميبخشيد .\r\nهمراه گذر و بازار پرجنب و جوش و خوراكىفروش‌ها و سوغاتىفروشها و اوصاف امتعه‌ى خوش منظرشان ، از طبق‌هاى كلّه به كوت توت سفيد و تغارهاى لبالب و كوزه‌هاى شاه‌توت و لاوك‌هاى بزرگ كله‌قندى كره‌هاى گاوى و گوسفندى محلى و قالب‌هاى پنير روى هم بالا آمده و گردوهاى با پوست و پوست‌كنده‌ى خرمن شده در گوشه كنار و فال فال كرده‌ى آب‌زده در مجمعه و چراغهاى زنبورى و فانوسى و آويزى روشن و لنترها و گردسوزهاى نورافشان بالا و كنار بساطها و با آمدن برق ، ريسه‌هاى لامپ‌هاى سفيد و الوان سراسرى هرچند قدم معبر و دهانهء دكاكين و اجتماع مشتريان مقيم و مسافر خورنده و برنده كه براى سوغات بخرند . محل و مناظرى بس مطبوع خودمانى كه خود ديدنش خستگى از تن مسافر دور مينمود ، چه رسد كه روز و هفته و ماهى بخواهد در آن رحل اقامت افكند ؟ ! احوال و محل و منظره‌اى كه چون شب گذشته حال و هواى امروز آن برايم به تعريف آوردند كه جز محشر كبرائى از آشفته‌بازار و ازدحام كسبه‌ى غير بومى غربتى بداخم نچسب بداخلاق جيب خالى كنى نديده ، از شلوغى و سكنه و ساختمان‌هاى بهم زنجير شده‌ى چند طبقه و خشكى و بىروحى برخوردكنندگان ، چنان كه به قسمت ديگر شهر پرآشوب و غوغاى تهران سياه پا گذاشته‌اند ، بىاختيار اشكم به دامن فرو چكيد كه گويا چنين تقدير يا تكليف شده چيزى از اثر و آثار گذشته بر جا نمانده ريشه‌كن بشود ، اگرچه قصبهء فرحزاد و گذرچه و « باغ خاله » ى آن باشد ! تا آنجا كه امر به سكوتشان نمودم ، چه نتوانستم ديگر گوش به بقيه تعاريفشان بدهم . خاصه كه در آن حال به ياد مزرعهء هفتصد ساله‌ى كنار شهر لندن كه به همان نام و وضع و شكل و شمايل و به صورت زنده‌ى فعال نگهدارى و ضبط شده بود ، و دنبالش به ياد گورستان نهصد\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nساله‌ى مركز همان شهر و به ياد خانه‌ى چهارصد ساله‌ى معمور نگه‌داشته‌ى كوتوله‌ها در شهر ديگر همان كشور و به ياد دروازه‌ى خشتى هزار ساله‌ى شهر مونيخ افتادم ! !\r\nبعلاوه‌ى بساطها و معركه‌هاى معركه‌گيران و مارگيران و حقه‌بازان و پرده‌گردان‌ها ، با پرده‌هاى صحراى محشر و غيره « 8 » در روزها و روضه و تعزيه‌هاى شبها در قهوه‌خانه‌ها و كنار استخر و گوشه و كنار گذر و مناظر چادر و حفاظ و حايل مسافران از چادر شب و چادر نماز و پشه‌بند و مثل آن در زير درختها و كنار نهرها و آبها و جنب و جوش ايشان در تمام طول شبانه‌روز كه دائما دسته‌اى وارد شده بساط گسترده دسته‌اى عزيمت كرده بساط برميچيدند .\r\nاز پخت و پز و آتش كردن سماور و صفا دادن ، با جارو كردن و آب پاشيدن مكان و جمع‌آورى كردن و بار و بنه پيچيدن و ديگر امور از اين قبيل كه مزيد لطف و صفاى آن ميگرديد .\r\nهمچنين اين ييلاق نه تنها از جهت اياب و ذهاب مسافران امامزاده داوود جذابيت و جلوه گرفته بود كه بواسطهء لطف منظر و درختان فراوان و آبها و قناتهاى جارى و گوشه‌هاى دنج « 9 » و باغات بىمزاحم و خلوتگاههاى پرت افتاده ، هر اهل عشقى را به طرف خود ميكشيد كه در قهوه‌خانه‌هاى سر قنات و سر آسياب آن ترياكىها و شيره‌اىها و عرق‌خورها جمع ميشدند و در باغات درويش و ربابه سلطان زن‌ببرها و زن‌بازها و صيغه‌بروها و فاحشه‌ها منزل ميگزيدند و در درختستانهاى حاج محمد على و كدخدا حيدر نجبا و خانواده‌ها چادر و پوشش زده جا ميگرفتند و كنار استخر گرد سر قنات و اطراف آن فقرا و كم‌بضاعتها و ( زوار\r\n\r\n\r\n","description":"","footnote":"\r\n( 8 ) . تصاويرى در پرده‌هاى سه چهار ذرعى قلمى رنگ روغن از بهشت و جهنم و وقايع صحراى كربلا و خروج مختار و غيره .\r\n( 9 ) . خلوت ، ساكت ، عارفانه ، دلنشين .\r\n","page_name":" 429 ","page_number":429},
  {"content":"\r\n\r\nلنگى ) « 10 » ها سكوت مينمودند و در ، باغ خاله « 11 » درهم برهم‌ها و هردم‌جوش‌ها « 12 » و موقتىها مأوا ميكردند . مخصوصا در اين محل كه توسط « خاله » صاحب و اجاره‌دار باغ همه‌گونه وسائل پذيرائى از قبيل فرش و سماور و ظرف و چراغ و غيره در اختيار مسافران قرار داده ميشد تا آنجا كه وسائل خلوت اهل خلوت نيز در تك اطاقك روستائى آن فراهم ميآمد و از هر سو صداها و نغمه‌هائى از جمله آواز آوازه‌خوانها و شعر و غزل مشاعره‌كنندگان و ساز و طنبور عشرت‌طلبان و نماز و دعا و مناجات و زيارتنامه‌خوانى هاى متدينين و راز و نياز عقباداران كه به گوش ميرسيد و همه ساله بر مشتريان آن اضافه شده ، همراه حال و صفائى بس دلنشين ، مخصوصا در شب‌ها كه چراغ فانوسىها و چراغ زنبورىهايشان روشن و بساطهايشان گسترده ، جمع شده بود ، و فرياد خاله كه يكسره به طرف عروسش « منور » كه به كار مسافران برسد صدا برميآورد ، با اين جمله‌ى پر دق و دل كه ( منور ! ) جيگرت بريزه ، حجله‌خونه درس كردى ! يه ساعت پسره‌رو ول كن برو به مسافرات برس ! و خود آن باعث تنوع و چشم‌چرانى به طرف منور و كنجكاوى مسافران ميگرديد .\r\n\r\nدرختهاى توت وقفى\r\nديگر از اسباب جلب ييلاقى و مسافر و زاير به اين مكان يكى هم وجود درختهاى توت وقفى مسير و محل و اطراف آن بود كه اهل خيرهائى كاشته نذر زوار امامزاده داوود نموده بودند كه خود تنقل و بلكه غذاى مسافران يك لا قبا را تشكيل ميداد « اگرچه از اين نوع درخت در تمام مسيرها و جاده‌هاى اطراف شهر\r\n\r\n\r\n","description":"","footnote":"\r\n( 10 ) . يك لا قباها كه از اسباب سفر فقط تكه لنگى با خود حمل ميكردند .\r\n( 11 ) . باغى در جنوب استخر بنام باغ خاله .\r\n( 12 ) . متفرقه‌ها ، موقتىها ، بىبند و بارها .\r\n","page_name":" 430 ","page_number":430},
  {"content":"\r\n\r\nرا مردم كاشته وقف راهگذران ميكردند . » « 13 » و ديگر فراوانى و نعمت و ارزانى امتعه و اجناس خوراكى آن از نان و گوشت و لبنيات و مانند آن بود كه امر معيشت و اقامت را در آن سهل مينمود .\r\nبه اين صورت كه از اين صبح تا به آن صبح شير گاو و گوسفند خالص و كره و ماست و پنير اعلا و نان گندم خانگى و دكانى و سردرختى و ميوه و هرگونه خوراكى وسيله‌ى دستفروشها و جعبه بغچه به بغل‌ها در اختيار مسافران قرار ميگرفت و اغذيهء پخته و نپختهء مطبوع ارزان توسط دكاندارها از قبيل آبگوشت ديزى و چلو و پلو و كباب و حاضرى و غيره كه رفع حوائج مينمود ، در آن حد كه شايد خرج ولخرج‌ترين راهيان آن ، روزانه بيش از چند شاهى نميگرديد ، به شهادت مخارج خود اين نگارنده بطور « دانگ » با همراهان كه در سفرى كه با يازده تن ديگر به عزم زيارت به راه افتاديم تا مراجعت كه چهارده روز طول كشيد روزانه ، با آنكه شايد در هر نوبت غذاى كبابمان بيش از پنج تا هفت هشت سير گوشت جهت هر نفر منظور ميداشتيم و در هر وعده‌ى چلوخورش زيادتر از ده سير « 14 » روغن اعلا مصرف ميكرديم « 15 » و دو نوبت آن گوسفندى نيز برايمان سر بريده شد ، هنگام سهم و دانگ بيش از روزى شش عباسى « يك ريال و دو دهم ريال » سهم هريك نشده بود ، گذشته از تنقلات و ديگر هله هوله‌خورىهاى شكم‌پرستانه كه از هر طواف و دوره‌گرد و دستفروش خوراكىفروش به مقدار\r\n\r\n\r\n","description":"","footnote":"\r\n( 13 ) . درختهاى توت وقفى بين راهها يكى از اميدوارىهاى مسافران بىبضاعت در تابستانها بود كه چون عزم سفر كرده از آنها درباره توشه و زادشان سئوال ميكردند جواب ميدادند توت ميخوريم .\r\n( 14 ) . يك كيلو و نيم .\r\n( 15 ) . منظور روغن حيوانى اعلاى آنروزگار است كه چيزى جز روغن كره نبود و تقلبات امروزى آن را آغشته نساخته بود با قاعده روغن‌خورى آنزمان كه بايد روغن از هر لقمه خورنده چكان و اشكان بوده باشد .\r\n","page_name":" 431 ","page_number":431},
  {"content":"\r\n\r\nفراوان به بساطمان مىافزود و ديگر دله‌خورىها كه لحظه‌اى دهانمان از حركت نمىافتاد .\r\nليكن قابل اغماض نميباشد كه بدكارترين و فاسدترين جماعات نيز در فرحزاد رحل اقامت مىافكندند ، چه در اين گوشه‌ى به صورت زوارى بود كه ميتوانستند بهترين سفره‌هاى قمار را گشوده ، ترتيب آلوده‌ترين بساطهاى هرزگى و الواتى را داده ، گدايان و كلاشان و مشابهان آنان بهترين سودهاى جيب‌كنى را برده ، باج‌بگيران و تلكه‌بگيران و مفت‌خوران دلخواه‌ترين و آسوده‌ترين اوقات را گذرانده تابستان را به خزان برسانند و امنيه‌ها و مأموران استحفاظى كه زيادترين بهره‌كشىها را داشته سودهاى همه‌جانبه ببرند .\r\nبارى مسافران ، پياده و سواره از شهر حركت كرده يكى دو شبانه‌روز را در باغ ونك گذرانده ، يك دو شب در فرحزاد مانده از آنجا با قاطر و الاغ يا پياده عازم امامزاده داوود شده شب و روز و يا بيشتر را در آنجا بسر ميبردند و مراجعت كرده باز اوقاتى را در فرحزاد طى كرده چند شبى را در ونك به روز رسانيده خوش‌خوشك عازم بازگشت ميشدند كه اين حركت و رفت و برگشت لازم توضيح زيادتر مىباشد .\r\n\r\nراه امامزاده داوود\r\nاز فرحزاد تا امامزاده داوود كه تقريبا چهار فرسخ و از جهت خرابى راه بيش از بيست فرسخ به نظر ميآمد اكثر مردم آن را پياده طى كرده به اين حساب كه از چندى جلوتر مردها گيوه‌ها را تعمير و « نوار قيطان » « 16 » و نعل و پاشنه كرده و زنها جوراب پشمىها « 17 » را وصله انداخته از عصر خنكا كه آفتاب رو به زوال ميكشيد حركت\r\n\r\n\r\n","description":"","footnote":"\r\n( 16 ) . جهت استحكام نوارى به دورش داده قيطان به لبه‌اش دوخته كه اين كار نيز شغل مخصوصى بود كه پينه‌دوزهاى خبره انجام ميدادند .\r\n( 17 ) . جورابى دست‌باف از پشم كه براى اين گونه مسافرت‌ها پنجه و پاشنه كرده بجاى كفش به پا ميكردند .\r\n","page_name":" 432 ","page_number":432},
  {"content":"\r\n\r\nميكردند ، زيرا آنها هم كه الاغ كرايه ميكردند چندانكه از سربالائى بازارچه گذشته به جاده ميرسيد خركچى كه تا اين زمان با تسمه و سيخانك به دنبال الاغ بود كم‌كم عقب ميكشيد و از همين وقت هم بود كه چون الاغ خركچى چوب و زنجير او را در پى خود نمينگريست و آشناى به وظيفه بود كم‌كم پا سست كرده تا آنجا كه در آخر قدم از قدم برنداشته را كبش بايد پائين آمده به هين و هون و هل دادنش برآمده زيادتر از پياده رنج راندن او قبول بكند و عاقبت كه اگر زبده و بىبار و بنه باشد الاغ را رها كرده پياده برود و اگر بار و وسايل سفر داشته باشد دردسرش چند برابر بشود . مگر قاطرسوارها كه قاطرچى همراهيشان داشته ، برده مراجعتشان ميداد و جالب‌ترين مناظر ديدنى براى پياده‌ها حالت خرسوارهاى پياده مانده بود كه وسط راه يكى بسر خود و يكى به سر خر زده عزاى بار و بنه‌ى خود را داشتند و ديگر صورت خودنمائىها و پز دادن‌هاى قاطرسوارهاى با چاروادار به خر كرايه‌كرده‌هاى پياده مانده بود كه با قاطرهاى قبراق سرحال خود از پهلوى آنها گذشته مسخره‌شان كرده پوزخند ميزدند و با متلك‌هاى زير كه ركاب ميزدند ! راه نميره كولش بكن ! اين خر اعتقاد نداره اين راه را نميره و امثال آن و به آنهائى كه خرشان متوقف و بارشان زمين مانده بود متلك‌هاى مثل اين : گهى پشت بر زين و گه زين به پشت . يا ، كبوتر صد دينارى كه يا كريم نميخونه ، خر يك ريالى كه قاطر سه هزارى « 18 » نميشه ، و\r\n\r\n\r\n","description":"","footnote":"\r\n( 18 ) . قبل از تأسيس بانك ملى و تثبيت پول به ريال ، ريال به يك قران و يك چهارم قران گفته ميشد و هزار و يك هزار به قران كه ريال بعد شد ميگفتند و سه هزار يعنى سه قران كه اجارهء يك قاطر تا به امامزاده داود از فرحزاد بود و نرخ الاغ كه يك قران و تا اواخر پهلوى كه تغيير ننموده بود .\r\n","page_name":" 433 ","page_number":433},
  {"content":"\r\n\r\nدستوراتى كه تيغ زير دمش بگذارند . علف و ينجه پيشاپيش بكشد . در هرچند وقت قند و نبات و مثل آن به دهانش گذارد . بوته‌ى علف گزنه به آلتينش زده يا با آن مقعدش را بخراشند . اگر نر است عقب ماده و اگر ماده است عقب نرش بيندازند . زخم زبانهائى كه باعث خنده‌ى اطرافيان و نمك جراحت دل وامانده‌ها ميگرديد و خر بيچاره كه مورد خشم و غضب خرسوار قرار گرفته ، بغل گردن و زير شكم و اهليل و خايه و مقعدش از خار و خاشاك و سيخ و ميخ و نيش چاقو و شلاق و زنجير و چوب و غيره غرق خون و جراحت گرديده هرچه بيشتر بر لجبازى خود افزوده پا از پا جلو نميگذاشت تا آنجا كه يكسره خود را آسوده ساخته ، از پهلو به زمين افكنده خيال راكب و صاحب بار را راحت مينمود .\r\nبايد گفت كه اين الاغها هرگز مورد دستبرد قرار نميگرفتند و چون رها ميشدند هيچكس نميتوانست بر آنها چشم طمع اندازد ، الّا خيال سوء و نظر منافى عفت به ماده‌هاى آنها اندازد ، چه اگر راه ميسپرد مورد استفاده قرار داشت و راكبش آن را رها نمينمود و اگر ذله شده رهايش مينمود يا متعلق به مال‌دارهاى ( كيگا ) « 19 » ئى بود كه به طرف كيگا بازميگشت و اگر مربوط به فرحزادىها به فرحزاد مراجعت مينمود و به همين خاطر هم بود كه چون خركچى خيالش راحت و كرايه آنها را قبلا گرفته بود خر را به خرسوار سپرده برايش مشترى ديگر دست و پا مينمود .\r\n\r\nسنگ مثقال - ينجه‌زار\r\nپس از سى چهل قدم بعد از فرحزاد جاده سنگلاخ و خراب و غيرقابل عبور شده قلوه‌سنگها و تخته‌سنگهاى عظيم و سربالائى بىانتها جلو ميآمد و از همين هنگام بود كه كم‌كم آن جوش و خروش‌هاى ابتدا خاموش شده نفس‌ها به شماره افتاده\r\n\r\n\r\n","description":"","footnote":"\r\n( 19 ) . قصبه‌اى در درّهء غربى امامزاده داود .\r\n","page_name":" 434 ","page_number":434},
  {"content":"\r\n\r\nسرعت‌ها رو به نقصان گذارده ، شوخى و خنده‌ها موقوف گشته هركس در عالم خود فرو رفته در مكالمات قناعت ورزيده در صدد راه چاره براى تسهيل راه و جلوگيرى از خستگى برميخاست و چوب و شاخه‌هاى درختان كه در معرض قطع و فنا قرار گرفته بجاى عصا به يارى رهسپران ميآمد تا به « سنگ يك مثقال ! » « 20 » ميرسيد و جاده‌ى « نعل‌شكن » آن‌كه بس ناهموار و سنگلاخ و از دشوارترين قسمت راه بود به پيش ميآمد .\r\nسنگ مثقال نشانه‌ى ميان راه فرحزاد و ينجه‌زار بود كه راه را سه‌چهارم مينمود و راهى كه بعدها در كنارش اشخاصى به طمع سوء استفاده از جمله شخصى بنام غلامحسين شيد با اظهار ارادت به امامزاده ! تا برايش جادهء اتومبيل درست كند در سر راه كه هنوز مسافران پول و نفس داشتند چادر و دفتر دستكى براى دريافت اعانه ترتيب داد و اگر هرگز براى امامزاده جاده نشد امّا براى او توانست در ظرف سه چهار سال خيمه خرگاهش از پول و نذور فراوان در حد ثروتى هنگفت گرد نموده در زمرهء دولتمندانش درآورد و همدستانش كه هريك به نسبت ارادتشان به امامزاده ! به نان و نوا برسند .\r\nبعد از سنگ مثقال ينجه‌زار به جلو ميآمد كه در قهوه‌خانه آن با شير گرم و چاى و غذائى سردستى مسافر خستگى در كرده رهسپر بقيهء راه ميگرديد و اگرچه از اينجا راه به نصفه آمده بود اما شايد در مقابل راه طولانى و جاده‌هاى استخوان خردكن تا امامزاده هنوز حركت شروع نشده بود ، مخصوصا قسمت « كتل خاكى » « 21 » كه واقعا درمانده‌كننده ميآمد ، تا آنكه چشمهء ( آب زندگانى ) « 22 » ظاهر\r\n\r\n\r\n","description":"","footnote":"\r\n( 20 ) . تخته سنگ عظيمى در چپ جادهء نصفه‌ى راه بين فرحزاد و ينجه‌زار كه در سايه‌اش ميآرميدند و به مزاحه سنگ يك مثقالش ميگفتند .\r\n( 21 ) . تكه راهى طولانى در فراز كوه .\r\n( 22 ) . چشمه‌اى در سه چهار كيلومترى امامزاده كه چون بعد از آنهمه مرارت مسافر به آب ميرسيد -\r\n","page_name":" 435 ","page_number":435},
  {"content":"\r\n\r\nگرديده بعد از چند پيچ و خم و پستى و بلندى ديگر كه از اين نقطه جاده به نشيب ميافتاد و گنبد حلبى هشت ترك سبز امامزاده نمايان ميگرديد مسافر نفسى آسوده مىكشيد . و حق بجانب سواره‌ها داده در دل ميگفت : آدم اگر در اين راه سوار فلان خر بشود بهتر از آنست كه پياده برود .\r\n\r\nمعجزات امامزاده\r\nاين امامزاده داوود كه بعدها خود و زائرانش را سيل برد داراى معجزات متعددى همه‌ساله از قبيل شفا دادن مرضا و علاج كوران و افليجان و آبستن كردن زنان عقيم و ديگر معجزات و كرامات بود كه وسيله متوليان بىنام و نشان و كلاشان درباره آن شايع ميگرديد و ازاين‌رو داراى نذوراتى از قبيل قربانى گوسفند و تقديم ظروف مسى و فرش و چراغ و لاله و ديگر اشياء بود كه عمدهء آن را مس و فرش تشكيل ميداد و يكى ديگر از معجزات او اين شايعه كه مس امامزاده را هركس به سهو و عمد برگرداند يعنى ببرد يا بدزدد خود يا مركبش دچار دل‌درد شده دست بسر خواهد گرديد و داستانهائى در اين زمينه كه پيوسته در اذهان ميافتاد و اين همان مس و فرش و ظروف بود كه همه‌ساله به شهر بازگشته مورد فروش قرار ميگرفت و حتى ثقل و رودلى هم براى فروشندگان آن بوجود نميآمد .\r\nاز جمله متوليان امامزاده داوود مرد شارلاتانى بنام اصغر امنيه بود كه چون بخاطر زشت‌كارىها و دزدى دغلىها و در آخر راهزنىهايش از اداره امنيه « 23 » اخراج شده بود خود را به امامزاده داوود انداخته با كلاه دوازده ترك درويشى و شال و عبا و نشانى برنجى پهن بزرگ كه به اين مضمون ( غلام خاكزاد درگاه امامزاده داوود ) به سينه چسبانيده به جيب‌كنى و گوش‌برى زائران پرداخت و\r\n\r\n\r\n","description":"","footnote":"\r\nآن را چشمه آب زندگانى ميگفتند .\r\n( 23 ) . ژاندارمرى .\r\n","page_name":" 436 ","page_number":436},
  {"content":"\r\n\r\nتوليت امامزاده را طفيل خود گردانيد ، تا آنجا كه توانست دست متوليان « كيگا » ئى آن را كه جد اندر جد توليت آن را داشته از دخالت و منافع آن كوتاه گردانيد و در اندك زمان كه توانست يكه‌تاز ميدان امامزاده داوود و همه كاره آن بشود و همه‌ساله كه معجزاتى براى امامزاده ساخته در دهانها مىانداخت :\r\nاز جمله مرد دست‌بريده‌اى كه دخيل بسته خود را به ضريح گره زده بود حضرت را به خواب ديده دستش را به تنش چسبانده صحيح و سالمش ميسازد .\r\nكور باباقورى مادرزادى صاحب دو چشم درشت مىشود . بچه شيرخواره‌اى از بغل مادرش به دره پرت شده كه مادرش يا امامزاده داوود ميگويد و چون به ته دره ميروند بچه را صحيح و سلامت مشاهده ميكنند كه شستش را ميمكد . مادران زياد نازائى كه با نقل و نبات‌هاى طواف داده‌اى كه از اصغر امنيه گرفته خورده‌اند صاحب فرزند شده پسرهايشان را اسم داوود و دخترهايشان را مولود گذارده به پابوس آورده‌اند ، و خلاف آن اين شايعات دربارهء منكران كه مردى كه انكار نموده قابلمه‌ى امامزاده را دزديده در لاى بار گذارده ميبرد به گردنه نرسيده دچار قولنج شده آنقدر قابلمه قابلمه مىكند تا رسوا شده بارش را گشوده قابلمه را خارج ميكنند . كسى كه انكار وجودى او نموده وى را امامزاده نميداند لال مىشود . مردى كه فحش به سختى راه امامزاده ميدهد شل مىشود . اين شايعه تاريخى كه وقتى امامزاده داوود به قصبه كيگا ميرسد و دشمنان در تعقيبش برآمده از مردم كيگا تفحص ميكنند مردى كه نميخواسته با زبان نشانى مسير او را بدهد با چشم اشاره مىكند كه چشمش لوچ مىشود و دليلشان هم اين‌كه كيگائىها با چشمهاى پيچيده ديده ميشوند . « 24 »\r\nدر هر صورت گوسفندهائى كه همه روزه توسط نذرمندان قربانى شده\r\n\r\n\r\n","description":"","footnote":"\r\n( 24 ) . كيگائىها تا آنزمان غالبا با چشم‌هاى لوچ ديده ميشدند و شايد دليل آن صدمه‌ى صداهاى رعد و برق و بر روى چشمان نوزادان در جهيدن از خواب بود .\r\n","page_name":" 437 ","page_number":437},
  {"content":"\r\n\r\nگوشتش ميان زائران تقسيم و دل و قلوه و پوست و روده و دنبلانش براى فروش و مزهء عرق عرق‌خورها به فرحزاد ميآمد و اين همان گوسفندها نيز بود كه گدايان و كلاشان و تنبلها و مفت‌خوران را در طول تابستان به امامزاده داوود كشانده وسيله ارتزاق ميگرديد و تعفنى كه از محتويات امعاء و احشاء آنها بر اطراف پراكنده فضا را آلوده و زمين و حدود آن را ملوث مينمود و « محصول آن ! » از كثافات بول و غايط مسافران و اقامت‌گزيدگان كه صحن و رواق و زمين و زمان و كوه و دمن محدوده‌ى بىمستراح و آبريز آن را به بدترين وجه ميكشيد كه براى نمونه كافيست گفته شود در همان رودخانه‌اى كه آب آن در سالى به صورت سيل درآمده بيش از هزار و پانصد نفر را در كام كشيد در ايام زيارتى جائى كه بتوان پا در آن نهاده از سنگ و قلوه و بستر و حوالى آن محلى ديده شود كه كسى فضله‌اى بر آن نيفكنده و پليدىاى نگذارده باشد ديده نميشد و اين نيز همان آب مشروب بود كه در جائى يكى نشسته به دفع و رفع ميپرداخت و كنار او دگرى نشسته ظرف غذا شسته آب براى خوردن و پخت و پز برميداشت و ديگر و ديگرى كه يكى بچه سر پا گرفته ، يكى كهنه ؟ آب‌مالى مينمود و رديفشان نفرى كه تجديد وضو كرده آب در منخرين مينمود .\r\nمعمولا چون راه مراجعت بجز قسمت اول آن تا « آب زندگانى » بقيه سرازير بود و پياده ميپيمودند و اين همان نشيب بود كه بمراتب از سربالائى آن مسافر را كوبيده‌تر از پا ميانداخت ، چه اگر در سربالائى گاهى مسافر اندكى استراحت كرده نفس تازه مينمود در سر پائينى يكى جهت شتاب به منزل رسيدن و ديگر از سبب شيب تند راه توقف غيرممكن گرديده قدمهاى بلند و حركات عنيف كوبنده به بدن استخوان‌ها را بهم ميفشرد و اين بود كه چون مسافرى از فرحزاد به حركت درآمده ديگران سر راه بر آنها گرفته اقر بخير « 25 » يا كجا ميروى ؟ ميگفتند مسافر باد\r\n\r\n\r\n","description":"","footnote":"\r\n( 25 ) . كجا ميروى ؟ خير باشد . اين جمله‌اى بود كه براى رفع نحوست « كجا ميروى » كه نحس -\r\n","page_name":" 438 ","page_number":438},
  {"content":"\r\n\r\nبه گلو انداخته سينه سپر كرده جواب ميداد : ( امامزاده ! ) و چون مراجعت مينمود و از او ميپرسيدند از كجا ميآئى ؟ با اندامى به هم فرو كشيده و سر و گردن بر روى سينه افتاده ، نالان و افتان و عصازنان با صدائى كه گوئى از گلوى محتضر بيرون ميآيد پاسخ ميداد : ( از امامزاده ! ) . با اين احوال اين امامزاده داوود رفتن تهرانىها در تابستانها هرگز ترك نشده تعطيل‌پذير نميگرديد چه هم فال و هم تماشا به حساب آمده هم اوقاتى گذرانده مقدارى از تابستان و گرمى هوا را با آن پشت سر ميگذاشتند و هم ملجائى بود كه هر درد بيدرمان خود را با آن دوا كرده حوائج خود را با امامزاده در ميان گذاشته خود را حاجت روا ميدانستند .\r\n\r\nآداب سفر\r\nمربوط به سفر و زيارت امامزاده داوود نبود كه با اينهمه مرارت و طول زمان به انجام ميرسيد بلكه حتى زيارت حضرت عبد العظيم نيز آداب و پيش‌بينىهائى داشت كه از روزها جلوتر مقدمه‌چينى ميگرديد ، به اين صورت كه سواره‌روها كه معمولا مردها و جوانها بودند وسائل سفر را از قبيل غذا و چاى و فرش و لوازم حاجت فراهم نموده براى روزى كه معين ميكردند از طويلهء « حاج رزاق » مال‌دار پشت گارماشين الاغهائى را انتخاب كرده پيش كرايه‌اش را داده صبح زودى دسته‌جمعى سوار شده تفريح‌كنان و خوش و بش‌گويان و چپق و ميوه و آجيل تعارف‌كنان نزديك ظهر در يكى از باغهاى حضرت عبد العظيم مانند « باغ لقا شابدو العظيمى » « 26 » ، « باغ سراج » يا يكى از صحن‌هاى حرم با سپردن الاغها بكاروانسرادار هاى اطراف بازار و مال‌نگه‌دارها فرود آمده هر دسته روز را مطابق ذوق خود بپايان رسانيده نزديك نماز عصر راه مراجعت گرفته بعد از چراغ روشن\r\n\r\n\r\n","description":"","footnote":"\r\nو بد و شومش ميدانستند به كار ميبردند .\r\n( 26 ) . باغ زنى بدكاره در خيابان حضرتى كه در پيرى توبه نموده در آن جفتى راه ميداد !\r\n","page_name":" 439 ","page_number":439},
  {"content":"\r\n\r\nبه شهر ميرسيدند و چه تعريف‌ها و توصيف‌ها كه تا روزها از همين سفر يك فرسخه ، از قبيل آنكه در ( آب‌انبار قاسم خان ) « 27 » چه آب خنكى خورده چه سر و روهائى صفا داده‌اند و در « آب متكا » « 28 » چه آب‌تنىهائى كه كرده در « حسين‌آباد و بىبى زبيده » « 29 » چه ماست و سرشيرى كه چاشت خورده‌اند و در قهوه‌خانه‌ى امامزاده عبد اللّه چه چائىهاى جانانه‌اى كه نوشيده خستگى در كرده‌اند و نقل بسى وقايع كه خوراك و نشخوار تا هفته‌ى ديگرشان ميگرديد .\r\nاينها افراد و دسته‌جاتى بودند كه خر را براى يك روز كه در اختيارشان باشد كرايه كرده مسير و قرارى برايشان معلوم شده بايد به صاحبش برگردانند و افرادى كه از « يحيى مرده‌شو » ى بيرون دروازه فقط براى تا حضرت عبد العظيم اجاره نموده در رسيدن به مقصد تحويل نماينده‌ى او كه تشكيلاتى مشابه تشكيلات او در شاه عبد العظيم داشت ميدادند و اينها كسانى بودند كه براى اقامت و زيارت چند روزه ، يا رفع خستگى و استخوان سبك كردن و خوش‌گذرانى آمده نميخواستند خود را اسير الاغ بكنند و تعريف و توصيف آنها كه بمراتب از طبقه اول زيادتر ميگرديد . مانند شكموها كه از گوشت و مرغ‌هاى ارزان و كباب بازارىهائى كه چربيشان چند لا نان را خيس مينمود و خيار و ماست و بادمجان‌هاى آن تعريف بكنند و اهل عيش‌ها كه از خوشگذرانىها و اهل عبادت از عبادات مثل نمازهاى به فراغت و دعاهاى دلبخواهى كه خوانده ، مخصوصا اگر با فراريان و بستيان ملتجى به حرم و اطراف آن هم برخورد نموده كه ميتوانستند دربارهء هركدام روزها و هفته‌ها حرف بزنند .\r\n\r\n\r\n","description":"","footnote":"\r\n( 27 ) . آب‌انبار و سقاخانه‌اى در يك كيلومترى دروازه حضرت عبد العظيم مشرف به قبرستان آن بنام قبرستان چهارده معصوم .\r\n( 28 ) . آب قناتى نرسيده به سه راه كارخانه سيمان كه به كلفتى متكائى ظاهر ميگرديد .\r\n( 29 ) . صحن و بقعه‌اى نرسيده به امامزاده عبد اللّه .\r\n","page_name":" 440 ","page_number":440},
  {"content":"\r\n\r\nقافلهء پياده‌اى كه براى استراحت و صرف غذا اطراق كرده‌اند .\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nاز نوع كاروانسرائى كه نام دانگى و همين را كه از خود به روى سه راه گذر ، بنام ( سه راه دانگى ) گذارد . سكومانند وسط آن سقف آب‌انبار زير آن مىباشد كه آب‌خواهان تا بيست ، سى پلهء پاشير آن را طى نكنند وسيله چرخ چاه و طناب آب از بالاى آن برميداشتند . در تاريخچهء نامش به اين صورت كه در صدارت مستوفى الممالك تفرشى ، تفرشىهاى سواددار آن شهر جهت يافتن كار به تهران و سكونت در اين كاروانسرا رو ميآوردند و چون قادر به خريد لباس پاكيزه ، براى رفتن به ادارات و تسليم تقاضانامه نداشتند هرچند نفرشان باهم به صورت سهم ( دانگ ) پول بر سر هم نموده يك دست لباس جفتى نعلين و شال و عبا و كلاهى خريده ، هر روز آنها را يكى از آنان به بر نموده سراغ كار ميرفت و چون موفق ميشد سهم خود را از البسه واگذار بقيه نموده ، تا به اين ترتيب همگيشان صاحب كار بشوند ، و به همين‌گونه بود وضع خورد و خوراكشان كه با سهم و دانگ صورت ميگرفت .\r\n\r\n","description":"","footnote":"","page_name":" 442 ","page_number":442},
  {"content":"\r\n\r\n\r\nنذر پياده‌روى\r\nزنها نيز اين سفر را به دو صورت انجام ميدادند كه دسته‌اى از جمله پيرزنان و از كارافتادگان كه مانند دسته دوم مردها هفته‌ها و روزهائى را براى اين زيارت مخصوص ميداشتند و دسته‌اى ديگر كه صبح بعد از نماز حركت كرده آفتاب زردى عصر بازميگشتند و اين دو گروه تقريبا بالاتفاق به سبب ترس از جان و حزم و احتياط زنها از سوارى حيوانات كراهت داشته بيشتر پياده را ترجيح ميدادند و اين نيز به اين ترتيب انجام ميگرفت كه از چندى جلوتر هريك براى خود جوراب پشمى ضخيمى بافته يا تهيه كرده پشت و پاشنه و پنجه‌ى آن را وصله انداخته بجاى كفش به پا كشيده قبل از طلوع آفتاب دسته‌جمعى پياده حركت ميكردند و اين زيارتى بود كه تقريبا هريك بر آن نذرى داشته عهدى بسته بايد انجام ميدادند كه پياده‌روى آن يكى از نذور بشمار ميآمد و در هر صورت ماندنىها مانده و برگشتنىها ماست و كاهوئى به رسم سوغات خريده بازميگشتند . اما اين زيارت و سفرى بود كه به سبب آن تا روزها بلكه هفته‌ها دست از پا خطا نكرده دست به سياه و سفيد خانه نزده از هر كار و فعاليت پخت و پز و رخت‌شوئى و جارو و نظافت خوددارى كرده از خستگى راه و كوفتگى سفر ناليده اظهار تألم ميكردند و كسى هم حق نداشت كه به بالاى چشمشان ابرو بگويد كه سفر يك فرسخى تا شاه عبد العظيم را پياده رفته برگشته بودند و ديگر زوار قبر سيد الكريم بودند كه احترامشان واجب ميگرديد .\r\n\r\nعقيده دربارهء كرامات حضرت عبد العظيم\r\nصحبت نذر حضرت عبد العظيم بميان آمد لازم شد تا وضع نذور و عقايد مردم را دربارهء آن شخصيت بميان آوريم . اوّل آنكه ايشان را باب الحوائج و سيد الكريم ميدانستند كه هيچ حاجتمند از درگاهشان بدون روا باز نميگردد از آنكه ايشان را در حاجت‌روائى طبق روايت ( من زار عبد العظيم به رى ، كم زار حسين به\r\n\r\n","description":"","footnote":"","page_name":" 443 ","page_number":443},
  {"content":"\r\n\r\nقسمتى از صحن حضرت عبد العظيم و دهانهء خروجى آن به طرف بازار ، با مقبره‌هاى خصوصى مردم در طرف غرب و در عكس طرف چپ .\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nصحن حضرت عبد العظيم ( س ) و ايوان و گنبد آن و نيز گنبد حرم حضرت امام‌زاده حمزه ( س ) كه جماعتى به خاطر تشريف‌فرمايى بزرگى به استقبال در دو طرف صف كشيده‌اند .\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nكربلا ) « 30 » مطابق حضرت حسين ميدانستند و از نذرهايشان ، نان شيرينى . نان و ماست . نان و خرما . پول به فقير مستحق . خرج راه زائر بىبضاعت . طى طريق پياده . بيتوته و احياء در حرم . چهل صبح جمعه زيارت با پاى پياده كه در اين نذر اخير ردخور ندانسته آن را سكه به مهر « 31 » پنداشته بدان عقيده‌ى بدون شك ميورزيدند اگرچه خواهش و حاجتى غير ممكن بوده باشد .\r\nاز شنيده‌هاى معجزات حضرت عبد العظيم اين‌كه شيخ باقر نامى كفاش در همسايگى منزلمان ميگفت سى و نه صبح جمعه براى حاجتى به زيارتشان رفتم و چون جمعه‌ى چهلم رسيد از نيمه‌شب آن شب بىسبب تبى عارضم گرديد كه تا صبح شنبه بيهوش افتادم و چه معجز از اين بالاتر كه اگر موفق شده حاجت‌روا ميگشتم از آنجا كه درخواستم غير شرعى بود خسر الدنيا و الآخره ميشدم . و اما دربارهء خود حضرت آورده‌اند كه ايشان بعد از چهار پشت به امام حسن مجتبى ميرسيد و از عباد و زهاد زمان خويش بوده ، از ستم سلطان وقت متوارى و به شهر رى رسيده ، در باغى كه محل مدفنشان مىباشد پنهان و جاسوسان خبر حضورش رسانيده طاق مخفىگاهش را كه زيرزمين ، يا سردابه‌اى بوده بر سرش كوبيده در همانجا و اصل به لقاى حق ميشوند .\r\n\r\nديگر سفرها\r\nسفرهاى طولانىتر مانند قم و مشهد رضا بطريق اولى تابع شرايطى ميگرديد كه هر مسافرت به قم كمتر از چهار روز و سفر مشهد كه كمتر از يكى دو ماه به طول نميانجاميد كه حد اقل چهار روز مدت رفتن و چهار روز طول برگشتن آن و لا اقل\r\n\r\n\r\n","description":"","footnote":"\r\n( 30 ) . هركه حضرت عبد العظيم را در رى زيارت كند چنان است كه حسين را در كربلا زيارت كرده است .\r\n( 31 ) . پذيرفته ، بدون برو برگرد ، نظر به مسكوك رايج .\r\n","page_name":" 446 ","page_number":446},
  {"content":"\r\n\r\nبيست روز تا دو ماه اقامت آن وقت ميگرفت و زيارت امام رضا به اين طريق كه از ماهها جلوتر مسافر و زائر آن دستمال بزرگ يزدى فلفل نمكى بغچه مانندى كه نشانهء زوار بودن بود به دور سرپيچيده لنگ قرمزى به كمر بسته به دور شهر راه افتاده با خويشان و آشنايان و در و همسايه خداحافظى و طلب حلاليت مينمود تا عزيمتش فراهم بشود و يك ماه تا سى و چند روز مدت رفتنش ، اگر با گارى و وسايل مطمئنى حركت مينمود بود و همين مدت زمان برگشتنش بود ، اگر دچار خطرات راه و بيمارى و مانند آن نميگرديد و از دو ماه تا چهار ماه نيت اقامتش در مشهد بود تا مراجعت بكند و چه تشريفاتى در موقع رفتن از قبيل مهمانىهاى توديع و چاووش‌خوانىها « 32 » كه مقدمتا برايش انجام ميگرفت و چه تعريف‌ها از ديده شنيده‌ها و راست و دروغ‌ها كه تا ماهها از جريان آن سوغات آورده خود و اطرافيان با آن سرگرم مينمود ، از جمله احوال شهرها و دهات ميان راه و خود مشهد و صحن و گنبد و بست بالا خيابان و پائين خيابان و سقاخانه‌ى اسماعيل طلائى و غيره كه لذت تعريف‌هايشان تمام‌شدنى نميآمد .\r\n\r\nمحاسبهء راه و وسايل حمل و نقل\r\nهر شش فرسخ كه سى و شش كيلومتر بود يك منزل بود و هر منزل براى يك روز كه چهار فرسخ آن تا نزديك ظهر و دو فرسخ آن بعد از ناهار و نماز ظهر و عصر ادامه ميگرفت و از لوازم سفر وسايل خواب و خوراك و مركبشان : اسب ،\r\n\r\n\r\n","description":"","footnote":"\r\n( 32 ) . تهنيت‌خوانان مخصوصى كه روزها زائر را به جلو انداخته همراه عده كثيرى كه به دنبالش گرد شهر ميگرديدند اوصاف حضرت رضا و مدايح آن را خوانده مردم را ترغيب و تهييج مينمودند مانند : اغنيا مكه روند و فقرا سوى تو آيند - جان به قربانت اى آقا كه تو حج فقرائى و : در طوس غريب الغربا را صلوات - در شهر نجف نور خدا را صلوات - در كرب و بلا به شمر ملعون لعنت - پس كشتهء شهر نينوا را صلوات .\r\n","page_name":" 447 ","page_number":447},
  {"content":"\r\n\r\nالاغ ، قاطر ، يابو ، گارى تجارتى كه با چهار اسب بر روى چهار چرخ كشيده شده روپوشى مسافران آن را از آفتاب و باران حفظ مينمود و همچنين پالكى و كجاوه جعبه مانندهائى روپوش‌دار و بىروپوش كه به دو طرف قاطر بسته ميشد و تخت‌روان ، اطاقكى در چهار نفر ظرفيت كه حمل دولتمندان مينمود . گارى پستى مشابه گارى تجارتى كه بيست و چهار ساعت طى طريق كرده به تاخت راه پيموده در هر منزل و ( مال‌بندان ) « 33 » اسب عوض كرده راه را دنبال ميگرفت و گارى تجارتى كه روزى يك منزل راه ميپيمود و پس از اينها كالسكه كه با چهار تا شش مسافر حركت مينمود . دليجان ، كالسكه‌اى بزرگتر و با طول زيادتر كه با شش تا هشت مسافر طى طريق كرده آذوقه و وسائل سفر از قبيل عليق اسبها و بار اضافى مسافر به پشت و طاق آن بسته ميشد و براى راههاى دور يكى دو اسب يدك كه به عقب آن جهت كمك به سربالائىهاى سخت و جايگزينى اسب‌هاى صدمه‌ديده و تلف شده بسته ميشد و دو چرخ عقب و جلو براى اطمينان كه همراهشان ميگرديد و همانندشان را كه لازم بود دليجان‌ها و كالسكه‌ها در سفرهاى دور ، همراه بالاپوش و آب و غذاى كافى در اين عقيده كه در سفر اگرچه در تابستان بايد بالاپوش زمستانى همراه داشت و آذوقه را كه بايد چند برابر حاجت همراه نمود . و اما تخت روان كه تختى هودج و عمارى « 34 » مانند با سرپوش و فرش و وسائل كافى بود از دو تا چهار قاطر كه به جلو و عقبش بسته ميشد ميكشيد و بزرگان و اعيان از آن استفاده ميكردند ، با پرده‌هائى\r\n\r\n\r\n","description":"","footnote":"\r\n( 33 ) . در هر منزل از طرف دولت براى گارىهاى پستى و چاپار ( مأمور پست ) اسبهائى نگه داشته ميشد ، تا اسبهاى خسته گارىها و چاپارها را با آنها عوض بكنند .\r\n( 34 ) . اطاقكى مسقف از چوب در ابعاد يك و نيم ذرع و دو ذرع طول و بيشتر و كمتر با زيربندىهائى شاسى مانند به طول دو متر كه از عقب و جلوى آن بيرون آمده چارپا بميانشان ميبستند .\r\n","page_name":" 448 ","page_number":448},
  {"content":"\r\n\r\nقافلهء سواره وسيلهء اسب و الاغ .\r\n\r\n","description":"","footnote":"","page_name":" 449 ","page_number":449},
  {"content":"\r\n\r\nدرشكه و دليجان دو وسيلهء حمل و نقلى ديگر . در محلى خارج شهر كه راه در پيش و بخاطر حفظ جان و سلامت مسافران و اموال و اثقالشان ، چوب و طنابى دروازه مانند تعبيه نموده ، از بالا بر طناب آن قرآن گشوده‌اى ، كه مسافران از زيرش بگذرند آويخته شده است .\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nمسافرى كه تمام وسايل خود ، از زيرانداز و روانداز و مرغ و خروس خود را بار چهارپايش نموده به انديشه فرو رفته است .\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nدر پشت پنجره‌هاى آن براى حفاظت نسوان از چشم نامحرمان ، همراه هرگونه وسائل خواب و خوراك و قليان و پخت و پز كه در آن‌جا داده شده تشكيل يك اطاق چهار نفره‌ى كامل را ميداد .\r\nپس از اينها قافله‌هاى مخلوط از پياده و سواره و پيادگان سر و پابرهنه‌ى ( لنگى ) كه از اسباب سفر تنها لنگ قرمز كهنهء حمامى داشته عقب قافله‌ها و ديگر مسافران به راه افتاده از پس‌مانده‌ى آنان ارتزاق و از حمايت آنان امنيت ميگرفتند و لنگشان بالاپوشى بود كه روزها هنگام خواب جهت حفظ از ذباب به روى صورت ميكشيدند و شب زيراندازشان بود و در آفتاب بر سر و موقع آب‌تنى از آن بجاى قطيفه و در دست و روشوئى بجاى حوله و در گدائى از آن بجاى كيسه و در دزدى غذا و ميوه و سردرختى باغها به عوض توبره و در ستر عورت كه به صورت تن‌پوش از آن استفاده ميكردند .\r\nپس از لنگىها و متكديان و فرارىها و تحت تعقيب‌ها و دزدان و قاتلان و بدهكاران كه با حربه و چوب‌دستى و نان و آب مختصرى پياده از بيراهه‌ها و كوه و كمرها ، دور از انظار طى طريق ميكردند .\r\nاسباب و لوازم سفر نيز عبارت بود از لحاف و تشكچه و متكا يا بالشى براى هر مسافر غير از مسافرهاى لنگى و كترى و قورى چاى و كماجدان و باديه و قمقمهء آب و اسباب دود و دم ، از جمله قليان و چپق و وسائل ترياك و بالاپوش و زيرانداز و لباس و نان و غذاى هر منزل و مقدم بر همه آفتابه‌ى طهارت كه از لوازم اوليه بشمار ميآمد و حمل اين اثاثيه از آن جهت بود كه مسافر در طى راه گرفتارى فراهم كردنشان نداشته باشد ، چه در هيچ مسير ، از دور و نزديك نه مكان استراحتى بجز اطاق و خانه خراب‌هاى شهرها و دهات و كاروانسراهاى مخروبهء ميان راه محلى براى استراحت مسافر وجود داشت و نه وسايل قابل استفاده‌اى كه بتوانند رفع حاجت نمايند ، مگر در شهرهاى زيارتى مانند قم و مشهد كه زوارخانه‌هايشان ، آن هم به بدترين وجه ممكن و ناچارا مشكل‌گشا\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nبشوند .\r\n\r\nسفر كربلا و حج\r\nچون سخن از تفريحات تابستانى و گردشگاهها به سفر و مسافر و مسافرت انجاميد مختصرى هم درباره سفر كربلا و حج گفتگو نمائيم و اين آنكه سفر كربلا نيز مانند مسافرت خراسان با تشريفات و شرايط گذشته از جمله دستمال فلفل نمكى بسر بستن و لنگ قرمز به كمر پيچيدن و حلاليت طلبيدن و وليمه‌ى توديع و تجديد ديدار دادن و اين گونه اعمال انجام ميگرفت ، همراه رها كردن جلو ريش و تراشيدن سر و تصفيه حساب با اين و آن و اجير كردن چاووش‌خوان از هفته‌ها قبل تا هنگام حركت « 35 » با اشعار مانند : خدا گواست به سر تا كه ما چها داريم - از آنكه ميل سوى خانه خدا داريم . دگر خيال مدينه اگر خدا خواهد - سپس كه آرزوى شاه نينوا داريم . خدا نصيب كند جمله دوستداران را - چنين رهى به جلال و شرف كه ما داريم . و از همين دستمال فلفل نمكى بستن به سر و چاووش‌خوانى بود كه اگر مسافر عازم مشهد بود مشهدى و اگر عزم كربلا داشت كربلائى و اگر راهى مكه بود حاجى خوانده ميشد كه بايد مشهدى و كربلائى و حاجى خطابش بكنند . در سفر حج وصيت و تهيه وصى و قيم و واگذارى اختيار خانواده به دست مؤتمن و قطع اميد از مراجعت و مانند آن . چه اين سفرى بود كه تقريبا بازگشت از آن مستبعد مينمود ، زيرا كمتر مسافرى به آن حدود عزيمت مينمود كه جان سالم برگردانده از سنّىهاى كرد از كرمانشاه ببعد و اهل تسنن\r\n\r\n\r\n","description":"","footnote":"\r\n( 35 ) . زوار و حاجى با صورتى كه براى خود ميساخت جلو افتاده ، جلويش چاووشىخوان با اشعار مناسب به معرفى و تشويق و زيارت قبولىاش برميآمد و مردم كه از دوست و آشنا و بيگانه قدم بقدم براى التماس دعا بگردنش آويخته با بوسيدن سر و روى و التماس دعا نمودن اشك ريخته التماس دعاى خود تأكيد ميكردند .\r\n","page_name":" 453 ","page_number":453},
  {"content":"\r\n\r\nشهرهاى عراق ، مخصوصا سامره « سر من رآى » و وهابىهاى حجاز به سلامت بازگشته باشد ، اگرچه سفر مشهد رضا نيز خالى از اين گونه مخاطرات نميآمد و بدتر از رفتار قتل و كشتار آنان ، تركمنان تركمن صحرا و گنبد قابوس بودند كه زائران را به جرم شيعه بودن از دم تيغ بيدريغ گذرانده قتل عام ميكردند .\r\nبارى طول مدت سفر كربلا اگر بازگشتى بر آن مترتب ميگرديد هم كمتر از شش ماه به طول نميانجاميد چه آن نيز حدود چهل تا چهل و پنج روز رفتن و به همين حساب برگشتن آن طول ميكشيد و شهرها و زيارت گاههائى نيز در نقاط مختلف داشت كه هريك را نيت يك ماهه لازم ميآمد و شرح وقايع بسيار و تعريف مشاهدات فراوانى از « جسر » « 36 » بغداد و ناودان طلاى صحن امير المؤمنين و « تل زينبيه » و قبر شش گوشهء حسين و هفتاد و دو تن و نهر علقمه و گنبد دوقلوى حرم كاظمين و سامره و قبر شيخ عبد القادر كه فحشش داده‌اند و شط فرات و واگن اسبى ميان نجف و كوفه و ماشين دودى بصره و بغداد و نخلستانهاى خرما و عربهاى چفيه اگال به سر و اسباب‌آلات نمايان اغراق‌آميز ايشان و ديگر و ديگر توصيفات كه مسافر با خود به ارمغان ميآورد .\r\nبعد از آن سفر مكه و مسافرت حج بود كه آن نيز يكسال طول ميكشيد به اين حساب كه مسافران آن در ماه رجب به راه افتاده در ماه رجب سال بعد مراجعت ميكردند و مسير اين سفر از تهران از همان طريق كربلا بود كه از جانب قصر شيرين و خانقين به كاظمين رسيده زيارت اعتاب مقدسه بجا آورده و سامره و ائمه‌ى مدفون در آن را زيارت كرده بازگشت به كربلا نموده و از آنجا روانه‌ى نجف گرديده تشرف قبور شهداى اين دو شهر را حاصل نموده عزيمت ديار شام ميكردند كه از آنجا نيز پس از ديدار قبور حضرت زينب و حضرت رقيه و رأس الحسين و ديگر مدفونين حركت به طرف مدينه و از آنجا ارادهء مكه ميكردند\r\n\r\n\r\n","description":"","footnote":"\r\n( 36 ) . پل قديمى روى شط فرات را در بغداد جسر يا جسر بغداد ميگفتند .\r\n","page_name":" 454 ","page_number":454},
  {"content":"\r\n\r\nو اين مسيرى بود كه تا مدينه بيش از چهار ماه مدت گرفته يكى دو ماه را در حجاز بسر برده از همان راه بازگشت ميكردند .\r\nپس با اين حساب هرآينه حاجى از چنگ سنىهاى داخلى و خارجى و وهابىهاى حجازى و قطاع الطريق‌ها راه و بيراه و حراميان منازل و تشنگى و بيابان مرگى جان بدر برده مراجعت مينمود سفرش كمتر از يكسال به طول نميانجاميد و حوالى همان ماهى كه حركت كرده بود به وطن ميرسيد و شاهد طول مدت مسافرت مكه هم اينكه در رساله‌ها از جمله امور واجبه براى مسافر حج بعد از استطاعت‌هاى معلوم شده داشتن خرج يكسال گذران زن و بچه و افراد تحت تكفل بود كه بايد براى آنها منظور بشود .\r\nعلامت مسافر حج نيز اول سر تراشيده و ريش‌بلند و سپس عرق‌چين سفيد و عمامهء شيرشكرى و شال شيرشكرى و قباى برك « * » و لباده‌ى كتان و نعلين زرد و انگشترى عقيق و عباى نجفى و تسبيح يشم و چوب زيتون بود كه مشخصه‌ى حاجى ميگرديد و مخصوصا شتر كه مركب و حامل بار و بنه‌شان باشد .\r\nاين مسافران را كسانشان ، حتى ناآشنايان براى كسب ثواب تا كهريزك كه سه فرسخى جنوب تهران بود بدرقه نموده در بازگشت نيز از قم استقبال و پيشواز ميكردند و گوسفندهاى متعددى كه در حركت و مراجعت جلو پا و راهشان كشته تصدق ميدادند و سور و وليمه و مهمانىهاى مفصل كه به نام ( حاجىپلو ) از طرف خود حاجى داده ميشد و چه داستانهاى تلخ و شيرين از اين سفر يك ساله كه تا آخر عمر تعريف ميكردند .\r\nاين سفر آخرين آرزوى هر فرد مسلمان كهن روزگار بعد از گرفتن زن و تهيه زندگى و دكان و خانه و به شوهر سپردن دختر و زن دادن پسر و زيارت حضرت معصومه ( س ) و امام رضا ( ع ) زيارت قبر حسين ( ع ) بود كه در تمام طول عمر به\r\n\r\n\r\n","description":"","footnote":"\r\n*\r\n حاجت به قباى بركى داشتنت نيست * - درويش صفت باش و كلاه تَتَرى دار \r\n","page_name":" 455 ","page_number":455},
  {"content":"\r\n\r\nدل ميپرورانيد و چه زياد افرادى از اين گروه كه هرگز به آن نرسيده آرزوى آن به گور ميبردند ، چه اين از ساير سفرهاى ديگر بمراتب خطرناكتر ميآمد مگر آنهائى كه به عشقش با دست شستن از جان بدان اقدام نمايند و اين جملات نمودارى از وضع سفر مكه و مشابهات آن بود كه بهانه‌ى انصرافشان ميآمد : ( مكّه كه مكه ! - كربلا كه بلا درو - مشهد كه تركمن درو - قربونش برم حضرت معصومه ، هى بشو ، هى برو ) يعنى مكه را كه گفته‌اند مكن ، كربلا هم كه بلا دارد ، مشهد هم كه تركمن دارد ، قربانش بروم حضرت معصومه را كه هى برو و هى بيا . و همين زحمات و خطرات جانى و مالى بود كه حاجى را در هر شهر و ديار مهم و انگشت‌شمار مينمود .\r\nهمچنين دعاها و نفرين‌هاى زير كه با آنها ميتوان خطرات و اوضاع و احوال سفر مكه را در نظر گرفت : الاهى انقده زنده بمونم تا قباسفيد برگشتنتو تنت بكنم . يه چيزى ميگى ! يه سال خودش يه عمره ! مگه هزار فرسخ راه شوخيه ؟ ! سياهى چشم آدم جاى سفيديش ميياد تا يه حاجى برگرده . برو كه خدا پشت و پناهش باشه . خدايا سفرىمو به تو سپردم . و در دلخورى از او كه : الاهى برى كه برنگردى . دست راست فلان حاجى زير سرت باشه « حاجىاى كه رفته برنگشته بود » . گردن اون شترى بشكنه كه تو رو به مكه برد . مار بود رفت اژدها برگرده . و اگر حاجى در سفر مرده بود ميگفتند خوشا به حالش كه مكه‌اش قبول شد برنگشت . خدا حج هر كى رو قبول كنه نيگرش ميداره . كاشكى ما هم جاى اون بوديم و از اين قبيل .\r\n\r\nقباسفيد\r\nيكى از نشانه‌هاى حاجى بودن قباى سفيد بود كه با آن وارد شهر بشوند و خلعتى كسانشان قباى سفيد بود برايشان آماده بكنند . از جمله دو حاجى همسايه كه با هم به مكه ميروند و زن‌هايشان هم كه باهم خواهرخوانده بوده‌اند ، اوليشان براى\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nشوهرش پارچهء اعلائى خريده از همان هفتهء اول بر رويش شروع به سوزن‌زنى و مليله‌دوزى و پيرايه مىكند و زن دوم با بىتفاوتى و اين‌كه جان نكنده به تن مىباشد و قباسفيد قباسفيد مىباشد به وقت‌گذرانى ميپردازد تا خبر آمدنشان ميرسد و چيزى كيسه‌مانند دوخته و شبيه همسايه در بقچه پيچيده به حمام ميفرستد و زن اول در اين خيال كه با پوشيدن و بيرون آمدنشان از حمام مردم چه تعريف‌ها از قباى وى و چه تكذيب‌ها از قباى او ميكنند كنار در حمام مىايستد و از اول كسى كه سئوال خوب و بد قباهاى آنها مىكند همان ميشنود كه از همسايه شنيده بوده به اين معنى كه ( قباسفيد قباسفيد مىباشد ) ! ؟ ماجرائى كه داستان و داستانى كه ضرب المثلى شبيه ( دوغ و دوشاب يكى مىباشد ) در اين نتيجه كه اكثريت را صدف و خزف و در و خرمهره برابر مىباشد !\r\n\r\nزيارت قبول ! !\r\nعنوان فوق جمله‌اى بود كه شوهرهاى سوزمانى « 37 » هاى سر پل ذهاب تحويل حجاج از مكه برگشته و زائران عتبات ميدادند .\r\nماجرا از اين قرار بود كه تعدادى كولى سنّى چادرنشين در حوالى كرمانشاه و سر پل ذهاب سكونت داشتند كه امرشان از دزدى و فحشا ميگذشت و مرغوب‌ترين مشتريانشان زائران و حاجيان از عتبات و حجاز بازگشته بودند كه چون به اين مناطق ميرسيدند زنان چادرنشين مذكور با ارائه امتعه‌ى زينتى و دستباف كه به كار سوغات ميآمد به چادر كشيده به تحريك ميل غريزيشان برميآمدند و آنها نيز كه ماهها از خانواده به دور افتاده ، « لنگه كفش كهنه در بيابان برايشان نعمت ميآمد » بناچار مجذوب ميگشتند و در هنگام عمل كه از خود بى خود ميشدند جيب و بغلشان تهى ميگرديد و در بيرون آمدن از چادر شوهر\r\n\r\n\r\n","description":"","footnote":"\r\n( 37 ) . كولى بدكاره . همچنين نسبتى از بدترين كه زنها در منازعات به هم بدهند .\r\n","page_name":" 457 ","page_number":457},
  {"content":"\r\n\r\nزنك كه او نيز در اين فرصت بيكار ننشسته بيرون چادر به دستبرد محموله‌ى مركبشان برآمده اكنون نشسته سبيل ميتابيد با « زيارت قبول باشد » ! غليظى روانه‌شان ميكرد !\r\nافرادى هم از اين زائران بودند كه زيارت و حجشان حتى قبل از نيت و عزيمت و تشرف قبول مىافتاد ! چه بخاطر لذايذ شبهاى بغداد و تمتع از پسران و زنان سنى عراق و شام و اهانت و جسارت به قبور معاويه و يزيد و شيخ عبد القادر گيلانى بار سفر ميبستند !\r\nسنىهائى كه دشمن دين و سرانشان ، مانند معاويه كه خصم على و يزيد كه قاتل حسين و شيخ عبد القادر گيلانى كه با بدعت حلال كردن لواط مخرب آئينشان بوده بايد انتقام بكشند ! و در بازگشتن از سفر ، چنانچه به سلامت بازميگشتند ! چه تعريف و توصيف‌ها كه به افتخار هنرنمائىهايشان با زنده و مرده‌ى ذكر شده‌ها ميكردند ! انتقام و ثواب‌هائى كه برانگيزنده‌ى خصومت متقابل گرديده در آن حد كه كمتر مسافر و قافله‌ى حج و اعتابى بود كه بتواند وصيت نااميدانه‌اش از بازگشت جامهء عمل نپوشيده بتواند به سلامت برگشت بكند ! بغضشان از سنىها بخاطر غصب خلافت على ( ع ) از طرف خلفاى ثلاثه و دشمنى معاويه و يزيد با على ( ع ) و اولاد او معلوم و اما غيظشان از شيخ عبد القادر بخاطر جعليه‌اى بود كه از او دهان به دهان ميكردند ، در اين خلاصه‌ى غير قابل شرح ؟ ! كه چون در غيبت چند ماهه‌اش پسرش مورد فريب و جسارت شيعى مذهبى واقع شده بر آن اطلاع مييابد كمر انتقام به لاطى و ملوط كردنشان بسته ، شروع به نوشتن كتابى در فقه و شرايع نموده در آن عمل لواط را حلال ميسازد و جهت شايع كردنش متوسل به حيلهء زير ميگردد ؛\r\nبه اين قرار كه چون زمان فوت خود نزديك مينگرد چندى خر خود را تعليم داده كه كاه و جو خود را از زير خاك زمينى در خارج شهر كه قبلا در آن ميريخته رويش ميپوشيده درآورد و متابعان را وصيت مىكند كه دستور العمل\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nمذهبى ايشان پس از مرگش در راهنمائى الاغش مىباشد و چون درميگذرد و الاغ گرسنه ميماند خود به عادت مألوف به سراغ محل معلوم رفته با سم شروع به كاويدن زمين مينمايد و همراهان كه به كمكش برخاسته در چند پائى آن كتابى مييابند ! كتابى كه بخاطر كار الاغ برايشان قرين يقين ! و موجب اعجاب و كشف و كرامات شيخ و هم به همان خاطر دستوراتش كه يكى از مسائلش حلال بودن امر لواط در هنگام احتياج بوده غير قابل انكار ميگردد !\r\nدشمنى با مخالفان و مقنن و قانون لواطى كه منكران جهت نفى و ردّشان رنج چندين صد فرسنگ راه سفر به خود خريده تا حالى پسران عراق و شام بكنند ! !\r\nجماعتى هم كه سفر اعتاب مقدسه و مكه را بخاطر سود و اسم و حرمت و اعتبار در پيش ميگرفتند و به همين خاطر كه شامل مضمون\r\n ( حاجى كه ز مكه و منا برگشته * ماريست كه رفته اژدها برگشته ) \r\nميگشتند .\r\nدر مقابل اكثريتى كه حق زيارت اماكنهء مقدسه و زيارت بيت اللاه را چنانچه بايد و شايد ادا نموده در مراجعت با تزكيهء نفس و روح و اعمال پسنديده ملك‌صفتان ميگشتند ، اگرچه قبل از عزيمت به خلاف آن بودند . اعمالى در پاكيزه داشتن كسب و كار و دادوستد . راستگوئى و درست‌كردارى . دستگيرى از فقرا و مساكين . ساختن ابنيهء مفيد ، مانند پل و مسجد و آب‌انبار . تأديهء قروض قرضمندان . تقبل مخارج عروسى دختران و پسران بىبضاعت . سپردن سرمايه و كار به بيكاران و ساقط شدگان . تعيين مقررى روزانه و هفتگى و ماهانه براى از پا افتادگان و يتيم‌داران و پيران و از كار افتادگان و بيوه‌زنان . تهيهء رخت و لوازم عيد و سوخت زمستان براى مستمندان خريدن خانه‌هاى پراطاق براى اسكان دادن بىخانه‌ها و عيالمندان بىسر پناه و بسا اعمال از اين قبيل و به همين خاطر كه مورد اعتبار و احترام همگان قرار گرفته ، در هر محل معتمد اهالى آن ميگشتند ، اگرچه از زيارتگاه‌هاى داخل كشور مانند مشهد رضا و قم و شاه‌چراغ\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nشيراز بازميگشتند ؛\r\nدر نمونه‌ى زائران امام هشتم ( ع ) كه در بازگشت « مشهدى » خطاب شده ، با مشتقاتى به مناسبت سن از « مشدى » و « داش‌مشدى » كه به حرمت نام ، همراه چشم و دل و دست پاكى و بزرگوارى و لوطى صفتى و دست به جيبى و آقامنشى و كار راه‌اندازى و مشكل‌گشائى و پادرميانى در اختلافات ميگشتند ، با احوالى مانند پيشگامى در هر كار خير ، امثال ترتيب مجالس و دسته‌هاى عزاى ايام محرم و هرچه مثل آن . جمع‌آورى اعانه براى حاجتمندان . توسط در بر طرف كردن اختلافات و منازعات . گرو گذاشتن ريش و غيرت و اسم براى آشتى دادن و قهركرده‌ها و تحصيل رضايت از مدعى و طلبكار و صدمه كشيده و زيان‌ديده براى طرف ادعا و هرچه از اين قبيل ، در حد كلانترى و سكان‌دارى امور محل كه اهالى آن براى رفع هرگونه مشكل خود به ايشان رجوع بكنند .\r\n\r\nهمچنين روحيهء تهرانى ؟\r\nسخن از تفريح و تفرج به زيارت و ديگر مطالب كشيده شد و آنچه مبحث آن را تكميل مىكند آنست كه براى مردم تهران بخاطر روح راحت‌طلبىشان از اول « حمل » يعنى فروردين فعاليت و كسب و كار تقريبا تعطيل و عيش و خوشگذرانى ، مثل تماشاى سبزه و صحرا و لميدن كنار آب روان و سير و سياحت به پيش ميآمد تا اواخر پائيز كه هوا رو به سردى و گزندگى نهاده به خانه و دكان و كسب و كار معاودت بكنند . اما اين نيز اندكى به طول نمىانجاميد كه برودت هوا رو به صعوبت نهاده مجددا فعاليت و كار را كنار نهاده ، همراه پرندگان به لانه‌ها بازگشته ، شعار ( تابستان تندرستى - زمستون زير كرسى ) يا ك . و كرسى را دنبال بكنند و در هر صورت آنچه تحت الشعاع جميع عقايد اهالى بود : كمتر جان كندن و بيشتر لذت بردن و كمتر دويدن و زيادتر لميدن و به قول معروف ( دنيا را اوف و پلو را پوف ) گفتن و ذكر ( پشمش بدان )\r\n\r\n","description":"","footnote":"","page_name":" 460 ","page_number":460},
  {"content":"\r\n\r\nكه دنيا را به اندازهء پشم زهار بايد ارزش نهادن و دل به آن نبستن و عقيده‌ى ( آنچه خوردى بردى ، هرچه نخوردى سپردى ) و تربيت بىآلايش و بىنيازى و قناعت و ( دم غنيمت‌دانى ) و دل به مال و منال نداشتن و درويش و قلندرى و عوالم آن در حدى كه ( سگ كجا لانه كجا ؟ ) شاهد زنده‌ى روحيه‌ى آنان بشمار ميآمد ، كه سگ در سرماى زمستان همواره با خود ميگويد اگر تابستان شود لانه‌اى چنان و اسباب آسايشى چنين براى زمستان فراهم ميآورم و چون زحمت آن مرتفع مىشود به جست‌وخيز درآمده ميگويد سگ كجا لانه كجا ، و برنامه گذشته و استخوان‌خوارى را دنبال مىكند تازه در حد اعلا و در صورت مآل‌انديش بودن كه مگر آرد و بلغور و نان خشك و قرمه « 38 » اى ذخيره كرده سه ماهه‌ى زمستان را آذوقه داشته باشند و دل به بادهايشان كه همان آرد و بلغور را هم پشت پا زده رزق را از طرف خدا دانسته ، هيچ روزى را براى كسى بىروزى نميدانستند كه در هر صورت از جائى فراهم خواهد گرديد .\r\nديگر ساده‌دلى ، خوش‌قلبى ، بىشيله پيله‌گى ، روراستى ، رفيق‌دوستى ، مهمان‌نوازى و غريب‌نوازى ، خوش‌روئى و دست و دل بازى ، خوش باورى و زودباورى ، ناموس‌پرستى ، مروت و مردانگى ، درويش صفتى و عاشق‌پيشه‌گى ، صورت‌پسندى ، بىقيد و بندى ، ولخرجى ، بىخيالى ، لاابالىگرى ، تك‌روى و\r\n\r\n\r\n","description":"","footnote":"\r\n( 38 ) . گوسفند درسته را قطعه‌قطعه كرده در كمى آب پخته ، سپس در روغن خود او كه از روى ديگ گرفته بودند با كمى پياز سرخ كرده نمك زده در كوزه يا شكنبه‌ى خود گوسفند كه تميز كرده بودند ريخته در جاى خنك ميآويختند . براى مصارف زمستان و غذاهاى حاضرى . ترتيب ريختن در شكنبه هم آن بود كه شكنبه را پس از شستن باد كرده چوب تراشيده كلفت يا استكانى بر دهانه‌اش قرار داده بالاى آن را نخ ميبستند و آويزان كرده خشك ميكردند « استكان يا چوب هم براى آن بود كه مجرائى براى ريختن قرمه داشته باشد . » آب قرمه را هم در روز قرمه‌پزان اختصاص به مهمانى قرمه داده همسايه‌ها را دعوت كرده نان تريد نموده با ترشى ميخوردند .\r\n","page_name":" 461 ","page_number":461},
  {"content":"\r\n\r\nميدان دربند شميران ، تفريحگاه تابستانى مردم تهران ، با كافه و قهوه‌خانه‌هاى در آن .\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nتك‌تازى و در مشكلات و مسائل زندگى معتقد به ( آخرش يك طورى مىشود ) .\r\nدر معايب افراط و تفريط در كل امور ، همراه نافرمانى و ياغيگرى و ميل به آزاد زيستى و سرخودى .\r\nافراط و تفريطى غليظتر از ته سوزن تو رفتن و از در دروازه تو نرفتن و فرمان‌ناپذيرىاى كه به هيچ قانون و قيد و قرار و قيادت و قائد سر تسليم نداشته مگر به آن وادار بشوند ، در بازگشت همهء اين صفات به راحت‌طلبى و خوش‌گذرانى و دم غنيمت‌دانى و آزاد زيستى ، در آن حد كه جهانگردان و مورخان آنان را ياغيان به دور از خانه و كاشانه معلوم بكنند . درحالىكه نه چنين و فرار از تمركز و خانه و قانون و قيد و قرار بخاطر همان راحت‌طلبى و به اختيار خودزيستىشان بوده كه آقا بالاسر و اسباب مزاحمت نميخواسته همه را مخل راحت ميديده‌اند .\r\n\r\n","description":"","footnote":"","page_name":" 463 ","page_number":463},
  {"content":"\r\n . \r\n","description":"","footnote":"","page_name":" 464 ","page_number":464},
  {"content":"\r\n\r\n\r\nفهرست عكسها\r\n1 - بساط كاغذفروشها / 27\r\n2 - از برخورد عروس و داماد با يكديگر و پسنديدن هم تا عقدكنان ، دست به دست دادن ، به حجله رفتن ، بچه‌دار شدن و پيرى / 55 - 46\r\n3 - يكى از اسناد عقود منقطع كه . . . / 101 - 98\r\n4 - خنچه‌ها و طبقى كه در سر طبق‌كش آخر بوده براى مجلس عقدكنان مىبرند / 118\r\n5 - نماى ديگرى از اسباب عقد ، شامل . . . / 119\r\n6 - يكى از مجالس مجلل عقدكنان ، با تشريفات مفصل در . . . / 120\r\n7 - يكى از مجالس عروسى كه داماد و كسانش با آئينه و منقل به پيشواز عروس رفته . . . / 121\r\n8 - قسمتى از باغ و استخر عشرت‌آباد / 189\r\n9 - صحن و عمارت ظل السلطان / 190\r\n10 - منظره‌اى از ابنيهء شاهى كه عكس آن از شمال خيابان ناصريه برداشته شده است / 194\r\n11 - عمارت سفره‌خانه ، يا عمارت بادگير ، در ارك سلطنتى قاجاريه / 197\r\n12 - بناى هفت طبقهء شمس العماره از داخل / 202\r\n13 - عمارت ديوانخانه / 207\r\n14 - دهانهء يكى از آب‌انبارها / 222\r\n15 - يكى از آب‌انبارهاى چهل پله ، با آجرچينىهاى جناقى سقف و بدن ، با . . . / 223\r\n16 - سه زن كولى كه براى برداشتن آب مىروند / 227\r\n17 - سقا كه مشك پرآب را براى مشترى ، يا ( پاچال ) مىبرد / 232\r\n18 - آب مشروب كه وسيلهء بشكه و چرخ به\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nمشتريان تحويل مىشود / 233\r\n19 - دو عكس از قبرستان چهارده معصوم . . . / 247 - 246\r\n20 - قبرستان مخروبه‌اى طرف غرب چهارراه مولوى . . . / 248\r\n21 - كوره‌راهى از قبرستان چهارده معصوم ( قبرستان كهنه ) كه دو . . . / 249\r\n22 - چهارپا . يكى ديگر از وسايل حمل و نقل و بر روى الاغ كه وسايل چهارپادار و به پشت يابو كه طبق وصيت جنازه‌اى براى بردن به . . . / 253\r\n23 - زنانى كه براى فاتحه و تفريح در گورستان جمع شده‌اند / 262\r\n24 - يكى از نماز جماعت‌ها در ماه رمضان / 286\r\n25 - يكى از مجالس روضه / 287\r\n26 - يكى از مجالس روضه در ماه رمضان / 295\r\n27 - يكى از مجالس كلوخ‌اندازان . . . / 308\r\n28 - يكى از مناجات‌كنندگان در حال مناجات و دعا / 312\r\n29 - ميدان مال‌فروشها ، يا كاه‌فروشها ، يا ميدان سيد اسماعيل كه . . . / 334\r\n30 - صحن مسجد شاه كه مردم و بساطىها مشغول دادوستد بوده ، و . . . / 341\r\n31 - صحنه‌اى ديگر از صحن مسجد شاه در . . . / 342\r\n32 - صحنه‌اى از صحن مسجد سپهسالار كه . . . / 343\r\n33 - صحنه‌اى ديگر از صحن همان مسجد كه . . . / 344\r\n34 - توپ مرواريد در اواخر كار و در يكى از روزهاى وسط هفته . . . / 366\r\n35 - ميدان و توپ مرواريد ، در ابتدا و زمانى كه توپ معروفش در آن بر . . . / 367\r\n36 - اقامهء نماز عيد فطر / 374\r\n37 - مزار و صحن ابن بابويه / 382\r\n38 - باغ ييلاقى كامرانيه ، واقع در شمال شميران / 385\r\n39 - نهرى بنام ( آب كرج ) كه آب آن . . . / 386\r\n40 - باغى از باغات اعيان و رجال / 391\r\n41 - باغ ديگر براى نمونه از باغات اعيان و رجال / 392\r\n42 - قافلهء پياده‌اى كه براى استراحت و صرف غذا اطراق كرده‌اند / 441\r\n43 - از نوع كاروانسرائى كه نام دانگى . . . ، به نام ( سه راه دانگى ) . . . / 442\r\n44 - قسمتى از صحن حضرت عبد العظيم و دهانهء خروجى آن به طرف بازار / 444\r\n45 - صحن حضرت عبد العظيم ( س ) و ايوان\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nو . . . / 445\r\n46 - قافلهء سواره وسيلهء اسب و الاغ / 449\r\n47 - درشكه و دليجان دو وسيلهء حمل و نقلى ديگر / 450\r\n48 - مسافرى كه تمام وسايل خود ، از زيرانداز و روانداز و . . . / 451\r\n49 - ميدان دربند شميران / 462\r\n\r\n","description":"","footnote":"","page_name":" 467 ","page_number":467},
  {"content":"\r\n . \r\n","description":"","footnote":"","page_name":" 468 ","page_number":468},
  {"content":"\r\n\r\n\r\nفهرست عمومى اعلام\r\nآئينه‌بين / 348\r\nآب اميرآباد / 224\r\nآب‌انبار بابا نوروز على / 225\r\nآب‌انبار جنى / 210\r\nآب‌انبار سيد اسماعيل / 225\r\nآب‌انبار قاسم خان / 440\r\nآب بهجت آباد / 224\r\nآب جمشيدآباد / 224\r\nآب حاج عليرضا / 221 ( نيز - قنات حاج عليرضا )\r\nآبدار / 195\r\nآب زندگانى / 438 ( نيز - چشمه آب زندگانى )\r\nآب سردار / 221 ( نيز - قنات سردار )\r\nآب سنگلج / 224\r\nآبشار / 380\r\nآب شاه / 224 ( نيز - قنات شاه )\r\nآب عشرت‌آباد / 224\r\nآب فرح‌آباد / 224\r\nآب‌گير / 89 ، 164\r\nآب متكا / 380 ، 440\r\nآب مهرگرد / 224\r\nآب يوسف‌آباد / 224\r\nآجيل‌فروش / 29\r\nآدم لخت‌كن / 250\r\nآذربايجان - غائله / 410\r\nآرايشگر زنان / 304\r\nآژان / 209 ، 215 ، 401 ، 420\r\nآسياب فرمانفرما / 380\r\nآسيا گاوميشى / 381\r\nآسيه / 36 ، 37\r\nآشپز / 188 ، 195 ، 228\r\nآفتاب / 420 ، 421\r\nآقامنش / 460\r\n\r\n","description":"","footnote":"","page_name":" 469 ","page_number":469},
  {"content":"\r\n\r\nآمريكا / 212\r\nابن بابويه / 250 ، 380\r\nابن ملجم مرادى / 277 ، 364 ، 369\r\nابو بكر / 12 ، 14 ، 32 ، 33\r\nابو حمزهء سمالى / 315\r\nابو لؤلؤ ( فيروز ) / 12\r\nاتابكى - وافور / 335\r\nاحد - جنگ / 350\r\nاحمد شاه / 379\r\nاختر اصفهانى / 418\r\nاختر سياه / 411\r\nاختياريه / 380\r\nادارهء آتش‌نشانى / 245 ( نيز - ادارهء اطفائيه )\r\nادارهء اطفائيه ( آتش‌نشانى ) / 210\r\nادارهء امنيه / 436\r\nادارهء قورخانه / 241 ، 242\r\nادارهء گمرگ / 395\r\nارك ، ارك شاهى / 224 ، 241\r\nارمنى / 180 ، 209 ، 229 ، 377\r\n( ارمنىكشى ) ، 381\r\nاروپا ، اروپائى / 196 ، 313\r\nاستخر ارمنىها / 381\r\nاستخر ملك / 380\r\nاسكندرنامه / 359\r\nاشرف چارچشم / 411\r\nاشرف دروازه شميرانى / 411\r\nاشرف رشتى / 418\r\nاصغر امنيه / 436 ، 437\r\nاصفهان ، اصفهانى / 212 ، 335\r\nاصفهانى - آيت اللّه سيد ابو الحسن / 339\r\nاعظم چشم درشت / 411\r\nاعظم خرسه / 411\r\nاعيان‌زاده / 402\r\nافراسياب / 12\r\nاقدسيه / 380\r\nاكبرآباد باغشاه / 380 ، 394\r\nاكبرآباد دولاب / 380\r\nاكراد / 14\r\nاكرم قشنگ / 418\r\nامامزاده ابراهيم / 380\r\nامامزاده حسن / 250 ، 381\r\nامامزاده حمزه / 25\r\nامامزاده داوود / 380 ، 390 ، 427 ، 429 ، 430 ، 432 ، 433 ، 436 ، 437 ، 439\r\nامامزاده زيد / 250\r\nامامزاده سيد اسماعيل / 250 ، 368\r\nامامزاده سيد نصر الدين ( ناصر الدين ) / 28 ، 29 ، 218 ، 220 ، 250\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nامامزاده سيد ولى / 250\r\nامامزاده صالح / 380 ، 427\r\nامامزاده عبد اللّه / 250 ، 414 ، 440\r\nامامزاده قاسم / 380 ، 427\r\nامامزاده گل زرد / 250 ، 381\r\nامامزاده معصوم / 250 ، 381\r\nامامزاده يحيى / 340\r\nامرد / 304\r\nامنيه / 421\r\nامير المؤمنين ( ع ) - حضرت امام على ( ع ) امير كچل / 413\r\nاميريه / 224\r\nامين الدوله / 188\r\nامين الملك / 188\r\nانگليسىها / 412\r\nاوين / 380\r\nايران ، ايرانى / 12 - 14 ، 242 ، 395 ، 413\r\nايران شيرازى / 414 - 416\r\nبابا شمل / 239\r\nبابك [ تختى 
  ] / 414\r\nبابى / 379\r\nباج‌گير ، باج‌بگير / 396 ، 417 ، 421 ، 432\r\nبازار بزرگ / 332\r\nبازار بين الحرمين / 271\r\nبازار پالان دوزها / 240\r\nبازار تجريش / 380\r\nبازار چهل تن / 271\r\nبازارچه نايب السلطنه / 394\r\nبازارچه مروى / 394\r\nبازار چينىفروشها / 332\r\nبازار حضرتى / 218\r\nبازار حلبىسازها / 271\r\nبازار دروازه شاه عبد العظيم / 271\r\nبازار سيد اسماعيل / 271\r\nبازار عطرفروشها / 332\r\nبازار عودلاجان / 378\r\nبازار كفاشها / 298\r\nبازار گلوبندك / 26\r\nبازار مرغىها / 332\r\nبازار مسگرها / 332\r\nبازار هفت‌تن / 271\r\nبازى جمهورىخواهى / 411\r\nباغ انارى / 381 ( نيز - باغچه انارى )\r\nباغبان / 188\r\nباغچه انارى / 394 ( نيز - باغ انارى )\r\nباغچه قهوه‌خانه قوام الدوله / 394\r\nباغچه ولى خان / 400\r\nباغ خاله / 430\r\n\r\n","description":"","footnote":"","page_name":" 471 ","page_number":471},
  {"content":"\r\n\r\nباغ سراج / 381 ، 439\r\nباغشاه / 380 ، 395\r\nباغ شاه سلطنه / 380\r\nباغ طوطى / 381\r\nباغ علا الدوله / 224\r\nباغچه علىجان / 381\r\nباغ فردوس / 395\r\nباغ فيض / 380\r\nباغ لقا شابدو العظيمى / 439\r\nباغ مروى / 394\r\nباغ مستوفى / 389\r\nباغ ملك / 381\r\nباغ ونك / 394 ، 432 ، 427\r\nباغ يوسف‌آباد / 381\r\nبانك - قمار / 362\r\nبانك كارگشائى / 224\r\nبانك مركزى / 224\r\nبانك ملى / 433\r\nبتول ( ع ) - حضرت فاطمه ( س )\r\nبتول / 411 ( نيز - موچول )\r\nبچه رقاص / 303\r\nبختيارى / 298\r\nبدكاره‌خانه / 209\r\nبرج طغرل / 251\r\nبرج يزيد / 251\r\nبرق آلستوم / 380\r\nبزاز / 396\r\nبز رقصان / 303\r\nبصره / 454\r\nبغداد / 454 ، 458\r\nبقائى - مظفر / 413\r\nبقال - بقالى / 228 ، 396\r\nبلخ - نهر / 34\r\nبنى اميه / 12\r\nبنى هاشم / 12\r\nبوستان - كتاب / 313\r\nبهائى ، بهائيان ، بهائىكشى / 376 ، 377 ، 379\r\nبهارستان / 221\r\nبهجت‌آباد / 381\r\nبىبى زبيده / 250 ، 381 ، 440\r\nپاانداز ، پااندازى / 304 ، 396 - 398 ، 402\r\nپادشاه وزيرى - بازى / 359 ، 360\r\nپارچه‌فروش / 271\r\nپارك امين الدوله / 188\r\nپارك شهر / 224 ، 411\r\nپارك ظل السلطان / 188\r\nپاريسى - وافور / 335\r\nپاسور - قمار / 362\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nپامنار / 387\r\nپرده شمايل / 350\r\nپرده‌گردان / 429\r\nپزنده / 396\r\nپرى / 404\r\nپرى بلنده / 411\r\nپس قلعه / 380\r\nپل سيمان / 381\r\nپل ذهاب / 15 ( نيز - سر پل ذهاب )\r\nپلور - كوه / 413\r\nپهلوى - دوره ، سلطنت / 218 ، 254 ، 412 ، 433\r\nپياله‌فروش / 302\r\nپير عطا / 340\r\nپيشكار / 192\r\nپيشگوئى / 348\r\nپيش‌نشين / 155\r\nپينه‌دوز / 271\r\nتاج الملوك / 96\r\nتاجرزاده / 402\r\nتازيان / 13\r\nتبريز / 235 ، 294\r\nتجريش / 380\r\nتختى - غلامرضا / 413 ، 414\r\nتخمه آجيلى / 401\r\nتخمه‌فروشى / 402\r\nتركمن ، تركمنان / 14 ، 15 ، 454 ، 456\r\nترنا گل - بازى / 359 ، 361\r\nترياكى / 394 ، 429\r\nتعبير خوابى / 339\r\nتعزيه‌خوان / 350\r\nتفرش ، تفرشىها / 387 - 389\r\nتك‌پران / 24\r\nتل زينبيه / 454\r\nتلقين‌خوان / 264\r\nتلكه‌بگير / 432\r\nتوپ مرواريد / 364\r\nتوچال / 380\r\nتهران ، تهرانى / 58 ، 237 ، 240 ، 250 ، 340 ، 364 ، 383 ، 387 - 390 ، 398 ، 424 ، 427 ، 428 ، 454 ، 455 ( نيز - طهران )\r\nتيغ زدن / 16\r\nثوره - غار / 38\r\nجادوگرى / 348\r\n\r\n","description":"","footnote":"","page_name":" 473 ","page_number":473},
  {"content":"\r\n\r\nجاكش ، جاكشى / 304 ، 398\r\nجامه‌دار / 89\r\nجبرئيل / 32 ، 34 ، 35\r\nجرنگ ، جرنگ ، اسب چه رنگ - بازى / 361\r\nجزوه فروش / 339\r\nجماران / 380\r\nجمشيدآباد / 381\r\nجن‌گير ، جن‌گيرى / 129 ، 216 ، 335\r\nجوستان / 380\r\nجهود ، جهودى / 180 ، 209 ، 377 ( شراب ، جهودكشى )\r\nچاله حصار / 26\r\nچاله سيلابى / 396\r\nچاووش‌خوان ، چاووش‌خوانى / 447 ، 453\r\nچاه‌كنى / 335\r\nچاى خبركن / 428\r\nچراغچى / 188\r\nچشمهء آب زندگانى / 435 ، 436 ( نيز - آب زندگانى )\r\nچشمه على / 381\r\nچلوئى / 74 ، 302\r\nچلوكبابى شمشيرى / 414\r\nچوب در كمربند - بازى / 362\r\nچهارراه سرچشمه / 419 ، 427\r\nچهارراه گلوبندك / 26\r\nحائرى ( قمى ) - شيخ عبد الكريم / 339\r\nحاج حسين آقا ملك / 271\r\nحاج رزاق / 439\r\nحاج على اكبرى - دويت / 294\r\nحاج محمد على / 429\r\nحاج محمد على رزاز / 379\r\nحاج ملك التجار خراسانى - حاج حسين آقا ملك\r\nحاجى آقا جمال / 339\r\nحاجى افندى / 396\r\nحاجى پلو / 455\r\nحاجىزاده / 402\r\nحاجى شعبان - شعبان سالكى\r\nحاجى على اصغر / 215 ، 216\r\nحجاز / 454 ، 455\r\nحجامتچى / 304 ، 348\r\nحسين‌آباد / 440\r\nحسين كرد - كتاب / 359\r\nحشمت اللّه / 97\r\nحضرت آدم ( ع ) / 35\r\nحضرت امام قائم ، حجت ، دوازدهم ،\r\n\r\n","description":"","footnote":"","page_name":" 474 ","page_number":474},
  {"content":"\r\n\r\nولى عصر ( ع ) / 31 ، 38 ، 64 ، 112 ، 187 ، 265\r\nحضرت امام حسن ( ع ) / 156 ، 179 ، 265 ، 356 ، 446\r\nحضرت امام حسن ابن على ( ع ) / 265\r\nحضرت امام حسن عسگرى ( ع ) / 39\r\nحضرت امام حسين ، سيد الشهدا ( ع ) / 13 ، 16 ، 17 ، 19 ، 43 ، 112 ، 152 ، 156 ، 179 ، 187 ، 191 ، 264 ، 265 ، 267 ، 291 ، 292 ، 356 ، 446 ، 454 ، 455 ، 456\r\nحضرت امام جواد ( ع ) / 183\r\nحضرت امام سجاد ( ع ) / 39\r\nحضرت امام رضا ( ع ) / 15 ، 93 ، 218 ، 447 ، 455 ، 460\r\nحضرت امام على ( ع ) / 11 - 14 ، 19 - 21 ، 29 ، 33 - 35 ، 38 ، 112 ، 146 ، 156 ، 179 ، 257 ، 265 ، 277 ، 290 ، 297 ، 339 ، 356 ، 364 ، 369 ، 454 ، 458\r\nحضرت امام على ابن الحسين ( ع ) / 265\r\nحضرت امام على ابن محمد ( ع ) / 265\r\nحضرت امام على ابن موسى ( ع ) / 265\r\nحضرت امام محمد بن على ( ع ) / 265\r\nحضرت امام محمد باقر ( ع ) / 290 ، 315\r\nحضرت امام موسى ابن جعفر ( ع ) / 265\r\nحضرت ايوب ( ع ) / 83\r\nحضرت پيامبر اكرم ، محمد ، رسول اللّه ( ص ) / 30 ، 33 ، 38 ، 112 ، 145 ، 179 ، 257 ، 265 ، 266 ، 268 ، 284 ، 289 ، 313 ، 339\r\nحضرت خديجه ( س ) / 30 ، 31\r\nحضرت رقيه ( س ) / 454\r\nحضرت زينب ( س ) / 454\r\nحضرت عبد العظيم ( ع ) / 25 ، 218 ، 250 ، 412 ، 418 ، 439 ، 440 ، 443 ، 446\r\nحضرت عيسى ( ع ) / 37\r\nحضرت فاطمه زهرا ( س ) / 19 ، 22 ، 29 ، 31 - 33 ، 35 - 37 ، 64 ، 90 ، 155 ، 179 ، 185 ، 261\r\nحضرت معصومه ( س ) / 455 ، 456\r\nحضرت نوح ( ع ) / 183\r\nحفرهء رجب فراش / 239\r\nحقه‌بازان / 429\r\nحكيم / 304\r\nحلبىسازى / 337\r\nحليمى [ حليم‌پز 
  ] / 272\r\nحمام چهارراه حسن‌آباد / 210\r\nحمام مرمر / 239\r\nحمام هفت دختران / 210\r\nحمامى / 41 ، 142 ، 272 ، 303\r\nحياط شاهى / 378\r\nحيدر ( ع ) - حضرت امام على ( ع )\r\n\r\n","description":"","footnote":"","page_name":" 475 ","page_number":475},
  {"content":"\r\n\r\nخال بالا - قمار / 362\r\nخال سياه‌بند / 362\r\nخالكوب / 421\r\nخامس آل عبا ( ع ) / 269 ( نيز - حضرت امام حسين ( ع )\r\nخانقين / 454\r\nخانم‌بازى / 381\r\nخانوم قشنگ / 411\r\nخانم رئيس / 403 ، 404 ، 409 ، 414 ، 417 ، 418\r\nخجول / 400\r\nخرازىفروش / 396 ، 417\r\nخراسان / 15 ، 453\r\nخراط / 306\r\nخلاصهء ذكريا - كتاب / 339\r\nخندق - جنگ / 350\r\nخواجه عبد اللّه انصارى / 313\r\nخيابان اميريه [ وليعصر 
  ] / 221 ، 224 ، 394\r\nخيابان باب همايون / 241 ، 394\r\nخيابان بلورسازى / 224\r\nخيابان بوذر جمهرى [ پانزده خرداد 
  ] / 26 ، 332\r\nخيابان جمشيد / 6 ، 39\r\nخيابان حضرتى / 439\r\nخيابان خيام / 26\r\nخيابان سرآب وزير / 221\r\nخيابان سعدى / 411 ( نيز - لختى )\r\nخيابان سيروس [ شهيد مصطفى خمينى 
  ] / 378\r\nخيابان سىمترى [ كارگر 
  ] / 398\r\nخيابان شاهپور [ وحدت اسلامى 
  ] / 221\r\nخيابان صفى عليشاه / 221\r\nخيابان عين الدوله / 221 ، 394\r\nخيابان فردوسى / 224\r\nخيابان قديم شميران [ دكتر شريعتى 
  ] / 221\r\nخيابان قزوين / 396\r\nخيابان قنات‌آباد / 398\r\nخيابان لاله‌زار / 241\r\nخيابان لختى / 410 ( نيز - خيابان سعدى )\r\nخيابان مخصوص / 396\r\nخيابان مشير السلطنه / 224\r\nخيابان مولوى / 395 ، 420\r\nخيابان مهدى موش / 224\r\nخيابان ناصريه ( ناصر خسرو ) / 241 ، 280\r\nخيابان نظاميه / 221\r\nخياط / 396\r\nخيبر ( جنگ ) / 156 ، 350\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nدار المجانين ( تيمارستان ) / 221\r\nدارسى - قرارداد / 397 ، 412\r\nدالان قاطرچى باشى / 240\r\nداش ، داش مشدى ، داش مشدىگرى / 95 ، 307 ، 389 ، 421\r\nدايه / 170 ، 188\r\nدبيرستان مروى / 394\r\nدختر صمد / 411\r\nدده / 195\r\nدربازكن / 401 ، 404\r\nدربند / 380\r\nدركه / 380\r\nدروازه خراسان / 250\r\nدروازه دولت / 221\r\nدروازه شاه عبد العظيم / 244 ، 251\r\nدروازه شميران / 427\r\nدروازه قزوين / 221 ، 394 ، 398\r\nدروازه قنات‌آباد / 420\r\nدرويش / 193\r\nدزاشيب / 380\r\nدزد / 250\r\nدست به جيب / 460\r\nدست چوب بالابرو / 421\r\nدعافروش / 339\r\nدعانويس / 335 ، 348\r\nدلاك / 41 ، 89 ، 304\r\nدلال / 396 ، 401\r\nدلال محبت / 304\r\nدلاله / 401\r\nدندان‌ساز / 304\r\nدوافروشى / 304\r\nدوخته‌فروشها / 244\r\nدوراهى ماشين‌دودى / 380\r\nدولاب ، دولابى / 240 ، 245 ، 300 ، 380\r\nدولت‌آباد / 380\r\nديزىپز / 228 ، 302\r\nذاكر / 17\r\nذال ممّد ، ذال محمّد / 397 ، 398 ، 400 ، 403 ، 412\r\nراحيل / 34\r\nربابه سلطان / 429\r\nرجب فراش / 239\r\nرجب واكسى / 397 ، 399 ، 400\r\nرجبى / 306\r\nرزاز ، رزازى / 306 ، 333 ، 334\r\n\r\n","description":"","footnote":"","page_name":" 477 ","page_number":477},
  {"content":"\r\n\r\nرزم‌آرا - سرلشكر / 339\r\nرستم / 12\r\nرستم‌آباد / 380\r\nرضا شاه ، رضا خان / 26 ، 188 ، 254 ، 255 ، 332 ، 411\r\nرفعت هزار تومانى / 411\r\nركابدار / 192\r\nركن الدوله / 188 ، 335 ( وافور )\r\nرگ‌زن / 304\r\nروسها / 410\r\nروضه‌خوان / 17 ، 43 ، 350\r\nروضه مولودى خوان / 166\r\nروىهم - قمار / 362\r\nزاد المسافرين - كتاب / 339\r\nزاد المعاد - كتاب / 339\r\nزالوئى / 303 ، 348\r\nزالوفروشى / 304\r\nزرتشت / 201\r\nزرگنده / 380\r\nزرى / 404\r\nزفت‌انداز / 304 ، 348\r\nزن‌باز / 429\r\nزنجانى / 335\r\nزنگ شير - بازى / 359\r\nزورگو / 239\r\nزينب لب شكرى / 411\r\nزين‌خانه / 191\r\nژاندارمرى / 436\r\nساززن ضرب‌گير / 143 ، 303 ، 405\r\nساعت‌ساز / 303\r\nساعت‌فروش / 303\r\nسامره / 162 ، 452\r\nسبزه ميدان / 414\r\nسبزىفروش / 58\r\nسپور / 242\r\nسپهسالار / 188\r\nسخت‌سر - متل / 413 ، 414\r\nسخنورى / 359\r\nسربست‌چى / 217\r\nسر پل ذهاب / 455 ( نيز - پل ذهاب )\r\nسرچشمه / 221\r\nسرطويله / 191\r\nسركتابى / 348\r\nسر قبر آقا / 245\r\n\r\n","description":"","footnote":"","page_name":" 478 ","page_number":478},
  {"content":"\r\n\r\nسرهنگ مداخل / 397 ، 403\r\nسرهنگ مظفر خان - سرهنگ مداخل سقاخانه اسماعيل طلايى / 447\r\nسقيفهء بنى ساعده / 12\r\nسلطنت آباد / 380\r\nسلمانى / 278 ، 304\r\nسليمانيه / 380\r\nسمسار / 417\r\nسنگسر / 298\r\nسنگ مثقال / 434 ، 435\r\nسوزمانى / 457\r\nسولقان / 380\r\nسه راه دانگى / 378 ، 387\r\nسه راه فرح‌آباد / 244\r\nسيد اسماعيل - صحن / 340 ( نيز - امامزاده سيد اسماعيل )\r\nسيد الكريم / 443\r\nسيد ضيا الدين [ طباطبايى 
  ] / 241 ، 395\r\nسيد ملك خاتون / 381\r\nسيد نصر الدين / 340 ( نيز - امامزاده سيد نصر الدين )\r\nسيف الملك - وافور / 335\r\nشاطر عباس صبوحى / 351\r\nشاعر ( شعرا ) / 193\r\nشام / 454 ، 459\r\nشاه چراغ / 459\r\nشاه عبد العظيم ( ع ) / 300 ، 381 ، 443\r\nشاهنامه‌خوانى / 359\r\nشعبان بىمخ / 411\r\nشعبان سالكى / 396 ، 403\r\nشمر / 447\r\nشمس العماره / 196\r\nشمشيرى - حاج حسن / 414\r\nشمندفر - قمار / 362\r\nشميرانات / 380 ، 394\r\nشوفر / 397\r\nشهربانو / 13\r\nشهر رى / 250 ، 381 ، 446\r\nشهرنو / 24 ، 394 ، 397 ، 398 ، 400 ، 402 ، 405 ، 410 ، 416 ، 417 ، 420 ، 421\r\nشهريار / 241\r\nشيخ ابو سعيد ابو الخير / 313\r\nشيخ باقر / 446\r\nشيخ حفظكم اللّه / 411\r\nشيخ رضا ملك كتابفروش / 270 ، 271\r\nشيخ صادق / 279\r\nشيخ عبد القادر گيلانى / 454 ، 459\r\nشيراز / 364 ، 460\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nشير برنج‌پز / 302\r\nشيركخانه / 11\r\nشيره‌اى / 394 ، 429\r\nشيره‌خانه ، شيره‌خانه‌دار / 209 ، 394 ، 396 ، 414\r\nصحيفه سجاديه / 310\r\nصفائيه / 380\r\nصيغه برو / 429\r\nطاس - قمار / 362\r\nطاقى امين الدوله / 240\r\nطاقى صاحب جمع / 240\r\nطاقى مشير خلوت / 240\r\nطبّ الرضا / 339\r\nطبقى / 401\r\nطرشت ، طرشتى / 297 ، 351 ، 380\r\nطغرل شاه / 250\r\nطواف ، طوافى / 401 ، 402 ، 431 ( دوره‌گرد )\r\nطوس / 447\r\nطوطى رشتى / 411\r\nطهران / 284 ( نيز - تهران )\r\nظل السلطان / 188\r\nعاقد / 97 ، 98 ، 107 ، 108\r\nعاق والدين - كتاب / 268\r\nعالم ( علما ) / 303\r\nعباس‌آباد / 381\r\nعبد اللّه ششلول / 397 ، 403\r\nعثمان / 14\r\nعراق / 162 ، 454 ، 458 ، 459\r\nعرق‌خور / 209 ، 307 ، 381 ، 394 ، 429 ، 438\r\nعرق‌فروشى / 11 ، 209 ، 302 ، 389 ، 396\r\nعروسك‌گردان / 143\r\nعزب‌خانه‌دار ، عزب‌خانه‌دارى / 11 ، 24 ، 396\r\nعزب‌خانه رجب واكسى / 400\r\nعزت خال‌دار / 411\r\nعشرت‌آباد / 381\r\nعطار ، عطارى / 58 ، 396\r\nعلقمه - نهر / 454\r\nعليشاه درشكه‌چى / 418 - 420\r\nعمارت خوابگاه / 196\r\nعمارت ركن الدوله / 188\r\n\r\n","description":"","footnote":"","page_name":" 480 ","page_number":480},
  {"content":"\r\n\r\nعمارت مشير الدوله / 188\r\nعمر / 10 ، 11 ، 14 ، 32 ، 185 ، 277\r\nعمو زنجيرباف - بازى / 359 ، 361 ، 362\r\nعنتر رقصان / 143\r\nعيد رفع القلم / 11\r\nعيد قربان / 112\r\nعيد فطر / 112 ، 277\r\nعيد فطير / 376 ، 377\r\nعيد عمر / 10 ، 11 ، 277\r\nعيد غدير / 112 ، 305\r\nعيد مبعث / 112\r\nعيد نوروز / 11 ، 112 ، 305\r\nغلام / 195\r\nغلام حسين شيد / 435\r\nغلام سياه / 422\r\nفاحشه‌خانه ، فاحشه‌خانه‌دارى / 11 ، 389 ، 414\r\nفاطمى - دكتر [ حسين 
  ] / 413\r\nفال‌بينى / 335\r\nفال نخودى / 335\r\nفتحعلى شاه / 364\r\nفخرى / 404\r\nفخرى سالكى / 411\r\nفرات / 34 ، 454\r\nفراش / 209 ، 239\r\nفرح‌آباد / 380\r\nفرحزاد / 380 ، 394 ، 427 ، 428 ، 432 - 435 ، 438\r\nفرعون / 37\r\nفرفره فرنگى - قمار / 362\r\nفرمانفرما / 188 ، 221\r\nفرمانيه / 380\r\nفرنىپز / 272\r\nفقير / 193\r\nفكرى - قمار / 362\r\nفيروز ( ابو لؤلؤ ) / 12\r\nفيشرآباد / 381\r\nفيض ( فياض ) / 211\r\nقاآنى / 315\r\nقاپوچى باشى / 402\r\nقاجاريه / 16\r\nقارى / 254 ، 258\r\nقبرستان ( گورستان ) چهارده معصوم ( ع ) / 244 ، 440\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nقبرستان سر قبرآقا / 245\r\nقبرستان سيد ملك خاتون / 250\r\nقبر درويش صفا / 381\r\nقحبه / 304\r\nقريش - عروس قريش / 30 ، 36\r\nقزاق / 209 ، 413\r\nقزاق‌خانه - توپ افطار / 351\r\nقزوينى - جارو / 328\r\nقسطىفروش / 417\r\nقصاب ، قصابى / 306 ، 396\r\nقصر سپهسالار / 188\r\nقصر شيرين / 15 ، 454\r\nقصر عشرت‌آباد / 196\r\nقصر قجر / 196 ، 306\r\nقلهك / 380\r\nقلندر / 193\r\nقم ، قمى / 218 ، 251 ، 335 ، 370 ، 446 ، 455\r\nقمارباز / 209\r\nقمارخانه‌دار ، قمارخانه‌دارى / 396 ، 414\r\nقمه زدن / 16\r\nقنات اكبرآباد باغشاه / 221 ، 395\r\nقنات باعشاه / 221\r\nقنات باغ صبا / 221\r\nقنات حاج عليرضا / 221 ( نيز - آب حاج عليرضا )\r\nقنات سردار / 221 ( نيز - آب سردار )\r\nقنات سفارت انگليس / 224\r\nقنات سفارت روس / 224\r\nقنات شاه / 224\r\nقنات فرمانفرما / 221\r\nقنات علا الدوله / 224\r\nقنات وزير / 221\r\nقناد / 29\r\nقواد / 304\r\nقوام الدوله / 188\r\nقوام السلطنه / 410\r\nقورخانه / 254\r\nقهوه‌چى / 302 ، 396\r\nقهوه‌خانه ارباب محمد صادق دولابى / 380\r\nقهوه‌خانه نايب السلطنه / 394\r\nقهوه‌خانه يوز باشى / 394\r\nقيافه‌خوانى / 348\r\nكاخ گلستان / 224\r\nكاخ مرمر / 221\r\nكارخانه برق آلستوم / 297\r\nكارخانه سيمان / 440\r\nكاروانسراى تفرشىها / 387\r\nكاروانسراى دانگى - كاروانسراى تفرشىها\r\n\r\n","description":"","footnote":"","page_name":" 482 ","page_number":482},
  {"content":"\r\n\r\nكاشى [ كاشانى 
  ] / 12\r\nكاظمين / 454\r\nكالسكه‌چى / 188 ، 192\r\nكالسكه‌خانه / 191\r\nكبوترباز / 209\r\nكتابخانه ملك / 271\r\nكتل امامزاده داوود ، كتل خاكى / 280 ، 435\r\nكدخدا حيدر نجبا / 429\r\nكربلا / 34 ، 219 ، 251 ، 263 ، 369 - 371 ، 429 ، 446 ، 447 ، 453 ، 454 ، 456\r\nكرمانشاه / 15 ، 453 ، 457\r\nكشف حجاب / 39 ، 412\r\nكفاشى / 272\r\nكف‌بين / 348\r\nكفن‌نويسى / 25\r\nكلاهدوز / 272\r\nكلفت / 188 ، 403\r\nكله‌پز / 228 ، 272\r\nكليمى ، كليمىها / 147 ، 258 ، 259 ، 377 ، 378\r\nكميسرى / 209 ، 215 ، 395\r\nكن / 380\r\nكنيز / 188\r\nكوچه آبشار / 22\r\nكوچه ارمنىها / 377\r\nكوچه چاله سيلابى / 239\r\nكوچه حمام خانم / 84\r\nكوچه حياط شاهى / 240\r\nكوچه سيد اسماعيل / 340\r\nكوچه قريبان / 210\r\nكوچه قجرها / 211 ، 221 ، 395 ، 412\r\nكوچه قنات ، كوچه قنات وزير / 396 ، 420\r\nكوفه / 454\r\nكولى ، كولى سبد آب چلوئى / 340 ، 348\r\nكوه بىبى شهربانو / 250\r\nكهريزك / 455\r\nكيگا ، كيگائى / 434 ، 437\r\nكيمياگرى / 335\r\nگاراژ ذال ممّد / 398\r\nگار ماشين / 439\r\nگر / 180\r\nگردن كلفت / 239\r\nگردو جگر دل و قلوه‌ئى / 401\r\nگذر آب منگل / 211\r\nگذر لوطى صالح / 239 ، 271\r\nگلابدره / 380\r\nگلستان / 313\r\nگلوبندك / 26\r\n\r\n","description":"","footnote":"","page_name":" 483 ","page_number":483},
  {"content":"\r\n\r\nگل يا پوچ - بازى / 361\r\nگنبد برنجى / 242 ، 244 ، 254 ، 255\r\nگنبد قابوس / 454\r\nگورستان چهارراه حسن‌آباد / 244\r\nگورستان مسگرآباد / 251\r\nگيتى قمه‌كش / 411\r\nلات ، لات و لش ، لات و قمارباز لانتورى / 209 ، 362 ، 363\r\nلاله‌زار / 188\r\nلحاف تشكى / 396 ، 417\r\nلش ، لش و لات / 396 ، 421\r\nلعيا / 36\r\nلقاتپل / 422\r\nلله / 188\r\nلندن / 428\r\nلوطى ، لوطىگرى / 143 ، 303 ، 363 ، 389 ، 398 ، 402 ، 421\r\nلوطى عنترى / 29 ، 304\r\nلويزان / 380\r\nليلى و مجنون - مهره / 348\r\nمارگير / 429\r\nمازندرانى / 273 ، 340\r\nماست‌بند / 228\r\nماست و خيارآور / 403\r\nما شا اللّه خانوم / 216\r\nماه روس ، ماروس / 397 ، 411\r\nمجلس سنا / 221\r\nمجلس شوراى ملى / 188 ، 221\r\nمحسن ( ع ) / 185\r\nمحلهء سنگلج / 26 ، 314 ، 379\r\nمحلهء شهرنو / 221\r\nمحلهء صابون‌پزخانه / 396\r\nمحلهء عودلاحان / 240 ، 387\r\nمحلهء كليمىها / 376 - 378 ، 387\r\nمحمد رضا شاه / 414\r\nمحمد على شاه / 220 ، 412 ، 413\r\nمحمدى كردن / 376\r\nمختار السلطنه / 298 ، 429\r\nمداح / 17 ، 131 ، 193\r\nمدينه / 32 ، 38 ، 453 - 455\r\nمرثيه‌خوان / 332\r\nمرد ، مرد من ، لب ، لب تو - بازى / 359 ، 361\r\nمرده‌شوخانهء چهارده معصوم / 251\r\nمريم / 36\r\nمسئله‌گو / 303 ، 332 ، 339\r\nمستوفى الممالك - ميرزا يوسف\r\n\r\n","description":"","footnote":"","page_name":" 484 ","page_number":484},
  {"content":"\r\n\r\nمستوفى الممالك\r\nمسجد جامع / 271\r\nمسجد سپهسالار / 339 ، 340 ، 368 ، 370\r\nمسجد شاه / 25 ، 271 ، 332 ، 339 ، 340\r\nمسجد ما شا اللّه / 250 ، 380\r\nمسجد مهمان‌كش / 250\r\nمشاطه / 92 ، 304\r\nمشدى / 363\r\nمشدى ممدلى / 316\r\nمشدى مم‌قلى / 86\r\nمشروطه مستبد / 412\r\nمش لطف اللّه / 316\r\nمشهد / 218 ، 263 ، 454 ، 456 ، 446 ، 447 ، 453 ، 459\r\nمشهدى حسين / 213\r\nمشهدى عباس سرچاق‌كن / 279\r\nمشير الدوله / 188\r\nمصدق - دكتر محمد / 410 ، 411 ، 413 ، 414\r\nمطرب ، مطرب دوره‌گرد / 29 ، 131 ، 143 ، 303 ، 398\r\nمطرب زنانه / 90 ، 166\r\nمظفر الدين شاه / 302\r\nمعاويه / 38 ، 456\r\nمعركه‌گير / 303 ، 332 ، 339 ، 340 ، 350 ، 429\r\nمفت‌خور / 432\r\nمكه / 38 ، 263 ، 447 ، 453 ، 454 ، 456 ، 457 ، 459\r\nملاباجى / 350\r\nملا نصر الدين / 301\r\nملوان / 349\r\nملوك خانوم / 102\r\nمنا / 459\r\nمنصورآباد / 380\r\nمنور / 430\r\nموچول / 411 ( نيز - بتول )\r\nمولود / 437\r\nمولودخوانى / 131\r\nمونيخ - دروازه خشتى / 429\r\nمهتاب / 404 ، 420\r\nمهتر / 188\r\nمهدى / 84\r\nمهرى / 404\r\nميخانه / 11\r\nميدان ارك [ پانزده خرداد 
  ] / 364\r\nميدان امين السلطان / 240\r\nميدان توپخانه [ ميدان امام خمينى 
  ] / 411\r\nميان شاهپور / 224\r\nميدان شوش / 244 ، 251\r\nميرآب / 229 - 231\r\n\r\n","description":"","footnote":"","page_name":" 485 ","page_number":485},
  {"content":"\r\n\r\nميرآخور / 188 ، 192 ، 217\r\nميرزا احمد عطار / 84\r\nميرزا على كرم كاغذنويس / 25 ، 28\r\nميرزا يوسف مستوفى الممالك / 188 ، 387 - 390 ، 393 ، 427\r\nميرسيد خركچى / 433\r\nميرغضب / 209 ، 220\r\nميمون به رقص‌آور / 303\r\nميوه‌فروش ( بساطى ) / 228 ، 429\r\nنادر شاه / 364\r\nناصر الدين شاه / 196 ، 240 ، 245 ، 388\r\nناودانك / 380\r\nنايب / 239\r\nنايب السلطنه / 188\r\nنايب ولى / 400\r\nنجف / 219 ، 251 ، 263 ، 371 ، 447 ، 454\r\nنجم الدوله / 339\r\nنجم الملك / 339\r\nنجم الممالك / 339\r\nنرگس / 397\r\nنسق‌چى / 188\r\nنطنزى / 335\r\nنظميه‌چى / 421\r\nنعلبندخانه / 191\r\nنعل‌شكن - جاده / 435\r\nنفت شمال / 410\r\nنقالى / 359\r\nنقاهتخانه / 395\r\nنوازنده / 131\r\nنوكر / 188\r\nنهروان - رود / 34\r\nنياوران / 380\r\nنيل / 34\r\nنينوا / 447 ، 453\r\nواعظ ( وعاظ ) / 303\r\nوالى / 400 ، 411\r\nوجيه ذال ممد / 397 ، 400 ، 411\r\nوزارت آموزش و پرورش / 188\r\nوزارت اطلاعات / 364\r\nوزارت فرهنگ / 188\r\nوزارت معارف / 188\r\nوزير دفتر / 188\r\nونك / 380 ، 389 ، 427\r\nوهابى ، وهابىها / 454 ، 455\r\n\r\n","description":"","footnote":"","page_name":" 486 ","page_number":486},
  {"content":"\r\n\r\nهشت و نه - بازى / 362\r\nهمدانى / 335\r\nهندى / 335\r\nياور عبد اللّه خان - عبد اللّه ششلول\r\nيحيى مرده‌شو / 440\r\nيخنىپز / 272 ، 302\r\nيزدجرد / 12 ، 13\r\nيزدى / 335\r\nيزيد / 38 ، 251 ، 458\r\nيكه‌بزن / 239 ، 421\r\nينجه‌زار / 380 ، 435\r\nيوسف‌آباد / 381\r\nيوسفى طبيب / 354\r\nيهودى ، يهودان ، يهوديان / 17 ، 258 ، 376 ، 377 ، 379\r\n\r\n","description":"","footnote":"","page_name":" 487 ","page_number":487},
  {"content":"\r\n . \r\n\r\n","description":"","footnote":"","page_name":" 488 ","page_number":488}
  ]