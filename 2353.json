[
  {"content":"\r\nترجمه و متن\r\nكتاب\r\nمن لا يحضره الفقيه\r\nمجلد دوم\r\nتأليف\r\nشيخ صدوق - ابن بابويه\r\nابى جعفر محمد بن على بن الحسين قمّى\r\nمتوفّاى سال - 381 هجرى\r\n","description":"","footnote":"","page_name":" 1 ","page_number":1},
  {"content":"\r\nسرشناسه : ابن بابويه ، محمد بن على ، 311 - 381 ق .\r\nعنوان قراردادى : [ من لا يحضره الفقيه . فارسى - عربى 
  ]\r\nعنوان و پديدآور : ترجمه و متن كتاب من لا يحضره الفقيه / تأليف شيخ صدوق - ابن بابويه ابى جعفر محمد بن على بن الحسين قمى ؛ مترجم محمد جواد غفارى .\r\nمشخصات نشر : تهران : دار الكتب الإسلامية ، 1385 .\r\nمشخصات ظاهرى : 6 ج .\r\nشابك ( دوره ) : 5 - 352 - 440 - 964 : ISBN\r\nشابك ( ج . 2 ) : 9 - 347 - 440 - 964 : ISBN\r\nيادداشت : فيپا .\r\nيادداشت : فارسى - عربى .\r\nيادداشت : مترجم جلد دوم و سوم صدر بلاغى و مترجم جلد چهارم الى ششم على اكبر غفارى است .\r\nيادداشت : چاپ قبلى : نشر صدوق ، 1377 .\r\nيادداشت : عنوان عطف : من لا يحضره الفقيه .\r\nيادداشت : عنوان ديگر : ترجمه و شرح من لا يحضره الفقيه .\r\nموضوع : احاديث شيعه - - قرن 4 ق .\r\nشناسه افزوده : بلاغى ، صدر الدين ، 1290 - ، مترجم\r\nشناسه افزوده : غفارى ، على اكبر ، 1303 - 1383 ، مصحح .\r\nرده بندى كنگره 80411385 م 2 الف / 129 BP\r\nرده بندى ديويى : 212 / 297\r\nشماره كتابخانه ملى : 21093 - 85 م\r\nنام كتاب : ترجمه و متن كتاب من لا يحضره الفقيه ( جلد 2 )\r\nمؤلف : محمد بن على ( ابو جعفر الصدوق ) ( ره )\r\nمترجم : صدر الدين بلاغى\r\nتيراژ : 3000 جلد\r\nنوبت چاپ : اول ناشر\r\nتاريخ انتشار : 1385 ه . ش . سال پيامبر اعظم صلى الله عليه وآله و سلم\r\nصفحه و قطع : 552 صفحه - وزيرى\r\nچاپ : گوهر انديشه\r\nناشر : دارا الكتب الاسلاميه - تهران - بازار سلطانى - 99\r\nتلفن : 55627449 تلفكس : 55620410\r\nحق چاپ براى ناشر محفوظ است\r\nشابك : 9 - 347 - 440 - 964 ISBN : 964 - 440 - 347 - 6\r\nشابك دوره : 5 - 352 - 440 - 964 ISBN 964 - 440 - 352 - 5\r\nكليه مراحل تصحيح ، ترجمه ، مونتاژ و اعراب گذارى تحت نظر مرحوم استاد على اكبر غفارى رحمه الله بوده است .\r\n","description":"","footnote":"","page_name":" 2 ","page_number":2},
  {"content":"\r\nاين مجلّد شامل :\r\nدنبالهء كتاب صلاة\r\nكتاب زكات\r\nكتاب صوم\r\nكتاب اعتكاف\r\nتوضيحاتى كه به عنوان شرح بعضاً ذيل احاديث آمده از اينجانب است .\r\nعلى اكبر غفارى\r\n","description":"","footnote":"","page_name":" 3 ","page_number":3},
  {"content":"\r\n\r\n[ دنبالهء كتاب صلاة 
  ]\r\n\r\nباب\r\nدر بيان چگونگى و احكام نماز بيمار ، و مدهوش و بىخبر ، و ناتوان و شخصى كه بيمارى شكم داشته باشد ، و پير كهن سال ، و مانند ايشان\r\n1033 - امام صادق عليه السلام فرمود : شخص بيمار ايستاده نماز ميخواند ، و اگر بر اين كار قادر نباشد نشسته نماز ميخواند و چنانچه نشسته هم نتواند ، بر پشت دراز كشيده نماز بخواند به اين نحو كه تكبيرة الاحرام را بگويد آنگاه به قرائت پردازد ، و هنگام ركوع چشمهايش را بر هم گذاشته آنگاه تسبيح ركوع را بگويد ، و چون تسبيح گفت چشمانش را بگشايد ، در اين حال گشودن چشمان بمنزله سر برداشتن از ركوع است ، و چون خواهد سجده كند چشمان را بر هم نهد و بعد تسبيح سجده را بگويد ، و وقتى تسبيح گفت ، چشمها را بگشايد ، در اين صورت باز كردن چشمان او بمنزله و بجاى سربرداشتن از سجود است ، آنگاه تشهد ميگويد و نمازش را تمام مىكند .\r\nشرح : « آن بخش از حديث را كه ميگويد اگر بيمار نتواند نشسته نماز بخواند ، به پشت دراز بكشد حمل كرده‌اند بر زمانى كه بيمار نتواند بر پهلو دراز كشيده و نماز بخواند ، در اين صورت مىتواند بر پشت خوابيده و نماز گزارد ، زيرا ظاهرا خلافى نيست در اينكه خوابيدن بر پهلو مقدّم بر دراز كشيدن به پشت است ، ولى در اينكه\r\n","description":"","footnote":"","page_name":" 4 ","page_number":4},
  {"content":"\r\nخوابيدن بر پهلوى راست مقدّم است بر خوابيدن بر پهلوى چپ خلاف است » .\r\n1034 - و از آن حضرت سؤال كردند : در باره بيمارى كه نتواند بنشيند ، آيا چنين كسى بر پهلو ميخوابد و چيزى كه سجده بر آن جايز باشد بر پيشانى خود ميگذارد و نماز ميخواند ؟ فرمود : آرى ، خداوند هرگز او را تكليف نفرموده مگر به اندازه طاقت و توانش .\r\n1035 - و سماعة بن مهران از آن حضرت ( امام صادق عليه السلام ) سؤال كرد : در مورد شخصى كه چشمانش آب آورده باشد ، و خواهند كه آب چشم بيمار را بيرون بكشند ، و او مدّتى طولانى حدود چهل روز يا كمتر يا بيشتر بر پشت مىخوابد و نمىتواند نماز بخواند مگر به همان حالت خوابيده بر پشت و با ايماء و اشاره آيا اين گونه نماز خواندن صحيح است ؟ فرمود : اشكالى ندارد .\r\n1036 - منقول است از بزيع اذانگو كه از امام صادق عليه السلام سؤال كرده گفت : چشمانم آب آورده و ميخواهم آب آن را بيرون آورم ، بزيع گويد آن حضرت به من فرمود : بيرون آر ، عرض كردم : اطبّاء مىگويند كه بيمار بايد چندين روز و چندين روز ( كه بالغ بر بيست روز مىشود ) بر پشت خوابيده ، و نشسته نماز نخواند به اين ترتيب تكليف من چيست ؟ آن حضرت فرمود : همين كار را بكن ( هر چند نتوانى مدّتى نشسته يا بر پهلو نماز بخوانى ) .\r\n1037 - رسول خدا صلَّى الله عليه و آله فرمود : بيمار ايستاده نماز مىخواند ، و\r\n","description":"","footnote":"","page_name":" 5 ","page_number":5},
  {"content":"\r\nاگر نتواند ايستاده بخواند نشسته نماز مىكند ، و اگر باز هم نتواند بر پهلوى راست دراز كشيده و نماز ميخواند ، و اگر باز هم نتواند بر پهلوى چپ نماز مىگزارد ، و اگر به اين نحو هم نتوانست به پشت روى زمين ميخوابد و ايماء و اشاره مىكند ، و روى خود را بسوى قبله ميگرداند ، و سجودش را پائينتر و پستتر از ركوع خود مىكند .\r\nشرح : « يعنى در ايماء ركوع سر را كمتر از ايماء سجود خم مىكند . » و جايز است كه بيمار نماز واجب را بر پشت چهار پا بجا آورد بدين نحو كه روى او را بسوى قبله گردانند و كافى است سوره حمد را بخواند ، و در نماز واجب پيشانى خود را بر هر چيز كه بتواند و ممكن باشد گذارد ، و در نماز سنّت و نافله فقط ايماء مىكند .\r\nشرح : « يعنى پيشانى گذاشتن لازم نيست ، و در حديث حلبى گذشت كه پيشانى گذاشتن مستحبّ است . و دور نيست مراد در اينجا چنين باشد كه ركوع را حتى المقدور درست بجا آورد ، و در سجود نيز پيشانى خود را بر قسمت پيشين زين يا امثال آن بر هر چيز ممكن باشد گذارد ، و اين ترتيب واجب باشد ، ولى اگر نتواند پيشانى خود را بر چيزى گذارد ، و ايماء و اشاره كند ، در اين صورت پيشانى نهادن سنّت باشد ، و اين معنى با توجّه به عبارت اظهر است . و الله تعالى يعلم . »\r\n1038 - أمير المؤمنين عليه السلام فرمود : روزى رسول خدا صلَّى الله عليه و آله بر مردى از انصار كه بدنش از بيمارى باد آورده و متورّم شده بود وارد شد ، آن\r\n","description":"","footnote":"","page_name":" 6 ","page_number":6},
  {"content":"\r\nشخص به پيامبر عرض كرد : اى رسول خدا من با اين وضع چگونه بايد نماز بخوانم ؟\r\nآن حضرت به اطرافيان بيمار فرمود : اگر مىتوانيد او را بنشانيد كه بنشانيدش ، و گر نه او را رو به قبله كنيد و دستور دهيد تا با سر خود ايماء كند و سجود را در ايماء پستتر از ركوع بجا آورد ، و اگر خود نتواند قراءت را بخواند ، شما نزد او قراءت كنيد ، و به گوش او برسانيد تا بشنود .\r\n1039 - عمر بن أذينه از زراره و او از امام باقر عليه السلام روايت كرده گويد : از آن حضرت در مورد بيمار پرسيدم كه چگونه سجده كند ؟ فرمود : بر سجّاده ( يا بر حصير سجّاده اى ) يا بر باد بزن ، يا بر مسواك ( چوبين ) كه آنها را بلند كرده و بر آن سجده مىكند . و سجده بر اينها بهتر از ايماء است ، و كسانى كه ( از اهل تسنن ) سجده بر بادبزن را مكروه ميدارند بخاطر اينكه اين عمل را شبيه بتپرستى ميدانند و ميگويند قرار دادن بادبزن و امثال آن پيش روى ، پرستش غير خدا و بتها است ، ايشان ايماء را بهتر از سجده بر سجّاده و بادبزن و مسواك يا بلند كردن و بر پيشانى گذاشتن و سجده بر آنها مىدانند لذا بر اينها سجده نمىكنند ، در حالى كه غلط مىگويند و دچار خطا شده‌اند زيرا ما هرگز غير خدا را نمىپرستيم ( و مقصودمان از سجده بر اينها آنست كه تذلَّل و شكستگى در سجود زياده گردد ، نه سجده بردن بر نفس آن وسائل كه همانند بتپرستى محسوب شود پس ما هيچ گاه غير خداوند متعال را عبادت نكرده و نمىكنيم ) پس بر بادبزن و بر مسواك و بر چوب عود سجده كنيد .\r\n","description":"","footnote":"","page_name":" 7 ","page_number":7},
  {"content":"\r\n1040 - حلبى از امام صادق عليه السلام در باره شخص بيمار سؤال كرد :\r\nبيمارى كه بيهوش بود ، آيا نمازهايش را كه در حالت اغماء كرده يا از او فوت شده قضاء مىكند ؟ آن حضرت فرمود : خير قضا نميكند مگر نمازى را كه در وقت آن به هوش آمده است .\r\n1041 - أيوب بن نوح به امام هادى عليه السلام عريضه نوشت و از آن حضرت سؤال كرد در باره كسى كه يك روز يا بيشتر در حالت بيهوشى بسر برده آيا نمازهائى را كه از او فوت شده قضا مىكند يا نه ؟ آن حضرت در پاسخ او نوشت : قضا نميكند نه روزه‌اش را و نه نمازهايش را .\r\n1042 - و علىّ بن مهزيار نيز در باره همين مسأله از آن حضرت سؤال كرد و آن حضرت در پاسخ فرمود : شخص مغمى عليه نه روزه را قضا مىكند و نه نماز را ، و نيز در تمامى مواردى كه خداوند عارضه اى را بر بنده مسلط ساخته و او را بىاراده و اختيار گردانيده خود به پذيرفتن عذر او سزاوارتر از هر كسى است . ( يعنى در مواردى كه خداوند متعال علَّتى را بر بنده اى عارض ساخته و به سبب آن عارضه بنده از انجام تكليف عاجز باشد خداوند خود سزاوارتر از هر كس ديگرى است كه او را از اداى تكليف معاف دارد ) .\r\nو أما اخبارى كه در مورد مغمى عليه ( بيهوش و بىاراده ) روايت كرده‌اند و اشاره و اشعار دارد بر اينكه همه نمازهائى را كه از او فوت شده بايد قضا كند ، و نيز\r\n","description":"","footnote":"","page_name":" 8 ","page_number":8},
  {"content":"\r\nآنچه منقول است كه نمازهاى يك ماه را قضا مىكند ، و همچنين آنچه مروى است كه نماز سه روز را قضا مىكند ، همه اينها صحيح است ، لكن جملگى محمول بر استحباب است نه وجوب ، و اصل اينست كه قضا بر او نيست .\r\n1043 - محمّد بن مسلم از امام باقر عليه السّلام روايت كرده كه آن حضرت فرمود : كسى كه مبتلا به اسهال باشد ( يا باصطلاح عاميانه شكم روش داشته باشد ، و يا به تعبير بعضى كسى كه مبتلا به ضعف دستگاه گوارشى و معدى باشد و بىاختيار از او بادى صادر شود ) و در اثناى نماز اين علَّت بر او غالب شود ، وضو مىسازد و باز ميگردد و نماز را از همان جا كه قطع شده ادامه ميدهد .\r\n1044 - از مرازم بن حكيم ازدى روايت كرده‌اند كه گفت : من چهار ماه بيمار بودم و در اين مدّت نافله نميخواندم ، اين موضوع را به امام صادق عليه السّلام عرض كردم ، آن حضرت فرمود : قضاى آن بر تو لازم نيست ، همانا وضع بيمار مانند شخص تندرست نيست . و هر چه از امراض و بلاها را كه خداوند تعالى بر چنين شخصى وارد سازد ، پس خداوند خود اولى به قبول عذر است .\r\n1045 - على بن جعفر از برادر خود موسى بن جعفر عليهما السّلام سؤال كرد آيا شخص مىتواند در حال نماز به ديوار مسجد تكيه دهد ، يا وقتى به نماز ايستاده\r\n","description":"","footnote":"","page_name":" 9 ","page_number":9},
  {"content":"\r\nدست خود را بر ديوار نهد ، بدون اينكه مريض باشد و يا علَّتى اقتضاى اين كار را كند ؟\r\nآن حضرت فرمود : اشكالى ندارد ، و نيز سؤال كرد در مورد شخصى كه در نماز واجب باشد و در دو ركعت اول بخواهد برخيزد ، آيا مىتواند دست خود را به ديوار مسجد بگيرد و بكمك آن از جا برخيزد ، بدون اينكه او را ضعف عارض شده و يا علتى در كار باشد ؟ آن حضرت فرمود : اشكالى ندارد .\r\n1046 - حمّاد بن عثمان گويد : به امام صادق عليه السّلام عرض كردم : بر پا ايستادن در نماز برايم دشوار شده است ، فرمود : هر گاه خواستى ثواب نماز ايستاده يا بى ( با وجود اينكه نماز نشسته ميخوانى ) در اين صورت قراءت را نشسته بخوان ، و وقتى از سوره دو آيه باقى مانده برخيز و آن دو آيه را بخوان و سوره را تمام كن و ركوع و سجود را بجا آور كه اين نماز ايستاده باشد .\r\n1047 - سهل بن اليسع از امام كاظم عليه السّلام سؤال كرد در مورد شخصى كه نافله را نشسته ميخواند بدون ملالى در سفر يا در حضر ، آن حضرت فرمود :\r\nاشكالى ندارد .\r\n1048 - أبو بصير گويد : به امام باقر عليه السّلام عرض كردم : ما سخن ميگوئيم و اعتقاد داريم هر كس بدون علَّت نشسته نماز كند هر دو ركعت نماز او يك ركعت محسوب مىشود ، و هر دو سجده يك سجده ، آيا همين طور است ؟ آن حضرت\r\n","description":"","footnote":"","page_name":" 10 ","page_number":10},
  {"content":"\r\nفرمود : اين چنين نيست بلكه براى شما ( شيعيان ) آن نماز تمام محسوب مىشود ، يعنى نماز نشسته شما بجاى ايستاده محسوب است .\r\nشرح : « ممكن است مراد از شما شيعيان اهل بيت عليهم السّلام نباشد بلكه محتملا شما ضعيفان و كهنسالان باشد ، مراد از علَّت نيز بيمارى باشد » .\r\n1049 - از حمران بن أعين روايت كرده‌اند كه او از يكى از دو امام ( يعنى امام باقر يا صادق ) عليهما السّلام روايت كرده است كه آن حضرت فرمود : هر گاه پدرم نشسته نماز ميخواند چهار زانو مىنشست ، و چون به ركوع ميرفت پاهاى خود را كج ميكرد ( يا دو زانو مىنشست ) .\r\n1050 - معاوية بن ميسرة روايت كرده است كه از امام صادق عليه السّلام پرسيده : آيا شخص مىتواند در حالى كه چهار زانو نشسته و پاهايش را دراز كرده ( يا از هم گشوده ) نماز بخواند ؟ آن حضرت فرمود : اشكالى ندارد .\r\n1051 - امام صادق عليه السّلام در باره نماز در كجاوه ( سايبانى كه بر روى شتر يا چهارپا مىبندند ) و مانند آن فرمود : چهار زانو و يا در حالتى كه پاها را دراز كرده اى و يا بهر صورت ديگرى كه برايت ميسّر است نماز را بجا آور .\r\n1052 - از ابراهيم بن أبى زياد كرخى روايت كرده‌اند كه گفت : به امام صادق عليه السّلام عرض كردم : شخصى كه بسيار پير و فرتوت شده و از شدّت\r\n","description":"","footnote":"","page_name":" 11 ","page_number":11},
  {"content":"\r\nناتوانى و سستى نمىتواند به مستراح رود و قادر به انجام ركوع و سجود هم نيست ، چه كند ؟ آن حضرت فرمود : براى ركوع و سجود بايد با سر خود اشاره كند ، و اگر كسى را داشته باشد كه سجّاده يا مهر را برايش بلند كند بر آن سجده كند ، و اگر چنين كسى نباشد با سر خود بسوى قبله اشاره كند . عرض كردم : براى روزه چه كند ؟\r\nفرمود : اگر شخص به اين درجه از ناتوانى برسد كه خداوند تكليف روزه را از او ساقط كرده است حال اگر مىتواند بجاى هر روز يك مدّ طعام تصدق كند اين كار نزد من خوشتر است ، و اگر نمىتواند يا به آسانى برايش امكان ندارد تكليفى بر عهده او نيست .\r\n1053 - عبد الله بن سليمان از امام صادق عليه السّلام پرسيد : هر گاه در ميان نماز از بينى كسى خون جارى شود ، و او نتواند كارى بيش از اينكه پنبه در بينى خود گذارد انجام دهد آيا اين كار جايز است ؟ آن حضرت فرمود : آرى .\r\n1054 - بكير بن اعين روايت كرده است كه امام باقر عليه السّلام مردى را ديد كه از بينى خود خون آورد يعنى در حالى كه مشغول نماز بود دست خود را در بينىاش كرده و خون از آن بيرون آورد ، آن حضرت با دست خود اشاره فرمود كه با دستت خون را خشك كن ( يا با ماليدن دست بجامه يا بدست ديگر ) و نمازت را ادامه بده . ( اين خبر را حمل كرده‌اند به زمانى كه مقدار خون مجموعا كمتر از اندازه يك درهم باشد ) .\r\n","description":"","footnote":"","page_name":" 12 ","page_number":12},
  {"content":"\r\n1055 - ليث مرادى از امام صادق عليه السّلام سؤال كرد : هر گاه شخصى از وقت نماز پيشين خون از بينىاش روان شود و خون بند نيايد تا بيشتر شب درگذرد چه كند ؟ فرمود : براى ركوع و سجود با سر خود اشاره كند در تمام نمازها .\r\n1056 - و عمر بن اذينه از امام صادق عليه السّلام روايت كرده كه از آن حضرت پرسيد : هر گاه در هنگام نماز خون از بينى كسى جارى شود در حالى كه بخشى از نمازش را خوانده است چه بايد بكند ؟ آن حضرت فرمود : اگر آب در سمت راست او يا چپ او يا پشت سرش باشد بدون اينكه روى از قبله بگرداند بينى خود را بشويد و نماز را از همان جا كه قطع كرده ادامه دهد و تمام كند ، ولى اگر آب پيدا نشود مگر اينكه روى از قبله بگرداند در اين صورت نماز را اعاده كند ، و بعد فرمود : قىّ نيز همين حكم را دارد .\r\n1057 - در روايت ابى بصير از آن حضرت آمده است : هر گاه در ميان نماز سخنى گفتى يا رويت را از قبله گردانيدى پس نماز را اعاده كن .\r\n1058 - ابو بصير به امام صادق عليه السّلام عرض كرد : گاه در حالى كه نماز ميخوانم مىشنوم كه كسى عطسه مىكند ، و من خداوند تعالى را حمد مىگويم و بر پيامبر صلوات مىفرستم ، اين كار درست است ؟ آن حضرت فرمود : بلى خوبست ، اين كار را\r\n","description":"","footnote":"","page_name":" 13 ","page_number":13},
  {"content":"\r\nبكن هر چند ميان تو و عطسه كننده دريائى فاصله باشد .\r\n1059 - و نيز آن حضرت فرمود : شخص كور و نابينا اگر روى به غير قبله نماز كند ( يعنى نماز كند و بعد معلوم شود رو به قبله نبوده ) چنانچه وقت هنوز باقى است نماز را اعاده كند ، و اگر وقت گذشته اعاده نمىكند .\r\n1060 - از فضيل بن يسار روايت كرده‌اند كه گفت : به امام باقر عليه السّلام عرض كردم : گاهى كه در نماز هستم در شكم خود پيچش باد و سر و صدا يا قرقرى حسّ مىكنم ، چه كنم ؟ آن حضرت فرمود : برگرد و وضو بگير و نماز را از آنجا كه رها كرده اى ادامه بده به شرط اينكه نماز را با سخن گفتن عمدى باطل نكنى ، و اگر از روى سهو و فراموشى سخن گفتى چيزى بر تو نيست و اين بمنزله كسى است كه از روى فراموشى در نماز سخنى بگويد ، عرض كردم : هر چند چنين كسى روى از قبله بگرداند ؟ فرمود : آرى ، اگر چه روى از قبله هم بگرداند .\r\nشرح : « ظاهرا امام عليه السّلام از بازگشتن از قضاء حاجت به لفظ » برگرد و وضو بساز « تعبير فرموده‌اند ، چنان كه چنين تعبيرى شايع است ، و الا بر تقدير قبول اين حكم لازم مىآيد كه صرفا شنيدن صدا از شكم موجب بطلان وضو باشد ، و بدنبال قبول فرض اخير لا جرم لازم مىآيد كه ناقص نماز نيز باشد . و دور نيست مراد مواردى باشد كه شدّت هيجان و حركت باد در شكم منتهى به خروج غير ارادى آن از شخص گردد ، و الله تعالى يعلم ، و نيز در طريق صدوق به فضيل بن يسار على بن حسين\r\n","description":"","footnote":"","page_name":" 14 ","page_number":14},
  {"content":"\r\nسعدآبادى قرار دارد كه توثيق نشده ، لكن شيخ الطائفه در تهذيب همين روايت را بسند صحيح نقل كرده است ، فلذا بعضى از فقها قائل هستند كه در چنين حالتى بايد بنا را بر آنچه از نماز خوانده شده گذاشت . همچنين در مورد روى گردانيدن از قبله ( همچنان كه قبلا احكام آن گذشت ) ظاهرا در اينجا نيز محمول بر زمانى است كه رو بجانب راست و چپ بگردد ، و گر نه چنانچه التفات فاحش باشد و رو به پشت سر بگردد يا نمازگزار بدن را كاملا از قبله بگرداند نماز باطل مىگردد . چنان كه در صحيح زراره منقول است كه امام باقر عليه السّلام فرمود : التفات هر گاه بجميع بدن باشد نماز را قطع مىكند . البته ظاهر اخبار مربوط به رو كردن به پشت اينست كه شخص نمازگزار روى خود را بجانب چپ و راست كند به نحوى كه بتواند پشت سر را ببيند ، نه اينكه روى او محاذى پشت شود يعنى بدون اينكه بدن بچرخد ، كه اين فرض عملا نادر الوقوع است » .\r\n1061 - عبد الرّحمن بن حجاج از امام موسى كاظم عليه السّلام پرسيد :\r\nهر گاه شخص در شكم خود احساس پيچش مىكند ولى مىتواند خوددارى كند ( يعنى بدون اينكه حدثى از او سر بزند به نماز ادامه دهد ) ، آيا با همان حال نماز ميخواند يا نبايد با چنان حالت نماز بخواند ؟ آن حضرت در پاسخ فرمود : اگر مىتواند با آن حال خويشتندارى كند و بيم آن نداشته باشد كه موجب شتاب و تعجيل در نماز شود بايد نماز كند و صبر و خوددارى ورزد .\r\n1062 - امام صادق عليه السّلام فرمود : تبسم و لبخند زدن نماز را قطع نمىكند ، ولى قهقهه و خنده صدادار نماز را قطع مىكند بدون اينكه وضو را باطل سازد .\r\nشرح : « ظاهرا تصريح به باطل نشدن وضو در اثر قهقهه بدليل اينست كه پاره اى از علماى عامّه آن را موجب بطلان وضو مىدانند . »\r\n","description":"","footnote":"","page_name":" 15 ","page_number":15},
  {"content":"\r\n\r\nباب سلام كردن بر نمازگزار\r\n1063 - محمّد بن مسلم از امام باقر عليه السّلام سؤال كرد : آيا شخص مىتواند بر جمعى كه در حال نماز هستند سلام كند ؟ آن حضرت فرمود : هر گاه مسلمانى بر تو سلام كرد در حالى كه تو در نماز بودى . پس به او سلام كن و چنين مىگوئى :\r\n« السّلام عليك » يعنى رحمت الهى و سلامت بر تو باد ، و با انگشت خود به او اشاره كن . ( كه بفهمد جواب او را داده اى ) .\r\n1064 - عمّار ساباطى از امام صادق عليه السّلام در مورد سلام كردن بر نمازگزار سؤال كرد ، آن حضرت فرمود : هر گاه كسى از مسلمانان بر تو سلام كرد و تو در نماز بودى به او جواب بده به نحوى كه خود تو و او آن را بفهميد يعنى آهسته جواب بده ، و صدايت را بلند نكن .\r\nشرح : « مراد از آهسته گفتن جواب سلام اينست كه منافى وضع و حال نمازگزار نباشد ، و از اين خبر چنين ظاهر مىشود كه واجب است جواب سلام را آهسته بگويند و اين مطلب را حمل بر تقيّه كرده‌اند ، زيرا اخبار ديگرى كه در اين خصوص وارد شده جواب سلام گفتن را بطور مطلق واجب اعلام مىكند ، لكن جمعى از علماى اهل تسنّن جواب سلام را در نماز جايز نمىدانند ، و پاره اى نيز قائلند كه به اشاره بايد جواب داد ، لذا آهسته جواب دادن و اشاره با انگشت ( كه در حديث قبل گذشت ) بعيد نيست با توجه به اين ملاحظات و بر سبيل تقيّه بوده باشد ، چنان كه در\r\n","description":"","footnote":"","page_name":" 16 ","page_number":16},
  {"content":"\r\nمواقعى كه خوف توجه ضررى در ميان نيست يعنى در غير مورد تقيّه أحوط آنست كه جواب را به گوش سلامكننده برسانند » .\r\n1065 - و منصور بن حازم از آن حضرت ( امام صادق عليه السّلام ) روايت كرده كه فرمود : هر گاه كسى سلام كند بر شخصى كه مشغول نماز است ، جواب سلام او را آهسته ميگويد ، به همان نحو كه او سلام كرده است .\r\n1066 - امام باقر عليه السّلام فرمود : عمّار ياسر بر رسول خدا صلَّى الله عليه و آله در حالى كه نماز ميخواند سلام كرد ، و آن حضرت به او جواب سلام داد ، آنگاه امام باقر عليه السّلام فرمود : همانا سلام اسمى از اسماء خداوند عزّ و جلّ است .\r\n\r\nباب نمازگزارى كه درندگان و حشرات و گزندگان بر او حمله كنند و او آنها را بكشد\r\n1067 - حسين بن أبى العلاء از امام صادق عليه السّلام سؤال كرد : هر گاه شخص مار و عقرب را ببيند و در نماز باشد تكليف او چيست ؟ آن حضرت فرمود : آنها را مىكشد ، يا مىتواند آنها را بكشد .\r\n1068 - محمّد بن مسلم از امام باقر عليه السّلام پرسيد : شخصى كه مشغول\r\n","description":"","footnote":"","page_name":" 17 ","page_number":17},
  {"content":"\r\nنماز است و جنبنده اى ( حشرات مانند شپش و كك و كنه و امثال آنها ) او را آزار ميدهد چه كند ؟ آن حضرت فرمود : اگر بخواهد او را فرو مياندازد يا آن را در ميان سنگريزه دفن مىكند .\r\nشرح : « عبارت دفن مىكند نشانه آنست كه مراد از جنبنده فقط شپش است و مؤيّد اين سخن اخبار ديگرى است كه از جمله خبر صحيح أبان از محمّد بن مسلم كه گفت : امام باقر عليه السّلام هر گاه شپشى در مسجد مىديد آن را در سنگريزه دفن مىفرمود : همچنين در صحيحه عبد الله بن سنان نقل شده كه امام صادق عليه السّلام فرمود : اگر در ميان نماز شپشى يافتى آن را در سنگريزه دفن كن . و اخبارى ديگر مشعر بر اينكه شپش را بايد در سنگريزه دفن كرد » .\r\n1069 - حلبى از امام صادق عليه السّلام سؤال كرد : هر گاه شخص در ميان نماز بدنش خارش پيدا كند و او بخاراند اشكالى دارد ؟ آن حضرت فرمود : باكى نيست .\r\n1070 - و باز از آن حضرت پرسيد : شخصى كه مشغول نماز است و پشه و كك و شپش و مگس را در آن حال مىكشد آيا اينها نمازش را باطل مىسازد ؟ و يا وضويش را مىشكند ؟ آن حضرت فرمود : نه .\r\n1071 - سماعة بن مهران از آن حضرت ( امام صادق عليه السّلام ) پرسيد :\r\nهر گاه شخصى كه به نماز واجب ايستاده بخاطرش برسد كه كيسه خود را جايى گذاشته يا كالايش را فراموش كرده است بردارد ، و مىترسد اگر نماز را تمام كند و بدنبالش رود دزد آن را برده و يا از بين رفته باشد چه كند ؟ آن حضرت فرمود : نمازش را\r\n","description":"","footnote":"","page_name":" 18 ","page_number":18},
  {"content":"\r\nقطع كرده و متاع خود را به چنگ مىآورد ، راوى گويد : گفتم : اگر چهار پاى او در ميان نماز بجهد و او بترسد كه حيوان برود و نتواند پس از نماز به او برسد يا در گرفتنش دچار زحمت بسيار شود چه كند ؟ آن حضرت فرمود : اشكالى ندارد كه نمازش را قطع كند و حيوان را بگيرد و باز به سر نماز خود برگردد .\r\n1072 - عمّار ساباطى از آن حضرت ( امام باقر عليه السّلام ) سؤال كرد : اگر شخص مشغول نماز باشد و مارى را در نزديكى يا دور و بر خود ببيند آيا جايز است آن را بگيرد و بكشد ؟ آن حضرت فرمود : اگر ميان مار و او يك گام فاصله باشد گام بردارد و او را بكشد در غير اين صورت نه .\r\nشرح : « اين حديث را حمل كرده‌اند بر زمانى كه خوف ضرر رسانيدن مار نباشد يا در صورتى كه خوف باشد چون گرفتن و كشتن آن فعل كثيرى مىشود نماز را قطع كند و اين كار را انجام دهد » .\r\n1073 - حريز از امام صادق عليه السّلام روايت كرده كه آن حضرت فرمود :\r\nهر گاه در نماز واجب باشى و ببينى كه غلامت گريخت ، يا بدهكارى را ببينى كه مالى از او طلب دارى و ممكن است بگريزد ، و يا مارى را ببينى كه بترسى مبادا تو را آسيب رساند در اين صورتها نماز را قطع كن و بدنبال غلامت يا از پى بدهكارت برو ، و مار را بكش .\r\nشرح : « در پايان باب يادآور مىشود كه در اخبار اين باب خبرى كه متضمّن حكم مربوط به سباع ( درندگان ) باشد نيامده بود ، در حالى كه عنوان باب درندگان و گزندگانى بود كه نمازگزار دچار آنها مىشود ، ظاهرا سهوى از ناحيه نسّاخ\r\n","description":"","footnote":"","page_name":" 19 ","page_number":19},
  {"content":"\r\nيا در تبويب يا از جهت ديگر صورت گرفته باشد » .\r\n\r\nباب ( در بيان اينكه اگر نمازگزار را كارى پيش آيد چه بايد بكند )\r\n1074 - عبد الله بن أبى يعفور از امام صادق عليه السّلام روايت كرده كه آن حضرت در مورد كسى كه مشغول نماز باشد و كارى برايش پيش آيد و بخواهد ديگرى را آگاه كند فرمود : با سر و دست خود ايماء و اشاره مىكند و اگر زن را كارى در نماز پيش آيد دستها را بر هم مىزند .\r\n1075 - و حلبى روايت كرده است كه از آن حضرت پرسيده : هر گاه مردى را در حالى كه نماز ميخواند كارى پيش آيد چه بايد بكند ؟ آن حضرت فرمود : با سر و دست اشاره كند و تسبيح گويد ( يعنى مطلوب خود را با اشاره به اطرافيانى كه با صداى تسبيح متوجه او شده‌اند بفهماند ) و زن اگر كارى داشته و مشغول نماز باشد دستهايش را بهم مىزند .\r\n1076 - حنان بن سدير از آن حضرت سؤال كرد : آيا مرد مىتواند در نماز حاجت و مقصودش را با سر اشاره كند ؟ آن حضرت فرمود : آرى ، پيامبر خدا صلَّى الله عليه و آله در مسجدى از مساجد انصار با عصا يا چوبدستى سر كج ( چوگان ) خود كه بهمراه داشت در ميان نماز بشخصى اشاره فرمود ، حنان گويد : من گمان\r\n","description":"","footnote":"","page_name":" 20 ","page_number":20},
  {"content":"\r\nنمىكنم مسجدى كه امام عليه السّلام فرموده جز مسجد بنى عبد الأشهل مسجد ديگرى بوده باشد يا بعبارت ديگر گمان دارم آن حضرت فرموده باشد مسجد بنى عبد الأشهل بوده .\r\n1077 - عمّار بن موسى از آن حضرت ( امام صادق عليه السّلام ) سؤال كرد :\r\nهر گاه شخصى در حال نماز باشد و صداى در خانه را بشنود آنگاه تنحنح كند تا كنيزك او يا خانواده اش اين صدا را شنيده و نزد او آيند و او با دست خود اشاره كند و به او بفهماند كه ببين چه كسى بر در خانه است يا در را مىزند ، آيا اين كار جايز است ؟ آن حضرت فرمود : اشكالى ندارد ، و باز از آن حضرت پرسيد : مرد يا زن كه مشغول نماز باشند و چيزى بخواهند آيا جايز است كه بگويند : « سبحان الله » آن حضرت فرمود : آرى ، و به هر چه كه بخواهند مىتوانند ايماء كنند ، ولى زن هر گاه در نماز باشد و چيزى بخواهد با دست بر رانهاى خود مىزند تا متوجه او شوند . ( يعنى « سبحان الله » را بلند بر زبان نياورد مبادا نامحرمى صداى او را بشنود ) .\r\n1078 - محمّد بن بجيل برادر علىّ بن بجيل روايت كرده گويد : امام صادق عليه السّلام را ديدم كه مشغول نماز بود ، و مردى از مقابل او گذشت در حالى كه آن حضرت در ميان دو سجده بود سنگريزه اى به سوى او پرتاب كرد : و آن مرد متوجه شده به طرف او بازگشت .\r\n","description":"","footnote":"","page_name":" 21 ","page_number":21},
  {"content":"\r\n1079 - از ابى زكريّا الأعور روايت كرده‌اند كه گفت : امام كاظم عليه السّلام را ديدم به نماز ايستاده بود ، و در كنار او پيرمردى بود كه ميخواست از زمين برخيزد و عصائى داشت و ميخواست آن را بردارد ( و نمىتوانست ) ، پس امام كاظم عليه السّلام در حالى كه ايستاده بود و نماز ميخواند خم شد و عصا را برداشته به آن پيرمرد داد ، آنگاه به نمازش بازگشت ( به جايى كه نمازش را قطع كرده بود بازگشته و نمازش را ادامه داد ) .\r\n1080 - ابو حبيب ناجيه به امام صادق عليه السّلام عرض كرد : من آسيائى دارم كه در آن كنجد خرد مىكنم ( يا روغن كشى مىكنم ) و بسيار است كه به نماز شب برمىخيزم و متوجه مىشوم كه پسرك خوابيده است پس ( با دست ) به ديوار ميزنم تا او را بيدار كنم ( و او آسيا را كه از گردش بازمانده دوباره به حركت اندازد ) آيا اين كار جايز است ؟ آن حضرت فرمود : آرى . تو در طاعت پروردگار خود هستى و در پى طلب روزيت هستى اشكالى ندارد .\r\n\r\nباب در بيان آدابى كه زنان بهنگام نماز بايد رعايت كنند\r\nبر زنان اذان و اقامه نماز و جمعه و جماعت نيست ، و هنگامى كه زن به نماز\r\n","description":"","footnote":"","page_name":" 22 ","page_number":22},
  {"content":"\r\nمىايستد دو پايش را نزديك به يكديگر گذارد ، و ميان آنها را از هم باز نگذارد و فاصله نيندازد ، و دستهايش را بر سينه خود روى پستانهايش قرار دهد ، و چون به ركوع رود دستهايش را بالاى زانوان بر روى رانهاى خود گذارد تا زياد خم نشود كه سرين ( باسن ) يا نشيمنگاه او بالا بيايد ، و چون خواست به سجده رود ابتدا بنشيند و بعد به سجده رود به نحوى كه خود را به زمين بچسباند و فراهم نشيند ( بر خلاف مردان كه سنّت است گشاده باشند ) و دستهايش را تا مرفق بر زمين گذارد ، و چون خواهد ( كه آماده شود ) برخيزد و بايستد سر خويش را از سجده بردارد و بر نشيمنگاه نشيند ولى نه چنان كه مردها مىنشينند ( يعنى نه متورّك و بر پاشنه پا ) آنگاه روى پا ، راست و به تدريج و تأنّى بلند شود تا بايستد بدون آنكه خم شود و سرين خود را بلند كند و نشيمنگاه او ظاهر شود و جلب نظر نمايد ، و چون براى تشهّد نشيند پاهاى خود را بلند كند ( كه نشيمنگاه او بر زمين باشد ) ، و رانهايش را به يك ديگر بچسباند ، و زن آزاد ( و بالغ ) نماز نميگزارد مگر با مقنعه و روسرى ( كه موى سر و گردن خود را بدان بپوشاند ) ولى كنيز ( و همچنين آزاد نابالغ ) بدون روسرى نماز ميخواند .\r\n1081 - محمّد بن مسلم از امام باقر عليه السّلام روايت كرده كه فرمود : زن در پيراهن و مقنعه نماز مىكند ( يا مىتواند نماز بخواند ) اگر هر دو به اندازه كافى بزرگ باشد و سراپا را بپوشاند .\r\n1082 - يونس بن يعقوب از امام صادق عليه السّلام سؤال كرد : آيا مرد\r\n","description":"","footnote":"","page_name":" 23 ","page_number":23},
  {"content":"\r\nمىتواند در يك جامه نماز كند ؟ فرمود : آرى ، گويد : عرض كردم : پس زن چطور ( آيا مىتواند ) فرمود : نه . و زن آزاد را هر گاه حائض شده باشد ( يعنى بسن بلوغ رسيده باشد ) جائز نيست نماز كند جز با روسرى مگر آنكه نيابد يا نداشته باشد .\r\nشرح : « مراد از يك جامه يك تكَّه جامه است ، كه سنّت است زن در سه جامه يا سه تكَّه جامه نماز كند كه يكى را به كمر مىبندد يا زير جامه يا لنگ و شبيه به آن ، و تكَّه ديگر كه به صورت پيراهن بالاتنه را بپوشاند ، و تكه سوم مقنعه كه موى سر و گردن او را بپوشاند . در روايت مراد اين گونه جامه است كه متعارف بوده و امام عليه السّلام ميفرمايد در يك جامه جايز نيست ولى اگر چادرى باشد كه همه بدن را سراپا بپوشاند بدون شك بلا اشكال است » .\r\n1083 - علىّ بن جعفر از برادرش موسى بن جعفر عليهما السّلام سؤال كرد :\r\nهر گاه زن جز يك چادر نداشته باشد چگونه نماز گزارد ؟ آن حضرت فرمود : اندام خود را در همان چادر مىپيچد و سرش را مىپوشاند و نماز مىكند ، و اگر پاهايش برهنه بيرون ماند ، و چيز ديگرى نيز براى پوشانيدن آنها نيافت اشكالى ندارد .\r\n1084 - در روايت معلَّى بن خنيس از امام صادق عليه السّلام آمده كه از آن حضرت پرسيدم : آيا جايز است زن با پيراهنى و چادرى نماز كند ، و لنگ و مقنعه نداشته يا نپوشيده باشد ؟ فرمود : هر گاه خود را در آن بپيچد اشكالى ندارد ، و اگر از عرض تمام بدن را فرانگيرد آن را از طول به خود بپيچد .\r\n","description":"","footnote":"","page_name":" 24 ","page_number":24},
  {"content":"\r\n1085 - محمّد بن مسلم از امام باقر عليه السّلام روايت كرده كه آن حضرت فرمود : بر كنيز لازم نيست كه در نماز سر را بپوشاند ، و نيز بر مدبّره در نماز مقنعه لازم نيست ( يعنى كنيزى كه مالك به او بگويد : بعد از وفات من آزادى ، در اين صورت تا مادامى كه مولا نمرده او بنده يا كنيز است ) و بر مكاتبه مشروطه نيز در نماز مقنعه لازم نيست و او همچنان بنده است تا جميع مال مورد مكاتبه و مقرّره را بپردازد . و حدودى كه بر مملوك است بتمامى بر او نيز جارى ميگردد .\r\n1086 - و باز محمّد بن مسلم گويد : از آن حضرت سؤال كردم : كنيز هر گاه از مولايش داراى فرزند شد ، مقنعه بر او لازم است ؟ آن حضرت فرمود : اگر بر كنيز مقنعه در نماز لازم بود ، مىبايست وقتى حائض مىشد بر او لازم ميگرديد ، بنا بر اين در نماز مقنعه و سر پوشيدن بر كنيزك لازم نيست .\r\n1087 - عيص بن القاسم از امام صادق عليه السّلام روايت كرده است در مورد مرد كه آيا مىتواند در لنگ زن و يا جامه او نماز كند ، و يا مقنعه زن را عمّامه خود سازد ؟ آن حضرت فرمود : اگر آن زن ( كه لباسهايش مورد استفاده مرد نمازگزار قرار گرفته ) مأمونه باشد و از نجاسات اجتناب ورزد مرد مىتواند از آنها استفاده كند .\r\n","description":"","footnote":"","page_name":" 25 ","page_number":25},
  {"content":"\r\n1088 - و روايت كرده‌اند كه بهترين مسجد زنان ( كه مناسب و مطلوبست نماز خود را آنجا بخوانند ) همان خانه هاى ايشان است ، و همچنين نماز زن درون اطاق بهتر از نماز او در صفّه ايوان و درگاهى جلوى اطاق است و باز نماز او در صفّه ( درگاه و ايوان ) اطاقش بهتر از نماز او در صحن خانه است ، و باز نماز او در صحن خانه اش مقبولتر از نماز او بر پشت بام خانه است ، و نماز خواندن بر بامى كه ديواركشى نشده براى زنان مكروه است .\r\n1089 - امام صادق عليه السّلام فرمود : زنان را در بالاخانه ها منشانيد يا جاى ندهيد ، ( يا شايد بطور كلى مراد كليّه اطاقها و اماكنى باشد كه در طبقات فوقانى و مشرف به سراها و اطاقهاى ديگر قرار دارد ) و نيز خط نوشتن و سوره يوسف به آنان نياموزيد ، بلكه به ايشان چرخريسى بياموزيد . و همچنين سوره نور .\r\nشرح : « اين امر و نهى در مورد آموختن بافندگى و سوره نور و عدم آموختن سوره يوسف حسب مورد محمول بر استحباب و كراهت است و چنان كه از كتاب كافى ج 5 ص 516 آشكار مىشود اين خبر از امام صادق عليه السّلام روايت شده كه فرمود : رسول خدا صلَّى الله عليه و آله فرمودند : زنان را در بالاخانه ها منشانيد و بقيه سوره يوسف و ديگر موارد ظاهرا كلام مؤلف است از خبرى ديگر » .\r\nو زن هنگامى كه تسبيح گويد حساب آن را با بندهاى انگشتان خود نگاهدارد ، زيرا روز قيامت از انگشتان نيز ( در مورد آنچه كرده‌اند ) پرسش خواهند كرد .\r\nشرح : « منظور اينست كه هنگام حسابخواهى در روز رستاخيز كار خيرى داشته باشند كه ارائه كنند . و از تعليل پيداست كه حكم منحصر بزن تنها نيست بلكه مرد و\r\n","description":"","footnote":"","page_name":" 26 ","page_number":26},
  {"content":"\r\nزن مشترك خواهند بود . »\r\n\r\nباب در بيان آداب و چگونگى فارغ شدن از نماز\r\n1090 - محمّد بن مسلم از امام محمّد باقر عليه السّلام روايت كرده كه فرمود : وقتى نماز را به پايان رسانيدى ( و خواستى از جاى برخيزى ) از سمت راست خود فارغ شو ( يا از سمت راست خود از حالتى كه نماز ميخواندى جدا شو ، يا هنگام برخاستن از جاى به سمت راست رو كن ) .\r\n\r\nباب در بيان نماز جماعت و فضيلت آن\r\nخداوند تبارك و تعالى فرمايد : * ( وَأَقِيمُوا الصَّلاةَ وَآتُوا الزَّكاةَ وَارْكَعُوا مَعَ الرَّاكِعِينَ ) * .\r\nيعنى : نماز را بپاى داريد ( نماز را با همه اركان و شرايط و رعايت اوقات آن بجاى آوريد ) و زكات اموال خود را بدهيد و همراه با نمازگزاران نماز كنيد . يعنى به جماعت . پس در اين آيه مباركه خداوند متعال همچنان كه به نماز امر ميفرمايد به جماعت نيز امر ميفرمايد ، و نيز خداوند تبارك و تعالى از جمعه تا جمعه ديگر يعنى در مدّت يك هفته سى و پنج نماز بر مردمان واجب گردانيده است ، و در ميان اين\r\n","description":"","footnote":"","page_name":" 27 ","page_number":27},
  {"content":"\r\nنمازها يك نماز را بوجوب به جماعت مقرّر فرموده و آن نماز جمعه است ، و امّا بقيّه نمازها ( كه واجب است ) اجتماع در آنها مفروض نيست لكن سنّت است و هر كس كه آن را ترك كند بسبب روى گرداندن از آن يا از روى بىعلاقگى به جماعت و اجتماع مسلمانان و انفراد را بهتر از آن بداند بدون علَّت و سبب موجّه نمازش باطل است ، و هر كس سه نماز جمعه را متواليا و بدون علَّت و سبب ترك كند منافق است ، و نماز شخص به جماعت برتر و بالاتر است از نماز او به تنهائى و به ميزان بيست و پنج درجه در بهشت ، پس نماز به جماعت برترى دارد بر نماز تنها به ميزان بيست و چهار نماز كه با اصل و زيادتى رويهم بيست و پنج نماز ميگردد .\r\n1091 - محمّد بن مسلم از امام باقر عليه السّلام روايت كرده كه آن حضرت فرمود : نماز آن كسى كه از همسايگان مسجد باشد و در نماز جماعت حاضر نشود نماز نيست يا نمازش درست نيست ، مگر كسى كه بيمار يا گرفتار و درگير كارى ضرورى باشد .\r\n1092 - رسول خدا صلَّى الله عليه و آله به جمعى فرمود : حتما بايد به نماز جماعت در مسجد حاضر شويد در غير اين صورت بدون ترديد خانه هايتان را آتش خواهم زد .\r\n1093 - و باز آن حضرت فرمود : هر كس نمازهاى پنجگانه اش را به جماعت بجا آورد همه خوبيها را در باره اش گمان بريد ، يا گمان بريد همه خوبيها را دارد .\r\n","description":"","footnote":"","page_name":" 28 ","page_number":28},
  {"content":"\r\n1094 - و نيز آن حضرت فرمود : دو تن جماعت هستند ( يعنى جماعت با دو نفر حاصل مىشود كه يكى امام و ديگرى مأموم باشد ) .\r\n1095 - حسن بن زياد صيقل از امام صادق عليه السّلام در مورد كمترين تعداد جماعت سؤال كرد : آن حضرت فرمود : يك مرد و يك زن .\r\nو هر گاه كسى بسببى در مسجد حاضر نباشد ( كه به جماعت نماز كند ) مؤمن خود به تنهائى جماعت است ، زيرا وقتى كه او اذان و اقامه ميگويد دو صف از فرشتگان پشت سر او به نماز مىايستند ، و آنگاه كه فقط اقامه ميگويد و اذان نمىگويد پشت سر او يك صف از ملائكه مىايستند .\r\n1096 - رسول خدا صلَّى الله عليه و آله فرموده است : مؤمن به تنهائى حجّت است ، و مؤمن خود به تنهائى جماعت است .\r\n1097 - روزى رسول خدا صلَّى الله عليه و آله نماز صبح را بجا آورد و چون از نماز فارغ شد رو به اصحاب خويش فرمود و از آنان عدّه را كه يك يك نامشان را مىبرد سؤال فرمود كه آيا اين افراد به نماز حاضر شده‌اند ؟ گفتند : نه يا رسول الله ، آن حضرت فرمود : آيا ايشان غايباند و در شهر حضور ندارند ؟ عرض كردند : نه يا رسول الله ، آن حضرت فرمود : آگاه باشيد و بدانيد كه هيچ نمازى بر منافقان سنگينتر و\r\n","description":"","footnote":"","page_name":" 29 ","page_number":29},
  {"content":"\r\nسخت تر از اين نماز ( نماز صبح ) و نماز عشاء نيست ، و اگر مردم ميدانستند چه فضيلتى در اين دو نماز است حتما در اين دو نماز شركت ميكردند هر چند با كشيدن خود بر روى دستها و زانوان يا روى شكم ( همچنان كه كودكان خرد راه مىروند ) باشد .\r\n1098 - امام صادق عليه السّلام فرمود : هر كس نماز صبح و نماز عشاء ( خفتن ) را به جماعت گزارد ، در ذمّه و امان خداوند عزّ و جلّ قرار گيرد ، و هر كس بر چنين شخصى ستم روا دارد همانا خداوند را مورد ستم قرار داده ، و هر كه او را كوچك و خوار شمرد خداوند عزّ و جلّ را كوچك شمرده است .\r\nو وقتى باران مىبارد و برف شديد باشد جايز است كه شخص در خانه اش نماز كند و در مسجد حاضر نشود .\r\n1099 - و اين سخن ( كه گذشت ) مبتنى بر اساس فرمايش رسول خدا صلَّى الله عليه و آله است كه فرمود : هنگامى كه ( در اثر بارندگى ) پاها يا كفشها خيس يا گل آلوده مىشود ( و شخص دچار زحمت مىشود ) نماز را در خانه ها بجا آوريد ( يا به قول و تعبيرى ديگر : هر گاه زمين سخت از بارانتر شود در خانه هايتان نماز كنيد ) .\r\nو پدرم - رحمه الله - در رساله اش كه برايم فرستاده گويد : پسرم بدان كه در نماز جماعت سزاوارترين افراد به پيش ايستادن ( امامت جماعت يا پيشنمازى ) كسى\r\n","description":"","footnote":"","page_name":" 30 ","page_number":30},
  {"content":"\r\nاست كه قرآن را بهتر بداند و بخواند ، يا در قراءت بهتر باشد ، و اگر چند تن همه در قراءت قرآن و جودت قراءت مساوى باشند پس آگاه ترين آنان بمسائل فقه و علوم شرعيّه ، و اگر همه از جهت فقاهت برابر باشند ، هر كدام از ايشان كه زودتر هجرت كرده باشد ( يعنى از بلاد كفّار به بلاد اسلام هجرت كرده و قهرا بمسائل دينى آگاهى بيشترى پيدا نموده است ) و اگر از حيث هجرت همه برابر باشند پس سالمندترين آنان ( مراد سالهاى اسلام آوردن است آنكه سابقه بيشترى با اسلام دارد ) و اگر در سنّ همه مساوى باشند پس نكوروىترين و خوشروىترين آنان شايسته است كه جلو بايستد ، و صاحب مسجد ( كه در آنجا امامت مىكند ) در مسجد خود سزاوارتر از ديگران بامامت است ، و كسانى كه نزديك به امام در جماعت مىايستند بايد صاحبان خرد و پرهيزكاران باشند تا اگر امام دچار سهوى شود ، يا در موردى درماند و نداند راه صواب چيست يا نتواند آنچه را فراموش كرده بخاطر آورد او را راهنمائى و اعلام كنند كه چه بايد انجام دهد ، و با فضيلتترين صفها صفهاى اوّل است و با فضيلتترين جاها در صفهاى اوّل جاى كسى است كه به امام نزديكتر است .\r\n1100 - رسول خدا صلَّى الله عليه و آله فرمود : پيشنماز جماعت بمنزله شخصى است كه بنمايندگى نزد پادشاه يا بزرگى گسيل ميگردد ، پس برترين و شايسته ترين شخص را در نماز پيش بداريد و به امامت گماريد .\r\n1101 - و باز آن حضرت فرمود : اگر شما را خوش مىآيد يا خوش ميداريد كه\r\n","description":"","footnote":"","page_name":" 31 ","page_number":31},
  {"content":"\r\nنمازتان نيكو شود پس خوبان و برگزيدگانتان را به امامت در نماز پيش اندازيد .\r\n1102 - و نيز رسول خدا صلَّى الله عليه و آله فرمود : هر كس بر گروهى امامت و پيشنمازى كند در حالى كه شخص ديگرى كه اعلم از اوست در ميان آن گروه باشد ، كار دين آن قوم پيوسته رو به پستى خواهد رفت تا روز قيامت .\r\nشرح : « از اين خبر استفاده مىشود كه تفضيل مفضول بر فاضل يا فاضل بر افضل سير نزولى است و بقهقرى رفتن جماعت و علامت هلاك است » .\r\nأبو ذر گفته است : همانا امام تو شفيع تو در نزد خداوند عزّ و جلّ است پس شفيع خويش را نادان و فاسق قرار مده .\r\n1103 - حسين بن كثير از امام صادق عليه السّلام روايت كرده است كه شخصى از آن حضرت پرسيد آيا شخصى مىتواند يا لازم است پشت سر امام سوره حمد را قراءت كند ، آن حضرت فرمود : نه ، همانا امام خود ضامن قراءت است ، ولى امام ضامن صحيح بودن نماز كسانى كه پشت سر او نماز مىكنند نيست ، فقط ضامن قراءت است .\r\n1104 - محمّد بن مسلم از امام باقر عليه السّلام روايت كرده كه آن حضرت فرمود : پنج كس هستند كه امامت و پيشنمازى مردم را نمىتوانند كرد ، و نمازهاى\r\n","description":"","footnote":"","page_name":" 32 ","page_number":32},
  {"content":"\r\nواجب را با ايشان صحيح نيست به جماعت بجا آورند : اوّل - كسى كه پيسى داشته باشد ، دوّم - كسى كه خوره داشته باشد ، سوم - آنكه از زنا متولَّد شده باشد ، چهارم - كسى كه بيابانى و باديه نشين باشد ( كه از آداب بدور است ) تا وقتى كه به شهر مهاجرت كند ، و پنجم - كسى كه حدّ بر او جارى شده باشد .\r\n1105 - امير المؤمنين عليه السّلام فرمود : هرگز كسى از شما شيعيان نبايد پشت سر اين افراد ( كه نام برده خواهند شد ) نماز كند : مبتلا به جذام و بيمارى پيسى ، و ديوانه ، و كسى كه حدّ خورده باشد ، و ولد الزّنا . اين افراد بطور مطلق نبايد امامت كنند ، و اعرابى يا عرب باديه نشين پيشنمازى مهاجر نمىتواند كرد .\r\n1106 - و باز آن حضرت ( امير المؤمنين عليه السلام ) فرمود : كسى كه ختنه نشده نمىتواند امامت و پيشنمازى مردم كند ، هر چند در خواندن قرآن و از حيث جودت قراءت سرآمد سايرين باشد ( با وجود اينكه در ساير موارد اقرأ مقدّم بر ديگران است لكن در اين مورد خاصّ حكم فرق مىكند ) زيرا چنين كسى از سنّتهاى حضرت ختمى مرتبت صلَّى الله عليه و آله بزرگترين آن را ضايع گذاشته و تباه ساخته است . و شهادت او را نمىپذيرند ، و چون بميرد بر او نماز نمىكنند ( يعنى آن مبالغه كه در نماز خواندن بر صلحا و امثال آنان و استغفارى كه پس از تكبير چهارم بر ميّت مىكنند در مورد او معمول نمىدارند تا سبب تنبيه ناظران گردد ) مگر ترك ختنه از بيم آن باشد كه مبادا هلاك شود ( يعنى كسى پيدا نشود او را ختنه كند و او بترسد كه اگر خود مبادرت به اين امر كند جانش در خطر افتد . )\r\n1107 - امام صادق عليه السّلام فرمود : كسى كه گرفتار بند و زنجير است\r\n","description":"","footnote":"","page_name":" 33 ","page_number":33},
  {"content":"\r\nپيشنمازى افراد آزاد نمىكند يا نمىتواند و نبايد امامت كند ، و نيز كسى كه مبتلا به فلج است نمىتواند براى افراد تندرست امامت و پيشنمازى كند .\r\n1108 - امام باقر و امام صادق عليهما السّلام فرمودند : امامت و پيشنمازى شخص نابينا اشكالى ندارد مشروط بر اينكه مأمومين ، بامامت او راضى باشند ، و بيشتر از ايشان قرآن بداند و عالمتر و آگاه تر از آنان باشد .\r\n1109 - امام باقر عليه السّلام فرمود : كور نيست مگر آن كس كه كوردل باشد ( يا كورى ظاهرى نابينائى نيست بلكه كورى ، تنها محروم شدن چشم دل از بصيرت است ) همانا چشم ظاهر نيست كه دچار كورى مىشود بلكه آن دلهائى كه در سينه ها است از بصيرت كور ميگردد .\r\n1110 - امام صادق عليه السّلام فرمود : سه كس هستند كه پشت سرشان نماز نمىتوان كرد اوّل آنكه مجهول الحال است يعنى مذهب و اعتقادش معلوم نباشد ، دوم كسى كه غالى مذهب باشد ( يعنى در مورد پيامبر و ائمّهء معصومين صلوات الله عليهم أجمعين غلوّ كند و ايشان را خدا بداند يا قدرت و سلطنتى براى آنان قائل باشد كه در واقع واجد و حائز آن نباشند و شناخت آنان را كافى از عمل بداند ) هر چند در ظاهر اظهار تشيّع كند و خود را شيعه امامى بداند ، و سوّم كسى كه فسق او نمايان باشد هر چند زياده روى هم نكند .\r\n1111 - امام جواد و امام هادى عليهما السّلام فرمودند : كسى كه قائل به\r\n","description":"","footnote":"","page_name":" 34 ","page_number":34},
  {"content":"\r\nجسميّت خداوند متعال است از بابت زكات چيزى به او ندهيد ( يا بعبارت ديگر از محل زكات چيزى به او نمىتوان داد و چنانچه داده شود چون به اهل آن تأديه نگرديده است در واقع زكات پرداخت نشده و ذمّه فارغ نگشته است ) و پشت سر او نماز نكنيد .\r\n1112 - أبو عبد الله برقى عريضه اى به امام جواد عليه السّلام نوشته و سؤال كرده : فدايت گردم اجازه داريم پشت سر كسى كه اعتقاد بامامت شما خاندان داشته باشد لكن امامت را مختوم به پدرتان و يا جدّتان ميداند ، نماز بخوانيم ؟ ( يعنى در اصطلاح شيعهء هفت امامى يا هشت امامى است كه بهر حال با شيعهء اثنى عشريّه اعتقادشان كاملا متفاوت و مغاير است . ) امام عليه السّلام در پاسخ اين سؤال فرمودند : پشت سر او نماز مكن .\r\n1113 - عمر بن يزيد از امام صادق عليه السّلام سؤال كرد در مورد امام و پيشنمازى كه اشكالى در كار او نيست و عيبى از عيوب شرعيّه در دينش مشاهده نمىشود و مرتكب گناه نمىشود مگر اينكه با پدر و مادر خود سخن درشت ميگويد و ايشان را بخشم مىآورد ، آيا پشت سر چنين كسى مىتوانم نماز بخوانم يا جايز است به او اقتدا كنم ( بعبارت روشنتر و با توجّه به ظاهر عبارت و پاسخ امام عليه السّلام سؤال چنين است : آيا در صورتى كه ناچار شوم مىتوانم به او اقتدا كنم و صورت اقتدا را واقع سازم ولى خود حمد و سوره را قراءت كنم ) .\r\nآن حضرت فرمود : پشت سر او قراءت مكن مادام كه عاقّ قطعى پدر و مادر نباشد و از ايشان نبريده و قطع نكرده باشد .\r\n","description":"","footnote":"","page_name":" 35 ","page_number":35},
  {"content":"\r\n1114 - محمّد بن علىّ حلبى از امام صادق عليه السّلام روايت كرده كه آن حضرت فرمود : پشت سر كسى كه شهادت كفر بر تو ميدهد نماز نكن ، و همچنين پشت سر كسى كه تو خود شهادت بكفر او ميدهى نماز مكن .\r\n1115 - سعد بن اسماعيل از پدرش و او از امام رضا عليه السّلام روايت كرده است كه از آن حضرت پرسيد آيا شخصى كه در امورش مرتكب گناهان نيز مىشود پشت سر او نماز مىتوان خواند يا نه ؟ آن حضرت پاسخ فرمود : نه ، نمىتوان .\r\n1116 - از اسماعيل بن مسلم سكونى روايت كرده‌اند كه از امام صادق عليه السّلام پرسيد : نماز خواندن پشت سر كسى كه معتقد به قضا و قدر خداوند عزّ و جلّ نيست و منكر آنست چگونه است ؟ آن حضرت فرمود : بايد تمامى نمازهائى را كه پشت سر چنين شخصى خوانده اعاده كند ( در اين مورد فرق نميكند كه از مفوّضه باشد يا جبريّه ) .\r\n1117 - اسماعيل جعفى به امام باقر عليه السّلام عرض كرد : شخصى امير المؤمنين عليه السّلام را دوست ميدارد ولى از دشمنان او نيز بيزارى و تبرّى نمىجويد و ميگويد : البتّه امير المؤمنين عليه السّلام نزد من محبوبتر از آن كسانى است كه با آن حضرت ( در مسأله خلافت ) بمخالفت برخاستند ، چنين شخصى از نظر شما چگونه است ( آيا مىتوان پشت سر او نماز خواند ؟ ) آن حضرت در پاسخ فرمود : چنين\r\n","description":"","footnote":"","page_name":" 36 ","page_number":36},
  {"content":"\r\nكسى عوضى و دشمن آن حضرت است و پشت سر او نماز مكن ، و هيچ كرامتى هم ندارد كه راه به نجات برد ، مگر اينكه از روى تقيّه پشت سر او نماز كنى .\r\nو پدرم - رضي الله عنه - در رساله اى كه برايم فرستاده گويد : پشت سر هيچ كس نماز مكن مگر دو كس : يكى آنكه به دين او اعتماد داشته باشى و به پرهيزكارى و تقواى او اطمينان كنى ، و ديگر آن كسى كه از زور شمشير و خشم و هيبت او بيمناك باشى و بترسى كه شمشير و تازيانه در كار است شايد بر دين تو تشنيع كند و تو را متّهم به نداشتن مذهب نمايد ، پشت سر چنين كسى از روى تقيّه و مماشاة نماز كن و براى خود آهسته أذان و إقامه بگو ، و خود حمد و سوره را قراءت كن بدون آنكه به او اقتداء كرده باشى ، و اگر پيش از امام از قراءت فارغ شدى يك آيه را از آخر سوره باقى گذار و با اذكار به تمجيد خداوند پرداز ( غالبا اطلاق تمجيد الهى به ذكر لا حول و لا قوّة إلَّا بالله مىكنند ) و چون امام به ركوع رفت آن يك آيهء باقيمانده از سوره را بخوان و با او به ركوع برو ، اگر وقتى به نماز رسيدى كه چنانچه أذان و إقامه را بگوئى قراءت فوت شود و امام به ركوع رود ، پس آنچه را كه امام از أذان و إقامه انداخته است خودت بخوان و ركوع كن ، و هر گاه در نماز نافله باشى و اقامهء نماز گفته شود پس نماز نافله را قطع كن و نماز فريضه را بخوان ، و هر گاه در نماز واجب بودى و اقامهء نماز گفته شد فريضه را قطع مكن بلكه نيّت را از فريضه به نافله نقل كن و دو ركعت سبك بخوان و سلام بده خود را به امام برسان مگر آنكه\r\n","description":"","footnote":"","page_name":" 37 ","page_number":37},
  {"content":"\r\nامام از كسانى باشد كه بايد از او تقيّه كرد در اين صورت نماز را قطع مكن و نقل نيّت به نافله هم مكن ( در صورتى كه فريضه باشد ) ولى راه برو و خود را به صف نمازگزاران برسان و با امام نماز كن ، و چون امام براى ركعت چهارم برخاست تو نيز با او برخيز ( در اين حال فرض اينست كه نماز شخص به ترتيبى كه ذكر شد تمام شده است ) و تشهّد و سلام را همچنان در حالت قيام و ايستاده بخوان .\r\n1118 - امام باقر عليه السّلام فرمود : رسول خدا صلَّى الله عليه و آله نشسته با اصحاب خود نماز خواند و هنگامى كه از نماز فارغ شد فرمود : هرگز نبايد هيچ كس از شما پس از من نشسته امامت و پيشنمازى مردم كند .\r\nشرح : « اين موضوع ظاهرا مربوط به بيمارى متّصل به رحلت آن حضرت است يعنى آن هنگام كه شنيد عايشه پدر خود ابو بكر را براى امامت به مسجد فرستاده است حضرت در حال بيمارى و ضعف در حالى كه دستهايش را بر شانهء امير المؤمنين عليه السّلام و فضل بن عبّاس تكيه داده بود و پاهايش به زمين كشيده مىشد به مسجد آمد و ابو بكر را كنار زده و خود بجاى او در حالت نشسته با مردم كه ايستاده بودند نماز كرد و اين روايت را بخصوص جمله » هرگز نبايد هيچ يك از شما پس از من با مردم در حالت نشسته نماز كند يا نشسته امامت كند « همهء فريقين باجماع نقل كرده‌اند .\r\n1119 - امام صادق عليه السّلام فرمود : پيامبر خدا صلَّى الله عليه و آله از اسب فرو افتاد و سمت راست سر و پيشانى آن حضرت شكست و مجروح و خون آلود شد ( يا بنا به روايت عامّه سمت راست بدنش شكسته و يا مجروح شد ) پس با اصحاب خود در غرفه و بالا خانه امّ ابراهيم ( ماريه ) نشسته نماز خواند .\r\n","description":"","footnote":"","page_name":" 38 ","page_number":38},
  {"content":"\r\n1120 - و جميل بن صالح ( از امام صادق عليه السّلام ) پرسيد : كداميك از اين دو كار فضيلت بيشترى دارد ، اينكه شخص در اوّل وقت نماز را به تنهائى بخواند ، يا اينكه آن را مقدارى به عقب اندازد و با مردم كه در مسجد او جمع مىشوند ( در صورتى كه امام ايشان باشد ) به جماعت نماز را بخواند ؟ آن حضرت فرمود : چنانچه امام مردم باشد بهتر است كه نماز را به تأخير اندازد و با مردم به جماعت نماز بخواند .\r\n1121 - و باز شخصى از آن حضرت سؤال كرد و گفت : من مسجدى بر در خانه‌ام يا نزديك خانه‌ام دارم كداميك از اين دو بهتر است ، اينكه در خانه‌ام به تنهائى نماز بخوانم و آن را طولانى بجا آورم ، يا اينكه به مسجد بروم و امامت مردم كنم و نماز را سبك بخوانم ( چون در نماز جماعت سبك خواندن مطلوب است ) آن حضرت در پاسخ مرقوم فرمود : با مردم نماز كن و نماز را نيكو بجا آر و سنگين مكن . ( نه چندان سنگين كه مأمومين را ملال آورد ، و نه چندان سبك كه عامّه مىكنند و حسن نماز را ميكاهد ) .\r\n1122 - امير المؤمنين عليه السّلام در مورد دو نفر كه با هم نماز كرده و يكى از آن دو به ديگرى گويد من امامت تو كردم ، و ديگرى نيز گويد من امام تو بودم فرمود :\r\nنماز آن دو نفر صحيح است ، راوى گويد : عرض كردم : حال اگر يكى از آن دو به ديگرى بگويد : من به تو اقتدا كردم ، و ديگرى نيز بگويد : من به تو اقتدا كردم چگونه است ؟ آن حضرت فرمود : نماز هر دو باطل است و هر دو نفر بايد نماز را دوباره بخوانند .\r\n","description":"","footnote":"","page_name":" 39 ","page_number":39},
  {"content":"\r\n1123 - جميل بن درّاج از امام صادق عليه السّلام پرسيد : هر گاه امام جمعى جنب باشد و همراه او آنقدر آب نباشد كه براى غسل كفايت كند ، و مردم نيز با خود آب به قدر وضو ساختن داشته باشند آيا بعضى از ايشان مىتواند وضو بسازد و امامت ديگران كند ؟ آن حضرت فرمود : نه ، بلكه امام ايشان تيمّم مىكند و پيشنمازى آنان مىكند ، همانا خداوند عزّ و جلّ زمين را پاك و پاككننده ساخت ، همچنان كه آب را پاك و پاكى بخش قرار داد .\r\n1124 - و عمر بن يزيد از آن حضرت ( امام صادق عليه السّلام ) روايت كرده كه فرمود : هيچ يك از شما نيست كه نماز فريضه را در وقت خود بخواند آنگاه با اهل سنّت از روى تقيّه و با وضو نماز كند مگر آنكه خداوند عزّ و جلّ براى او بخاطر آن نماز جماعت بيست و پنج درجه منظور فرمايد پس به اين نماز رغبت كنيد .\r\n1125 - حمّاد بن عثمان از آن حضرت ( امام صادق عليه السّلام ) روايت كرده كه فرمود : هر كس با ايشان ( اهل سنّت ) در صفّ اول نماز كند ( البته از روى تقيّه و به ترتيبى كه گذشت ) همانند كسى است كه در صف اول پشت سر رسول خدا صلَّى الله عليه و آله نماز كرده باشد .\r\n1126 - حفص بن البخترى از آن حضرت روايت كرده است كه فرمود :\r\n","description":"","footnote":"","page_name":" 40 ","page_number":40},
  {"content":"\r\nهر گاه در نماز جماعت اهل سنّت داخل شوى اگر چه به ايشان اقتدا نميكنى براى تو همانند وقتى كه به شخص عادل واجد شرايطى اقتدا ميكنى ثواب منظور مىشود .\r\n1127 - مسعدة بن صدقه روايت كرده كه شخصى به امام صادق عليه السّلام عرض كرد : فدايت گردم گاه من به گروهى ناصبى ( يعنى كسانى كه آشكارا اظهار عداوت با اهل بيت عليهم السّلام مىكنند ) برخورد مىكنم و ايشان اقامهء نماز گفته‌اند و من وضو ندارم ، در اين حال اگر با ايشان داخل در نماز نشوم هر چه بخواهند به من ميگويند آيا با ايشان بىوضو نماز بخوانم و پس از آن كه از نماز آنان فارغ شدم وضو كنم و نماز را بخوانم ؟ آن حضرت فرمود : سبحان الله آيا كسى كه بدون وضو نماز مىكند نمىترسد كه زمين بشكافد و او را در خود فرو برد .\r\nشرح : « از خبر عدم جواز فهميده مىشود ، بلكه حرمت آن » .\r\n1128 - زيد شحّام از آن حضرت روايت كرده است كه به او فرمود : اى زيد با مردم ( يا با اهل سنّت با طريقه و آداب آنان معاشرت كنيد ، در مساجد آنان نماز بخوانيد ، و از بيمارانشان ديدن و احوالپرسى كنيد و بر جنازه هايشان حاضر شويد و اگر توانستيد كه پيشنماز آنان باشيد و أذان گوى ايشان شويد پس حتما اين كار را\r\n","description":"","footnote":"","page_name":" 41 ","page_number":41},
  {"content":"\r\nبكنيد يا كوتاهى نورزيد ، زيرا وقتى شما چنين رفتار مىكنيد آنان مىگويند : اينان از شيعيان جعفرى مذهباند رحمت خداوند بر جعفر بن محمّد باد كه چه نيكو اصحاب خود را مؤدّب مىكند و چون اين رفتارهاى شايسته را ترك ميگوئيد با خود ميگويند :\r\nاينان شيعيان جعفرىاند خداوند او را جزا دهد و چنين و چنان كند كه اصحاب خود را چه بد پرورش داده است .\r\n1129 - امام صادق عليه السّلام فرمود : پشت سر كسى كه خود قراءت ميكنى اذان را نيز خود بگو ، ( يعنى همچنان كه بقرائت او اعتماد نيست به اذان او نيز اعتماد نمىتوان كرد )\r\n1130 - مردى به آن حضرت ( امام صادق عليه السّلام ) عرض كرد : من در خانواده خود نماز ( فرادى ) ميگزارم آنگاه بيرون رفته و به مسجد ( اهل سنّت يا شيعه ) ميروم و آنان مرا به امامت نماز پيش مياندازند چه كنم ؟ آن حضرت فرمود : اشكالى ندارد جلو بايست و با ايشان ( به امامت ) نماز كن .\r\n1131 - هشام بن سالم از آن حضرت ( امام صادق عليه السّلام ) روايت كرده است كه آن حضرت در مورد شخصى كه خود به تنهائى نماز مىكند آنگاه بر جماعتى برخورد مىكند يا عدّه اى پيدا مىشوند ( كه براى نماز آماده شده‌اند ) فرمود : با ايشان هم نماز مىكند و اگر بخواهد اين نماز را قصد فريضه كند .\r\nشرح : « ظاهر اين روايت جواز تغيير و بازگشت از نيّت اوّل پس از انجام نماز است ، ولى محتمل است كه ضمير راجع به الله باشد ، در اين صورت فاعل » يجعلها « خداوند عزّ و جلّ خواهد بود ، يعنى خداوند آن را فريضه محسوب فرمايد ، يا به تعبير ديگر از ميان دو نماز آن نمازى كه داراى فضيلت بيشترى است خواهد پذيرفت چنان كه\r\n","description":"","footnote":"","page_name":" 42 ","page_number":42},
  {"content":"\r\nمضمون خبر آتى نيز مؤيّد همين نظر است ، پاره اى گويند : مراد ظاهر حديث است ، يعنى آنچه انجام داده‌ام سنّت و اين نماز اخير فريضه باشد ، چنان كه گذشت ، و محتمل است مراد اين باشد كه نماز اخير را قضاى فريضه اى كه از او فوت شده قرار دهد . بهر حال آنچه در بين اصحاب مورد اتّفاق نظر است جايز بودن اعادهء نماز است براى كسى كه خود به تنهائى نماز كرده و آنگاه جماعتى بهم رسيده‌اند ، اعمّ از اينكه امامت ايشان كند يا اينكه خود اقتدا كند مىتواند نماز انفرادى را به جماعت اعاده كند . اختلاف نظر در اينست كه شخص با جماعتى نماز كند آنگاه به جماعت ديگرى برخورد كند ، در اين مورد شهيد - رضوان الله عليه - در كتاب « الذّكرى » در مسأله اخير با توجّه به عموم و اطلاق لفظ اعاده ، حكم به استحباب اعاده فرموده است .\r\nصاحب مدارك با استناد به اينكه اكثر روايات وارده مربوط به كسى است كه به تنهائى نماز كرده باشد به شهيد معترض شده و نه تنها قائل به استحباب نيست بلكه ميگويد احوط عدم اعادهء نمازى است كه به جماعت خوانده شده و بخواهند بار ديگر آن را بخوانند » .\r\n1132 - و روايت كرده‌اند كه : بهترين و كاملترين نماز ( از ميان دو نمازى كه شخص بجا آورده ) به حساب او منظور ميگردد .\r\nشرح : « زيرا گاهى نماز انفرادى ثوابش بيشتر است از نماز جماعت و آن هنگاميست كه جماعت با شرائط اسلام واقعى بر پا نشده باشد . »\r\n1133 - علىّ بن جعفر از برادرش موسى بن جعفر عليهما السّلام سؤال كرد :\r\nآيا شخص مىتواند پيشنمازى جماعت كند در حالى كه فقط زير جامه و ردائى بر تن داشته باشد آيا همين لباس كافى است ؟ آن حضرت فرمود : اشكالى ندارد .\r\nشرح : « بايد توجّه داشت با فرض اينكه شخص بيش از اينها جامه نداشته باشد همين زير جامه و رداء كفايت مىكند . و الَّا اگر بتواند جامه ديگر يا پيراهن بپوشد در اين صورت با پيراهن أفضل است » .\r\n","description":"","footnote":"","page_name":" 43 ","page_number":43},
  {"content":"\r\n1134 - زراره از امام باقر عليه السّلام روايت كرده كه فرمود : همانا آخرين نمازى كه پيامبر خدا صلَّى الله عليه و آله با مردم بجا آورد در يك جامه بود بدين صورت كه سمت چپ آن را روى شانه راست و سمت راست آن را روى شانه چپ انداختند ( يعنى مثل پارچه اى كه معمولا روى دوش انداخته و دو سر آن را مخالف جهت يك ديگر به صورت « ضربدر » روى دو شانه مياندازند . يا اينكه يك طرف آن را لنگ كرده و طرف ديگرش را رداء ساخت ) ميخواهى آن جامه را به تو نشان دهم ؟ عرض كردم : بلى ، راوى گويد : آن حضرت چادر شبى بيرون آورد و من آن را اندازه كردم طول آن هفت ذراع و عرض آن هشت وجب بود .\r\n1135 - عمر بن يزيد از امام صادق عليه السّلام در مورد اين روايت سؤال كرد كه ميگويند نافله خواندن در وقت مقرّر هر فريضه اى سزاوار نيست حدّ اين وقت چه زمانى است ؟ آن حضرت فرمود : هنگامى كه اقامه گوينده يا مؤذّن شروع به اقامه كند ، به آن حضرت عرضه داشت : مردمان در مورد اقامه اختلاف نظر دارند ، كدام اقامه مراد است ؟ آن حضرت فرمود : اقامهء اقامه كننده اى كه با او نماز ميخوانند .\r\nشرح : « مراد آنست كه هنگامى كه اقامه گوينده » قد قامت الصّلاة « ميگويد و نماز بلافاصله پس از آن شروع مىشود خواندن نماز مستحبى سزاوار نيست » .\r\n1136 - حفص بن سالم از امام صادق عليه السّلام پرسيد : هنگامى كه مؤذن گويد : « قد قامت الصّلاة » آيا مردم برميخيزند يا منتظر مىنشينند تا امامشان بيايد ؟\r\n","description":"","footnote":"","page_name":" 44 ","page_number":44},
  {"content":"\r\nآن حضرت فرمود : نه ، بلكه برپا مىايستند در اين حال اگر امام آنان آمده بود كه با او نماز ميخوانند و اگر نيامده بود بايد دست يكى از حاضران را گرفته او را پيش بدارند و به او اقتدا كنند .\r\n1137 - زراره از امام باقر عليه السّلام روايت كرده كه آن حضرت فرمود :\r\nهنگامى كه اقامه نماز گفته شد سخن گفتن بر امام و تمامى حاضران در مسجد حرام مىشود ، مگر در مورد تعيين و پيش انداختن امام .\r\nشرح : « يعنى اينكه بگويند فلانى ، تو امامت كن » .\r\n1138 - از محمّد بن مسلم روايت كرده‌اند كه گفت : ( از امام باقر عليه السّلام ) سؤال كردند در بارهء مردى كه دو نفر را امامت كند ، آن حضرت فرمود :\r\nجلو مىايستد و آن دو نفر پشت سر او قرار ميگيرند و ميان آن دو نمىايستد ، و باز سؤال كردند در مورد اينكه دو نفر مىتوانند به جماعت نماز كنند ؟ آن حضرت فرمود : بلى ، يكى از آن دو كه امام باشد ديگرى را در سمت راست خود قرار ميدهد .\r\n1139 - و باز آن حضرت فرمود : رسول خدا صلَّى الله عليه و آله به مأمومين فرمود : صفهاى خود را راست و درست كنيد كه من شما را از پشت سر خود چنان مىبينم كه از پيش روى و مقابل خويش مىبينم ، و با يك ديگر در ترتيب مخالفت نكنيد كه خداوند در ميان دلهاى شما مخالفت و دوگانگى اندازد .\r\n","description":"","footnote":"","page_name":" 45 ","page_number":45},
  {"content":"\r\n1140 - موسى بن جعفر عليهما السّلام فرمود : همانا نماز گزاردن در صف اوّل جماعت از نظر ارزش و ثواب همانند جهاد در راه خداوند عزّ و جلّ است .\r\nشرح : « مراد آنست كه هر چه زودتر به نماز حاضر شوند زيرا كه كسانى كه زودتر به نماز جماعت حاضر ميشوند صف اوّل را اشغال مىكنند » .\r\n1141 - حلبى از امام صادق عليه السّلام روايت كرده كه آن حضرت فرمود :\r\nمن اشكالى نمىبينم در صفهائى كه ميان ستونها تشكيل مىشود . ( اعم از صفهائى كه ستونها آن را قطع مىكند يا ميان ستونها تشكيل مىشود و در واقع ستون در حكم حائل است و اين هر دو حالت ضررى ندارد ) .\r\n1142 - و نيز آن حضرت فرمود : صفهاى نماز را وقتى ميبينيد جايى از آن خللى يافته يا بازمانده و فاصله پيدا شده آن را پر كنيد ، و اگر در صف اول فشار جمعيّت جاى ايستادن و نشستن را تنگ كرده ضررى به نماز تو نمىرساند كه به صف پشت سر خود به روى و در ميان فرجه بايستى و با حالت عدم انحراف از قبله ( بدون آنكه پشت به قبله كنى ) به عقب ميروى .\r\n1143 - زراره از امام باقر عليه السّلام روايت كرده است كه آن حضرت فرمود : سزاوار و شايسته است براى صفوف جماعت كه پر و بدون كاستى و متّصل به يكديگر باشد ، و در ميان دو صف چندان فاصله نباشد كه بيش از برداشتن يك گام شود و اندازهء آن فاصله مقدارى است كه چون انسان به سجده رود از زمين\r\n","description":"","footnote":"","page_name":" 46 ","page_number":46},
  {"content":"\r\nاشغال مىكند .\r\n1144 - امام محمّد باقر عليه السّلام فرمود : هر گاه گروهى نماز بخوانند و ميان آنان و امام چندان فاصله باشد كه با برداشتن يك گام فراخى آن پر نشود آن امام براى ايشان امام نيست ، و هر صف جماعتى كه با پيشنمازى نماز ميكنند و فاصلهء ميان آنان با نمازگزاران صف ما بعد ، چندان باشد كه يك گام آن را پر نكند ، نماز ايشان نماز نيست يا تمام و درست نيست ، و اگر در ميانهء آن دو ، پرده يا ديوارى باشد آن نماز براى ايشان نماز صحيح نيست ، مگر نماز كسى كه محاذى در مىباشد ( كه بر آن ديوار باشد ، چون ايشان صرف نظر از فاصلهء مأمومين مىتوانند امام را ببينند ) .\r\nراوى ( زراره ) گويد : آن حضرت اضافه فرمود : اين مقصوره هاى موجود ( كه امام در آن قرار گرفته و از نظر مأمومين دور و غير قابل رؤيت مىشود ) ساختهء دست ستمكاران است ( مثل ستمگران و حكَّام بنى اميّه ، و در زمان رسول خدا صلَّى الله عليه و آله چنين مقصوره ها نبود ) و كسى كه به امامى اقتدا كند كه در مقصوره است از طرفين مقصوره ( چون امام را خود نمىبيند و كسى كه امام را ببيند نيز نمىبيند ) نمازش صحيح نيست .\r\nراوى ميگويد : باز آن حضرت فرمود : هر زنى كه به امامى اقتدا كرده و پشت سر او نماز بخواند ولى فاصله او با امام چندان باشد كه با برداشتن يك گام آن فاصله طىّ نشود ، نمازش صحيح نيست ، راوى گويد : عرض كردم : اگر در اين حال مردى بيايد و بخواهد به امام اقتدا كند ، در حالى كه آن زن در جانب آن مرد است چه\r\n","description":"","footnote":"","page_name":" 47 ","page_number":47},
  {"content":"\r\nمىكند ؟ فرمود : ميان آن زن و مرد مىايستد ، و زن نيز خود را اندكى عقب مىكشد .\r\n1145 - در روايت عبد الله بن سنان از امام صادق عليه السّلام منقول است كه آن حضرت فرمود : كمترين مقدار فاصله كه ميان تو و صف مقابل تو است باندازهء قامت بزى است كه خوابيده باشد ، و بيشترين حدّ فاصله باندازهء كاهدانى است كه براى اسبان مىبندند ، يا بنا به نقل ديگرى به اندازه محلّ خوابيدن يك اسب .\r\n1146 - عمار ساباطى گويد از امام صادق عليه السّلام سؤال كردند :\r\nهر گاه امامى نماز كند و پشت سر او مأمومين در محلَّى قرار داشته باشند كه سطح آن محلّ از جايى كه امام نماز ميخواند پائينتر باشد حكم آن چگونه است ؟ آن حضرت فرمود : اگر امام بر موضعى مانند صفّهاى بلند و دكَّانهاى بازار ( كه باندازهء يك سكوى معمولى يا بيشتر از سطح زمين بلندتر است ) يا بر جايى كه از سطح مأمومين بسيار بلندتر است قرار داشته باشد نماز مأمومين صحيح نيست ( ولى نماز امام صحيح است چون بمنزله نماز فرادى است ) ، و اگر امام باندازهء بلندى يك انگشت يا اندكى بيشتر يا كمتر از موضع مأمومين بلندتر باشد هر گاه اين اختلاف ارتفاع ، باندازهء اختلاف سطح و ناهموارى از جهت سيل باشد ( يا چنان كه در پاره اى از نسخ تهذيب آمده به قدر شبر يعنى يك وجب يا بنسخهء ديگر به قدر يسير يعنى قدر كمى باشد ) اشكالى ندارد ، و هر گاه زمين همانند دشت گسترده و هموار باشد و فقط در جايى از آن برآمدگى طبيعى باشد ، امام جماعت در محلّ برآمدگى مىايستد و مأمومين پشت سر او در سطح پستتر مىايستند ولى اگر زمين گسترده و هموار و باز باشد جز اينكه در\r\n","description":"","footnote":"","page_name":" 48 ","page_number":48},
  {"content":"\r\nسراشيبى قرار گرفته يا فرورفتگى در آن باشد اختلاف ارتفاع امام و مأمومين اشكالى ندارد . ( يعنى طرف قبله بالا باشد و امام ناچار در آنجا بايستد در صورت استواء زمين اشكالى ندارد ) .\r\nو سؤال كردند اگر امام در محلَّى پائينتر از موضع كسانى كه پشت سر او نماز مىكنند بايستد چه حكمى دارد ؟ فرمود : اشكالى بر آن نيست . و باز آن حضرت فرمود :\r\nهر گاه شخص بر بام خانه يا مانند آن بايستد چه دكَّان باشد و چه محلّ ديگرى و امام بر روى زمين نماز كند و سطح محلَّى كه امام بر آن نماز مىكند ، پائينتر از آن شخص مأموم باشد آن شخص ميتواند به او اقتدا كرده پشت سر امام نماز بخواند ، هر چه ارتفاع محلّ ايستادن او از امام بسيار بلندتر باشد ( بطور خلاصه مأموم مىتواند بر بلندى بايستد با هر ارتفاعى ) .\r\n1147 - موسى بن بكر از امام كاظم عليه السّلام سؤال كرد در مورد شخصى كه به تنهائى بعنوان يك صفّ بايستد ، آن حضرت در پاسخ فرمود : اشكالى ندارد ، صف خود از يكى يكى افراد كه مىآيند و در كنار هم مىايستند پديد مىآيد .\r\n1148 - از عبد الرّحمن بن أبى عبد الله روايت كرده‌اند كه گفت : از امام صادق عليه السّلام شنيدم كه ميفرمود : هر گاه داخل مسجد شدى و امام در ركوع بود و بنظرت رسيد كه اگر بخواهى به طرف او به روى و به صفّ برسى در اين فاصله امام سر\r\n","description":"","footnote":"","page_name":" 49 ","page_number":49},
  {"content":"\r\nاز ركوع برخواهد داشت ، پس همان جا كه هستى تكبيرة الاحرام بگو و به ركوع برو و چون امام سر برداشت همان جا سجده را بجاى آر ، و وقتى امام برخاست آنگاه پيش برو و به صف ملحق شو ، و اگر امام نشست تو نيز همان جا بنشين و وقتى برخاست تو نيز برخيز و به صف نمازگزاران ملحق شو .\r\n1149 - و روايت كرده‌اند كه شخص در نماز بدين نحو جلو ميرود كه پاهايش را به زمين ميكشد و كند پيش ميرود ، و گام برنميدارد ( كه با حالت عادى راه رفتن فرق داشته و منافى حال و وضع نمازگزار نباشد ) .\r\n1150 - حلبى از امام صادق عليه السّلام روايت كرده است كه فرمود :\r\nهر گاه به امام برسى و او را در حالى كه به ركوع رفته بيابى و پيش از آنكه سر از ركوع بردارد تكبيرة الاحرام بگوئى ، آن ركعت را به جماعت دريافته اى ، ولى اگر پيش از آنكه به ركوع روى ، امام سر از ركوع بردارد ، آن ركعت از دست تو رفته و فوت شده است .\r\nشرح : « ( ظاهرا و بقرينه قسمت اخير روايت ، بايد لفظ » به ركوع به روى « پس از » تكبيرة الاحرام بگوئى « از قلم نساخ افتاده باشد ، زيرا فرق ميان دو صورت معنونه در روايت كه يكى موجب درك يك ركعت ، و ديگرى سبب فوت آن ركعت مىشود تنها در بجا نياوردن ركوع از طرف مأموم قبل از سر برداشتن امام از ركوع است ) » .\r\n1151 - أبو اسامه روايت كرده است كه از آن حضرت ( امام صادق عليه السّلام ) سؤال كرده است در مورد شخصى كه به امام برسد و امام در ركوع\r\n","description":"","footnote":"","page_name":" 50 ","page_number":50},
  {"content":"\r\nباشد ، تكليف او چيست ؟ فرموده : اگر وقتى كه در حال قيام باشد و تكبير بگويد و آنگاه به ركوع رود ، به آن ركعت از نماز رسيده و آن را بدست آورده است .\r\n1152 - شخصى به امام باقر عليه السّلام عرض كرد : من امام مسجد قبيله هستم ، هنگام نماز كه با ايشان به ركوع ميروم صداى كفشهاى اهل قبيله را مىشنوم ( كه به نماز مىآيند ) در حالى كه در ركوع هستم چه بايد بكنم ؟ آن حضرت فرمود : دو برابر ركوعى كه هميشه مىكنى صبر كن ، اگر ايشان به نماز رسيدند كه هو المطلوب و اگر نه ، از ركوع سر بردار و بايست .\r\n1153 - اسحاق بن عمّار از امام صادق عليه السّلام روايت كرده است كه فرمود : امام را سزاوار آنست كه نمازش متناسب با حال ضعيفترين كسى كه پشت سر او است باشد ( يعنى سبك بجا آورد و طولانى نسازد مگر اينكه پشت سر او افرادى باشند كه همه توانائى تحمّل نماز طولانى را داشته باشند ) .\r\n1154 - در زمان رسول خدا صلَّى الله عليه و آله معاذ بن جبل در مسجدى امامت ميكرد و قراءت را طولانى مىساخت ، اتفاقا شخصى بر او گذشت ، و خواست با او نماز جماعت كند كه معاذ شروع به خواندن سورهء طولانى و بلندى كرد ، آن شخص كه وضع را چنين ديد ، قصد انفراد كرده خود قراءت را خواند و نماز را به پايان رسانده بر مركب خويش نشست و رفت ، اين خبر به رسول خدا صلَّى الله عليه و آله رسيد ، شخصى را نزد معاذ فرستاد و فرمود : معاذ زنهار از اينكه فتنه ساز باشى و كارى كنى كه مردم نماز جماعت را ترك كنند تو را سفارش مىكنم\r\n","description":"","footnote":"","page_name":" 51 ","page_number":51},
  {"content":"\r\nكه سوره هاى كوتاه مثل « و الشّمس و ضحيها » و امثال آن را بخوانى .\r\n1155 - همانا پيامبر خدا صلَّى الله عليه و آله روزى براى اصحاب خود امامت ميفرمود ، كه صداى گريهء كودكى به گوش آن حضرت رسيد ، پس نماز را كوتاه و سبك بپايان رسانيد ( تا مادر طفل كه در نماز بوده زودتر از نماز فارغ شود و بكودك خود پردازد ) .\r\nو بر امام است كه در نماز جهريّه قراءت را با صداى متوسّط ( نه بسيار بلند و نه بسيار آهسته ) بخواند ، زيرا خداوند عزّ و جلّ ميفرمايد « نمازت را بلند مخوان ، و بسيار آهسته نيز مخوان » .\r\nو چون امام از خواندن حمد فارغ شود ، كسى كه پشت سر او است بايد بگويد : « الحمد لله ربّ العالمين » و جايز نيست پس از خواندن سورهء حمد مأمومين « آمين » بگويند ، زيرا اين كلمه را نصارى ميگويند .\r\n1156 - زراره و محمّد بن مسلم از امام باقر عليه السّلام روايت كرده‌اند كه آن حضرت فرمود : امير المؤمنين عليه السّلام ميفرمود : هر كس پشت سر امامى كه به او اقتدا كرده قراءت را خود بخواند و بميرد بر غير فطرت اسلام مرده است .\r\nشرح : « ممكن است خبر در مورد نمازهاى جهريه كه صوت امام را ميشنود باشد نه مطلق و ذيل خبر ، اين معنى را تأييد مىكند از حيث مناسبت » .\r\n","description":"","footnote":"","page_name":" 52 ","page_number":52},
  {"content":"\r\n1157 - حلبى از امام صادق عليه السّلام روايت كرده است كه آن حضرت فرمود : هر گاه پشت سر امامى كه به او اقتدا كرده اى نماز كنى در عقب او خود قراءت مكن ، خواه قراءت امام را بشنوى ( كه نماز جهريّه باشد ) و خواه نشنوى ( كه اخفاتيّه باشد ) مگر آنكه نماز جهريّه اى باشد و به هيچ وجه صداى امام را نشنوى ، در اين صورت خودت قراءت كن .\r\n1158 - و در روايت عبيد بن زراره از آن حضرت منقول است كه فرمود : در نماز جماعت اگر مأموم همهمه ( يا صداى نامفهوم ) را بشنود حمد و سوره را قراءت نكند .\r\n1159 - زراره از امام باقر عليه السّلام روايت كرده كه آن حضرت فرمود :\r\nهرگز به هيچ وجه در دو ركعت آخر نمازهاى فريضهء چهار ركعتى ، قراءت ( حمد و سوره هاى ديگر قرآن ) مخوان چه امام باشى و چه نباشى ، راوى گويد عرض كردم :\r\nپس چه بگويم در اين دو ركعت ؟ فرمود : خواه امام باشى و خواه تنها ( چه در جماعت و چه انفراد ) سه بار اين تسبيحات را بخوان : « سبحان الله و الحمد لله و لا إله إلَّا الله » كه نه ذكر را تمام كرده آنگاه تكبير ميگوئى و به ركوع ميروى .\r\n1160 - و هيب بن حفص از ابى بصير و او از امام صادق عليه السّلام\r\n","description":"","footnote":"","page_name":" 53 ","page_number":53},
  {"content":"\r\nروايت كرده است كه آن حضرت فرمود : كمترين ذكرى كه در دو ركعت آخر ( نمازهاى چهار ركعتى ) كافى است خوانده شود سه تسبيح است بدين ترتيب كه بگوئى « سبحان الله ، سبحان الله ، سبحان الله » .\r\n1161 - و در روايت زراره از امام باقر عليه السّلام منقولست كه فرمود : و اگر پشت سر امام بودى در دو ركعت اوّل هرگز چيزى ( از حمد و سوره ) مخوان ، بلكه خاموش باش و قراءت امام را آنچه مىخواند گوش كن ، و در دو ركعت آخر نيز هرگز چيزى ( از حمد و سوره ) مخوان ، زيرا خداوند عزّ و جلّ به مؤمنان خطاب ميفرمايد : * ( وَإِذا قُرِئَ الْقُرْآنُ فَاسْتَمِعُوا لَه وَأَنْصِتُوا لَعَلَّكُمْ تُرْحَمُونَ ) * ( يعنى اى مؤمنان هر گاه در نماز واجب پشت سر امام بوديد و امام ) ، قرآن مىخواند ( يعنى قراءت حمد و سوره ) پس به قراءت او گوش فرا داريد و خود خاموش باشيد ، ( باشد كه مورد رحمت الهى قرار گيريد ) [ اعراف : 204 
  ] دو ركعت آخر نمازهاى چهار ركعتى نيز تابع دو ركعت نخستين است و همان حكم را دارد .\r\nشرح : « معنى حديث باختصار چنين است كه پشت سر امام ، مأموم نبايد حمد و سوره را قراءت كند ، در دو ركعت اوّل بنا به حكم آيهء شريفه اى كه گذشت ، و در دو ركعت آخر بنا به فرمايش امام عليه السّلام آنجا كه ميفرمايد : دو ركعت آخر تابع حكم دو ركعت نخستين است ، البته اين حكم مربوط به خواندن حمد و سوره است و منافات با ذكر تسبيحات ( در دو ركعت آخر ) ندارد ، همچنين از ظاهر اين حديث مستفاد ميگردد كه مطلق شنيدن قرآن موجب خاموش ماندن و گوش فرا داشتن به آن نميگردد ، بلكه اين امر زمانى واجب است كه شخص در نماز جماعت و پشت سر امام باشد ، و مؤيّد اين نظر پاره اى احاديث وارده است كه از آن جمله در حديثى قوى\r\n","description":"","footnote":"","page_name":" 54 ","page_number":54},
  {"content":"\r\nروايت شده كه از امام صادق عليه السّلام سؤال كردند در مورد قراءت پشت سر امام جماعت ؟ و آن حضرت فرمود : هر گاه پشت سر امامى باشى كه او را دوست ميدارى و به او اعتماد دارى يعنى از شيعيان بوده و عادل باشد و فسق ظاهر نداشته باشد ، همانا قراءت او از قراءت تو كفايت مىكند ، ولى اگر بخواهى مىتوانى در اخفاتيّه خود قراءت كنى . امّا اگر نماز جهريّه باشد خاموش باش و به قراءت امام گوش فرا ده چنان كه خداوند متعالى فرموده است : گوش دهيد تا مورد رحمت قرار گيريد . شخصى عرض كرد : اگر امام كسى باشد كه به او اعتماد نداشته باشم و بد مذهب يا فاسق باشد ، آيا به او اقتدا كنم ؟ و خود قراءت كنم ؟ آن حضرت فرمود كه پيش از او نماز خود را بجاى آر يا بعد از او نماز كن - تا آخر حديث » .\r\n1162 - بكر بن محمّد أزدى از امام صادق عليه السّلام روايت كرده كه آن حضرت فرمود : من دوست نميدارم كه شخص در نمازى كه قراءت را در آن بلند نمىخوانند ( يعنى نمازهاى اخفاتيّه ) پشت سر امام نماز كند و مانند درازگوش خاموش و بىصدا ايستاده باشد ، راوى گويد : عرض كردم : فدايت گردم پس چه بكند ؟\r\nفرمود : تسبيح بگويد .\r\n1163 - عمر بن اذينه از زرارة و او از امام باقر عليه السّلام روايت كرده است كه آن حضرت فرمود : هر گاه مأموم به بعضى از نماز برسد و بخشى از آن را از دست بدهد و امام عادل باشد و بتوان بر او اعتماد كرد آنچه را درمىيابد اوّل نماز خود حساب مىكند در اين صورت اگر دو ركعت از نماز ظهر يا عصر يا عشا را دريابد و دو ركعت از او ( مأموم ) فوت شده باشد ، در آن دو ركعتى كه پشت سر امام دريافته نزد خود و از براى خويش الحمد را ميخواند ، و چون امام سلام داد او برميخيزد و دو\r\n","description":"","footnote":"","page_name":" 55 ","page_number":55},
  {"content":"\r\nركعت باقيمانده را بجا مىآورد ، كه در آن قراءت نمىكند و تنها تسبيح و ذكر لا إله إلَّا الله و دعا ميخواند ، زيرا در اين دو ركعت ( دو ركعت آخر نمازهاى چهار ركعتى ) قرائت نيست . و اگر يك ركعت را با امام دريابد ، در آن يك ركعت پشت سر امام قراءت مىكند و حمد را ميخواند ، و چون امام سلام داد او برميخيزد و سورهء فاتحه ( الحمد ) را ميخواند ، آنگاه مىنشيند و تشهّد را بجا مىآورد ، بعد برميخيزد و آن دو ركعتى را كه در آن قراءت ( الحمد ) نيست ميخواند .\r\n1164 - و عبيد الله بن علىّ حلبىّ از زراره و او از امام صادق عليه السّلام روايت كرده ، گويد : از آن حضرت سؤال كردم هر گاه شخص پشت سر امام نماز كند و امام تشهّد آخر را طولانى سازد او چه مىتواند بكند ؟ فرمود : اگر بخواهد سلام نماز را ميدهد و از پى حاجت و كار خود ميرود .\r\n1165 - و اسحاق بن عمّار از آن حضرت سؤال كرد و گفت : گاه پيش مىآيد كه داخل مسجد ميشوم و امام به ركوع رفته من نيز با او به ركوع ميروم و تنها هستم و به سجده ميروم وقتى از سجده ها سر برداشتم چه كنم ؟ آن حضرت فرمود : برخيز و خود را به صف مأمومين برسان . اگر ايشان ايستاده بودند تو نيز با آنان بايست ، و اگر ( براى تشهد ) نشسته بودند تو نيز با آنان بنشين .\r\n","description":"","footnote":"","page_name":" 56 ","page_number":56},
  {"content":"\r\n1166 - و نيز سماعه از آن حضرت ( امام صادق عليه السّلام ) پرسيد : هر گاه شخص به مسجد درآيد و اهل مسجد يا حاضران نماز كرده باشند ، آيا او شروع به نماز واجب كند يا نافله را ابتدا بجاى آورد ؟ آن حضرت فرمود : اگر وقت مربوط به نماز نافله باشد و وقت نافله هنوز به پايان نرسيده باشد ( مثل دو قدم در نافله ظهر و چهار قدم در نافلهء عصر ) باكى نيست كه نافله را پيش از نماز واجب بجا آورد ، و اگر بيم دارد كه وقت فضيلت نماز واجب از دست برود در اين صورت نافله را به تأخير اندازد و نماز واجب را ابتدا كند كه آن حقّ خداوند عزّ و جلّ است . آنگاه نماز نافله را هر چه خواست بجا آورد .\r\n1167 - محمّد بن مسلم از امام محمّد باقر يا امام صادق عليهما السّلام روايت كرده است در مورد اين مسأله كه هر گاه شخص داخل مسجد شود و امام در ركوع باشد و بيم آن داشته باشد كه مبادا امام سر از ركوع بردارد و او آن ركعت را از دست بدهد ، چه كند ؟ حضرت فرمود : همان جا به ركوع ميرود ( البتّه پس از اقتدا و أداى تكبيرة الاحرام ) و در حال ركوع راه ميرود تا به صف نمازگزاران برسد .\r\n1168 - ابراهيم بن ميمون از امام صادق عليه السّلام روايت كرده است در مورد مردى كه پيشنمازى زنان كند در حالى كه مرد ديگرى در نماز واجب با ايشان همراه نباشد ، آيا جايز است ؟ آن حضرت فرمود : بلى جايز است ، و هر گاه با او كودك\r\n","description":"","footnote":"","page_name":" 57 ","page_number":57},
  {"content":"\r\nنابالغى باشد در جانب راست امام مىايستد ( امام او را در سمت راست خود ميگمارد ) .\r\n1169 - عمّار ساباطى از امام صادق عليه السّلام روايت كرده است كه از آن حضرت سؤال كردند در مورد شخصى كه أذان و إقامه بگويد تا به تنهائى نماز كند ، بعد مرد ديگرى بيايد و به او بگويد موافقى با هم نماز جماعت گزاريم ، آيا جايز است آن دو با همان أذان و إقامه نماز كنند ؟ آن حضرت فرمود : نه ، بلكه أذان و اقامهء ديگرى ميگويند .\r\nشرح : « اين خبر دلالت دارد بر عدم اكتفاء باذان و إقامه منفرد براى جماعت » .\r\n1170 - امير المؤمنين عليه السّلام ميفرمود : باكى نيست كه پسر بچّه قبل از رسيدن به سنّ بلوغ أذان بگويد ولى امامت نمىتواند بكند تا اينكه بسنّ بلوغ برسد ، و اگر امامت كرد نماز او درست ، و نماز كسانى كه پشت سر او خوانده و به او اقتدا كرده‌اند باطل است .\r\n1171 - و عمّار ساباطى از امام صادق عليه السّلام سؤال كرد : هر گاه شخصى امام را هنگامى كه سلام نماز را ميدهد درك كند ، چه بايد بكند ؟ آن حضرت فرمود : بر او است كه أذان و إقامه بگويد ، و نماز را شروع كند .\r\nشرح : « شارح فقيه » مجلسى ( ره ) « گفته است : اين خبر محمول بر استحباب\r\n","description":"","footnote":"","page_name":" 58 ","page_number":58},
  {"content":"\r\nاست ، هر چند اكتفا باذان و اقامهء آن جماعت جايز است » .\r\n1172 - و از آن حضرت سؤال كردند : هر گاه شخص به مسجد درآيد و مردم در نماز جماعت باشند و امام يك ركعت از نماز را خوانده و از او جلو باشد ، و او تكبير گفته به نماز پردازد ، آنگاه امام را علَّتى پديد آيد كه نتواند نماز را ادامه دهد و چون او نزديكتر از ديگران به امام است امام دست او را بگيرد و او را براى امامت بجاى خود پيش بدارد ، چنين شخصى تكليفش چيست ؟ آن حضرت فرمود : نماز را با مأمومين تمام كند ، آنگاه بنشيند تا وقتى ايشان تشهّد گفته و از نماز فارغ شدند پس با اشاره از دست راست و چپ به مأمومين ايماء كند يعنى كه نماز را سلام دهيد يا نماز شما تمام شده است تا ايشان سلام را بگويند ، آنگاه خود برخيزد و آن يك ركعت را كه از او فوت شده و از نماز عقب مانده بود بجا آورد و نماز خود را بپايان رساند .\r\n1173 - محمّد بن سهل از پدر خود روايت كرده كه گفت : از امام رضا عليه السّلام سؤال كردم در مورد حكم كسى كه با امام گروهى كه با او مىتوان نماز كرد به ركوع رود ، آنگاه پيش از امام سر از ركوع بردارد چه بايد بكند ؟ آن حضرت فرمود : بار ديگر به ركوع ميرود و با امام يا پس از او سر از ركوع برميدارد .\r\nشرح : « بايد توجّه داشت كه اين عمل به قصد متابعت از امام صورت ميگيرد و لذا از قاعده زيادتى ركن كه موجب بطلان نماز است مستثنى بوده و در نماز جماعت بخشيده مىشود » .\r\n1174 - فضيل بن يسار از امام صادق عليه السّلام سؤال كرد : هر گاه شخصى با امامى كه مىتوان به او اقتدا كرد ( يعنى شيعه و عادل و واجد شرايط ) نماز\r\n","description":"","footnote":"","page_name":" 59 ","page_number":59},
  {"content":"\r\nكند ، آنگاه قبل از اينكه امام سر از سجده بردارد ، او سر خود را از سجده بلند كند تكليفش چيست ؟ آن حضرت فرمود : بايد به سجده رود ( و با امام سجده را بجاى آورده و سر بردارد ) .\r\n1175 - حسين بن يسار روايت كرده كه شنيده است كسى از امام رضا عليه السّلام مىپرسد : هر گاه شخصى پهلوى شخص ديگرى كه پيشنماز است ، به او اقتدا كرده و نماز كند ، و بدون اينكه امام بداند در سمت چپ او قرار گيرد ، وقتى امام متوجّه اين موضوع شود چه بايد بكند در حالى كه مشغول نماز است ؟ ( وقتى نمىتواند حرفى بزند ) آن حضرت فرمود : او را بجانب دست راست خود ميكشد .\r\n1176 - امير المؤمنين عليه السّلام فرمود : زنان با پيامبر صلَّى الله عليه و آله نماز ميگزاردند ، آن حضرت دستور فرموده بود كه زنان پيش از مردان سر از سجده برندارند ، بخاطر تنگ بودن لنگهاى مردان .\r\n1177 - و هشام بن سالم از امام صادق عليه السّلام سؤال كرد در مورد زن كه آيا زن مىتواند امامت زنان كند ؟ آن حضرت فرمود : در نافله مىتواند امّا در نمازهاى واجب نمىتواند ، و در نماز نافله يا مستحبّى هم نبايد جلوى زنان بايستد بلكه در ميان ايشان مىايستد .\r\n","description":"","footnote":"","page_name":" 60 ","page_number":60},
  {"content":"\r\nشرح : « مشهور جواز امامت زن است براى زنان در نماز واجب ، و علامهء حلَّى در كتاب تذكرة الفقهاء گويد : اين قول جملهء فقهاى ما است ، و از ابن جنيد و سيّد مرتضى - رحمهما الله - نقل شده است كه در نماز نافله نيز ميتواند امامت كند ، و از اين كلام چنين استفاده مىشود كه در نوافل جماعت جايز است ، مگر آنكه مراد از نافله نماز عيدين باشد و چون در زمان عدم حضور امام عليه السّلام اين دو نماز و نماز استسقاء مستحب است لكن به جماعت انجام مىشود از اين رو نافله گفته شده است » .\r\n1178 - زراره از امام باقر عليه السّلام روايت كرده گويد : به آن حضرت عرض كردم : آيا زن مىتواند براى زنان امامت كند ؟ فرمود : نه ، مگر در نماز بر ميّت مادام كه هيچ كسى يا مردى سزاوارتر از او بر اين كار نباشد ، در اين صورت ميان زنان در صف ايشان مىايستد و ابتدا او تكبير ميگويد و بعد زنان تكبير ميگويند .\r\n1179 - هشام بن سالم از امام صادق عليه السّلام روايت كرده است كه فرمود : نماز زن در صندوقخانه اش بهتر از نماز او در ميان اطاق است ، و نماز او در اطاقش بهتر از نماز او در ميان خانه است ( بعبارت ديگر نماز زن هر چه به پوشيدگى و پنهانى از انظار نزديكتر باشد نيكوتر و مقبولتر است ، لذا نماز او در مسجد كه در معرض انظار است واضح است كه تا چه پايه از اين غرض دور و به كراهت نزديك است ) .\r\nو هنگامى كه مرد براى زنى امامت مىكند ، آن زن پشت سر مرد از جانب راست او مىايستد ، به مقدارى كه در حالت سجود ، سرش محاذى زانوان مرد باشد .\r\n","description":"","footnote":"","page_name":" 61 ","page_number":61},
  {"content":"\r\n1180 - حلبى از آن حضرت سؤال كرد : آيا مرد مىتواند براى زنان امامت كند ؟ آن حضرت فرمود : بلى ، و اگر پسرانى با زنان باشند ، آنان را در صف پيش از زنان نگه داريد ( كه زنان پشت پسران باشند ) هر چند غلام بچّه و بنده باشند .\r\n1181 - داود بن حصين از آن حضرت ( امام صادق عليه السّلام ) روايت كرده است كه فرمود : حاضر ، براى مسافر امامت نميكند و مسافر نيز امامت حاضر نميكند ( يعنى مكروه است ) ، و اگر شخصى بموردى از اين قبيل برخورد كند و مسافر ، امامت گروهى غير مسافر كند ، هنگامى كه دو ركعت نماز تمام شود او سلام ميدهد ، آنگاه دست يكى از مأمومين را گرفته و او را پيش مياندازد و وى امامت ايشان مىكند ، و هر گاه مسافر پشت سر گروهى كه غير مسافر و در حضر هستند نماز كند ، در اين صورت پس از دو ركعت خواندن ، نماز را تمام مىكند و سلام ميدهد .\r\n1182 - و روايت كرده‌اند از آن حضرت كه فرمود : اگر شخص بر جان خود بيمناك باشد بخاطر كسى كه با او نماز ميگزارد ( چون اهل تسنّن در سفر چهار ركعت را بهتر ميدانند و اگر كسى در نماز جماعت با آنان دو ركعت گزارد آن را دليل رفض او به حساب مىآوردند ) در اين صورت دو ركعت اوّل را به قصد نماز واجب بجا مىآورد و آن دو ركعت دوّم را قصد نماز مستحبى مىكند .\r\nشرح : « مراد حال تقيّه است چون اهل سنّت قصر نماز را بر مسافر واجب نمىدانند و اگر كسى در مسافرت نماز را شكسته بخواند علامت تشيّع او دانند » .\r\n1183 - و نيز از آن حضرت ( امام صادق عليه السّلام ) روايت كرده‌اند كه\r\n","description":"","footnote":"","page_name":" 62 ","page_number":62},
  {"content":"\r\nفرمود : هر گاه مسافر ، داخل نماز عدّه اى مقيم و غير مسافر گردد ، اگر نماز ظهر باشد دو ركعت اوّل را به قصد واجب بجا مىآورد ، و دو ركعت آخر را به نيت نافله ، و هر گاه آن نماز ، نماز عصر باشد ، شخص دو ركعت اوّل را به قصد نافله ميخواند ، و دو ركعت آخرين را به قصد نماز فريضه .\r\nشرح : « چون نافلهء عصر قبل از عصر است و پس از آن نافله اى نيست » .\r\n1184 - و نيز از آن حضرت روايت كرده‌اند ( كه در مسأله و فرض پيشين ) هر گاه مسافر به نماز ظهر داخل شده باشد ، دو ركعت اوّل را به قصد ظهر و دو ركعت آخر را به نيّت نماز عصر بجا مىآورد :\r\nصدوق - رحمه الله - مىفرمايد : اين اخبار ( هر چند ظاهرا مختلف باشد ) در واقع با يك ديگر اختلافى ندارد ، و در هر يك از اين صورتها نمازگزار مختار است ، پس بهر كدام عمل كند جايز است .\r\n1185 - عبد الله بن مغيره روايت كرده گويد : منصور بن حازم همواره ميگفت : هر گاه به امام رسيدى و او دو ركعت نماز كرده و نشسته بود ، تكبيرة الاحرام بگو و بنشين ، و وقتى بلند شدى بار ديگر تكبيرة الاحرام بگو .\r\nشرح : « اگر نمازگزار قبل از ركوع امام را درك كرد آن ركعت باجماع درست است ، و اگر در حال ركوع درك كرد اين نيز بقول أصحّ يك ركعت محسوب مىشود يعنى امام كه در حال ركوع است ، وى تكبيرة الاحرام گفته و به امام ملحق مىشود و اگر امام را پس از سر برداشتن از ركوع درك كرد ميتواند تكبير بگويد و اقتدا كند و با\r\n","description":"","footnote":"","page_name":" 63 ","page_number":63},
  {"content":"\r\nامام سجدتين را بجا آورد . و برخيزد و احتياط آنست كه تكبيرة الاحرام را تجديد كند و اين ركعت كه شروع كرده ركعت اوّل او محسوب است ، و اگر در حال سجده امام را درك كرد او نيز حكمش مانند حكم كسى است كه بعد از سر برداشتن امام از ركوع او را درك كرده است » .\r\n1186 - امام صادق عليه السّلام فرمود : هر گاه با اهل تسنّن نماز كنى از قراءت كافى است چنان بخوانى كه در دل خود با خويشتن صحبت ميكنى . يعنى در كمال آهستگى .\r\nو كسى كه پشت سر مخالف شيعيان يا اهل سنّت نماز مىكند ، و امام سورهء سجده را ميخواند و به سجده نمىرود مأموم خود در اثناى نماز ، با سر به نيّت سجده ايماء مىكند .\r\nو وقتى امام مىگويد : « سمع الله لمن حمده » كسانى كه پشت سر او هستند ميگويند : « الحمد لله ربّ العالمين » و صداى خود را پائين مىآورند ( شايد به جهت تقيّه و شايد بدليل اينكه مطلوبست مأمومين همه ذكرها را آهسته بگويند ) و اگر با مخالفان شيعه يا با اهل سنّت نماز ميكرد ، بگويد « ربّنا لك الحمد » .\r\n1187 - رسول خدا صلَّى الله عليه و آله فرمود : هر كس امامت جمعى كند و خويشتن را به دعا مختصّ سازد و دعا براى خود كند و براى مأمومين نكند ، در حق آنان خيانت ورزيده است .\r\nشرح : « اين خبر دلالت دارد بر اينكه امام بايد ادعيّه را به صيغه جمع بخواند و به انفراد دعا نكند » .\r\n","description":"","footnote":"","page_name":" 64 ","page_number":64},
  {"content":"\r\n1188 - ابو بصير از امام باقر يا امام صادق عليهما السّلام روايت كرده كه آن حضرت فرمود : دعائى را كه پشت سر امام بعنوان مأموم ميخوانى چنان مكن كه به گوش امام برسانى .\r\nشرح : « يعنى سزاوار آن است كه امام آنچه ميخواند به گوش مأمومين رساند .\r\nنه مأمومين آنچه كه اذكار و ادعيه مىخوانند ، به گوش امام برسانند » .\r\n1189 - از أبى بكر بن أبى سمّال روايت كرده‌اند كه گفت : من پشت سر امام صادق عليه السّلام نماز صبح ميگزاردم ، هنگامى كه آن حضرت از قراءت ركعت دوم فراغت يافت به آواز بلند همچنان كه قراءت ميخواند اين دعا را خواند : « اللَّهم اغفر لنا و ارحمنا و عافنا و اعف عنّا في الدّنيا و الآخرة إنّك على كل شىء قدير » ( يعنى :\r\nبار خدايا ، ما را بيامرز و از گناهانمان درگذر و بر ما رحمت فرما و ما را عافيت عطا فرما و گناهانمان را در دنيا و آخرت عفو فرما كه همانا تو بر هر چيز توانايى ) .\r\n1190 - حفص بن بخترى از امام صادق عليه السّلام روايت كرده است كه فرمود : شايسته است كه امام پس از نماز همچنان در جاى خود بنشيند تا مأمومين و آنان كه دير رسيده‌اند نماز خود را تمام كنند ، و نيز امام را شايسته آنست كه تشهّد را به مأمومين بشنواند ، و مأمومين هيچ چيز از آنچه ميخوانند - يعنى شهادتين - به گوش امام\r\n","description":"","footnote":"","page_name":" 65 ","page_number":65},
  {"content":"\r\nنرسانند ، و نيز امام ذكر « السّلام علينا و على عباد الله الصّالحين » را به گوش مأمومين برساند .\r\n1191 - امام صادق عليه السّلام فرمود : عبد الله مسعود با دو چيز كه از پيش خود گفته بود نماز مردم را باطل ساخت ، يكى اينكه گفت ( پس از ركوع بگوئيد ) « تبارك اسمك و تعالى جدّك » - يعنى بزرگوار است نام تو و بلند است بخت تو - و اين سخن را جنّيان از روى نادانى گفتند و خداوند تبارك و تعالى از قول ايشان آن عبارت را حكايت فرموده است ( در سوره جنّ ) ، و دوّم چيزى كه ابن مسعود از پيش خود ساخت اينكه گفت : « السّلام علينا و على عباد الله الصّالحين » را در تشهّد اوّل بگويند امّا در تشهّد دوّم بعد از شهادتين ، گفتن اين سلام اشكالى ندارد ، زيرا نمازگزار در تشهّد آخر وقتى شهادتين را بگويد ديگر از نماز فارغ شده و سلام كه موجب قطع نماز است خللى به نماز وارد نمىسازد .\r\n1192 - علىّ بن جعفر از برادرش موسى بن جعفر عليهما السّلام سؤال كرد :\r\nشخصى كه پشت سر امام نماز جماعت ميخواند و امام تشهّد را طولانى مىكند و او را بول ميگيرد يا بيم داشته باشد كه كارى يا چيزى از دست برود يا دردى عارض او شود چه بكند ؟ آن حضرت فرمود : سلام ميدهد و از نماز فارغ مىشود و امام را به حال خود ميگذارد .\r\n","description":"","footnote":"","page_name":" 66 ","page_number":66},
  {"content":"\r\nو بر امام جماعت است كه از محلّ نماز خود برنخيزد تا مأمومين پشت سر او نمازشان را تمام كنند ، ولى اگر امام صبر نكند و برخيزد هم بر او چيزى نيست و مسئوليّتى ندارد .\r\nپدرم - رحمه الله - در رساله اى كه برايم فرستاده گويد : اگر از تو بادى يا حدثى خارج شد كه وضو را باطل مىسازد يا بخاطرت آمد كه وضو ندارى در هر حالى كه در نماز هستى سلام بده و مردى را كه اهليّت داشته باشد پيش انداز تا با مردم باقيماندهء نمازشان را امامت كند ، و تو خود نيز وضو بساز و نمازت را دوباره بخوان .\r\n1193 - امير المؤمنين عليه السّلام فرمود : هر امامى كه امامت نمازگزاران كند و بخاطرش آيد كه جنب بوده است و فراموش كرده ، يا حدثى از او سر بزند يا خون از بينى او روان شود يا باد و سر و صدائى در شكم او بپيچد كه نتواند آن را نگه دارد ، بايد جامهء خود را بر بينىاش برگيرد ، ( و چنان بنمايد كه خون از بينىاش جارى شده آنگاه از حال نماز خارج شده ) و دست يكى از مأمومين را گرفته و او را پيش بدارد تا بجاى او نماز را ادامه دهد آنگاه خود وضو بسازد و امام جديد بقيّهء آنچه را كه او از نماز با مردم خوانده به إتمام رساند و او خود پس از وضو بقيّهء نماز خويش را تمام كند و اگر جنب بوده است غسل كند و همه نماز را دوباره بخواند .\r\n1194 - معاوية بن ميسره از امام صادق عليه السّلام روايت كرده كه\r\n","description":"","footnote":"","page_name":" 67 ","page_number":67},
  {"content":"\r\nآن حضرت فرمود : امام را شايسته نيست هر گاه محدث شود يا حدثى از او سر بزند كسى را پيش اندازد مگر آن كس را كه اقامهء امام را درك كرده باشد . و هر گاه مسبوقى را كه يك ركعت دير رسيده پيش اندازد ، عبد الله بن سنان از آن حضرت روايت كرده كه در اين مورد فرمود : چنين شخصى وقتى نماز را با آنان به پايان رسانيد از دست راست و دست چپ ايماء و اشاره مىكند كه شما نمازتان تمام شده برخيزيد ، آنگاه خود بايد آنچه از نماز را كه دير رسيده و از دست داده بجا آورد .\r\n1195 - جميل بن درّاج از آن حضرت روايت كرده است در اين مورد كه :\r\nشخصى بدون وضو امامت گروهى كند و وقتى متوجّه شد از نماز خارج شود و مرد ديگرى را بجاى خود پيش اندازد و اين شخص اخير نداند امام قبلى چقدر از نماز را خوانده ( و از كجا بايد ادامه دهد ) تكليف او چيست ؟ آن حضرت فرمود : كسانى كه پشت سر او هستند ( مأمومين ) او را متوجّه مىسازند و با اشاره به او مىفهمانند .\r\n1196 - زرارة به امام باقر عليه السّلام عرض كرد : شخصى داخل در نماز گروهى شد و قصد نماز نداشت و امام آن قومى را حدثى سر زد ، پس دست آن مرد را گرفته و او را بجاى خود پيش انداخت ، و آن مرد با مردم نماز خواند ، آيا نماز مردم كه با او به جماعت خوانده‌اند صحيح است در حالى كه او قصد نماز نداشته است ؟\r\nآن حضرت فرمود : سزاوار نيست كسى كه قصد نماز ندارد داخل در نماز جماعتى شود ، بلكه شايسته آن است كه قصد نماز كند ، اگر چه پيشتر نماز كرده باشد ، كه البتّه نماز\r\n","description":"","footnote":"","page_name":" 68 ","page_number":68},
  {"content":"\r\nديگرى براى او ( در نامهء اعمالش يا به پايش ) منظور مىكنند ، در غير اين صورت ( وقتى قصد نماز نكرده است ) هرگز نبايد با ايشان داخل نماز شود ، ولى نماز آن جماعت درست است هر چند امام قصد نماز نكرده باشد .\r\nشرح : « اين خبر بر اين دلالت دارد كه بطلان صلاة امام جماعت موجب بطلان نماز مأمومين نيست مادامى كه علم ببطلان نماز امام ندارند » .\r\n1197 - على بن جعفر از برادرش موسى بن جعفر عليهما السّلام سؤال كرد :\r\nهر گاه از امام حدثى سر بزند و او از نماز منصرف شود و كسى را براى امامت بجاى خود پيش نياندازد ، وضع و حال آن مأمومين چه خواهد بود ؟ امام فرمود : نماز آنان درست نيست مگر با امام ، پس بايد بعضى از ايشان بعضى ديگر را بعنوان امام جلو بفرستند و او باقيماندهء نماز را با ايشان بجا آورده و نماز را تمام كند ، در اين صورت نماز آنان تمام شده است .\r\n1198 - حلبى از امام صادق عليه السّلام روايت كرده است كه از آن حضرت سؤال كردند شخصى كه امامت قومى مىكند و يك ركعت نيز با ايشان خوانده آنگاه مرده است تكليف مأمومين چيست ؟ فرمود : شخص ديگرى از آن مأمومين را پيش ميدارند و بنا را بر آن ركعت خوانده شده ميگذارند و جنازهء امام متوفّى را پشت سرشان قرار ميدهند ، و هر كس جسد را هنگامى كه سرد شده دست بزند غسل مسّ\r\n","description":"","footnote":"","page_name":" 69 ","page_number":69},
  {"content":"\r\nميّت مىكند . و هر كس با جماعتى به امامت نماز كند و جنب يا بدون وضو باشد بر او است كه نماز را اعاده كند ، و نمازگزارانى كه به او اقتدا كرده‌اند لازم نيست نمازشان را اعاده كنند ، و لازم هم نيست كه چنين امامى مأمومين را از وضع خود ( كه جنب بوده يا وضو نداشته يا علَّت ديگرى در او بوده ) آگاه سازد ، كه اگر چنين مسئوليتى مىداشت بىترديد هلاك مىشد .\r\nراوى گويد : عرض كردم : ( اگر لازم مىبود كه امام وضع خود را به مأمومين اعلام نمايد ) آنگاه چه ميكرد با كسى كه بسوى خراسان عزيمت كرده ، و چه ميكرد با مأمومى كه اساسا او را نمىشناخت ؟ امام عليه السّلام فرمود : اين مسئوليتها از او برداشته شده و تكليفى ندارد .\r\n1199 - حلبى از امام صادق عليه السّلام روايت كرده كه آن حضرت فرمود :\r\nهر گاه پس از شروع نماز به جماعت ملحق شوى و امام يك ركعت يا بيشتر از نماز را خوانده باشد كه از تو فوت شده پس آنچه را درمىيابى اوّل نماز خود قرار ده ، و اوّل نماز خود را آخر نمازى كه دريافته اى قرار مده ( يعنى مثلا اگر در ركعت سوم به امام ملحق شدى و نماز چهار ركعتى بود دو ركعت آخر امام - سوم و چهارم - را دو ركعت اوّل خود قرار ده ، در اين صورت قراءتى كه امام در دو ركعت نخستين كرده بجاى قراءت تو نباشد بنا بر اين كافى نيست كه تسبيح بگوئى ، ولى اگر حمد و سوره بخوانى آخر نماز امام را اوّل نماز خود ساخته اى ) .\r\nو كسى كه امام او را در جايى كه لازم است بايستد مىنشاند ( مثلا ركعت\r\n","description":"","footnote":"","page_name":" 70 ","page_number":70},
  {"content":"\r\nدوم امام و ركعت اوّل اوست ) نيم خيز و سر پا آماده بلند شدن مىنشيند ، نه مانند كسى كه لازم است بنشيند ، و بطور كامل نشسته است ( مانند مورد تشهّد ) او درست نمىنشيند .\r\n1200 - عبيد بن زراره از امام صادق عليه السّلام روايت كرده است در مورد شخصى كه با امام داخل در نماز شود ، در حالى كه امام پيش از او يك ركعت نماز خوانده باشد ، و وقتى نماز امام به پايان رسيد او نيز همراه ديگران برخيزد و از مسجد خارج شود ، آنگاه به ياد آورد كه يك ركعت از او فوت شده ، آن حضرت فرمود : آن يك ركعت را برميگردد و ميخواند .\r\nشرح : « فقها گويند مشروط بر اينكه روى از قبله نگردانده و پشت به قبله ننموده باشد ولى خبر مطلق است » .\r\n1201 - در كتاب زياد بن مروان قندى ؛ و در نوادر محمّد بن ابى عمير آمده است كه امام صادق عليه السّلام در مورد شخصى كه گروهى را از هنگامى كه از خراسان خارج مىشوند تا وقتى بمكَّه برسند امامت كند ، آنگاه معلوم شود كه آن شخص يهودى يا نصرانى بوده است ، فرمود : بر مأمومين لازم نيست نمازهاى اين مدّت را اعاده كنند .\r\nشرح : « خبر دلالت دارد بر اينكه چنانچه كفر و يا فسق امام بعدا ظاهر شود بر مأموم باكى نيست و اعاده نماز لازم نمىآيد » .\r\nمن از عدّه اى از استادان خود شنيده‌ام ( در مورد اين مسأله يا بطور كلَّى نماز كردن پشت سر كافر ) قائلند : آنچه از نمازها كه بلند خوانده مىشود ( نمازهاى\r\n","description":"","footnote":"","page_name":" 71 ","page_number":71},
  {"content":"\r\nجهريّه ) لازم نيست مأمومين اعاده كنند ، ولى نمازهائى كه با صداى آهسته و غير قابل شنيدن خوانده مىشود ( اخفاتيّه ) بايد مأمومين اعاده كنند ، و حديثى كه مفصّل است بر حديث مجمل حكومت دارد . ( بنا بر اين قائل بتفصيل مىشويم و ميگوئيم اعادهء نماز محمول بر نماز جهريّه است ) .\r\nشرح : « اين احتياط براى آنست كه كافر شايد حمد و سوره را نمىخوانده » .\r\n1202 - على بن جعفر از برادرش موسى بن جعفر عليهما السّلام سؤال كرد :\r\nدر مورد زن كه پيشنمازى زنان مىكند چه اندازه صدايش را در تكبير و قراءت بلند مىكند ؟ آن حضرت فرمود : مقدارى كه صدايش شنيده شود يا قابل شنيدن باشد .\r\n1203 - عمّار ساباطى از امام صادق عليه السّلام روايت كرده است گويد : از آن حضرت سؤال كردم در مورد شخصى كه پشت سر امام نماز مىكند فراموش كند در سجود يا ركوع تسبيح گويد ، يا فراموش كند كه در بين دو سجده ذكرى بگويد ، يا دعاى بين دو سجده را بخواند ، آن حضرت فرمود : چيزى بر او نيست يا تكليفى در اين مورد به گردن او نيست .\r\n1204 - امام باقر عليه السّلام به شخصى فرمود : اين اهل سنّت چه ميگويند در مورد كسى كه وقتى به امام ملحق مىشود دو ركعت اول نماز او فوت شده باشد ( يعنى امام دو ركعت اول را خوانده و او حاضر نبوده و بعد به امام ملحق شده\r\n","description":"","footnote":"","page_name":" 72 ","page_number":72},
  {"content":"\r\nاست ) راوى گويد : گفتم : ايشان قائلند : در دو ركعتى كه به امام رسيده ( دو ركعت آخر ) حمد و سوره را مىخواند ، آن حضرت فرمود : چنين شخصى نمازش را وارونه ساخته و اوّل نماز را آخر آن قرار داده ، گفتم : پس چه بايد بكند ؟ فرمود : در هر ركعت حمد را ميخواند بدون سوره .\r\n1205 - عمّار ساباطى از امام صادق عليه السّلام سؤال كرد : در مورد شخصى كه پشت سر امام پس از شروع در نماز از ياد ببرد و هيچ چيزى نگويد نه تكبير ، نه تسبيح ، نه تشهّد تا اينكه نماز را سلام دهد ، آن حضرت فرمود : نمازش درست است ، و چيزى بر او نيست چنانچه پشت سر امام نماز كند ، و سجده هاى سهو هم بر او نيست ، زيرا امام ضامن نماز كسانى است كه پشت سر او نماز مىكنند .\r\nشرح : « اين سهو كه خللى به صحّت نماز وارد نمىسازد ظاهرا مربوط به زمانى است كه شخص افعال و اركان را بجا آورده ، و اقوال و أذكار را از ياد برده باشد و مؤيّد اين گفته جمله » هيچ چيزى نگويد « است كه در متن حديث آمده ، و كسى را كه ركوع و سجود بجا نياورد و با امام قيام نكند نمىتوان گفت كه با امام ، نماز جماعت ميخواند . و در مورد نيت و تكبيرة الاحرام كه اساسا نماز با نيّت و تكبير شروع مىشود و بدون اين دو دخول در حال نماز بىمعنى است و چنانچه اينها را از ياد ببرد عبارت » پس از شروع و دخول نماز « معنى نخواهد داشت . و مراد از لفظ » تكبير نگويد « تكبيرات مستحبّى است ، و اين عبارت حديث كه » امام ضامن نماز كسانى است كه پشت سر او نماز مىكنند « در واقع چنين است كه امام آنچه در نماز ميخواند بمنزلهء خواندن مأمومين است » .\r\n","description":"","footnote":"","page_name":" 73 ","page_number":73},
  {"content":"\r\n1206 - محمّد بن سهل از امام رضا عليه السّلام روايت كرده است كه فرمود : امام همه سهوهاى مأمومين را برميدارد مگر تكبيرة الاحرام را .\r\nشرح : « تكبيرة الاحرام ركن است و ترك آن چه از روى عمد و چه به سهو سبب باطل شدن نماز است . در بقيّهء ادعيه و أذكار در صورت سهو همان ذكر امام كفايت مىكند » .\r\n1207 - و امّا آن خبرى كه ابو بصير ( ليث مرادى ) از امام صادق عليه السّلام روايت كرده هنگامى كه از آن حضرت مىپرسد : « آيا امام ضامن نماز مأمومين است ؟ و آن حضرت ميفرمايد : نه ، ضامن نيست ، مخالف خبر عمّار و خبر امام رضا عليه السّلام نيست ، زيرا امام ضامن نماز كسى است كه پشت سر او نماز مىكند ، هر گاه چيزى از نماز را غير از تكبير احرام ( كه ركن است ) سهوا يعنى از روى فراموشكارى ترك نمايد . و گر نه آنچه را كه مأموم از روى عمد ترك مىكند امام ضامن آن نيست ( پس بنا بر آنچه گذشت آنجا كه امام ضامن است مربوط به ترك غير عمدى و سهوى مأمومين است ، و آنجا كه امام ضامن نماز مأمومين نيست ، مربوط به ترك عمدى است - يعنى مأموم خود اسباب بطلان نماز را عمدا فراهم ساخته باشد - ) .\r\nو وجه ديگر اين است كه بر عهدهء امام نيست و يا امام ضامن نيست كه حتما نماز را بپايان برساند ، چه بسا حدثى از او سر بزند پيش از آنكه نماز جماعت را\r\n","description":"","footnote":"","page_name":" 74 ","page_number":74},
  {"content":"\r\nبپايان ببرد ، يا بخاطرش برسد كه جنب بوده ، يا وضو نداشته است و مؤيّد اين مطلب حديث ذيل است :\r\n1208 - و آن خبريست كه جميل بن درّاج از زراره و او از امام باقر يا صادق عليهما السّلام روايت كرده كه گفت : از آن حضرت ( امام باقر يا امام صادق عليهما السّلام ) سؤال كردم از پيشنمازى كه دو ركعت از نماز را با مردم بخواند بعد به مردم اطَّلاع دهد و گويد كه وضو نداشته است ، در اين صورت حكم چيست ؟ امام فرمود : آن جماعت خود نمازشان را تمام مىكنند همانا ضمانتى بر عهد امام نيست ( كه حتما از او حدثى سر نزند يا فراموشى او را دست ندهد ) .\r\nمؤلَّف - رحمه الله - ميگويد : حجّتهاى الهى و ائمّه معصومين عليهم السّلام بسيار برتر و بلند مرتبه تر از آن هستند كه اخبارشان با هم اختلاف داشته باشد ، مگر بسبب اختلاف احوال - يعنى خبرى كه متضمّن حكمى در حال خاصّى است ، در صورتى كه آن حال در جاى ديگر تغيير پيدا كند حكم نيز به تبع حال اخير ديگرگون شود - .\r\n1209 - أبو المغرا حميد بن مثنّى گويد : نزد امام صادق عليه السّلام بودم كه حفص كلبى از آن حضرت سؤال كرد : گاه كه پشت سر امام جماعت نماز مىكنم ( هنگام شنيدن آيات رحمت ) دعا ميكنم و نيز به خدا پناه ميبرم ( در وقتى كه امام آيات عذاب الهى را ميخواند ) اين كار جايز است ؟ آن حضرت فرمود : آرى دعا بخوان ، طلب رحمت و استعاذه كن .\r\n","description":"","footnote":"","page_name":" 75 ","page_number":75},
  {"content":"\r\n1210 - حسين بن عبد الله ارجانى از آن حضرت روايت كرده كه فرمود : هر كس در مسجد خود نماز كند به مسجدى از مساجد اهل سنت يا مخالفين درآيد و با ايشان نيز از روى تقيّه نماز گزارد ، وقتى از مسجد بيرون آيد همهء حسناتى كه در صورت صحّت و مقبول بودن براى آن نمازها مقدّر بوده با خود همراه خواهد آورد يا از تمامى آن ثوابها برخوردار خواهد بود .\r\n1211 - عبد الله بن سنان از آن حضرت روايت كرده است كه فرمود : هيچ بنده اى نيست كه در وقت مقرّر نماز كند و از نماز فارغ شود ، آنگاه به مسجد مخالفين و اهل سنّت رفته و با ايشان نيز نماز كند در حالى كه وضو داشته باشد مگر اينكه خداوند متعال بيست و پنج درجه كه ثواب بيست و پنج نماز منفرد باشد براى او در نامه عملش منظور فرمايد ( منظور اينست كه از روى تقيّه با ايشان نماز كند و نافله بخواند ) .\r\n1212 - و باز روايت كرده‌اند كه عبد الله بن سنان به آن حضرت عليه السّلام گفت : بر در خانهء من مسجدى است و جماعتى از مخالفان كه با اهل بيت عليهم السّلام يا شيعيان دشمنى مىورزند در آن مسجد گرد مىآيند و نماز عصر را نزديك بغروب ( چنان كه مذهب أبو حنيفه است ) بجا مىآورند ، و من نماز عصر را در اوّل وقت ميخوانم ، آنگاه از خانه بيرون ميروم و باز با ايشان نيز از روى تقيّه نماز ميكنم ، اين كار چگونه است ؟ آن حضرت فرمود : آيا خشنود نمىشوى از اينكه ثواب بيست و چهار نماز برايت منظور گردد ؟ ( يعنى ثواب بيست و چهار نماز ، كه با اصل بيست و پنج نماز مىشود و\r\n","description":"","footnote":"","page_name":" 76 ","page_number":76},
  {"content":"\r\nهمان ثواب مقرّر براى نماز جماعت باشد ) .\r\n1213 - امام صادق عليه السّلام فرمود : هر گاه با اهل سنّت و مخالفان اهل بيت عليهم السّلام يا مخالفين شيعيان ، از روى تقيّه نماز كنى خداوند متعال بعدد همهء مخالفانت از گناهان تو بيامرزد .\r\n1214 - و نيز حلبى از آن حضرت ( امام صادق ) و آن حضرت از پدرش عليهما السّلام روايت كرده كه فرمود : هر گاه نماز خود را خوانده بودى و هنوز در مسجد بودى كه اقامهء نماز به جماعت براى همان نماز گفتند ، اگر خواهى از مسجد بيرون رو ، و اگر خواهى در مسجد بمان و با ايشان نماز كن و براى نماز أخير قصد نافله كن .\r\n1215 - اسحاق بن عمّار از آن حضرت روايت كرده كه در اين مورد فرمود :\r\nبار ديگر نماز كن و آن را به قصد نماز قضا بجاى آور .\r\n1216 - معاوية بن شريح از امام صادق عليه السّلام روايت كرده كه فرمود : هر گاه شخصى شتابان از راه رسيد و خواست خود را به امام برساند در حالى كه امام در ركوع است براى وارد شدن به نماز جماعت و ركوع كافى است براى هر دو يك تكبير بگويد .\r\nو هر كس امام را زمانى دريابد كه در سجده است ، تكبير بگويد و با او\r\n","description":"","footnote":"","page_name":" 77 ","page_number":77},
  {"content":"\r\nبسجود رود ، ولى به آن سجده اعتماد نكند و به حساب نمازش نيست .\r\nشرح : « يعنى برخيزد و ركعت بعد را اولين ركعت خود قرار دهد و تكبير اوّل را تكبيرة الاحرام خود قرار دهد و اعاده نكند » .\r\nو هر كه امام را در ركعت آخر نماز دريابد ( پيش از ركوع يا در ركوع ) پس فضل نماز جماعت را دريافته است .\r\nو كسى كه امام را وقتى كه سر از سجده آخر برداشته و در حال تشهّد است دريابد فضيلت جماعت را درك كرده ( لكن نماز جماعت را درك نكرده ) أما اذان و اقامه بر او نيست .\r\nشرح : « يعنى هنگامى كه امام در تشهّد آخر نماز است اگر انسان اقتدا كند تكبير گويد و بنشيند و نماز را امام تمام كند اين شخص تنها ثواب جماعت را درك كرده نه نماز را » .\r\nو هر كس امام را وقتى سلام نماز را خوانده و فارغ شده دريابد بايد ، اذان و اقامه بگويد .\r\nشرح : « مراد آنست كه در صورت تفرّق جمعيت و بهم خوردن صورت جماعت آن وقت براى شخص وارد اذان و اقامه شايسته است » .\r\nو جايز نيست براى يك نماز در مسجدى دو جماعت تشكيل شود .\r\nشرح : « ظاهرا مؤلَّف - رحمه الله - انعقاد دو جماعت را در يكوقت و يك نماز در يك مسجد جايز نمىداند و اين حكم با دستورات اسلام سازگارتر است زيرا فرمود : « و لا تفرقوا » ولى دليل وى مدّعى را ثابت نمىكند » .\r\n1217 - زيرا محمّد بن أبى عمير از ابى علىّ حرانى روايت كرده كه گفت :\r\n","description":"","footnote":"","page_name":" 78 ","page_number":78},
  {"content":"\r\nما در محضر امام صادق عليه السّلام بوديم كه مردى نزد آن حضرت آمده و گفت : ما در مسجد نماز صبح را خوانده بوديم بعضى رفته بودند و عدّهء ديگر نشسته و مشغول تسبيحات و تعقيب نماز بودند كه شخصى وارد مسجد شد و اذان گفت ( كه اقامهء نماز كند ) ما او را منع كرده از اين كار بازداشتيم ، امام صادق عليه السّلام فرمود : كار خوبى كرديد مگذاريد كسى بار ديگر اذان بگويد و بشديدترين وجه او را منع كنيد ، من از آن حضرت سؤال كردم : اگر جماعتى وارد شدند و خواستند نماز جماعت كنند چه بايد بكنند ؟ فرمود : در گوشه اى از مسجد مىايستند و امام ايشان پيش نمىايستد ( بلكه در ميان آنان مىايستد و به او اقتدا مىكنند و مانند امام راتب مسجد جلوى جماعت نمىايستد ) .\r\nو هر كس فراموش كند پشت سر امام سلام نماز را بگويد همان سلام گفتن امام از او كفايت مىكند ، و هر كس از روى فراموشكارى قبل از امام سلام بگويد نيز اشكالى ندارد .\r\n1218 - حسن بن محبوب از جميل بن صالح و او از سماعه و او از امام صادق عليه السّلام روايت كرده است در مورد شخصى كه امام يك ركعت پيش از او نماز كرده باشد و او به امام ملحق شود ، و چون براى ركعت چهارم برميخيزد امام به گمان افتد كه يك ركعت باقيمانده است پس امام نيز برخيزد ( كه در واقع ركعت پنجم امام مىشود ) آيا اين ركعت را مىتواند به امام اقتدا كند در صورتى كه ركعت پنجم\r\n","description":"","footnote":"","page_name":" 79 ","page_number":79},
  {"content":"\r\nامام است ؟ آن حضرت فرمود : آن ركعت را با قصد انفراد بجا مىآورد و اعتماد بسهو امام نميكند .\r\n\r\nباب وجوب نماز جمعه و فضيلت آن و نيز چگونگى خطبه و نماز جمعه\r\n1219 - امام باقر عليه السّلام به زرارة بن أعين فرمود : همانا خداوند عزّ و جلّ از هر جمعه تا جمعه ديگر سى و پنج ركعت نماز بر مردمان واجب گردانيده است و از ميان اين نمازها تنها يك نماز است كه خداوند عزّ و جلّ فرض گردانيده كه به جماعت برگزار شود و آن نماز جمعه است و از نه گروه آن را ساقط ساخته كه عبارتند از : طفل صغير ، شخص سالخورده ، مجنون ، مسافر ، بنده ، زن ، مريض ، كور و نابينا ، و كسى كه در دو فرسخى از محلّ اقامه نماز جمعه سكونت داشته باشد . و قراءت را در نماز جمعه بلند بايد خواند و غسل جمعه در نماز جمعه واجب است و نيز در نماز جمعه دو قنوت بر عهده امام است يكى پيش از ركوع در ركعت اوّل و ديگرى پس از ركوع در ركعت دوّم .\r\nو هر كس به تنهائى نماز جمعه را بخواند ( يعنى شرائط آن جمع نباشد و كس ديگرى هم غير از او نباشد يا به نماز جمعه نرسيده و ناگزير باشد كه به تنهائى آن را اقامه\r\n","description":"","footnote":"","page_name":" 80 ","page_number":80},
  {"content":"\r\nكند ) چهار ركعت نماز ظهر مىخواند و يك قنوت بر او است و آن پيش از ركوع در ركعت اوّل است . و آنچه در اين گفتار در مورد ركوع آمده ( كه دو قنوت دارد ) جز حريز كه از زراره روايت كرده هيچ كس ديگر آن را روايت نكرده است .\r\nو امّا آنچه من خود بدان عمل مىكنم و فتوى بدان مىدهم كه ديگران عمل كنند و استادانم - كه رحمت خدا بر ايشان باد - بدان قائل بودند اينست كه بطور كلَّى يك قنوت در تمامى نمازها چه در نماز جمعه و چه غير آن در ركعت دوّم پس از قراءت پيش از ركوع است .\r\n1220 - زراره گويد : به آن حضرت ( امام باقر عليه السّلام ) عرض كردم : نماز جمعه بر چند نفر واجب است ؟ آن حضرت فرمود : هفت نفر از مسلمانان كه با هم جمع شوند نماز جمعه بر ايشان واجب است ، و براى كمتر از پنج نفر از مسلمانان كه يكى از آنان امام باشد نماز جمعه تشكيل نمىشود ، پس اگر هفت نفر مسلمان گرد هم آيند و ترس از أهل سنّت يا ساير مخالفان نداشته باشند بعضى از ايشان ديگران را امامت مىكند و براى آنان خطبه ميخواند .\r\nمترجم گويد : « از آنچه گذشت چنين ظاهر مىشود چنانچه هفت كس جمع شوند نماز جمعه واجب عينى و اگر پنج يا شش نفر گرد هم آيند نماز جمعه واجب تخييرى باشد ، و مراد از امام در اجتماع پنج نفرى پيشنماز است نه امام اصل » .\r\nشرح : « نماز جمعه در زمان حضور پيغمبر صلَّى الله عليه و آله واجب بوده و كسى حقّ تخلَّف از آن را بدون عذر نداشته ، و در زمان ائمّهء معصومين عليهم السّلام همچنين واجب بوده است ، لكن شروطى دارد كه اگر آن شروط محقّق شود واجب\r\n","description":"","footnote":"","page_name":" 81 ","page_number":81},
  {"content":"\r\nعينى است و اگر شروط تحقّق نيابد واجب تخييرى است ، يعنى اگر به نماز جمعه حاضر شود و بخواند ، نماز ظهر از او ساقط است ، اگر به جمعه حاضر نشود نماز ظهر چهار ركعت بر او فرض است ، و شروط وجوب نماز جمعه را در كتب فقه بايد ديد و در اين مقال مجال آن نيست » .\r\n1221 - امام محمّد باقر عليه السّلام فرمود : آن دو ركعتى كه پيامبر صلَّى الله عليه و آله براى شخص غير مسافر و كسى كه در حضر است به نمازهاى چهار ركعتى افزود ، آن دو ركعت از نماز جمعه بجاى خطبه اى كه امام در نماز ميخواند برداشته شد ، پس كسى كه روز جمعه در غير جماعت باشد ( يعنى وقتى نماز جمعه را نخواند ) نماز ظهر را چهار ركعت خواهد خواند ( همانند بقيه روزهاى هفته ) .\r\n1222 - و نيز آن حضرت فرمود : وقت نماز جمعه هنگام زوال آفتاب است ( چون نوافل جمعه را پيشتر بجا مىآورند و در اوّل وقت فريضه را ميخوانند ) و وقت آن در سفر و حضر يكى است و اين بخاطر آن است كه وقت جمعه تنگ است ، و روز جمعه نماز عصر را در هنگام نماز ظهر ساير أيّام هفته بجا مىآورند ( قبلا گذشت كه وقت نافله ظهر تا دو قدم از زوال خورشيد است و پس از دو قدم وقت فريضه است كه نماز جمعه را در وقت أخير يعنى دو قدم پس از زوال ميخوانند ) .\r\n1223 - عبد الرّحمن بن أبى عبد الله از امام صادق عليه السّلام روايت كرده كه آن حضرت فرمود : اشكالى ندارد كه وقتى باران مىبارد نماز جمعه را بجا نياورند .\r\n( البتّه گفته‌اند كه جز در موارد مشقّت شديد احوط آنست كه ترك نماز جمعه نكنند ) .\r\n","description":"","footnote":"","page_name":" 82 ","page_number":82},
  {"content":"\r\n1224 - محمّد بن مسلم از امام باقر عليه السّلام روايت كرده كه آن حضرت فرمود : هر گاه تعداد مؤمنان به هفت نفر برسد يعنى وقتى هفت نفر از مؤمنان براى اين منظور گرد هم آيند ، آنگاه نماز جمعه بر ايشان واجب مىشود ، و بر كمتر از آنان ( كه هفت تن باشند ) نماز جمعه واجب نيست ، كه آن هفت نفر عبارتند از : امام ، قاضى منصوب از طرف امام ، مدّعى ، و مدّعى عليه ، دو گواه ، و بالاخره شخصى كه در برابر امام وظيفه اجراى حدّ را به عهده دارد .\r\nشرح : « مراد آنست كه هيئت حاكمه خود موظَّف به اقامهء نماز جمعه‌اند ، و لو جمعيّت مردم حضور نداشته باشند ، و ميان اين خبر و خبر ديگر مبنى بر اينكه با حضور پنج نفر وجوب تخييرى و در هفت نفر وجوب عينى است جمع كرده‌اند » .\r\n1225 - امام محمّد باقر عليه السّلام فرمود : اوّل وقت نماز جمعه از هنگام زوال آفتاب است تا يك ساعت ( كه همان گونه كه قبلا بطور مشروح در جاى خود مذكور افتاد و عبارت از دو قدم است از زوال ) بگذرد ، پس محافظت و مراقبت نما بر اين زمان كه نماز جمعه را در اين وقت بخوانى و حاجتى كه دارى از خداوند متعال بخواهى .\r\nرسول خدا صلَّى الله عليه و آله فرمود : هيچ بنده اى در اين ساعت مطلب خوب و نيكوئى از خداوند عزّ و جلّ درخواست نكند مگر آنكه خداوند حتما به او عطا فرمايد .\r\nو پدرم - كه خداوند از او خشنود باد - در رساله اش كه برايم فرستاده گويد : اگر بتوانى كه در روز جمعه نماز كنى ، در هنگام طلوع آفتاب ، شش ركعت\r\n","description":"","footnote":"","page_name":" 83 ","page_number":83},
  {"content":"\r\nبجاى آر ، و وقتى آفتاب پهن شد ، يا روز بالا آمد نيز شش ركعت بخوان ، و پيش از فريضه نيز ( خواه نماز جمعه و خواه نماز ظهر ) دو ركعت بخوان ، و پس از نماز واجب شش ركعت بجاى آور .\r\nو در كتاب نوادر أحمد بن محمّد بن عيسى همين مطلب آمده باضافهء اينكه گويد : دو ركعت ديگر هم پس از عصر بخوان و اگر همهء نوافل خود را در روز جمعه جلو اندازى و پيش از زوال بجاى آورى يا همه را تأخير كنى تا بعد از فريضه بخوانى در اين صورت شانزده ركعت نماز خواهى كرد . البتّه تأخير نوافل از فريضه ، بهتر از پيش انداختن آن بر فريضه است . و چون زوال آفتاب شود در روز جمعه ديگر نمازى جز نماز واجب مخوان ، و در نماز عشاء شب جمعه بعنوان سوره ، سورهء جمعه و سبّح اسم ربّك الاعلى را بخوان ، و در نماز صبح و ظهر و عصر جمعه ، سوره جمعهء و سوره منافقون را قراءت كن ، و اگر اين دو سوره يا يكى از اين دو را در نماز ظهر روز جمعه فراموش كردى بخوانى ، و بجاى آن سورهء ديگرى را خواندى ، بعد در حين قراءت به ياد آورى كه بايست سوره جمعه را ميخواندى در اين صورت مادام كه هنوز نصف آن سوره را قراءت نكرده اى بازگرد و سورهء جمعه و منافقون را بخوان ، و اگر نصف سوره را خوانده بودى در اين صورت آن را تمام كن و براى آن نماز قصد دو ركعت نافله نماز و\r\n","description":"","footnote":"","page_name":" 84 ","page_number":84},
  {"content":"\r\nچون دو ركعت گزاردى سلام نماز را بجاى آور و آن نماز را با سورهء جمعه و منافقون اعاده كن . و در نمازهاى عشاء و صبح و عصر روز جمعه اشكالى ندارد كه سوره اى ديگر غير از سورهء جمعه و منافقون را بخوانى ، جز اينكه فضيلت در اينست كه اين نمازها را نيز با سورهء جمعه و منافقون بخوانى . و هر كس بخواهد و قصد كند سورهء خاصّى را در نماز بخواند و بعد از روى فراموشى سورهء ديگرى را بخواند بايد بازگردد و سورهء مورد نظر را بخواند ، مگر اينكه سورهء اخير ( كه بجاى سوره مورد نظر سهوا ميخواند ) سورهء قل هو الله أحد باشد در اين صورت به سورهء مورد نظر اوّليه باز نميگردد بلكه همان قل هو الله أحد را ادامه ميدهد ، بجز روز جمعه در نماز ظهر كه از قل هو الله أحد برميگردد و سورهء جمعه يا منافقون را ميخواند ، و آن احاديثى كه روايت كرده‌اند كه رخصت داده شده در نماز ظهر روز جمعه سورهء ديگرى غير از سورهء جمعه و منافقون را در قراءت بخوانند آن رخصت مربوط به كسى است كه بيمار باشد يا عجله داشته باشد و يا مسافر باشد .\r\n1226 - صفوان بن يحيى از علىّ بن يقطين روايت كرده كه گفت : از امام موسى كاظم عليه السلام سؤال كردم در هنگام سفر در نماز جمعه كدام سوره را بخوانم ؟ فرمود : در دو ركعت نماز قل هو الله أحد را بخوان .\r\n1227 - جعفر بن بشير و عبد الله بن جبله از عبد الله بن سنان ، و او از امام\r\n","description":"","footnote":"","page_name":" 85 ","page_number":85},
  {"content":"\r\nصادق عليه السّلام روايت كرده گويد : شنيدم آن حضرت در مورد نماز جمعه ميفرمود :\r\nهر گاه تعجيل و شتاب داشته باشى ، اشكالى ندارد كه در نماز جمعه سورهء ديگرى غير از سورهء جمعه و منافقين را بخوانى .\r\nو غسل روز جمعه از هنگام طلوع صبح صادق است تا ابتداى زوال آفتاب ( يعنى ظهر ) و آن سنّتى واجب است و ابتدا وضو ميسازد و پس از آن غسل مىكند .\r\n1228 - امام كاظم عليه السّلام معمولا روز پنجشنبه خود را براى روز جمعه آماده مىساخت .\r\nشرح : « منظور اينست كه پاره اى از أعمال مستحبّ مانند پاكسازى لباس و تراشيدن سر و كوتاه كردن ناخن و گرفتن موهاى پشت لب و امثال آن را روز پيش انجام ميدارد كه روز جمعه اين امور باعث نشود عبادت آن حضرت به تأخير افتد » .\r\n1229 - حلبى از امام صادق عليه السّلام روايت كرده است كه آن حضرت فرمود : وقت نماز جمعه از ابتداى زوال آفتاب است ، و وقت نماز ظهر در سفر نيز هنگام زوال خورشيد از دايرهء نصف النّهار است ، و وقت نماز عصر در روز جمعه در حضر همانند وقت ظهر است در غير روز جمعه يا ساير أيّام هفته ( كه دو قدم بعد از زوال آفتاب است ) .\r\n1230 - أمير المؤمنين عليه السلام فرمود : وقتى امام خطبه ميخواند سخن نبايد\r\n","description":"","footnote":"","page_name":" 86 ","page_number":86},
  {"content":"\r\nگفت ، و روى گردانيدن به چپ و راست و پشت سر جايز نيست مگر به همان اندازه كه در نماز بلا اشكال است ، و نماز جمعه را بخاطر آن دو خطبه اى كه خوانده مىشود دو ركعت مقرّر ساخته‌اند ، كه آن دو خطبه بجاى دو ركعت آخر نماز محسوب ميگردد ، پس خطبه خود بمنزله نماز است تا امام از منبر فرود آيد .\r\n1231 - علاء از محمّد بن مسلم و او از امام صادق عليه السّلام روايت كرده كه آن حضرت فرمود : وقتى امام از خطبهء نماز جمعه فارغ مىشود و از منبر فرود مىآيد تا هنگامى كه اقامه نماز گفته مىشود در اين فاصله سخن گفتن شخص اشكالى ندارد ، هر چند قراءت را بشنود يا آن را نشنود او را مجزيست .\r\n1232 - سماعه از آن حضرت ( امام صادق عليه السّلام ) روايت كرده است كه فرمود نماز جمعه پشت سر امام دو ركعت است ، و هر كس به تنهائى آن را بخواند در اين صورت چهار ركعت است .\r\nشرح : « يعنى بايد نماز ظهر را مطابق هر روز بخواند » .\r\n1233 - حمّاد بن عثمان از عمران حلبى روايت كرده كه گفت : از امام صادق عليه السّلام پرسيدند در مورد شخصى كه نماز جمعه را چهار ركعت ميگزارد آيا قراءت را در آن بلند ميخواند ؟ فرمود : آرى و قنوت را هم در ركعت دوم ميخواند .\r\n","description":"","footnote":"","page_name":" 87 ","page_number":87},
  {"content":"\r\nو اينكه نماز ظهر را بلند بخوانند بر سبيل رخصت است و عمل به آن جايز است ولى اصل اينست كه وقتى خطبه ميخوانند جهر مىكنند در غير اين صورت بلند نمىخوانند ، پس وقتى انسان به تنهائى نماز جمعه مىكند مثل نماز ظهر در ساير روزهاى هفته است كه قراءت را با صداى آرام و كوتاه ميخواند ، همچنين است در مواقع سفر ، كسى كه نماز جمعه را به جماعت و بدون خطبه ميخواند قراءت را بلند ميخواند هر چند آن را بر او ( اهل سنّت ) انكار كنند ، و همچنين هنگامى كه در سفر دو ركعت و با خطبه ميخواند در آن قراءت را جهر مىكند .\r\n1234 - فضل بن عبد الملك از امام صادق عليه السّلام روايت كرده است كه فرمود : هر گاه شخص يك ركعت از نماز جمعه را ( يا ركوع را ) دريابد ، نماز جمعه را دريافته است ( يعنى يك ركعت ديگر را پس از سلام امام بجا مىآورد ) و اگر در ركعت دوم به امام نرسيد نماز جمعه از او فوت شده پس بايد چهار ركعت بخواند .\r\n1235 - حلبى از آن حضرت روايت كرده كه فرمود : هر گاه امام را پيش از آنكه به ركوع ركعت آخر رود ( يا پيش از آنكه ركوع را بجا آورد ) دريابى ، نماز جمعه را دريافته اى ( يا بعبارت ساده تر به نماز جمعه رسيده اى ) ولى اگر امام را پس از آنكه به ركوع رفته و سر برداشته باشد دريابى ، در اين صورت آن نماز را چهار ركعت ادا ميكنى بجاى نماز ظهر .\r\n","description":"","footnote":"","page_name":" 88 ","page_number":88},
  {"content":"\r\n1236 - و عبد الرّحمن بن حجّاج از امام كاظم عليه السّلام روايت كرده در مورد اين مسأله كه شخص در روز جمعه در نماز جمعه باشد و چون امام به ركوع رود بواسطهء تنگى جاى صفوف و فشار جمعيّت مردم او را از صف بيرون كرده و به ديوار يا ستونى بچسبانند و بدين سبب او نتواند همراه جماعت ركوع كند و به سجده رود تا وقتى كه مردمان از سجده سر بردارند ، آيا چنين شخصى تنها ركوع مىكند و سجود ميرود و به صف نمازگزاران كه برخاسته و متوجّه ركعت ديگر شده‌اند مىپيوندد ؟ يا چكار ديگرى مىكند ؟ امام عليه السّلام در پاسخ اين مسأله فرمود : ركوع و سجود مىكند ، آنگاه برمىخيزد و خود را به صف مىرساند ( و آن مقدار كه با امام مفارقت پيدا كرده و از اختيار او خارج بوده ) اشكالى ندارد .\r\n1237 - سليمان بن داود منقرى از حفص بن غياث روايت كرده كه گفت : از امام صادق عليه السّلام شنيدم كه ميفرمود در بارهء شخصى كه نماز جمعه را دريابد در حالى كه مردم بسيار انبوه بوده و ازدحام كنند ، و او با امام تكبير گويد و به ركوع رود ولى از ازدحام جماعت نتواند بسجود رود ، بعد امام و مأمومين برخيزند و مشغول ركعت دوم نماز شوند و او نيز با ايشان ايستاده باشد ، پس امام به ركوع ركعت دوّم رود و اين شخص بسبب ازدحام و انبوهى نمازگزاران نتواند به ركوع رود ولى بتواند سجود كند ، در اين صورت چه كند ؟ آن حضرت فرمود : امّا ركعت اوّل اين\r\n","description":"","footnote":"","page_name":" 89 ","page_number":89},
  {"content":"\r\nشخص تا ركوع تمام بوده ، و چون در ركعت اول به سجده نرفته پس آن ركعت از نمازش ناقص مانده و تمام نشده ، تا هنگامى كه به ركوع دوم با امام رسيده و آن را بجا نياورده آن ركعت نيز تمام نيست ، حال وقتى در ركعت دوم سجده را بجاى مىآورد اگر اين دو سجده را براى ركعت اول قصد كند يك ركعت از نمازش تمام مىشود در اين صورت هنگامى كه امام نماز را سلام ميدهد او برميخيزد و يك ركعت نماز مىكند و در آن قراءت و ركوع و سجود و تشهّد را بجا مىآورد ، و سلام ميدهد ، و اگر آن دو سجده را قصد و نيست ركعت اول نكند ( يا براى ركعت دوم قصد كند يا نكند ) نه ركعت اول او درست و تمام است و نه ركعت دوم او ، بلكه بر اوست كه دو سجده ديگر كند با نيت اينكه براى ركعت اول باشد ( بدون توجه به دو سجده قبلى ، و چون امام سلام داد ) يك ركعت كامل ديگر نماز كند كه در آن سجده را بجا آورد .\r\n1238 - ربعى بن عبد الله و فضيل بن يسار از امام صادق عليه السّلام روايت كرده‌اند كه آن حضرت فرمود : در مسافرت نماز جمعه و نماز عيد فطر و عيد قربان واجب نيست .\r\n1239 - أبو بصير از امام صادق عليه السّلام روايت كرده كه آن حضرت فرمود : همانا خداوند تبارك و تعالى هر شب آدينه از فراز عرش جلال خويش از آغاز\r\n","description":"","footnote":"","page_name":" 90 ","page_number":90},
  {"content":"\r\nشب تا شبگير ( سحرگاه ) ندا ميدهد ( يعنى فرشته اى از ملائكه كه از طرف خداوند متعال ندا سر ميدهد ) آيا بنده مؤمنى نيست كه پيش از بر دميدن صبح از من خواهشى براى آخرت يا دنياى خويش داشته باشد ، تا التماس و خواستهء او را برآورده سازم ؟ آيا بندهء مؤمنى نيست كه پيش از برآمدن صبح برخيزد و بر آستان من از گناهان خويش توبه آورد تا او را اجابت كنم ؟ و گناهانش را بيامرزم ؟ آيا هيچ بندهء مؤمنى نيست كه روزيش را تنگ كرده باشم ، و او پيش از طلوع صبح دست بدعا بردارد و از من درخواست كند كه روزيش را فراخ گردانم ، و من روزى او را زياده گردانم ( و همان شب هنگام كه هنوز صبح سر نزده خواهش او را اجابت كنم ) آيا هيچ بندهء [ مؤمنى 
  ] نيست كه بيمار باشد و پيش از دميدن صبح از من شفاى خويش طلبد ، و من خواسته او را اجابت كرده و وى را عافيت و تندرستى عطا نمايم . آيا هيچ بندهء مؤمنى نيست كه در بند زندان و اندوه گرفتار باشد و پيش از طلوع صبح از من درخواست كند كه او را از گرفتارى رهائى بخشم و من او را از حبس و اندوه رهائى بخشم و خاطرش را آسوده گردانم ، آيا بندهء مؤمنى نيست كه بر او ستم رفته باشد و پيش از دميدن صبح از من درخواست و دادخواهى از ظالم كند ؟ و من او را يارى كرده و داد او از ستمكار بستانم و حقّ او را بوى باز رسانم ، آن حضرت فرمود : اين ندا پياپى از سوى خداوند متعال ميرسد تا هنگامى كه صبح بردمد .\r\n1240 - عبد العظيم بن عبد الله حسنى - رضي الله عنه - از ابراهيم بن أبى محمود روايت كرده كه گفت : به امام رضا عليه السّلام عرض كردم : اى زادهء رسول\r\n","description":"","footnote":"","page_name":" 91 ","page_number":91},
  {"content":"\r\nخدا در مورد اين حديثى كه مردم از رسول خدا صلَّى الله عليه و آله روايت مىكنند كه :\r\nخداوند تبارك و تعالى در هر شب جمعه از عرش الهى به آسمان دنيا يا آسمان اوّل كه بر فراز اين زمين خاكى است فرود مىآيد چه ميفرمائيد ؟ آن حضرت فرمود : لعنت خداوند بر آنان كه سخنان و احاديثى را كه مىشنوند از معنى و مفهوم واقعى آن ديگرگون ساخته و بازگو مىكنند به خدا قسم رسول خدا صلَّى الله عليه و آله هرگز چنين سخنى نفرموده بلكه آن حضرت فرموده است : همانا خداوند تبارك و تعالى در ثلث آخر هر شب و هر شب جمعه از اوّل شب فرشته اى را به آسمان اول فرو ميفرستد و او را مأمور مىسازد ندا كند آيا كسى هست كه خواهشى داشته باشد تا به او اعطا كنم ؟\r\nآيا كسى هست كه توبه كند تا توبه او را بپذيرم ؟ آيا كسى هست كه درخواست آمرزش و مغفرت نمايد تا و را ببخشم و از گناهانش درگذرم ؟ اى آنكه خواهان خير و در جستجوى نيكيها هستى روى بسوى ما آر ، و اى كسى كه از پى نابكارى و شرّ ميروى از آن دست بدار . و اين ندا همچنان تكرار مىشود تا هنگامى كه صبح بردمد ، و چون صبح سر زد آن فرشته بجايگاه خود در ملكوت آسمان بازمىگردد ، اين حديث را پدرم از جدّم از پدرانش از رسول خدا صلَّى الله عليه و آله براى من نقل كرده است .\r\n1241 - و روايت كرده‌اند كه : آفتاب در هيچ روزى طلوع نكرده است كه بهتر و برتر از روز جمعه باشد .\r\nآن روزى كه رسول خدا صلَّى الله عليه و آله امير المؤمنين عليه السّلام را در غدير خم\r\n","description":"","footnote":"","page_name":" 92 ","page_number":92},
  {"content":"\r\nبامامت پس از خود منصوب فرمود روز جمعه بود ، همچنين روزى كه حضرت قائم عليه السّلام قيام خواهد فرمود روز جمعه خواهد بود ، قيامت نيز در روز جمعه بر پا خواهد شد كه خداوند متعال ( ملَّتها و نفوس ) أوّلين و آخرين را در آن فراهم خواهد آورد و مؤيّد اين سخن همانا قول خداوند عزّ و جلّ است كه فرموده : « آن قيامت در روزى است كه مردمان در آن روز فراهم آورده شوند ، و نيز در آن روز همه عالميان شهادت خواهند بر خويشتن يا بر يك ديگر شهادت خواهند داد ، يا جملگى در آن روز حاضر خواهند شد » . سورهء هود ، آيهء 103 .\r\n1242 - و محمّد بن مسلم از امام صادق عليه السّلام روايت كرده كه در مورد سخن يعقوب به فرزندانش كه گفت : « به زودى از خداى خود براى شما طلب آمرزش خواهم كرد » آن حضرت فرمود : وقت دعا را يعقوب به تأخير انداخت تا در سحرگاه شب جمعه دعا كند ( كه به استجابت نزديكتر باشد ) .\r\n1243 - و ابو بصير از يكى از آن دو امام ( امام محمّد باقر يا امام جعفر صادق عليهما السّلام ) روايت كرده كه فرمود : همانا بندهء مؤمن گاه از خداوند جلّ جلاله حاجتى ميطلبد ، و خداوند برآوردن حاجتش را كه درخواست نموده تا روز جمعه به تأخير مياندازد تا او را به زيادتيهائى كه در روز جمعه كرامت ميفرمايد مخصوص گرداند .\r\n1244 - داود بن سرحان از امام صادق عليه السّلام روايت كرده است كه\r\n","description":"","footnote":"","page_name":" 93 ","page_number":93},
  {"content":"\r\nآن حضرت در تفسير اين آيه كه خداوند عزّ و جلّ ميفرمايد : « و شاهد و مشهود » بروج :\r\n3 ) ( يعنى سوگند به گواه و آنكه مورد گواهى و شهادت قرار گيرد ) فرمود : مراد از شاهد و گواه روز جمعه است .\r\n1245 - و نيز معلَّى بن خنيس از آن حضرت ( امام صادق عليه السّلام ) روايت كرده است كه فرمود : هر كس از شما كه ( برنامهء خود را ) با روز جمعه و عبادات و احكامى كه جهت آن مقرّر گرديده هماهنگ و همساز نمايد بايد به هيچ چيز ديگرى غير از عبادت مشغول نشود زيرا كه در آن روز گناهان بندگان آمرزيده شود ، و بر آنان رحمت الهى فرو ميريزد .\r\n1246 - أصبغ بن نباته از امير المؤمنين عليه السّلام روايت كرده است كه آن حضرت فرمود : شب جمعه شبى نورانى است و روز جمعه روزى منوّر و تابناك است ، هر كس در شب جمعه وفات يابد [ خداوند 
  ] برايش براءت و آزادى از فشار قبر مىنويسند ، و هر كه در روز جمعه از دنيا رود خداوند متعال برايش دورى و براءت از آتش و دوزخ ثبت و مقرّر فرمايد .\r\n1247 - و هشام بن حكم از امام صادق عليه السّلام روايت كرده است در مورد اينكه شخص بخواهد اعمال خير و نيكى از قبيل صدقه دادن و روزه داشتن و اين گونه امور انجام دهد چه زمانى مطلوب است فرمود : مستحبّ است كه اين امور\r\n","description":"","footnote":"","page_name":" 94 ","page_number":94},
  {"content":"\r\nخير را در روز جمعه بجا آورند ، زيرا خيرات در روز جمعه مضاعف مىشود .\r\n1248 - و رسول خدا صلَّى الله عليه و آله فرمود : در روز جمعه براى اهل و خانوادهء خويش هر جمعه از انواع ميوه و گوشت چيزى تازه فراهم كنيد ( كه در ساير روزهاى هفته تهيّه نمىكنيد ) تا بدان از جمعه شادمان باشند .\r\n1249 - در روايت ابراهيم بن أبى البلاد از زراره و او از امام صادق عليه السّلام آمده است كه آن حضرت فرمود : هر كس در روز جمعه بيتى شعر بخواند بهره و نصيب او از روز جمعه ( يا از آن روز پر فضيلت و پربركت ) فقط همان بيتى است كه سروده است . ( يا به تعبيرى ديگر گفته‌اند : چنين شخصى بجاى ثواب همه اعمال صالحه اى كه انجام ميدهد فقط همان بيت شعر را بهره و ثواب خواهد برد و از بابت ساير اعمالش به او چيزى پاداش نمىدهند يعنى : سرودن شعر ثواب ساير اعمال را زائل ساخته است ) .\r\nمترجم گويد : « به نظر ميرسد معنى حديث بسيار ساده تر از تعبيراتى است كه نسبت به آن معمول گرديده ، يعنى هر گاه شخص با آن همه فضيلتها و اعمال پر ثواب كه براى روز جمعه منظور گرديده ( تا جايى كه سزاوار است شخص از امور اجتماعى بسيار جدّى مانند كار و كوشش و صنعت و بيع و تجارت چشم بپوشد و به آن اعمال پردازد ) در چنين شرايطى بنشيند و شعر بسرايد در واقع خود خويشتن را از آن ثوابهاى بزرگ محروم ساخته و تنها چند بيت شعر نصيب برده است نه اينكه سرودن شعر سبب حبط اعمال نيك و ثواب آميز او شده باشد ، اعتقاد أخير بسيار دور از منطق شرع مقدّس مىنمايد ، چه اگر انشاد شعر على الاطلاق هم باطل و حرام ميبود همانند ساير معاصى ملازمه اى با حبط أعمال نيك و داراى ثواب شخص نميداشت تا چه رسد باينكه دليلى بر حرمت آن هم وجود ندارد . و مهمتر اينكه حديث منسوب به امام\r\n","description":"","footnote":"","page_name":" 95 ","page_number":95},
  {"content":"\r\nصادق عليه السّلام است چون در كافى و خصال « عمن رواه عن أبى عبد الله عليه السّلام » آمده و اين در حالى است كه شعرائى همچون حميرى و فرزدق و كميت ظهور كرده و مورد تفقّد و تلَّطف اهل بيت عليهم السّلام نيز قرار گرفته بودند » .\r\n1250 - و رسول خدا صلَّى الله عليه و آله فرمود : هر گاه ديديد در روز جمعه مرد سالخورده اى اخبار و حكايات جاهليّت را حكايت مىكند سر او را سنگ بزنيد اگر چه با سنگريزه باشد .\r\nشرح : « مراد آنست كه نصيب آن مرد و اجرتش سنگ است مانند » احثوا التراب في وجوه المدّاحين « كه گفته‌اند مراد آنست كه چيزى بعنوان مزد با آنان مدهيد » .\r\n1251 - عبد الله بن سنان از امام صادق عليه السّلام روايت كرده كه آن حضرت فرمود : هر كس در سجده آخر نافله بعد از مغرب شب جمعه هفت بار اين دعا را بخواند ( البتّه اگر آن را در هر شبى در سجدهء آخر بخواند أفضل است ) كه :\r\n« اللَّهمّ إنّى أسألك بوجهك الكريم و اسمك العظيم أن تصلَّى على محمّد و آل محمّد ، و أن تغفر لى ذنبى العظيم » ( يعنى : بار خدايا من به حق ذات مقدّس كريم تو و بحقّ نام بزرگ و اعظم تو از تو ميخواهم كه بر محمّد و آل محمّد درود فرستى و گناه بزرگم را بيامرزى ) چون از خواندن فارغ شود گناهانش ، آمرزيده گردد ، و نيز راوى گويد :\r\nآن حضرت فرمود : چون شامگاه پنجشنبه و شب جمعه فرا ميرسد فرشتگانى از آسمان فرود مىآيند كه قلمهاى زرّين و صحيفه هاى سيمين بهمراه دارند ، و شامگاه پنجشنبه\r\n","description":"","footnote":"","page_name":" 96 ","page_number":96},
  {"content":"\r\nو شب جمعه و روز جمعه تا هنگامى كه آفتاب از نظر پنهان شود و غروب كند هيچ چيزى نمىنويسند مگر صلوات و درود بر پيامبر خدا صلَّى الله عليه و آله .\r\n1252 - در روز جمعه صبحگاه ( تا هنگام نماز جمعه ) به سفر رفتن و در تكاپوى حوائج مادّى و كارهاى روزمرّه بر آمدن مكروه است ، و امّا پس از نماز جمعه سفر و كوشش در راه معاش از روى تيمّن و تبرّك جايز است . اين مضمون در جواب كتابت سرىّ [ بن سلامة 
  ] كه امام هادى عليه السّلام مرقوم فرموده وارد شده است .\r\n1235 - ابو أيّوب خزّاز از امام صادق عليه السّلام سؤال كرد در مورد تفسير اين آيه از سورهء جمعه كه خداوند عزّ و جلّ ميفرمايد : « فإذا قضيت الصّلاة فانتشروا في الارض و ابتغوا من فضل الله » آن حضرت فرمود ( معنى آيه : و چون نماز كرده شود آنگاه در زمين پراكنده شويد و روزى خود را از فضل خداوند طلبيد ) نماز در روز جمعه است و متفرّق شدن و بهر سوى رفتن در روز شنبه .\r\n1254 - و باز آن حضرت ( امام صادق عليه السّلام ) فرمود : شنبه روز مخصوص بنى هاشم ، و يك شنبه روز بنى اميّه است ، پس بپرهيزيد از اينكه روز يك شنبه را به تيمّن و تبرّك در كارها بگيريد ( يا اينكه : خود را از گرفتارى و شدّت آن بر كنار داريد ) .\r\n","description":"","footnote":"","page_name":" 97 ","page_number":97},
  {"content":"\r\n1255 - رسول خدا صلَّى الله عليه و آله دعا فرمود كه : بار خدايا بامدادان روز شنبه و پنجشنبه را براى امّت من مبارك ساز .\r\n1256 - امام رضا عليه السّلام فرمود : شايسته است كه شخص به كار بردن بوى خوش يا اندكى از آن را هيچ روزى ترك نكند ، و اگر چنين نتواند پس يك روز به كار برد و روز ديگر نه ( باصطلاح يك روز در ميان ) . و اگر چنين نيز نتواند پس هيچ روز جمعه اى آن را ترك نكند و حتما بوى خوش به كار برد .\r\n1257 - و رسول خدا صلَّى الله عليه و آله هر گاه روز جمعه فرا ميرسيد و آن حضرت به بوى خوش دسترسى نداشت جامه اى را كه زعفرانى بود ( يعنى آن را با زعفران رنگين ساخته بودند ) مىطلبيد و به آن آب مىپاشيد ، آنگاه دست خويش را بدان جامه مىكشيد و به صورت خود مىماليد .\r\nو مستحبّ است شخص روز جمعه عمامه بر سر نهد ، و بهترين و پاكيزه ترين جامه هاى خود را بپوشد و بوى خوش به كار برد و خوشبوترين روغنى را كه دارد ، استعمال نمايد .\r\n1258 - و محمّد بن مسلم از امام باقر عليه السّلام روايت كرده كه آن حضرت\r\n","description":"","footnote":"","page_name":" 98 ","page_number":98},
  {"content":"\r\nفرمود : هر گاه ميان دو روستا يا آبادى سه ميل فاصله باشد اشكالى ندارد كه اين جماعت و آن جماعت هر دو نماز جمعه بخوانند و بين دو جماعت ( نماز جمعه ) نبايد كمتر از سه ميل ( يك فرسخ ) فاصله باشد .\r\n1259 - و باز آن حضرت فرمود : در هر روز جمعه فرشتگان مقرّب الهى به زمين فرود مىآيند و همراه خود كاغذهاى سيمين و قلمهاى زرين مىآوردند و بر تمامى درهاى مساجد روى كرسيها يا صندليهائى از نور مىنشينند و نام هر كسى را كه به نماز جمعه حاضر مىشود اوّل و دوّم و سوّم به ترتيب مىنويسند تا زمانى كه امام نماز را بپايان رسانده و از مسجد خارج شود ، و چون امام خارج شد صحيفه هاى خود را مىپيچند و بازمىگردند .\r\n1260 - رسول خدا صلَّى الله عليه و آله فرمود : هر كس از سر ايمان و اخلاص و تقرّب به بارى تعالى به نماز جمعه حاضر شود ، اعمالش را از نو آغاز كند ( يعنى نامهء عملش از نو گردد خداوند متعال به پاداش آن عبادت مخلصانه تمامى گناهان پيشين او را آمرزيده است ) .\r\n1261 - أمير المؤمنين عليه السّلام فرمود : هيچ كس از شما روز پنجشنبه دارو نخورد ، گفتند : يا امير المؤمنين اين حكم چه سبب دارد ؟ فرمود : تا مبادا از حضور در\r\n","description":"","footnote":"","page_name":" 99 ","page_number":99},
  {"content":"\r\nنماز جمعه عاجز و ناتوان باشد ، يا ضعيف شود و نتواند در نماز جمعه حضور پيدا كند .\r\nشرح : « مراد از دارو ظاهرا مسهل است نه هر دارو ، زيرا تعليل داروى مضعّف را مىرساند نه مقوّى را » .\r\n1262 - پيامبر خدا صلَّى الله عليه و آله فرمود : هر واعظى قبله مخاطبين است ، و هر مخاطبى نيز قبلهء خطيب است يعنى مقابل يا واعظ براى شنوندگان در حكم قبله است ، و هر شنونده و مخاطبى نيز براى خطيب در حكم قبله است ( كه روى گرداندن آنان از يك ديگر جايز نيست ) .\r\nمنظور حديث ، در نمازهاى جمعه و عيدين و استسقاء است .\r\n1263 - و امير المؤمنين عليه السّلام در روز جمعه بخطبه برخاست و فرمود :\r\nستايش و سپاس خداى را كه سرپرست جهان ، و ستوده بر هر زبان ، و پديد آورندهء اشياء در منتهاى إحكام ، و غايت إتقان ، و صاحب عزّت و علوّ شأنست . خدائى كه اراده اش نافذ در هر زمان ، و حاكم در هر مكان ، و داناى اسرار و غيب و رازهاى نهان ، و خالق آفريدگان ، و فروآورندهء باران ، و مدبّر و مدير هر دو جهان ، و وارث زمين و آسمان است . خدائى كه شأنش چنان عظيم است كه چيزى بمانند او نيست .\r\nهمه چيز در برابر عظمتش به زانوى تواضع درآمده ، و همه چيز در پيشگاه عزّتش خوار و زبون گشته ، و همه چيز در برابر قدرتش سر تسليم فرود آورده ، و همه چيز\r\n","description":"","footnote":"","page_name":" 100 ","page_number":100},
  {"content":"\r\nدر برابر هيبتش در جاى خود استوار مانده ، و همه چيز در آستان سلطنت و ربوبيتش خاضع و خاشع گشته . خدائى كه آسمان را نگاه ميدارد از آنكه جز به اذن او بر زمين فرو افتد ، و رستاخيز به پا نشود مگر به امر او ، و در سراسر آسمانها و زمين چيزى پديد نيايد مگر آنكه معلوم او است ، ما بر آنچه شده و هست او را سپاس ميگزاريم ، و براى امور آيندهء خود از او يارى ميجوئيم ، و از او آمرزش مىطلبيم و هدايت ميخواهيم ، و شهادت ميدهيم كه جز او خداى يكتاى بىشريك معبودى نيست . خدائى كه أمير أميران و سرور سروران و سلطان زمين و آسمان است ، خدائى كه قهّار است و كبير و متعال ( تسخيركنندهء گردنكشان ، و خوار و زبون سازندهء ايشان ، و بزرگ و و الا ) و صاحب جلال و اكرام ، و قاضى و حاكم روز جزا ، و پروردگار نياكان ما است .\r\nو شهادت ميدهيم كه محمّد بنده و فرستادهء او است ، كه او را به آئين حقّ و به عنوان دعوتكننده به حقّ ، و شاهد بر خلق بفرستاد ، پس او رسالتها و پيامهاى پروردگارش را به همان گونه كه مأمورش ساخته بود بىكم و كاست ابلاغ كرد . نه از مرز مأموريّت خود گامى فرا نهاد و نه از انجام آن كوتاهى كرد ، و در راه خدا با دشمنان او بجهاد پرداخت ، و در قيام به اين وظيفه نه سستى كرد ، و نه ضعف و جبن از خود نشان داد ، و با يك دلى در راه رضاى خدا در جمع بندگان او اخلاص ورزيد ، در حالى كه بر شدائد و مصائب صابر بود ، و اين صبر و تحمّل را به حساب خدا محسوب ميداشت ، و اين جهاد سخت را همچنان ادامه داد ، تا آنگاه كه خدا او را بسوى خود\r\n","description":"","footnote":"","page_name":" 101 ","page_number":101},
  {"content":"\r\nفرا خواند در حالى كه از عملش راضى بود ، و سعيش را مورد قبول قرار داده ، و براى مردم آشكار ساخت كه بر خلاف آنچه ايشان مىپنداشتند او را هيچ گناهى ( در دعوت بسوى توحيد و راندن طاغوتها ) نبوده است .\r\nاى بندگان خدا شما را سفارش ميكنم بتقواى خدا و مغتنم شمردن هر گونه امكان و فرصتى براى عمل بطاعتش در اين ايّام زود گذر زندگى ، و نيز ( سفارش مىكنم ) به ترك اين دنيائى كه شما را واميگذارد ، اگر چه شما ترك آن را خوش نميداشته‌ايد ، و شما را كهنه ميسازد اگر چه شما نو ساختن آن را دوست ميداشته‌ايد . همانا مثل شما و دنيا همچون كاروانيانى است كه در راهى گام سپرده‌اند . چنان كه گوئى آن را بپايان برده‌اند ، و آهنگ فراز كوهى كرده‌اند چنان كه گوئى به آن رسيده‌اند ( يا عنقريب خواهند رسيد ) و چون هر دو همچنان راه مىپيمايند ، چنانست كه گوئى راه را بپايان رسانده‌اند ، و چه بسيار باشد كه كشتى روان شده بسوى سر منزلى همچنان جريان خود را ادامه دهد تا به آن سر منزل برسد ( زيرا آن كشتى كه لنگرش را كشيده ، و بادبانش را افراشته‌اند ، و امواج نيرومند باد شرطه بر آن ميوزد ، و آن را با شتاب به پيش مىبرد ، چنانست كه هم اكنون به منزل رسيده است ) و چه بسيار كس باشد كه بيش از يك روز تا أجل باقى ندارد ، و چه بسيار باشد طالب دنياى حريصى كه دنيا را پيش ميراند ( و در پى دنيا ميتازد ) تا آنگاه كه از آن جدا شود . پس ( حال كه وضع آدمى با دنيا چنين است ) در عزّت دنيا و فخر آن رقابت مكنيد . و بزينت و نعمت آن شيفته مگرديد ، و از سختى و ناسازگارى آن بىتاب و غمگين مشويد ، زيرا\r\n","description":"","footnote":"","page_name":" 102 ","page_number":102},
  {"content":"\r\nعزّت و فخر دنيا رو به پايان است ،\r\nو زينت و نعمتش زايلشدنى است ، و سختى و ناسازگاريش بمرور رو به نابود شدن ، و هر مدّتى از آن رو به انتها است ، و هر زنده اى از آن رهسپار ديار بلا و فنا است . آيا اگر اهل تعقّل و انديشيدن باشيد . شما را در آثار پيشينيان و در سرگذشت پدران درگذشته تان عبرتى و مايه بصيرتى نيست ؟ آيا به گذشتگانتان نمىانديشيد ، كه باز نميگردند ؟ و بنسلهاى باقيماندهء خودتان نمىنگريد كه بر يك حال توقّف نمىكنند ؟ خداوند تبارك و تعالى فرموده است : « و حرام شده است بر قريه اى كه ما آن را بهلاك رسانديم [ بازگشت 
  ] ، البتّه كه ايشان بازنخواهند گشت » و نيز فرموده است : « هر جانى چشندهء شربت مرگ است ، و همانا كه در روز قيامت مزد اعمالتان را دريافت خواهيد كرد ، پس كسى كه از آتش جهنّم بدور داشته شود ، و به بهشت داخل گردد بحقيقت رستگار و برخوردار شده است . و زندگى دنيا جز متاع غرور نيست » . آيا به اهل دنيا نمىنگريد كه بر حالات مختلفى شب را صبح مىكنند ، و روز را بشب ميرسانند : يكى مرده اى است كه بر او مىگريند ، و ديگرى بازمانده اى است كه به تسليتش ميروند ، و ديگرى بر زمين افتاده اى است كه دست و پا مىزند ، و عيادتكننده اى است كه بديدار بيمارى ميرود ، و بيمارى كه از او عيادت مىكنند و مختصرى است كه در حال جان كندن است ، و دنياطلبى كه مرگ او را همى طلبد ، و غافلى كه از او غفلت نمىشود . كاروان زندگى و زندگان همچنان\r\n","description":"","footnote":"","page_name":" 103 ","page_number":103},
  {"content":"\r\nروان است .\r\nو بازماندگان از پى درگذشتگان رهسپارند و سپاس و ستايش خداوند را كه پروردگار عوالم هستى است . پروردگار آسمانهاى هفتگانه و پروردگار زمينهاى هفتگانه ، و پروردگار عرش عظيم است ، همان خدائى كه باقى مىماند ، و ما سواى او فانى مىشود ، و خلق بسوى او مىپيوندد ، و كار به او باز ميگردد .\r\nبدانيد همانا امروز روزى است كه خدا آن را براى شما عيد قرار داده است . و آن ، سرور روزهاى شما و برترين اعياد شما است . و خدا در اين روز شما را به شتافتن بسوى ذكر خود فرمان داده است ، پس همى بايد كه علاقه قلبى شما به اين روز عظمت يابد ، و نيّت شما در اين روز خالص گردد . و در اين روز بر تضرّع و دعاى خود ، و بر تقاضاى رحمت و مغفرت بيفزائيد . زيرا خداوند عزّ و جلّ هر كس را كه دست دعا بسويش بردارد اجابت مىكند ، و هر كه را به معصيت او اقدام كند و از عبادتش كبر ورزد ، بدوزخ داخل مىسازد . خداوند عزّ و جلّ فرموده است : « مرا بخوانيد تا شما را اجابت كنم . زيرا كسانى كه از عبادت من كبر ميورزند با خوارى و نگونسارى بدوزخ داخل خواهند شد » . و در اين روز ساعت مباركى است كه هيچ بندهء مؤمنى در آن ساعت چيزى از خدا نميخواهد مگر آنكه آن را به او عطا مىكند . و نماز جمعه بر هر مؤمنى ، جز كودك ، و بيمار ، و ديوانه ، و پير فرتوت و ناتوان ، و نابينا ، و\r\n","description":"","footnote":"","page_name":" 104 ","page_number":104},
  {"content":"\r\nمسافر ، و زن ، و بندهء مملوك ، و كسى كه در فاصله دو فرسخى باشد واجب است .\r\nخدا گناهان پيشين ما در دوران گذشتهء عمرهامان را بيامرزد . و ما و شما را در باقيماندهء ايّام زندگيمان از ارتكاب گناهان محفوظ بدارد . بيگمان بهترين حديث و رساترين موعظه كتاب خداوند عزّ و جلّ است . و مرسوم أمير المؤمنين عليه السّلام در نماز جمعه چنين بود كه پس از بيان خطبه ميفرمود : أعوذ با لله من الشّيطان الرّجيم ، إنّ الله هو الفتّاح العليم ، بسم الله الرّحمن الرّحيم ، آنگاه پس از حمد شروع به خواندن « قل هو الله أحد » ميفرمود ، و گاه سورهء « قل يا أيّها الكافرون » و يا « إذا زلزلت الارض زلزالها » و يا « ألهيكم التّكاثر » و يا « و العصر » را ميخواند . و از جمله سوره هائى كه بر خواندن آن مداومت ميفرمود « قل هو الله احد » بود .\r\nآنگاه كمى مىنشست ، سپس به پا برميخاست ، و ميگفت : « حمد و ستايش مخصوص خداوند است او را مىستائيم ، و از او يارى ميجوئيم ، و به او ميگرويم ، و بر او توكَّل و اعتماد داريم ، و شهادت ميدهيم كه هيچ معبود حقّى جز خداوند يكتا و بىشريك نيست . و گواهى ميدهيم كه محمّد بنده و فرستاده او است . درود و رحمت خدا و سلام و تحيّتش ، و آمرزش و خشنوديش بر او و خاندان او باد ، خدايا بر محمّد\r\n","description":"","footnote":"","page_name":" 105 ","page_number":105},
  {"content":"\r\nبنده ات ، و فرستاده ات ، و پيامبرت رحمت فرست ،\r\nرحمت روينده و بالنده اى كه در پرتو آن درجه و مقامش را بلند گردانى ، و بدان وسيله فضيلت و برتريش را آشكار سازى . و درود و تحيّت فرست و بر محمّد و خاندان محمّد ، و تشريف و تمجيدى را كه بمحمّد و خاندان او بخشيده اى پايدارى و دوام بخش ، همانسان كه بر إبراهيم و خاندان إبراهيم درود و تحيّت فرستادى ، و بركت بخشيدى ، و رحمت آوردى . همانا كه تو ستوده اى ، صاحب مجد و عظمتى . خدايا كفّار أهل كتاب را كه از پوئيدن راه تو مانع مىشوند ، و آيات تو را انكار مىكنند ، و پيامبرانت را مورد تكذيب قرار ميدهند ، عذاب و عقاب فرما . بار خدايا در ميان گفته هايشان اختلاف انداز ( و آنان را دچار اختلاف كلمه و آراء ساز ) و در دلهايشان بيم و هراس ( از مسلمانان ) بيفكن ، و آن عذاب و خشم و بلايت را كه از قوم گناهكاران و مجرمان بازنمىگردانى ( و حتما عذابشان ميفرمائى ) بر آنان فرود آر خدايا سپاهيان مسلمان و گشتيهايشان و مرزدارانشان در مغربها و مشرقهاى عالم در همه جا ياريشان فرما ، همانا كه تو بر هر چيز توانائى . خدايا مردان و زنان با ايمان ، و مردان و زنان مسلمان را بيامرز ، خدايا تقوى را توشهء راه آنان ساز ، و ايمان و حكمت را در دلهايشان قرار ده ، و ايشان را بيامرز و بر آن دار كه در برابر آن نعمتت كه به آنان عطا فرموده اى شكرگزارى كنند ، و به پيمانى كه با ايشان بسته اى وفا نمايند . اى معبود حقّ ، و اى خالق خلق . خدايا آن\r\n","description":"","footnote":"","page_name":" 106 ","page_number":106},
  {"content":"\r\nگروه از مؤمنين و مؤمنات و مسلمين و مسلمات را كه درگذشته‌اند ،\r\nو كسانى را كه پس از آن گروه به ايشان خواهند پيوست بيامرز . همانا كه تو توانا و حكيمى .\r\n« خداوند به دادگرى و نيكوكارى ، و بخشش بخويشاوندان فرمان ميدهد ، و از كارهاى زشت و ناپسند و ظلم نهى مىكند ، باشد كه شما متذكَّر شويد » . خدا را ياد كنيد ، تا شما را ياد كند ، زيرا او يادكنندهء كسى است كه او را ياد كند ، و هر چه ميخواهيد از فضل و رحمت و احسان خداوند بخواهيد ، زيرا كه البته او دعاكننده اى را هرگز از اجابت محروم نخواهد ساخت « پروردگارا ما را در دنيا عطائى نيكو ، و در آخرت نيز عطائى نيكو بخش ، و از عذاب دوزخمان محفوظ بدار » .\r\nو امام صادق عليه السّلام فرمود : اوّل كسى كه در روز جمعه خطبهء نماز را بر نماز مقدّم داشت عثمان بود ، زيرا وقتى نماز را بپايان مىرساند مردم متفرّق مىشدند و براى شنيدن خطبه نمىماندند و مىگفتند : مواعظ اين مرد را چه سود ، در حالى كه خود خلافهائى انجام ميدهد و پند نمىگيرد ، چون عثمان چنين ديد هر دو خطبه را پيش انداخت .\r\nشرح : « اين خبر را ، خبر شاذّ گويند و با اخبار مستفيضه در وجوب تقدّم خطبه بر نماز تعارض دارد و جز صدوق كسى به آن فتوا نداده است . « 1 »\r\n\r\n","description":"","footnote":"\r\n« 1 » قد صرّح المؤلف - رحمة الله - في كتاب علل الشرائع بتأخير الخطبة عن الصلاة و قال : ان الخطبتين في الجمعة و العيدين بعد الصلاة لانهما بمنزلة الركعتين الآخرتين ، ثم قال : ان اول من قدمهما عثمان ، و كذا في العيون . و انما هذا وقع في خطبة العيد لا الجمعة .\r\n","page_name":" 107 ","page_number":107},
  {"content":"\r\nو از استادمان محمّد بن حسن بن وليد - رضي الله عنه - پرسيدم اين تهليلات ( سه بار لا إله الا الله ) و تكبيرات ( سه بار الله اكبر ) را كه رسم شده اين مردم پس از نمازها مىگويند چيست ؟ گفت براى من چنين روايت كرده‌اند كه بنى اميّه رسم كرده بودند كه مردم پس از نماز جمعه ، امير المؤمنين على عليه السّلام را سه بار لعن كنند ( العياذ با لله ) و همه جا و در همهء مجالس اين رسم عملى بود ، تا زمانى كه عمر بن عبد العزيز بخلافت نشست آن را منع كرد ، و گفت تهليل و تكبير اى مردم بعد از نماز ثوابش بيشتر است .\r\nشرح : « چنان كه از مطاوى تواريخ و بعض كتب حديث استفاده مىشود بيش از هشتاد سال كه بالغ بر هزار ماه مىشود امير مؤمنان و مولاى متّقيان در پس هر نماز و بالاى هر منبر لعن مىشد و مردم آن را يكى از اعمال نزديككنندهء به خدا مىپنداشتند ، و در مجلسى از مجالس دينى نبود جز آنكه اين عمل تكرار ميشد و تنها سجستان را از تمامى ممالك و شهرستانهاى اسلامى از گفتن لعن استثنا كرده‌اند با اينكه اهل آنجا همگى از خوارج مىبودند ، و اين استمرار داشت تا اينكه عمر بن عبد العزيز اموى بخلافت رسيد و براى جلوگيرى از اين كار زشت و حرام چاره اى انديشيد و چنان كه ديار بكرى در » الخميس « نقل كرده مرد يهودى را پنهانى خواند و با او گفتگوئى كرد ، و روزى آن مرد بدربار آمد و اظهار نمود كه عرض مختصرى با خليفه دارد ، عمر بن عبد العزيز در حضور جمع درباريان حاجت او را پرسيد ، وى گفت : اجازه مىخواهم كه دختر خليفه را براى پسر خويش خواستگارى كنم ، خليفه و درباريان كه اين سخن را از مرد يهودى شنيدند با پرخاش و تندى او را مورد عتاب قرار داده ، گفتند :\r\nاى مردك تو از يهودى و مسلمان دختر به كافر نمىدهد ، مرد گفت : اگر اين سخن درست است پس از چه رو رسول خدا دخترش را به على بن ابى طالب داد ، حاضران با\r\n","description":"","footnote":"","page_name":" 108 ","page_number":108},
  {"content":"\r\nخليفه همگى گفتند : على أوّل مسلمان بود و با سابقه ترين فرد مسلمان است ، مرد گفت اگر راست مىگوئيد پس چرا او را در منابر و مجالس لعن مىكنيد ؟ خليفه رو بحاضران كرد گفت : من براى او پاسخى ندارم يا شما جواب او را بدهيد يا اينكه من دخترم را بحبالهء نكاح وى درخواهم آورد ، و اگر نه موافقت كنيد كه امريّه اى صادر شود به منع لعن ، مهلتى گرفتند و پس از شور به منع لعن حاضر شدند و خليفه دستور داد بجاى لعن در خطبهء نماز جمعه اين آيهء مباركه را تلاوت كنند * ( إِنَّ الله يَأْمُرُ بِالْعَدْلِ وَالإِحْسانِ وَإِيتاءِ ذِي الْقُرْبى وَيَنْهى عَنِ الْفَحْشاءِ وَالْمُنْكَرِ وَالْبَغْيِ ) * - تا آخر آيه « و در قنوت آيهء مباركه * ( رَبَّنَا اغْفِرْ لَنا وَلإِخْوانِنَا الَّذِينَ سَبَقُونا بِالإِيمانِ وَلا تَجْعَلْ فِي قُلُوبِنا غِلاًّ لِلَّذِينَ آمَنُوا رَبَّنا إِنَّكَ رَؤُفٌ رَحِيمٌ ) * . و پس از نماز سه بار تهليل و سه بار تكبير گويند . و رفته رفته لعن برداشته شد مگر بين مردم احمق و بىفرهنگ و جاهل كه الحمد لله آنان نيز هلاك و نابود شدند و شايد امروز در هيچ كجاى جهان دشنام دهنده اى به علىّ عليه السّلام وجود نداشته باشد » .\r\n\r\nباب در بيان نمازهائى كه در تمامى اوقات آنها را ميتوان خواند\r\n1264 - زراره از امام باقر عليه السّلام روايت كرده كه آن حضرت فرمود :\r\nچهار نماز است كه شخص در هر ساعتى يا هر موقع از شب و روز مىتواند آنها را بخواند ، اوّل نمازى كه از تو فوت شده باشد ، پس هر گاه بخاطرت رسيد آن را بجا مىآورى ، دوم دو ركعت نماز طواف واجبست ، سوم نماز گرفتن خورشيد ( و ماه و زلزله و بلاهاى طبيعى بزرگ كه نماز آيات بر شخص واجب مىشود و وقت آن زمانى است كه اين امور واقع ميگردد ، چهارم نماز بر ميّت ، اينها نمازهائى است كه شخص در هر ساعتى از شبانه روز مىتواند آن را بخواند .\r\n","description":"","footnote":"","page_name":" 109 ","page_number":109},
  {"content":"\r\n\r\nباب ( در بيان نماز سفر )\r\n1265 - از زراره و محمّد بن مسلم روايت كرده‌اند كه گفتند : به امام باقر عليه السّلام عرض كرديم : در مورد نماز در سفر چه ميفرمائيد چگونه و چند ركعت است ؟ آن حضرت فرمود : همانا خداوند عزّ و جلّ ميفرمايد : « * ( وَإِذا ضَرَبْتُمْ فِي الأَرْضِ ) * - الآية » ( يعنى : و هر گاه در زمين سفر كنيد بر شما حرجى نيست كه نماز را كوتاه كنيد يا از آن بكاهيد ) پس قصر كردن نماز در سفر واجب مىشود همان گونه كه تمام گزاردن نماز در حضر واجب است ، گويند : گفتيم : خداوند عزّ و جلّ ميفرمايد :\r\n« بر شما حرجى نيست » و نميفرمايد : چنين كنيد ( يعنى بلفظ امر نفرموده قصر كنيد كه دلالت بر وجوب نمايد ) پس چگونه قصر و كوتاه ساختن در سفر همانند تمام كردن نماز در حضر واجب باشد ؟ آن حضرت فرمود : مگر خداوند عزّ و جلّ در سعى ميان صفا و مروه نفرموده : * ( فَمَنْ حَجَّ الْبَيْتَ أَوِ اعْتَمَرَ فَلا جُناحَ عَلَيْه أَنْ يَطَّوَّفَ بِهِما ) * ( يعنى :\r\nهر كه حج يا عمره كند حرجى نيست بر او كه سعى صفا و مروه كند ) آيا نمىبينيد كه سعى صفا و مروه واجب است زيرا خداوند عزّ و جلّ در كتاب خود آن را ذكر فرموده و پيامبرش در بيان آيه سعى ميان صفا و مروه را بفعل آورده است ، و به همين ترتيب كوتاه ساختن نماز در سفر عملى است كه رسول خدا صلَّى الله عليه و آله به كار\r\n","description":"","footnote":"","page_name":" 110 ","page_number":110},
  {"content":"\r\nبسته و خداوند تعالى به همان لفظ در كتاب خود آن را ذكر فرموده است .\r\nزراره و محمّد بن مسلم گويند : به آن حضرت عرض كرديم : كسى كه در سفر ( نماز مقصوره را ) چهار ركعت بخواند آيا نماز را اعاده مىكند يا نه ؟ فرمود : اگر آيه تقصير را بر او خوانده و تفسير كرده‌اند و با اين وصف چهار ركعت خوانده در اين صورت نماز را اعاده مىكند ، و اگر آن آيه را بر او نخوانده و او از مفاد آن آگاهى ندارد ، در اين صورت بر او اعاده نماز لازم نيست ؛ و همه نمازهاى واجب در سفر دو ركعتى است مگر نماز مغرب كه سه ركعت است و تقصير در آن جارى نيست ، و رسول خدا صلَّى الله عليه و آله در سفر و حضر آن را به حال خود گذاشت تا سه ركعت باشد .\r\nرسول خدا صلَّى الله عليه و آله به ذى خشب سفر فرمود ، و اين محلّ بفاصله يك روزه راه از مدينه است و از مدينه تا آنجا دو بريد راه يا بيست و چهار ميل است ( كه هشت فرسخ باشد ) پس نماز را قصر خوانده و روزه را افطار فرمود و اين كار پس از آن سنّت گرديد .\r\nو رسول خدا صلَّى الله عليه و آله گروهى را كه وقتى آن حضرت افطار فرمود روزه گرفتند عصيانگر خواند ، امام باقر عليه السّلام فرمود : آرى آن جماعت همگى تا\r\n","description":"","footnote":"","page_name":" 111 ","page_number":111},
  {"content":"\r\nروز قيامت همچنان عاصى خواهند بود ، و ما فرزندان و اولاد فرزندان ايشان را تا امروز مىشناسيم .\r\n1266 - محمّد بن مسلم از امام صادق عليه السّلام سؤال كرد : شخص اراده سفر مىكند و به راه مىافتد از چه زمانى ( نماز و روزه را ) قصر مىكند ؟ فرمود : آنگاه كه از خانه ها پنهان شود يعنى اهل خانه هاى شهر او را نبينند - ( ظاهر عبارت موافق آنچه ترجمه شد معنى ميدهد ، لكن اكثر علماء چنين فهميده‌اند كه خانه ها از ديد شخص پنهان شود به نحوى كه نتواند ديوار خانه ها را تميز دهد - و الله تعالى يعلم ) محمّد بن مسلم گويد : به آن حضرت عرض كردم : هر گاه شخص اراده سفر كند و بعد از زوال خورشيد از خانه بيرون رود چه كند ؟ فرمود : هر گاه به قصد سفر بيرون رفتى ( چه پيش از ظهر و چه بعد از ظهر ) نماز را دو ركعت بخوان .\r\n1267 - از امام صادق عليه السّلام روايت كرده‌اند كه فرمود : هر گاه به قصد سفر از منزل خود خارج شدى تا هنگامى كه به خانه باز ميگردى نماز را قصر يا كوتاه بخوان .\r\nشرح : « اينكه امام ميفرمايد : « هر گاه از منزل خارج شدى « ممكن است مراد هنگامى باشد كه شخص به محلّ ترخّص رسيده باشد يعنى پنهان شدن شخص از خانه ها يا خانه ها از ديد شخص محقّق شده باشد ، نه اينكه بمجرّد پاى نهادن به بيرون منزل نماز را قصر بخواند ، و مؤيّد اين مطلب مضمون حديث سابق است » .\r\n1268 - و روايت كرده‌اند كه عبد الله بن يحيى الكاهلى از آن حضرت ( امام صادق عليه السّلام ) شنيده است كه در مورد كوتاه كردن نماز در سفر فرمود : قصر در\r\n","description":"","footnote":"","page_name":" 112 ","page_number":112},
  {"content":"\r\nمسافرت يك بريد با يك بريد يا چهار فرسخ با چهار فرسخ است ( مقصود عبارت اينست كه نصاب مقرّر مجموع دو بريد كه هشت فرسخ باشد نيست بلكه اگر شخص چهار فرسخ برود و در همان روز چهار فرسخ رفته را باز گردد نماز را قصر مىكند ) و مجموع يك بريد در بريد ديگر بيست و چهار ميل است ، آنگاه فرمود : پدرم ميفرمود :\r\nاين يك روزه راه مسافت را كه براى تقصير مقرّر ساخته‌اند يك روز راهى نيست كه استر تيزتك يا اسب راهوار مىپيمايد ، بلكه مسافتى را مقرّر ساخته‌اند كه در يك روز شتر قطارى ( يا كاروان شتران در سير معمولى ) طى مىكند .\r\nشرح : « مراد آنست كه هشت فرسخ را نه به حساب استر كندرو ، و نه به حساب چهار پاى تندرو قرار داده‌اند ، بلكه به حساب قطار شتر ميانه رو كه در عرض يك روز تمام ، هشت فرسخ براحتى راه مىپيمايد به حساب آورده‌اند ، و بنا بر اين ملاك سفر صرف هشت فرسخ و لو كمتر از يك روز تمام باشد نيست بلكه ملاك آنست كه انسان حدّ اقلّ يك روز تمام در سفر باشد و مسافتى را كه طىّ مىكند و لو رفتن و برگشتن لا اقل هشت فرسخ باشد ، پس در اين صورت اگر هشت فرسخ را در كمتر از يك روز طىّ كند و روز تمام نشده به مقصد يا منزل برسد وى معلوم نيست مسافر باشد ، و فقهاى عظام ما - رضوان الله تعالى عليهم - كه در طول قرون گذشته به هشت فرسخ مستقيم يا ملفّق بسنده كرده‌اند از اين رو است كه در آن روزگار با وسائل موجود آن زمان براى كسى ميسور نبود بيش از هشت فرسخ چه رفتن و چه رفتن و برگشتن در يك روز راه طىّ نمايد ، و الَّا بر طبق اخبار چنان كه در خبر صحيح در تهذيب از حسين بن سعيد از نضر بن سويد از عاصم بن حميد از ليث مرادى ( ابو بصير ) آمده است كه از امام صادق عليه السّلام پرسيد » كم يقصّر الرّجل ؟ قال : في بياض يوم ، أو بريدين « يعنى حدّ تقصير چيست ؟ فرمود : يك روز تمام يا هشت فرسخ ، و نيز از محمّد بن عليّ بن محبوب از يعقوب بن يزيد از ابن أبى عمير از أبى أيّوب خزّاز از امام صادق عليه السّلام » قال : سألته عن التّقصير ، قال : فقال في بريدين أو بياض يوم « يعنى :\r\nهشت فرسخ يا لا اقل يك روز تمام ، و اگر كسى بگويد : اخبار هشت فرسخ اطلاق دارد ، جواب آنست كه اگر « بياض يوم » اطلاق داشته باشد هشت فرسخ نيز اطلاق\r\n","description":"","footnote":"","page_name":" 113 ","page_number":113},
  {"content":"\r\nدارد ، يعنى اگر كسى مثلا چهار فرسخ برود و از راهى كمتر از چهار فرسخ به منزل باز گردد و جملگى در يك بياض يوم تمام صورت گيرد بايد مسافر محسوب شود ، ولى چنين نيست ، و اخبار هشت يا چهار فرسخ ملفّقا مقيّد به بياض يوم است ، و بيشتر ، و اساسا حكم قصر مسافر براى رفع حرج از اوست ، چنان كه خبر علل فضل بن شاذان نصّ در آن است و مسافرت كمتر از بياض يوم حرج ايجاد نمىكند تا مشمول اين تخفيف شود ، و برقم 1304 خبرى از زكريّا بن آدم اشعرى از حضرت رضا عليه السّلام خواهد آمد كه ميفرمايد : « التقصير في مسيرة يوم و ليلة » ( تقصير در مسافت رفتن يك روز و يك شب خواهد بود ) كه البته مراد يك روز يا يك شب است ، و العلم عند الله و ناگفته نماند كه بخش مهمّى از مسائل قصر و اتمام اختلافى است ، پس صحيح آنست كه شخصى كه قدرت اجتهاد ندارد به اعلم زمان خود رجوع كرده و دستور او را در هر مورد به كار بندد » .\r\nو هر گاه سفر شخص هشت فرسخ باشد تقصير ( در نماز و روزه ) بر او واجب است . و هر گاه سفرش چهار فرسخ راه باشد و بخواهد در همان روز باز گردد ( اگر چه بنا بعواملى خارج از اراده او نتواند باز گردد ) باز هم تقصير بر او واجب مىشود ، و اگر سفر شخص چهار فرسخ راه باشد و قصد بازگشت در آن روز نداشته باشد ( كه مجموع مسافت رفت و برگشت او هشت فرسخ گردد ) در اين صورت مختار است چنانچه بخواهد نماز را تمام مىكند و اگر نخواهد نماز را قصر يا كوتاه مىكند .\r\nشرح : « ( ظاهرا مراد اينست كه او اختيار دارد كه بماند و نماز را تمام بخواند و يا باز گردد كه در اين صورت نماز را كوتاه بجا مىآورد ) » .\r\n1269 - معاوية بن وهب از امام صادق عليه السّلام روايت كرده است كه فرمود : هر گاه در سفر بشهرى وارد شوى و خواسته باشى ده روز در آنجا بمانى در\r\n","description":"","footnote":"","page_name":" 114 ","page_number":114},
  {"content":"\r\nاين صورت از هنگام وارد شدن نماز را تمام بخوان ، و چنانچه بخواهى كمتر از ده روز آنجا بمانى پس نماز را قصر بخوان ( يعنى نمازهاى چهار ركعتى را دو ركعت بخوان ) و هر گاه در شهرى اقامت گزيده و مردّد باشى و با خود گوئى كه فردا از اين شهر خواهم رفت و باز گوئى پس فردا خواهم رفت و تصميم ده روز ماندن نداشته باشى پس در چنين حالتى ( كه نتوانستى تصميم قطعى اتّخاذ كنى ) تا يك ماه كه چنين وضعى دارى نماز را قصر بخوان ، و چون يك ماه سپرى شد نمازهايت را تمام بخوان راوى گويد : عرض كردم : اگر روز اوّل ماه رمضان وارد شهرى شوم و نخواهم ده روز بمانم چه بايد بكنم ؟ آن حضرت فرمود : نماز را قصر كن و روزه را افطار نما ، عرض كردم :\r\nاگر به همين ترتيب وارد شهرى شوم و با خود بگويم كه فردا خواهم رفت يا پس فردا ميروم ( تا به يك ماه بالغ شود ) در اين صورت تمام يك ماه را افطار كنم و نماز را هم قصر بخوانم ؟ آن حضرت فرمود : آرى ، اين هر دو داراى يك حكم است هر گاه ( و يا هر كجا ) نماز را كوتاه كردى روزه را نيز افطار ميكنى ، و هر كجا روزه را افطار كردى نماز را نيز قصر ميكنى .\r\n1270 - أبو ولَّاد حنّاط گويد : به امام صادق عليه السّلام عرض كردم : من در نظر داشتم وقتى وارد مدينه شدم ده روز در آنجا اقامت كنم بنا بر اين نماز را تمام خواندم ، آنگاه نظرم تغيير يافت و اراده كردم كه ( ده روز ) در آنجا نمانم ، حال نظر شما در باره من چيست ؟ آيا نماز را تمام بخوانم يا كوتاه سازم ؟ آن حضرت در پاسخ من\r\n","description":"","footnote":"","page_name":" 115 ","page_number":115},
  {"content":"\r\nفرمود : اگر داخل مدينه شده اى و يك نماز واجب را هم در آنجا تمام گذارده اى در اين صورت ديگر نميتوانى نماز را كوتاه بخوانى تا هنگامى كه از آنجا خارج شوى . و اگر هنگامى كه به آنجا داخل شدى همچنان بر نيّت خود در مورد تمام گزاردن نماز باقى بودى ، ولى هنوز يك نماز واجب را تمام در آنجا نخوانده باشى تا زمانى كه برايت تغيير رأى پيدا شده كه در آنجا نمانى در اين صورت مختارى ، اگر خواستى قصد ده روز ماندن كن و نماز را تمام بجا آور ، و اگر نخواستى ده روز بمانى اما بدلائلى آنجا ماندى پس نماز را تا يك ماه كوتاه بخوان و پس از گذشتن يك ماه نماز را تمام بگزار .\r\nشرح : « اين خبر دلالت دارد بر اينكه حكم شهر مدينه همانند ساير شهرها است و از اين حيث تفاوتى با ساير بلاد ندارد . ولى ما اخبارى را در صفحات آتى ذكر خواهيم كرد كه مفاد آنها خلاف مدلول اين خبر است . بعيد نيست مدينه را بر مطلق شهرها يعنى معنى لغوى آن حمل كنيم ، و يا دستور تقصير در نماز را حمل بر جواز و تمام گزاردن آن را حمل بر استحباب كنيم . بهر حال چنانچه روزه در حكم نماز گرفته شود و موافق مضمون اين خبر عمل شود خالى از اشكال نخواهد بود » .\r\n1271 - زراره از امام باقر عليه السّلام سؤال كرد : شخصى همراه با گروهى بسفرى كه ارادهء آن كرده است بيرون ميرود ، و هنگامى كه دو فرسخ از شهر خارج مىشود وقت نماز فرا مىرسد و او با آن گروه نماز را كوتاه بجا مىآورند و بعد بعضى از آنان بخاطر كارى كه در شهر دارند باز ميگردند و آن سفر انجام نمىشود ، حال او با آن دو ركعت نمازى كه كوتاه بجا آورده چه كند ؟ آن حضرت فرمود : نمازش تمام و درست است و آن را اعاده نميكند .\r\n","description":"","footnote":"","page_name":" 116 ","page_number":116},
  {"content":"\r\n1272 - رسول خدا صلَّى الله عليه و آله فرمود : هر كس در سفر نماز ( چهار ركعتى ) را چهار ركعت بخواند و آن را كوتاه نكند من در پيشگاه خداوند از او بيزارم ( و شفاعت او را نزد خداوند نخواهم كرد ) .\r\nمؤلَّف كتاب - رحمه الله - در ادامه حديث ميفرمايد : يعنى شخص از روى عمد نماز را قصر نخواند و تمام بجا آورد .\r\nشرح : « اين خبر دليل است كه حكم تقصير در سفر عزيمت است نه رخصت ، يعنى شخص مجبور است شكسته بخواند و مختار نيست » .\r\n1273 - امام صادق عليه السّلام فرمود : كسى كه در سفر نماز را تمام ميخواند همانند كسى است كه در حضر نماز را كوتاه بجا مىآورد .\r\n1274 - و أبو بصير از آن حضرت سؤال كرد : شخصى در سفر از روى فراموشى نماز را چهار ركعت و تمام بجا مىآورد و بعد متوجّه مىشود كه در حال سفر بوده است ، چه بايد بكند ؟ آن حضرت فرمود : اگر در همان روز بخاطر آورد بايد نماز را اعاده كند ، و اگر به ياد نياورد كه در حال سفر بوده تا اينكه آن روز سپرى شود لازم نيست نماز را اعاده كند .\r\n1275 - زراره از امام باقر عليه السّلام روايت كرده است كه آن حضرت فرمود : چهار گروه هستند كه برايشان واجبست در سفر و حضر نماز را تمام بخوانند\r\n","description":"","footnote":"","page_name":" 117 ","page_number":117},
  {"content":"\r\nكه عبارتند از : مكارى يعنى چهارپادار كه چهار پايان خود را كرايه ميدهد ، و كسى كه خود را اجير ديگرى مىسازد كه قاصد باشد و پيامى به جائى ببرد ، و چوپان ، و پيك ، زيرا در حال سير و گشت بودن ، كار و حرفهء ايشان است و سفر محسوب نمىشود .\r\nو در خبر ديگرى روايت كرده‌اند كه ملَّاح يا كشتيبان و ناخدا نيز همين حكم را دارند و مراد از « اشتقان » كه در حديث آمده بريد و قاصد است . ( بعيد نيست مراد از اشتقان همان كلمه فارسى استوان باشد كه معرّب شده و بدين صورت در آمده است ، يعنى امين نامهء پست ، يا نگهبان دشت و ده . )\r\n1276 - محمّد بن مسلم از امام باقر يا امام صادق عليهما السّلام روايت كرده كه آن حضرت فرمود : ناخدا و خدمه كشتى كه در كشتى خود در حال حركت هستند نبايد نماز را كوتاه كنند ، همچنين است حكم مكارى يعنى چهارپادار و شتربان كه بدنبال شتران در حركت است .\r\n1277 - عبد الله بن سنان از امام صادق عليه السّلام روايت كرد ، كه آن حضرت فرمود : مكارى يا چهارپادار اگر در خانه خود نباشد مگر پنج روز يا كمتر ، در سفر خود كه در روز انجام ميدهد نماز را قصر ميخواند و نماز شب را تمام ميگزارد ، و روزه ماه رمضان را نيز بايد بگيرد ، و اگر مكارى به شهرى ميرود ده روز يا بيشتر اقامت كند و بعد به منزل خود بازگردد و در آنجا ده روز يا بيشتر اقامت كند در سفر خود نماز را كوتاه ميخواند و روزه را افطار مىكند . توضيح\r\n","description":"","footnote":"","page_name":" 118 ","page_number":118},
  {"content":"\r\nشرح : « بخش اوّل مبنى بر اينكه مكارى چنانچه در منزل خود پنج روز يا كمتر بماند نماز روز را قصر مىكند و شب را تمام علَّامهء حلَّى - رحمة الله - در كتاب مختلف آن را حمل بر كوتاه ساختن نوافل فرموده ، يعنى نوافل روز از او ساقط مىشود ، و شيخ طوسى - رحمة الله عليه - در نهايه و مبسوط خود موافق اين مضمون عمل فرموده است . و مراد از نماز شب نماز عشاء است ، و اكثر اصحاب با توجّه بمفاد اخبار ديگرى قائلند كه نماز روز را نيز بايد تمام گزارد لكن اين خبر خاصّ و مقدّم بر عامّ است . و امّا در خصوص قسمت اخير حديث كه ميفرمايد : در سفر خود نماز را كوتاه مىكند و روزه را افطار مىنمايد منظور سفرى است كه پس از بازگشت به منزل خود با شرايط مذكور در حديث عازم آن خواهد شد و اين كوتاه ساختن متوقّف بر دو امر است يعنى ده روز اقامت در شهرى كه بدان جا ميرود و ده روز ديگر اقامت در منزل خود .\r\nبهر حال هر يك از دو امر مذكور بنحو مستقلّ از اين حيث محتاج تأويل است » .\r\n1278 - امام صادق عليه السّلام فرمود : شتربان و مكارى هر گاه در سفر بسرعت و تعجيل راه پيمايند در ميان دو منزل نماز را كوتاه مىكنند ، و در دو منزل كه بدان ميرسند نماز را تمام مىكنند .\r\nشرح : « در بيان خبر چند قول است يكى آنكه مراد از » منزلين « منزلشان در حضر و در سفر است كه فقط در راه نماز را شكسته مىخوانند و ديگر اينكه هر گاه اين دو ( جمّال و مكارى ) قصد مسافرتى غير شغلشان را داشته باشند بايد در منزل و مقصد نماز را تمام بخوانند و در بين راه قصر ، سوّم اينكه اوّلين سفرشان باشد هر چند شغل آنان باشد و اين توجيهات را براى آن كرده‌اند كه جمّال و مكارى حكمشان تمام است نه قصر » .\r\n1279 - عبد الله بن جعفر از محمّد بن جزك روايت كرده كه گفت : ضمن عريضه اى به امام هادى عليه السّلام نوشتم كه مرا شترانى است و شتردارانى دارم كه\r\n","description":"","footnote":"","page_name":" 119 ","page_number":119},
  {"content":"\r\nهمراه آنها است و خود بعنوان مكارى با شتران بيرون نميروم مگر در سفر مكَّه بخاطر رغبت و ميل فراوانى كه به حجّ دارم و يا ندرتا در بعضى جاهاى ديگر ، در اين صورت وقتى كه خود با شتران بيرون ميروم چه چيز بر من واجبست و تكليف من چيست آيا كوتاه ساختن نماز و افطار روزه در سفر بر من واجب است يا تمام گزاردن ؟ آن حضرت ضمن نامه و توضيحى فرمود : اگر تو در همه سفرها همراه آنها نيستى و با آنها بيرون نميروى مگر در سفر مكَّه در اين صورت بايد نماز را كوتاه بگزارى و روزه را افطار كنى .\r\n1280 - عبد الرّحمن بن حجّاج از امام صادق عليه السّلام سؤال كرد : شخصى داراى املاك و مزرعه ها است و اين مزرعه ها نزديك يك ديگر هستند و او براى سركشى به آنها ميرود و اطراف آنها ميگردد آيا نماز را تمام ميخواند يا قصر مىكند ؟\r\nآن حضرت فرمود : نماز را تمام ميگزارد .\r\n1281 - اسماعيل بن أبى زياد ( سكونى ) از امام صادق و آن حضرت از پدرش عليهما السّلام روايت كرده است كه آن حضرت فرمود : هفت كس هستند كه نماز را كوتاه نمىكنند و تمام ميگزارند : اوّل عامل زكات كه براى جمع كردن زكات در حوزهء مأموريت خود ميگردد ، دوّم اميرى كه در ناحيه امارت خود به گشت ميپردازد تا از احوال مردم مطَّلع شود ، سوّم تاجرى كه جهت انجام امور تجارى خود از بازار شهرى به بازارى ديگر ميرود ، چهارم چوپان كه به مقتضاى حرفه خود بدنبال گوسفندان راه\r\n","description":"","footnote":"","page_name":" 120 ","page_number":120},
  {"content":"\r\nمىپيمايد ، پنجم صحرانشينان كه با توجّه به وضع آب و هوا پيوسته كوچ مىكنند ، ششم : كسى كه پى آبگيرها و زمينهاى سبز ميگردد تا حيوانات خود را بچراند ، هفتم :\r\nكسى كه براى تفريح پى شكار حيوانات ميرود و نيازى به آن ندارد كه بدان وسيله قوت خود را فراهم كند ، و نيز راهزنان مسلَّح .\r\n1282 - موسى بن بكر از زراره و او از امام باقر عليه السّلام روايت كرده است كه آن حضرت فرمود : هر گاه كسى نمازى را فراموش كند يا نماز خود را بدون وضو خوانده باشد خواه مقيم باشد و خواه مسافر و بعد آن را به ياد آورد بايد همان نمازى را كه بر او واجب بوده و تكليف او در وقتى كه فراموش كرده بود بجا آورد نه چيزى بدان بيافزايد و نه چيزى از آن كم كند ، و كسى كه چهار ركعت نماز را فراموش كرده وقتى به ياد آورد چهار ركعت قضا كند چه در آن حال مسافر باشد و چه مقيم ، و اگر دو ركعت را فراموش كرده هنگامى كه به ياد آورد همان دو ركعت را بخواند چه مسافر باشد و چه مقيم .\r\nشرح : « حاصل اينكه آنچه از او فوت شده قضايش را خواه در سفر و خواه در حضر همانطور كه از او فوت شده بجاى مىآورد » .\r\n1283 - امام صادق عليه السّلام فرمود : از امور بسيار مطلوب كه ذخيره اعمال است ( و يا از امورى كه جزء اسرار احكام الهى است و پوشيده از عموم مردم ) تمام گزاردن نماز در چهار موضع است : مكَّه ، مدينه ، مسجد كوفه ، و در كنار مرقد حضرت سيّد الشهداء عليه السّلام .\r\n","description":"","footnote":"","page_name":" 121 ","page_number":121},
  {"content":"\r\nنويسنده اين كتاب - رحمة الله - گويد : منظور اينست كه شخص در اين مواضع قصد اقامت ده روز و بيشتر كند تا نماز را تمام بجا آورد و مؤيّد اين نظر روايت آتى است كه :\r\n1284 - محمّد بن اسماعيل بن بزيع از امام رضا عليه السّلام روايت كرده گويد : از آن حضرت پرسيدم كه شخص در مكَّه و مدينه نماز را كوتاه مىكند يا تمام ميخواند ؟ فرمود : مادام كه قصد ده روز ماندن نكرده نماز را كوتاه مىكند .\r\n1285 - و نيز مؤيّد آن روايت ديگرى است كه محمّد بن خالد برقى از حمزة بن عبد الله جعفرى روايت كرده گويد : وقتى از منى بازگشتم قصد داشتم كه در مكَّه بمانم بنا بر اين نماز را تمام گزاردم ، آنگاه خبرى از خانه‌ام به من رسيد كه ناچار شدم بخانه‌ام برگردم و در آنجا نمانم ، و نميدانستم آن چند روزى را كه خواهم ماند نماز را تمام كنم يا قصر بخوانم . و در همين زمان امام كاظم يا امام رضا عليهما السّلام در مكَّه بودند ، نزد ايشان رفتم و وضع خود را بعرض آن حضرت رسانيدم ، در پاسخ به من فرمود : به نماز قصر بازگرد .\r\nشرح : « مشهور مواضع مذكور را منحصر به مسجد الحرام و مسجد النّبي صلَّى الله عليه و آله ، و حائر حسينى عليه السّلام ، و مسجد كوفه دانند و مسافر را مختار در قصر و اتمام آن ، نه اين شهرها ، لكن نظر مؤلَّف همهء شهر است » .\r\n","description":"","footnote":"","page_name":" 122 ","page_number":122},
  {"content":"\r\n1286 - فضيل بن يسار از امام صادق عليه السّلام روايت كرده است كه آن حضرت فرمود : در سفر نماز جمعه و نماز عيد قربان و نماز عيد فطر بر مسافر واجب نيست . ( البتّه مضمون اين خبر با استحباب منافات ندارد ) .\r\n1287 - اسماعيل بن جابر روايت كرده گويد : به امام صادق عليه السّلام عرض كردم : گاهى وقت نماز فرا ميرسد و من مسافر هستم ، و نماز نميكنم تا به خانوادهء خود وارد مىشوم ، در اين صورت تكليف من چيست ؟ آن حضرت فرمود : نماز را بخوان و تمام بجا آور ، عرض كردم : گاه است كه وقت نماز فرا ميرسد در حالى كه من در خانه خود هستم ولى ميخواهم به سفر روم ، و نماز نميخوانم تا از خانه خارج شوم در اين صورت چطور ؟ آن حضرت فرمود : نماز را بخوان و كوتاه كن كه اگر چنين نكنى البتّه با رسول خدا صلَّى الله عليه و آله مخالفت ورزيده اى . ( يعنى هر كجا كه نماز را انجام ميدهى به حكم همان جا رفتار كن ) .\r\n1288 - و امّا خبر حريز ، از محمّد بن مسلم از امام صادق عليه السّلام كه گفت : از آن حضرت سؤال كردم در مورد شخصى كه از سفر خود باز آمده و در حالى كه در راه بوده وقت نماز فرا رسيده است چه بايد بكند ؟ آن حضرت فرمود : نماز را دو ركعت مىكند ( يعنى شكسته ) ، و اگر در حضر است و اراده بيرون شدن به سفر را دارد وقت نماز درآيد بايد نماز را چهار ركعت بخواند .\r\n","description":"","footnote":"","page_name":" 123 ","page_number":123},
  {"content":"\r\nصدوق - رحمة الله - در توضيح خبر ميفرمايد : همانا مراد آن حضرت اينست كه هر گاه بيم فوت وقت نماز ندارد آن را تمام بخواند ( يعنى در محلّ اقامت ) و اگر بيم دارد كه وقت نماز فوت شود و از دست برود آن را كوتاه كند ( يعنى در راه ) و مؤيّد اين نظر حديث آتى است كه :\r\n1289 - در كتاب حكم بن مسكين نقل شده است و گويد : امام صادق عليه السّلام در مورد شخصى كه در وقت نماز از سفر خود باز ميگردد ، فرمود : چنين شخصى اگر بيم از دست شدن وقت نماز نداشته باشد بايد نماز را تمام بخواند ، و اگر بيم دارد كه وقت نماز فوت شود در اين صورت بايد نماز را كوتاه كند . و مفاد اين حديث موافق خبر إسماعيل بن جابر است كه گذشت .\r\n1290 - اسحاق بن عمّار از امام موسى كاظم عليه السّلام سؤال كرد كه هر گاه شخص مسافر باشد ، آنگاه از سفر بيايد و داخل در محدودهء خانه هاى كوفه شود آيا نماز را تمام مىكند يا همچنان كوتاه بجا مىآورد تا داخل خانه يا محلَّهء خويش گردد ؟\r\nآن حضرت فرمود : البتّه نماز را كوتاه ميگزارد تا زمانى كه به خانه خود ( و يا اهل و قبيله خويش كه لابد در يك كوى و برزن مجتمع بوده‌اند ) وارد شود .\r\n1291 - سيف تمّار از امام صادق عليه السّلام روايت كرده گويد : يكى از ياران ما ( شيعيان ) به آن حضرت عرض كرد : روش معمول ما اينست كه چون در منزلى\r\n","description":"","footnote":"","page_name":" 124 ","page_number":124},
  {"content":"\r\nفرود مىآئيم نماز ترك شده روز را ( ظاهرا مراد نوافل روز يا بخشهاى كوتاه شده و متروك از نمازهاى روز باشد ) در ميان نماز مغرب و عشاء قضا ميكنيم ، آيا اين كار درست است ؟ آن حضرت فرمود : نه ، خداوند متعال به احوال بندگان خويش داناتر است كه ايشان را رخصت داده و تكليف آنان را سبك گردانيده و بر مسافر فقط دو ركعت واجب ساخته و پيش از آن دو ركعت و پس از آن نافله و چيز ديگرى مقرّر نفرموده ، مگر نماز شب را كه رخصت داده بر روى شتران و بهر طرف كه رود ، رو به همان جانب بجا آورى .\r\n1292 - از امام صادق عليه السّلام سؤال كردند در مورد نماز نافله در روز در حين سفر ، آن حضرت فرمود : چنانچه نافله ( كه مستحبّ است ) در هنگام سفر سنّت ( و مطلوب و مورد توجه ) مىبود ، نماز واجب يوميّه تمام مىبود قصر نميشد ( چنان كه در نمازهاى چهار ركعتى فقط دو ركعت آن را ميخوانند و دو ركعت را شارع ساقط فرموده است ) .\r\nو اشكال ندارد كه در هنگام سفر قضاى نماز شب را روز بجا آورند .\r\n1293 - رسول خدا صلَّى الله عليه و آله ( وقتى هوا بارانى بود يا هنگام بارندگى ) نماز فريضه را همچنان كه بر شتر سوار بود ( يا به تعبير روايتى ديگر همچنان كه در كجاوه يا محمل نشسته بود ) بجا مىآورد .\r\nشرح : « مراد چنان كه از لفظ » راحلته « پيداست سفر است نه حضر » .\r\n1294 - ابراهيم كرخى گويد : به امام صادق عليه السّلام عرض كردم : من\r\n","description":"","footnote":"","page_name":" 125 ","page_number":125},
  {"content":"\r\nمىتوانم وقتى در كجاوه هستم رو به قبله كنم و نماز كنم ، آن حضرت فرمود : اين مقدار تحمّل مشقّت چه ضرورتى دارد ( يا به تعبير ديگرى اين چه تنگى است كه بر خود روا ميداريد ) آيا شما رفتار پيامبر خدا صلَّى الله عليه و آله را سرمشق خود نمىسازيد ؟ ( كه آن حضرت وقتى در كجاوه نماز ميخواند رو به قبله نميكرد ) .\r\n1295 - سعد بن سعد از امام رضا عليه السّلام سؤال كرد : شخصى كه زن حائض در كجاوه با او همراه است آيا مىتواند با وجود آن زن حائض در كجاوه خود نماز كند ( و زن محاذى او باشد ) ؟ آن حضرت فرمود : آرى مىتواند .\r\nشرح : « اين روايت دلالت دارد بر اينكه محاذى قرار گرفتن با زن هنگامى كه نماز نميخواند بلا اشكال است » .\r\n1296 - سعيد بن يسار از امام صادق عليه السّلام سؤال كرد : شخصى كه بر چهار پا ( سواره ) نماز شب مىكند آيا جايز است كه صورت خود را در هنگام نماز بپوشاند ؟ آن حضرت فرمود : هنگام قراءت مىتواند بپوشاند ، ولى وقتى براى سجود ايماء مىكند بايد روى خود را بگشايد و بهر جانب كه چهار پا ميرود به همان سمت سجده كند .\r\n1297 - عبد الرّحمن بن حجّاج از امام صادق عليه السّلام سؤال كرد :\r\nشخصى نمازهاى نافله را بر روى چهار پا در حين سفر و حركت ميان شهرهاى\r\n","description":"","footnote":"","page_name":" 126 ","page_number":126},
  {"content":"\r\nمختلف ميخواند و بهر جانب كه چهار پا رو مىكند ، روى او نيز به همان سمت است ، اين كار چه صورت دارد ؟ آن حضرت فرمود : اشكالى ندارد .\r\n1298 - علىّ بن يقطين از امام موسى كاظم عليه السّلام سؤال كرد :\r\nشخصى كه بسفرى رفته و در حال سفر مشغول نماز است ، در اثناى آن حال ( كه بناى نماز را بر قصر گذاشته ) در اراده اش تغيير پيدا شود و عزم كند كه در آن شهر يا منزل ده روز يا بيشتر توقّف نمايد ، در اين صورت تكليف او چيست ؟ آن حضرت فرمود :\r\nهر گاه قصد اقامت كند ( هر چند در حين نماز ) نماز را تمام ميخواند . همچنين از آن حضرت سؤال كرد هر گاه شخصى برادر مؤمن خود را كه به سفر ميرود تا مسافتى ( معادل هشت فرسخ يا بيشتر ) بدرقه كند كه لازم باشد نماز را كوتاه بخواند و روزه را افطار كند ، آيا اين عمل ( كه بخاطر مشايعت برادر مؤمن خود نماز را قصر و روزه را افطار كند ) جايز است ؟ آن حضرت فرمود : اين كار اشكالى ندارد .\r\nو نيز خواندن دو نماز ( ظهر و عصر - مغرب و عشاء ) در يك زمان و پشت سر هم چه در سفر و چه در حضر ، با علَّت و بدون علَّت اشكالى ندارد .\r\nو نيز اشكالى ندارد كه در سفر نماز مغرب را به تأخير اندازند تا آنگاه كه سرخى مغربى ناپديد شود .\r\nو هر گاه مسافر در پى يافتن منزل و استراحتگاه باشد ، در اين صورت اشكالى ندارد كه نماز مغرب را تا يك چهارم از شب گذشته به تأخير اندازد .\r\nشرح : « البتّه در بعضى از روايات از جمله در موثّق كالصحيح از امام صادق عليه السّلام روايت شده كه آن حضرت فرمود در سفر وقت نماز مغرب تا ثلث از شب\r\n","description":"","footnote":"","page_name":" 127 ","page_number":127},
  {"content":"\r\nگذشته است . همچنين كلينى - رحمه الله - در كافى روايت ديگرى نقل كرده كه بنا بر آن تا نيمه شب ، وقت نماز مغرب است » .\r\n1299 - و در روايت ابى بصير از امام صادق عليه السّلام منقول است كه آن حضرت فرمود : در هنگام سفر تو تا پنج ميل كه پس از غروب آفتاب طى شود در وقت نماز مغرب هستى .\r\nشرح : « پنج ميل در حدود ده كيلومتر است و بايد در نظر داشت كه هنگام صدور خبر با وسائل آن روز ده كيلومتر را در چه مقدار از زمان طى مىكرده‌اند و امروز مقدار آن زمان را به حساب آورد نه مسافت را و ظاهر روايت وقت نافله را مىرساند نه فريضه را » .\r\nو نيز اشكالى ندارد كه در سفر نماز عشاء را پيش از بر طرف شدن سرخى شفق بجا آورند .\r\n1300 - عمّار ساباطى از امام صادق عليه السّلام سؤال كرد مقدار و چگونگى گلى كه سجده بر آن نمىتوان كرد و سجده را نشايد چيست ؟ آن حضرت فرمود : هر گاه به اندازه اى روان باشد كه پيشانى در آن كاملا فرو رود و به پيشانى بچسبد ( و چون محكم نشده و خود را نگرفته هنگام برداشتن سر از سجده ) روى زمين بند نشود بلكه با چسبيدن به پيشانى از روى زمين برداشته شود .\r\nشرح : « اين خبر به لحاظ اتّفاقاتى كه براى مسافر در سفر پيش مىآيد در اينجا ذكر شده ، و الَّا بايد در احكام سجده ذكر ميشد » .\r\n1301 - معاوية بن عمّار به امام صادق عليه السّلام عرض كرد : أهل مكَّه\r\n","description":"","footnote":"","page_name":" 128 ","page_number":128},
  {"content":"\r\nنماز را در عرفات تمام ميخوانند ، اين كار چگونه است ؟ آن حضرت فرمود : واى بر آنان - يا خدا بر ايشان رحمت آورد - ( راوى شك دارد امام عليه السّلام كداميك از دو عبارت را فرموده است ) كدام سفر سختتر و مشكلتر از اين سفر است ، نه درست نيست ، تمام نكنند ، بلكه نماز را قصر بخوانند .\r\n1302 - امام صادق عليه السّلام فرمود : هنگامى كه جبرئيل بر رسول خدا صلَّى الله عليه و آله نازل شده و حكم تقصير ( يا كوتاه ساختن نماز براى مسافر ) را آورد ، پيامبر خدا صلَّى الله عليه و آله به او فرمود : در چه مسافتى قصر بايد كرد ؟\r\nجبرئيل گفت : پس از طى يك بريد راه آن حضرت پرسيد : يك بريد چه مسافتى است ؟ عرض كرد : فاصله ميان سايه كوه عير تا سايه كوه و عير ، پس بنى اميّة اين فاصله را اندازه گيرى كرده و به دوازده ميل بخش و علامتگذارى نمودند كه هر ميل معادل هزار و پانصد ذراع و آن يك بريد بود كه عبارت از چهار فرسخ است .\r\nمؤلَّف - رحمة الله عليه - ميفرمايد : تأويل حديث اين است كه هر گاه سفر بمسافت چهار فرسخ باشد و شخص بخواهد همان روز اين چهار فرسخ رفته را بازگردد در اين صورت بر او واجب است كه نماز را قصر كند ، و هر گاه شخص اراده بازگشت در همان روز را ندارد در اين صورت مخيّر است اگر خواهد نماز را تمام كند و اگر خواهد كوتاه بخواند . و مؤيّد اين تأويل كه بيان كردم خبر آتى است :\r\n1303 - و آن صحيحه جميل بن درّاج است از زرارة بن أعين كه گفت : از\r\n","description":"","footnote":"","page_name":" 129 ","page_number":129},
  {"content":"\r\nامام باقر عليه السّلام در مورد تقصير سؤال كردم ، آن حضرت فرمود : چهار فرسخ رونده و چهار فرسخ باز آينده باشد ( يا شخص چهار فرسخ برود و چهار فرسخ برگردد ) . و معمول رسول خدا صلَّى الله عليه و آله بود كه هر گاه به باغهاى ذباب تشريف مىبرد نماز را قصر ميگزارد ، و ذباب در فاصله يك بريد يا چهار فرسخى مدينه بود ، و بدين سبب نماز را قصر ميفرمود كه چون از آنجا بازمىگشت سفر آن حضرت در رفت و برگشت رويهم مسافتى معادل دو بريد يا هشت فرسخ مىشد .\r\nشرح : « مراد از » ذباب « روضات ذباب است ، و ذباب خود كوهى است در مدينه ، و قول مصنّف كه گفته است در صورتى كه چهار فرسخ بود و همان روز بازنگشت مخيّر است نماز را قصر يا تمام بخواند با صحيحهء معاوية بن عمّار كه تحت رقم 1301 گذشت سازگار نيست ، و خيرى كه دليل آورده نيز مدّعاى او را ثابت نمىكند » .\r\n1304 - زكريّا بن آدم از امام رضا عليه السّلام در مورد قصر ساختن نماز سؤال كرد كه شخص در چه مقدار از راه نماز را قصر ميگزارد هنگامى كه در املاك و مزارع متعلَّق به خانوادهء خود كه حكم و فرمانش در آن محلّها همانند ملك خودش روا و نافذ باشد دو روز و دو شب يا سه روز و سه شب در گردش و راه پيمودن باشد ؟\r\nآن حضرت در پاسخ نوشت : قصر يا كوتاه و شكسته كردن نماز در مسافت يك شبانه روز است .\r\n1305 - و محمّد بن أبى عمير از محمّد بن اسحاق بن عمّار روايت كرده كه گفت : از امام رضا عليه السّلام اين مسأله را پرسيدم كه زنى در راه رفت و بازگشت از\r\n","description":"","footnote":"","page_name":" 130 ","page_number":130},
  {"content":"\r\nسفر مكَّه در طول مسير خود همه جا نماز مغرب را دو ركعت گزارده است ( ظاهرا بتصوّر اينكه نماز مغرب را قصر بايد كرد ) تكليف او چيست ؟ آن حضرت فرمود : اعادهء آن نمازها بر او لازم نيست .\r\nو در روايت حسين بن سعيد كه او نيز با همان واسطه خبر پيشين از امام رضا عليه السّلام روايت مىكند گويد آن حضرت فرمود : قضاء نمازهاى مغرب بر آن زن نيست .\r\nشرح : « اين خبر دلالت دارد بر اينكه اگر شخص نداند كه نماز مغرب را قصر نبايد كرد و قصر كند معذور است ، و اين خلاف مشهور است چه اكثر اصحاب جاهل را در تمام كردن نماز معذور مىدانند نه در كوتاه ساختن آن . و امّا غرض مؤلَّف - رحمه الله - از تكرار به بهر دو عبارت فوق الذّكر اينست كه چون اين حكم در اصل محمّد بن أبى عمير و حسين بن سعيد تكرّر يافته و اين امر در اصول نزد قدما دليل صحّت بوده لذا بمفاد خبر عمل فرمود است ، و امّا مرحوم فاضل تفرشى مىفرمايد : اين روايت دلالت دارد بر اينكه اگر شخص بوجوب تمام كردن نماز در سفر جاهل بوده و قصر بجا آورد معذور است همچنان كه شخص جاهل بوجوب تقصير هر گاه نماز را تمام كند معذور است . مع ذلك شيخ طوسى - رحمه الله - در تهذيب حكم به شاذّ بودن اين روايت كرده و فرموده : اگر كسى در سفر نماز مغرب را قصر بجا آورد بايد آن را اعاده كند . با وجود همه اين اقوال ممكن است اين حكم مختصّ به همان زن مورد سؤال بوده و قابل تعميم نباشد » .\r\n1306 - و علاء بن رزين از محمّد بن مسلم و او از امام محمّد باقر عليه السّلام روايت كرده كه آن حضرت فرمود : هر گاه مسافر با جمعى كه در حضر هستند نماز كند بايد نمازش را پس از دو ركعت كه خواند سلام دهد ، و اگر به نماز ظهر ايشان اقتدا\r\n","description":"","footnote":"","page_name":" 131 ","page_number":131},
  {"content":"\r\nكرده در اين صورت دو ركعت اوّل آنان را نماز ظهر و دو ركعت دوم را نماز عصر خود قرار دهد . يا به عبارت ديگر به دو ركعت اول و دوم ايشان بعنوان نماز ظهر ، و به دو ركعت سوم و چهارم بعنوان نماز عصر اقتدا كند . ( صدوق - رحمه الله - به اين ترتيب اقتداء نماز عصر به ظهر را جايز ميداند و روايات بسيار نيز مؤيّد اين حكم است ) .\r\n1307 - اسماعيل بن فضل از امام صادق عليه السّلام سؤال كرد شخصى كه از جايى به جاى ديگر سفر مىكند و در بين سفرگاه به دهات و مزارع خود ميرسد نمازش چگونه است ؟ آن حضرت فرمود : هر گاه به دهات و املاك خود رسى يا در آنجا منزل كردى نماز را تمام بخوان ، و هر گاه در غير زمين خود بودى نماز را قصر كن .\r\nشيخ صدوق مصنّف اين كتاب - كه رحمت خداوند بر او باد - در توضيح خبر ميفرمايد : مراد آن حضرت اينست كه هر گاه شخص بخواهد در قريه ها و مزارع خود ده روز اقامت كند در اين صورت نماز را تمام كند ولى چنانچه قصد اقامت ده روز ندارد نماز را قصر بخواند . مگر اينكه در آن ملك خانه اى داشته باشد كه هر سالى شش ماه در آنجا سكونت مىكند اگر چنين خانه اى آنجا دارد در اين صورت هر گاه وارد آن مىشود نماز را تمام مىكند ، مؤيّد اين حكم دو حديث آتى است :\r\n1308 - محمّد بن اسماعيل بن بزيع از امام رضا عليه السّلام روايت كرده گويد : از آن حضرت پرسيدم آيا شخص در مزرعه و زمين خود نماز را كوتاه ( شكسته ) ميخواند ؟ فرمود : مادام كه قصد ده روز ماندن در آنجا نكرده اشكالى ندارد ( شكسته\r\n","description":"","footnote":"","page_name":" 132 ","page_number":132},
  {"content":"\r\nبخواند ) مگر اينكه در آن محلّ داراى منزلى باشد كه آن را بعنوان اقامتگاه دائمى يا وطن خود اختيار كرده باشد ، گويد : به آن حضرت عرض كردم : اختيار وطن يا اقامتگاه گزيدن چگونه محقّق مىشود ؟ فرمود : به اين ترتيب كه در آن زمين يا مزرعه خانه اى داشته باشد كه شش ماه ( از سال را ) در آنجا اقامت كند ، اگر چنين وضعى پيدا كرد در اين صورت هر زمان كه وارد آنجا شد نماز را تمام مىكند .\r\n1309 - و باز مؤيّد ديگر قول مصنّف - رحمه الله - خبرى است كه على بن - يقطين از امام موسى كاظم عليه السّلام روايت كرده كه آن حضرت فرمود : هر منزلى از منازل كه متعلق به تو است ولى آن را بعنوان وطن و اقامتگاه دائم اختيار نكرده اى بايد نماز را در آنجا شكسته يا قصر بخوانى .\r\n1310 - از امام صادق عليه السّلام در مورد شخصى كه مسافتى را يك روز يا دو روز يا سه روز به شكار ميرود سؤال كردند كه آيا نماز را شكسته ميخواند يا تمام ؟ آن حضرت فرمود : اگر براى بدست آوردن غذاى خود و خانواده اش به شكار رفته بايد نماز را شكسته بخواند و روزه را افطار كند ، امّا اگر براى غرضى غير از بدست آوردن غذاى خود و خانواده اش رفته باشد ( مثلا براى تفريح يا لهو و لعب كه هيچ فايده مشروعى در آن نيست يا براى افزونى مال و نظير اينها ) نماز را قصر نمىخواند و روزه را افطار نميكند و هيچ كرامت و شايستگى در اين كار يا براى او نيست .\r\n1311 - ابو بصير از امام صادق عليه السّلام روايت كرده كه آن حضرت\r\n","description":"","footnote":"","page_name":" 133 ","page_number":133},
  {"content":"\r\nفرمود : كسى كه به شكار رود تا سه روز قصر كردن نماز بر او روا نيست ، و چون از سه روز گذشت بر او لازم است نماز را شكسته بخواند .\r\nصدوق - رحمه الله - فرمايد : مراد آن حضرت صيد فضولى است كه براى غير غذاى خود و خانوادهء شخص بلكه به منظور تفريح انجام شود .\r\nشرح : « مفاد خبر آنست كه اگر شكارچى براى تهيّهء قوت و روزى و امثال آن بصيد سفر كرده تا سه روز نماز را تمام و بعد شكسته مىخواند ، و اگر براى تفرّج و تفريح و بازى به شكار سفر كرده بايد تمام بخواند چه سه روز و چه بيشتر » .\r\n1312 - عيص بن قاسم از امام صادق عليه السّلام روايت كرده كه از آن حضرت در مورد شخصى كه به شكار پرداخته سؤال كردند فرمود : اگر اين شخص بدور خود يا محور معيّنى يا اطراف منزل و شهر خود ميگردد نماز را قصر نميكند ، ولى اگر از وقت ( يعنى بياض يوم ، و يا يوم و ليلة ) يا مسافت لازم و حدّ معيّنش گذشت نماز را شكسته ميخواند .\r\nو هر گاه مسافرى كه بايد نماز را شكسته بخواند از راه خود منحرف شود ، و از پى شكار رود و چون بدنبال شكار رفته و غرضش شكار است . بايد نماز را تمام بخواند ، و وقتى از شكار بازگشت و به راه اوّليه آمد در هنگام بازگشت بايد قصر كند .\r\nو هر كس سفرش به منظور گناه و نافرمانى خداوند عزّ و جلّ باشد ( يا بنا بر روايت ديگر سفرش بهر ميزان و بهر نحو در جهت ايراد زيان و خسارت شخصى و تضعيف مادّى و معنوى جامعه مسلمين باشد ) بايد نمازش را تمام بخواند و روزه را نيز افطار نكند . و بر مسافر است كه در پى هر نمازى كه شكسته ميخواند سى مرتبه\r\n","description":"","footnote":"","page_name":" 134 ","page_number":134},
  {"content":"\r\nتسبيحات اربعه « سبحان الله و الحمد لله و لا إله إلَّا الله و الله اكبر » را بگويد تا نمازش تمام باشد يا ثواب نماز كامل را ببرد .\r\n1313 - حلبى از امام صادق عليه السّلام روايت كرده كه آن حضرت فرمود :\r\nهر گاه نگران بودى كه نتوانى آخر شب از خواب برخيزى و به نماز شب قيام كنى ، يا بيمارى داشتى ، يا سرما مانع شود در اين صورت در سفر نماز شب را ( كه هشت ركعت است ) و نماز وتر را ( كه سه ركعت است ) در همان آغاز شب بخوان .\r\nشرح : « در مورد وقت نماز شب كه پس از نيمهء شب و يا ثلث آخر شب است ، و براى جمعى از مردم پس از خواندن نماز عشاء است به ص 168 مراجعه شود » .\r\n1314 - عليّ بن سعيد از امام صادق عليه السّلام پرسيد آيا در سفر نماز شب و نماز وتر را در اوّل شب مىتوان بجا آورد ؟ آن حضرت فرمود : آرى ( البتّه چنانچه شخص در وقت مقرّر بعلَّتى نتواند بدان قيام كند ) .\r\n1315 - سماعة بن مهران از امام موسى كاظم عليه السّلام سؤال كرد در مورد وقت نماز شب در سفر ، آن حضرت فرمود : از هنگامى كه نماز عشاء را ميخوانى تا وقتى صبح بردمد مىتوانى انجام كرد .\r\n1316 - حريز از شخصى كه برايش از امام باقر عليه السّلام نقل كرده روايت مىكند كه آن حضرت فرمود : اشكالى نمىبيند در اينكه شخص پياده در حال راه رفتن نماز بخواند ، ولى شتر نبايد براند . توضيح\r\n","description":"","footnote":"","page_name":" 135 ","page_number":135},
  {"content":"\r\nشرح : « ظاهرا مراد اينست كه شخص راه پيما به كار ديگرى كه جز افعال نماز نيست اشتغال نداشته باشد غير از راه رفتن كه استثناء شده و بعنوان مثال از راندن شتر ياد شده است » .\r\n\r\nباب ( در بيان علَّتى كه بخاطر آن نمازگزار نماز مغرب و نوافل آن را در سفر و حضر شكسته نميخواند و تمام مىكند )\r\n1317 - از امام صادق عليه السّلام پرسيدند : چرا نماز مغرب سه ركعت و نوافل پس از آن چهار ركعت مقرّر شده و در سفر و حضر آن را كوتاه يا شكسته نميتوان خواند ؟ آن حضرت فرمود : همانا خداوند تبارك و تعالى هر نمازى را دو ركعتى بر پيامبر خود ( بعنوان تكليف ) فرو فرستاد ، و رسول خدا صلَّى الله عليه و آله بهر نماز در حضر دو ركعت افزود و در سفر آن دو ركعت را انداخته و نماز را به صورت اوليّه باقى گذاشت ، مگر نماز مغرب و نماز صبح را ، پس از زمانى پيامبر صلَّى الله عليه و آله نماز مغرب را ( دو ركعت به شرحى كه گذشت ) ميخواند كه خبر ولادت حضرت فاطمه عليهما السّلام را برايش آوردند پس از شكرگزارى به پيشگاه خداوند عزّ و جلّ بپاس مولود به دنيا آمده يك ركعت به نماز مغرب افزود ، مدّتى ديگر گذشت تا زمانى كه حضرت امام حسن عليه السّلام به دنيا آمد و رسول خدا صلَّى الله عليه و آله براى شكرگزارى\r\n","description":"","footnote":"","page_name":" 136 ","page_number":136},
  {"content":"\r\nبه درگاه خداوند متعال دو ركعت نافله مغرب را افزود ، و پس از مدّتى كه امام حسين عليه السّلام متولَّد شد باز بعنوان شكرگزارى خداوند عزّ و جلّ دو ركعت ديگر به نافله شام افزود و اين آيه را تلاوت فرمود : * ( لِلذَّكَرِ مِثْلُ حَظِّ الأُنْثَيَيْنِ ، ) * ( براى هر پسر برابر بهره و نصيب دو دختر است ) پس اين نمازها را در حضر و سفر همچنان به حال خود باقى گذاشت .\r\nتذكَّر « اين خبر را مصنّف - رحمه الله - در كتاب علل الشّرائع بسندى ضعيف و مجهول و مرسل آورده و به نظر از واقعيّت بسيار دور مىنمايد »\r\n\r\nباب ( در بيان علَّت قصر يا شكسته خواندن نماز در سفر )\r\n1318 - فضل بن شاذان نيشابورى - رحمه الله - جزء عللى كه براى قصر خواندن نماز در سفر از امام رضا عليه السّلام شنيده است ياد آور شده كه آن حضرت فرمود : اينكه نماز در سفر كوتاه و شكسته شده به اين جهت است كه نماز واجبى كه خداوند متعال در ابتدا بر خلايق مقرّر فرمود تنها ده ركعت بود ، بعد هفت ركعت ديگر نيز ( وسيله پيامبر خدا صلَّى الله عليه و آله ) به آن افزوده شد ، پس خداوند عزّ و جلّ آن هفت ركعت زيادتى را ( يعنى اكثر آن را كه شش ركعت باشد ) از بندگان ساقط فرمود بخاطر وضع خاصّى كه سفر دارد و رنج و مشقّت آن كه مسافر به كارهاى خود مىپردازد و بايد بار بردارد و در جايى فرود آيد و منزل گزيند كه هم لازمه سفر است\r\n","description":"","footnote":"","page_name":" 137 ","page_number":137},
  {"content":"\r\nتا از امورى كه ناگزير براى معاش خود بايد مسافر بدان پردازد باز نماند ، و اين ناشى از رحمت و مهربانى خداوند عزّ و جلّ بر بندگان خويش است ، مگر در مورد نماز مغرب كه قصر نمىشود زيرا در اصل يك بار كوتاه شده و خود نماز شكسته است ، و نيز قصر كردن نماز در هشت فرسخ واجب گرديده نه كمتر از آن و نه بيشتر از آن بعبارت ديگر به كمتر يا بيشتر از آن منوط نشده زيرا كه هشت فرسخ براى عموم مردم و كاروانها و بارها كه با مسافران جابجا مىشود مسافتى است كه در يك روز مىپيمايند ، پس قصر در مسافت يك روزه واجب شده است ، اگر براى مسافت يك روز واجب نمىشد مسلما براى مسافت هزار سال راه هم واجب نميگرديد چرا كه هر روز كه پس از امروز فرا ميرسد خود همانند امروز است ، پس چنانچه براى امروز واجب نشود براى روز بعد هم كه همانند امروز است و هيچ فرقى بين آن دو نيست هم واجب نميگردد .\r\nو امّا چرا نافله روز ساقط شده و نافله شب ساقط نشده است زيرا هر نمازى كه قصر در آن راه ندارد در نافلهء آن نيز تقصير اعمال نمىشود ، و به اين ترتيب نماز مغرب كه در سفر شكسته خوانده نمىشود در نافلهء پس از آن نيز قصر نمىكنند ، و همچنين است نماز صبح كه چون تقصير در آن نمىشود در نافله صبح نيز كه بعنوان سنّت پيش از آن بجا مىآورند نيز تقصير راه ندارد . و أمّا چرا نماز خفتن كوتاه شده ولى در دو ركعت آن قصر نشده زيرا آن دو ركعت « وتيره » جزء پنجاه ركعت نمازهاى واجب\r\n","description":"","footnote":"","page_name":" 138 ","page_number":138},
  {"content":"\r\nو سنّت و مؤكَّده نيست ، بلكه آن دو ركعت از روى استحباب به پنجاه ركعت يا بر نوافل افزوده شده تا بدل هر ركعت از فريضه دو ركعت از نافله بدان وسيله تمام و كامل شود . و نيز براى مسافر و بيمار جايز است كه بخاطر اشتغال و ناتوانى نماز شب را در آغاز شب بجا آورند و نيز حالت مراقبت خود را بر نماز شب كه مبادا از ايشان فوت شود حفظ كرده باشند ، و بيمار بتواند در طول شب استراحت كرده ، و مسافر نيز كارهاى لازم را از حيث بارگيرى و به راه افتادن و ادامه سفر انجام دهد .\r\n1319 - سعيد بن مسيّب از امام سجاد عليه السّلام سؤال كرد : از چه زمانى نماز بدين صورت كه امروز مسلمانان ميخوانند بر آنان واجب شد ؟ آن حضرت فرمود : در مدينه و زمانى كه دعوت عمومى به اسلام آشكار گرديد و اسلام قوّت يافت و خداوند عزّ و جلّ جهاد را بر مسلمانان واجب فرمود رسول خدا صلَّى الله عليه و آله هفت ركعت به نمازهاى شبانه روز افزود به اين ترتيب : دو ركعت به نماز ظهر ، و دو ركعت به نماز عصر ، و يك ركعت به نماز مغرب ، و دو ركعت به نماز عشاء ، و نماز صبح را به همان صورت كه در مكَّه واجب گرديده بود باقى گذاشت و بر آن نيفزود بخاطر شتاب ملائكه شب در بالا رفتن بسوى آسمان و تعجيل در فرود آمدن فرشتگان مأمور روز بجانب زمين ، و بدين ترتيب بود كه فرشتگان روز و فرشتگان شب با رسول خدا صلَّى الله عليه و آله جملگى شاهد نماز صبح گشتند ، به همين جهت خداوند تبارك تعالى\r\n","description":"","footnote":"","page_name":" 139 ","page_number":139},
  {"content":"\r\nميفرمايد : * ( وَقُرْآنَ الْفَجْرِ إِنَّ قُرْآنَ الْفَجْرِ كانَ مَشْهُوداً ) * ( يعنى بكوشيد براى اقامه نماز صبح كه نماز صبح مشهود جمله فرشتگان شب و روز است ) مسلمانان و ملائكه روز و فرشتگان مأمور شب همه شاهد نماز صبح هستند .\r\n\r\nباب ( در بيان چگونگى و ترتيب نماز در كشتى )\r\n1320 - عبيد الله بن علىّ حلبى از امام صادق عليه السّلام سؤال كرد در مورد چگونگى نماز در كشتى ، آن حضرت فرمود : روى به قبله كند و پاها را به يكديگر بچسباند ، و هر گاه كشتى از جهت خود گردش كرد و روى او از قبله منحرف شد چنانچه توانست ، جهت خود را اصلاح و رو به قبله كند ، و اگر نه بهر سمت كه كشتى رود او نيز رو كند ( بعبارت ديگر در جهت حركت كشتى بايستد و نماز كند قهرا بهر سمت كه كشتى رود روى او نيز به همان طرف خواهد بود ) و نيز اگر تواند ايستاده نماز گزارد ايستاده كند و اگر نه بايد بنشيند و نشسته نماز كند .\r\n1321 - و جميل بن درّاج به امام صادق عليه السّلام عرض كرد : گاهى كشتى به كنار يا ساحل نزديك است و من از آن خارج مىشوم و در ساحل نماز ميخوانم چطور است ؟ آن حضرت فرمود : در همان كشتى نماز بخوان ، مگر نماز خواندن همانند حضرت نوح عليه السّلام را دوست نميدارى ؟ .\r\n","description":"","footnote":"","page_name":" 140 ","page_number":140},
  {"content":"\r\n1322 - و نيز ابراهيم بن ميمون به آن حضرت عرض كرد : گاهى كه با كشتى به اهواز ميرويم در كشتى نماز را به جماعت ميخوانيم ، درست است ؟ آن حضرت فرمود : بلى باكى نيست ، عرض كرد : بر همان چيزها كه در كشتى موجود است و بر قير سجده مىكنيم ، آن حضرت فرمود : اشكالى ندارد .\r\n1323 - منصور بن حازم از امام صادق عليه السّلام روايت كرده كه فرمود :\r\nقير از چيزهائى است كه از زمين بيرون مىآيد . ( پس مىتوان بر آن سجده كرد . قبلا احاديثى در مورد جواز و منع از سجده بر آن گذشت ) .\r\n1324 - زراره از امام محمّد باقر عليه السّلام سؤال كرد در مورد جهت شخصى كه نوافل را در كشتى بجا مىآورد ، آن حضرت فرمود : رو به طرف دماغه و سر كشتى نماز مىكند .\r\n1325 - يونس بن يعقوب از امام صادق عليه السّلام سؤال كرد در مورد نماز خواندن در كشتى بر روى فرات و ساير نهرهائى كه كوچكتر از آن است ( البتّه در حالى كه ساحل نزديكست و از كشتى مىتوان بيرون آمد ) آن حضرت فرمود : اگر در كشتى نماز بخوانى خوبست ، و اگر از آن خارج شوى و در ساحل بخوانى نيز خوبست .\r\nو باز سؤال كرد در مورد نماز در كشتى در حالى كه به سمت شرق و غرب تغيير جهت ميدهد ، آن حضرت فرمود : رو به قبله كن و تكبير احرام بگو آنگاه هماهنگ با كشتى بهر\r\n","description":"","footnote":"","page_name":" 141 ","page_number":141},
  {"content":"\r\nجانب كه ميگردد تو نيز بگرد .\r\n1326 - هارون بن حمزه غنوى از امام صادق عليه السّلام در مورد نماز در كشتى سؤال كرد ، آن حضرت فرمود : اگر كشتى پر بار و سنگين باشد به نحوى كه وقتى در آن به نماز ايستى حركت نكند و تو را تكان ندهد ايستاده نماز كن ولى اگر سبك باشد و احتمال تكان دارد ، در اين صورت نشسته نماز كن .\r\n1327 - على بن جعفر از برادرش امام موسى بن جعفر عليهما السّلام در مورد شخصى كه در كشتى باشد سؤال كرد كه آيا جايز است اين شخص بر روى كالا يا اسفست يا كاه و گندم و جو امثال اين دانه هاى خوراكى كه در كشتى است حصير خود را بياندازد و بر روى آن نماز كند ؟ آن حضرت فرمود : اشكالى ندارد .\r\n1328 - امير المؤمنين عليه السّلام فرمود : هر گاه سوار كشتى بودى و كشتى در آب روان بود نشسته نماز كن ، و هر گاه كشتى باز ايستاده و بىحركت بود ايستاده نماز كن .\r\n1329 - امام جواد عليه السّلام به يكى از اصحاب خود فرمود : هر گاه خداوند متعال در دلت واقع ساخت كه تصميم به سفر دريائى بگيرى ( يا پس از اينكه استخاره كردى تصميم گرفتى با كشتى سفر كنى ) پس همان كلام خداوند عزّ و جلّ را\r\n","description":"","footnote":"","page_name":" 142 ","page_number":142},
  {"content":"\r\n( كه به نوح عليه السّلام در هنگام سوار شدن بر كشتى فرمود ) بخوان : « بسم الله مجريها و مرسها انّ ربّي لغفور رحيم » ( يعنى : به يارى خدا و نام خداست رفتن آن و ايستادن آن ، همانا پروردگار من البتّه آمرزنده و بسيار مهربان است ) و اگر تلاطم دريا تو را نگران و پريشان ساخت پس بر جانب راست خود تكيه كن و اين دعا را بخوان « بسم الله اسكن بسكينة الله و قرّ بقرار الله ، و اهدأ بإذن الله ، و لا حول و لا قوّة إلَّا با لله » ( يعنى : با استعانت از خداوند و نام خداوند اى دريا با سكينه الهى از حركت و تلاطم باز ايست و با آرامش خداوندى قرار گير ، و به اذن خدا آرام شو ، و هيچ گردش و حركتى و توانى نيست مگر به خواست خداوند عزّ و جلّ ) .\r\n1330 - محمّد بن مسلم از يكى از آن دو امام ( باقر و يا صادق ) عليهما السّلام روايت كرده كه فرمود : پدرم سوار شدن بر كشتى و سفر دريائى را كه به منظور تجارت انجام شود مكروه ميداشت .\r\nشرح : « خبر در كافى از هر دو امام عليه السّلام است و گويد : « انّهما كرها ركوب البحر « يعنى هر دو امام ركوب بحر را مكروه مىداشتند » .\r\n1331 - و محمّد بن مسلم از امام صادق عليه السّلام در مورد سوار شدن بر كشتى در هنگام تلاطم و ناآرامى دريا سؤال كرد . آن حضرت فرمود : چرا بايد شخص دين خود را در معرض تباهى و نابودى قرار دهد .\r\n1332 - و رسول خدا صلَّى الله عليه و آله از سوار شدن بر كشتى در هنگام ناآرامى دريا نهى فرموده است .\r\n","description":"","footnote":"","page_name":" 143 ","page_number":143},
  {"content":"\r\n1333 - و نيز آن حضرت فرمود : كسى كه در طلب روزى سوار بر كشتى شود و بر دريا نشيند قناعت كار نبوده است .\r\n\r\nباب ( نماز خوف و هنگام حملهء دشمن و مقابلهء با او و پيكار با شمشير تن بتن )\r\n1334 - عبد الرّحمن بن أبى عبد الله از امام صادق عليه السّلام روايت كرده كه آن حضرت فرمود : رسول خدا صلَّى الله عليه و آله در جنگ ( غزوه ) ذات الرّقاع ( كه يكى از غزوات معروف است و در سال چهارم يا پنجم هجرى در غطفان از سرزمين نجد بوقوع پيوست ) با اصحاب خود نماز كرد ، و آن نماز به اين ترتيب بود كه رسول خدا صلَّى الله عليه و آله اصحابش را به دو دسته تقسيم فرمود ، يك دسته را براى روياروئى با دشمن فرستاد ، و دسته ديگر را به نماز در پشت سر خود نگه داشت ، پس آن حضرت تكبير احرام گفت و ايشان نيز تكبير گفتند ، و خود به قراءت پرداخت و آنان ساكت ماندند ، پس آن حضرت به ركوع رفت و ايشان نيز به ركوع رفتند و آن حضرت به سجده رفت و آنان به سجده رفتند . آنگاه رسول خدا صلَّى الله عليه و آله به پا ايستاد ، و مأمومين براى خودشان يك ركعت نماز كردند ( يعنى از آن حضرت جدا شده و يك ركعت گزاردند ) آنگاه عدّهء از ايشان بر جمعى ديگر سلام دادند و بعد از نماز جهت جايگزينى بسوى ياران خود رفته و بجاى آنان در مقابل دشمن قرار گرفتند ، پس ياران ديگر ( دسته دوم ) آمدند و پشت سر رسول خدا صلَّى الله عليه و آله به نماز ايستادند ، و آن حضرت تكبير\r\n","description":"","footnote":"","page_name":" 144 ","page_number":144},
  {"content":"\r\nگفت و آنان نيز تكبير گفتند ، و آن حضرت قراءت كرد و ايشان خاموش ماندند ، و بعد آن حضرت به ركوع رفت و ايشان نيز بر ركوع رفتند ، پس به سجده رفت ايشان نيز چنين كردند : آنگاه رسول خدا صلَّى الله عليه و آله نشست و تشهّد خواند و بايشان سلام داد ، بعد آنان برخاسته و يك ركعت براى خودشان ( جدا از پيامبر صلَّى الله عليه و آله ) بجا آوردند و به يك ديگر سلام دادند .\r\nشرح : « با توجّه به اينكه امام مجدّدا تكبير نميگويد و نبايد بگويد ، بلكه قراءت را طولانى مىكند به اندازه اى كه دسته اول نماز را تمام كند و جاى خود را به گروه دوم بدهند آنگاه اين گروه اخير تكبير الاحرام ميگويند و اقتداء به امام مىكنند . پس در اين خبر جملهء » و كبّر « به نظر زياد شده مىنمايد ، و در كافى و تهذيب عبارت چنين است » و جاء اصحابهم فقاموا خلف رسول الله صلَّى الله عليه و آله ، فصلَّى بهم ركعة ، ثمّ تشهّد - تا آخر حديث « و معلوم است كه لفظ » و كبّر « در لفظ اين كتاب سهوا آورده شده است » .\r\nو خداوند تعالى به پيامبر صلَّى الله عليه و آله اين آيات « و إذا كنت فيهم فأقمت لهم الصّلاة - تا آخر آيات » را خطاب فرموده كه معنى آن اينست : ( اى پيغمبر هر گاه در ميان قشونى باشى كه با دشمنان ميجنگند و بخواهى كه بر آنها نماز را بر پا دارى پس سپاه را دو قسمت كن با يك بخش نماز كن يا يك قسمت از آنان بايد با تو نماز كنند در حالى كه اسلحه خود را همراه دارند ، و در آن هنگام كه به سجده ميروند آن دسته ديگر بايد پشت سر شما به مراقبت و محافظت بايستند ( و يك ركعت كه با تو خواندند ركعت ديگر را فرادى كنند و بروند و جايگزين دسته ديگر شده ) و گروه ديگر كه نماز نكرده‌اند بيايند و با تو نماز كنند ، و اينان نيز در هنگام نماز بايد سپر و\r\n","description":"","footnote":"","page_name":" 145 ","page_number":145},
  {"content":"\r\nكلاه خود و زره و سلاحهايشان را با خود نگه دارند . كافران دوست دارند كه هر گاه شما از سلاحها و اسباب خود غافل شويد به يك حمله ناگهانى و هماهنگ بر شما يورش آورند . و اگر شما را آزارى و زحمتى از باران رسد يا بيمار باشيد باكى نيست كه اسلحه خود را بهنگام نماز بر زمين گذاريد ولى وسائل خود مانند سپر و خود و جوشن را با خويشتن نگه داريد و نماز كنيد البتّه خداوند براى كافران عذابى خواركننده آماده ساخته است . و چون نماز را بپايان رسانديد پس ذكر خدا كنيد بر پا ايستاده و نشسته و آنگاه كه بر پهلو خفته‌ايد در همه حال ياد خدا كنيد ، و چون از هراس دشمن و آسيب او ايمن شديد و اطمينان يافتيد در وطن خود آنگاه نماز را با آداب كامل و تمام به پا داريد كه نماز در وقتهاى معيّن بر مؤمنان مقرّر و نوشته شده است ) .\r\nاينست نماز خوفى كه خداوند عزّ و جلّ پيامبرش را صلَّى الله عليه و آله بدان امر فرموده است .\r\n1335 - از امام صادق عليه السّلام روايت كرده‌اند كه فرمود : هر كس نماز مغرب را با جماعت در خوف ( بعنوان نماز خوف ) بخواند ، با گروه اوّل يك ركعت و با گروه دوّم دو ركعت ديگر را بجا آورد .\r\nو كسى كه شير يا حيوان درنده اى سر راهش آمده و از طرفى نيز نگران باشد كه وقت نماز فوت شود رو به قبله كند و نمازش را با ايماء بخواند ، و اگر از حيوان مىترسد كه به او حمله كند ، رو به حيوان داشته و بهر سوى كه ميگردد او نيز بگردد ( يا پيوسته چشم از حيوان برندارد ) و نماز را با ايماء ( اشاره ) تمام كند .\r\n","description":"","footnote":"","page_name":" 146 ","page_number":146},
  {"content":"\r\n1336 - على بن جعفر از برادرش موسى بن جعفر عليهما السّلام سؤال كرد در مورد شخصى كه با شير ( يا درنده اى ) رو برو شود . و وقت نماز فرا رسد و او از ترس آن حيوان نتواند حركت كند ( تا به جائى رود كه از حمله آن حيوان در امان باشد ) تكليفش چيست ؟ فرمود : رو به شير كرده و همچنان كه ايستاده است به ايماء با سر خود نماز كند ، هر چند شير در جهتى غير از قبله قرار گرفته باشد .\r\n1337 - و سماعة بن مهران از امام صادق عليه السّلام سؤال كرد در مورد شخصى كه شيرى ( يا حيوان درندهء ديگرى چون شير بهترين نمونه درندگان است و هيچ كس احتمال رام بودن آن را نمىدهد ) در برابر او ظاهر شود و وقت نماز نيز برسد ، و او از ترس حمله آن حيوان نتواند حركت كند يا به راه خود ادامه دهد ( تا خود را بمحلّ امنى رساند ) چه كند ؟ آن حضرت فرمود : رو بشير كرده و همچنان ايستاده به ايماء با سر خود نماز كند هر چند شير در جهتى غير از قبله قرار گرفته باشد .\r\n1338 - و باز سماعة بن مهران از امام صادق عليه السّلام سؤال كرد در مورد شخصى كه گرفتار و اسير مشركان شده باشد و هنگام نماز در رسد ، و بترسد كه مشركان او را از خواندن نماز منع كنند ، چه كند ؟ آن حضرت فرمود : با ايماء نماز كند .\r\nشرح : « بديهى است با توجّه به اهميّت و حسّاسيّت انگيزه هاى اعتقادى و مذهبى در جنگهاى واقعه ميان مسلمين و مشركان كه صريحا در حديث ذكر شده بلكه دشمنان بطور مطلق و كافران - خواندن نماز در هنگام اسارت چون نشان دهنده پا بر جايى و اصطبار شخص بر عقيده او است و از سوى دشمنان دهن كجى و ناچيز\r\n","description":"","footnote":"","page_name":" 147 ","page_number":147},
  {"content":"\r\nشمردن معتقدات ايشان تلقّى مىشود ، بدون شك اگر به هلاكت نيانجامد حدّ اقلّ شرائط اسارت را بسيار مشكلتر خواهد ساخت و آسيبها و گزندها بدنبال خواهد داشت پس تنها احتمال منع سبب نشده كه شخص بتواند با ايماء نماز كند . على هذا با توجّه بمراتب مذكوره و شرايطى كه اساسا يك اسير دارد به نظر ميرسد كه نياز نيست حتما دشمن او را از نماز منع كند و با احتمال خطر ديگر ، حكم به ايماء مشكل نيست ، آنچنان كه بعضى از علماء رضوان الله تعالى عليهم فرموده‌اند - و الله تعالى يعلم - » .\r\n1339 - و زراره از امام محمّد باقر عليه السّلام روايت كرده گويد : به آن حضرت عرض كردم : آيا نماز خوف و نماز سفر يا مسافر هر دو شكسته مىشود ؟\r\n( يعنى همان گونه كه سفر سبب قصر در نماز مىشود خوف نيز سبب قصر ميگردد يا خير ) حضرت فرمود : آرى ، و نماز خوف سزاوارتر است كه در آن قصر شود از نماز سفر ، زيرا خوف در آن است . ( يا بنا بر نقل بعضى از نسخه هاى ديگر : زيرا در آن ديگرى عادتا خوف نيست ) .\r\n1340 - و من از شيخ و استادمان محمّد بن الحسن - كه خداوند از او راضى باشد - شنيدم كه ميفرمود : روايتى به من رسيده كه از امام صادق عليه السّلام سؤال كردند در مورد تفسير فرمايش خداوند عزّ و جلّ در آيه « و إذا ضربتم في الأرض فليس عليكم - الآية » ( كه معنى آن اينست : و هر گاه روانه شديد و سفر كرديد در زمين ، حرجى بر شما نيست كه نماز را شكسته بخوانيد اگر ميترسيد كه كافران بشما گزند و آسيب رسانند ) آن حضرت فرمود : اين آيه تقصير دوّم را بيان ميفرمايد ( يعنى تقصير اوّل براى سفر و تقصير دوم براى خوف و آن بدين نحو است كه شخص دو ركعت را ( كه\r\n","description":"","footnote":"","page_name":" 148 ","page_number":148},
  {"content":"\r\nخود شكسته شدهء چهار ركعت است ) به يك ركعت كوتاه مىكند . و آن حديث كه براى استادمان روايت شده خبريست كه حريز از امام صادق عليه السّلام روايت كرده است .\r\n1341 - عبد الرحمن بن أبى عبد الله از امام صادق عليه السّلام روايت كرده كه آن حضرت در مورد نماز زحف ( يعنى هنگام رو در روئى دو لشكر و كشيدن شمشير و در آويختن با يك ديگر ) فرمود : تكبير و تهليل است : ( الله اكبر و لا إله إلَّا الله ميگويد ) خداوند عزّ و جلّ مىفرمايد : * ( فَإِنْ خِفْتُمْ فَرِجالًا أَوْ رُكْباناً ) * ( يعنى : و اگر بيمناك بوديد و ترس داشتيد پس پياده يا سواره نماز كنيد ) .\r\n1342 - و از ابى بصير روايت شده است كه گفت : از امام صادق عليه السّلام شنيدم كه ميفرمود : اگر در منطقه اى بودى كه خوفناك بود و از دزد يا درندگان ترس داشتى همچنان كه سوار بر چهار پايت هستى نماز كن .\r\n1343 - و در روايت زراره از امام محمّد باقر عليه السّلام آمده است كه فرمود : كسى كه از خطر حمله دزدان بيمناك است بر چهار پايش با ايماء نماز كند ( يعنى قراءت انجام ميدهد و براى ركوع و سجود ايماء مىكند ) .\r\n1344 - و در مورد نماز خوف رخصت داده شده كه : « هر گاه شخص از حمله\r\n","description":"","footnote":"","page_name":" 149 ","page_number":149},
  {"content":"\r\nدرنده بر خويشتن بيمناك باشد در اين صورت تكبير گويد و ايماء نكند « اين خبر را محمّد بن مسلم از يكى از دو امام ( حضرت باقر يا امام صادق ) عليهما السّلام روايت كرده است .\r\nشرح : « توضيحا متذكر مىشود : نمازى كه بايماء مىكنند احرام ، و قراءت حمد و سوره ، و تشهّد و سلام دارد ، فقط ركوع و سجود را با ايماء انجام ميدهند . ولى نماز خوف از حمله درنده تكبير است قراءت حمد و سوره و ركوع و سجود ندارد ، بلكه بجاى هر ركعت از نماز يك بار تسبيحات أربعه را مىگويند ) .\r\n1345 - زراره از امام محمّد باقر عليه السّلام روايت كرده كه آن حضرت فرمود :\r\nكسى كه از حمله دزدان و درندگان بيمناك است به همان حال كه سوار بر چهار پاى خويش است به ايماء نماز - كه همان نماز مواقفه باشد - بجا آورد ، زراره گويد : عرض كردم : چنين شخصى اگر وضو نداشته باشد و در عين حال از بيم دشمن نتواند از چهارپايش فرود آيد چه كند ، نظر شما در اين خصوص چيست ؟ حضرت فرمود : بر نمد چهار پاى خود يا نمد زين يا يال اسبش كه همواره غبارى در آن است تيمم كرده و نماز مىكند : به نحوى كه سجده را فروتر از ركوع بجا آورده ، و بهر طرف كه چهار پا ميگردد او برنميگردد كه رو بجانب قبله كند ( بلكه پيوسته رويش به همان طرفى است كه چهار پا حركت مىكند ) و فقط هنگامى كه متوجّه نماز مىشود و شروع به نماز مىكند رو به قبله تكبير احرام ميگويد .\r\nشرح : « در مورد معنى مواقفه همان گونه كه در عنوان همين باب گذشت منظور زمانى است كه دو سپاه رو در روى يك ديگر قرار گرفته و در دو جبهه صفآرايى\r\n","description":"","footnote":"","page_name":" 150 ","page_number":150},
  {"content":"\r\nكرده‌اند . و مواقف پيكارگرى است كه روياروى دشمن قرار گرفته است » .\r\n1346 - عبيد الله بن على حلبى از امام صادق عليه السّلام روايت كرده كه آن حضرت فرمود : نماز زحف ( كه جهت كارزار به دشمن نزديك شده يا در منطقه جنگى قرار گرفته‌اند ) بر پشت چهار پا انجام مىشود و بدين نحو كه با سر خود ( ايماء ) اشاره ميكنى و تكبير مىگوئى ، و در مورد « مسايفه » ( كه از هر دو سو شمشير كشيده شده و جنگ تن به تن در گرفته ) تنها تكبير است بدون ايماء و اشاره ، و در مورد « مطارده » ( كه يك گروه ، گروه ديگر را ميراند و وادار به عقبنشينى مىكند ) هر كس بهر صورت كه برايش امكان پذير است و در همان جائى كه هست به ايماء نماز مىكند .\r\nشرح : « در هنگام جنگ با شمشير و نيزه و تير در گير و دار نبرد نماز بحسب امكان است در حال ايستادن يا راه پيمودن يا سواره در هر كدام از اين صورتها رو به قبله تكبيرة الإحرام گفته و نماز را باختصار و أقلّ واجب به دو ركعت بپايان مىرساند و اگر قادر بر ركوع و سجود نبود به اشارهء سر و گفتن تكبير قناعت مىكند ، و حتّى الإمكان روى از قبله نمىگرداند و در صورت عدم شناخت قبله بهر جانب كه ممكن است رو مىكند ، و اگر سواره بتواند پياده مىشود و إلَّا همانطور در حال سوارگى بر قربوس زين سجده مىكند ، و اگر نتوانست تنها تكبير مىگويد و ركوع و سجود را به اشاره برگزار مىكند ، و اگر اينها ممكن نشد فقط بجاى هر ركعت تسبيحات اربعه را ميگويد كه عبارت از » سبحان الله و الحمد لله و لا إله إلَّا الله و الله اكبر « است » .\r\n1347 - و نيز آن حضرت ( امام صادق عليه السّلام ) فرمود : در جنگ صفّين وقتى كارزار بالا گرفت نماز ظهر و عصر و مغرب و عشاى اصحاب امير المؤمنين عليه السّلام فوت شد ( يعنى نتوانستند آن را به جماعت و در وقت مقرّر بجا آورند ) پس بنا\r\n","description":"","footnote":"","page_name":" 151 ","page_number":151},
  {"content":"\r\nبدستور آن حضرت تكبير و تهليل و تسبيح گفتند چه پياده و چه سواره ( و به ايشان امر نفرمود نمازشان را اعاده كنند بلكه همين اذكار بجاى نماز خوانده شد ) .\r\n1348 - و در كتاب عبد الله بن مغيره آمده است كه امام صادق عليه السّلام فرمود : كمترين مقدار تكبير كه در هنگام شمشير كشيدن و درآويختن در كارزار كافى است بعنوان نماز ، دو تكبير است براى هر نمازى ، مگر نماز مغرب كه آن را سه تكبير است .\r\nشرح : « ظاهر خبر آنست كه بجاى هر ركعت يك تكبير كافى است ، و چون نماز خوف دو ركعت بيش نيست جز نماز مغرب كه سه ركعت بايد خوانده شود لذا در آن سه تكبير بايد گفت » .\r\n1349 - سماعة بن مهران از آن حضرت ( امام صادق عليه السّلام ) در مورد چگونگى نماز در هنگام كارزار سؤال كرد ، آن حضرت فرمود : وقتى با هم برخورد كنند و به پيكار پردازند در چنين حالى نماز فقط تكبير است ، و چون رو در رو با دشمن باشند و مسلمين از بيم دشمن نتوانند به جماعت نماز كنند در اين صورت نماز با ايماء انجام مىشود .\r\nو كسى كه برهنه باشد نشسته نماز مىكند و دست خود را بر عورتش قرار ميدهد ، و اگر زن برهنه باشد دستش را نيز بر عورت خويش مينهد ، آنگاه با ايماء نماز مىكنند ، به نحوى كه سجدهء آنان فروتر از ركوعشان باشد ، و ركوع و سجود صحيح بجا\r\n","description":"","footnote":"","page_name":" 152 ","page_number":152},
  {"content":"\r\nنمىآورند تا مبادا عورت ايشان از پشت سر نمايان گردد بلكه با سر ايماء مىكنند .\r\nو اگر جماعتى برهنه باشند هر يك به تنهائى ( به ترتيبى كه گذشت ) نماز مىكند نه به جماعت . و در ميان آب و گل ( كسى در گل فرو رفته باشد ) نماز با ايماء خوانده مىشود ، و در اين صورت ركوع فروتر از سجود انجام مىشود . ( چون ركوع را ميتواند تا حدّى خم شود ولى سجده را بايد به ايماء بجاى آورد ) .\r\n\r\nباب ( در بيان دعاها و ذكرهائى كه شخص بهنگام آرميدن در بسترش ميخواند )\r\n1350 - امام صادق عليه السّلام فرمود : هر كس طهارت داشته يا وضو بسازد آنگاه به بستر خويش رود ، شب را در حالى بصبح مىرساند كه بسترش همچون مسجد او باشد . و اگر پس از رفتن در بستر به ياد آورد كه وضو ندارد پس بر همان روانداز خود تيمم كند ، و بهر حال كه باشد چه با وضو و چه با تيمم تا وقتى ذكر خداوند عزّ و جلّ مىكند ، پيوسته در حال نماز محسوب مىشود و ثواب آن را دارد .\r\nشرح : « استحباب با طهارت خوابيدن را ميتوان از آيهء مباركهء * ( الَّذِينَ تَتَوَفَّاهُمُ الْمَلائِكَةُ طَيِّبِينَ يَقُولُونَ سَلامٌ عَلَيْكُمْ ) * - الآية » استفاده كرد » .\r\n1351 - و علاء از محمّد بن مسلم روايت كرده كه گفت : امام محمّد باقر عليه السّلام به من فرمود : هر گاه شخص دست راست خود را زير سرش گذارد ( كه لزوما بايد بر پهلوى راست بخسبد ) اين دعا را بخواند « بسم الله اللَّهمّ إنّي أسلمت نفسي\r\n","description":"","footnote":"","page_name":" 153 ","page_number":153},
  {"content":"\r\nإليك ، و وجّهت وجهي إليك ، و فوّضت أمري إليك ، و ألجأت ظهري إليك ، و توكَّلت عليك رهبة منك و رغبة إليك . لا ملجأ و لا منجا منك إلا إليك ، آمنت بكتابك الَّذى أنزلت ، و رسولك الَّذي أرسلت « ( معنى آن اينست : با استعانت از خداوند يا نام او و ياورى او ، بار خدايا من خود و جان خويش را به تو تسليم مىكنم ، و روى خود را بسوى تو متوجّه مىسازم ، و كار خود به تو واميگذارم ، و تو را پشت و پناه خويش ميدانم ، و بخاطر ترس از تو و ميل و رغبت كه به تو دارم بر تو توكَّل مىكنم ، كه هيچ پناهگاهى و جاى نجاتى از تو نيست مگر بسوى خودت ، به كتابى كه فرو فرستاده اى و به پيامبرى كه تو برانگيخته اى ايمان دارم ) آنگاه تسبيح حضرت زهرا عليها السّلام را ميگويد . و كسى را كه در وقت خواب يا در خواب ترسى دست دهد بايد هنگامى كه به بستر ميرود سورهء قل أعوذ بربّ الناس و قل اعوذ برب الفلق و آية الكرسى را بخواند .\r\n1352 - و علاء از محمّد بن مسلم از امام باقر يا امام صادق عليهما السّلام روايت كرده كه آن حضرت فرمود : شايسته است كه شخص هنگام خواب اين دعا را فراموش نكند : « أعيذ نفسي و ذرّيتي و أهل بيتي و مالي بكلمات الله التّامّات من كلّ شيطان و هامّة و من كلّ عين لامّة » يعنى : ( من خويشتن را و فرزندان و دودمان خود را و خانواده‌ام و دارائيم را در پناه اسماء اعظم الهى قرار مىدهم از آسيب و شرّ هر شيطانى و هر گزنده اى و از آسيب هر چشم زخمى ، يا هر چشمى كه گزند رساند ) . و حضرت\r\n","description":"","footnote":"","page_name":" 154 ","page_number":154},
  {"content":"\r\nاضافه فرمود : اين همان تعويذ آسمانى است كه جبرئيل عليه السّلام امام حسن و امام حسين عليهما السّلام را بدان تعويذ كرد .\r\n1353 - عبد الله بن سنان از امام صادق عليه السّلام روايت كرده كه آن حضرت به او فرمود : در هنگام خواب دو سورهء قل هو الله أحد و قل يا أيّها الكافرون را بخوان كه سورهء اخير نشانگر بيزارى جستن و دورى از شرك ، و سورهء توحيد بيانگر نسبت ( شناسنامهء ) پروردگار عزّ و جلّ است .\r\n1354 - و بكر بن محمّد از آن حضرت روايت كرده كه فرمود : هر كس در هنگامى كه به بستر ميرود يا پيش از خفتن سه بار اين دعا را بخواند : « الحمد لله الَّذي علا فقهر ، و الحمد لله الَّذي بطن فخبر ، و الحمد لله الَّذي ملك فقدر ، و الحمد لله الَّذي يحيي الموتى و يميت الأحياء ، و هو على كلّ شيء قدير » . ( همه محامد مخصوص خداوند است كه بلند مرتبه است و همه موجودات مقهور و مسخّر ارادهء اوست ، و جملهء سپاسگزاريها و شكرها مخصوص خداوند است كه او مجرّد بالذّات است و آگاه از جميع اسرار و هر آنچه پنهان و آشكار است ، و همهء ثناها و محامد مخصوص خداوندى است كه پادشاه پادشاهان و پديد آورندهء همهء موجودات و جميع عالميان است و بر همه چيز بملك و ملك قادر است و جملهء حمدها و شكرها مخصوص خداوندى است كه مردگان را زنده ميسازد و حيات زندگان باز مىستاند ، و او است كه بر هر چيزى توانا و قادر است ) خوانندهء دعا از گناهان خود بكلَّى پاك شود همچون روزى كه مادرش او را زاده است .\r\n","description":"","footnote":"","page_name":" 155 ","page_number":155},
  {"content":"\r\n1355 - رسول خدا صلَّى الله عليه و آله فرمود : هر كس اين آيه را « قل انّما انا بشر - تا آخر آيه » كه معنىاش اينست : ( بگو اى محمّد جز اين نيست كه من بنده اى همانند شمايم ولى به من از خداوند متعال وحى ميرسد ، كه البتّه خداوند شما خدائى است يكتا و هر كس كه به لقاء پروردگارش اميد مىدارد پس بايد كردارى شايسته پيشه كند و هيچ كس را در پرستش پروردگارش شريك او قرار ندهد ) در هنگام خفتن در بستر بخواند نورى از او تابيدن گيرد كه تا مسجد الحرام پرتو افكند و در تابش آن فرشتگانى باشند كه براى او تا بامدادان طلب آمرزش كنند .\r\n1356 - عامر بن عبد اللَّه بن جذاعه از امام صادق عليه السّلام روايت كرده كه فرمود : هيچ كس نيست از بندگان خدا كه آيهء آخرين سورهء كهف ( همان آيهء مذكور در خبر پيشين - قل انّما انا . . . ) را بهنگام خواب تلاوت كند مگر اينكه هر ساعتى از شب كه بخواهد از خواب برخيزد .\r\n1357 - سعد اسكاف از امام محمّد باقر عليه السّلام روايت كرده كه آن حضرت فرمود : هر كس اين دعا را شب هنگام بخواند من ضامنم كه هيچ عقرب و گزنده اى به او آسيب نرساند تا صبح شود و آن دعا اين است : اعوذ بكلمات الله التّامّات الَّتى لا يجاوزهنّ بر و لا فاجر من شرّ ما ذرا و من شرّ ما برا و من شرّ كلّ دابّة هو آخذ بناصيتها ، انّ ربّى على صراط مستقيم « كه معنى آن چنين است :\r\n","description":"","footnote":"","page_name":" 156 ","page_number":156},
  {"content":"\r\n( پناه مىبرم به اسماء تامّه خداوند كه وصف هيچ نيكوكار و زشتكارى بدان نرسد يا از آن در نگذرد ، از شرّ و گزند آنچه خداوند سبحانه آفريده چه گزندگانى كه زير زمين و در خاك لانه دارند و چه آنها كه روى زمين ميخزند ، و از شرّ هر جنبنده اى كه خداوند آنها را در قبضهء قدرت خود دارد ، همانا كه پروردگار من بر راه درست و مستقيم است ) .\r\n1358 - معاوية بن عمّار از امام صادق عليه السّلام روايت كرده كه فرمود :\r\nهر گاه نگران بودى كه مبادا در خواب محتلم شوى ، وقتى به بستر خواب رفتى اين دعا را بخوان : « اللَّهمّ انّى اعوذ بك من الاحتلام ، و من سوء الاحلام ، و من ان يتلاعب بى الشّيطان في اليقظة و المنام » كه معنى آن اينست : ( بار خدايا همانا كه من پناه به تو مىآورم از محتلم شدن و از رؤياهاى بد و نامطلوب ، و از اينكه شيطان مرا در بيدارى و خواب بازيچه سازد ) .\r\n1359 - عبّاس بن هلال از امام رضا و آن حضرت از پدرش عليهما السّلام روايت كرده كه فرمود : هرگز امكان ندارد كه كسى اين آيه را « ان الله يمسك السموات و الارض ان تزولا و لئن زالتا [ ان امسكهما من احد من بعده انه كان حليما غفورا 
  ] » بخواند و خانه يا سقف خانه اش بر سر او فرود آيد . معنى آيه اينست : ( همانا خداوند متعال آسمانها و زمين را نگاه ميدارد و اگر او نگاه ندارد و آنها زوال يابند هيچ كس بعد از او نمىتواند آنها را نگاه دارد ، همانا خداوند بردبار و بسيار بخشنده است ) .\r\n","description":"","footnote":"","page_name":" 157 ","page_number":157},
  {"content":"\r\n\r\nباب ( در بيان ثواب خواندن نماز شب )\r\n1360 - جبرئيل عليه السّلام بر پيامبر خدا صلَّى الله عليه و آله نازل گرديد ، آن حضرت به او فرمود : اى جبرئيل مرا موعظه كن ، جبرئيل گفت : اى محمّد تو هر گونه كه مىخواهى زندگى كن ( ولى بدان كه ناگزير ) خواهى مرد ، و هر كس را مىخواهى دوست بدار ولى بالاخره روزى از او جدا خواهى شد ، و هر چه مىخواهى انجام ده كه بالاخره آن را ملاقات خواهى كرد ، بدان كه شرف و بزرگى مؤمن نماز شب او است ، و عزّت و سرافرازى مؤمن خوددارى او از آزار رسانيدن بمردمان است .\r\n1361 - و بحر السقّاء از امام صادق عليه السّلام روايت كرده كه آن حضرت فرمود : از جمله نسيمهاى رحمت خداوند عزّ و جلّ اين سه چيز است : بيدارى و اشتغال به عبادت در شب ، و افطار كردن روزه دار ، و ملاقات و ديدار برادران ايمانى .\r\n1362 - امام كاظم عليه السّلام در مورد تفسير اين آيه كه خداوند عزّ و جلّ ميفرمايد : « و رهبانيّة ابتدعوها . . . . الآيه » ( يعنى : و رهبانيّتى كه ايشان خود بدعت كردند و بر خويشتن لازم گردانيدند ما بر آنان مقرّر نكرده بوديم و اين بدعت را جز به قصد رضاى الهى نكرده بودند ) فرمود : مراد از رهبانيّت نماز شب است .\r\n","description":"","footnote":"","page_name":" 158 ","page_number":158},
  {"content":"\r\n1363 - امام صادق عليه السّلام فرمود : شما را به نماز شب سفارش مىكنم كه آن سنّت پيامبر شما است و طريقه و شيوهء صالحان و نيكوكاران پيش از شما ، و بر طرف كنندهء درد و ناخوشى از تنهاى شما است .\r\n1364 - و هشام بن سالم از آن حضرت روايت كرده است كه در مورد اين آيه كه خداوند عزّ و جلّ ميفرمايد : * ( إِنَّ ناشِئَةَ اللَّيْلِ هِيَ أَشَدُّ وَطْئاً وَأَقْوَمُ قِيلًا ) * ( يعنى : همانا ناشئه و عبادت شبانه از حيث قولش ( يا از حيث صدق قول ) پايدارتر و باقوامتر و استوارتر است ) آن حضرت فرمود : مراد برخاستن شخص است از بسترش در حالى كه مقصودش از اين كار فقط رضاى خداوند عزّ و جلّ باشد و هيچ چيز ديگر در نظر نداشته باشد .\r\n1365 - امام صادق عليه السّلام فرمود : مردم صبحگاهان كه از بستر خود برمىخيزند به سه گروه دسته بندى شده‌اند يا جزء يكى از اين سه گروه هستند : يك عدّه سود برده‌اند و ضرر نكرده‌اند ، و يك گروه زيان ديده‌اند و بهره اى نيافته‌اند ، و گروه آخر نه زيان ديده‌اند و نه سود برده‌اند ، امّا گروه اوّل كه در طول شب سود برده‌اند و زيان نديده‌اند كسانى هستند كه از خواب برخاسته و وضو ساخته و نماز گزارند و به ذكر ياد خداوند عزّ و جلّ كنند اين گروه همان كسانى هستند كه سود برده و زيان نكرده‌اند ، و امّا گروه دوّم كسانى هستند كه شب را در معصيت خداوند\r\n","description":"","footnote":"","page_name":" 159 ","page_number":159},
  {"content":"\r\nعزّ و جلّ گذرانيده‌اند اين همان گروه زيان ديده هستند كه هيچ نفعى نبرده‌اند ، و بالاخره گروه سوم شب را پيوسته در خواب گذرانيده تا صبحگاهان اين گروه همان دسته است كه نه زيان كرده و نه سود برده است .\r\n1366 - عبد اللَّه بن سنان از امام صادق عليه السّلام سؤال كرد در مورد اين آيه كه خداوند عزّ و جلّ ميفرمايد : « سيماهم في وجوههم من اثر السّجود » يعنى ( سيما و علامت ايشان از اثر سجده در چهره هايشان پيدا است ) فرمود : مراد بيدارى و شب زنده دارى براى نماز است .\r\n1367 - فضيل بن يسار از امام صادق عليه السّلام روايت كرده كه آن حضرت فرمود : همانا خانه هائى كه در آن شب هنگام نماز خوانده مىشود و در نماز تلاوت قرآن مىكنند ( يا بخاطر همان تلاوت قرآن ) ، روشنى و نورى به آسمان و ساكنان آسمان ميدهد همانسان كه ستارگان آسمان براى ساكنان زمين پرتوافشانى مىكنند .\r\n1368 - و باز آن حضرت در تفسير اين آيه كه خداوند عزّ و جلّ ميفرمايد :\r\n« انّ الحسنات يذهبن السّيئات » يعنى ( البتّه حسنات و نيكوكاريها ، زشتيكاريها را محو مىسازد ) فرمود : مراد از حسنات نماز شب است كه مؤمن شب هنگام ميخواند و بدان وسيله گناهانى را كه در طول روز انجام داده محو مىكند - و يا سبك مىسازد - شرح : « بديهى است منظور گناهان شخصى و فردى است نه آنها كه نسبت به حقوق مردم و عمدا واقع شده ، يا گناهانى كه در پيكر جامعهء مسلمين ايجاد جراحت كرده است - عصمنا الله من قبح الزّلل و سيّئات العمل - »\r\n","description":"","footnote":"","page_name":" 160 ","page_number":160},
  {"content":"\r\nو خداوند تبارك و تعالى در كتاب خود امير المؤمنين على عليه السّلام را بخاطر بر پا داشتن و پرداختن به نماز شب مدح و ستايش فرموده است . آنجا كه ميفرمايد :\r\n* ( أَمَّنْ هُوَ قانِتٌ آناءَ اللَّيْلِ . . . ) * تا آخر آيه كه معنى آن اينست : ( آيا آن كسى كه به نماز و طاعت و قنوت و راز و نياز در لحظه لحظه هاى شب مىپردازد و گاه به سجده است و گاه در قيام و از آخرت بيمناك است و اميد برحمت پروردگار خويش ميدارد با آن كس كه عارى و غافل از اين حالات است يكى است ؟ ) و مراد از آناء شبانه ساعات شب است .\r\n1369 - امير المؤمنين عليه السّلام فرمود : همانا خداوند تبارك و تعالى هر گاه بخواهد زمينيان را عذاب كند به آنان خطاب مىفرمايد : اگر نبودند آن كسانى كه به يك ديگر محبّت مىكنند با جلال من ( يا بنا بر نقل ديگرى با امور حلالى كه من بر آنان حلال كرده‌ام ) و مسجدهاى مرا آباد مىكنند و رونق مىدهند ، و سحرگاهان استغفار و طلب آمرزش مىكنند ، اگر ايشان نبودند و بخاطر آنان نبود حتما عذاب خود را بر سر زمينيان فرو ميفرستادم .\r\n1370 - رسول خدا صلَّى الله عليه و آله فرمود : هر كس نمازش در طول شب افزون باشد در روز نيكو رخسار و خوش صورت خواهد بود .\r\n1371 - مردى نزد امام صادق عليه السّلام آمد و از نيازمندى خود نزد آن حضرت شكايت كرد ، و در اظهار حاجتمندى چندان زياده روى كرد كه نزديك\r\n","description":"","footnote":"","page_name":" 161 ","page_number":161},
  {"content":"\r\nبود بگويد پيوسته گرسنه‌ام ، امام صادق عليه السّلام به او فرمود : آيا نماز شب مىخوانى جواب داد : آرى ، پس حضرت رو به اصحاب خويش كرده و فرمود : كسى كه ادّعا مىكند نماز شب ميخواند و روز گرسنگى مىكشد ادّعاى دروغين كرده است زيرا خداوند تبارك و تعالى بعنوان پاداش نماز شب قوت و روزى شخص را در روز تضمين كرده است ، يا نماز شب را ضامن قوت روز قرار داده است .\r\n1372 - امام محمّد باقر عليه السّلام فرمود : همانا خداوند تبارك و تعالى دوست ميدارد كسى را كه در ميان جمع شوخ طبعى كند و خوش مجلس باشد تا وقت ديگران به او خوش گردد ( و بنا بر تعبيرات ديگرى كه نقل كرده‌اند يعنى شوخى و مزاح كند وقتى كه مىخواهد نزديكى كند و با خشونت و زور اين كار را نكند ) امّا چندان شوخى كند كه به فحش نينجامد ، و كسى را كه تنهائى گزيند و به تفكَّر پردازد ، و نيز كسى را كه فارغ از هر اشتغالى خلوت كند و انديشهء خود را به عبرت گرفتن از احوال دنيا متوجّه سازد ، و شب زنده دار براى نماز شب ، خداوند اين افراد را محبوب مىدارد .\r\n1373 - پيامبر خدا صلَّى الله عليه و آله در هنگام وفات خود به ابو ذر - كه رحمت خداوند بر او باد - فرمود : اى ابا ذر وصيّت پيامبر خود را بخاطر بسپار كه تو را سود بسيار رساند و از جمله اينكه : هر كس پايان كارهايش پيش از مرگ نماز شب\r\n","description":"","footnote":"","page_name":" 162 ","page_number":162},
  {"content":"\r\nباشد و آنگاه از دنيا برود بهشت بر او واجب است .\r\nمؤلَّف - رحمه الله - گويد : اين حديث يا حديث مربوط به اين مورد طولانى است و من فقط بخشى را كه بدان نياز داشتم و منظورم بود از آن اختيار كرده و نقل نمودم .\r\n1374 - جابر بن اسماعيل از امام صادق و آن حضرت از پدرش عليهما السّلام روايت كرده : مردى از امير المؤمنين عليه السّلام سؤال كرد در مورد شبزنده دارى به خواندن قرآن يا تلاوت قرآن در نماز ، آن حضرت به او فرمود : بشارت باد تو را ، هر كس يك دهم از شب را با اخلاص براى خداوند و تحصيل پاداش او نماز كند ، خداوند تبارك و تعالى به فرشتگان خود گويد : به عدد آنچه از دانه و برگ و درخت و نيز به عدد هر شاخ و برگ خرما و هر چه از گياهان كه شب در چراگاهها ميرويد براى اين بندهء من ( كه يك دهم شب را نماز كرده ) از حسنات ثواب و پاداش بنويسد و هر كس يك نهم شب را نماز كند ، خداوند او را ده دعاى اجابت شده و قبول يافته عطا فرمايد ، و در روز قيامت نامهء اعمالش را بدست راست او دهد ، و هر كس يك هشتم از شب را نماز كند ، خداوند متعال ثواب و پاداش شهيد صابرى كه با صدق نيّت در راه خدا جهاد كرده به او عطا فرمايد ، همچنين شفاعتش را در مورد اهل بيت و خانواده اش بپذيرد ، و هر كس يك هفتم شب را نماز كند ، روز برانگيخته شدن در حالى از گور خود بيرون آيد كه چهره اش همچون ماه در شب چهارده زيبا و درخشان باشد تا اينكه همراه با كسانى كه از عذاب و هول قيامت ايمن هستند از صراط\r\n","description":"","footnote":"","page_name":" 163 ","page_number":163},
  {"content":"\r\nبگذرد ،\r\nو هر كس يك ششم شب را نماز كند نام او را در زمرهء توبه كنندگان حقيقى نويسند و همه گناهان گذشته اش را بيامرزند ، و هر كس يك پنجم شب را نماز كند در خيمه و بارگاه حضرت ابراهيم خليل در بهشت همنشين و انيس او باشد ، و هر كس يك چهارم شب را نماز كند در صف اوّل رستگاران باشد تا وقتى كه همچون تند بادى از صراط عبور كند ، و بدون حساب وارد بهشت شود . و هر كس يك سوّم شب را نماز كند فرشته اى نباشد مگر اينكه به منزلت و مقام او نزد خداوند عزّ و جلّ رشك برد و آن را آرزو كند . و به او بگويند : از هر يك از درهاى هشتگانهء بهشت كه خواهى وارد شو ، و هر كس نيمى از شب را نماز كند اگر هفتاد هزار بار همهء زمين را پر از طلا كرده و به او دهند باز هم با پاداش او برابرى نخواهد كرد ، و پاداشى كه بواسطهء عبادت شبانه اش نزد خداوند متعال دارد ، بيش از ثواب آزاد كردن هفتاد بنده است كه همگى از فرزندان اسماعيل باشند ، و هر كس دو سوّم شب را نماز كند پاداش او از حسنات به قدر ريگهاى درهم فشردهء بيابان است كه كمترين آن حسنات ده بار سنگينتر از كوه احد باشد ، و هر كس يك شب كامل نماز كند در حالى كه كتاب ( قرآن ) خداوند عزّ و جلّ را تلاوت كند و گاه در ركوع باشد و گاه در سجود و گاه به ذكر پردازد ، چندان ثواب به او عطا كنند كه كمترين آن اين باشد كه از گناهان\r\n","description":"","footnote":"","page_name":" 164 ","page_number":164},
  {"content":"\r\nخود بدر آيد همچون روزى كه مادرش او را زاده است\r\nو براى او به عدد مخلوقات خداوند عزّ و جلّ از حسنات منظور كنند و همانند آن درجاتش را نيز بالا برند ، و در گور او چراغى برافروزند كه پيوسته روشن باشد و گناه و حسد را از دل او جدا و بيرون كنند ، و از عذاب قبر ايمن گردد ، و به او براتى دهند كه از آتش دوزخ آزاد است ، و در حالى كه از عذاب آخرت ايمن است از گور خود برانگيخته شود ، و پروردگار تبارك و تعالى به فرشتگان خود فرمايد : فرشتگان من بندهء مرا بنگريد كه بخاطر رضاى من شبى را بيدار بوده و عبادت كرده است او را در فردوس جاى دهيد ، و در آن بهشت صد هزار شهر باشد كه در هر شهرى همهء آنچه كه نفسها آرزو و خواهش آن را دارند و چشمها از ديدن آن لذّت مىبرد و به خاطرها خطور نمىكند ، در آنجا برايش فراهم باشد ، و اين جمله غير از آن پاداشهائى است كه نزد خود برايش مهيّا ساخته‌ام از كرامتهاى بيشمار و نعمتهاى زياده بر استحقاق و همچنين مرتبه و قرب و نزديكى مقام .\r\n\r\nباب ( در بيان وقت نماز شب )\r\n1375 - عبيد بن زراره از امام صادق عليه السّلام روايت كرده كه آن حضرت فرمود : رسول خدا صلَّى الله عليه و آله وقتى نماز عشاء را بجا مىآورد به بستر خويش مىرفت و تا نيمه شب هيچ نماز ديگرى نميكرد .\r\n","description":"","footnote":"","page_name":" 165 ","page_number":165},
  {"content":"\r\n1376 - امام محمّد باقر عليه السّلام فرمود : وقت نماز شب از نيمهء شب تا آخر شب است .\r\n1377 - عمر بن حنظله گويد : به امام صادق عليه السّلام عرض كردم : من هيجده شب است كه قصد مىكنم براى نماز شب از خواب برخيزم ولى توفيق نمىيابم ، آيا مىتوانم نماز شب را اوّل شب بخوانم ؟ فرمود : نه ، بلكه روز قضاى آن را بجا آور زيرا من دوست ندارم اين عادت و رويه جارى شود ( يا عادت كنى كه نماز شب را پيش از وقت بخوانى ) .\r\n1378 - از معاوية بن وهب روايت كرده‌اند كه گفت : به آن حضرت ( امام صادق عليه السّلام ) عرض كردم : يكى از شيعيان شما كه از صلحا است نزد من از زحمتى كه از دست خواب سنگين خود مىكشد شكايت كرده و به من گفت : من قصد ميكنم كه براى نماز شب از خواب برخيزم ، ولى خواب بر من غلبه مىكند تا صبح كه بيدار مىشوم چه بسيار اتّفاق مىافتد كه يك ماه پى در پى يا دو ماه را قضا مىكنم و بر من گران است اما بر اين دشوارى صبر و تحمّل مىكنم ، آن حضرت فرمود : چشمش روشن باد به خدا . چشمش روشن باد به خدا ، ولى رخصت خواندن نماز وتر در اوّل شب را به او نداد و فرمود : قضا كردن آن در روز بهتر و افضل است .\r\n","description":"","footnote":"","page_name":" 166 ","page_number":166},
  {"content":"\r\nشرح : « از اينكه فرمود : قضا كردن آن در روز بهتر و افضل است معلوم مىشود ميتوان آن را پس از نماز عشا بجاى آورد لكن اگر مىتواند آن را قضا كند بهتر است كه در اول شب نخواند » .\r\n1379 - عبد الله بن مسكان از أبى بصير روايت كرده كه گفت : از امام صادق عليه السّلام سؤال كردم در مورد نماز شب كه آيا در فصل تابستان و شبهاى كوتاه مىتوان نماز شب را اوّل شب بجا آورد ؟ فرمود : آرى ، و چه خوب بخاطرت رسيده و خوب مىكنى كه پيش از نيمه شب ميخوانى .\r\nمؤلف - رحمة الله مىفرمايد : يعنى در سفر خوب ميكنى . ( يعنى در حضر چنين رخصتى نداده‌اند ) .\r\n1380 - و باز گويد : از آن حضرت سؤال كردم در مورد شخصى كه در سفر نگران است مباد محتلم شود يا در سرماى سخت نتواند ، پس هشت ركعت نماز شب و سه ركعت نماز وتر را در اوّل شب ميخواند ، درست است ؟ فرمود : آرى .\r\n1381 - ابو جرير بن ادريس از امام كاظم عليه السّلام روايت كرده گويد :\r\nآن حضرت فرمود : وقتى در سفر هستى نماز شب را از همان آغاز شب در كجاوه بخوان ، و همچنين سه ركعت نماز وتر و دو ركعت ( نافلهء ) صبح را مىتوانى بخوانى .\r\nصدوق - رحمه الله - ميفرمايد : همهء اخبارى كه بنحو اطلاق وارد شده و\r\n","description":"","footnote":"","page_name":" 167 ","page_number":167},
  {"content":"\r\nإشعار دارد بر اينكه نماز شب را از اوّل شب مىتوان گذارد ، همه محمول بر سفر است ، زيرا مفسّر كه اخبار سفر باشد بر مجمل حكم مىكند .\r\nشرح : « چنانچه خبر شماره 1379 را كه از ليث مرادى است بخواهيم بظاهرش عمل كنيم - بدون حمل بر مسافر - دور نرفته‌ايم ، و بسيار مشكلگشا و اميد بخش خواهد بود ، زيرا اغلب مردم بخصوص جوانها بدلايل تنبلى در برخاستن از خواب شيرين خاصّه در تابستان از قيام به نماز شب سر باز مىزنند ، و اگر بدين حديث و نظيرش تمسّك شود و جواز خواندن نماز شب پس از عشاء براى اينان تجويز شود ، باب آشتى جوانان با نماز شب باز خواهد بود و مسلَّما مؤثّر و مفيد خواهد افتاد ، و رفته رفته همين افراد به خواندن نماز شب در وقت مقرّر ( پس از نيم شب ) باز خواهند گشت » .\r\n1382 - و علاء از محمّد بن مسلم و او از يكى دو امام باقر يا صادق عليهما السّلام روايت كرده كه فرمود : هيچ بنده اى نيست مگر اينكه در طول شب يك بار يا دو بار ( فرشتگان ) او را از خواب بيدار مىكنند ، اگر از بستر برخاست كه توفيق نماز شب را يافته است ، و اگر نه اين بار شيطان بجاى فرشتگان مىآيد ، و در گوش او بول مىكند ، آيا نديده‌ايد كه وقتى كسى صبح از خواب برميخيزد اگر سحر به عبادت برنخاسته باشد چقدر افسرده و سنگين و تنبل و كسل است ؟ ! ! .\r\n1383 - حسن بن زياد صيقل از امام صادق عليه السّلام روايت كرده است كه فرمود : من دشمن ميدارم كسى را كه نزد من آيد و از من در بارهء روش و عمل رسول خدا صلَّى الله عليه و آله سؤال كند و بعد گويد : من زياده بر آن ميكنم ! ( يا بنحو\r\n","description":"","footnote":"","page_name":" 168 ","page_number":168},
  {"content":"\r\nاستفهام گويد : زياده بر آن مىتوانم انجام دهم ! ؟ ) گوئى بنظرش ميرسد رسول خدا صلَّى الله عليه و آله در موردى كوتاهى فرموده باشد . و از طرفى نيز دشمن ميدارم كسى را كه قرآن خوانده باشد و از آن آگاه باشد ، آنگاه شب از خواب بيدار شود ولى براى نماز شب قيام نكند تا آن هنگام كه صبح شود ، بىدرنگ برخيزد و نماز صبح كند .\r\n( منظور امام عليه السّلام اينست كه افراط و تفريط هر دو موجب خشم من مىشود ) .\r\n1384 - ابو حمزهء ثمالى از امام باقر عليه السّلام روايت كرده كه فرمود : هيچ بنده اى نيست كه نيّت كند و قصد داشته باشد در ساعتى كه ميخواهد از خواب بيدار شود ، و خداوند تبارك و تعالى بداند كه اين برخاستن فقط بخاطر رضاى او است ، مگر اينكه دو فرشته را بر او گمارد تا در همان ساعت مورد نظر او را تكان دهند و از خواب بيدار كنند .\r\n1385 - عيص بن القاسم از امام صادق عليه السّلام روايت كرده كه فرمود : هر گاه خواب بر شخص غلبه كند و او در حال نماز باشد بايد سر بر بستر گذارد و بخسبد زيرا بر او بيمناكم و مىترسم اگر بخواهد بگويد : بار خدايا مرا داخل بهشت فرما ، در حال خواب آلودگى و بىخبرى بگويد : بار خدايا مرا به آتش جهنّم داخل ساز .\r\n1386 - زكريّاى نقّاض از امام باقر عليه السّلام روايت كرده كه در مورد\r\n","description":"","footnote":"","page_name":" 169 ","page_number":169},
  {"content":"\r\nفرمايش خداوند عزّ و جلّ كه ميفرمايد : « لا تقربوا الصّلاة و انتم سكارى حتّى تعلموا ما تقولون » ( يعنى : وقتى در حال مستى و بىخبرى هستيد به نماز نزديك نشويد تا هنگامى كه بدانيد چه مىگوئيد ) آن حضرت فرمود : از جملهء مستيها ، بىخبرى و مستى خواب است .\r\n\r\nباب دعاهائى كه شخص هنگام بيدار شدن از خواب مىخواند\r\n1387 - رسول خدا صلَّى الله عليه و آله هر گاه به بستر خويش مىرفت اين دعا را مىخواند : « باسمك اللَّهم احيا و باسمك اموت » يعنى : بارخدايا بنام تو زنده‌ام و بنام تو جان مىسپارم ، و چون از خواب برميخاست اين دعا را مىخواند : « الحمد لله الَّذى احيانى بعد ما اماتنى و اليه النّشور » يعنى : همه حمدها و ستايشها مخصوص خداوند است كه مرا پس از آنكه ( بخواب ) از دنيا برده بود دوباره زندگى بخشيد ، و بازگشت و رستاخيز بسوى اوست .\r\n1388 - جرّاح مداينى از امام صادق عليه السّلام روايت كرده كه فرمود :\r\nهر گاه كه يكى از شما در آخر شب از خواب برخيزد بايد اين دعا را بخواند :\r\n« سبحان الله ربّ النّبيّين و إله المرسلين و ربّ المستضعفين ، و الحمد لله الَّذى يحيى الموتى و هو على كلّ شىء قدير » يعنى : ( تنزيه مىكنم و منزّه ميدانم خداوندى را كه پروردگار جمله پيامبران و خداى رسولان و فرستادگان مرسل است ، و هم او\r\n","description":"","footnote":"","page_name":" 170 ","page_number":170},
  {"content":"\r\nپروردگار مستضعفان است ، و همهء محامد مخصوص خداوند است كه مردگان را زنده مىسازد ، و او بر هر چيزى توانا است ) . و چون شخص اين دعا را بخواند خداوند تبارك و تعالى مىفرمايد : بندهء من اين سخن را براستى و از سر صدق گفت و شكرگزارى نمود .\r\n1389 - عبد الرّحمن بن حجّاج از امام صادق عليه السّلام روايت كرده كه مرسوم و معمول آن حضرت چنين بود كه : هر گاه آخر شب از خواب برميخاست صداى خود را بلند ميكرد چندان كه همهء اهل خانه مىشنيدند و اين دعا را بصداى بلند ميخواند : « اللَّهمّ اعنّى على هول المطَّلع ، و وسّع علىّ المضجع ، و ارزقنى خير ما قبل الموت ، و ارزقنى خير ما بعد الموت » يعنى : ( بار خدايا بر هراس و ترسى كه در آغاز سفر قيامت مشرف شوم يارى فرما ، و آرامگاه مرا گشاده و فراخ ساز ، و آنچه خوبى پيش از مرگست روزيم گردان ، و نيز آنچه خوبى كه پس از مرگ است نصيبم ساز ) .\r\n1390 - و در خبر ديگرى از امام محمّد باقر عليه السّلام روايت كرده‌اند كه فرمود : هر گاه از بستر خويش برخاستى به اطراف آسمان نگاه كن و اين دعا را بخوان : « الحمد لله الَّذى ردّ عليّ روحى أعبده و أحمده ، اللَّهمّ انّه لا يوارى منك ليل ساج و لا سماء ذات أبراج ، و لا أرض ذات مهاد ، و لا ظلمات بعضها فوق بعض ، و لا بحر لجّيّ يدلج بين يدى المدلج من خلقك ، تعلم خائتة الأعين\r\n","description":"","footnote":"","page_name":" 171 ","page_number":171},
  {"content":"\r\nو ما تخفى الصدور ، غارت النّجوم و نامت العيون و أنت الحىّ القيّوم ، لا تأخذك سنة و لا نوم ، سبحان الله ربّ العالمين و إله المرسلين و خالق النّبيّين ، و الحمد لله ربّ العالمين ، اللَّهمّ اغفر لى و ارحمنى و تب علىّ إنّك أنت التوّاب الرّحيم » .\r\n( يعنى : حمد و سپاس آن خداوندى را كه روح مرا به من بازگردانيد كه او را بپرستم و حمد كنم ، خداوندا همانا شبى كه پوشانندهء همه چيز است با ظلمت خود چيزى را از تو نمىپوشاند ، و آسمان نيز كه مزيّن به كواكب است ، و همچنين زمين كه جايگاه آرامش يافتن مخلوقات است چيزى را بر تو نمىپوشانند ، و نيز تاريكيها كه پاره اى از آن بالاى تكه هاى تاريكى ديگر انباشته شده ، و نيز درياى ژرف و موّاج يا ميان دريا كه ظلمتى عميق دارد هيچ كدام چيزى را از تو نمىپوشانند ، و تو خيانت چشمها و آنچه از اسرار كه در دلها نهانست همه را ميدانى ، ستارگان پس از درخشيدن آرام آرام از نور رفتند ، و چشمهاى خلايق بخواب رفت در حالى كه تو پيوسته زنده و پابرجائى و هرگز تو را چرت زدن و خواب نميگيرد ، تسبيح و تنزيه ميكنم و به پاكى ياد مىكنم خداوندى را كه پروردگار عالميان است ، و خداى پيامبران مرسل و آفرينندهء پيغمبران است ، و حمد و سپاس مخصوص خدايى است كه خالق جهانيان است ، بار خدايا مرا بيامرز و بر من رحمت آور و توبه‌ام را بپذير ، كه همانا تو خود توبه پذير و مهربانى ) .\r\nآنگاه پنج آيهء آخر سورهء آل عمران را از « انّ في خلق السّموات و الارض تا لا تخلف الميعاد » بخوان .\r\nو بر تو باد مسواك كردن دندانها كه مسواك زدن در سحرگاه و پيش از وضو سنّت رسول خدا صلَّى الله عليه و آله است ، آنگاه وضو بساز .\r\n","description":"","footnote":"","page_name":" 172 ","page_number":172},
  {"content":"\r\n1391 - ابو عبيده حذّاء از امام محمّد باقر عليه السّلام روايت كرده در مورد تفسير اين آيه كه خداوند عزّ و جلّ ميفرمايد : « تتجافى جنوبهم عن المضاجع » يعنى :\r\nپهلوهايشان از خوابگاه و بستر جدا و تهى ميماند . آن حضرت فرمود : شايد تو گمان ميكنى مراد اينست كه آن گروه مورد بحث بكلَّى نمىخفتند ؟ عرض كردم : خداوند و رسولش داناترند ، حضرت فرمود : اين بدن چنانست كه ناگزير بايد آن را استراحت و آرامش دهى تا روح از آن بيرون رود ( يا از حركت و جنب و جوش و دريافتهاى حسّى و تعقّل و امثال آن بيفتد و در ظاهر همچون مردگان باشد ) و چون جان از تن بيرون رفت ، بدن استراحت مىيابد و بعد روح به آن باز ميگردد و چون درون بدن رفت تن آدمى را قوّتى پديد مىآيد و نيروى كار مىيابد ، خداوند متعال آنان را ياد فرموده يا ايشان را در آيه خاطرنشان شما ميسازد و ميفرمايد : پهلوهايشان از خوابگاه تهى شود ، و پروردگارشان را گاه از روى بيم و زمانى از سر اميدوارى بخوانند و آيه در بارهء امير المؤمنين عليه السّلام و پيروان آن حضرت كه از شيعيان ما هستند نازل شده است كه ايشان در آغاز شب مىخسبند و چون دو سوّم از شب يا اندكى بيش و كم چندان كه خدا خواهد بگذرد برخيزند و ملتمسانه به پروردگارشان توسّل جويند با حال و اشتياق ، و ترس از عذاب ، و اميدوارى و چشمداشت بدان چه از ثوابها كه نزد اوست ، پس خداوند عزّ و جلّ در كتاب خويش براى پيامبرش آنان را ياد مىكند ، و ايشان را از آنچه به آنان عطا ميفرمايد آگاه ميسازد و خبردارشان مىكند كه آنان را در جوار\r\n","description":"","footnote":"","page_name":" 173 ","page_number":173},
  {"content":"\r\nخويش جاى ميدهد و داخل بهشت مىكند و از بيم و هراس و خوف ، ايشان را ايمن مىسازد ، راوى گويد عرض كردم : فدايت گردم اگر در آخر شب براى عبادت برخاستم هنگام برخاستن چه ذكرى بخوانم ؟ فرمود : بگو : « الحمد لله ربّ العالمين و إله المرسلين و الحمد لله الَّذى يحيى الموتى و يبعث من في القبور » .\r\nيعنى ( حمد و سپاس مخصوص پروردگار عالميان و خداى پيامبران است و نيز حمد و ستايش از آن خداوندى است كه مردگان را زنده مىسازد و جمله خفتگان در گورها را براى حسابخواهى زنده مىكند و برميانگيزد ) .\r\nو تو هنگامى كه اين دعا را بخوانى خداوند پليدى و وسوسه هاى شيطان را از تو دور خواهد ساخت إن شاء الله .\r\n\r\nباب ( در بيان دعائى كه در وقت شنيدن آواز خروس ميخوانند )\r\n1392 - امام صادق عليه السّلام فرمود : هر گاه صداى آواز خروس شنيدى اين دعا را بخوان : « سبّوح قدّوس ربّ الملائكة و الرّوح ، سبقت رحمتك غضبك لا إله الَّا أنت ، سبحانك و بحمدك ، عملت سوءا و ظلمت نفسى فاغفر لي إنّه لا يغفر الذّنوب إلَّا أنت » .\r\nيعنى : ( پاك و منزه است خداوند و پروردگار فرشتگان و روح القدس ،\r\n","description":"","footnote":"","page_name":" 174 ","page_number":174},
  {"content":"\r\nخداوندا رحمت تو همواره بر خشم تو پيشى گرفته است و معبودى جز تو نيست ، تو را تنزيه و تسبيح مىكنم و حمد تو مىگويم ، مرتكب بدى و گناه شده‌ام و بر خويشتن ستم كرده‌ام از گناهم در گذر كه هيچ كس جز تو نيست كه بتواند گناهان را ببخشايد ) .\r\n1393 - و نيز آن حضرت ( امام صادق ) عليه السّلام فرمود : پنج صفت را از خروس بياموزيد : مراقبت و محافظت او بر اوقات نمازها ( كه چون نماز در رسد آواز برميدارد ) و غيرت ، و سخاوت ، و دليرى ، و بالاخره بسيارى جماع .\r\n1394 - و نيز آن حضرت عليه السّلام فرمود : از كلاغ سه خصلت را فرا گيريد : اوّل آنكه جماع را پنهان و پوشيده از چشم ديگران انجام ميدهد ، دوم : صبح زود بطلب روزى ميرود ، سوم : آنكه احتياط فراوان به كار ميبرد .\r\n1395 - امام باقر عليه السّلام فرمود : خداوند تبارك و تعالى را فرشته اى است كه به شكل خروس سفيد است ، سر او زير عرش و پاهايش در منتهاى زمين هفتم است ، يك بال او در مشرق و بال ديگرش در مغرب است ، تا آن خروس آواز برندارد هيچ خروسى نميخواند ، و چون او آواز برداشت بالهاى خود را برهم مىزند و سپس اين ذكر را ميخواند : سبحان الله ، سبحان الله ، سبحان الله العظيم الَّذى ليس كمثله شىء . يعنى منزّه است خداوند ، منزّه است خداوند ، منزّه است خداوند بزرگ كه هيچ چيزى شبيه و همانند او نيست . آن حضرت فرمود : پس خداوند تبارك و تعالى او را پاسخ ميدهد و ميفرمايد : كسى كه گفته تو را بفهمد هرگز بدروغ مرا قسم نخورد .\r\n","description":"","footnote":"","page_name":" 175 ","page_number":175},
  {"content":"\r\nشرح : « اين گونه اخبار چنانچه بدون تصرّف از امام معصوم عليه السّلام رسيده باشد ، ظاهرش حتما مراد نيست و اشاره و رمز از حقيقتى است كه شايد فهمش براى عموم مشكل باشد و ظاهرش مراد نيست چون خلاف اعتبار است و اگر بنا باشد كه آن خروس عرشى هر گاه بخواند ديگر خروسان فرشى بآواز درآيند پس بايد همهء اوقات آن خروس عرشى بخواند ، چون هر آن در جايى از كرهء زمين وقت نماز است به حساب گردش آفتاب » .\r\n1396 - و روايت كرده‌اند : اين آيه كه ميفرمايد : * ( وَالطَّيْرُ صَافَّاتٍ كُلٌّ قَدْ عَلِمَ صَلاتَه وَتَسْبِيحَه ) * يعنى ( و مرغانى كه در هوا صف زده‌اند و پرواز مىكنند خداوند نماز و تسبيح هر كدام از آنان را ميداند ) در بارهء همين فرشته نازل شده است .\r\n1397 - و نيز روايت كرده‌اند : حاملان عرش الهى امروز چهارند : يكى از آنان به صورت خروس است و كارش اينست كه براى مرغان هوا از خداوند عزّ و جلّ طلب روزى مىكند ، يكى ديگر از آنها به صورت شير است و براى درندگان از خداوند تعالى روزى ميطلبد ، و ديگرى به صورت گاو است و او براى چهار پايان اهلى از خداوند تعالى طلب روزى مىكند و بالاخره چهارمى به صورت آدميزاد است و او براى فرزندان آدم عليه السّلام از خداوند تعالى درخواست روزى مىكند و چون روز رستخيز فرا ميرسد همين چهار موجود به هشت تن حاملان عرش تبديل مىشوند كه خداوند عزّ و جلّ در قرآن فرموده : « و يحمل عرش ربّك فوقهم يومئذ ثمانية » . يعنى و در آن\r\n","description":"","footnote":"","page_name":" 176 ","page_number":176},
  {"content":"\r\nروز كه قيامت واقع شود عرش پروردگارت را بر سر اهل محشر هشت فرشته حمل كنند .\r\n\r\nباب ( در بيان دعائى كه هنگام برخاستن براى نماز شب ميخوانند )\r\n1398 - امام صادق عليه السّلام فرمود : هر گاه خواستى به نماز شب بايستى اين دعا را بخوان : « اللَّهمّ انّى اتوجّه اليك بنبيّك نبىّ الرّحمة و آله ، و أقدّمهم بين يدى حوائجى ، فاجعلنى بهم وجيها في الدّنيا و الآخرة و من المقرّبين ، اللَّهمّ ارحمنى بهم و لا تعذّبنى بهم ، و اهدنى بهم و لا تضلَّنى بهم ، و ارزقنى بهم و لا تحرمنى بهم ، و اقض لى حوائجى للدّنيا و الآخرة ، انّك على كلّ شىء قدير و بكلّ شىء عليم » يعنى : ( بار خدايا من بسوى تو روى مىآورم با متابعت و شفاعت پيامبرت كه پيام آور رحمت است و خاندان او در حالى كه به آنان اقتدا كرده و حقّ ايشان را مىشناسم و پيشاپيش حوائج خود آنان را شفيع ميگردانم ، پس بواسطهء ايشان و بحقّ آنان و مرتبه و مقام ايشان در پيشگاه خودت بر من ببخشاى و از گناهانم در گذر ، و بواسطهء محروم شدن از شفاعت آنان يا مخالفت با ايشان مرا گرفتار مساز ، و نيز مرا بوسيلهء آنان هدايت فرما و بسبب مخالفت با ايشان و عدم پيروى از آنان گمراه مساز و ببركت آنان مرا روزى عطا فرما و بواسطهء آنان و بحقّ ايشان كه مرا از ألطاف خويش محروم و بىبهره مساز . و حوائج دنيوى و أخروى يا نيازهاى مادّى و معنوى مرا برآورده گردان كه البتّه تو بر هر كارى توانا و از همه چيز آگاهى ) .\r\n","description":"","footnote":"","page_name":" 177 ","page_number":177},
  {"content":"\r\n\r\nباب ( در بيان نمازهائى كه سنّت رسول صلَّى الله عليه و آله بر توجّه و اهتمام نسبت به آنها جارى شده است )\r\nاز سنّتهاى پيامبر خدا صلَّى الله عليه و آله و از جمله مستحبّات توجّه نسبت به شش نماز است و آنها عبارتست از ركعت اوّل نماز شب ، و يك ركعت وتر ، و ركعت اوّل از دو ركعت اوّل ( از هشت ركعت نافلهء پيشين ) و ركعت اوّل از دو ركعت نافلهء إحرام ، و ركعت اوّل از نافلهء مغرب ، و ركعت اوّل از همهء نمازهاى فريضه .\r\nصدوق رحمة الله عليه - بدنبال نقل خبر ميافزايد : و پدرم - كه خدا از او خشنود باد - در رساله خود كه برايم فرستاده آن را همين گونه ذكر كرده است .\r\nشرح : « منظور از توجّه همان تكبيرات افتتاحيّه و قراءت اين آيه است » وجّهت وجهى للَّذي فطر السّموات و الارض - تا آخر آيه - « و نيز شهيد - رضوان الله عليه - در الذكرى فرموده : نزديكتر آن است كه استحباب آن هفت تكبير را در همهء نمازها تعميم دهيم . لكن علىّ بن بابويه - پدر مؤلف كتاب رحمه الله - استحباب را مختصّ به همان شش مورد ياد شده ميداند » .\r\n\r\n( باب در بيان چگونگى و أدعيهء مربوط به نماز شب )\r\nخداوند تبارك و تعالى به پيامبر خود صلَّى الله عليه و آله فرموده است :\r\n« و من اللَّيل فتهجّد به نافلة لك عسى ان يبعثك ربّك مقاما محمودا » يعنى :\r\n","description":"","footnote":"","page_name":" 178 ","page_number":178},
  {"content":"\r\nو پاره اى از شب را به خواندن نماز شب به شب زنده دارى پرداز كه نماز شب از مختصّات تو است ، اميد است پروردگارت تو را مقام و منزلتى پسنديده عطا فرمايد ) پس نماز شب بسبب فرمايش خداوند عزّ و جلّ كه ميفرمايد فتهجّد ( شب زنده دارى كن ) بر رسول خدا صلَّى الله عليه و آله فريضه است ، ولى براى ديگران همان نماز سنّت و نافله يا مستحب است .\r\n1399 - و پيامبر خدا صلَّى الله عليه و آله ضمن سفارشها و وصيّتهاى خود به امير المؤمنين عليه السّلام فرمود : اى على بر تو باد مداومت و مراقبت بر نماز شب [ و 
  ] بر تو باد مداومت بر نماز شب [ و 
  ] بر تو باد مداومت بر نماز شب ( يا تو را سفارش مىكنم كه مبادا هرگز نماز شب از تو فوت شود ) .\r\nو چون خواستى نماز شب بخوانى پس هفت بار تكبير خداوند عزّ و جلّ بگو ، و هفت بار حمد كن خداوند را ، پس دعاى توجّه ( هفت تكبير و سه دعاى توجّه ) را بخوان ، آنگاه دو ركعت نماز كن كه در ركعت اوّل الحمد و سورهء قل هو الله احد ، و در ركعت دوم الحمد و سورهء قل يا ايّها الكافرون را ميخوانى ، و در شش ركعت ديگر هر سوره اى را كه دوست دارى ميخوانى . اگر خواستى سوره هاى بلند و اگر خواستى سوره هاى كوتاه را بخوان يا چنانچه خواهى طولانى بخوان و اگر نه كوتاه كن .\r\n1400 - و روايت كرده‌اند ( از امام صادق عليه السّلام ) كه هر كس در دو\r\n","description":"","footnote":"","page_name":" 179 ","page_number":179},
  {"content":"\r\nركعت اوّل نماز شب در هر كدام از آن دو يك بار الحمد و سى مرتبه سورهء توحيد را بخواند وقتى از آن نماز فارغ شود ميان او و خداوند عزّ و جلّ گناهى نباشد مگر آنكه خداوند بر او بخشيده باشد .\r\nو در دو ركعت شفع و يك ركعت وتر قل هو الله احد را ميخوانى ، و ميان دو ركعت شفع و يك ركعت وتر با سلامى فاصله بيفكن ( يعنى به صورت نماز سه ركعتى مخوان ) .\r\n1401 - و نيز روايت كرده‌اند كه هر كس در نماز وتر معوّذتين ( قل اعوذ بربّ الفلق و قل اعوذ بربّ النّاس ) و سورهء توحيد را بخواند ، ( فرشتگان ) به او گويند :\r\nاى بندهء خدا تو را بشارت باد كه خداوند سبحان نماز وتر تو را قبول كرد .\r\nو قنوت در تمامى نمازها ( نمازهاى شب كه دو ركعتى خوانده مىشود ) در ركعت دوّم پيش از ركوع و پس از قرائت حمد و سوره است و قرائت را ( در نماز شب ) بلند بايد خواند . و قنوت در نماز وتر پيش از ركوع است .\r\nو اگر ( براى نماز شب ) از خواب برخيزى و چندان وقت نمانده باشد كه بتوانى آنچنان كه ميخواهى نماز شب را در آن مدّت بجا آورى در اين صورت نماز شب\r\n","description":"","footnote":"","page_name":" 180 ","page_number":180},
  {"content":"\r\nرا بنحو ادراج و اختصار بجاى آور ، و ادراج اينست كه در هر ركعت فقط « الحمد » را بخوانى ، و اگر بيم دارى كه صبح بدمد پس دو ركعت بخوان ( كه نماز شب كرده باشى ) و يك ركعت سوّم را بعنوان وتر بخوان ( يا سه ركعت وتر را بخوان ) . و هر گاه صبح بردميد پس دو ركعت نافلهء نماز صبح را بجاى آور كه شب رفته و وقت نماز شب گذشته است .\r\nو هر گاه چهار ركعت از نماز شب را پيش از طلوع فجر خواندى در اين صورت نماز شب را تا پايان ادامه بده خواه صبح سر زده باشد و خواه سر نزده باشد .\r\nو نيز رواياتى چند وارد شده بر سبيل رخصت در مورد اينكه گاه گاهى شخص مىتواند نماز شب را پس از طلوع فجر بخواند ، ولى چنان نباشد كه اين كار را عادت خود سازد .\r\nو هر گاه قضاء نماز شب بر عهده داشته باشى و وقتى به قصد نماز شب از خواب برخاستى ببينى چندان وقت باقى است كه نماز قضا و نماز همان شب هر دو را بتوان گزارد ، پس ابتدا نماز شب قضا شده را بخوان و پس از آن نماز شب اداء را بجا آور . و اگر وقت به مقدارى باشد كه فقط يك نماز را بتوانى كرد ، در اين صورت نماز شب اداء را بخوان ، مبادا كه هر دو قضا شود ، آنگاه نماز قضا شده را فردا يا روزهاى ديگر بجاى آورد .\r\n","description":"","footnote":"","page_name":" 181 ","page_number":181},
  {"content":"\r\n\r\nباب ( در بيان دعاهائى كه در قنوت نماز وتر خوانده مىشود )\r\n1402 - پيامبر صلَّى الله عليه و آله در قنوت نماز وتر اين دعا را ميخواند :\r\n« اللَّهمّ اهدنى فيمن هديت ، و عافنى فيمن عافيت ، و تولَّنى فيمن تولَّيت سبحانك ربّ البيت ، استغفرك و اتوب اليك ، و أومن بك و اتوكَّل عليك ، لا حول و لا قوّة الَّا بك يا رحيم » .\r\n( يعنى : بار خدايا مرا بهدايت خاصّه خويش هدايت فرما در سلك مقرّبانت كه آنان را هدايت فرموده اى ، و مرا از بلاها عافيت عطا فرما جزء آنان كه عافيت عطايشان فرموده اى ، و امور مرا متولَّى باش و كفايت كن در سلك آن كسانى كه متولَّى امورشان گشته اى و در آنچه به من كرامت فرموده اى بركت و مباركى و افزونى قرار ده ، و مرا از شرّ آنچه از بلايا در قضاى تو گذشته است حفظ فرما و در پناه خويش نگهدار ، كه تو خود حكم ميكنى و كسى را بر تو قضا و حكم نيست ، تنزيه مىكنم و منزّه ميدانم تو را از آنچه در خور تو نيست اى پروردگار كعبه ، از تو طلب بخشايش مىكنم و بسوى تو بازمىگردم و به تو ايمان آورده‌ام ، و به تو توكَّل مىكنم ، نيست دگرگونى و گردشى و هيچ قوّتى مگر به يارى و ياورى تو ، اى خداى مهربان ) .\r\n1403 - رسول خدا صلَّى الله عليه و آله فرمود : هر كدام از شما كه در دنيا قنوتش طولانىتر است ، روز قيامت كه مردم را براى حسابخواهى بازمىدارند راحتى او بيشتر خواهد بود .\r\n","description":"","footnote":"","page_name":" 182 ","page_number":182},
  {"content":"\r\n1404 - و امام محمّد باقر عليه السّلام فرمود : قنوت در روز جمعه عبارتست از تمجيد و تعظيم [ خداوند 
  ] و درود و صلوات بر پيامبر خدا ، و خواندن كلمات فرج و درخواست گشايش در امور ، آنگاه خواندن اين دعاء است ( كه مىآيد ) .\r\nو قنوت در نماز وتر همانند قنوتى است كه روز جمعه ميخوانى ، آنگاه پيش از آنكه براى حوائج خود دعا كنى اين دعا را ميخوانى : « اللَّهم تمّ نورك فهديت فلك الحمد ربّنا ، و بسطت يدك فلك الحمد ربّنا ، و عظم حلمك فعفوت فلك الحمد ربّنا ، وجهك اكرم الوجوه ، وجهتك خير الجهات ، و عطيّتك أفضل العطيات و أهنؤها ، تطاع ربّنا فيتشكر ، و تعصى ربّنا فتغفر لمن شئت ، تجيب المضطر و تكشف الضرّ و تشفى السّقيم و تنجى من الكرب العظيم ، لا يجزى بآلائك أحد ، و لا يحصى نعماءك قول قاتل ، اللَّهمّ اليك رفعت الابصار ، و نقلت الاقدام ، و مدّت الاعناق ، و رفعت الايدى ، و دعيت بالالسن و اليك سرّهم و نجواهم في الاعمال ، ربّنا اغفر لنا و ارحمنا و افتح بيننا و بين قومنا بالحقّ و أنت خير الفاتحين ، اللَّهمّ إنّا نشكو إليك غيبة نبيّنا عنّا ، و شدّة الزّمان علينا و وقوع الفتن بنا ، و تظاهر الاعداء علينا ، و كثرة عدوّنا ، و قلَّة عددنا ، فرّج ذلك يا ربّ بفتح منك تعجّله ، و نصر منك تعزّه ، و إمام عدل تظهره ، إله الحقّ ربّ العالمين » ( يعنى : بارخدايا نور تو تمام است ، و همه عالميان را بسوى خويش هدايت فرمودى ، پس حمد و سپاس تو را اى پروردگار ما ( يا توئى پروردگار ما ) و دست\r\n","description":"","footnote":"","page_name":" 183 ","page_number":183},
  {"content":"\r\nتواناى خويش باحسان و انعام بندگان و مخلوقات گشودى و نعمتهاى بىحساب عطا فرمودى پس تو راست جميع محامد اى پروردگار ما ، و حلم تو بسيار بزرگ و فراگير است پس بسبب آن گناهان بندگان را عفو كردى و ميكنى پس حمد تو راست اى پروردگار ما ، روى كرم تو از هر روئى كريمتر و بزرگوارتر است و جانب تو بهترين و برترين جهات است و بخششهاى تو بالاترين و گواراترين بخششها است ، بندگان تو را عبادت و اطاعت مىكنند ( كه خود موجب تعالى آنان و بهره و فيضيابى ايشان است ) ولى تو شكر آنان ميفرمائى و ايشان را پاداش ميدهى ، و تو را نافرمانى مىكنند اى پروردگار ما و باز تو آنان را كه خواهى مىبخشى و مىآمرزى ، تو دعاى بيچارگان و درماندگان را اجابت ميكنى پس بلاها و زيانها را از آنان ميگردانى و بيماران را شفا و نجات مىبخشى ، و بندگان را از غمها و تنگدليهاى سخت و بزرگ رهائى مىبخشى ، هيچ كس نيست كه بتواند نعمتهاى تو را پاداش دهد ، و كسى نيست كه همهء نعمتهاى تو را برشمردن تواند ، خداوندا چشمهاى بندگان اميدوار بسوى تو نگران است ، و گامها بسوى درگاه تو راه مىپويد ، و بجانب تو گردن ميكشند ، و دستها بسوى تو بدعا و نياز برداشته مىشود ، و با همه زبانها تو را ميخوانند ، و اعمال پنهان و آنچه پوشيده نجوا مىكنند ، بسوى تو باز مىگردد ، اى پروردگار ما بر ما ببخشاى و از گناهانمان درگذر و ما را مورد رحمت خود قرار ده و ميان ما و قوممان حكم فرما بحقّ و راستى ، و تو بهترين حكمكنندگانى ، بارخدايا ما شكايت بدرگاه تو مىآوريم از اين حرمان كه پيامبرمان در ميان ما نيست و از نعمت و بركت وجود او محروميم ، و نيز از فشارها و سختيها كه پيوسته زمانه بر ما روا ميدارد ، و از آن فتنه ها و گرفتاريها كه بر سرمان فرو مىريزد و از اينكه دشمنانمان عليه ما دست به دست هم مىدهند و از يك ديگر پشتيبانى مىكنند ، و از انبوهى دشمنانمان ، و كم بودن تعدادمان و اندكى يارانمان ما از جملهء اين دردها به تو شكايت مىآوريم و داد مىخواهيم ، اى پروردگار ما\r\n","description":"","footnote":"","page_name":" 184 ","page_number":184},
  {"content":"\r\nگشايشى در اين امور فراهم ساز با فتحى كه به زودى از جانب خويش فرستى ، و با يارى و نصرتى بزرگ از جانب خود ، و به امام عادلى كه او را ظاهر خواهى ساخت اين مشكلات را از ما دور گردان ، اى خداوند حقّ و پروردگار عالميان ) .\r\nآنگاه هفتاد بار ميگوئى استغفر الله ربّى و اتوب اليه و به خداوند پناه مىبرى از آتش دوزخ و اين كار را بسيار تكرار ميكنى ، يا ميگوئى : اعوذ بك من النّار .\r\n1405 - عمر بن يزيد از امام صادق عليه السّلام روايت كرده كه آن حضرت فرمود : هر كس در ركعت آخر از سه ركعت نماز وتر هفتاد بار بخواند « استغفر الله ربّى و اتوب اليه » و پيوسته اين كار را انجام دهد و ترك آن نكند تا يك سال بگذرد ، خداوند متعال نام او را در زمرهء استغفاركنندگان و آمرزش خواهان در سحرگاهها نزد خويش منظور فرمايد ، و بهشت بر او واجب گردد و نيز مغفرت و بخشايش گناهان از جانب خداوند عزّ و جلّ .\r\n1406 - عبد الله بن أبى يعفور از امام صادق عليه السّلام روايت كرده است كه فرمود : در نماز وتر هفتاد بار استغفار كن بدين ترتيب كه دست چپ خود را تا برابر صورت بلند كنى ، و با دست راست دفعات استغفار را برشمارى .\r\nو رسول خدا صلَّى الله عليه و آله را رسم چنين بود كه در نماز وتر هفتاد بار\r\n","description":"","footnote":"","page_name":" 185 ","page_number":185},
  {"content":"\r\nخداوند متعال را استغفار ميكرد و اين دعا را نيز هفت مرتبه ميخواند « هذا مقام العائذ بك من النّار » يعنى در پيشگاه تو در مقام آن بنده اى هستم كه از آتش دوزخ به تو پناه مىآورد .\r\n1407 - و عبد اللَّه بن سنان از امام صادق عليه السّلام روايت كرده است كه فرمود : در نماز وتر دشمنان را مىتوان نفرين كرد ، و اگر خواستى نام آنان را مىتوانى ببرى ، و استغفار ميكنى و در وتر دستهايت را تا محاذى صورتت بالا مىبرى ، و چنانچه خواستى مىتوانى جامه ات را باز كنى يا بالا بگيرى . ( شايد مراد اينست كه مىتوانى زير جامه ات دست بدعا بردارى يا جامه را باز و دستت را بلند كنى ) .\r\n1408 - امام زين العابدين على بن الحسين عليه السّلام هميشه سحرگاهان در نماز وتر سيصد بار « العفو العفو » ميگفت .\r\n1409 - معروف بن خرّبوذ از يكى از دو امام - يعنى امام باقر يا امام صادق عليهما السّلام - روايت كرده است كه فرمود : در قنوت وتر اين دعا را بخوان :\r\n« لا إله الا الله الحليم الكريم ، لا إله الا الله العلىّ العظيم ، سبحان الله ربّ السّماوات السّبع و ربّ الارضين السّبع ، و ما فيهنّ و ما بينهنّ و ربّ العرش العظيم ، اللَّهم أنت\r\n","description":"","footnote":"","page_name":" 186 ","page_number":186},
  {"content":"\r\nالله نور السّماوات و الارض ، و أنت الله زين السّماوات و الارض ، و أنت الله جمال السّماوات و الارض ، و أنت الله عماد السّماوات و الارض ، و أنت الله قوام السّماوات و الارض ، و أنت الله صريخ المستصرخين ، و أنت الله غياث المستغيثين ، و أنت الله المفرّج عن المكروبين ، و أنت الله المروّح عن المغمومين ، و أنت الله مجيب دعوة المضطرّين ، و أنت الله إله العالمين ، و أنت الله الرّحمن الرّحيم ، و أنت الله كاشف السّوء ، و أنت الله بك منزل كلّ حاجة ، يا الله ليس يردّ غضبك إلَّا حلمك ، و لا ينجى من عذابك إلَّا رحمتك ، و لا ينجى منك إلَّا التّضرّع اليك ، فهب لى من لدنك يا إلهي رحمة تغنينى بها عن رحمة من سواك ، بالقدرة الَّتى بها أحييت جميع ما في البلاد ، و بها تنشر ميّت العباد ، و لا تهلكنى غمّا حتى\r\n","description":"","footnote":"","page_name":" 187 ","page_number":187},
  {"content":"\r\nتغفر لى و ترحمنى ، و تعرّفنى الاستجابة في دعائى ، و ارزقنى العافية الى منتهى أجلى ، و أقلنى عثرتى و لا تشمت بى عدوّى ، و لا تمكَّنه من رقبتى ، اللَّهمّ ، إن رفعتنى فمن ذا الذى يضعنى ، و إن وضعتنى فمن ذا الَّذى يرفعنى ، و إن أهلكتنى فمن ذا الَّذى يحول بينك و بينى ، أو يتعرّض لك في شىء من أمرى ، و قد علمت أن ليس في حكمك ظلم ، و لا في نقمتك عجلة ، إنّما يعجّل من يخاف الفوت ، و إنّما يحتاج إلى الظَّلم الضّعيف ، و قد تعاليت عن ذلك يا إلهي فلا تجعلنى للبلاء غرضا ، و لا لنقمتك نصبا ، و مهّلنى و نفسنى و أقلنى عثرتى ، و لا تتبعنى ببلاء على أثر بلاء ، فقد ترى ضعفى و قلَّة حيلتى ، أستعيذ بك اللَّيلة فأعذنى ، و أستجير بك من النّار فأجرنى ، و أسألك الجنّة فلا تحرمنى » .\r\nمعنى دعا اينست : نيست خدائى جز خداوند حليم و كريم ، نيست خدائى جز خداوند بلند مرتبه و بزرگ ، منزّه است يا تسبيح و تنزيه مىكنم خداوندى را كه پروردگار هفت آسمان و هفت زمين است يا پروردگار آسمانهاى هفتگانه و پروردگار زمينهاى هفتگانه است ، و نيز آنچه در آنها و ما بين آنها و پروردگار عرش عظيم است ، بار خدايا تو همان خداوندى هستى كه نور آسمانها و زمين است ( يا نور آسمانها و زمين از تو است و تو با خلق انوار مادّى و معنوى آنها را منوّر ساخته اى ) و توئى آن خداوندى كه آسمانها و زمين را زينت بخشيده و آراسته اى ، و توئى آن خداوندى كه شكوه و زيبائى آسمانها و زمين از توست و تو از جمال خويش آنها را جميل گردانيده اى ، و توئى آن خدائى كه ستون و تكيه گاه آسمانها و زمين است و بقدرت خود آنها را برپا نگاه داشته اى ، و توئى آن خداوندى كه بنيان هستى و بقاى آسمانها و زمين از تو است و تو آن خدائى كه فريادرس فغانكنندگان و مددخواهانى ، و تو آن خدائى كه پناه پناه جويان و بىپناهانى ، و توئى آن خداوندى كه دلتنگان و اندوه گرفتگان را گشايش و رهائى مىبخشى و توئى آن خداوندى كه غمزدگان را از غم و گرفتارى راحت و آرامش ميدهى ، و توئى آن خدائى كه اجابتكنندهء دعاى درماندگان و بيچارگانى ، و تو همان خداوند و معبود عالميان هستى ، تو آن خداى بخشاينده و بخشايشگرى ، و توئى آن خداوندى كه بديها و پيشامدهاى بد و نامطلوب را از بندگان\r\n","description":"","footnote":"","page_name":" 188 ","page_number":188},
  {"content":"\r\nبر طرف مىسازى ، و توئى آن خدائى كه هر حاجت و نيازى را فقط بدرگاه تو مىآورند ، خدايا خشم تو را جز حلم و شكيبائى تو چيز ديگرى بازنمىگرداند ، و از عذاب تو هيچ چيز نجات نمىبخشد مگر رحمت تو ، و از مؤاخذه و كيفر تو هيچ چيز نمىتواند رهائى بخشد مگر خاكسارى آوردن و تضرّع و زارى كردن بدرگاه تو ، پس اى خداى من بر من ببخش و از درگاه خويش رحمتى عطا كن كه بسبب آن مرا از رحمت ديگران و غير خودت بىنياز گردانى ، با قدرت كاملهء خودت كه همه موجودات را در تمامى شهرها و سرزمينهاى عالم بدان زنده ساخته اى ، و مردگان را در قيامت بدان زنده خواهى ساخت ، و مرا با غم و اندوه هلاك مگردان تا آنگاه كه مرا بيامرزى و مورد رحمت خويش قرار دهى ، و به من بشناسانى كه دعايم را مستجاب كرده اى ( راه استجابت و قبولى يافتن در دعاهايم را به من بشناسانى ) ، و مرا تندرستى و عافيت در طول زندگى تا رسيدن اجل روزى فرما ، و از لغزشهايم درگذر ، و دشمنم را با گرفتارى من خوشحال مگردان ( مرا دشمن شاد مكن ) ، و او را بر من مسلَّط نگردان ، بارخدايا اگر تو مرتبهء مرا بلند سازى كيست كه مرا پست سازد ؟ و اگر تو مرا پست و خوار سازى چه كسى تواند كه مرا بلند گرداند ؟ و اگر مرا هلاك سازى كيست كه بتواند ميان [ خواست 
  ] تو و من قرار گيرد و تو را مانع شود ؟ يا در موردى از كارهاى من كه اراده تو بر آن قرار گرفته با تو معارضه كند و تعرّضى نمايد ، و من نيك ميدانم كه در حكم تو ستم نيست ، و در عذابى كه خواهى كرد شتابى نيست . اگر اكنون نكنى بالأخره در زمان مقرّر خواهى كرد ، زيرا كسى شتاب مىكند كه بيم داشته باشد اگر تأخير كند مقصودش فوت شود ، و تنها كسى نياز به ظلم دارد كه ضعيف باشد ، در حالى كه تو برتر و والاتر از آنى ( كه اين گونه صفات به تو راه تواند داشت ) ، اى خداى من پس چنان مكن كه من هدف تير دشمنان گردم و در آخرت مرا نشانهء تير عذاب خويش نگردان ، مرا مهلت ده و غم و اندوه مرا زايل ساز و از لغزشهايم درگذر ، و مرا به بلاهاى پياپى گرفتار مساز ، تو كه ضعف مرا مىبينى و از بيچارگى من آگاهى ، در اين شب به تو پناه ميبرم پس مرا در پناه خويش گير ، و به تو پناه مىآورم از آتش دوزخ پس مرا در سايه خود امان ده ، و از تو تقاضاى بهشت دارم مرا از آن محروم نساز ) .\r\n","description":"","footnote":"","page_name":" 189 ","page_number":189},
  {"content":"\r\nپس از خواندن اين دعا هر چه خواهى از خداوند درخواست كن و هفتاد بار از خدا به استغفار كردن غفران طلب نما .\r\n1410 - و از ابى حمزه ثمالى روايت كرده‌اند كه گفت : امام زين العابدين علىّ بن الحسين عليهما السّلام در ركعت آخر وتر در حالى كه ايستاده بود اين دعا را ميخواند : « ربّ أسأت و ظلمت نفسى و بئس ما صنعت ، و هذه يداى جزاي بما صنعتا » يعنى : پروردگارا من بد كرده‌ام و بر خويشتن ستم روا داشته‌ام ، و بدرفتارى كرده ام يا آنچه كرده‌ام بسيار بد بوده است ، اينك اين دستهاى من در برابر تو بكيفر آن بديها كه كرده است ( با آنها هر چه خواهى كن ، يا اين دستهاى گنه كار من كه بخاطر بديها كه كرده اكنون بدرگاه تو برداشته است ) راوى گويد : آنگاه آن حضرت دستهايش را با هم برابر روى خود مىگشود يا جلو صورت خود بلند ميفرمود و اين دعا را ميخواند : « و هذه رقبتى خاضعة لك لما اتت » يعنى : و اينك اين گردن من كه بخاطر آنچه كرده با خضوع در برابر تو است ) راوى گويد : آنگاه سر خود را به زير ميانداخت و گردنش را فرو ميگرفت و بعد ميخواند : « و ها انا ذا بين يديك فخذ لنفسك الرّضا من نفسى حتّى ترضى لك العتبى ، لا اعود ، لا اعود لا اعود » يعنى :\r\nاكنون من در پيشگاه تو ايستاده‌ام هر چه مىخواهى با من انجام ده تا خشنود شوى ، كه من از گناهان توبه كرده و بازگشته‌ام تا تو راضى شوى و بدان بازنخواهم گشت و بازنخواهم گشت ، و بازنخواهم گشت .\r\nراوى گويد : به خدا قسم هر گاه ميفرمود : بازنخواهم گشت واقعا بازنمىگشت .\r\n","description":"","footnote":"","page_name":" 190 ","page_number":190},
  {"content":"\r\n1411 - عبد الرحمن بن أبى عبد اللَّه از امام صادق عليه السّلام روايت كرده كه آن حضرت فرمود : قنوت در نماز وتر استغفار ، و در نماز فريضه همان دعا است . ( يعنى :\r\nدر قنوت وتر تأكيد بر استغفار بيشتر است تا ساير مطالب ، و در نماز فريضه دعاى براى حوائج و ساير نيازها بيشتر از استغفار مورد تأكيد است ) .\r\n1412 - امير المؤمنين علىّ عليه السّلام در قنوت وتر اين دعا را ميخواند :\r\n« اللَّهمّ خلقتنى بتقدير و تدبير و تبصير به غير تقصير ، و أخرجتنى من ظلمات ثلاث بحولك و قوّتك أحاول الدّنيا ثمّ أزاولها ، ثمّ أزايلها ، و آتيتنى فيها الكلاء و المرعى ، و بصّرتنى فيها الهدى ، فنعم الرّب أنت و نعم المولى ، فيا من كرّمنى و شرّفنى و نعّمنى ، أعوذ بك من الزّقوم ، و أعوذ بك من الحميم ، و أعوذ بك من مقيل في النّار بين أطباق النّار في ظلال النّار يوم النّار يا ربّ النّار ، اللَّهمّ انّى أسألك مقيلا في الجنّة بين أنهارها و أشجارها و ثمارها و ريحانها و خدمها و أزواجها ، اللَّهمّ انّى اسألك خير الخير : رضوانك و الجنّة ، و أعوذ بك من شرّ الشّر : سخطك و النّار ، هذا مقام العائذ بك من النّار - سه بار - اللَّهمّ اجعل خوفك في جسدى كلَّه ، و اجعل قلبى أشدّ مخافة لك ممّا هو ، و اجعل لى في كلّ يوم و ليلة حظَّا و نصيبا\r\n","description":"","footnote":"","page_name":" 191 ","page_number":191},
  {"content":"\r\nمن عمل بطاعتك و اتّباع مرضاتك ، اللَّهمّ أنت منتهى غايتى و رجائى و مسألتى و طلبتى ، أسألك يا إلهي كمال الايمان و تمام اليقين ، و صدق التّوكل عليك ، و حسن الظَّنّ بك ، يا سيّدى اجعل إحسانى مضاعفا ، و صلاتى تضرّعا ، و دعائى مستجابا و عملى مقبولا ، و سعيى مشكورا ، و ذنبى مغفورا ، و لقّنى منك نضرة و سرورا ، و صلَّى الله على محمّد و آله » .\r\nيعنى : بار خدايا مرا به اندازه و ترتيبى كه تقدير كرده و خواسته اى آفريدى ، با تدبير و بينا به نيكيها و زشتيها ؛ و از تو هيچ كوتاهى در امر من واقع نشد ، و مرا با حول و قوّهء خويش از سه تاريكى بيرون آوردى ( كه گويند آن سه تاريكى : ظلمت بطن و رحم و مشيمه است ) آنگاه مرا از دنياى جنين به اين دنيا آوردى پس بر آن نظر افكندم و آنگاه آن را طلب نمودم ، و سپس از آن دورى گزيدم و مرا در دنيا روزى و آب و علفزار دادى ، و بهدايت خود بينا ساختى و هدايت فرمودى ، پس تو نيكو پروردگارى هستى و تو خوب مولا و سرپرستى هستى ، پس اى آنكه مرا مورد تكريم خود قرار دادى و مكرّم ساختى ، و بشرافت خويش مشرّف ساختى و ارزش بخشيدى و نعمتها به من عطا فرمودى ، به تو پناه مىآورم از زقّوم ( كه خوراك دوزخيان است ) ، و نيز به تو پناه مىآورم از حميم ( كه آشاميدنى دوزخيان است و فراهم آمده از چرك و ريم ) و باز به تو پناه مىآورم از آنكه بستر و آرامگاهم در آتش دوزخ باشد ، ميان لايه ها و خانه هاى آتش در سايه و كنار آتش در روزى كه سراسر آتش مىبارد اى صاحب و خداوند آتش ، بار خدايا : من از تو تقاضا مىكنم براى خود استراحتگاهى در بهشت ، در ميان جويبارهاى بهشت و درختانش و ميوه ها و گلهاى آن و خدمتكاران مخصوص و جفتهاى بهشتى ، بار خدايا : من از تو بهترين خيرها را كه رضاى تو و بهشت است ميخواهم ، و از تو پناه مىجويم از بدترين شرّها كه همان غضب تو و آتش دوزخ\r\n","description":"","footnote":"","page_name":" 192 ","page_number":192},
  {"content":"\r\nاست ، پس سه مرتبه مىفرمود : اينجا كه قرار دارم مقام و جايگاه بنده ايست كه از آتش جهنّم به تو پناه آورده است ، بار خدايا : خوف از خود را در سراپاى وجودم قرار ده ، و خوف خود را كه در دل من است از آنچه هست زياده گردان ، مرا در هر شبانه روز بهره و نصيبى قرار ده از عمل بطاعت خودت و پيروى از آنچه رضاى تو را سبب شود ، بار خدايا تو منتهاى مقصود منى و غير از رضاى تو مقصودى ندارم و به غير تو اميدوار نيستم ، و از غير تو چيزى نمىطلبم ، اى خداى من از تو ميخواهم به من ايمان كامل و يقين تمام ، و راستى و صدق در توكَّل بر تو ، و اميد نيك و خوشگمانى برحمت و مغفرت خودت را عطا فرمائى ، اى خداى من احسان خود را بر من دو چندان گردان ، و نيايشم را همه تضرّع گردان ، و دعايم را مستجاب ساز ، و اعمالم را بپذير ، و كوشش مرا كه در راه تو است پاداش ده ، و گناهانم را بيامرز ، و از جانب خود سرخوشى و خوشحالى و سرور نزد من ( يا به استقبال من ) فرست ، و درود و صلوات خداوند بر محمّد و آل محمّد باد ) .\r\n1413 - و محمّد بن مسلم از امام محمّد باقر عليه السّلام روايت كرده است كه فرمود : قنوت در همهء نمازها ( در ركعت دوّم ) هست ، چه نمازهاى مستحبّى و چه نمازهاى واجب .\r\n1414 - و زراره نيز از آن حضرت روايت كرده كه فرمود : قنوت در تمامى نمازها هست .\r\n1415 - أبان بن عثمان از حلبى روايت كرده است كه به امام صادق عليه السّلام عرض كرد : آيا مىتوانم در نماز نام امامان عليه السّلام را ببرم ؟ آن حضرت فرمود : به اجمال و مختصر نام ببر .\r\nشرح : « يعنى بصلوات بر آنان اكتفا نما » .\r\n","description":"","footnote":"","page_name":" 193 ","page_number":193},
  {"content":"\r\n1416 - امام صادق عليه السّلام فرمود : هر سخنى كه بوسيلهء آن در نماز با پروردگار خود مناجات كنى كلام محسوب نمىشود ( كه گفتن عمدى آن سبب بطلان نماز باشد ) .\r\n1417 - از أبى ولَّاد حفص بن سالم حنّاط روايت كرده‌اند كه گفت : از امام صادق عليه السّلام شنيدم كه ميفرمود : اشكالى ندارد كه شخص دو ركعت از نماز وتر را بخواند ، آنگاه برود و كارى را كه پيش آمده انجام دهد ( يا قضاى حاجت كند ) و سپس بازگردد و يك ركعت باقى مانده را بخواند ( البتّه مراد از وتر دو ركعت شفع و يك ركعت وتر است كه بطور كلَّى وتر مىگويند ) .\r\nو اشكالى ندارد كه شخص دو ركعت از وتر را بخواند و بعد آب بنوشد ، و سخن بگويد ، و نزديكى كند و هر كار ديگرى ميخواهد انجام دهد آنگاه وضو بسازد و پيش از آنكه نماز صبح كند آن يك ركعت وتر باقى مانده را بجا آورد .\r\n1418 - معاوية بن عمّار از امام صادق عليه السّلام در بارهء قنوت در نماز وتر سؤال كرد آن حضرت فرمود : قبل از ركوع است ، گفت : اگر فراموش كردم ، آيا پس از آنكه از ركوع سربرداشتم بخوانم ؟ فرمود : نه .\r\nمصنّف اين كتاب - رحمه الله عليه - گويد : حكم كسى كه قنوت را\r\n","description":"","footnote":"","page_name":" 194 ","page_number":194},
  {"content":"\r\nفراموش مىكند تا زمانى كه به ركوع ميرود اينست كه هر گاه از ركوع سربرداشت آن را بخواند ، و امام صادق عليه السّلام بخاطر مخالفت با عامّه از اين كار در نماز وتر و نماز صبح منع فرموده است ، زيرا آنان در اين دو نماز پس از ركوع قنوت ميخوانند ( پس چنانچه شخص پس از ركوع بخواهد بعنوان قضا قنوت را بخواند شبيه به رفتار عامّه مىشود ) ولى اينكه در باقى نمازها شخص مىتواند چنين كارى كند بدان جهت است كه اكثر عامّه اعتقاد بقنوت در باقى نمازها ندارند . ( پس احتمال تشبّه به عامّه در ميان نيست ) و چون از قنوت وتر فارغ شود و نماز وتر را تمام كند دو ركعت نافلهء صبح را بجا آورد .\r\n1419 - امام صادق عليه السّلام فرمود : دو ركعت نافلهء صبح را قبل از صبح كاذب و هنگام دميدن صبح كاذب و پس از آن ( كه صبح صادق باشد ) بخوان . در ركعت اوّل الحمد و سورهء قل يا ايّها الكافرون ، و در ركعت دوم الحمد و سورهء قل هو الله احد را بخوان .\r\nو جايز است كه شخص اين دو ركعت را پس از نماز شب بخواند ، و هر چه ( نافلهء صبح را ) نزديكتر به صبح بخواند بهتر است و فضيلت بيشترى دارد ، و چون صبح دميد نماز صبح را بخوان ، و ميان دو ركعت نافلهء صبح و نماز صبح با دراز كشيدن يا بپهلو خوابيدنى فاصله انداز و كافى است كه بعنوان فاصله سلام بدهد .\r\n","description":"","footnote":"","page_name":" 195 ","page_number":195},
  {"content":"\r\n1420 - امام صادق عليه السّلام فرموده است : براى فاصله انداختن ميان نمازها چه چيزى بهتر و قاطعتر از سلام دادن است . ( يا چه چيز بهتر از سلام نمازها را قطع مىكند ) .\r\n1421 - از سعيد أعرج روايت كرده‌اند كه گفت : به امام صادق عليه السّلام عرض كردم : فدايت گردم گاه پيش مىآيد كه در حال نماز وتر هستم ، و ضمنا قصد دارم كه فردا را روزه بدارم ، و در عين حال مشغول دعا خواندن هم هستم و مىترسم كه صبح بدمد ، ولى نمىخواهم و دوست ندارم كه دعا را قطع كنم و آب بنوشم در حالى كه سبوى آب مقابل من است چه كنم ، گويد : آن حضرت در پاسخ فرمود : يك گام يا دو گام يا سه گام بردار و پيش برو و آب بياشام و بجاى خود بازگرد و دعايت را قطع نكن ، ( در حالى كه روى از قبله نگردانى ) .\r\n1422 - و زراره از امام محمّد باقر عليه السّلام روايت كرده كه فرمود : هر گاه از نماز وتر فارغ شدى سه بار اين ذكر را بگو « سبحان ربى الملك القدّوس العزيز الحكيم » آنگاه مىگوئى « يا حىّ يا قيوم ، يا برّ يا رحيم ، يا غنى يا كريم ، ارزقنى من التّجارة اعظمها فضلا و اوسعها رزقا ، و خيرها لى عاقبة ، فانّه لا خير فيما لا عاقبة له » . يعنى : اى زندهء جاويدان كه زوال در تو نيست و اى واجب الوجود كه\r\n","description":"","footnote":"","page_name":" 196 ","page_number":196},
  {"content":"\r\nبه ذات خود قائمى ، اى نيك كردار و اى بخشاينده و مهربان ، اى بىنياز و اى كريم ، مرا از تجارت آن روزى گردان كه سودش بزرگتر و روزيش فراختر باشد ، و عاقبتش برايم نيكوتر باشد ، كه براستى آنچه عاقبتش نيكو نباشد خيرى در آن نيست .\r\n\r\nباب ( در بيان آنچه بايد در هنگام دراز كشيدن و به پهلو خفتن ميان دو ركعت نافله صبح و نماز صبح خواند )\r\nميان دو ركعت نافله صبح و نماز دو ركعتى فريضه صبح بر پهلوى راست خود و رو به قبله بخواب و وقتى به پهلو خوابيدى اين دعا را بخوان « استمسكت بعروة الله الوثقى الَّتى لا انفصام لها ، و اعتصمت بحبل الله المتين ، و اعوذ با لله من شرّ فسقة العرب و العجم ، و اعوذ با لله من شرّ فسقة الجنّ و الانس ، سبحان ربّ الصّباح ، فالق الاصباح ، سبحان ربّ الصّباح ، فالق الاصباح ، سبحان ربّ الصّباح فالق الاصباح » .\r\nيعنى : چنگ زده ( يا ميزنم ) به ريسمان اطمينان بخش و محل اعتماد خداوند\r\n","description":"","footnote":"","page_name":" 197 ","page_number":197},
  {"content":"\r\nكه گسستنى نيست ، و مىآويزم و دست ميگيرم بريسمان محكم خداوند ( و بعضى از بزرگان فرموده‌اند كه مراد از عروة وثقى و حبل متين همان كتاب خدا و أئمّه هدى عليهم السّلام يعنى ثقلين است - و الله تعالى أعلم بالصواب ) و پناه مىبرم به خداوند از شرّ نابكاران عرب و غير عرب ، و پناه مىبرم به خدا از بدكرداران جنّ و انس ، منزّه است پروردگار صبح ، شكافنده صبح ( كه تاريكى را شكافته و صبح را پديد مىآورد ) . آنگاه اين دعا را ميخوانى « بسم الله وضعت جنبى لله ، فوّضت امرى الى الله ، اطلب حاجتى من الله ، توكَّلت على الله ، حسبى الله و نعم الوكيل ، و من يتوكَّل على الله فهو حسبه ، انّ الله بالغ امره ، قد جعل الله لكلّ شىء قدرا ، اللَّهمّ و من اصبح و حاجته الى مخلوق ، فانّ حاجتى و رغبتى اليك » .\r\nيعنى : استعانت ميكنم از خداوند واجب الوجود و نام او و به ياد او پهلوى خود را بر زمين مىنهم . و امور خود را به خداوند واگذاشتم و حاجت خود را از خدا ميخواهم ، بر خداوند توكَّل مىكنم ، خدا مرا بس است و به ديگرى نياز نيست ، و او نيكو وكيلى است و هر كس به خدا توكَّل كند خداوند او را بس است ، همانا خداوند كار خود را به تمام و كمال مىرساند ، و براى هر چيز اندازه اى مقرّر فرموده است ، خداوندا هر كس شبى بصبح مىرساند حاجت خويش به مخلوقى مىبرد و حاجت من و رغبت من بدرگاه توست . و پس از خواندن دعا پنج آيه آخر سوره آل عمران را از إنّ في خلق السّموات و الارض تا آخر انّك لا تخلف الميعاد ميخوانى و بعد صد مرتبه بر محمّد و آل او صلوات فرست . زيرا :\r\n1423 - روايت كرده‌اند كه : هر كس در ميان دو ركعت نافله صبح و دو ركعت فريضه صبح صد مرتبه صلوات بر محمّد و آل محمّد فرستد خداوند متعال روى او را از آتش دوزخ حفظ فرمايد ، و هر كس صد بار بگويد : سبحان ربّي العظيم و بحمده ، استغفر الله ربّي و اتوب اليه يعنى تسبيح بگويد و استغفار كند ، خداى متعال خانه اى براى او در بهشت بنا كند ؛ و هر كس بيست و يك مرتبه سورهء\r\n","description":"","footnote":"","page_name":" 198 ","page_number":198},
  {"content":"\r\nقل هو الله بخواند نيز خداوند برايش خانه اى در بهشت بنا كند ، و اگر آن را چهل مرتبه بخواند خداى متعال گناهانش را بيامرزد .\r\n\r\n( باب در بيان مواضعى كه خواندن قل هو الله احد و قل يا ايّها الكافرون در آنها مستحبّ است )\r\n1424 - در هفت موضع خواندن « قل هو الله » و « قل يا ايّها الكافرون » را ترك مكن : در دو ركعت اوّل نماز شب ، و در دو ركعت نافله صبح ، و دو ركعت نافله ظهر ، و دو ركعت اول نافله مغرب ، و دو ركعت طواف ، و دو ركعت احرام ، و دو ركعت نماز صبح اگر بىخواندن نافلهء آن صبح كرده باشى .\r\n\r\n( باب در بيان بالاترين و بهترين نافله ها )\r\nپدرم - رضي الله عنه - در رسالهء خود كه آن را بريم فرستاده گويد : فرزندم بدان كه بهترين نافله ها دو ركعت نافلهء صبح است ، و پس از آن دو ركعت از حيث فضيلت يك ركعت « وتر » است ، و پس از آن دو ركعت نافلهء پيشين ، و بعد از آن چهار ركعت نافلهء مغرب ، و پس از آن تمام نماز شب ، و بعد تمام نوافل روز است .\r\n","description":"","footnote":"","page_name":" 199 ","page_number":199},
  {"content":"\r\n\r\n( باب در بيان قضاء نماز شب )\r\n1425 - امام صادق عليه السّلام فرمود : هر نمازى كه در شب از تو فوت شده آن را در روز قضا كن ، خداوند تبارك و تعالى فرموده است « * ( وَهُوَ الَّذِي جَعَلَ اللَّيْلَ وَالنَّهارَ خِلْفَةً ) * - الآية » يعنى : و خداوند شماست آن خدائى كه شب و روز را جانشين يك ديگر ساخت براى كسى كه بخواهد متذكَّر شود يا خواهد شكر الهى بجا آورد .\r\nمراد اينست كه شخص هر نمازى را كه در شب از او فوت شده قضاى آن را در روز بجا آورد ، و آنچه از نمازها كه در طول روز فوت شده شب قضا كند . و آنچه از نماز شب كه از تو فوت شده هر وقت از شب يا روز كه خواهى آن را قضا كن ، مادام كه وقت نماز فريضه نباشد ، و اگر نماز واجب از تو فوت شد هر گاه بيادت آمد آن را بجا آور ، و اگر زمانى بخاطرت رسيد كه در وقت فريضه ديگرى بودى ، پس ابتدا آن نمازى را كه در وقت آن هستى بخوان و بعد نماز فوت شده را قضا كن .\r\n1426 - و باز امام صادق عليه السّلام فرمود : قضا كردن نماز شب فوت شده پس از نماز صبح و بعد از نماز عصر از جمله اسرار مخزونهء آل محمّد - صلوات الله عليهم اجمعين - است ( عبارت سرّ مخزون آل محمّد بدان جهت است كه اهل سنّت در اين دو وقت خواندن نماز را جايز نمىدانند با وجود آنكه در بسيارى از اخبارشان چنان كه\r\n","description":"","footnote":"","page_name":" 200 ","page_number":200},
  {"content":"\r\nروايت كرده‌اند رسول خدا ( ص ) در اين دو وقت - پس از نماز صبح و بعد از نماز عصر - نماز ميكرد . جواز آن آمده است ) .\r\nو روايت كرده‌اند كه نهى شده است از خواندن نماز بهنگام طلوع و غروب آفتاب ، زيرا خورشيد ميان دو شاخ يا دو طرف سر شيطانى طلوع و ميان دو شاخ شيطانى غروب مىكند . لكن عدّه از استادان و مشايخ ، براى من روايت كرده‌اند از :\r\n1427 - محمّد بن جعفر اسدى - رضي الله عنه - كه جزء پاسخ سؤالهاى او كه از طريق محمّد بن عثمان عمرى - قدّس الله روحه - رسيده بود ( سؤالاتى كه از امام زمان عليه السّلام به عمل آمده و آن حضرت هر كدام را پاسخ فرموده بودند و وسيله نايب دوم آن حضرت بازگردانده شده بود در خصوص مسأله مورد بحث امام عليه السّلام فرموده بودند : ) و امّا آنچه در مورد نماز بهنگام طلوع خورشيد و غروب آن پرسيده اى ، اگر اين چنين باشد كه خورشيد ميان دو شاخ شيطانى طلوع و ميان دو شاخ شيطانى غروب مىكند در اين صورت هيچ چيزى بهتر از نماز بينى شيطان را به خاك نمىمالد ، پس در اين دو وقت آن را بخوان و بينى شيطان را به خاك بمال .\r\nشرح : « عامّه پس از نماز عصر تا مغرب ، و ميان طلوع فجر تا طلوع خورشيد پس از نماز صبح ، خواندن هر نماز را بدعت مىدانند » .\r\n1428 - رسول خدا صلَّى الله عليه و آله فرمود : همانا خداوند تبارك و تعالى البته نزد فرشتگان خود مباهات مىكند به آن بنده كه قضاى نماز شب را در روز انجام\r\n","description":"","footnote":"","page_name":" 201 ","page_number":201},
  {"content":"\r\nدهد ، و ميفرمايد : اى فرشتگان من به بندهء من بنگريد كه نمازى را كه بر او واجب نساخته‌ام قضا مىكند ، گواه باشيد كه من البتّه گناهان او را آمرزيدم .\r\n1429 - و نيز بريد بن معاويه عجلى از امام باقر عليه السّلام روايت كرده كه فرمود : بهترين زمان قضا نماز شب همان ساعتى است كه از تو فوت شده است در آخر شب ، و باكى نيست كه آن را در روز قضا كنى و قبل از زوال خورشيد ( يا فرا رسيدن وقت نماز پيشين ) .\r\n1430 - و از مرازم بن حكيم أزدى روايت كرده‌اند كه گفت : من مدّت چهار ماه بيمار بودم و در اين مدّت نماز نافله نخواندم ، پس به امام صادق عليه السّلام عرض كردم : من چهار ماه بيمار بودم و هيچ نماز نافله در آن مدّت نخواندم ، چه كنم ؟\r\nآن حضرت فرمود : قضا نافله ها بر تو واجب نيست زيرا بيمار مانند شخص تندرست نيست ( و تكليفش نيز متفاوت است ) هر چه را يا در هر مورد كه اراده خداوند بر بنده غلبه داشته و اختيار بنده را سلب نموده باشد پس خداوند خود در آن مورد سزاوارتر است كه عذر پذير باشد .\r\n1431 - و محمّد بن مسلم از امام باقر عليه السّلام روايت كرده گويد : به\r\n","description":"","footnote":"","page_name":" 202 ","page_number":202},
  {"content":"\r\nآن حضرت عرض كردم : شخصى بيمار شده است آيا مىتواند نافله را ترك كند ؟\r\nآن حضرت در پاسخ فرمود : اى محمّد نافله كه واجب نيست ( تا قضاى آن واجب باشد ) اگر آن را قضا كرد كار نيكى است كه انجام داده ، و اگر قضا نكرد بر او چيزى نيست .\r\n1432 - و سليمان بن خالد از آن حضرت ( امام صادق عليه السّلام ) سؤال كرد كه قضاى وتر را بعد از ظهر مىتوان كرد ، آن حضرت فرمود : هميشه وتر را قضا كن ( هر چند بعد از ظهر باشد ) آنچنان كه از تو فوت شده است .\r\n1433 - و حمّاد بن عثمان از آن حضرت ( امام صادق عليه السّلام ) سؤال كرد و گفت : گاه صبح ميكنم يا صبح مىشود و نماز وتر نكرده‌ام و تا شب نيز نميتوانم قضا كنم ، چگونه بايد آن را قضا كنم ؟ آن حضرت فرمود : همان مقدار كه قضا شده بخوان .\r\nشرح : « منظور از چگونه قضا كنم اينست كه وتر را سه ركعت قضا كنم يا چهار ركعت آنچنان كه عامّه گويند و آنچنان كه در بعضى روايات آمده است كه جملگى حمله بر تقيّه شده است از جمله روايت كرده‌اند از أبى بصير كه از امام صادق عليه السّلام روايت كرده كه فرمود : نماز وتر سه ركعت است تا وقت زوال يا نماز پيشين ، و چون خورشيد از نصف النّهار ( ظهر ) گذشت پس چهار ركعت مىشود . و در همين خصوص از كردويه همدانى روايت كرده‌اند كه گفت : از أبى الحسن عليه السّلام در مورد قضاى وتر پرسيدم ، آن حضرت فرمود : آنچه بعد از زوال قضا ميكنى شفع است به صورت دو ركعت دو ركعت . »\r\n1434 - و حريز بن عبد اللَّه از آن حضرت ( امام صادق عليه السّلام ) روايت كرده است كه فرمود : پدرم عليه السّلام گاهى پيش مىآيد كه تا بيست وعده نماز وتر\r\n","description":"","footnote":"","page_name":" 203 ","page_number":203},
  {"content":"\r\nرا در يك شب قضا ميكرد .\r\n1435 - عبد اللَّه بن مغيره از امام كاظم عليه السّلام سؤال كرد : شخصى نماز وترش فوت مىشود چه بايد بكند ؟ آن حضرت فرمود : بعنوان وتر هميشه قضا مىكند ( هر چند بعد از زوال ظهر باشد ) .\r\n\r\nباب ( در بيان تشخيص و شناختن صبح و آنچه در هنگام نگريستن به آن ميخوانند )\r\n1436 - على بن عطيّه از امام صادق عليه السّلام روايت كرده كه آن حضرت فرمود : فجر يا صبح صادق آن است كه وقتى نگاه ميكنى عرض افق روشن شده و روشنى آن همچون سفيدى نهر سورا است .\r\n1437 - و روايت كرده‌اند كه وقت نماز صبح هنگامى است كه سپيدهء صبح در عرض افق پديدار و خوب روشن شده باشد .\r\nو امّا آن فجرى كه شبيه به دم گرگ است همان صبح كاذب است ، صبح صادق آنست كه عرض افق مانند قباطى روشن شده است ( قباطى نوعى پارچه نازك و سپيد مصرى است كه از پنبه تهيّه مىشده است ) .\r\n","description":"","footnote":"","page_name":" 204 ","page_number":204},
  {"content":"\r\n1438 - عمّار ساباطى از امام صادق عليه السّلام روايت كرده كه آن حضرت فرمود : هنگامى كه صبح دميد اين دعا را ميخوانى « الحمد لله فالق الاصباح ، سبحان [ الله 
  ] ربّ المساء و الصّباح ، اللَّهمّ صبح آل محمّد ببركة و عافية و سرور و قرّة عين ، اللَّهمّ انّك تنزل باللَّيل و النّهار ما تشاء ، فانزل علىّ و على اهل بيتى من بركة السّماوات و الارض رزقا حلالا طيبا واسعا تغنيني به عن جميع خلقك » .\r\nيعنى : حمد و ستايش مخصوص خداوندى است كه شب را شكافته و صبح پديد مىآورد ، منزّه است خداوند كه پروردگار شامگاه و بامداد است ، بار خدايا اين روز را بر آل محمّد با بركت و تندرستى و خوشحالى و روشنى چشم صبح گردان ، بار خدايا تو در شب و روز هر چه خود بخواهى نازل فرمائى ، پس بر من و خانواده‌ام از بركت آسمانها و زمين روزى حلال و پاك و فراخى فرو فرست و بدان روزى مرا از همه بندگانت بىنياز فرما .\r\n\r\nباب ( در بيان كراهت خواب پس از نماز صبح )\r\n1439 - علاء از محمّد بن مسلم و او از يكى از دو امام ( حضرت باقر يا حضرت صادق عليهما السّلام روايت كرده گويد : از آن حضرت در مورد خواب پس از نماز صبح سؤال كردم كه چگونه است ، فرمود : همانا روزى را در آن ساعت\r\n","description":"","footnote":"","page_name":" 205 ","page_number":205},
  {"content":"\r\nميگسترند پس من خوش نميدارم كه شخص در آن ساعت كه روزى مقدّر ميگردد بخسبد .\r\n1440 - و جابر از امام محمّد باقر عليه السّلام روايت كرده كه آن حضرت فرمود : همانا ابليس لشكرهاى شب خود را از هنگام فرو رفتن آفتاب تا ناپديد شدن سرخى شفق بسيج كرده و به اطراف و اكناف گسيل ميدارد و ميگسترد ، و نيز لشكرهاى روز خود را از هنگام دميدن صبح تا طلوع خورشيد گسيل داشته و ميگسترد ( تا بندگان را در اين دو وقت با فضيلت از عبادت و اعمال خير مشغول و بخواب وادارند ) و نيز فرمود كه پيامبر خدا صلَّى الله عليه و آله ميفرمود : در اين دو ساعت ذكر خداوند عزّ و جلّ بسيار كنيد و به خدا پناه بريد از شرّ ابليس و لشكريانش ، و كودكان خود را در اين دو وقت تعويذ كنيد با دعاها كه آن دو ساعت وقت بىخبرى و غافل شدن است ( و شيطان بندگان را از ياد خدا غافل ميسازد ) .\r\n1441 - امام صادق عليه السّلام فرمود : خواب صبح نامبارك است ، و روزى را پس مىزند ، و رنگ و روى را زرد و زار مىكند ، و شخص را نازيبا و دگرگونه مىسازد و آن خواب همهء اشخاص نامبارك است ، همانا خداوند تبارك و تعالى روزىها يا روزى مخلوقات را در فاصله دميدن صبح تا طلوع خورشيد مقرّر و تقسيم ميفرمايد پس زنهار ، از خواب در آن هنگام بپرهيزيد .\r\nشرح : « بعيد نيست كه مراد آن باشد كه پس از دعا و خواندن قرآن در آن ساعت پى كار و فعاليّت برويد چه از نظر هوا بهترين ساعات براى كسانيست كه\r\n","description":"","footnote":"","page_name":" 206 ","page_number":206},
  {"content":"\r\nكار فنّى دارند ، و روايات آينده اين نظر را تا حدّى تأييد مىكند » .\r\n1442 - امام باقر عليه السّلام فرمود : خواب اوّل روز از كم عقلى و حماقت و موجب فقر است و خواب ظهر يا قيلوله نعمت يا موجب جلب نعمت است ، و خواب پس از عصر حماقت است ، و خواب ميان مغرب و عشاء آدمى را از روزى محروم مىسازد .\r\nو خواب به چهار صورت است اوّل - خواب پيامبران خدا عليهم السّلام كه بر پشت مىخوابند تا در مناجات و دريافت وحى باشند . دوّم - خواب مؤمنان كه بر پهلوى راست خود ميخوابند . سوّم - خواب كافران كه بر پهلوى چپ ميخسبند ، و چهارم - خواب شياطين كه بر روى ميخوابند .\r\nشرح : « قسمت اخير حديث در خصوص انحاء خواب به احتمال قوى كلام مؤلف است نه ادامه قسمت اوّل خبر ، كه از مفاد دو حديث ديگر گرفته شده است :\r\nيكى خبرى كه در عيون اخبار الرضا و خصال آن را روايت كرده از حضرت رضا عليه السّلام و آن حضرت از پدرانش و ايشان از امير المؤمنين عليهم السّلام كه آن حضرت فرمود : « خواب بر چهار صورت است - تا آخر » كه در جواب مردى از اهل شام كه در اين خصوص سؤال كرده پاسخ فرموده است . و حديث ديگر خبرى است كه مرحوم كلينى - ره - در كافى آن را روايت كرده از احمد بن اسحاق و او از امام حسن عسگرى عليه السّلام نقل كرده گويد : به آن حضرت عرض كردم : سرور من براى ما از پدران بزرگوار شما روايت كرده‌اند در مورد نحوه خوابيدن كه خواب پيامبران بر پشت است ، و خواب مؤمنان بر پهلوى راست و خواب منافقان بر پهلوى چپ ، و خواب شياطين به روى ، آيا چنين است ؟ آن حضرت فرمود : آرى همين طور است » .\r\n1443 - امام صادق عليه السّلام : كسى را كه ميبيند به رو خوابيده او را بيدار كنيد ( او را متذكر سازيد كه درست بخوابد ) .\r\n","description":"","footnote":"","page_name":" 207 ","page_number":207},
  {"content":"\r\n1444 - و نيز آن حضرت فرمود : سه چيز است كه در آنها خشم الهى است يا خداوند عزّ و جلّ آن حالات را دشمن ميدارد : اول - خوابى كه در آن بيدارى و ياد خدا نباشد ( بعبارت ديگر خوابهاى بيخبرى و مداوم كه شخص ساعات طولانى بىخبر و مدهوش در بستر مىافتد ) دوّم - خنديدن بدون شگفتى ( يا خنده عبث كه بدون اينكه چيزى شخص را به تعجب آورد و موجب خنده باشد بخندد ) . سوم - غذا خوردن در حال سيرى .\r\n1445 - مردى باديه نشين نزد پيامبر صلَّى الله عليه و آله آمد و عرض كرد :\r\nاى رسول خدا من حافظه خوبى داشتم ولى اكنون فراموشكار و كم حافظه شده‌ام چه كنم ؟ آن حضرت فرمود : آيا قبلا خواب قيلوله ميكردى ؟ گفت : آرى فرمود : و حال آن را ترك كرده اى ؟ عرض كرد : آرى ، پيامبر فرمود : دوباره همان كار ( خواب قيلوله ) را از سر بگير ، آن شخص چنان كرد و حافظه اش به حال سابق بازگشت .\r\n1446 - ابو بصير از امام صادق عليه السّلام روايت كرده كه آن حضرت فرمود : پنج تن خواب خوش ندارند يا خواب ندارند ( و اگر خوابشان ببرد همراه با كابوس و ناراحتى است ) اول - آنكه قصد ريختن خون كسى را دارد . دوم - صاحب مال و ثروت فراوان كه امينى براى نگهبانى از اموالش نداشته باشد . سوم - كسى كه تهمت و سخن ناروا و افتراء به ديگران گفته باشد ( خصوصا در ميانه جمع خواه خود افتراء بندد و خواه افتراء و بهتان به ديگران را به جمعى نقل كند از حيث مفسده\r\n","description":"","footnote":"","page_name":" 208 ","page_number":208},
  {"content":"\r\nانگيختن تفاوتى ندارد ) و اين كار را بدان جهت كه سودى دنيوى عايد او گردد .\r\nچهارم - كسى كه مال بسيار از او مىطلبند و محكوم به اداء آنست و او چيزى ندارد كه پاسخگوى طلبكاران باشد . و پنجم - عاشقى كه ( گر چه در وصال است ) ترسان و نگران جدائى باشد و چشم به روز مفارقت محبوب خويش داشته باشد .\r\n1447 - در روايات آمده است كه : خواب قيلوله كنيد ، همانا خداوند متعال روزه دار را در خواب ميخوراند و مىنوشاند .\r\nشرح : « مراد آن است كه بخواب قيلوله ضعف و ناتوانى گرسنگى و تشنگى صائم تا حدّى رفع و بر طرف مىشود » .\r\n1448 - و باز در بعضى روايات آمده : خواب قيلوله كنيد كه شيطان را خواب قيلوله نيست .\r\n1449 - و آن حضرت ( امام صادق عليه السّلام ) فرمود : خواب بامداد نامبارك است و از روزى محروم ميسازد ، و رنگ و روى را زرد مىكند ، و آن من و سلوى ( كه طعام بهشتى بود ) ما بين دميدن صبح صادق تا دميدن آفتاب از بهشت بر بنى اسرائيل نازل مىشد ، پس هر كس كه در اين وقت در خواب بود بىنصيب مىماند و بهره او نميرسد و لا جرم وقتى از خواب برميخاست و نصيب خود را نميديد محتاج مىشد با سؤال و درخواست از ديگران خود را سير كند .\r\n1450 - امام رضا عليه السّلام در تفسير اين آيه كه خداوند عزّ و جلّ ميفرمايد : « فالمقسمات امرا » سوره ذاريات : 4 . فرمود : فرشتگان روزيهاى بنى آدم را در\r\n","description":"","footnote":"","page_name":" 209 ","page_number":209},
  {"content":"\r\nفاصله طلوع صبح تا دميدن آفتاب قسمت مىكنند ، بنا بر اين هر كس در اين هنگام بخوابد از روزى خود خواب مانده و محروم شده است .\r\n1451 - معمّر بن خلاد از امام رضا عليه السّلام روايت كرده گويد :\r\n- هنگامى كه آن حضرت به خراسان تشريف آورده بود - رسم آن حضرت چنين بود كه وقتى نماز صبح را ميخواند همچنان تا طلوع خورشيد در مصلاى خويش نشسته بود و به اذكار و ادعيه مشغول بود آنگاه كيسه اى را مىآوردند كه مسواكهاى ايشان در آن قرار داشت و او از يك يك مسواكها استفاده ميفرمود ، سپس كندر مىآوردند و حضرت مقدارى از آن را ميجويد و سپس اين كار را رها ميكرد ، آنگاه مصحف قرآنى مىآوردند و ايشان از روى قرآن مشغول خواندن ميشد .\r\n1452 - رسول خدا صلَّى الله عليه و آله فرمود : هر كس در مصلا يا جايگاه نمازش از نماز صبح تا طلوع خورشيد بنشيند خداوند او را از آتش دوزخ بپوشاند و آتش به او نرسد .\r\n\r\nباب ( در بيان نماز عيد فطر و عيد قربان )\r\n1453 - جميل بن درّاج از امام صادق عليه السّلام روايت كرده كه آن حضرت فرمود : نماز دو عيد ( عيد فطر و قربان ) واجب است ، و نماز كسوف ( نماز آيات\r\n","description":"","footnote":"","page_name":" 210 ","page_number":210},
  {"content":"\r\nبمناسبت گرفتن خورشيد ) واجب است . و مؤلف - رحمه الله - ميافزايد : يعنى اين دو نماز از فريضه هاى صغيره است ، و صغيره فرائض سنّت هستند با توجه به روايت آتيه از حريز :\r\n1454 - از زراره و او از امام محمّد باقر عليه السّلام روايت كرده كه فرمود :\r\nنماز عيدين با امام سنّت است ، و قبل از آن دو ، و پس از آن دو نماز ديگرى در آن روز نيست تا هنگام نماز پيشين .\r\nنماز عيد وقتى واجب است كه با امام عادلى باشد .\r\n1455 - و سماعة بن مهران از امام صادق عليه السّلام روايت كرده كه آن حضرت فرمود : در عيد قربان و عيد فطر هيچ نمازى نيست ( يا نماز واجبى نيست ) مگر با امام خوانده شود ، و اگر به تنهايى بخوانى هم باكى نيست ( البته در هنگامى كه امام عادل نماز نكند ) .\r\n1456 - و زرارة بن أعين از امام محمّد باقر عليه السّلام روايت كرده كه آن حضرت فرمود : هيچ نماز واجبى در روز عيد فطر و عيد قربان نيست مگر با امام [ عادل 
  ] .\r\n1457 - از امام صادق عليه السّلام در مورد نماز عيد قربان و عيد فطر سؤال كردند ، آن حضرت فرمود : دو ركعت بخوان به جماعت يا غير جماعت ، و هفت تكبير در\r\n","description":"","footnote":"","page_name":" 211 ","page_number":211},
  {"content":"\r\nركعت اول و پنج تكبير در ركعت دوم بگو ( هفت تكبير ركعت اول با تكبيرة الاحرام شروع و تكبير هفتم براى ركوع ، و پنج تكبير ركعت دوم پنجمين تكبير براى ركوع و بقيه تكبيرات در ركعت اول و دوم براى قنوت است ) .\r\n1458 - منصور بن حازم از امام صادق عليه السّلام روايت كرده كه آن حضرت فرمود : پدرم عليه السّلام روز عيد قربان بيمار شد و نماز عيد را دو ركعت در خانه خود بجا آورد و قربانى كرد .\r\n1459 - جعفر بن بشير از عبد الله بن سنان و او از امام صادق عليه السّلام روايت كرده كه آن حضرت فرمود : كسى كه در عيد قربان و عيد فطر به نماز جماعت عيد حاضر نمىشود يا نمىتواند شركت كند در اين صورت بايد غسل كرده و بوى خوش به كار برده با هر خوشبوكننده اى كه مىيابد و مقدور است ، و به تنهائى در خانه خود نماز كند به همان ترتيبى كه در جماعت ميخواند .\r\n1460 - و هارون بن حمزه غنوى از امام صادق عليه السّلام روايت كرده كه آن حضرت فرمود : بيرون رفتن از خانه در روز عيد فطر و عيد قربان به صحرا يا قبرستان براى كسى كه بيرون آمدن برايش ممكن باشد كارى بسيار خوب است ، گويد : عرض كردم : اگر شخص مريض باشد و نتواند از خانه بيرون برود نظر شما در اين خصوص چيست ؟ آيا نماز عيد را در خانه خويش بخواند ؟ آن حضرت فرمود : نه لازم نيست .\r\n","description":"","footnote":"","page_name":" 212 ","page_number":212},
  {"content":"\r\n1461 - ابن المغيره از قاسم بن وليد روايت كرده گويد : از آن حضرت ( امام صادق عليه السّلام ) در مورد غسل عيد قربان سؤال كردم ، فرمود : واجب است مگر در منى . ( شايد براى تعذّر آب و كمى و نايابى آن بوده باشد ) .\r\n1462 - و روايت كرده‌اند كه : غسل عيدين مستحب است .\r\n1463 - و حلبى از امام صادق عليه السّلام روايت كرده گويد : از آن حضرت سؤال كردم كه غسل جمعه و فطر و قربان و روز عرفه بر زنان نيز هست ؟ فرمود : آرى ، تمامى غسلها ( كه بر مردان مقرر شده ) بر زنان نيز هست .\r\nو سنت جاريه است كه انسان در عيد فطر پيش از خارج شدن از منزل و رفتن به مصلَّى چيزى بخورد ، ولى در عيد قربان چيزى نميخورد مگر بعد از خارج شدن بسوى مصلَّى .\r\n1464 - و امير المؤمنين عليه السّلام را معمول اين بود كه روز عيد فطر قبل از رفتن به مصلَّى چيزى تناول ميفرمود ، ولى روز عيد قربان چيزى نميخورد تا وقتى كه قربانى ميكرد .\r\n1465 - حريز از زراره و او از امام محمّد باقر عليه السّلام روايت كرده كه آن حضرت فرمود : روز عيد فطر از خانه بيرون نرو تا اينكه چيزى بخورى ، و در روز\r\n","description":"","footnote":"","page_name":" 213 ","page_number":213},
  {"content":"\r\nعيد قربان چيزى نخور مگر از گوشت قربانى خود [ چنانچه توانائى و مكنت آن را دارى 
  ] و اگر قدرت تمكن مالى براى قربانى كردن ندارى در اين صورت معذورى ، و نيز ( زراره ) گويد : امام باقر عليه السّلام فرمود : امير المؤمنين عليه السّلام را معمول چنين بود كه روز عيد قربان غذايى نمىخورد تا از گوشت قربانى خود غذائى تناول كند ، و روز عيد فطر از خانه بيرون نمىرفت تا وقتى كه غذائى بخورد ، و فطره مقرر را به اهلش رد كند . آنگاه امام عليه السّلام فرمود : و ما نيز همين طور رفتار ميكنيم .\r\n1466 - حفص بن غياث از امام صادق عليه السّلام و آن حضرت از پدر خويش امام باقر عليه السّلام روايت كرده كه آن حضرت فرمود : بر ساكنان و اهالى شهرها سنّت است كه در روزهاى عيد قربان و عيد فطر براى اقامه نماز عيد از شهرهايشان بيرون روند ، ( و نماز عيد را بيرون از شهر و در صحرا بخوانند ) جز اهل مكه ( كه به حج در منى نيستند ) ايشان در مسجد الحرام نماز عيدين ميگزارند .\r\n1467 - على بن رئاب از ابى بصير و او از امام صادق عليه السّلام روايت كرده كه آن حضرت فرمود : شايسته نيست خواندن نماز عيدين در مسجد سرپوشيده يا خانه اى كه سقف داشته باشد بلكه بايد در صحرا و يا مكان باز و گشوده آن را بجا آورند .\r\n1468 - و حلبى از امام صادق عليه السّلام روايت كرده كه آن حضرت از پدر\r\n","description":"","footnote":"","page_name":" 214 ","page_number":214},
  {"content":"\r\nخويش امام باقر عليه السّلام روايت فرموده كه : پدرم وقتى در روز عيد فطر و عيد قربان جهت نماز عيد در صحرا از خانه بيرون ميرفت اجازه نميداد برايش سجاده اى بياورند كه بر آن نماز بخواند و ميفرمود : امروز روزيست كه رسول خدا صلَّى الله عليه و آله در چنين روزى خارج مىشد به جائى كه در برابر آفاق آسمان آشكار باشد آنگاه پيشانى مباركش را براى سجده بر خاك و روى زمين مىنهاد ( نه بر سجّاده ) .\r\n1469 - اسماعيل بن جابر از امام صادق عليه السّلام روايت كرده گويد :\r\nبه آن حضرت عرض كردم : نظر شما در مورد نماز عيدين چيست ؟ آيا در آن دو نماز اذان و اقامه هست ؟ فرمود : نماز عيدين أذان و اقامه ندارد ، لكن به آواز بلند سه مرتبه فرياد مىكنند : الصّلاة الصلاة ، و در اين دو نماز منبر در كار نيست ، و منبر را از مسجد حركت نمىدهند تا بصحرا ببرند ، لكن چيزى شبيه منبر از گل براى امام مىسازند كه بر آن ميايستد و براى مردم خطبه ايراد مىكند و بعد فرود مىآيد .\r\n1470 - حريز از زراره و او از امام صادق عليه السّلام روايت كرده كه آن حضرت فرمود : نماز وتر را كه در شب از تو فوت شده در روز عيد فطر و عيد قربان قضا نكن تا ظهر شود و پس از زوال هر وقت كه خواهى قضا كن ( با اينكه سابقا گذشت كه قضا كردن پيش از زوال بهتر است لكن در دو روز ياد شده استثناء قضا\r\n","description":"","footnote":"","page_name":" 215 ","page_number":215},
  {"content":"\r\nنكردن نماز شب تا هنگام ظهر اولى است ) .\r\n1471 - محمّد بن فضل هاشمى از امام صادق عليه السّلام روايت كرده كه آن حضرت فرمود : دو ركعت نماز سنت است كه در هيچ جايى خوانده نمىشود مگر در مدينه ، و آن دو ركعت را در روز عيد قربان و عيد فطر در مسجد رسول خدا صلَّى الله عليه و آله قبل از رفتن به مصلَّى ميخوانند و مخصوص مدينه است زيرا رسول خدا صلَّى الله عليه و آله اين دو ركعت را قبل از رفتن به مصلَّى در مدينه ( به ترتيبى كه گذشت ) بجا آورد . ( و البته اين دو ركعت از حكم كلَّى مضمون خبر قبل مستثنى است ) .\r\n1472 - اسماعيل بن مسلم از امام صادق عليه السّلام و آن حضرت از پدر بزرگوار خود روايت كرده كه فرمود : رسول خدا صلَّى الله عليه و آله عصائى داشت كه نوك تيز بود ( يا عصائى كه در انتهاى آن بر زمين ميگذاشت قطعه فلز نوك تيزى بود همانند نوك پيكان ) كه آن حضرت بدان تكيه ميفرمود ، در عيد فطر و عيد قربان آن را بيرون مىآورد و در قبله خود نهاده و بجانب آن نماز ميكرد ( و اين بعنوان ستره بود كه مستحب است در صحرا و در فضاى باز و جايى كه چيزى روبروى شخص نباشد در برابر قبله نصب كرده و بدان جانب نماز كند . و حديث سكونى در اين خصوص سابقا گذشت . - مترجم ) .\r\n1473 - حلبى از امام صادق عليه السّلام سؤال كرد در مورد عيد فطر و عيد قربان كه اگر يكى از اين روزها با روز جمعه برخورد كند چه بايد كرد و چگونه ميان\r\n","description":"","footnote":"","page_name":" 216 ","page_number":216},
  {"content":"\r\nنمازهاى آن دو جمع بايد كرد ؟\r\nآن حضرت فرمود : در زمان امير المؤمنين عليه السّلام چنين شد يعنى روز عيد با جمعه يكى شد آن حضرت خطاب به مردم فرمود : هر كس بخواهد به نماز جمعه حاضر شود بيايد ، و هر كس حاضر نشود نيز زيانى برايش ندارد ، و بايد نماز ظهر را بخواند بجاى نماز جمعه ، و امير المؤمنين عليه السّلام دو خطبه ايراد فرمود كه در آن دو : خطبه عيد و خطبه جمعه را با هم ايراد كرد .\r\nشرح : « بنا بر آنچه بعنوان توضيح در ذيل خبر هامش نسخه عربى وسيله والد مكرم - حفظه الله تعالى - عنوان شده است : ظاهرا امام عليه السّلام خطبه عيد را به تأخير انداخته تا زمانى كه ايراد خطبه جمعه با آن ممكن باشد و ضمن خطبه مسائلى را كه مربوط به خطبه عيد فطر است و يا مطالبى كه اصولا در خطبه عيد قربان عنوان مىشود و مسائلى را كه عادتا در خطبه نماز جمعه طرح مىكنند هر دو را با هم عنوان فرموده است . صاحب شرايع فرموده : وقتى عيد با روز جمعه مصادف شود ، هر كس در نماز عيد شركت كند مخيّر است كه در نماز جمعه شركت كند يا نكند ، و در اين حال بر امام است كه اين موضوع را در خطبه خود متذكر شود و مردم را از حكم آن مطلع سازد . و نيز گويند : اين رخصت مختصّ كسانى است كه از اطراف شهرها آمده و در نماز عيد شركت كرده‌اند و براى برگشتن راه درازى را تا محل سكونت خود بايد طى كنند ، اين رخصت بدان جهت به ايشان داده شده كه براى بازگشت به منزل خود دچار زحمت و مشقت نشوند .\r\nو شيخ الطائفه در تهذيب خبرى را ( با ذكر سندش ) از امام صادق عليه السّلام و آن حضرت از پدر خود عليه السّلام روايت فرموده كه امير المؤمنين عليه السّلام در اين خصوص فرموده است : هر گاه دو عيد در يك روز واقع شد ( يعنى جمعه با عيد فطر يا عيد قربان مصادف شد ) سزاوار است امام در خطبه اول خود بمردم بگويد : امروز دو عيد بر شما همزمان جمع شده است و من هر دو نماز را با هم خواهم خواند ، پس هر كس كه راهش دور است و خود ميخواهد از نماز ديگر منصرف شود و\r\n","description":"","footnote":"","page_name":" 217 ","page_number":217},
  {"content":"\r\nبرود او را اجازه مىدهم كه برود .\r\nو نيز مولى محمّد تقى مجلسى - رحمة الله عليه - فرموده : ظاهرا امام عليه السّلام در اين مورد بر دو خطابه اكتفا فرموده ، زيرا خطبه عيد پس از نماز عيد است و خطبه جمعه قبل از نماز جمعه پس آن حضرت دو خطبه در پى هم ايراد فرموده است . و احتمال مىرود مراد از جمع كردن ميان دو خطبه اين باشد كه آن حضرت در هنگام زوال ظهر از خطبه عيد فارغ شده و با آغاز زوال شروع به ايراد خطبه جمعه نموده است » .\r\n1474 - از امام صادق عليه السّلام تفسير اين آيه را كه سؤال كردند كه خداوند عزّ و جلّ ميفرمايد : « قد افلح من تزكَّى » ( سوره اعلى : 14 ) ( بمعنى : رستگار شد كسى كه زكات داد ) آن حضرت فرمود : مراد كسى است كه زكات فطره را از مال خود بيرون كرد . سؤال شد « و ذكر اسم ربّه فصلَّى » ( 15 ) ( بمعنى : و ذكر نام پروردگار خود كند و نماز بجا آورد ) مراد چيست ؟ فرمود : آنكه به صحرا و دشت ( ذكر گويان ) بيرون شود و نماز عيد كند .\r\n1475 - و در روايت سكونى آمده است كه رسول خدا صلَّى الله عليه و آله وقتى براى خواندن و برگزارى نماز عيد بيرون آمده بصحرا ميرفت پس از نماز از همان جاده يا راهى كه آمده بود برنمىگشت ، بلكه راه ديگرى را در پيش مىگرفت .\r\n1476 - ابو بصير از امام صادق عليه السّلام روايت كرده كه آن حضرت فرمود : هر گاه در روز عيد خواستى بسفرى به روى يا قبلا قصد كرده بودى به سفر روى و صبح شد و هنوز در شهر بودى در اين صورت از شهر بيرون نرو تا در مراسم نماز عيد\r\n","description":"","footnote":"","page_name":" 218 ","page_number":218},
  {"content":"\r\nحاضر شوى و نماز كنى ( و پس از نماز عيد به سفر روى ) . ( بر حسب ظاهر اين حديث رفتن به سفر پيش از خواندن نماز عيد جايز نيست بنا بر مذهب مشهور كه نهى از جهت حرمت است نه كراهت . بنا بر اين مذهب اگر شخص روانه سفر شده و پيش از رسيدن به حدّ ترخّص اگر خورشيد طلوع كند ، با توجه به اينكه اوّل وقت نماز عيد هنگام دميدن آفتاب است بر اين شخص مسافر واجب مىشود كه بازگردد و نماز عيد را بجا آورد - البته در هنگامى كه نماز عيد واجب باشد - مترجم ) .\r\n1477 - سعد بن سعد از امام رضا عليه السّلام روايت كرده است در مورد كسى كه مسافر است و به مكه يا جاى ديگر سفر مىكند آيا نماز عيدين يعنى عيد فطر و عيد قربان بر او واجب است ؟ آن حضرت فرمود : آرى ، مگر در منى در روز عيد قربان .\r\n1478 - و جابر از امام باقر عليه السّلام روايت كرده كه آن حضرت فرمود :\r\nرسول خدا صلَّى الله عليه و آله فرمود : چون روز اول شوّال فرا مىرسد مناديى فرياد مىكند : اى مؤمنان در اين صبحگاه بشتابيد براى جوائزتان ( كه بپاداش عبادات رمضان ميدهند ) سپس فرمود : اى جابر جوائز خداوند متعال كه مانند جوائز اين پادشاهان نيست ، آنگاه فرمود : امروز روز جائزه است .\r\n1479 - امام حسن مجتبى عليه السّلام در روز عيد فطر گروهى را ديد كه مشغول بازى و خنده بودند ، پس در حالى كه به آنان اشاره ميكرد به اصحاب خويش فرمود : همانا خداوند عزّ و جلّ ماه رمضان را ميدان مسابقه براى بندگان خود قرار داده است تا با طاعت و عبادت خود براى رسيدن به رضوان و خشنودى خداوند از\r\n","description":"","footnote":"","page_name":" 219 ","page_number":219},
  {"content":"\r\nيك ديگر پيشى بگيرند ، پس گروهى در اين ميدان تاختند و به خشنودى الهى فائز شدند ، و عدّه اى ديگر عقب افتادند و تقصير كردند و زيان ديدند ، پس شگفتا و بسيار شگفتا از آنكه بخنده و بازى مشغول باشد در چنين روزى كه نيكوكاران در اين روز پاداش مىيابند ، و تقصيركاران زيان مىبينند ، و قسم به خدا كه اگر حجاب از ميان برخيزد و پرده كنار رود بىترديد و حتما نيكوكار مشغول نيكوكارى خود شود و بدكردار گرفتار زشتكارى خود باشد .\r\n1480 - امام باقر عليه السّلام فرمود : هيچ عيد قربان و عيد فطرى نمىآيد مگر اينكه در آن روز غم و اندوه براى آل محمّد تازه مىشود ، پرسيدند : چرا چنين مىشود ؟ آن حضرت فرمود : زيرا آل محمّد مىبينند كه حقشان در دست ديگران است .\r\nو نماز عيد فطر و عيد قربان دو ركعت است و قبل و بعد از آن دو ، تا هنگام زوال نماز نافله اى نيست ، و اين دو نماز خوانده نمىشود مگر با امام و به جماعت ، و اگر كسى در نماز جماعت به امام نرسد ديگر نمازى ندارد و نماز او نماز نيست اگر به غير جماعت كند و قضاء آن هم بر او نيست ، و با آن دو نماز أذان و اقامه نيست ، أذان آنها طلوع خورشيد است ، امام شروع مىكند و يك تكبير ( تكبير احرام ) مىگويد ، آنگاه حمد ميخواند و بعد سوره سبّح اسم ربّك الاعلى را ميخواند ، سپس پنج تكبير ميگويد و در فاصله هر دو تكبير قنوت ميخواند ، و با تكبير هفتم كه تكبير ركوع است\r\n","description":"","footnote":"","page_name":" 220 ","page_number":220},
  {"content":"\r\nبه ركوع ميرود و دو سجده مىكند ، و چون براى ركعت دوم برخيزد باز تكبير ميگويد ، و حمد ميخواند و سوره و الشمس و ضحيها را ميخواند آنگاه تكبير تمام كردن چهار تكبير ( با تكبير قيام ) را ميگويد ، يعنى سه تكبير ديگر ميگويد كه با تكبير قيام رويهم چهار تكبير مىشود ، بعد تكبير پنجم را ميگويد و به ركوع ميرود .\r\n1481 - و محمّد بن فضيل از ابى الصّباح كنانى روايت كرده است كه گفت : از امام صادق عليه السّلام در باره تكبيرهاى نماز عيد قربان و عيد فطر سؤال كردم . آن حضرت فرمود : دوازده تكبير است به اين ترتيب : هفت تكبير در ركعت اوّل ، و پنج تكبير در ركعت دوّم ، و چون به نماز برخاستى يك بار تكبير بگو و بعد اين دعا را بخوان : « اشهد ان لا إله الا الله وحده لا شريك له - تا آخر دعائى كه در متن آمده - و خضع كل شىء لملكتك - » و معنى آن اينست كه : شهادت مىدهم كه هيچ معبودى حقى جز خداوند يكتا و بىانباز نيست ، و گواهى مىدهم كه محمّد صلَّى الله عليه و آله بنده او فرستاده اوست . بار خدايا اى شايسته كبرياء و بزرگى و شايسته جود و جبروت و قدرت و سلطنت و عزّت در اين روز كه آن را براى مسلمانان عيد و براى محمّد صلَّى الله عليه و آله اندوخته اى و شرف افزائى ساخته اى از تو ميخواهم كه بر محمّد و خاندان او درود و تحيت فرستى و نيز بر فرشتگان مقرّب خود و\r\n","description":"","footnote":"","page_name":" 221 ","page_number":221},
  {"content":"\r\nپيامبران مرسلت درود فرستى ،\r\nو همچنين ما و تمامى مؤمنين و مؤمنات و مسلمانان را از مرد و زن چه آنان كه زنده‌اند و چه كسانى كه درگذشته‌اند جمله را بيامرزى و گناهانشان را ببخشائى . بار خدايا من از تو درخواست و مسألت ميكنم از بهترين آن چيزها كه بندگان صالح و نيكوكارت از تو خواسته ( به من نيز عطا فرمائى ) و به تو پناه مىبرم از بدترين چيزها كه بندگان مخلصت از آن به تو پناه برده‌اند ، الله اكبر . او آغاز هر چيز و پايان آن ، و نو پديد آورنده همه چيز و انتهاى آن ، و داناى هر چيز و مركز بازگشت آن است ، و فرجام همه چيز و بازگشت آن به سوى او است ، و او گرداننده امور ، و برانگيزنده خفتگان در گورهاست ، و پذيرنده اعمال و پديد آورنده اسرار ، و آشكاركننده سرائر و ضمائر است . الله اكبر ، او قدرتش بسيار بزرگ و شوكتش بسيار قوى است ، و زنده اى است جاويدان و پاينده ايست بىزوال ، چون وقوع امرى را تقدير كند فقط ( كافى است ) به او بگويد : باش تا موجود باشد . الله اكبر آوازها در برابر جلال و شكوهت پست و خاموش گشته ، و چهره هاى كبرآميز مستكبران در آستان صولت و شوكتت به خاك زبونى و ذلت سوده شده ، و چشمها در مقابل پرتو جلال و هيبتت خيره گشته ، و زبانها تحت تأثير عظمتت كندى گرفته است ، همه موجودات در قبضه قدرت تواند ، و مقدّرات امور يكسره بدست توست چنان كه جز تو كسى در باره آنها فرمان نميراند ، و چيزى از آنها بىمشيّت تو بانجام نمىرسد ، الله اكبر ، حفظ\r\n","description":"","footnote":"","page_name":" 222 ","page_number":222},
  {"content":"\r\nو حراست تو همه چيز را فرا گرفته ،\r\nو قدرتت همه چيز را مقهور خويش ساخته ، و فرمانت در باره همه چيزها نافذ و روان گشته ، و وجود همه موجودات بمدد تو به پا خاسته ، و هر چيز در آستان عظمتت به زانوى خضوع افتاده ، و همه هستى در برابر عزّتت خوار و پست شده ، و همه چيز در برابر قدرتت تسليم گشته ، و همه هستيها خاضع و مطيع مالكيت تو شده است الله اكبر پس از خواندن دعا سوره حمد و سبح اسم ربّك الاعلى را ميخوانى و تكبير هفتم را ميگوئى و به ركوع و سجود رفته ، و به پا ميايستى و الحمد و سوره و الشّمس و ضحاها را ميخوانى و بعد ميگوئى الله اكبر اشهد ان لا إله الا الله وحده لا شريك له - و تا آخر دعائى را كه ترجمه آن گذشت و در متن آمده ميخوانى همانطور كه در تكبير اول خواندى - و خواندن اين دعا پس از هر تكبير تكرار مىشود تا پنج تكبير تمام شود .\r\n1482 - امير المؤمنين عليه السّلام در روز عيد فطر بخطبه برخاست و چنين فرمود : سپاس و ستايش خدائى را كه آسمانها و زمين را آفريد ، و تاريكيها و نور را برقرار ساخت ، و با اين همه آنان كه كافر شده‌اند از پروردگارشان روى برمىتابند ، و به او شرك مىورزند ، و ما چيزى را شريك و انباز خدا نگيريم ، ياورى و مولائى بجاى او نگزينيم . و حمد و سپاس كه هر آنچه در آسمانها و زمين است از آن اوست .\r\n","description":"","footnote":"","page_name":" 223 ","page_number":223},
  {"content":"\r\nو سپاس و ستايش او راست در [ دنيا و 
  ] آخرت ، و او حكيم و خبير است . و هر آنچه را كه در زمين جاى گرفته ، و آنچه را كه از زمين بيرون مىآيد ، و آنچه را از آسمان فرو ميريزد ، و نيز آنچه را كه در فضاى آسمان بالا ميرود ، او ميداند ، و او مهربان و آمرزشگر است . اين چنين است خداوند كه هيچ معبود حقّى جز او نيست ، و فرجام كار بسوى اوست . و سپاس و ستايش مخصوص خدائى است كه آسمان را از اينكه بدون خواست او از هم بگسلد و پراكنده شود ، و نيز از فرو افتادن آن بر زمين نگه ميدارد ( و يا مقدّرات آسمانى و ديگر نزولات سماوى بدون اذن او فرو نمىآيد ) همانا كه خداوند نسبت به مردم البته صاحب رأفت و رحمت است .\r\nبار خدايا با رحمت بيكرانت ما را مورد مرحمت خويش قرار ده ، و ( سايه ) آمرزشت را بر ما بگستران زيرا كه آن خداوند بلند مرتبه و بزرگ توئى . و سپاس و ستايش زيبنده آن خدائى است كه از رحمتش هيچ نوميدى ، و از نعمتش بىنصيبى ، و از عدل و نصرتش بىبهره اى ، و از عبادتش خويشتندار كبرورزى نيست . خداوندى كه با كلمه اش آسمانهاى هفتگانه برپا شده ، و زمين چون بستر آرامشى استقرار يافته ، و كوههاى راسخ استوار گشته ، و بادهاى باروركننده وزيدن گرفته ، و ابرها در فضاى آسمان روان گشته ، و درياها بر حدود خود پابرجا مانده ، و او معبود آنها ، و قاهر و غالب بر آنها است ، كه مدّعيان عزّت در پيشگاه او بزانوى تذلَّل درمىآيند ، و متكبّران در برابرش حقير و ناچيز مينمايند ، و عوالم هستى خواه و ناخواه فرمانش را\r\n","description":"","footnote":"","page_name":" 224 ","page_number":224},
  {"content":"\r\nگردن مىنهند .\r\nاو را چنان مىستائيم كه او خود ، خويشتن را بدان گونه ستوده است .\r\nو همانسان كه شايسته آن است ، و از او يارى و آمرزش و هدايت مىطلبيم ، و شهادت ميدهيم كه هيچ معبود حقّى جز خداوند يكتاى بىانباز نيست . او آنچه را كه دلها در خود پنهان ميدارند ، و درياها در اعماق خود مستور مىسازند ، ميداند ، و هيچ پرده ظلمتى در برابرش حاجب نمىشود ، و هيچ نهانى از او پوشيده نمىماند ، و هيچ برگى از درختى فرو نمىافتد ، و دانه اى در تاريكيها ( ى خاك ) وجود ندارد ، مگر اينكه او نسبت به همه آنها آگاهى دارد .\r\nمعبود حقّى جز او نيست ، و هيچ تر و خشكى وجود ندارد ، مگر اينكه در كتاب مبين علم او بر نوشته و مضبوط است . و او ميداند كه عملكنندگان ، چه كارى انجام خواهند داد ، و در چه مسيرى گام مىسپارند ، و بكدام فرجام بازخواهند گشت . و ما از خدا مىطلبم كه به راه راستمان هدايت فرمايد ، و شهادت ميدهيم كه محمّد ( صلَّى الله عليه و آله ) بنده او و پيامبر او ، و فرستاده اوست بسوى خلقش ، و امين اوست بر وحيش ، و نيز اينكه او رسالتهاى پروردگارش را تبليغ كرد ، و در راه خداوند با آنان كه از راه او منحرف شده‌اند ، و ديگرى را با او برابر گرفته‌اند ، جهاد كرد . و خداوند را عبادت كرد تا آنگاه كه لحظه يقين و پيوستنش بجوار رحمت ربّ العالمين فرا رسيد . درود خدا بر او و خاندانش باد .\r\nاى بندگان خدا شما را به پرواى خداوندى سفارش مىكنم ، كه نعمتى از جانب او زوال نمىپذيرد ، و رحمتى از سوى او منقطع نميشود ، و بندگان از او بىنياز\r\n","description":"","footnote":"","page_name":" 225 ","page_number":225},
  {"content":"\r\nنميگردند ،\r\nو اعمال عاملان براى پرداخت بهاى نعمتهايش كفايت نميكند ، خدائى كه مردم را به پرهيزكارى ترغيب فرموده ، و به زهد در دنيا فرا خوانده ، و از ارتكاب معاصى برحذر داشته ، و همو كه ببقاء ، عزّت يافته ، و خلق خود را بوسيله مرگ و هلاك زبون ساخته است ، و مرگ سرانجام دنياى آفريدگان ، و راه جهان و جهانيان ، و نقش پيشانى بازماندگان است . گريز فراريان از مرگ آن را از دستيابى به ايشان ناتوان و درمانده نمىسازد . و بهنگام فرا رسيدنش هوىپرستان را به بند اسارت ميكشد ، و هر گونه لذّتى را نابود مىكند ، و هر نعمتى را بزوال مىسپارد ، و رشته هر بهجت و شادمانى را ميگسلد . با اينكه اين دنيا سرائى است كه خدا فنا را برايش رقم زده ، و كوچ كردن از آن را براى اهل آن مقرّر فرموده است . ولى بيشتر مردم سوداى بقاى آن را در سر مىپرورند ، و بناء ( ساختمانها ) را محكم مىسازند ، و دنيا در كام اهلش شيرين و در چشمشان زيبا و خرم مىنمايد ، و آن براى خواستارش آماده است . و محبتش با دل تماشاگر درآميخته است . و ثروتمند كوته نظر بدان بخل مىورزد . و شخص خداترس و دل نگران زيستن در اين سرا را خوش نميدارد .\r\nپس شما - كه خدايتان رحمت كند - با بهترين ره توشه اى كه در اختيار داريد از اين سراى كوچ كنيد ، و از دنيا بيش از اندكى براى رفع نياز طلب مكنيد ، و از نعمتهاى آن چيزى بيش از كفاف مخواهيد ، و به اندكى از آن راضى شويد ، و بكامرانى كامرانان از نعمتهاى اين جهان چشم مدوزيد ، و كار جهان گذران را آسان\r\n","description":"","footnote":"","page_name":" 226 ","page_number":226},
  {"content":"\r\nگيريد ، و بدان دل مبنديد ،\r\nو در اين جهان با شدّت و دقّت مواظب خود باشيد ، تا بدام هلاك آن گرفتار نشويد . و زنهار كه از كامرانى و سرگرمى و مطايبات احتراز كنيد ، كه آن موجب غفلت و غرور است . آرى دنيا ناآشنا شده ، و چهره اى زشت به خود گرفته و روى برتافته ، و سپرى گشته و اعلام وداع نموده ، و هشيار باشيد كه آخرت زين بر مركب نهاده ، و بدينسو روى آورده ، و مشرف شده ، و اعلام ورود ناگهانى كرده است .\r\nبه هوش باشيد كه امروز وقت آماده شدن ، و فردا روز مسابقه است .\r\nآگاه باشيد كه جائزه اين مسابقه بهشت است ، و پايان تلاش و كوشش تبهكاران آتش دوزخست .\r\nپس آيا تائبى نيست كه پيش از فرا رسيدن روز مرگش از گناه خود توبه كند ؟\r\nآيا عاملى نيست كه پيش از رسيدن روز سختى و نيازمندى و فقرش عملى براى خود انجام دهد ؟\r\nخداوند ما و شما را از كسانى قرار دهد كه از حسابخواهى او بيم دارند ، و بثوابش اميدوارند . بدانيد امروز روزيست كه خدا آن را براى شما عيد قرار داده و شما را اهل آن ساخته است ، پس خدا را ياد كنيد ، تا شما را ياد كند ، و او را بخوانيد تا شما را اجابت فرمايد ، و زكات فطره خود را بپردازيد ، زيرا كه آن سنّت پيامبرتان ، و فريضه واجبى از جانب پروردگارتانست ، پس همى بايد تا هر يك از شما آن را از جانب\r\n","description":"","footnote":"","page_name":" 227 ","page_number":227},
  {"content":"\r\nخود و از جانب همگى عائله اش : مردان و زنان ايشان ، و خرد و كلانشان ، و آزاد برده ايشان ،\r\nبابت هر كدام از ايشان صاعى از گندم ، يا صاعى از خرما ، يا صاعى از جو بپردازد ؛ و خدا را در مورد آنچه بر شما واجب ساخته ، و به انجام آن فرمان داده ، همچون اقامه نماز ، و پرداختن زكات ، و حجّ خانه خدا ، و روزه ماه رمضان ، و امر بمعروف ، و نهى از منكر ، و احسان نسبت بزنانتان ، و بردگانتان اطاعت كنيد ، و در مورد آنچه شما را از آن نهى فرموده - از قبيل تهمت زدن بزنان با عفت ، و ارتكاب فحشاء ، و شرابخوارى ، و كم گذاشتن از كيل - كمفروشى - و كاستن از وزن ، و شهادت باطل ، و فرار از برابر حمله دشمن - اطاعت كنيد خدا ما را و شما را بوسيله تقوى محفوظ بدارد . و پايان كار ما و شما را از آغاز آن بهتر قرار دهد .\r\nبيگمان بهترين حديث و رساترين موعظه پرهيزگاران كتاب عزيز و حكيم خداست .\r\nآنگاه در ادامه افزود : اعوذ با لله من الشيطان الرجيم بسم الله الرّحمن الرّحيم قل هو الله احد - تا آخر سوره توحيد را قرائت فرمود . آنگاه اندكى نشست همانند كسى\r\n","description":"","footnote":"","page_name":" 228 ","page_number":228},
  {"content":"\r\nكه شتاب دارد ، سپس بخطبه برخاست ، و خطبه اى را كه ما در آخر خطبه جمعه آورديم پس از نشستن و برخاستن خود ايراد فرمود .\r\n1483 - و امير المؤمنين عليه السّلام در روز عيد قربان بخطبه برخاست و چنين فرمود : « الله اكبر ، الله اكبر ، لا إله الا الله و الله اكبر ، الله اكبر و لله الحمد - و بقيّه دعاى مندرج در متن را خواند - كه معنى آن اينست : خدا را تكبير ميگوئيم بپاس آنكه ما را به راه راست هدايت فرمود ، و او را سپاس در مقابل نعمتهائى كه بما عطا فرمود . و حمد خدا را بپاس چهارپايان ( اشتران و گاوان و گوسفندان ) كه بقربانى روزى ما ساخت .\r\n1484 - و نيز على عليه السّلام چون نماز ظهر يوم النحر ( عيد قربان ) را ميخواند ، با اين تكبيرات آغاز مينمود ، و در آخر ايّام تشريق ( روزهاى 11 و 12 و 13 ذى الحجة ) بهنگام صبح آن را ترك ميفرمود . و بدنبال هر نماز تكبير ميگفت ، بدين گونه : الله اكبر ، الله اكبر ، لا إله الا الله و الله اكبر ، الله اكبر و لله الحمد پس چون بنمازگاه ميرسيد گام فرا مينهاد و بدون اذان و اقامه در جلوى مردم به نماز ميايستاد ، و چون از نماز فارغ ميشد ، بالاى منبر ميرفت ، و در آغاز سخن ميگفت : الله اكبر ، الله اكبر ، الله اكبر ، همسنگ عرش او و رضاى خاطرش ، و به شماره قطره هاى باران از آسمانش و درياهايش ، أسماء حسنى مخصوص او است ، و سپاس و ستايش تقديم به\r\n","description":"","footnote":"","page_name":" 229 ","page_number":229},
  {"content":"\r\nپيشگاه او چندان كه راضى گردد .\r\nو او همان خداى مقتدر آمرزگار است . خداوند بالاتر و بزرگتر از آنست كه بحدّ وصف درآيد ، در حالى كه باوج كبرياء و تكبّر برآمده ، و در مقام معبودى مقتدر و رحيمى مهربان جاى گرفته است ، هم او كه پس از قدرت بر كيفر و انتقام عفو مىكند ، و جز گمراهان از رحمت او نوميد نمىشوند .\r\nالله اكبر كبيرا ، و لا إله الا الله كثيرا ، و سبحان الله حنانا قديرا ، و الحمد لله - تا آخر دعاى متن او را سپاس ميگزاريم ، و ستايش ميكنيم و از او يارى ميخواهيم ، و آمرزش ميجوئيم ، و هدايت ميخواهيم ، و شهادت ميدهيم كه هيچ معبود حقّى جز او نيست ، و محمّد صلَّى الله عليه و آله بنده او و فرستاده اوست . كسى كه از خدا و پيامبرش اطاعت كند ، در حقيقت هدايت يافته و برستگارى بزرگى نائل گشته ، و كسى كه خدا و پيامبرش را نافرمانى كند سخت گمراه شده ، و بزيانى بس آشكار دچار گشته است .\r\nشما را - اى بندگان خدا - سفارش ميكنم به تقواى خدا ، و ياد كردن بسيار از مرگ ، و زهد در دنيائى اين چنين كه مردم پيش از شما كامى از آن نگرفته ، و طرفى از آن نبسته‌اند ، و پس از شما نيز براى كسى باقى نخواهد ماند ، و سرنوشت شما در اين دنيا لا جرم همان سرنوشت گذشتگان است . آيا نمىبينيد كه دنيا سپرى شده ، و مدتش طى گشته ، و اعلام زوال كرده ، و آشنايش ناآشنا گشته . و خود ( دنيا ) شتابان روى برتافته ، چنان كه از فنا خبر ميدهد ، و آهنگ مرگ به گوش ساكن آن\r\n","description":"","footnote":"","page_name":" 230 ","page_number":230},
  {"content":"\r\nسروده مىشود ،\r\nچندان كه شيرينيهاى آن تلخ شده ، و آب زلال آن كدورت گرفته ، تا بجز قطراتى در ته مشربه اى ، و جرعه اى همانند جرعه باقيمانده در ته ظرفى كه تشنگى تشنه كامى با مكيدنش فرو نمىنشيند از آن بجاى نمانده است . پس از بندگان خدا براى كوچ از اين سراى بسيج شويد ، از اين سرائى كه فنا بر اهل آن مقدّر شده ، و ساكنينش از بقاء ممنوع گشته‌اند ، و جانهاشان بخوارى مرگ كشيده شده است ، چنان كه هيچ زنده اى در بقاء طمع نبندد ، و جانى نيست مگر آنكه فرمان مرگ را گردن نهاده باشد . پس مبادا كه آرزو بر شما چيره گردد ، و پايان عمر و اجل را دور بپنداريد . و در دنيا فريفته آرزوها مشويد ، و چند روزه زندگى را بعبادت خدا پردازيد . زيرا به خدا سوگند اگر شما در طلب قرب به ساحت قدس خدا در بالا رفتن درجه اى نزد او يا آمرزيده شدن گناهى كه نويسندگان او آن را احصاء نموده‌اند و فرشتگان موكَّل بر اعمال بندگان آن را ثبت و ضبط كرده‌اند ، همچون مادر سرگشته غمزده فرزند از دست داده اى بناليد ، و مانند خلائق نوحه سر كنيد ، و فرياد تضرّع و استغاثه اى بسان راهبان تارك دنيا از دل برآوريد ، و از اموال و اولاد خود دل بركنيد ، هر آينه اين اعمال در برابر ثوابى كه من از جانب او براى شما اميد ميدارم ، و نجات از عقاب دردناكى كه از نزول آن بر شما مىترسم ، بهائى اندك است . و به خدا قسم اگر شما از سر شوق و از روى رغبت بسوى خدا ، و بعلَّت بيم و هراس از او\r\n","description":"","footnote":"","page_name":" 231 ","page_number":231},
  {"content":"\r\nدلهاتان گداخته و ذوب شود ،\r\nو چشمهاتان از شدّت ترس و دهشت خون شود ، و بجاى اشك خون بگريد و بر گونه هايتان روان گردد ، و آنگاه تا دنيا باقى است در فضاى آن زندگى كنيد ، و سراسر عمرتان را به انقطاع و عبادت خدا بگذرانيد ، و در برابر نعمتهاى عظيمى كه بشما ارزانى داشته ، و اينكه شما را بسر منزل ايمان رهبرى كرده ، منتهاى كوشش خود را به كار بريد ، هرگز و تا جهان بر پا باشد بوسيله اعمالتان استحقاق بهشت او و رحمت او را نخواهيد يافت . ولى شما به بركت رحمت او مورد ترحم واقع ميشويد ، و در پرتو راهنمائى او هدايت مىيابيد ، و با مدد آن رحمت و هدايت سرانجامتان بسوى بهشت او خواهد بود . خداوند ما و شما را از تائبان و عابدان قرار دهد .\r\nو امروز روزى است كه حرمتى بس بزرگ دارد ، و بركتش مورد اميدوارى است ، و در اين روز اميد آمرزش گناهان ميرود ، پس خدا را بسيار ياد كنيد و از او آمرزش بخواهيد ، و بدرگاه او توبه كنيد ، زيرا كه او توبه پذيرى مهربان است .\r\nو اگر كسى از شما بزغاله اى را ( در مقام قربانى حجّ ) قربان كند كفايت نخواهد كرد ، ولى قربان كردن برّه اى كفايت مىكند ، و از شروط كمال قربانى معاينه و بازرسى چشم و گوش آن است ، و چون چشم و گوش آن سالم باشد قربان درست و تمام است . و اگر شاخ آن شكسته باشد يا پاى خود را در راه قربانگاه به زمين بكشد . كفايت نميكند ( چون اين عيوب ظاهرى علامت بيمارى حيوان است و به همين\r\n","description":"","footnote":"","page_name":" 232 ","page_number":232},
  {"content":"\r\nملاحظه بهاى آن كمتر است ) .\r\nو چون مراسم قربانى را برگزار كرديد ، از گوشت قربانى بخوريد ، و هديّه بدهيد ، و خدا را بپاس اين نعمت كه گوشت شتران و گاوان و گوسپندان را روزى شما ساخته سپاسگزارى كنيد ، و نماز را به پا داريد ، و زكات را بپردازيد ، و عبادت را كامل و نيكو بجا آوريد ، و گواهى را اقامه كنيد ( يعنى كتمان شهادت نكنيد ) ، و در انجام كار جهاد و حجّ و روزه كه بر شما واجب شده راغب باشيد و اشتياق نشان دهيد ، زيرا ثواب آن عظيم و فناناپذير است ، و ترك آن وبالى است كه هرگز از ميان نميرود ، و امر بمعروف و نهى از منكر را بجا آوريد ، و چنان كنيد كه ستمكار بيمناك و ترسان شود ، و ستمديده را يارى كنيد ، و آن كس كه مردم را به شك و ترديد دچار مىكند ويرا از انتشار شك و ريب در عقايد مردم بازداريد ، و با زنان و بردگان خوش رفتارى كنيد ، و در سخن گفتن صادق باشيد ، و امانت را به صاحبش بازگردانيد ، و بپادارندگان حق باشيد ، زندگانى دنيا و شيطان فريبنده شما را نفريبد و از اطاعت خدا بازندارد .\r\nبيگمان بهترين سخن ذكر خدا ، و رساترين موعظه پرهيزكاران كتاب خداوند عزيز و حكيم است . و سپس آن حضرت گفت : اعوذ با لله من الشّيطان الرّجيم - و سوره قل هو الله احد را قراءت فرمود .\r\n","description":"","footnote":"","page_name":" 233 ","page_number":233},
  {"content":"\r\nو گاهى هم سوره قل يا ايها الكافرون يا الهيكم التّكاثر و يا و العصر را تا آخر ميخواند . ولى آنچه بيشتر بر آن مداومت ميفرمود سوره قل هو الله احد بود ، و وقتى كه يكى از اين سوره ها را ميخواند ، اندكى مينشست ، به مقدار نشستن كسى كه شتاب دارد . آنگاه برميخاست ( و خطبه را ادامه ميداد ) . و آن حضرت ( پس از رسول خدا صلَّى الله عليه و آله ) اول كسى بود كه نشستن در فاصله دو خطبه را به هيچ وجه فراموش نميكرد . آنگاه خطبه اى را كه بعد از خطبه جمعه ( سابقا ) آورده‌ايم ايراد ميفرمود .\r\n1485 - و جزء عللى كه از فضل بن شاذان نيشابورى - رضي الله عنه - روايت كرده‌اند و او يادآور شده كه همه آنها را از امام رضا عليه السّلام شنيده است اينست كه : روز فطر را بدان جهت عيد كرده‌اند كه مجتمع مسلمانان باشد و مسلمانان در اين روز گرد آيند و از شهر خارج شده دسته جمعى به صحرا روند و خداوند را بپاس آنكه بر ايشان منّت گذارده و نعمتها انعام فرموده ( و پاداش و جايزه عباداتشان را عطا ميفرمايد ) سپاس گويند . پس روز عيد قرار داده شد ، و روز اجتماع و گرد آمدن مسلمين كه يك ديگر را ببينند ، و از احوال يك ديگر باخبر باشند ، و روزه ها را افطار كنند و روزه نگيرند ، و زكات تن خويش به مستحقان دهند ، و روى بدرگاه خداوند آورند ، و روزى باشد كه حوائج خود را بدرگاه خداوند متعال عرض كنند و التماس و زارى و تضرع نمايند .\r\nو نيز بدان جهت آن روز را عيد قرار داده‌اند كه نخستين روز از سال است كه\r\n","description":"","footnote":"","page_name":" 234 ","page_number":234},
  {"content":"\r\nخوردن و آشاميدن در آن رواست\r\nزيرا نخستين ماه از سال نزد اهل حق ماه رمضان است پس خداوند عزّ و جلّ خواست كه در آن براى مسلمانان مجمعى باشد كه آنان گرد هم آيند و خدا را حمد كنند و تقديس نمايند . و باز به همين علَّت است كه تكبير در نماز عيد بيش از ساير نمازها است زيرا جز اين نيست كه تكبير براى بزرگداشت و تعظيم و تمجيد الهى است بپاس آنكه بندگان را هدايت فرموده و عافيت بخشيده است ، چنان كه خداوند عزّ و جلّ خود فرمود : * ( وَلِتُكَبِّرُوا الله عَلى ما هَداكُمْ وَلَعَلَّكُمْ تَشْكُرُونَ ) * يعنى : تا خداوند خود را به بزرگى ياد كنيد بر اينكه شما را هدايت فرموده است ، شايد شما شكر نعمتهاى خداوندى را بجا آوريد . و اما چرا اين نماز دوازده تكبير دارد ، زيرا در هر نماز دو ركعتى دوازده تكبير مقرّر است هفت تكبير در ركعت اوّل ، و پنج تكبير در ركعت دوم ، و از حيث تعداد تكبيرات دو ركعت را همسان نساخته‌اند ، زيرا در نماز فريضه سنّت چنين است كه با هفت تكبير افتتاح نماز ميكنند ، بنا بر اين هفت تكبير در ركعت اوّل مقرّر ساختند ، و در ركعت دوم پنج تكبير مقرّر شد زيرا كه در پنج نوبت نمازهاى فريضه شبانه روز پنج تكبير از مجموع تكبيرها مخصوص تكبير احرام است ، بنا بر اين پنج تكبير را در ركعت دوم قرار دادند ، و وجه ديگر آنكه در هر يك از دو ركعت رقم تكبيرها طاق باشد . لذا وقتى از عدد دوازده كه جفت است ، هفت به ركعت اول داده شود ، باقيمانده نيز كه عدد پنج مىشود طاق بوده و به ركعت دوم داده شده است .\r\n","description":"","footnote":"","page_name":" 235 ","page_number":235},
  {"content":"\r\n1486 - و حلبى از امام صادق عليه السّلام روايت كرده كه آن حضرت فرمود : در نماز عيدين هر گاه افرادى كه گرد آمده‌اند پنج تن يا هفت تن باشند در اين صورت نماز را به جماعت ميكنند ، همان گونه كه در روز جمعه رفتار ميكنند ( وقتى پنج نفر يا هفت نفر فراهم آيند نماز جمعه واجب مىشود ) و نيز فرمود : در ركعت دوم قنوت ميخوانند ، راوى گويد : عرض كردم جايز است بدون عمامه نماز كردن ؟ آن حضرت فرمود : بلى جايز است ولى عمامه بر سر داشتن نزد من خوشتر و محبوبتر است .\r\n1487 - و ابو الصباح كنانى از امام صادق عليه السّلام روايت كرده است و گويد : از آن حضرت پرسيدم تكبيرات عيدين را فرمود . . . ( اين خبر با تمام خصوصياتش همان حديث 1481 است و ترجمه آن در ص 222 گذشت و تكرارش ضرورى نبود بهمانجا مراجعه شود ) .\r\n","description":"","footnote":"","page_name":" 236 ","page_number":236},
  {"content":"\r\n\r\n( باب در بيان چگونگى نماز مخصوص طلبيدن باران )\r\n1488 - عبد الرّحمن بن كثير از امام صادق عليه السّلام روايت كرده كه آن حضرت فرمود : هر گاه اين چهار صفت گناه آميز در جامعه و ميان مردمى آشكار و همگانى شود چهار گرفتارى در پى آن ظهور خواهد كرد : اول - هر وقت زنا در ميان مردم ظاهر و فراوان شود در پى آن زلزله بسيار شود ، دوم - هر گاه مردم از پرداختن زكات خوددارى كنند گله هاى چهارپايان اهلى مثل گوسفند و گاو و شتر بسيار تلف شوند ، سوم - هر گاه در جامعه اى حاكمان محاكم در قضاوت نسبت به دادخواهى\r\n","description":"","footnote":"","page_name":" 237 ","page_number":237},
  {"content":"\r\nستم كنند و رعايت حكم الهى نكنند باران از آسمان نبارد يا آسمان بر زمين بخيل گردد . و چهارم - هر گاه مسلمانان نسبت به اهل ذمّه رعايت عهد نكنند مشركان بر مسلمانان پيروز و چيره شوند .\r\n1489 - از نبى اكرم صلَّى الله عليه و آله و سلم روايت كرده‌اند كه فرمود :\r\nوقتى خداوند تعالى بر امّتى خشم گيرد آنگاه عذاب خود را ( به رعايت نيكان و اولياء يا بهر جهت ديگر ) فرو نفرستد و آنان را بدان گرفتار نسازد ، در اين صورت نرخها افزايش و گرانى يابد ، و عمرهاى آن مردم كوتاه شود ، و تاجرانشان سود نبرند ، و ميوه هاى باغهايشان مطلوب و گوارا و با بركت نگردد ، و نهرها و جويبارهايشان هرگز پرآب نشود بلكه خشك و بىبركت گردد و بارانها از ريزش بر آنها بازداشته شوند ، و شروران بر آن مردم چيره و مسلَّط شوند .\r\n1490 - حفص بن غياث از امام صادق عليه السّلام روايت كرده كه آن حضرت فرمود : روزى حضرت سليمان عليه السّلام با اصحاب خود براى طلبيدن باران و مراسم استسقاء از شهر بيرون رفت ، و در راه خود مورچه اى را ديد كه دست ( يا يكى از دست و پاهاى خود را ) به آسمان برداشته و ميگويد : بار خدايا ما آفريدگانى هستيم از ميان موجوداتى كه تو آفريده اى يا ما مورچگان مخلوق توئيم ، و از روزيى كه تو عطا ميفرمائى بىنياز نيستيم ، و درمانده روزى توئيم ، ما را بخاطر گناهانى كه فرزندان آدم و انسانها مرتكب شده‌اند هلاك مكن ، پس حضرت سليمان عليه السّلام به همراهان خود فرمود : بازگرديد نياز به استسقاى ما نيست كه شما را به\r\n","description":"","footnote":"","page_name":" 238 ","page_number":238},
  {"content":"\r\nرعايت ديگران و استجابت دعاى آنان سيراب كنند .\r\n1491 - و حفص بن بخترى از آن حضرت ( امام صادق عليه السّلام ) روايت كرده كه فرمود : همانا خداوند تبارك و تعالى هر گاه اراده فرمايد كه بوسيله باران به مخلوقات خود نفع رساند ابر را فرمان ميدهد و ابر آب را از زير عرش برميدارد ، و هر گاه نخواهد كه منتفع شوند از باران و چيزى نرويد ابر را فرمان ميدهد تا آب را از دريا برگيرد ، گفتند : آب دريا شور است ( پس چگونه آب باران شيرين است ) آن حضرت فرمود : البته ابر آن را شيرين ميسازد .\r\n1492 - و سعدان ( كه از اصحاب اصول چهارصدگانه است ) از امام صادق عليه السّلام روايت كرده كه آن حضرت فرمود : هيچ قطره بارانى نيست كه از آسمان فرود آيد مگر اينكه فرشته اى همراه آن است كه آن قطره را در همان جايى كه برايش مقدّر ساخته‌اند قرار دهد .\r\n1493 - پيامبر اكرم صلَّى الله عليه و آله فرمود : از آن زمان كه خداوند عزّ و جلّ دنيا را آفريده تاكنون هيچ روزى بر مردم و اهل دنيا نيامده مگر اينكه در آن روز آسمان باريده باشد ، و خداوند عزّ و جلّ آن را در همان جا ، كه خود تقدير فرموده فرود مىآورد .\r\n","description":"","footnote":"","page_name":" 239 ","page_number":239},
  {"content":"\r\n1494 - رسول خدا صلَّى الله عليه و آله فرمود : هرگز بادى از مبدأ و منشأ خود حركت نكرده و نوزيده مگر بدان اندازه و مقدار كه رحمت خداوندى است ، جز در دوران قوم عاد كه باد بر فرشتگان و مدبّرات امر و نگهبانان خاصّه خود سركشى كرد و به اندازه سوراخ سوزنى بيش از حدّ معمول و مقرّر خارج گشته وزيدن گرفت و قوم عاد را هلاك كرد . و هرگز بارانى نباريده مگر به وزن معين و مقدّر ( به مقدار نياز ) جز در زمان حضرت نوح عليه السّلام كه بر موكَّلين خود سركشى نموده و به اندازه سوراخ سوزنى بيش از مقدار معمول هميشگى باريد ، و خداوند عزّ و جلّ قوم نوح را بدان وسيله غرق فرمود .\r\n1495 - امير المؤمنين عليه السّلام فرمود : ابرها غربال باران هستند ( كه آب بسيار را به صورت قطره قطره فرو مىفرستند ) و اگر نه چنين بود بر هر چيز كه فرو مىآمد حتما آن را از بين مىبرد و ضايع مىساخت .\r\n1496 - ابو بصير از امام صادق عليه السّلام سؤال كرد در مورد صداى رعد كه چه ميگويد ، آن حضرت فرمود : آواى رعد همچون فريادى است كه چوپانان و شتربانان براى راندن و بازداشتن شتران به صورت هاى هاى از گلو خارج مىكنند ، ابو بصير گويد : عرض كردم : فدايت گردم برق چه حالتى دارد ؟ فرمود : برق بمنزله تسمه و دوال فرشتگان است كه با آن ابرها را ميزنند و ميرانند به جائى كه خداوند عزّ و جلّ مقدّر فرموده تا باران در آنجا فرو بارد .\r\n","description":"","footnote":"","page_name":" 240 ","page_number":240},
  {"content":"\r\n1497 - و نيز آن حضرت فرمود : رعد صداى فرشتگان و برق بجاى تازيانه آنان است .\r\n1498 - و در روايات آمده است : رعد صداى فرشته اى است بزرگتر از مگس و كوچكتر از زنبور ، و كسى كه صداى رعد را مىشنود شايسته است اين ذكر را بخواند : « سبحان من يسبّح الرّعد بحمده و الملائكة من خيفته » يعنى : منزّه است و تنزيه ميكنم خدائى را كه رعد با حمد او ، تسبيح او مىكند . يا تسبيح و تحميد او مىكند و فرشتگان نيز از خشيت او تسبيح و تحميد ميكنند .\r\nشرح : « بايد دانست كه در اين گونه روايات ظاهر لفظ مراد نيست بلكه من باب مثال و تشبيه گفته شده است ، و نيز بايد توجه داشت كه صدوق عليه الرحمة هر كجاى اين كتاب كه كلامى را به صورت » روى « آورده است چندان نظر بصحّت آن نداشته ، و صرفا بعنوان اينكه خبرى به اين مضمون آمده ، آورده است و چنانچه متضمّن حكمى باشد با لفظ » روى « فهمانيده كه بدان حكم فتوا نداده است ، و نبايد كسى اشتباه كند و بپندارد كه حكم روايات مسند اين كتاب با حكم مواردى كه به صورت » روى « يا » و في رواية « نقل شده يكى است و اين امر بر جماعتى پوشيده بوده و لذا گاهى بصدوق - رحمة الله - اشكال كرده‌اند و يا اينكه بعنوان صحيح بدان تمسّك نموده‌اند » .\r\n1499 - امام صادق عليه السّلام فرمود : ياران و لشكريان فرعون نزد او آمده و به او گفتند : آب نيل فرو نشسته و اگر ادامه يابد همگى هلاك خواهيم شد ، فرعون\r\n","description":"","footnote":"","page_name":" 241 ","page_number":241},
  {"content":"\r\nگفت : امروز بر كارهايتان بازگرديد ( من چاره آن خواهم كرد ) هنگامى كه شب شد بميدان رود نيل رفت و دستهايش را بسوى آسمان بلند كرد و بدعا پرداخته گفت :\r\nبار خدايا تو خود نيك با خبرى كه من ميدانم هيچ كس جز تو نمىتواند آب نيل را بازآورد ، پس تو خود ما را آب ده ( و نيل را پر آب گردان ) چون صبح شد نيل لبالب از آب گرديده و امواج آن رويهم مىغلطيد .\r\nشرح : « نبايد از مستجاب شدن دعاى فرعون تعجب كرد ، زيرا خداوند استجابت دعا را مقيّد به ايمان و عدالت شخص داعى نكرده است ، بلكه فرموده » اجيب دعوة الدّاع اذا دعان « يعنى حاجت هر حاجتمند كه مرا بخواند و از من بخواهد ( در صورت مصلحت ) برآورده مىكنم ، و لفظ » داع « بدون قيد و شرط است » .\r\nاستسقا و طلب باران نمىتواند كرد مگر در صحراها جايى كه آسمان را بتوان ديد و اطراف آسمان در معرض ديدن باشد ، و نيز در هيچ مسجدى از مساجد نماز طلب باران نمىتوان كرد مگر در مكَّه معظَّمه .\r\nشرح : « اين مطلب چون اصل روايتش از ابى البخترى است و وى ضعيف است و كذّاب لذا فقهاى عظام حكم را حمل بر كراهت كرده‌اند ، و مؤلف در مطلب بعدى دستورى براى امام جماعت ميدهد » .\r\nو چون خواستى كه نماز استسقا كنى بايد روزى را كه براى نماز تعيين مىكنى و از شهر بيرون ميروى روز دوشنبه باشد ، آنگاه به همان ترتيب و كيفيّات كه براى نماز عيد بيرون مىشدى از شهر خارج مىشوى و مؤذّنان پيشاپيش تو حركت مىكنند تا به مصلَّى برسى ( البته مخاطب امام جماعت است ) پس دو ركعت نماز بدون اذان و اقامه با مردم بجا مىآورى و بعد از منبر بالا ميروى و براى مردم خطبه ميخوانى و رداى خود را\r\n","description":"","footnote":"","page_name":" 242 ","page_number":242},
  {"content":"\r\nميگردانى چنان كه رداء شانه راستت به شانه چپت افتد و رداء شانه چپت بر شانه راست قرار گيرد ، آنگاه رو به قبله ميكنى و با آواز بلند صد بار تكبير ميگوئى ، سپس رو به سمت راست خود ميكنى و آواز به تسبيح بر ميدارى و به بانگ بلند صد مرتبه سبحان الله ميگوئى ، آنگاه رو به سمت چپ ميكنى و با صداى بلند لا إله الا الله ميگوئى ، و بعد رو به جمعيت مأمومين ميكنى و صد مرتبه الحمد لله ميگوئى و بدان ذكرها آواز بلند ميكنى ( و مردم نيز متابعت كرده و در مورد هر چهار ذكر همانند امام اذكار را ميگويند البته ايشان رو به قبله و امام رو بجهاتى كه مذكور گشت ) آنگاه دستهايت را بسوى آسمان برميدارى و دعا ميكنى ، و مأمومين نيز دعا ميكنند ( در طلب باران از خداوند سبحان با آواز بلند كه خداوند عزّ و جلّ شما را بىنصيب و بهره نخواهد گردانيد .\r\n1500 - رسول خدا صلَّى الله عليه و آله هر گاه ( نماز ) استسقاء ميكرد اين دعا را سه بار ( يا بنا به نقل ديگر مكرر ) ميخواند : « اللهمّ اسق عبادك و بهائمك ، و انشر رحمتك و احى بلادك الميتة » يعنى : بار خدايا بندگان و حيواناتت را يا آدميان و چهارپايانى را كه خود بدانها نعمت حيات بخشيده اى باران عطا فرما و سيراب گردان و رحمت خويش را بگستر و فراگير ساز ، و شهرهاى مرده را كه از آن تو است زنده گردان .\r\n1501 - و امير المؤمنين عليه السّلام در طلب نزول باران بخطبه برخاست ، و\r\n","description":"","footnote":"","page_name":" 243 ","page_number":243},
  {"content":"\r\nگفت : سپاس و ستايش خداوند را كه گستراننده نعمتها و برطرفكننده غمها از دلها ، و آفريننده جان و روان انسانهاست . خدائى كه آسمانها را پايه اورنگ عظمت خود ، و كوهها را ميخهاى استواركننده زمين در برابر تنشها و فشار زلزله ها ، و زمين را براى بندگان خود مهد آسايش و بستر آرامش قرار داد ، و فرشتگان خود را بر جوانب آسمان و زمين ، و حاملان عرش را بر بام آن دو بگماشت ، و پايه هاى عرش را بقدرت خويش بر پا داشت ، و شعاع خورشيد را بمدد نور خود تابناك ساخت ، و تاريكى شب تيره را با شعاع آن فرو پوشيد ، و از زمين چشمه ها ، و از ماه نور ، و از ستارگان درخشندگى برآورد ، و آنگاه بر عرش عظمت و جلال برآمد ، و جايگزين شد ، و به كار آفرينش و اداره جهان پرداخت ، آن را متقن و محكم نهاد ، و هر چيز را در جاى خود و در حوزه حفظ و هيمنه خود قرار داد ، پس كبر و غرور هر متكبّر در برابر او بخضوع گرائيد ، و دست نياز هر تهى دست بينوا بسوى او دراز گشت . بار خدايا اكنون از تو بدرجه رفيع و منزلت منيع و احسان فراگير و وسيعت مسألت مىكنيم كه بر محمّد و آل محمّد درود و رحمت فرستى ، در برابر آنكه او طوق طاعت تو را بر گردن نهاد ، و خلق را بعبادتت فرا خواند . و به پيمان رسالتت وفا كرد ، و احكامت را به اجراء درآورد . و نشانه هاى رضاى تو را دنبال كرد . همان بنده و پيامبر و امين تو بر دين و رسالت تو بسوى بندگانت ، و به پا دارنده احكامت ، و مؤيد مطيعان و قاطع عذر\r\n","description":"","footnote":"","page_name":" 244 ","page_number":244},
  {"content":"\r\nعاصيانت ( هم او كه گردنكشان و نافرمانان تو را عذرى باقى نگذاشت ) .\r\nخدايا پس محمّد را برخوردارترين آن كسان قرار ده كه از فيض رحمتت برخوردار ساخته اى ، و هم شكفته روىترين كسى كه از دريافت بهره سرشار عطيّه ات شكفته روى گشته ، و نزديكترين پيامبران ساز از جهت تقرّب بخودت در روز قيامت ، و بهره مندترين ايشان از بهره خشنوديت ، و پرجمعيتترين ايشان از جهت صفوف امّت در بهشت خويش گردان ، همان گونه كه او در برابر بتها سجده نكرده ، و در مقابل سنگها پيشانى بر زمين نسود ، و براى درختانى كه مردم جاهلى مىپرستيدند معتكف نشد ، و شراب را حلال نداشت ، و از خونهائى كه مردم آن عصر تغذيه ميكردند ننوشيد . خدايا ما زمانى از منازل و مساكن خود بسوى تو آمده‌ايم كه فشارهاى شديد به اضطرارمان كشيده ، و دشواريها و تنگناهاى سخت زندگى بر اين امر وادارمان ساخته ، و خصومتهاى زشت بر اجتماعمان شدّت گرفته ، و پيامدهاى دروغ و افتراء بر ما استوار گشته ، و سالهاى بىبرگ و بر قحط و غلاء همچون اشتران لاغر و نزار بر ما هجوم آورده و منظره ابرهاى باران زا با ما خلف وعده كرده ، و ناله و فرياد اشتران فرتوت و گوسپندان پير ما را به تشنه ماندن خودمان در صورت سيراب شدن آنها راضى ساخته است ولى در هنگامه چنين گرفتارى و در ميان امواج مصائب و شدائد بىشمار ، تنها تو موضع دلگرمى اميدواران و مايه اميد دلها بوده اى . ما - اى خداوند زنده جاويدان ، و اى مدبّر امور جهان و به پا دارنده زمين و آسمان - بهنگام نوميدى مردمان ، و دريغ كردن ابرها از فرو ريختن باران ، و هلاك شدن اشتران جوينده علف در چراگاهها ، يا حىّ يا قيّوم\r\n","description":"","footnote":"","page_name":" 245 ","page_number":245},
  {"content":"\r\nبشمار همه درختان و گياهان و فرشتگان صف بسته در اطاعت از فرمان و ابر ممنوع از فرو ريختن باران تو را همى خوانيم كه ما را نوميد بازنگردانى ،\r\nو به كيفر اعمالمان نگيرى ، و در برابر گناهانمان بمحاسبه در نياورى ( و بواسطه گناهانمان با ما مخاصمت مفرما ) . و تو اى خداى مهربان رحمتت را بوسيله ابرى سرشاركننده رودخانه ها و چشمه سارها و سبزه هاى زيبا و طرب انگيز بر ما بگستران ، و با پرورش ميوه هاى گوناگون بر بندگانت منّت گذار ، و با شكفتن شكوفه سرزمينهاى خود را خرّم و سرزنده ساز و فرشتگان كاتب و محاسبت را شاهد و ناظر سقايتى از جانب خويش قرار ده كه نافع و دائم و پرمايه و دامنه دار باشد ، بارانى پربارش و تند و شتابان و زودرس كه سرزمينهاى مرده را بدان وسيله زنده سازى ، و آنچه را كه از دست رفته است بازگردانى ، و آنچه را كه آينده است برآورى . خدايا ما را ببارانى روياننده گياه و قحطزدا و فراگير و پرطنين سقايت فرما كه هيجان و تلاطمش پياپى ، و برقهايش دمان ، و جريانش بسيار ، و باريدنش توأم با غرّش رعد ، و بخشش و بارش آن بسيار ، و جريانش دامنه دار باشد . ( و نيز خدايا ) سايه آن ابر را براى ما موجب عذاب مگردان و سرديش را نحوستزا ، و درخشش برق آن را سبب هلاك ، و آبش را تلخ و شور ، و گياهش را سست و تباه مساز . خداوندا ما از شرك و موجبات و مقدّماتش ، و از ستمكارى و لوازم و پيامدهايش ، و از فقر و علل و اسبابش به تو پناه مىبريم ، اى بخشنده خيرات از جايگاهها و مظانّش ، و اى فرستنده بركات از منابع و معادنش .\r\n","description":"","footnote":"","page_name":" 246 ","page_number":246},
  {"content":"\r\nباران روياننده گياه از سوى توست .\r\nو يارى دهنده اى كه درماندگان و گرفتاران به او پناه مىبرند توئى ، و ما همان خطاكاران و گناهكارانيم . ما بخاطر گناهان انبوهمان از تو آمرزش مىطلبيم ، و از همه خطاهامان بدرگاهت توبه ميكنيم . بار خدايا اكنون بارانى آرام و بىرعد و برق و پياپى بر ما بفرست ، و همچنين ما را با بارانى با قطراتى پيوسته و پرمايه و دامنه دار سيرابمان فرما . بارانى گسترده و فراگير و بركتى از رگبارى سودمند كه قطرات درشت آن بر يك ديگر بغلتد و بارشى كه در پى بارش ديگر درآيد ، آنچنان كه برقش فريب دهنده ، و رعدش دروغين ، و بادهاى مخالف آن ويرانكننده نباشد . بلكه بارانى باشد كه ابرش شاداب و آبش فراوان و روان باشد ، و آنگاه ابرش شتابان بازگردد ، و دوباره بارندگى را از سر گيرد ، و چون دامن كشان از اين سو بگذرد ، آثار بركت بارش در اين ناحيه روان گردد . خداوندا ما را بلطف بيكران و رحمت بىدريغ خود از سقايتى زندگى بخش ، و سيرابكننده ، و لبريز سازنده گودالها و آبگيرها و رودها و جويبارها ، و مرطوبكننده دانه ها در دل خاكها برخوردار ساز چنان كه گلها و گياههايش رشد و نموّ كند ، و كشت و زرعش بالنده گردد ، و بيشه ها و جنگلهايش سرسبز و خرم شود و صحرا و چمن و دشت و دمنش را انواع سبزه ها و رياحين بيارايد ، و خير و بركت و فراوانى در زندگى مردمان آن سرزمين جريان يابد . سقايتى كه بوسيله آن ضعيفان بندگانت را سرزنده سازى ، و زمينهاى مواتت را ببركت آن احياء كنى ، و خوان روزى گسترده ات را به بندگانت\r\n","description":"","footnote":"","page_name":" 247 ","page_number":247},
  {"content":"\r\nانعام فرمائى ،\r\nو رحمت و نعمتى را كه در دل خاك اندوخته اى بدان وسيله برآورى ، و همگى مخلوقات دور دست خويش را مشمول آن رحمت قرار دهى ، چندان كه گرفتاران خشكسالى در اثر پديد آمدن سرسبزى از آن نعمت و خرّمى برخوردار شوند ، و قحطزدگان به بركت آن تجديد حيات كنند ، و گودالهاى دشتها و زمينهاى پست آن پر آب گردند ، و كاكل غلاف شكوفه ها برگ برآورند ، و درختان بيشه ها انبوه و متراكم شوند . و تو - اى خداوند بخشنده - پس از آن دوران نوميدى و ايّام بىبرگى كه بر ما گذشته است حق شكرگزارى بر ما احراز كنى . و اين حق در برابر احسانى از انواع احسان فراگير تو و نعمتى از نعمتهاى تفضّل شده از جانب تو بر مخلوقات نيازمند بينواى تو و بر سرزمينهاى دورافتاده تو و جانوران به كار گرفته تو ، و حيوانات وحشى بىسرپرست تو است . خدايا اميدوارى ما از جانب تو است و بازگشت ما نيز بسوى تو است ، پس باران رحمتت را به علت علم و اطلاعات بر سرائر و ضمائر ما ، از ما باز مدار ، و ما را به آنچه بيخردانمان مرتكب شده‌اند بازخواست مكن ، زيرا عادت قديم و سنت كريم تو چنين بوده است كه پس از نوميد شدن مردم باران را نازل ميكنى ، و رحمتت را بر خلق ميگسترى . راستى كه تنها توئى آن مولاى شايسته حمد و ثنا .\r\nآنگاه امام بگريست و گفت : اى سرور و سالار من ، اينك كوههاى ما از شدّت تابش آفتاب شكافته شده ، و زمين ما از بىبارانى غبارآلود گشته و چهارپايانمان تشنه مانده‌اند ، چندان كه مردمى از ما يا پاره اى از آنان از زندگى نوميد گشته ، و چرندگان در چراگاهها سرگردان شده‌اند ، و مانند مادران داغديده كه در\r\n","description":"","footnote":"","page_name":" 248 ","page_number":248},
  {"content":"\r\nعزاى فرزند شيون مىكنند بانگ و شيون سركرده ، و زمانى كه باران آسمان از آنان بازداشته شده ، از گردش در مراتعشان خسته و ملول گشته‌اند و از اين رو استخوانهاشان نزار شده ، و گوشتشان از ميان رفته ، و پيه و چربى بدنشان آب شده و شيرشان قطع شده است . خدايا بر ناله گوسپندان شيرده و زارى ماده اشتران شيرده رحمت آور ، به سرگردانيشان در چراگاههايشان و ناليدنشان در آغلهايشان ترحّم فرما .\r\n1502 - امام باقر عليه السّلام فرمود : رسول خدا صلَّى الله عليه و آله براى طلب باران دو ركعت نماز ميكرد . و دعاى استسقاء را نشسته ميخواند ( يعنى بعد از خطبه ) . و نيز امام عليه السّلام ( در ادامه موضوع ) فرمود : آن حضرت نماز را پيش از خطبه ميكرد . و در اين نماز با صداى بلند قراءت را بجا مىآورد .\r\n1503 - و از امام صادق عليه السّلام در مورد علت گردانيدن رسول خدا صلَّى الله عليه و آله عباى خود را در هنگام استسقاء پرسيدند ، فرمود : از اين جهت كه علامتى ميان او و اصحابش باشد باينكه خشكسالى به فراخى مبدل شد .\r\n1504 - و گروهى از مردم كوفه نزد على بن أبى طالب عليه السّلام رفتند و گفتند : يا امير المؤمنين دعاهائى در طلب نزول باران براى ما بخوان . پس امير المؤمنين\r\n","description":"","footnote":"","page_name":" 249 ","page_number":249},
  {"content":"\r\nعلى عليه السّلام دو فرزند خود حسن و حسين عليهما السّلام را طلب كرد و حسن را فرمود :\r\nدعا كن او عليه السّلام چنين دعا كرد : اللَّهمّ هيّج لنا - تا آخر دعاى متن : آمين يا ربّ العالمين - را خواند كه ترجمه آن اينست : بار خدايا ابرها را بگشودن درهاى رحمتت بوسيله آبى سيل آسا و بادوام برانگيز ، و ما را بوسيله بارانى فراگير و دامنگستر و بهجت انگيز سيراب فرما . خدايا فروبستگيهاى ابرها را بگشاى ، و روان ساختنش را آسان گردان ، و انگيختن بارانش را در رودخانه ها و جويبارها شتابان ساز . اى خداوند بخشنده ، اى خداى فعّال ما يشاء ، ما را به فرو ريختن بارانى پرمايه سقايت فرما ، هم از نرم بارانى فراگير كه بارانى ديگر بدنبال خود آورد ، و سراسر كوه و دشت را پر سازد ، و منطقه را زير دامن گيرد ، و فيض خود را بر همه جا بگسترد ، نرم بارانى پردوام ، و ريزدانه ، و تند ، و افشان ، و دامنه دار ، و نقد و پاكيزه و با بركت ، و هم از رگبارى پرخروش كه مسيلها و درّه ها را زير فشار قرار دهد ، و قطراتش بىشمار باشد ، و دشت و دمن را بپوشاند و زمين را مستغرق تلاطم امواج خود سازد . و نيز خدايا دشتهاى ما و كوههامان ، و بيابانهامان ، و شهرهامان را سيراب ساز ، تا نرخها را بوسيله آن ارزان كنى ، و مزارع و بلادمان را بركت بخشى . خداوندا ارزاقمان را پيش چشممان فراهم آور . و گرانى را از محيط زندگيمان مفقود گردان . آمين يا ربّ العالمين . سپس امير المؤمنين عليه السّلام فرزندش حسين عليه السّلام را بدعا خواندن فرا خواند . و او گفت : خدايا ، اى عطاكننده خيرات از مظان و مواطنش ، و\r\n","description":"","footnote":"","page_name":" 250 ","page_number":250},
  {"content":"\r\nاى نازلكننده رحمتها از معادنش ، و اى روانكننده بركات بر مستحقانش ، باران فراگير از جانب تو است ، و يارى دهنده و مطلوب يارى طلبان توئى ، و خطاكاران مائيم ، و مسئول آمرزش خواهان ، و آمرزنده آمرزيدگان توئى كه هيچ معبود حقّى جز تو نيست . خدايا بارانى آرام و بىرعد و برق و بادوام بسوى ما بفرست ، و ما را از بارانى ريزدانه ، و پرمايه ، و عامّ ، و گسترده و سيرابكننده و نزديك به زمين و پياپى ، و گوارا ، و زمينه ساز سرشارى و فراوانى برخوردار ساز . و همچنين از بارانى درشت قطره ، و سرشار و سرشاركننده ، و موج خيز ، و پرطنين و سيّال ، و سيل انگيز ، و دراز آهنگ ، و فراگير ، و همگانى ، و لبريزكننده آبگيرها بهره مندمان فرماى ، كه دانه هاى درشتش بر هم بخورد و نهرهاى فراهم شده از آن بشدّت و بسرعت روان شوند ، و سيلابى عظيم از آن پديد گردد ، و برقش فريب دهنده ، و رعدش دروغين نباشد . بارانى كه بندگان ضعيفت را بوسيله آن سرزنده سازى ، و اراضى مواتت را ببركت آن احياء كنى . و اين نعمتى و منّتى از جانب تو در باره ما است - آمين ربّ العالمين .\r\nپس هنوز سخن او بپايان نرسيده بود كه خدا بارانى فراگير فرو باريد .\r\nو از سلمان فارسى - رضى الله عنه - پرسيدند : يا ابا عبد الله آيا مضامين اين دعاها چيزيست كه به آن دو تعليم داده‌اند ؟ سلمان گفت : واى بر شما آيا سخن\r\n","description":"","footnote":"","page_name":" 251 ","page_number":251},
  {"content":"\r\nرسول خدا را نشنيده‌اند كه فرمود : حكمت بر زبان اهل بيت من روان شده است .\r\n1505 - و از ابن عباس روايت شده است كه عمر بن الخطاب به قصد استسقاء از شهر بيرون شد و عباس را گفت : برخيز و پروردگارت را بخوان و طلب باران كن ، و گفت : خدايا ما بوسيله عمّ پيامبرت به تو توسّل ميجوئيم . پس عباس به پا خاست ، و خدا را حمد و ثناء گفت . و آنگاه گفت : « اللَّهمّ انّ عندك سحابا و انّ عندك مطرا فانشر السّحاب و انزل فيه الماء ثم انزله علينا ، و اشدد به الاصل و اطلع به الفرع ، و احى به الزّرع ، اللَّهمّ انّا شفعاء اليك عمّن لا منطق له من بهائمنا و انعامنا ، شفّعنا في انفسنا و اهالينا ، اللَّهمّ انّا لا ندعوا الا ايّاك ، و لا نرغب الا اليك ، اللَّهمّ اسقنا سقيا وادعا نافعا طبقا مجلجلا ، اللَّهم انّا نشكو اليك جوع كل جائع ، و عرى كل عار ، و خوف كل خائف ، و سغب كلّ ساغب يدعو الله » .\r\nيعنى : بار خدايا همانا ابر و باران نزد تو و در اختيار توست ، پس براى ما ابر را بفرست و در آن آب را فرو فرست ، و آن را بر ما ببار ، و بدان وسيله تنه و ريشه درختان را محكم ساز و شاخ و بر و برگ درختان و گياهان را بدان برويان و پربار ساز ، و زراعت را بدان زنده گردان ، بار خدايا ما در پيشگاه تو شفاعتكننده گانيم و شفاعت مىكنيم از جانب دامها و چهارپايان خود كه زبان ندارند ، شفاعت ما را در باره خودمان و خانواده خانگيهايمان بپذير ، بار خدايا ما جز تو را نمىخوانيم و به كسى جز تو روى نمىكنيم ، خداوندا ما را بارانى عطا فرما و سيراب كن ، بارانى وسيع و پياپى و سودمند و فراگير كه سودش همه را در بر گيرد ، بار خدايا ، از گرسنگى هر\r\n","description":"","footnote":"","page_name":" 252 ","page_number":252},
  {"content":"\r\nگرسنه اى و برهنگى هر برهنه اى بدرگاه تو شكوه مىآوريم و نيز نزد تو شكايت مىكنيم از بيم و هراس هر ترسانى و از رنج و گرسنگى و تشنگى هر گرسنه و تشنه اى كه درمانده و خدا را ميخواند .\r\n\r\nباب ( در بيان چگونگى نماز گرفتن خورشيد و ماه و زلزله و بادهاى مهلك و تاريكيهاى سخت و هولناك و علت آنها )\r\n1506 - امام سجاد عليه السّلام فرمود : همانا از نشانه هائى كه خداوند عزّ و جلّ براى مردم تقدير فرموده از جمله چيزهائى كه بدان نيازمندند ( و جزء ضروريات زندگى طبيعى ايشان است ) دريائى است كه خداوند تعالى آن را در ميان آسمان و زمين آفريده است . امام عليه السّلام بدنبال اين مطلب فرمود : و البته خداوند تبارك و تعالى چنين مقدّر فرموده است كه حركت يا مدار حركت و مسير خورشيد و ماه و ستارگان از آنجا باشد و اين جمله را همگى بر آسمان مقدّر فرموده است ( يعنى از طرف بالا و به سمت آسمان ، يا شايد همين قوانين و سيستم بر همه عناصر فلكى حكومت مىكند ) آنگاه بر آسمان فرشته اى را كه با او هفتاد هزار فرشته ديگر همكارى مىكنند گماشته است كه آنان دسته جمعى آسمان و افلاك را بچرخش درمىآورند ، و چون آنان فلك را بگردش درمىآورند خورشيد و ماه و ستارگان نيز هماهنگ با آن ميگردند ، و هر يك در شبانه روزى يك بار چنان كه خداوند متعال مقدّر فرموده بجاى خود ميرود ، و هر گاه گناه بندگان فزونى گيرد و خداوند بخواهد آنان را با آيتى از آيات\r\n","description":"","footnote":"","page_name":" 253 ","page_number":253},
  {"content":"\r\nخويش وادار به ترك گناه و معاصى نمايد تا به راه رضاى او روند\r\nفرشته موكَّل بر فلك را فرمان دهد تا فلك را از حركت و مسيرهاى معمول خود بگرداند ، پس آن فرشته سركرده به هفتاد هزار فرشته مأمور ديگر دستور ميدهد كه فلك را از مسير و حركت هميشگى بگردانيد ، پس آنان مسير آن را منحرف مىسازند و خورشيد در مسيرى محاذى آن دريا و يا درون آن دريا كه فلك در آن است قرار ميگيرد ، در اين حال كسوف روى ميدهد ، و نور خورشيد كم مىشود و رنگش دگرگون ميگردد . و هر گاه خداوند عزّ و جلّ بخواهد آن آيت را بزرگتر سازد آنها را در آن دريا فرو مىكند بر حسب مقدار تخويفى كه اراده فرمايد اندك يا بسيار آن سيارگان را در درياى ذكر شده فرو مىبرد و اين هنگامى است كه خورشيد را كسوف پديد مىآيد و همين رفتار را نسبت به ماه نيز معمول ميفرمايد و هر گاه خداوند عزّ و جلّ اراده فرمايد كه كسوف و خسوف را زايل فرموده و آنها به مسير متعارفشان بازگرداند فرشته موكَّل بر افلاك را امر ميفرمايد تا آن را به مسير و مجراى هميشگى برگرداند ، در اين صورت فلك برميگردد به حركت سابق و خورشيد نيز به مسير پيشين باز ميگردد پس آفتاب از آب آن دريا خارج مىشود در حالى كه چند لحظه اى كدر و پريده رنگ است ، و ماه نيز به همين ترتيب است ، راوى گويد : امام سجاد عليه السّلام فرمود : بدانيد كه فزع و خوف در برابر اين دو نشانه بزرگى الهى پيدا نمىكند مگر كسى كه از شيعيان ما باشد ، پس هر گاه كسوف\r\n","description":"","footnote":"","page_name":" 254 ","page_number":254},
  {"content":"\r\nيا خسوف واقع شد به پيشگاه خداوند تعالى پناه بريد و به او بازگرديد .\r\nمصنّف اين كتاب گويد : آن كسوفى كه ستاره شناسان و منجّمان از پيش وقوع آن را خبر ميدهند و بدان صورت كه پيش بينى مىكنند واقع مىشود به هيچ وجه از اين دست كسوف و خسوف كه در حديث ذكر آن رفت نيست . امّا به حكم شرع وقتى كسوف يا خسوفى واقع شود بايد به مسجد روند و نماز آن را بجا آورند ، زيرا اين كسوف و خسوف از حيث صورت همانند آن به چشم مىآيد و در مشاهده شبيه به آنست ، همچنان كه كسوفى كه امام زين العابدين سجّاد عليه السّلام در خبر از آن ياد فرموده‌اند بدان جهت واجب است به مسجد روند و نماز آيات بخوانند كه ( وقوع آن ) نشانه ايست شبيه به آيات و نشانه هاى قيامت و همچنين است زمين لرزه ها ، و بادهاى مهلك و مخرب ، و تاريكيها كه واقع مىشوند و همه اينها نشانه هائى شبيه به نشانه هاى قيامت هستند ، پس در هنگام مشاهده اين آيات و نشانه ها به ما دستور داده‌اند و مأموريم كه قيامت را به ياد آوريم و با توبه و انابه و التجا به مساجد كه خانه هاى خدا در زمين است به خداوند تعالى بازگرديم ، و هر كس بدان جا پناه برد در امان خداوند متعال از آسيبها محفوظ خواهد بود .\r\n1507 - پيامبر اكرم صلَّى الله عليه و آله فرموده است : همانا خورشيد و ماه دو\r\n","description":"","footnote":"","page_name":" 255 ","page_number":255},
  {"content":"\r\nنشانه از نشانه هاى خداوند متعال است ، كه بتقدير او حركت مىكنند و فرمانبردار و مطيع امر خداى متعالند ، و بسبب مردن و زندگى يا زنده شدن كسى منكسف نمىشوند و نميگيرند ، پس هر گاه يكى از آن دو ( خورشيد و ماه ) گرفت ، در اين صورت وقت را از دست ندهيد و براى خواندن نماز در رفتن بمساجد خود پيش دستى كنيد .\r\nتوضيح « حديث فوق بخشى از خبر قريب بصحيح يا صحيحى است منقول از امام كاظم عليه السّلام كه فرمود : مقارن زمانى كه ابراهيم فرزند رسول خدا صلَّى الله عليه و آله وفات يافت كسوفى واقع شد ، و مردم پنداشتند كه آفتاب بسبب وفات فرزند پيامبر ( ص ) گرفته است ، پس آن حضرت ( براى رفع اين توهم خرافى و بيدار ساختن مردم ) بمنبر رفته و پس از حمد و ثناى الهى فرمود : اى مردم خورشيد و ماه دو آيت از آيات الهى است - تا آخر حديث و پس از اتمام سخنان خود آن حضرت از منبر فرود آمده و نماز كسوف را به جماعت بجا آورد ) .\r\n1508 - در زمان امير المؤمنين عليه السّلام كسوفى واقع شد ، و آن حضرت با اصحاب خود نماز كرد و نماز را چندان طولانى ساخت كه مأمومين به يك ديگر مىنگريستند و ميديدند كه پايشان از عرق مرطوب شده است . يا هر كس به ديگرى كه مىنگريست متعجّب مىشد كه پايش از عرق خيس شده يا زمين را مرطوب ساخته است .\r\n1509 - عبد الرحمن بن أبى عبد الله از امام صادق عليه السّلام سؤال كرد در باره بادهاى سهمگين و تاريكيهاى مخوف كه در آسمان پديد مىآيد و نيز كسوفى كه واقع مىشود نمازشان چگونه است ؟ آن حضرت فرمود : نماز هر دو يكسان است ( ظاهرا از حيث كيفيت وجوب ) .\r\n","description":"","footnote":"","page_name":" 256 ","page_number":256},
  {"content":"\r\n1510 - و جزء عللى كه ( براى احكام شارع ) فضل بن شاذان - رحمه الله - از امام رضا عليه السّلام روايت كرده آمده است كه آن حضرت فرمود : و بدين جهت براى كسوف نماز مقرر گرديده كه آن يكى از آيات خداوند تبارك و تعالى است و وقتى رخ ميدهد معلوم نيست كه براى رحمت پديدار شده يا جهت عذاب ، و پيامبر صلَّى الله عليه و آله خواست كه وقتى اين آيت و نشانه واقع مىشود امتش به آفريننده و راحم خويش پناه برند كه ( اگر نشانه غضب الهى باشد ) خداوند متعال بسبب تضرّع و زارى ايشان شر آن را از آنان بگرداند و از مكروه آن ايشان را حفظ فرمايد و در پناه خويش گيرد همچنان كه قوم حضرت يونس عليه السّلام وقتى بدرگاه خداوند عزّ و جلّ تضرّع و زارى كردند آن عذاب را از ايشان بگردانيد ، و اما چرا ده ركوع در اين نماز مقرّر ساخته‌اند .\r\nزيرا اصل نماز كه خداوند آن را واجب ساخته و از آسمان نازل فرمود در ابتدا در يك شبانه روز فقط ده ركعت بود ( و ده ركوع داشت ) ، پس ده ركوع را در اين نماز جمع كردند ، و در اين نماز ( آيات ) سجود قرار داده‌اند زيرا كه هيچ نمازى نيست مگر اينكه در آن سجود نيز باشد ، و علت ديگر هم اينكه نماز خود را به سجود و خضوع و خشوع بپايان برند ، و علت اينكه چهار سجده در آن مقرر گرديده اينست كه هر نمازى\r\n","description":"","footnote":"","page_name":" 257 ","page_number":257},
  {"content":"\r\nكه تعداد سجده هايش از چهار كمتر باشد آن نماز نماز نيست ، زيرا كمترين دفعات سجده كه در نماز واجب شده ( يعنى نماز دو ركعتى ) چهار سجده است و كمتر از آن ممكن نيست ، و بدان جهت بدل ركوع سجود را زياد نكرده‌اند كه نماز ايستاده فضيلتش بيشتر از نماز نشسته است ، چون شخص ايستاده مىتواند كسوف و باز شدن يا بطور كلى آسمان را ببيند در حالى كه شخص سجده گزار كه نشسته نمىتواند ( و ميدان ديد او قهراً وسعت ديد ايستاده را ندارد ) و امّا علت اينكه اين نماز از اصل نماز كه خداوند عزّ و جلّ آن را مقرّر فرموده تغيير يافته آنست كه اين نماز را به علت دگرگونى يافتن امرى از امورى طبيعى و خلاف عادت كه همان كسوف باشد ميخوانند ، پس وقتى علت تغيير يافت معلول آن نيز دگرگون مىشود .\r\n1511 - امام صادق عليه السّلام فرمود : همان ذو القرنين چون به سدّ رسيد و آن را ساخته و از آن گذشت و به درون جهان تاريكى و ظلمات رفت ناگاه فرشته اى را ديد كه بر بالاى كوهى ايستاده و بلندى آن تا آنجا پانصد ذراع بود ، پس آن فرشته به ذو القرنين گفت : اى ذو القرنين آيا هيچ راهى ديگر نداشتى كه به اينجا پاى نهادى ؟ ذو القرنين از او پرسيد : تو كيستى ؟ گفت : من فرشته اى از فرشتگان خداوند رحمان هستم كه بر اين كوه گماشته شده‌ام ، و هيچ كوهى از كوهها نيست كه خداوند آن را آفريده باشد مگر اينكه رگى از آن به اين كوه ( كه من مأمور آنم ) متّصل باشد ، و هر گاه خداوند عزّ و جلّ اراده فرمايد كه شهرى را بلرزاند به من وحى ميفرمايد و من آن را ميلرزانم .\r\n","description":"","footnote":"","page_name":" 258 ","page_number":258},
  {"content":"\r\nمصنّف كتاب - رحمه الله - فرمايد : زلزله به ترتيب و علَّت ديگرى ( غير از آنچه در اين خبر آمد ) نيز وقوع مىيابد .\r\nشرح : « اصل روايت گذشته در تهذيب با سندى مجهول نقل شده ، و گاهى امام عليه السّلام حقيقتى را با لفظى مطابق با حدّ فكر و اندازه فهم مخاطب ذكر كرده است نه با لسان علمى » .\r\n1512 - امام صادق عليه السّلام فرمود : همانا خداوند تبارك و تعالى وقتى زمين را آفريد به ماهى امر فرمود كه زمين را بردارد و حمل نمايد ، پس ماهى با خود گفت : من زمين را با قدرت و نيروى خويش برداشتم ( و بر خود غرّه شد ) پس خداوند عزّ و جلّ ماهى كوچكى را به اندازه فاصله شست تا سبابه دست معمولى برانگيخت تا داخل بينى آن ماهى مغرور شد و چهل روز او را سرگشته و پريشان ساخت ، و پس از آن هر گاه خداوند عزّ و جلّ اراده فرمايد كه جايى از زمين را بلرزه دچار سازد آن ماهى كوچك پيش او يا به نظر او آمده و زمين از هراس بلرزه درمىآيد .\r\nو البته زلزله به علت ديگرى غير از آنچه در اين خبر آمده نيز واقع مىشود ( كه خواهد آمد ) .\r\n1513 - امام صادق عليه السّلام فرمود : همانا خداوند تبارك و تعالى به ماهى امر فرمود كه زمين را بر پشت خود برداشته و هر شهرى از شهرها را بر يكى از\r\n","description":"","footnote":"","page_name":" 259 ","page_number":259},
  {"content":"\r\nفلسهايش حمل نمايد پس هر گاه خداوند عزّ و جلّ بخواهد زمينى را بلرزاند به آن ماهى امر فرمايد كه همان فلس را ( كه شهر مورد نظر بر آن مستقر است ) به حركت درآورد ، و ماهى نيز آن را تكان ميدهد و زمين ميلرزد و اگر ماهى فلس خود را ( بجاى حركت دادن ) بلند مىكرد حتماً زمين به اذن خداوند عزّ و جلّ واژگون و زير و رو مىشد .\r\n( مصنّف - رحمة الله عليه - ميافزايد : ) و زلزله بسبب يكى از اين عوامل و اشكال سه گانه كه گذشت پديد مىآيد ، و اين اخبار ( با وجود اختلاف ظاهرى ) در واقع و معنى با يك ديگر تباين و اختلاف ندارند .\r\nشرح : « چنان كه گفته شد از نحوه كلام خود پيداست كه مطلبى مسلَّم را امام عليه السّلام به صورتى كه با درك مخاطب سازگار باشد فرموده است ، و مسائلى كه امروز براى بشر كشف شده در آن روزگار فهمش براى مردم ميسر نبود لذا چون سؤال مىشد امام پاسخى مناسب فهم سائل مىفرمود » .\r\n1514 - سليمان ديلمى از امام صادق عليه السّلام سؤال كرد زلزله چيست و چگونه پديده ايست ؟ آن حضرت فرمود : آيتى ( از خداوند متعال ) است ، پرسيد : سبب وقوع آن چيست ؟ آن حضرت فرمود : همانا خداوند تبارك و تعالى فرشته اى را مأمور ساخته و بر رگها يا رگه هاى زمين گماشته است و هر گاه اراده فرمايد كه سرزمينى را يا بخشى از زمين را بلرزاند به آن فرشته مأمور وحى فرمايد كه رگ آن قطعه مورد نظر را به حركت درآور ، امام عليه السّلام بسخن خود ادامه داده فرمود : پس آن فرشته رگ همان قطعه مورد نظر را كه خداوند تبارك و تعالى امر فرموده مىجنباند و زمين به حركت\r\n","description":"","footnote":"","page_name":" 260 ","page_number":260},
  {"content":"\r\nدرآمده و ساكنانش را ميلرزاند . راوى گويد : عرض كردم : وقتى زلزله آمد چه بايد بكنم ؟\r\nفرمود : نماز كسوف ( آيات ) بخوان و چون فارغ شدى در برابر خداوند عزّ و جلّ به حال سجده به خاك مىيافتى و در سجودت اين دعا را ميخوانى : يا من يمسك السّماوات و الارض ان تزولا و لئن زالتا ان امسكهما من احد من بعده انه كان حليما غفورا ، يا من يمسك السّماء ان تقع على الارض الا باذنه امسك عنّا السّوء انك على كل شىء قدير ( يعنى : اى ( آن ) كسى كه آسمانها و زمين را نگاه داشته است از آنكه مبادا زايل شود و خلل پذيرد ، و اگر زايل شود هيچ كسى غير از او آنها را نتواند نگاه داشت ، بدرستى كه خداوند شكيبا و بسيار آمرزنده است ، اى خدائى كه آسمان را نگاه داشته است تا بر زمين فرو نيفتد مگر اينكه او خود اذن دهد ، از ما پيش آمدهاى بد و ناگوار را بازدار همانا كه تو بر هر چيز توانائى ) .\r\n1515 - از على بن مهزيار روايت كرده‌اند كه گفت : نامه اى به امام محمّد تقى عليه السّلام نوشتم و از بسيارى زلزله كه در اهواز مىآمد نزد آن حضرت شكوه كردم و نوشتم : در مورد اينكه از اين شهر به شهر ديگرى كوچ كنم رأى و نظر شما چيست ؟\r\nآن حضرت در پاسخ نوشت : از آن شهر به جاى ديگر كوچ نكنيد ، بلكه روزهاى چهارشنبه و پنجشنبه و جمعه را روزه بداريد و ( روز جمعه ) غسل كنيد و جامه پاكيزه و پاك بپوشيد و بصحرا رويد و بدرگاه خداوند متعال دعا كنيد تا آن بلا را از شما بردارد . على بن مهزيار گويد : ما چنان كه آن حضرت فرموده بود كرديم و زلزله ها به\r\n","description":"","footnote":"","page_name":" 261 ","page_number":261},
  {"content":"\r\nآرامش بدل گشت ( يا زمين ديگر نلرزيد و آرام گرفت ) .\r\n1516 - امام صادق عليه السّلام فرمود : همانا صاعقه به مؤمن و كافر ميرسد يا آنان را صاعقه مىزند ولى كسى را كه به ياد خداوند تعالى باشد ( يا مشغول ذكر الهى باشد ) نميزند .\r\n1517 - و امير المؤمنين عليه السّلام فرمود : باد داراى سر و دو بال است .\r\n1518 - از كامل بن علاء ( يكى از اصحاب امام باقر عليه السّلام ) روايت كرده‌اند كه گفت : من در خدمت امام محمّد باقر عليه السّلام در عريض بودم كه باد شديدى وزيدن گرفت و آن حضرت شروع كرد به تكبير گفتن ، آنگاه فرمود : همانا « الله اكبر » باد ( يا شدت باد ) را بر طرف ميسازد .\r\n1519 - و نيز آن حضرت فرمود : خداوند عزّ و جلّ بادى را به حركت در نمىآورد مگر از سر رحمت يا براى عذاب ، پس هر گاه با آن برخورد كرديد اين دعا را بخوانيد :\r\nاللهمّ انا نسألك خيرها و خير ما ارسلت له ، و نعوذ بك من شرها و شر ما ارسلت له .\r\n( يعنى : بار خدايا ما از تو خير اين باد و نيكوترين آنچه را كه اين باد براى آن فرستاده شده درخواست مىكنيم ، و پناه مىبريم به تو از شرّ آنچه كه اين بادى براى آن فرستاده شده است ) و پس از دعا تكبير بگوئيد و صداى تكبيرتان را بلند سازيد كه اين كار شدّت و سورت باد را مىشكند .\r\n","description":"","footnote":"","page_name":" 262 ","page_number":262},
  {"content":"\r\n1520 - رسول خدا صلَّى الله عليه و آله فرمود : بادها را ناسزا و دشنام مگوئيد زيرا آنها از طرف خدا مأمورند ، همچنين كوهها را ، و ساعتها را ، و روزها را ، و شبها را دشنام ندهيد كه شما گناه مىكنيد و ناسزا بخودتان بازمىگردد .\r\n1521 - و باز آن حضرت صلَّى الله عليه و آله فرمود : هرگز بادى از مبدء خود خارج نشده مگر به اندازه و پيمانه مقدّر و معيّن مگر در زمان عاد كه بر مأموران و خزانه داران خود سركشى كرد و به اندازه اى كه در سوراخ سوزنى مىگنجد بيش از معمول و متعارف هميشگى بيرون آمد و قوم عاد را هلاك ساخت .\r\n1522 - و على بن رئاب از أبى بصير روايت كرده كه گفت : از امام باقر عليه السّلام در مورد بادهاى معروف چهارگانه يعنى : شمال ، جنوب ، صبا و دبور سؤال كردم و به آن حضرت عرض كردم : همانا مردم ميگويند ( يا در بين عامه مردم شايع است ) كه باد شمال از بهشت ، و باد جنوب از جهنم ، مىآيد نظر شما چيست ؟\r\nآن حضرت فرمود : همانا خداوند عزّ و جلّ را لشكريانى است از باد كه هر كس را كه نافرمانى و معصيت خداوند كند بدان وسيله عذاب فرمايد ، و هر بادى را فرشته اى گماشته شده كه فرمانش را اجرا مىكنند ، پس هر گاه خداوند عزّ و جلّ اراده فرمايد تا قومى را به عذابى گرفتار سازد به فرشته اى كه بدان نوع از باد گماشته شده كه خدا ميخواهد بوسيله آن عذابشان نمايد وحى ميفرمايد ( كه اين اراده الهى را اجرا كند ) و آن فرشته نيز بنوبه خود به باد مورد نظر و تحت فرمان خويش دستور انجام آن را ميدهد و\r\n","description":"","footnote":"","page_name":" 263 ","page_number":263},
  {"content":"\r\nباد همچون شير خشمگين و پرهيجان به جوش و خروش درمىآيد ( و اجراى امر مىكند ) ،\r\nو هر بادى از بادها را اسمى جداگانه است ، مگر فرمايش خداوند عزّ و جلّ را نشنيده اى كه ميفرمايد : * ( إِنَّا أَرْسَلْنا عَلَيْهِمْ رِيحاً صَرْصَراً فِي يَوْمِ نَحْسٍ مُسْتَمِرٍّ ) * ( يعنى :\r\nهمانا ما برايشان باد صرصرى فرستاديم در روز نحسى كه شومى آن پيوسته بود ) و باز فرموده : « باد عقيم » برايشان فرستاديم ، و باز خداوند تعالى فرموده : فأصابها اعصار فيه نار فاحترقت ( يعنى : پس آنها را بادى رسيد كه در آن آتش بود و آنها را سوخت ) و نيز ساير بادها كه در قرآن از آنها ياد كرده و بوسيله آنها هر كس را كه نافرمانى او كند عذاب فرمايد . و خداوند عزّ و جلّ را بادهاى رحمت است همچون لواقح ( يعنى باد بهارى ) ، و بادهائى كه ابرها را به حركت درمىآورد و پيش ميراند ، و بادهائى كه ابرها را در ميان آسمان و زمين نگاه ميدارند ، و باز بادها كه ابرها را ميفشارند و به اذن خدا آنها را به ريزش باران واميدارند ، و باز بادها ابرها را پراكنده ميسازند ، و بادهاى رحمت ديگرى كه خداوند در كتاب خود آنها را نام برده و برشمرده است . و اما بادهاى مشهور چهارگانه ، همانا آنها نام فرشتگانى به همين اسمها است يعنى شمال ، جنوب ، صبا و دبور ، و بر هر كدام از اين بادها فرشته اى گماشته شده است ، و چون خداوند تبارك و تعالى اراده فرمايد كه باد شمال را بوزش درآورد ، فرشته اى را كه نامش شمال است فرمان ميدهد ( كه اين كار را انجام دهد ) و آن فرشته بر بيت الحرام فرود\r\n","description":"","footnote":"","page_name":" 264 ","page_number":264},
  {"content":"\r\nمىآيد و بر ركن يمانى مىايستد ، و بالهايش را بر هم مىزند\r\nو باد شمال پراكنده مىشود در خشكيها و درياها هر كجا كه خداوند عزّ و جلّ بخواهد ، و هر گاه خداوند تبارك و تعالى اراده فرمايد كه باد صبا را به حركت آورد ، بدين منظور فرشته اى را كه نامش صبا است امر ميفرمايد ( كه اين كار را انجام دهد ) و او بر بيت الحرام فرود مىآيد و بر ركن يمانى ميايستد و بالهايش را بر هم مىزند و باد صبا پراكنده مىشود و در خشكى و دريا در هر كجا كه خداوند متعال اراده فرموده باشد وزيدن ميگيرد ، و هر گاه خداوند اراده فرمايد كه باد جنوب را به حركت آورد فرشته اى را كه نامش جنوب است فرمان ميدهد ، و او بر بيت الحرام فرود مىآيد و بر ركن يمانى ميايستد و بالهايش را بر هم مىزند و در نتيجه باد جنوب در خشكى و دريا در هر كجا كه خداوند متعال اراده فرموده شروع به وزيدن مىكند . و چون خداوند عزّ و جلّ اراده فرمايد كه دبور را به حركت درآورد فرشته اى به همين نام را فرمان ميدهد و آن فرشته بر بيت الحرام فرود آمده و بر ركن يمانى ميايستد و بالهايش را بر هم مىزند و باد دبور در هر كجا كه خداوند تعالى اراده فرمايد در خشكى و درياها پراكنده شده وزيدن ميگيرد .\r\nشرح : « اين خبر شريف از نظر سند صحيح و معتبر است و از نظر متن اشاره به مطلبى دقيق و عالى دارد و از جمله » مردم ميگويند « پيدا است كه اذهان توده مردم در اين امور متوجه اسباب طبيعى بوده كه عبارت از برودت و حرارت است ، پس چون باد شمال داراى برودت است ناچار از بهشت ميوزد و باد جنوب چون گرم است منشأ آن از دوزخ است .\r\n","description":"","footnote":"","page_name":" 265 ","page_number":265},
  {"content":"\r\nامام عليه السّلام بر آن است كه اذهان را از امور طبيعى منصرف و متوجه جنبه الهى اين امور كند و همچنين آنچه از خير و شرّ بر اين امور مترتب است تا عموم مردم بدانند كه همه عوامل طبيعى به مشيّت الهى و اراده حقّ و جملگى مسخّر امر او مىباشند ، چه هيچ يك از نظامات كونيّه از خود استقلالى ندارد و از جانب خداوند موكَّلى از فرشتگان بر آنها فرمانروا هستند . و شايد مراد از ركن ، عرش الهى باشد و وصف به يمانى نيز بقرينه « و السّموات مطويّات بيمينه » و آيات اين گونه ، كنايه از قدرت كامله خداوند عليم و حكيم باشد .\r\n1523 - امام صادق عليه السّلام فرمود : باد جنوب چه خوش بادى است ، شدّت و سورت سرما را از مستمندان مىشكند و بازمىدارد ، و درختان و گياهان را باردار مىسازد ، و آب را در رودخانه ها به سيلان و جريان مياندازد .\r\n1524 - امير المؤمنين عليه السّلام فرمود : بادها پنج گونه هستند كه يكى از آنها باد عقيم است پس به خدا پناه مىبريم از شرّ باد عقيم .\r\n1525 - پيامبر اكرم صلَّى الله عليه و آله هر گاه كه باد زرد ، يا باد سرخ ، يا باد سياه وزيدن ميگرفت ، رنگ روى مباركش دگرگون شده و زرد ميگرديد ، و مانند كسى ميشد كه ترسان و لرزان باشد تا آنگاه كه از آسمان قطره اى باران ببارد ، در اين موقع بود كه رنگ و روى آن حضرت به حال عادى برمىگشت و ميفرمود : باد رحمت الهى را آورد يا باد رحمت خداوند آمد .\r\n1526 - زراره و محمّد بن مسلم از امام باقر عليه السّلام روايت كرده\r\n","description":"","footnote":"","page_name":" 266 ","page_number":266},
  {"content":"\r\nگويند : به آن حضرت عرض كرديم : نظر شما در مورد اين بادها كه مىوزد و تاريكيهائى كه پيش مىآيد چيست آيا بخاطر آمدن آنها بايد نماز خواند ؟ آن حضرت فرمود : هر واقعه ترسناك و وحشتآور آسمانى كه حادث مىشود از تاريكى يا بادهايى ترسآور ، براى آن بايد نماز كسوف ( آيات ) خواند تا متوقّف و بر طرف شود ( يا زمان اداى آن تا وقتى است كه واقعه آسمانى يا ترس آور بر طرف شود ) .\r\n1527 - محمّد بن مسلم و بريد بن معاويه از امام باقر و امام صادق عليهما السّلام روايت كرده‌اند كه ايشان فرمودند : هر گاه كسوف يا يكى از آيات ( مانند زلزله ) واقع شد اين نماز ( نماز آيات ) را تا زمانى كه بيم از دست شدن وقت فريضه حاضره نباشد ميخوانى ، و چنانچه مشغول نماز كسوف هستى و بيم فوت وقت فريضه دارى در اين صورت آن نماز ( آيات ) را قطع كن و ابتدا نماز فريضه را بجا آور و چون از فريضه فارغ شدى به همان جا كه نماز آيات را قطع كرده بودى بازگرد و دنباله نماز را تا پايان بخوان و آنچه را قبلا كرده بودى به حساب آور و خوانده شده بگير .\r\n1528 - از على بن فضل واسطى روايت كرده‌اند كه گفت : به امام رضا عليه السّلام عريضه اى نوشتم و سؤال كردم : هر گاه خورشيد و يا ماه بگيرد ( كسوف يا خسوف رخ دهد ) و من سواره باشم و نتوانم پياده شوم چه بايد بكنم ؟ آن حضرت در پاسخ من مرقوم فرمود : بر همان مركب كه سوار آن هستى نماز كن .\r\n","description":"","footnote":"","page_name":" 267 ","page_number":267},
  {"content":"\r\n1529 - از محمّد بن مسلم و فضيل بن يسار روايت كرده‌اند كه گفتند : به امام محمّد باقر عليه السّلام عرض كرديم : كسى كه وقتى صبح مىشود از خسوف با خبر مىشود و يا وقتى شب مىشود بداند در طول روز كسوف واقع شده و او پس از واقعه مطَّلع شود آيا بايد قضاى نماز آيات را بخواند ؟\r\nبعبارت ساده تر تكليف جاهل به واقعه چيست ؟ آن حضرت فرمود : اگر قرص خورشيد و ماه به كلى گرفته باشد قضا ميكنى ، و اگر فقط بخشى از آنها گرفته باشد ( و بعدا باخبر شوى ) قضاء آن بر تو نيست .\r\n1530 - و حلبى از امام صادق عليه السّلام سؤال كرد در مورد نماز كسوف - گرفتن خورشيد و ماه - كه چگونه است ؟ آن حضرت فرمود : ده ركوع و چهار سجده دارد ، ( در ركعت اول پس از قراءت ) پنج ركوع ميكنى و پس از ركوع پنجم به سجده ميروى ، آنگاه پنج ركوع ديگر را بجا آورده و پس از ركوع دهم به سجده ميروى ، و اگر بخواهى براى هر ركوعى سوره اى ( پس از حمد ) ميخوانى ، و اگر بخواهى نصف ( يا قسمتى از ) سوره را ميخوانى ، و اگر سوره اى براى هر ركوع خواندى در اين صورت بايد براى هر كدام ( از سوره ها كه تمام مىشود در ركوع بعدى ) الحمد را بخوانى ، ولى اگر نصف يا قسمتى از سوره را خواندى ( مادام كه سوره تمام نشده ) تجديد الحمد لازم نيست مگر در اولين ركوع ، مگر اينكه سوره ديگرى را شروع كنى ( در اين صورت ابتدا الحمد ميخوانى و بعد سوره ديگرى را شروع ميكنى ) و هنگامى كه سر از ركوع\r\n","description":"","footnote":"","page_name":" 268 ","page_number":268},
  {"content":"\r\nبرميدارى سمع الله لمن حمده نگو مگر در ركوع آخر كه پس از آن قصد رفتن به سجده دارى ( يعنى ركوعهاى پنجم و دهم ) .\r\n1531 - عمر بن اذينه روايت كرده است : قنوت ( در نماز آيات ) در ركعت دوم پيش از ركوع و بعد از ركوعهاى چهارم و ششم و هشتم و دهم است .\r\nو اگر قنوت را جز در پنجم و دهم نخوانى نيز جايز است بسبب اينكه در اين خصوص حديث وارد شده ( و علما بدان عمل كرده‌اند ) و شخص چون از نماز كسوف فارغ شود ولى گرفتگى باز نشده باشد ، نماز را اعاده مىكند ، و اگر بخواهد مىنشيند و تمجيد خداوند عزّ و جلّ مىكند تا انجلاء صورت پذيرد .\r\nو جايز نيست در وقت فريضه آن نماز را بخواند تا وقتى فريضه حاضره را بجا آورد .\r\nشرح : « اين خبر حمل بر كراهت شده است در صورتى كه وقت اداء كسوف يا خسوف باقى باشد ، و ظاهرا آن نماز كه فرصتش باقى است نبايد بر آنكه وقتش فوت مىشود مقدم باشد الا اينكه نماز پنجگانه فريضة الله است ، و نماز آيات سنّت پيغمبر صلَّى الله عليه و آله و از اين جهت فريضه واجب بر سنّت واجب مقدّم است » .\r\nو هر گاه شخص مشغول نماز كسوف باشد و وقت فريضه فرا رسد ، پس بايد\r\n","description":"","footnote":"","page_name":" 269 ","page_number":269},
  {"content":"\r\nآن را قطع كند و نماز فريضه را بخواند آنگاه به نماز كسوف برگردد و بنا را بر آنچه پيش از قطع خوانده گذارد و نماز كسوف را بپايان رساند .\r\n1532 - حمّاد بن عثمان از امام صادق عليه السّلام روايت كرده گفت :\r\nعدّه اى نزد آن حضرت سخن از گرفتن ماه گفتند و مشقتى را كه مردم در هنگام خسوف مىبينند يادآور شدند پس آن حضرت فرمود : هر گاه شروع به بازشدن كرد و مقدارى از گرفتگى باز شد ديگر منجلى است ( يعنى نياز به اعاده نماز تا باز شدن كامل نيست ) .\r\n\r\nباب ( در بيان نماز حبوه يا عطيّه و تسبيح آن كه همان نماز جعفر بن ابى طالب عليه السّلام است )\r\n1533 - ابو حمزه ثمالى از امام محمّد باقر عليه السّلام روايت كرده كه آن حضرت فرمود : رسول خدا صلَّى الله عليه و آله به جعفر بن ابى طالب عليه السّلام فرمود : اى جعفر آيا تو را عطا نكنم ( يا باصطلاح متداول فارسى : نمىخواهى تو را چيز عطا كنم ) آيا تو را عطيّه اى ندهم ، آيا تو را چيزى نبخشم يا نميخواهى تو را بخششى كنم ، آيا نمازى به تو ياد ندهم كه اگر آن را بخوانى ، هر چند از جبهه جنگ گريخته باشى كه گناه\r\n","description":"","footnote":"","page_name":" 270 ","page_number":270},
  {"content":"\r\nآن بر تو به اندازه ريگ بهم فشرده بيابان و بعدد كفهاى درياها باشد همه اين گناهان بپاداش آن نماز بخشيده شود ؟\r\nجعفر پاسخ گفت : بلى يا رسول الله ( بفرمائيد ) آن حضرت فرمود : چهار ركعت نماز ميكنى هر گاه بخواهى ، اگر خواستى هر شب ، و اگر خواستى هر روز ، و اگر خواستى جمعه اى تا جمعه ديگر ( هفته اى يك بار ) و اگر خواستى ماه به ماه ، و چنانچه خواستى سالى يك بار آن را ميخوانى به اين ترتيب كه نماز را با تكبير احرام شروع مىكنى ، آنگاه پانزده مرتبه ميگوئى : الله أكبر و سبحان الله و الحمد لله و لا إله الا الله سپس حمد و سوره ميخوانى و به ركوع ميروى ، و در ركوع خود ده بار همان ذكرها را تكرار ميكنى ، و بعد سر از ركوع برميدارى و باز همان ذكرها را ده بار ديگر ميخوانى ، و به سجود ميروى و در سجده ات ده بار ديگر همان ذكرها را ميخوانى ، آنگاه سر از سجده برداشته و ده بار ديگر همان ذكرها را تكرار ميكنى ، و باز به سجده ميروى و در هنگام سجود ده بار ديگر همان ذكر را ميخوانى ، آنگاه سر از سجده برميدارى و باز ده بار همان ذكر را ميخوانى ، سپس قيام مىكنى و پانزده بار آن ذكر را ميگوئى ، بعد حمد و سوره را ميخوانى و به ركوع ميروى در ركوعت ده بار همان ذكر را ميگوئى ، آنگاه از ركوع سر برميدارى و آن ذكر را ده بار ديگر ميخوانى ، سپس به سجده ميروى و در سجده ات ده بار همان ذكر را ميگوئى ، بعد سر از سجود برميدارى\r\n","description":"","footnote":"","page_name":" 271 ","page_number":271},
  {"content":"\r\nو باز ده مرتبه آن ذكر را تكرار ميكنى ، و سپس به سجده دوم ميروى و در هنگام سجود ده بار ديگر همان ذكر را ميخوانى ، و سر از سجده برميدارى و ده بار ديگر همان ذكر را تكرار ميكنى ، آنگاه تشهد گفته و سلام نماز را ميگوئى ، سپس برميخيزى و دو ركعت ديگر نماز مىكنى و در اين نماز نيز به همان ترتيب دو ركعت قبل عمل مىكنى و سلام ميدهى . امام باقر عليه السّلام فرمود : در هر ركعت هفتاد و پنج بار تسبيحات گفته مىشود كه هر كدام چهار تسبيح است و جمعاً سيصد تسبيح مىشود در هر ركعتى ، و رويهم هزار و دويست تسبيح در چهار ركعت گفته مىشود ، و خداوند عزّ و جلّ آنها را مضاعف مىسازد ( و چنان كه وعده فرموده در برابر هر حسنه ده حسنه پاداش عطا ميفرمايد ) بپاداش آنها براى تو دوازده هزار حسنه منظور مىكنند كه هر حسنه از آن در گرانى قدر مانند كوه احد و بزرگتر از آنست .\r\n1534 - و روايت كرده‌اند كه در نماز جعفر تسبيح پس از قرائت است و نيز اينكه تسبيح آن به اين ترتيب است : سبحان الله و الحمد لله و لا إله الا الله و الله اكبر و كسى كه اين نماز را ميخواند مطابق هر كدام از دو روايت عمل كند درست رفتار كرده و برايش جايز است .\r\nو قنوت در هر يك از دو نماز ( دو ركعتى ) پيش از ركوع خوانده مىشود ، و\r\n","description":"","footnote":"","page_name":" 272 ","page_number":272},
  {"content":"\r\nقرائت در ركعت اول حمد و سوره إذا زلزلت ، و در ركعت دوم حمد و سوره و العاديات است ، و در ركعت سوم ( يا ركعت اول دو ركعت دوم ) حمد و سوره إذا جاء نصر الله و در ركعت چهارم قرائت عبارتست از حمد و سوره توحيد ، و اگر بخواهى مىتوانى هر چهار ركعت را حمد و قل هو الله بخوانى .\r\n1535 - و در روايت عبد الله بن مغيره از امام صادق عليه السّلام آمده است كه آن حضرت فرمود : در نماز جعفر عليه السّلام سوره هاى قل هو الله أحد و قل يا أيها الكافرون را بخوان .\r\n1536 - و روايت كرده‌اند از ابراهيم أبى البلاد كه به أبى الحسن يعنى موسى بن جعفر عليهما السّلام گفت : چه پاداشى است براى كسى كه نماز جعفر بخواند ؟ گفت : اگر بعدد ريگهاى درهم فشرده بيابان و به اندازه كفهاى دريا گناه بر او باشد خداوند بپاداش آن همه آنها را مىبخشد گويد : عرض كردم : همه اين ثوابها براى ما هست ؟ فرمود : پس براى كيست جز اينكه مخصوص شما است ، گويد :\r\nعرض كردم : چه سوره اى بخوانم در آن نماز ؟ و نيز گويد : همچنين پرسيدم : هر سوره اى از قرآن كه خواستم مىتوانم خواند ؟ فرمود : نه ، بلكه إذا زلزلت و إذا جاء\r\n","description":"","footnote":"","page_name":" 273 ","page_number":273},
  {"content":"\r\nنصر الله و إنّا أنزلناه و قل هو الله احد را بخوان .\r\n1537 - از امام صادق عليه السّلام پرسيدند در بارهء كسى كه نماز جعفر بخواند آيا همانند آن ثوابى را كه رسول خدا صلَّى الله عليه و آله به جعفر فرمود برايش مىنويسند ؟ فرمود : آرى به خدا قسم .\r\n1538 - از عليّ بن ريّان روايت كرده‌اند كه گفت : به امام على النقى عليه السّلام عريضه اى نوشتم و طى آن سؤال كردم در مورد كسى كه دو ركعت از نماز جعفر عليه السّلام را بخواند آنگاه كارى برايش پيش آيد كه از خواندن دو ركعت ديگر او را باز دارد يا حادثه اى واقع شود كه اجبارا بايد ترك نماز كند ، آيا جايز است كه پس فارغ شدن از كارش آن نماز را تمام كند هر چند از محلّ نمازش بلند شده باشد يا حساب آنچه را خوانده نداشته باشد مگر اينكه دوباره نماز را از سر بگيرد و هر چهار ركعت را يك جا بجا آورد ؟ آن حضرت در پاسخ مرقوم فرمود : بلى در صورتى كه او را كارى پيش آمده باشد كه ناچار بايد بدان پردازد پس نماز را قطع كند و سپس برگردد و بنا را بر آنچه باقى مانده گذارد إن شاء الله .\r\n1539 - و أبو بصير از امام صادق عليه السّلام روايت كرده كه آن حضرت فرمود : نماز جعفر را در هر وقتى از شب يا روز كه خواهى بخوان ، و اگر خواهى آن را\r\n","description":"","footnote":"","page_name":" 274 ","page_number":274},
  {"content":"\r\nجزء نوافل شب محسوب كن و چنانچه خواهى همان را جزء نوافل روز به حساب آور ، كه به حساب نوافل تو ، و نيز نماز جعفر عليه السّلام هر دو محسوب خواهد شد و هر دو ثواب عايد تو خواهد گشت .\r\n1540 - و أبو بصير از امام صادق عليه السّلام روايت كرده كه فرمود : هر گاه شتاب و عجله داشتى پس نماز جعفر را تنها و بدون تسبيح بخوان و بعد تسبيحات را قضا كن .\r\n1541 - در روايت حسن بن محبوب گويد : در سجدهء آخر نماز جعفر بن - أبى طالب عليه السّلام اين دعا را بخوان : يا من لبس العزّ و الوقار ، يا من تعطَّف بالمجد و تكرّم به ، يا من لا ينبغي التّسبيح إلَّا له ، يا من أحصى كلّ شيء علمه ، يا ذا النّعمة و الطَّول ، يا ذا المن و الفضل ، يا ذا القدرة و الكرم ، أسألك بمعاقد العزّ من عرشك و منتهى الرّحمة من كتابك و باسمك الأعظم الأعلى و كلماتك التامّات أن تصلَّي على محمد و آل محمد ، و أن تفعل بي كذا و كذا ( يعنى : اى خدائى كه جامه عزّت و وقار را ببر كرده اى و اين جامه مخصوص تست ، اى خدائى كه مجد و بزرگى را رداى خويش فرموده اى ( يا مجد و شرف ردائى است كه بالاى تو سزاوار آنست ) ، اى خدائى كه تسبيح و تنزيه جز براى او سزا نيست ، اى آنكه علمش فراگير همه چيز است ، اى آنكه نعمتها و احسانها جمله از تو است از خدائى كه بر بندگان منّت نهاده اى و مورد تفضّلشان قرار داده اى ، اى خدائى كه قدرت و كرم از آن تست و قادر و مكرّم تنها توئى ، از تو درخواست مىكنم به عظمت آن جايگاهها از\r\n","description":"","footnote":"","page_name":" 275 ","page_number":275},
  {"content":"\r\nعرشت كه عظمت و عزّت بسته بدان جا است ( يا آن خصلتهاى ملكوتى و عرشى كه عزّت و شكوه آورد و بطور كلَّى بحقّ عزّت و جلال عرشت ) و بحقّ منتهاى رحمتت از كتابت ( رحمتت كه به اوج رسيده و در لوح محفوظ يا قرآن تو متجلَّى شده است ) و به اسم اعظمت كه بالاترين است ، و بحقّ كلمات تامّه ات كه بر محمّد و آل او درود فرستى و با من چنين و چنان كنى - كه بجاى چنين و چنان بايد حاجت خود را بگويد - ) .\r\n\r\nباب ( در بيان نماز حاجت )\r\n1542 - مرازم از امام كاظم عليه السّلام روايت كرده كه فرمود : هر گاه مصيبت و گرفتارى بزرگى برايت پيش آمد يا گريبانگيرت شد در روز به شصت مستمند و بىنوا تصدّق كن بدين نحو كه بر هر بىنوائى يك [ نيم 
  ] صاع برابر صاع پيامبر صلَّى الله عليه و آله از خرماى خشك يا گندم يا جو ( صاع پيامبر صلَّى الله عليه و آله پنج مدّ و صاع معروف چهار مدّ خرما يا گندم يا جو مىباشد ) و چون شب شد در ثلث آخر شب غسل ميكنى و كم ارزشترين و خشنترين لباسى را كه خانواده ات معمولا مىپوشند بتن ميكنى با اين تفاوت كه بايد لنگى هم ( بجاى زير جامه ) با آن لباس به ميان ببندى آنگاه دو ركعت نماز ميكنى كه ( پس از حمد ركعت اوّل ) سوره\r\n","description":"","footnote":"","page_name":" 276 ","page_number":276},
  {"content":"\r\n« قل هو الله » و در ركعت دوم سوره « قل يا أيّها الكافرون » ميخوانى ،\r\nو چون در ركعت آخر پيشانى بر خاك نهادى در سجود تهليل خداوند ميكنى ( يعنى كلمه لا إله إلا الله ميگوئى ) و تقديس او ( با سبحان الله يا سبّوح قدّوس ميگوئى ) و تعظيم و تمجيد الله ميكنى ( با ذكر كلماتى نظير « لا حول و لا قوّة إلَّا با لله العليّ العظيم » يا ذكرهائى ديگر كه مشتمل بر اين قبيل أسماء و دعوات باشد ) آنگاه گناهانت را ذكر ميكنى و آنچه را كه به ياد دارى يكايك نام مىبرى ، و آنچه را كه در خاطر ندارى يك جا بطور كلى بدان اقرار مىكنى ، سپس از سجده سر برميدارى وقتى پيشانى بر خاك نهادى در سجده دوم صد بار از خداوند طلب خير براى خود مىكنى بدين نحو كه ميگوئى :\r\n« اللَّهمّ إنّي أستخيرك بعلمك » ( يعنى : بار خدايا من با احاطه علم تو بر همه چيز و بر احوال خويش از تو خير خود را درخواست مىكنم يا بر آوردن حاجت مرا قرين خير من سازى ، و يا چنانچه خير من در آنست آن را برآورده سازى ، آنگاه خداوند را به آنچه از اسماء الهى كه خواهى ميخوانى و چنين دعا ميكنى : « يا كائنا قبل كلّ شيء و يا مكون كلّ شيء ، و يا كائنا بعد كلّ شيء - افعل بي . . . » ( يعنى : اى آنكه پيش از پديد شدن هر چيزى وجود داشته اى و اى كسى كه پديد آورنده و هستى بخش همه چيز توئى ، و اى خدائى كه پس از همه چيز وجود تو همچنان پاينده و پايدار خواهد بود با من چنين و چنان كن - كه البتّه بجاى چنين و چنان شخص خواسته و حاجت خود را از خداوند متعال درخواست مىكند ) و هر بار كه به سجده ميروى زانوهايت را به زمين برسان و لنگ را از روى آنها بردار تا برهنه شوند و آن را از\r\n","description":"","footnote":"","page_name":" 277 ","page_number":277},
  {"content":"\r\nپشت پا ميان زانوها و داخل ساقهايت بينداز . و من اميدوارم چنانچه اين اعمال و اذكار را بجا آورى حاجتت برآورده شود إن شاء الله تعالى ، و هنگامى كه ميخواهى شروع به اين كار كنى نخست بر محمد و اهل بيت او صلوات الله عليهم أجمعين درود و صلوات فرست ، و سپس دعا بخوان .\r\n\r\n( نماز ديگر براى حاجت )\r\n1543 - موسى بن قاسم بجلَّى از صفوان بن يحيى و او از محمّد بن سهل و ايشان هر دو از جمعى از استادان و مشايخ خود و آنان از امام صادق عليه السّلام روايت كرده‌اند كه آن حضرت فرمود : هر گاه برايت حاجت مهمّى بدرگاه خداوند عزّ و جلّ پيش آمد پس سه روز متوالى روزه بگير يعنى روزهاى چهارشنبه و پنجشنبه و جمعه ، و چون روز جمعه فرا رسيد غسل كن و لباس تازه گردان و به بالاترين نقطه پشت بام در خانه ات برو و آنجا ( يعنى زير آسمان ) دو ركعت نماز كن و دست بسوى آسمان بردار و سپس اين دعا را بخوان : « اللَّهمّ إنّي حللت بساحتك لمعرفتي بوحدانيّتك و صمدانيّتك و أنّه لا قادر على حاجتي غيرك ، و قد علمت يا ربّ أنّه كلَّما تظاهرت نعمتك عليّ اشتدّت فاقتى إليك ، و قد طرقني همّ - كذا و كذا - ، و أنت بكشفه عالم غير معلَّم ، واسع غير متكلَّف ، فأسألك باسمك الَّذي وضعته على\r\n","description":"","footnote":"","page_name":" 278 ","page_number":278},
  {"content":"\r\nالجبال فنسفت ، و وضعته على السّماء فانشقّت ، و على النّجوم فانتثرت ، و على الأرض فسطحت ، و أسألك بالحقّ الَّذي جعلته عند محمّد و الأئمّة عليهم السّلام - نام همه آنان را بر ميشمارى - أن تصلَّي على محمّد و أهل بيته و أن تقضي حاجتى و أن تيسر لي عسيرها ، و تكفيني مهمّها ، فإن فعلت فلك الحمد ، و إن لم تفعل فلك الحمد ، غير جائر في حكمك و لا متّهم في قضائك و لا حائف في عدلك » .\r\n( يعنى : بار خدايا براستى من بر آستانت وارد شده‌ام بسبب شناختى كه به يگانگيت و بىنيازيت دارم و ميدانم كه خداوندى مخصوص ذات واجب الوجود تو است و ديگران همه نيازمند تواند ، و نيك ميدانم كه جز تو هيچ كس توانائى برآوردن حاجتم را ندارد ، و به خوبى دانسته‌ام اى پروردگار من كه هر چه نعمت و احسان تو بر من دمادم فرو بارد نياز من نيز به تو شديدتر مىشود ، و اكنون مرا گرفتارى چنين و چنان رخ داده است ( البته بجاى كلمات چنين و چنان شخص بايد گرفتارى و اندوه خود را ذكر كند ) و تو خود به بر طرف ساختن آن بدون معلم و از كسى نياموخته عالم و آگاهى و بدون تحمّل زحمت توانائى ، پس از تو خواهش و درخواست مىكنم بنام مقدّست كه چون بر كوهها بنهى از هم گسسته و فرو پاشند ، و چون بر آسمانها گذارى بتركند و تكَّه تكَّه شوند ، و چون بر ستارگان گذارى فرو ريزند ، و بر زمين گذارى پس هموار شود ، و از تو درخواست ميكنم بدان حقّى كه آن را نزد محمد و امامان - صلوات و سلام بر آنان باد - قرار دادى ( و در اينجا نام امامان را يكايك بر شمار ) كه درود و رحمت فرستى بر محمد و اهل بيت او ، و نيز حاجت مرا برايم برآورده سازى ، و دشواريش را برايم آسان سازى و مهمّ آن را برايم كفايت كنى ، و اگر چنين كنى حمد و ستايش مخصوص توست ، و اگر برآورده نسازى هم حمد و ستايش مخصوص توست ، كه تو در حكم خود جائر نيستى و در قضائى كه رانده اى ( گمان )\r\n","description":"","footnote":"","page_name":" 279 ","page_number":279},
  {"content":"\r\nاتهامى بر تو نيست و عدول از حقّ ننموده اى ) آنگاه گونه و رخسار خود را بر خاك ميگذارى و چنين ميخوانى « اللَّهمّ إنّ يونس بن متى عبدك دعاك في بطن الحوت و هو عبدك فاستجبت له و أنا عبدك أدعوك فاستجب لي » ( يعنى : بار خدايا يونس ابن متى بندهء تو در شكم ماهى بدرگاهت دعا كرد در حالى كه بندهء تو بود و تو دعايش را اجابت كردى ، اكنون من نيز بندهء توام كه تو را ميخوانم پس دعاى مرا استجابت فرما ) .\r\nآنگاه امام صادق عليه السّلام فرمود : چه بسا براى خود من حاجتى پيش مىآيد و با همين نماز و دعا خدا را ميخوانم و چون ( از دشت و يا نقطه بلند زير آسمان ) به خانه بازمىگردم حاجتم برآورده شده است .\r\n1544 - سماعة از امام صادق عليه السّلام روايت كرده كه آن حضرت فرمود : معمولا وقتى يكى از شما بيمار مىشود طبيبى را ميخواند و به او پولى يا چيزى ميدهد ( تا او را درمان كند ) و هر گاه كارى با سلطان داشته باشد دربان مخصوص را رشوه اى ميدهد و او خواسته اش را برآورده مىكند ، حال هر گاه يكى از شما را گرفتارى و كار سختى پيش آمد اگر به خداوند عزّ و جلّ پناه برد و توسّل جويد و به اين منظور خود را پاك سازد ( طاهرا يعنى وضو يا غسل كند ) و صدقه اى بدهد كم يا\r\n","description":"","footnote":"","page_name":" 280 ","page_number":280},
  {"content":"\r\nزياد ( بسته بميل و توانائيش ) آنگاه به مسجد رود ، و دو ركعت نماز كند و حمد و ثناى الهى بجا آورد و بر پيامبر و اهل بيت آن حضرت عليهم السلام درود و صلوات فرستد ، آنگاه چنين دعا كند : « اللَّهمّ إن عافيتني من مرضي ، أو رددتني من سفري ، أو عافيتني ممّا أخاف . . . . - بدنبال اين دعا كسى يا چيزى را كه از آن مىترسد نام ببرد - » .\r\n( ترجمه دعا اينست : بار خدايا اگر مرا از بيماريم شفا دهى ( يا اميد آن دارم و يا تو سزاوارى به انجام اين خواهش كه همواره تفضل فرموده اى ، بهر حال جزاى إن محذوف است و اغلب در اين قبيل جملات شرطيّه معنى اينست كه اگر چنين و چنان ميشد به منتهاى خواسته‌ام رسيده بودم و ديگر انديشه اى و خواسته اى نداشتم يا مرا از اين سفر بسلامت برگردانى اگر براى سفر دعا مىكند يا مرا حفظ كنى از شرّ و آسيب دشمنان كه بيمناكم از فلان و به همان ( كه نام آن شخص يا چيزى را مىبرد ) چنانچه به ترتيبى كه گذشت عمل كند موردى نباشد مگر آنكه خداوند متعال خواسته او را به او اعطا فرمايد و اين استجابت بسبب وعدهء او است كه بپاس آن وعد واجب است كه خداوند متعال حاجت او را بر آورده سازد و نيز اينكه خدا اين عمل را بشكر نعمت او قبول مىفرمايد ( يا شايد اين عمل شكر نعمت بر آورده شدن حاجت است ) .\r\n\r\n( نماز ديگرى براى خواستن حاجت )\r\n1545 - امام سجّاد عليه السّلام را معمول چنين بود كه هر گاه پيشامدى ايشان را غمگين مىساخت آن حضرت دو جامه از زبرترين و خشنترين جامه هايشان را بتن ميكرد . سپس در آخر شب دو ركعت نماز ميكرد و چون به سجده آخر نماز ميرفت صد بار « سبحان الله » ، و صد مرتبه « الحمد لله » و صد بار « لا إله إلَّا الله » و صد مرتبه « الله اكبر » ميگفت و سپس به تقصيرهاى خويش در عبادت ( يا قصورى كه\r\n","description":"","footnote":"","page_name":" 281 ","page_number":281},
  {"content":"\r\nگاه واقع شده بود چون آن حضرت معصوم بود و خداوند متعال او را از خطا و نسيان نگه ميداشت ) اعتراف مىنمود ، آنچه را بخاطر داشت در سجده اش يكايك بر ميشمرد ، و آنچه را به ياد نميداشت يك جا و بطور كلَّى اعتراف ميكرد آنگاه دعا ميفرمود در حالى كه زانوهاى خود را برهنه فرموده بر روى خاك مىنهاد .\r\n\r\n( نماز ديگرى براى حاجت )\r\n1546 - از يونس بن عمّار روايت كرده‌اند كه گفت : از شخصى كه مرا آزار ميداد به خدمت امام صادق عليه السّلام شكايت كردم آن حضرت فرمود : او را نفرين كن : عرض كردم : او را نفرين كرده‌ام ( ولى كارگر نيفتاده ) آن حضرت فرمود :\r\nاين طور نيست ( كه هر نفرينى مستجاب شود ) لكن جهت استجابت دعا مدّتى چند از گناهان بكلَّى دورى كن و روزه بدار و نماز كن و صدقه بده ، و چون آخر شب شد وضوئى به تمام و كمال بساز ( كه همه دعاهاى مربوطه را بخوانى و هر عضو را دو بار آب بريزى و مستحبات را بجا آورى ) آنگاه برخيز و دو ركعت ( ايستاده ) نماز كن و در حال سجود اين دعا را بخوان : « اللَّهمّ إنّ فلان بن فلان ( بجاى اين دو كلمه نام شخص مورد نظر را بگويد ) قد آداني اللَّهمّ أسقم بدنه ، و اقطع أثره ، و انقص أجله ، و عجّل له ذلك في عامه هذا » .\r\n( يعنى : بار خدايا فلان پسر فلانى مرا مىآزارد خداوندا تن او را به بيمارى دچار ساز اثر او را قطع فرما كه اثرى از او نماند ، و مهلتش را كم ساز و به زودى اجل او\r\n","description":"","footnote":"","page_name":" 282 ","page_number":282},
  {"content":"\r\nرا در همين امسال برسان ) يونس گويد : من اين كار را كردم و اندك زمانى نگذشته بود كه هلاك شد .\r\n\r\n( نماز ديگرى جهت حاجت )\r\n1547 - عمر بن أذينه از پيرمردى از آل سعد روايت كرده كه گفت : ميان من و شخصى از اهل مدينه خصومتى پديد آمد كه بسيار پر خطر بود ( مثلا احتمال قتل ميرفت ) بدين جهت خدمت امام صادق عليه السّلام رسيدم و ماجرا را براى آن حضرت ذكر كردم و گفتم : به من چيزى بياموزيد ، باشد كه خداوند متعال حقّ مرا به من باز گرداند يا داد مرا بستاند و به من رساند ، آن حضرت فرمود : هر گاه قصد هلاك دشمنى داشتى ميان قبر و منبر رسول خدا صلَّى الله عليه و آله دو ركعت يا چهار ركعت نماز كن ، و اگر خواستى مىتوانى در خانه ات نماز كنى ( وقتى در مدينه نيستى ) و از خداوند درخواست كن كه تو را يارى كند ، و از آنچه تو را ميسر شود چيزى بردار و به اوّلين مستمندى كه به او برخوردى صدقه بده ، گويد : من آنچه را امام عليه السّلام فرموده بود انجام دادم ، پس كارم درست شد يا خداوند چنان كرد كه حقدار بودن من آشكار شد و خدا زمين مرا كه به زور غصب كرده بودند به من باز گردانيد .\r\n\r\n( نماز ديگرى جهت حاجت )\r\n1548 - زياد القندي از عبد الرّحيم قصير روايت كرده كه گفت : خدمت\r\n","description":"","footnote":"","page_name":" 283 ","page_number":283},
  {"content":"\r\nامام صادق عليه السّلام رسيدم و عرض كردم : فدايتان گردم من دعائى از خود ساخته‌ام ، آن حضرت فرمود : براى من دعايت را ( يا نو آوريت را ) فروگذار و رها كن و دعاى ساختگى و باصطلاح من درآوردى خود را عنوان نكن ( و يا اينكه دعاى جديد ساختن را به من واگذار ) . هر گاه مشكلى برايت پيش آمد به رسول خدا صلَّى الله عليه و آله پناه ببر بدين نحو كه دو ركعت نماز كن و آن را هديهء رسول خدا صلَّى الله عليه و آله ساز ، عرض كردم : چگونه اين كار را انجام دهم ؟ فرمود : نخست غسل ميكنى آنگاه دو ركعت نماز ميخوانى بدين نحو كه تكبيرات افتتاح آن را همانند افتتاح نماز واجب ميكنى ، و تشهّد را نيز مانند نماز واجب ميخوانى ( طولانى و مشتمل بر آداب و اذكار واجب و مستحبّ ، نه كوتاه ) و چون از تشهد فارغ گشتى و سلام نماز را گفتى چنين دعا ميكنى « اللَّهمّ أنت السّلام و منك السّلام و إليك يرجع السّلام . اللَّهمّ صلّ على محمّد و آل محمّد ، و بلَّغ روح محمّد و آل محمّد عنّي السّلام ، و السّلام عليهم و رحمة الله و بركاته ، اللَّهمّ إنّ هاتين الرّكعتين هديّة منّي إلى رسولك صلَّى الله عليه و آله فأثبني عليهما ما أمّلت و رجوت منك و في رسولك يا ولي المؤمنين » . ( يعنى : بار خدايا سلام و سلامت از همه عيب و نقصها توئى و سلامتى از بديها و بلاها موهبتى از جانب توست ، و سلام بسوى تو بر ميگردد ، بار خدايا بر محمّد و آل او درود و صلوات فرست و از جانب من به روح محمّد و آل محمّد سلام و درود رسان ، و برايشان سلام باد و رحمت و بركات خداوند متعال . بار خدايا اين دو ركعت نماز هديّه اى از من به رسول تو است پس مرا بپاداش اين دو ركعت ثواب عطا فرما آنچه را كه آرزو دارم و در مورد\r\n","description":"","footnote":"","page_name":" 284 ","page_number":284},
  {"content":"\r\nرسولت آن ( شفاعت ) را كه اميد ميدارم اى ولي مؤمنان ) آنگاه به سجده ميروى و چهل بار اين دعا را ميخوانى : « يا حيّ يا قيّوم ، يا حيّا لا يموت ، يا حيّ لا إله إلا أنت ، يا ذا الجلال و الإكرام ، يا أرحم الرّاحمين » .\r\nيعنى : اى زنده اى كه مرگ به ساحتت راه ندارد و زوال در وجود تو نيست و همه چيز از تو موجود و بر پا گشته است ، اى زندهء هميشه جاويد كه نيستى و مرگ ندارد ، اى زندهء كه نيست خدائى جز تو ، اى صاحب جلال و شكوه كه عظمت و اكرام مخصوص تو است اى مهربانترين مهربانان ) آنگاه گونه راستت را بر خاك ميگذارى و چهل مرتبه ديگر همان دعا را تكرار ميكنى ، و بعد گونه چپت را بر خاك نهاده و همان دعا را چهل مرتبه ديگر ميخوانى ، آنگاه سر خود را بلند ميكنى و دستهايت را برميدارى و باز همان دعا را چهل بار ميخوانى ، آنگاه دست خود را بر گردنت نهاده و چهل بار انگشت سبابه ات را حركت ميدهى ( يعنى به چپ و راست يا بالا و پائين حركت ميدهى ) پس محاسنت را با دست چپ بگير و به گريه پرداز و اگر نتوانستى خود را به حال گريه بدار و اين دعا را بخوان : « يا محمّد يا رسول الله أشكو إلى الله و إليك حاجتي ، و أشكو إلى أهل بيتك الرّاشدين حاجتي ، و بكم أتوجّه إلى الله في حاجتي » ( يعنى اى محمّد اى فرستاده خدا من حاجتم را به خدا و به تو شكوه ميكنم ، و نيز حاجتم را به اهل بيت تو كه هدايتكنندگان به راه راستاند شكوه مىبرم ، و به آبروى و شفاعت شما به خداوند روى مىآورم و حاجت خود را مىطلبم ) آنگاه به سجده ميروى و ميگوئى : « يا الله ، يا الله - آنقدر تكرار ميكنى تا نفست تمام\r\n","description":"","footnote":"","page_name":" 285 ","page_number":285},
  {"content":"\r\nشود و ميگوئى - صلّ على محمّد و آل محمّد « يعنى بر محمد و آل او صلوات فرست و با من چنين و چنان كن ( بجاى چنين و چنان دعا و حاجتت را ميگوئى ) امام صادق عليه السّلام اضافه فرمود : چنانچه شخص به اين ترتيب عمل نمايد من نزد خداوند عزّ و جلّ ضامنم كه از جاى خود حركت نكرده باشد مگر آنكه حاجتش برآورده شده باشد ( بعبارت ديگر آنقدر سريع به اجابت ميرسد كه شخص هنوز از جاى خود بلند نشده حاجتش برآورده شده است ) .\r\n\r\n( نماز ديگرى براى حاجت )\r\nپدرم - كه خداوند از او خشنود باد - در رساله اش كه برايم فرستاده گويد :\r\nفرزندم هر گاه تو را در پيشگاه خداوند عزّ و جلّ حاجتى باشد براى به اجابت رسيدن آن سه روز يعنى چهارشنبه و پنجشنبه و جمعه را روزه بگير ، و چون روز جمعه فرا رسيد در حالى كه غسل كرده باشى ( كه ظاهرا غسل جمعه كافى باشد يا به قصد هر دو بكند .\r\nو اگر دو غسل كند يعنى حاجت و جمعه نور على نور باشد بنا بر آنچه بعضى از علماء - رحمهم الله - فرموده‌اند ) پيش از زوال روز جمعه بصحرا ( يا مكان باز و زير آسمان ) براى نماز بدرگاه خداوند تعالى بيرون رو ، و دو ركعت نماز كن ، كه در هر ركعت الحمد و پانزده بار سوره « قل هو الله » را ميخوانى ، و چون به ركوع رفتى ده نوبت ديگر ميخوانى ، و چون سر از ركوع برداشتى ده بار ديگر ، و وقتى به سجده رفتى ده مرتبه\r\n","description":"","footnote":"","page_name":" 286 ","page_number":286},
  {"content":"\r\nديگر « قل هو الله » و چون سر برداشتى ده بار ديگر همان سوره را ميخوانى ، و چون به سجده دوم رفتى باز ده بار ، و وقتى سر از سجده برداشتى ده بار ديگر همان سوره را ميخوانى ، آنگاه براى ركعت دوم نماز بر ميخيزى بدون گفتن تكبير ، و همانند ركعت اول رفتار ميكنى ، و قنوت را در ركعت دوّم پس از قرائت و پيش از ركوع ( همانند ساير نمازها ) بخوان .\r\nو چون خداوند تبارك و تعالى با بر آوردن حاجتت بر تو تفضّل فرمود ، دو ركعت نماز شكر بجا آور ، بدين نحو كه در ركعت اول الحمد و سوره « قل هو الله » و در ركعت دوم الحمد و سوره « قل يا أيّها الكافرون » را ميخوانى ، و نيز در ركعت اوّل در ركوعت ميگوئى : « الحمد لله شكرا » يعنى حمد ميكنم خداوند تعالى را به منظور شكرگزارى ، و در سجود ميگوئى : « شكرا لله و حمدا » و در ركعت دوم در ركوع و سجودت اين دعا را ميخوانى : « الحمد لله الَّذي قضى حاجتي و أعطاني مسألتي » ( يعنى جميع محامد مخصوص خداوند است بپاس آنكه حاجت مرا برآورد و خواستهء مرا به من عطا فرمود ) .\r\n\r\n( نماز ديگرى براى حاجت )\r\n1549 - در كتاب محمّد بن احمد بن يحيى بن عمران اشعرى بنقل از ابراهيم بن هاشم ، و او از محمّد بن سنان كه واسطه نقل را تا امام صادق عليه السّلام\r\n","description":"","footnote":"","page_name":" 287 ","page_number":287},
  {"content":"\r\nمىرساند ، چنين آمده است كه آن حضرت در مورد شخصى كه مشكلى او را اندوهگين ساخته و حاجتى دارد فرمود : دو ركعت نماز مىكند به اين ترتيب كه در ركعت اول ( پس از حمد ) هزار بار سوره « قل هو الله احد » را ميخواند ، و در ركعت دوم يك مرتبه همان سوره را ميخواند آنگاه از خداوند حاجت خود را ميخواهد .\r\nآنچه از نمازهاى حاجت كه روايتش به من رسيده در كتابى كه به همين عنوان تصنيف كرده‌ام غير از پنجاه ركعت ( يعنى نمازهاى واجب و مستحب يوميه ) همه را در آن كتاب ذكر كرده‌ام .\r\n\r\n( باب نماز استخاره )\r\n1550 - هارون بن خارجه از امام صادق عليه السّلام روايت كرده كه آن حضرت فرمود : هر گاه يكى از شما ( شيعيان ) بخواهد كار مهمّى ( كه نياز به مشاوره دارد ) انجام دهد ، در اين صورت با هيچ يك از مردم در بارهء آن مشورت و نظرخواهى نكند ، تا نخست با خداوند تبارك و تعالى مشاوره نمايد . راوى گويد : عرض كردم :\r\nفدايتان گردم مشاوره با خداوند تبارك و تعالى ديگر چيست ؟ فرمود : نخست از خداوند متعال درخواست مىكند كه خير او را در آن كار پيش آورد و كارش را درست كند ( يا كلمه « استخير الله » را بگويد و اگر « برحمته » را نيز اضافه كند بهتر است ) آنگاه با ديگران به مشاوره پردازد ، و هر گاه شخص با مشاوره خداوند تبارك\r\n","description":"","footnote":"","page_name":" 288 ","page_number":288},
  {"content":"\r\nو تعالى كارش را آغاز كند ، خداوند نيز خير او را بر زبان هر يك از مردم كه طرف مشورت او قرار گيرد جارى خواهد ساخت .\r\n1551 - و مرازم از امام صادق عليه السّلام روايت كرده است كه فرمود :\r\nهر گاه يكى از شما بخواهد كار مهمى انجام دهد بايد دو ركعت نماز كند آنگاه حمد و ثناى خداوند عزّ و جلّ بجا آورد و بر پيامبر خدا صلَّى الله عليه و آله صلوات فرستد و بعد اين دعا را بخواند : « اللَّهمّ ان كان هذا الامر خيرا لى في دينى و دنياى فيسّره لى و قدّره لى ، و ان كان غير ذلك فاصرفه عنّى » ( يعنى : بار خدايا اگر اين كار خير دين و دنياى مرا در بردارد ، پس انجام آن را برايم ميسّر و مقدّر فرما ، و اگر چنين نيست ، پس آن را از من برگردان و دور ساز ) مرازم گويد : از آن حضرت پرسيدم در آن دو ركعت چه ميخوانند ؟ فرمود : هر چه ميخواهى بخوان ، اگر خواستى « قل هو الله احد » ، و « قل يا ايها الكافرون » در آن دو ركعت بخوان . ولى « قل هو الله احد » معادل يك سوم قرآن است .\r\n1552 - محمّد بن خالد قسرى از امام صادق عليه السّلام در باره استخاره سؤال كرد ، آن حضرت فرمود : در ركعت آخر نماز شب ( ركعت هشتم يا يازدهم ) در حالى كه سر بر سجده نهاده اى صد و يك بار از خداوند استخاره كن ( يا خير خود را\r\n","description":"","footnote":"","page_name":" 289 ","page_number":289},
  {"content":"\r\nدرخواست كن ) پرسيد : چگونه يا با چه لفظى بگويم ؟ فرمود : ميگوئى : « أستخير الله برحمته ، أستخير الله برحمته » .\r\n1553 - و حمّاد بن عثمان از امام صادق عليه السّلام روايت كرده كه آن حضرت در مورد استخاره فرمود : ترتيب آن چنين است كه شخص در سجده آخر دو ركعت نافلهء صبح صد و يك بار « أستخير الله » بگويد ، و حمد خداى متعال بجا آورد و صلوات بر پيامبر اكرم و آل او فرستد ، آنگاه پنجاه بار لفظ استخاره از خداوند را بگويد ، سپس حمد خداوند بجا آورد و صلوات بر پيغمبر و آل او صلَّى الله عليه و آله فرستد و صد و يك بار استخاره را تمام كند ( يعنى ترتيب آن صد و يك بار چنين است كه در دو نوبت يك بار پنجاه مرتبه و پس از حمد و صلوات پنجاه يك بار ديگر بگويد تا كامل شود ) .\r\n1554 - و حمّاد بن عيسى از ناحيه و او از امام صادق عليه السّلام روايت كرده است كه آن حضرت هر گاه قصد داشت بنده يا چهارپائى بخرد يا كار ساده يا حاجت سبكى داشت هفت بار استخاره ميكرد يعنى استخير الله مىگفت و از خداوند عزّ و جلّ طلب خير مينمود ، و هر گاه كار مهم و بزرگى داشت لفظ « استخير الله » ( طلب خير از خداوند متعال را ) صد مرتبه مىفرمود .\r\n1555 - و معاوية بن ميسره از امام صادق عليه السّلام روايت كرده كه\r\n","description":"","footnote":"","page_name":" 290 ","page_number":290},
  {"content":"\r\nآن حضرت فرمود : هيچ بنده اى نيست كه به اين استخاره هفتاد مرتبه از خداوند طلب خير كرده باشد مگر اينكه خداوند عزّ و جلّ او را خير رساند و آن چنين است كه ميگويد :\r\n« يا أبصر النّاظرين - تا آخر دعاى متن - كذا و كذا » .\r\nيعنى : اى بيناترين نظركنندگان ، و اى شنواترين شنوايان ، و اى سريعترين حسابخواهان ، و اى مهربانترين مهربانان ، و اى صحيح حكمترين حكمكنندگان بر محمّد و خاندان او درود فرست ، و خير مرا در اين كار - و كارش را بگويد - پيش آور و مقدّر فرما .\r\nو پدرم - رضي الله عنه - در رساله اى كه برايم فرستاده گويد : فرزندم هر گاه خواستى كارى انجام دهى دو ركعت نماز بخوان و صد و يك بار استخير الله بگو ، پس هر چه در خاطرت قرار گرفت به آن عمل كن و در دعايت بگو : « لا إله الا الله الحليم الكريم ، لا إله الا الله العلىّ العظيم ، ربّ به حق محمّد و آله صلّ على محمّد و آله ، و خر لى في - كذا و كذا - للدّنيا و الآخرة خيرة في عافية » ( يعنى : هيچ خدائى نيست مگر خداوند حليم و كريم ، نيست خدائى جز آن خداوند بلند مرتبه بزرگ و با عظمت ، پروردگار من بحقّ محمّد و آل او بر محمّد و آلش درود فرست ، و خير مرا در فلان كار - كه حاجت شخص است - خير دنيا و آخرت ، خيرى كه در عافيت باشد مقدّر فرما .\r\n","description":"","footnote":"","page_name":" 291 ","page_number":291},
  {"content":"\r\n\r\n( باب ثواب نماز مشهور به نماز فاطمه عليها السّلام يا نماز اوّابين )\r\n( توضيح : اين نماز بين اصحاب و شيعيان به نماز امير المؤمنين عليه السّلام مشهور است چنان كه در روايت مفضل آمده است - بنقل از والد معظم - مدّ ظله - ذيل عنوان باب ) .\r\n1556 - عبد الله بن سنان از امام صادق عليه السّلام روايت كرده كه آن حضرت فرمود : هر كس وضو بسازد ، و وضو را با رعايت آداب و كامل بسازد ، و آغاز نماز كند ، و چهار ركعت نماز گزارد ، و در ميانه ( هر دو ركعت ) سلام دهد ، و در هر ركعت [ يك بار 
  ] الحمد و پنجاه مرتبه سوره « قل هو الله احد » را بخواند از نماز فارغ شود در حالى كه ميان او و خداوند عزّ و جلّ گناهى نمانده باشد مگر اينكه همه آمرزيده شده باشد .\r\n1557 - و أما محمّد بن مسعود عيّاشى - رحمه الله - در كتاب خود روايت كرده است از عبد الله بن محمّد ، و او با چند واسطه از هشام بن سالم ، و او از امام صادق عليه السّلام كه فرمود : هر كس چهار ركعت نماز كند ، و در هر ركعت ( پس از حمد ) پنجاه بار سورهء توحيد را بخواند ، اين نماز ، نماز فاطمه زهرا عليهما السّلام است ، و\r\n","description":"","footnote":"","page_name":" 292 ","page_number":292},
  {"content":"\r\nهمين نماز توبه كنندگان است ( يعنى همين نماز بمنزلهء توبه باشد براى آمرزش گناهان ) .\r\nو استاد ما محمّد بن حسن بن وليد - رضي الله عنه - همين نماز و ثوابش را روايت ميكرد با اين تفاوت كه ميفرمود : البته من اين نماز را به عنوان نماز فاطمه زهرا عليها السّلام نمىشناسم ، و اما اهل كوفه آنان اين نماز را نماز فاطمه عليها السّلام ميدانند .\r\nاين نماز و ثوابش را أبو بصير از امام صادق عليه السّلام روايت كرده است .\r\n\r\nباب ( در بيان ثواب دو ركعت نمازى كه صد و بيست بار قل هو الله أحد در آن بخوانند )\r\n1558 - در روايت محمّد بن أبى عمير از امام صادق عليه السّلام نقل شده كه آن حضرت فرمود : هر كس دو ركعت نماز سبك بخواند و در هر ركعت شصت بار سورهء « قل هو الله احد » را بخواند ، از نماز فارغ شود در حالى كه هيچ گناهى ميان او و خداوند باقى نمانده باشد . ( يعنى همه گناهانش جز حقوق مردم بدان نماز آمرزيده شده باشد ) .\r\n","description":"","footnote":"","page_name":" 293 ","page_number":293},
  {"content":"\r\n\r\nباب ( در بيان ثواب نافله در ساعت غفلت )\r\n1559 - رسول خدا صلَّى الله عليه و آله فرمود : نافله بخوانيد در ساعت غفلت و لو دو ركعت نماز سبك باشد ، براستى كه همين دو ركعت دار الكرامه را نصيب مىكند ( يا سبب دخول به دار الكرامه مىشود ) .\r\n1560 - و در خبر ديگرى آمده كه سبب دخول به « دار السّلام » مىشود ، كه همان بهشت است ، و ساعت غفلت زمان بين مغرب و عشاء است .\r\n\r\nباب ( در بيان احاديث نادره مربوط به نمازها )\r\n1561 - بكير بن أعين از امام باقر عليه السّلام روايت كرده كه فرمود :\r\nرسول خدا صلَّى الله عليه و آله هرگز نماز چاشت ( الضّحى ) نكرد .\r\nشرح : « عامّه نمازى را بنام صلاة الضحى ذكر ميكنند كه در هنگام بالا آمدن روز بجا مىآورند و در مذهب اماميّه آن بدعت است » .\r\n1562 - عبد الواحد بن مختار انصارى از امام محمّد باقر عليه السّلام روايت\r\n","description":"","footnote":"","page_name":" 294 ","page_number":294},
  {"content":"\r\nكرده گويد : از آن حضرت در بارهء نماز چاشت سؤال كردم . فرمود : نخستين جمعى كه نماز چاشت كردند قوم تو بودند ( كه أبو هريره و پيروان او باشند ) و ايشان از گمراهان و بيخبران بودند كه آن نماز را خواندند در حالى كه رسول خدا صلَّى الله عليه و آله هرگز آن نماز را بجا نياورد . و نيز فرمود : همان أمير المؤمنين عليه السّلام بر شخصى گذر كرد كه نماز چاشت ميخواند ، پس على عليه السّلام پرسيد : اين چه نمازى است ؟ آن شخص گفت : يا امير المؤمنين آيا رها كنم اين نماز را ؟ آن حضرت فرمود : آيا بنده اى را كه نماز ميگزارد من نهى مىكنم ؟ ( يعنى اگر نماز تو صحيح بود كه ممكن نبود من بندهء در حال نماز را از نماز نهى كنم ) .\r\n1563 - زراره از امام باقر عليه السّلام روايت كرده كه فرمود : رسول خدا صلَّى الله عليه و آله هرگز نماز چاشت نكرد ، گويد : عرض كردم : آيا مگر شما به من نفرموديد كه آن حضرت در ابتداى روز يعنى هنگام چاشت چهار ركعت نماز ميكرد ؟\r\nفرمود : آرى ، ولى آن حضرت به عنوان چاشت نماز نمىكرد بلكه گاهى كه شغل يا مانعى پيش مىآمد چهار ركعت نافله ميكرد از هشت ركعت بعد از ظهر .\r\n1564 - و عبد الله بن سنان از امام صادق عليه السّلام در بارهء نماز نافلهء ماه مبارك رمضان سؤال كرد ، آن حضرت فرمود : سيزده ركعت است كه هشت ركعت از آنها نافله شب و سه ركعت وتر ، و دو ركعت نافله صبح كه پيش از نماز صبح است .\r\n","description":"","footnote":"","page_name":" 295 ","page_number":295},
  {"content":"\r\nرسول خدا صلَّى الله عليه و آله چنين نماز ميكرد . و اگر فضيلتى مىبود ( در نماز تراويح ) رسول خدا صلَّى الله عليه و آله بيش از ديگران بدان عمل مىفرمود ، و از هر كس ديگر سزاوارتر بود .\r\n1565 - و عقبة بن خالد از آن حضرت ( امام صادق عليه السّلام ) سؤال كرد :\r\nدر مورد شخصى كه مشغول نماز است و ديگرى او را صدا مىزند و ميخواند ، و او از روى سهو جوابش را ميدهد ، در اين صورت تكليف او چيست و چه كند ؟ آن حضرت فرمود : نمازش را ادامه ميدهد و تمام مىكند ( يعنى كلامى كه سهوا گفته شود نماز را باطل نمىكند ) .\r\n1566 - و عمران بن علىّ حلبى از امام صادق عليه السّلام روايت كرده كه فرمود : ( كسى كه فراموشكار است ) شايسته آنست كه به منظور دچار نشدن و پيشگيرى از وقوع سهو ، نماز را سبك گزارد ( و طولانى نكند ) .\r\n1567 - و سماعة بن مهران از آن حضرت روايت كرده است كه فرمود : جايز است صدقه دادن پسر بچه نوباوه و بنده آزاد كردن او ، و امامت ( پيشنمازى ) كردن جهت مردم ، هر گاه پسر بچه ده ساله باشد . ( در مورد تصدّق و عتق اخبار بسيار است ، ولى در مورد امامت همان گونه كه قبلا احاديث مربوط به آن گذشت پسر بچه امامت نمىتواند كرد مگر حمل شود بر امامت براى اطفال . به اين ترتيب مفاد اين خبر با اخبارى كه بلوغ را شرط لازم امامت ميدانند ، معارض است .\r\n","description":"","footnote":"","page_name":" 296 ","page_number":296},
  {"content":"\r\n1568 - امام صادق عليه السّلام فرمود : هر گاه با اهل تسنّن و جماعت ( يا مخالفان شيعه اماميه ، و از روى تقيّه يا به نهج مدارا ) نماز كنى ، خداوند بعدد افرادى كه مخالف مذهب تو هستند گناهانت را مىآمرزد . ( اين خبر عينا گذشت ) .\r\n1569 - و عبد الرّحمن بن أبى عبد الله از امام صادق عليه السّلام روايت كرده كه آن حضرت فرمود : هر گاه خواستى نماز كنى در نعلين عربى نماز كن مشروط بر اينكه پاك باشد كه اين كار از سنتهاى رسول خدا صلَّى الله عليه و آله است .\r\n1570 - و حلبى از امام صادق عليه السّلام روايت كرده كه آن حضرت فرمود : هر گاه در سفر بعضى از نمازها را در غير وقت فضيلت بخوانى تو را زيانى ندارد .\r\n1571 - از عائذ أحمسى روايت كرده‌اند كه گفت : بر امام صادق عليه السّلام وارد شدم و ميخواستم از آن حضرت در باره نماز سؤالاتى كنم . پيش از آنكه چيزى از آن حضرت بپرسم ، ايشان خود سخن آغاز كرد و به من فرمود : هر گاه خداوند عزّ و جلّ را ملاقات كنى در حالى كه نمازهاى پنجگانه فريضه را تماما بجا آورده باشى .\r\nنمازهاى ديگر را از تو سؤال نخواهند كرد ( يا براى نمازهاى مستحبّى تو را مؤاخذه نخواهند كرد ) .\r\n1572 - امام صادق عليه السّلام فرمود : مؤمن مادام كه وضوء دارد ، در\r\n","description":"","footnote":"","page_name":" 297 ","page_number":297},
  {"content":"\r\nحال انجام تعقيبات نماز محسوب مىشود و اجر دارد .\r\n1573 - عبد الله بن سنان از امام صادق عليه السّلام روايت كرده گويد :\r\nبه آن حضرت عرض كردم : به من بفرمائيد در موردى كه شخص نماز نافله ( قضا شده ) بر عهده دارد چندان كه از شدّت زيادى ، مقدار و تعداد آنها را نميداند ، با اين ترتيب چه بايد بكند ؟ فرمود : بايد چندان نماز كند تا جايى كه از بسيارى آنها نداند چقدر نماز كرده است . تا مقدارى كه قضا كرده با آنچه در علم سابقش بوده برابر شود ، سپس گويد : به آن حضرت عرض كردم : او قادر به قضا كردن اين همه نيست ، چه كند ؟\r\nفرمود : اگر شغل و گرفتارى او ( كه موجب ترك نافله شده ) براى كسب روزى بوده كه ناگزير از انجام آن بوده يا در جهت برآوردن حاجت برادر مؤمنى بوده ، در اين صورت قضاى آنها بر عهده او نيست . و اگر اشتغال او براى جمع مال و زيادتيهاى دنيائى بوده و او را از اداى نافله بازداشته باشد ، قضاى همه آنها بر عهده اوست و گر نه روز قيامت در پيشگاه خداوند در حالى ظاهر شود كه نماز را كوچك شمرده و در انجام آن سستى ورزيده و حرمت رسول خدا صلَّى الله عليه و آله را زير پا نهاده و تباه ساخته است ) . يا بنا بر نقل ديگرى سنّت رسول خدا صلَّى الله عليه و آله را ضايع و تباه ساخته است ) . راوى گويد : عرض كردم : براستى او قادر به قضا كردن آنها نيست آيا مىتواند به عوض آن صدقه دهد ؟ آن حضرت مدّتى طولانى خاموش و متفكَّر ماند ، آنگاه فرمود : پس بايد تصدّق كند و صدقه بدهد ، عرض كردم : چقدر تصدّق كند\r\n","description":"","footnote":"","page_name":" 298 ","page_number":298},
  {"content":"\r\nفرمود : به اندازه توانائى و تمكن ماليش ، و كمترين مقدار آن اين است كه بهر مسكينى يك مدّ طعام در ازاء هر نمازى بدهند . عرض كردم : يك مدّ در ازاء چند نماز باشد ؟\r\nفرمود : بازاء هر دو ركعت از نماز شب يك مدّ ، و براى هر دو ركعت از نماز روز هم يك مدّ ، عرض كردم : توانائى بر انجام اين كار ندارد ، فرمود : در اين صورت براى هر چهار ركعت از نماز روز يك مدّ بدهد . عرض كردم : باز هم نمىتواند ، فرمود : پس يك مدّ براى همه نمازهاى شب و يك مدّ براى تمام نوافل روز بدهد . اما با همه اين صور نماز بهتر است . نماز بهتر است ، نماز بهتر است .\r\nو الحمد لله أوّلا و آخرا و ظاهرا و باطنا و صلَّى الله على محمّد و آله الطَّيّبين الطَّاهرين . محمّد جواد غفارى .\r\n","description":"","footnote":"","page_name":" 299 ","page_number":299},
  {"content":"\r\nتمّ كتاب الصّلاة و يليه كتاب الزّكاة و الصّيام و الله هو المعين في البدء و الختام\r\n","description":"","footnote":"","page_name":" 300 ","page_number":300},
  {"content":"\r\nبسم الله الرحمن الرحيم هر گونه سپاس و ستايش تقديم پيشگاه « الله » خالق و مالك همگى عوالم وجود ، و درود و رحمت خدا بر محمّد و خاندان پاكيزه و پاكش .\r\n\r\nأبواب زكات\r\n\r\nعلت وجوب زكات\r\n[ شيخ سعيد فقيه 
  ] أبو جعفر محمّد بن علىّ بن حسين بن موسى بن بابويه قمّى [ مصنّف اين كتاب 
  ] - كه خدا از او خشنود باد ، و او را در بهشت خود مسكن دهد - گفت :\r\n1574 - عبد الله بن سنان از امام صادق عليه السّلام روايت كرده است كه فرمود : خداوند عزّ و جلّ زكات را بمانند نماز فرض و مقرّر فرموده است ، و از اين رو اگر كسى زكات را حمل كند و آشكارا و بر ملا عطا نمايد ، باكى بر او نيست ، و اين بدان\r\n","description":"","footnote":"","page_name":" 301 ","page_number":301},
  {"content":"\r\nجهت است كه خداى عزّ و جلّ مقدار تأمين نيازمنديهاى فقرا را در اموال اغنيا مقدّر و مقرّر نموده است . و اگر ميدانست كه آن مقدار مفروض و معيّن ايشان را كفايت نميكند ، هر آينه آن را براى ايشان مىافزود ، و هر گونه تنگدستى و صعوبت معيشتى كه متوجّه فقرا شود ، از جهت خوددارى اغنيا از پرداخت حقوق ايشان است ، نه از جهت مقدار زكات و نارسائى آن .\r\n1575 - و مبارك عقرقوفى از امام ابو الحسن موسى بن جعفر عليهما السّلام روايت كرده است كه فرمود : همانا كه زكات به عنوان روزى فقرا و افزايش اموال اغنيا برقرار شده است .\r\n\r\nزكات مال بدر كن كه فضلهء رز را\r\nچو باغبان بزند بيشتر دهد انگور\r\n\r\n1576 - و موسى بن بكر از امام ابو الحسن موسى بن جعفر عليهما السّلام روايت كرده است كه فرمود : اموالتان را به وسيلهء زكات مصون بداريد .\r\n1577 - و حريز از زراره ، و محمّد بن مسلم روايت كرده است كه ايشان به امام صادق عليه السّلام معروض داشتند : كه در بارهء قول خداى عزّ و جلّ كه فرمود :\r\nهمانا كه اموال زكات ، مخصوص فقرا و مساكين و تحصيل داران زكات و تأليف قلوب و\r\n","description":"","footnote":"","page_name":" 302 ","page_number":302},
  {"content":"\r\nآزاد كردن بردگان ، و انفاق در راه خدا و درماندگان در راه سفر ، فريضه اى از جانب خداست ، آيا نظر شما اين است كه به همگى نامبردگان ، اگر چه عارف به حق شما نباشند ، داده مىشود ؟ فرمود : امام به همگى ايشان عطا مىكند ، زيرا كه ايشان به طاعت او معترفند .\r\nزراره گويد ، گفتم : پس اگر عارف به حق شما نبوده باشند ؟ امام فرمود : اى زراره اگر زكات را به كسانى ميدادند كه عارف بودند ، و از غير ايشان بازمىداشتند ، موردى براى اعطاى زكات يافت نميشد ، و همانا كه زكات به افراد غير عارف داده مىشود ، تا به دين راغب شوند ، و در آن استوار بمانند . و اما امروز تو و يارانت آن را جز به افراد عارف ندهيد ، و هر كه را از مسلمين يافتيد كه عارف بود به او عطا كنيد و به ساير افراد مردم عطا مكنيد .\r\nسپس فرمود : سهم مربوط به « المؤلفة قلوبهم » و سهم مخصوص آزاد كردن بردگان عام است ، يعنى هم اصناف كفّار را شامل مىشود ، و هم اصناف مسلمين را و بقيّه سهام ، خاصّ است - يعنى به مردم عارف اختصاص دارد - . ( يعنى امامى مذهبان ) .\r\nراوى گويد : گفتم : اگر افراد عارف يافت نشوند ؟\r\nامام فرمود : خداى عزّ و جلّ فريضه اى را فرض نميكند كه اهل آن يافت نشوند گفتم : اگر اموال زكات براى ايشان كفايت نكند ؟ فرمود : خداى عزّ و جلّ به آن اندازه\r\n","description":"","footnote":"","page_name":" 303 ","page_number":303},
  {"content":"\r\nكه براى فقرا كافى باشد در اموال اغنيا مقرر داشته است ،\r\nو اگر ميدانست كه اين اندازه براى ايشان كفايت نميكند ، هر آينه آن را افزايش ميداد ، سختيها و تنگدستيهائى كه به فقرا ميرسد ارتباطى به فريضه خداى عزّ و جلّ ندارد ، بلكه اين مشكلات از طرف كسانى به ايشان ميرسد كه از پرداختن حقّشان امتناع كرده‌اند ، و اگر مردم حقوق فقرا را مىپرداختند ، هر آينه ايشان به خوبى و خوشى زندگى ميكردند .\r\nو اما فقرا ( كه از مستحقّين زكات بشمار مىآيند ) اهل زمانت « 1 » و نيازمندانند .\r\nو مساكين نيازمندانى از غير اهل زمانند . و عاملين بر زكات ، تحصيل داران زكاتند .\r\nو سهم « المؤلفة قلوبهم » بعد از رسول خدا صلَّى الله عليه و آله ساقط است ، و سهم متعلق به « الرّقاب » در راه كمك به بردگانى صرف مىشود كه توانائى پرداختن مال المكاتبه را نداشته باشند ، و « غارمين » كه در آيه آمده وامدارانى هستند كه وام دريافتى خود را در راه حق و صحيح صرف كرده باشند ، ولى كارشان به ورشكستگى كشيده باشد . و مقصود از « سبيل الله » يا راه خدا جهاد است ، و « ابن السبيل » كه در آيه آمده كسى است كه مأوى و مسكن ندارد ، بمانند شخص مسافر و راهگذرى كه ناتوان باشد .\r\n\r\n","description":"","footnote":"\r\n« 1 » زمانت ، به فتح اول ، در لغت بمعنى بيماريهاى با واگير ، يا نقص عضو ، يا از كار افتادن نيروهاى بدن است .\r\n","page_name":" 304 ","page_number":304},
  {"content":"\r\nو صاحب زكات ، در صورتى كه همگى اقسام مستحقّين زكات وجود نداشته باشند ، ميتواند آن را بقسمى دون قسمى صرف كند .\r\n1578 - و امام صادق عليه السّلام به عمّار بن موسى السّاباطى فرمود :\r\nاى عمّار ، تو اموال بسيارى در اختيار دارى ؟ عمّار گفت : آرى فدايت شوم .\r\nفرمود : زكاتى را كه خدا بر تو مقرّر داشته است مىپردازى ؟ گفت : آرى .\r\nفرمود : « حق معلوم » را از مال خود بيرون ميكنى ؟ گفت : آرى .\r\nفرمود : به خويشاوندان خود رسيدگى مينمائى ؟ گفت : آرى .\r\nفرمود : به برادران اعتقادى خود ميرسى ؟ گفت : آرى .\r\nآنگاه فرمود : اى عمّار ، آگاه باش كه هر چه از پيش فرستادى از ميان نخواهد رفت ، و به ديگرى تعلَّق نخواهد گرفت ، و آنچه را كه پس از خود به جاى نهادى به تو نخواهد پيوست .\r\n1579 - و در روايت ابو الحسين محمّد بن جعفر بن اسدى - رضى الله عنه - از محمّد بن اسماعيل برمكى ، از عبد الله بن احمد ، از فضل بن اسماعيل ، از معتب مولاى امام\r\n","description":"","footnote":"","page_name":" 305 ","page_number":305},
  {"content":"\r\nصادق عليه السّلام آمده است كه گفت : امام عليه السّلام فرمود :\r\nهمانا كه زكات براى آزمايش اغنيا ، و كمك به فقرا وضع شده است ، و اگر مردم زكات اموال خود را مىپرداختند ، هيچ مسلمانى فقير و محتاج نمىماند ، و هر آينه با سهمى كه خداى عزّ و جلّ براى او مقرّر فرموده است مستغنى ميشد ، و مردم فقير و محتاج و گرسنه و برهنه نشده‌اند مگر به علت گناهان اغنيا ، و خداى عزّ و جلّ را سزاوار است كه رحمت خود را از كسى كه حقّ خدا در مال خود را بازداشته است بازدارد و به آن كسى كه خلق را آفريده و خوان رزق را گسترده است قسم ياد ميكنم كه هيچ مالى در خشكى يا دريا تباه نميشود مگر به علَّت ترك زكات ، و هيچ صيدى در خشكى يا دريا شكار نميشود مگر به علت ترك تسبيح در آن روز ، و همانا كه محبوبترين مردم نزد خداى عزّ و جلّ گشوده دستترين ايشان است ، و سخاوتمندترين مردم كسى است كه زكات مالش را بپردازد ، و در باره مؤمنين نسبت به حقّى كه خداى عزّ و جلّ براى ايشان در مال او مقرّر داشته است بخل نورزد .\r\n1580 - و امام رضا على بن موسى عليهما السّلام به محمّد بن سنان در جمله جوابهاى مسائل او نوشت : علَّت تشريع زكات تأمين قوت فقرا ، و حفظ و صيانت اموال اغنيا است . زيرا خداى عزّ و جلّ تندرستان را به رسيدگى به حال دردمندان و مبتلايان\r\n","description":"","footnote":"","page_name":" 306 ","page_number":306},
  {"content":"\r\nمكلَّف ساخته است ، چنان كه خداى تبارك و تعالى فرموده است : « هر آينه در اموالتان و نفوستان آزمايش خواهيد شد » . و مراد از آزمايش در اموال اخراج زكات ، و در نفوس توطين نفس بر صبر است ، و اضافه بر اين ، پرداختن زكات اداى شكر نعمتهاى خداى عزّ و جلّ ، و اميد بستن به آن فزونيى است كه در اثر شكر در مال پديد مىآيد ، به علاوه آن فزونى كه از طبيعت زكات به مال عايد مىشود ( چنان كه قطع كردن شاخه هاى زيادتر رز موجب فزونى انگور مىگردد ) مضافا به رأفت و رحمتى كه از اين رهگذر شامل حال ضعفا مىشود ، و عطف و تفقّدى كه به اهل مسكنت مىپيوندند ، و به علاوه آنكه زكات تحريض و تشويق اغنيا به مواسات ، و تقويت فقرا را در پى مىآورد ، و ايشان را در كار دين نيرومند ميسازد .\r\nو زكات پندى و عبرتى براى اغنيا است ، تا با ملاحظهء حال فقرا و تهيدستان دنيا ، حال پرملال تهيدستان و فقراى آخرت را به نظر آورند ، و براى روبرو شدن با احوال آن روز با صرف مال خود در راه خير ، سرمايه عمل صالحى بيندوزند ، و با مقايسهء اين احوال خداى تبارك و تعالى را در برابر نعمتى كه به ايشان انعام فرموده و ثروتى كه عطا كرده شكر گويند و دعا و تضرّع بجا آورند ، و از گرفتار شدن به وضعى مانند وضع فقرا بهراسند .\r\nاين امور كه در اينجا بيان شد ، در جملهء امور بسيار ديگر علَّت تشريع زكات و\r\n","description":"","footnote":"","page_name":" 307 ","page_number":307},
  {"content":"\r\nاداى صدقات و صلهء ارحام و انجام اعمال خير و خداپسندانه است .\r\n1581 - و امام ابو الحسن موسى بن جعفر عليهما السّلام فرمود : كسى كه زكات مال خود را به تمام اخراج كند ، و آن را در جاى خود قرار دهد ، مورد سؤال واقع نمىشود كه مال خود را از كجا به دست آورده است . ( چون چنين افراد كاملا رعايت قانون را كرده‌اند . )\r\n1582 - و امام صادق عليه السّلام فرمود : همانا كه خداى عزّ و جلّ زكات را در هر هزار درهم بيست و پنج درهم قرار داد ، زيرا كه او عزّ و جلّ خلق را بيافريد ، پس غنى و فقيرشان و قوى و ضعيفشان را بشناخت ، پس از هر هزار نفر بيست و پنج نفر را مسكين قرار داد ، [ و 
  ] اگر چنين نمىبود خدا ايشان را همى افزود ، زيرا كه او خالق ايشان است و ايشان را بهتر ميشناسد .\r\n\r\n( باب آنچه در بارهء خويشتندار از اداء زكات آمده است )\r\n1583 - حريز از امام صادق عليه السّلام روايت كرده است كه آن حضرت فرمود : هيچ صاحب زر يا سيم نيست كه از اداى زكات مال خود امتناع كند ، مگر آنكه در روز قيامت خداى عزّ و جلّ او را در بيابانى صاف متوقّف ميسازد ، و مارى از\r\n","description":"","footnote":"","page_name":" 308 ","page_number":308},
  {"content":"\r\nنوع مخصوص را كه از شدّت زهر موى سرش ريخته باشد بر او مسلَّط مىكند ، كه قصد جان او مينمايد ، و او از آن مار ميگريزد ، ولى چون ديد كه از شرّ آن خلاص نمىشود دستش را در اختيار آن قرار ميدهد ، تا آن را به مانند جويدن تربى بجود ، و آنگاه به صورت طوقى به گردن او مىپيچد ، و همين است معنى قول خداى عزّ و جلّ كه فرمود : « آن چيزى را كه از انفاق آن بخل كردند ، روز قيامت طوق گردنشان خواهند ساخت » « 1 » . و هيچ صاحب شتر يا گاو يا گوسفندى نيست كه از دادن زكات مال خود امتناع كند ، مگر آنكه خداوند در روز قيامت او را در بيابانى صاف متوقّف ميسازد ، تا هر چهارپاى سمدارى با سم خود او را لگدمال كند ، و هر حيوان نيشدارى او را با نيش خود به درد ، و هيچ صاحب نخل يا تاك را زراعتى نيست كه از اداء زكات امتناع كند ، مگر آنكه خداى تعالى به روز قيامت پايهء زمين او را تا طبقهء هفتم آن ، طوق گردن او بسازد .\r\n1584 - و معروف بن خرّبوذ ، از امام ابو جعفر عليه السّلام روايت كرده است كه فرمود : خداى تبارك و تعالى زكات را مقرون نماز قرار داده ، و در اين باره گفته است : « اقيموا الصّلوة و آتوا الزّكاة » يعنى نماز را به پا داريد ، و زكات را بپردازيد » .\r\nپس كسى كه نماز را به پا دارد و زكات را نپردازد چنان است كه نماز را به پا نداشته باشد .\r\n\r\n","description":"","footnote":"\r\n« 1 » آل عمران : 180\r\n","page_name":" 309 ","page_number":309},
  {"content":"\r\n1585 - و ايّوب بن راشد از امام صادق عليه السّلام روايت كرده است كه فرمود : كسى كه از پرداختن زكات امتناع كند ، به روز قيامت مارى را كه از شدّت زهر موئى بر سر نداشته باشد طوق گردنش ميسازد كه از مغز سرش مىخورد ، و همين است معنى قول خداى عزّ و جلّ كه فرمود : « آن چيزى را كه از انفاق آن بخل كردند ، به روز قيامت طوق گردنشان خواهند ساخت » .\r\n1586 - و مسعده از امام صادق عليه السّلام روايت كرده است كه فرمود :\r\nملعون است ، ملعون است ، مالى كه زكاتش پرداخته نشود .\r\n1587 - و محمّد بن مسلم از امام ابو جعفر عليه السّلام روايت كرده است كه فرمود : هيچ بنده اى نيست كه از اداء چيزى از زكات مالش امتناع كند ، مگر آنكه خدا آن چيز را به روز قيامت به صورت اژدهائى از آتش به گرد گردن او قرار ميدهد كه همچنان گوشتش را مىگزد تا از حساب فارغ شود ، و همين است معنى قول خداى عزّ و جلّ كه فرمود : « آن چيزى را كه از انفاق آن بخل كردند ، به روز قيامت طوق گردنشان خواهند ساخت » ، يعنى آن زكاتى كه از اداء آن بخل كردند .\r\n1588 - و عبيد بن زراره از امام صادق عليه السّلام روايت كرده است كه\r\n","description":"","footnote":"","page_name":" 310 ","page_number":310},
  {"content":"\r\nفرمود : هيچ كس از انفاق درهمى در محل شايستهء آن امتناع نمىكند ، مگر آنكه دو درهم در محلّ ناشايستهء آن انفاق مىكند و هيچ كس حقّى را كه به مالش تعلَّق گرفته است باز نميدارد ، مگر آنكه خدا به روز قيامت آن را به صورت مارى آتشين طوق گردن او ميسازد .\r\n1589 - و ابان بن تغلب از آن امام عليه السّلام روايت كرده است كه فرمود :\r\nدو خون در اسلام از جانب خداى تبارك و تعالى حلال است ، كه هيچ كس در بارهء آن قضاوت نمىكند تا زمانى كه خداى عزّ و جلّ قائم ما اهل بيت را مبعوث فرمايد ، پس چون خداى عزّ و جلّ قائم ما اهل بيت را مبعوث كرد ، او در بارهء آن دو به حكم خداى عزّ و جلّ حكومت مىكند : يكى زانى محصن است كه او را سنگسار ميسازد ، و ديگر مانع الزكات است كه گردنش را مىزند .\r\n1590 - و عمرو بن جميع از آن امام عليه السّلام روايت كرده است كه فرمود : هيچ زكات دهنده اى زكات را نپرداخته است كه چيزى از مالش كاسته شده باشد ، و از پرداختن آن امتناع نكرده است كه چيزى در مالش افزوده شده باشد .\r\n1591 - و در روايت ابو بصير از امام صادق عليه السّلام آمده است كه\r\n","description":"","footnote":"","page_name":" 311 ","page_number":311},
  {"content":"\r\nفرمود : كسى كه قيراطى از زكات را بازدارد نه مؤمن است و نه مسلم ، و او مصداق - قول خداى عزّ و جلّ است كه فرمود : « تا چون مرگ به سراغ يكى از ايشان آيد مكرّر گويد :\r\nپروردگارا مرا بازگردان تا مگر در مال يا عمرى كه پشت سر نهاده‌ام كار شايسته اى انجام دهم « « 1 » . و در روايت ديگر آمده است كه : « و هيچ نمازى از او قبول نمىشود » .\r\n1592 - و ابن مسكان از امام ابو جعفر عليه السّلام روايت كرده است كه فرمود : « در آن ميان كه رسول خدا صلَّى الله عليه و آله در مسجد بود ، ناگهان فرمود :\r\nبه پا خيز اى فلان ! به پا خيز اى فلان ! به پا خيز اى فلان ! تا آنكه پنج نفر را بيرون راند ، و فرمود : از مسجد ما خارج شويد ، و شما كه زكات نمىپردازيد در اين مسجد نماز مگذاريد .\r\n1593 - و ابو بصير از امام صادق عليه السّلام روايت كرده است كه فرمود :\r\nكسى كه از پرداختن قيراطى از زكات امتناع كند ، نه مؤمن است و نه مسلم ، و به هنگام مرگ تمنّاى بازگشت مىكند ، و او مصداق قول خداى عزّ و جلّ است كه فرمود : « تا چون مرگ به سراغ يكى از ايشان آيد ، گويد : « پروردگارا مرا بازگردانيد تا مگر در مال يا عمرى كه پشت سر نهاده‌ام كار شايسته اى انجام دهم » .\r\n\r\n","description":"","footnote":"\r\n« 1 » مؤمنون : 99 .\r\n","page_name":" 312 ","page_number":312},
  {"content":"\r\n1594 - و امام صادق عليه السّلام فرمود : يك نماز واجب بهتر از بيست حجّ است ، و يك حجّ بهتر از اتاقى آكنده از زر است كه آن را تا به آخر در خيرات و مبرّات صدقه كنند . سپس فرمود : و كامياب نشده است كسى كه بيست اتاق زر را در برابر بيست و پنج درهم از كف بدهد ، پس گفتند : معنى بيست و پنج درهم چيست ؟\r\nفرمود : كسى كه از پرداختن زكات امتناع كند ، نمازش متوقّف مىشود تا آنگاه كه زكات را بپردازد .\r\n1595 - و آن امام عليه السّلام فرمود : هيچ مالى در خشكى و در دريا تباه نمىشود مگر به علَّت تضييع زكات ، و هيچ پرنده اى شكار نمىشود مگر به علت فرو گذاشتن تسبيح خود .\r\n\r\n( باب آنچه در بارهء تارك الزكاتى آمده است كه زكات براى او واجب شده است )\r\n1596 - مروان بن مسلم ، از عبد الله بن هلال روايت كرده است كه گفت : از امام صادق عليه السّلام شنيدم كه ميگفت : آن كسى كه گرفتن زكات را ترك كند در حالى كه مستحقّ آن شده باشد ، مثل كسى است كه از پرداختن آن امتناع كند در صورتى كه بر او واجب شده باشد .\r\n","description":"","footnote":"","page_name":" 313 ","page_number":313},
  {"content":"\r\n\r\n( باب كسى كه از گرفتن زكات شرم مىكند و لذا به عنوانى ديگر به او داده مىشود )\r\n1597 - عاصم بن حميد ، از ابو بصير روايت كرده است كه گفت : به امام ابو جعفر عليه السّلام معروض داشتم : مردى از ياران ما شرم مىكند از اينكه زكات بگيرد ، آيا جايز است كه آن را به او بدهم و نام زكات بر آن ننهم ؟ فرمود : همين گونه به او بده و نام زكات را نزد او بر آن منه و مؤمن را خوار مساز .\r\n\r\n( باب اشيائى كه زكات بر آنها واجب مىشود )\r\n1598 - حسن بن محبوب از عبد الله بن سنان روايت كرده است كه گفت :\r\nامام صادق عليه السّلام فرمود : آيهء زكات : « خذ من أموالهم صدقة تطهرهم و تزكيهم بها » « 1 » در ماه رمضان بر او - يعنى رسول خدا صلَّى الله عليه و آله نازل شد ، پس رسول خدا صلَّى الله عليه و آله جارچى خود را فرمود تا در جمع مردم جار زد كه خداى تبارك و تعالى زكات را بر شما فرض نموده است ، همانطور كه نماز را بر شما فرض كرده است ، پس\r\n\r\n","description":"","footnote":"\r\n« 1 » التوبه : 103 .\r\n","page_name":" 314 ","page_number":314},
  {"content":"\r\nخدا زكات را از طلا و نقره و شتر و گاو و گوسفند ، و از گندم و جو و خرما و مويز بر شما فرض فرموده است . اين ندا را در ماه رمضان در جمع ايشان سر داد ، و اشياء ديگر را از زكات معاف داشت .\r\nامام عليه السّلام فرمود : آنگاه متعرض چيزى از اموال ايشان نشد ، تا سال نو فرا رسيد ، و ايشان روزه گرفتند ، و افطار كردند ، پس منادى خود را فرمود تا در جمع مسلمين ندا داد كه : آيا اى مسلمانان ، زكات اموالتان را بپردازيد ، تا نمازتان قبول شود .\r\nو امام عليه السّلام فرمود : سپس تحصيلداران زكات و عمّال « طسوق » يعنى عمّال خراج - را اعزام فرمود .\r\nو كيفيت گرفتن زكات از طلا اين است كه چيزى بر آن تعلَّق نميگيرد تا آنگاه كه به بيست مثقال برآيد ، پس چون به اين نصاب برآمد نصف دينار به آن تعلَّق ميگيرد ، تا زمانى كه به بيست و چهار مثقال برآيد ، كه در اين حال نصف دينار و يك درهم دينار به آن تعلق ميگيرد ، سپس بر همين حساب هر زمان كه چهار چهار بر بيست افزوده شود ، به هر چهار مثقال يك دهم تعلَّق ميگيرد ، تا به چهل مثقال برآيد ، پس چون به چهل مثقال برآمد يك مثقال به آن تعلَّق ميگيرد .\r\n","description":"","footnote":"","page_name":" 315 ","page_number":315},
  {"content":"\r\nو بر نقره زكاتى نيست تا به دويست درهم برآيد ، پس چون به دويست درهم برآمد زكات آن پنج درهم است ، و چون چهل درهم بر آن افزوده شود زكات آن چهل درهم ، يك درهم است . و در ما زاد آن زكاتى نيست تا به چهل برآيد .\r\nو در پنبه و زعفران و سبزيجات و ميوه ها و حبوبات زكاتى نيست تا فروخته شود ، و سال بر بهاى آن بگذرد .\r\nپس زمانى كه دويست درهم نزد كسى گرد آيد ، و سال بر آن بگذرد ، و پنج درهم زكات آن را اخراج كند ، و آن را به كسى بدهد و او يك درهم از آن را بازگرداند و بگويد كه آن مغشوش است يا مردود است ، در اين صورت ميبايد چهار درهم ديگر را نيز باز پس دهد ، زيرا ملاك تعلَّق زكات تحقّق نيافته است ، بدان جهت كه صاحب آن دراهم ، يك درهم از دويست درهم كم داشته است ، و زكات به مبلغ كمتر از دويست درهم تعلَّق نميگيرد .\r\nو بر شمشها زكاتى نيست ، مگر آنكه براى فرار از زكات به صورت شمش آن را درآورى پس اگر بدين وسيله از زكات بگريزى زكات را بر ذمّه خواهى داشت .\r\n","description":"","footnote":"","page_name":" 316 ","page_number":316},
  {"content":"\r\nو بر زينت آلات زكاتى نيست ، اگر چه به صد هزار بالغ شود ، مشروط به اينكه هر گاه مؤمنى آن را به رعايت خواست در اختيار او بگذارى ، زيرا همين عاريت دادن زكات آن است .\r\nو بر نقير زكاتى نيست ، و تنها زكات بر سكَّه هاى طلا و نقره است .\r\n1599 - و زراره و بكير از ابو جعفر عليه السّلام روايت كرده‌اند كه فرمود :\r\nبر گوهر و امثال آن و لو بسيار باشد زكات نيست .\r\nو بر نقرهء خام زكات نيست ، و همچنين بر مال يتيم نيز زكاتى نيست ، مگر آنكه در جريان تجارت قرار گيرد ، كه در اين صورت زكات به آن تعلَّق ميگيرد ، و سود تجارت از آن يتيم ، و ضمانت مال بر عهدهء تاجر است . و در روايتى آمده است كه سود تجارت ميان آن دو تقسيم مىشود .\r\nو پدرم - رضي الله عنه - در نامه اى كه براى من فرستاده است گفته : نبايد در زكات كمتر از نصف دينار به مستحق زكات داده شود .\r\nشرح : « در تهذيب از معاوية عمّار و عبد الله بن بكير از امام صادق عليه السّلام فرمود : جايز نيست كه بمستحقى كمتر از پنج درهم زكات داده شود » .\r\n","description":"","footnote":"","page_name":" 317 ","page_number":317},
  {"content":"\r\n1600 - و محمّد بن عبد الجبّار روايت كرده است كه يكى از ياران ما در نامه اى توسط احمد بن اسحاق به امام علىّ بن محمّد عسكرى عليهما السّلام نوشت كه : آيا جايز است كه من به يكى از برادرانم دو درهم يا سه درهم از بابت زكات تقديم دارم ؟\r\nپس امام عليه السّلام نوشت : بر اين گونه عمل كن ان شاء الله . و در بارهء مقدّم داشتن زكات و به تأخير افكندن آن به چهار ماه يا به شش ماه روايتى آمده است ، الا اينكه مقصود از آن روايت اين است كه چون زكات بر تو واجب شود آن را بپردازى و براى تو جايز نيست كه آن را مقدّم دارى يا به تأخير افكنى ، زيرا كه آن قرين نماز است ، و به جا آوردن نماز قبل از فرا رسيدن وقت يا بعد از سپرى شدن وقت جايز نيست ، مگر آنكه به عنوان قضا باشد ، و زكات نيز همين گونه است ، پس اگر خوش داشته باشى كه چيزى از زكات مالت را به منظور گشايش كار مؤمنى پيش از وقت بپردازى ، آن را به صورت وامى بر ذمّهء او بپرداز ، و چون زمان پرداختن زكات فرا رسد آن را به عنوان زكات با او احتساب كن ، تا هم در حساب زكات مالت محسوب شود ، و هم ثواب وام دادن برايت نوشته گردد .\r\n1601 - و از امام صادق عليه السّلام روايت شده است كه فرمود : خوب\r\n","description":"","footnote":"","page_name":" 318 ","page_number":318},
  {"content":"\r\nچيزيست وام دادن ، اگر وامدار تمكَّن داشته باشد ، آن را به تو مىپردازد و اگر دچار دست تنگى شود آن را به عنوان زكات با او حساب مىكنى .\r\n1602 - و روايت شده است كه : وام خود نگهدارندهء مال و پشتيبان زكات است و اگر مالى بر ذمّهء كسى داشته باشى و امكان وصول آن را نيابى ، پس اگر بخواهى آن را بابت زكات محسوب دار .\r\nو باكى نيست كه شخص ، بردهء مؤمنى را از محل زكات مال خود بخرد ، و آزاد سازد ، و در اين صورت اگر آن بردهء آزاد شده مالى به دست آورد و بميرد ، مال او متعلَّق به اهل زكات است ، زيرا برده با صرف مال ايشان خريده شده است .\r\nو اگر كسى پدر خود را از زكات مالش بخرد و آزاد كند ، عمل او جايز است .\r\nو چون شخص مؤمنى بميرد ، و تو خوش داشته باشى كه او را از محلّ زكات مالت كفن كنى پس آن زكات را به ورثهء او عطا كن ، تا او را با آن كفن كنند ، و در صورتى كه وارثى نداشته باشد ، تو خود او را كفن كن ، و آن را به حساب زكات بگذار ، و اگر ديگران بهاى كفنى را به ورثهء او دادند ، پس تو اگر خواستى او را كفن كن و آن را\r\n","description":"","footnote":"","page_name":" 319 ","page_number":319},
  {"content":"\r\nدر حساب زكات منظور كن ،\r\nو در اين صورت آنچه ديگران به ورثه پرداخته باشند متعلَّق به ايشان است ، تا به وسيلهء آن امور زندگى خود را سامان دهند . و اگر شخص متوفّى وامى بر ذمّه داشته باشد ورثه ملتزم نيستند كه از آنچه تو يا ديگران به ايشان داده‌ايد وام او را بپردازند ، زيرا اين وجه ، جزء ميراث نيست ، بلكه چيزى است كه بعد از وفات متوفّى به ورثهء او رسيده است .\r\nو در صورتى كه مال تو در جريان تجارت باشد ، و خريداران از تو بخواهند كه آن كالا را به رأس المال خود بفروشى ، و تو به اميد تحصيل منفعتى آن را نفروختى ، و در اين حال ، سال بر آن مال حلول كرد ، زكات آن بر ذمّهء تو است . ولى اگر كسى آن كالا را در برابر رأس المال از تو نخواست ، در اين صورت زكات آن بر ذمّهء تو نيست .\r\nو اگر مالت از تو غائب شود ، ( و درآمد آن هم به تو نرسد ) در اين صورت زكات آن بر تو نيست ، تا وقتى كه آن مال به تو باز گردد ، و در آن حال كه مال در دست تو باشد سال بر آن حلول كند مگر آنكه مال تو بر عهدهء كسى باشد كه هر زمان اراده كنى بتوانى آن را بگيرى ، كه در اين صورت زكات آن بر ذمّهء تو است . پس اگر منفعت آن به تو بازگردد زكات آن بر تو لازم است .\r\n","description":"","footnote":"","page_name":" 320 ","page_number":320},
  {"content":"\r\nو اگر چيزى را بفروشى و بهاى آن را دريافت كنى ، و با مشترى شرط كنى كه زكات يك سال يا دو سال يا بيشتر را بپردازد ، اين امر جايز است ، و در اين حال زكات بر ذمّهء او است نه بر ذمّهء تو .\r\nو اگر مالى را از كسى به وام بستانى ، و آن مال نزد تو بماند تا سال بر آن حلول كند ، زكات آن بر ذمّهء تو است .\r\nو زكات مال خود را به غير اهل ولايت مده ، و در ميان اهل ولايت نيز به پدر و مادر و فرزند و شوهر و زن و مملوك و جدّ و جدّه و هر كسى كه واجب النفقهء شخص باشد پرداخت مكن . ولى پرداختن زكات به برادر و خواهر ، عمو و عمّه ، خالو و خاله بلا مانع است .\r\n\r\nزكات انعام\r\n1603 - زراره گفت : به امام صادق عليه السّلام معروض داشتم كه :\r\nشخصى صد و نود و نه درهم و نوزده دينار دارد ، آيا بايد زكات آن را بدهد ؟ امام فرمود :\r\nنه . او نه از بابت دراهم زكاتى بر ذمّه دارد ، و نه از بابت دنانير ، مگر زمانى كه به حدّ\r\n","description":"","footnote":"","page_name":" 321 ","page_number":321},
  {"content":"\r\nنصاب برسد ، زراره گفت : و اين حكم در مورد همگى اشياء نافذ است .\r\nراوى گفت : به امام صادق عليه السّلام معروض داشتم كه شخصى چهار ماده شتر و سى و نه گوسفند ، و بيست و نه گاو دارد ، آيا بايد زكات آن را بدهد ؟ امام فرمود : از بابت هيچ كدام زكاتى نمىپردازد ، زيرا هيچ يك از آنها به حدّ نصاب نرسيده است . و به همين جهت زكاتى در آن واجب نيست .\r\n1604 - و عمر بن اذينه ، از زراره ، از امام ابو جعفر عليه السّلام روايت كرده است ، كه فرمود : به كمتر از پنج شتر چيزى تعلَّق نميگيرد ، پس چون به پنج رسيد ، يك گوسفند در آن واجب مىشود ، پس چون به ده شتر رسيد دو گوسفند و چون به پانزده بالغ شد سه گوسفند در آن واجب مىشود ، و چون به بيست رسيد چهار گوسفند و چنانچه به بيست و پنج رسيد پنج گوسفند به آن تعلَّق ميگيرد ، هنگامى كه يك شتر بر اين شمار افزوده شد « بنت مخاض » ى « 1 » در آن لازم مىآيد تا به سى و پنج بالغ شود . پس اگر بنت مخاضى در اختيار نداشت « ابن لبون » « 2 » نرى به جاى آن قرار ميگيرد ، و چون يك شتر بر سى و پنج شتر افزوده شد « بنت لبونى » در آن لازم مىآيد تا به چهل و پنج برآيد ، پس چنانچه يك شتر بر آن افزوده شد ، « حقّه » « 3 » اى به آن تعلَّق ميگيرد تا به\r\n\r\n","description":"","footnote":"\r\n« 1 » نام شتر در سالهاى زندگيش در حديث 1606 آمده است .\r\n« 2 » نام شتر در سالهاى زندگيش در حديث 1606 آمده است .\r\n« 3 » نام شتر در سالهاى زندگيش در حديث 1606 آمده است .\r\n","page_name":" 322 ","page_number":322},
  {"content":"\r\nشصت برسد ( و آن حقّه ناميده شده از آن جهت كه ميتوان از او سوارى گرفت ) . و چون يكى بر اين شمار اضافه شود ، دو بنت لبون در آن واجب مىشود تا به نود شتر بالغ گردد و هنگامى كه يك شتر بر آن افزوده شد ، بايد دو حقّه پرداخت شود تا شمار اشتران به يك صد و بيست برآيد ، پس اگر يك شتر بر اين تعداد افزون شد ، مىبايد از هر پنجاه شتر ، حقّه اى و از هر چهل شتر بنت لبونى به عنوان زكات تأديه گردد .\r\nو كسى كه « جذعه » اى « 4 » بر او واجب شود و آن را در اختيار نداشته باشد و حقّه اى نزد او باشد ، همان حقّه را پرداخته و دو گوسفند يا بيست درهم نقد همراه آن مىسازد .\r\nو كسى كه حقّه اى بر او واجب گردد ، و آن را واجد نباشد ، و به جاى آن جذعه اى در اختيار داشته باشد ، همان جذعه را تسليم مىكند ، و از مأمور جمعآورى زكات دو گوسفند يا بيست درهم دريافت مينمايد . و كسى كه حقّه اى بر او واجب شود ، و آن را در اختيار نداشته باشد ، و به جاى آن واجد بنت لبونى باشد ، همان بنت لبون را تأديه مىكند و دو گوسفند يا بيست درهم نقد ضميمهء آن ميسازد ، و كسى كه ميبايد بنت لبونى تأديه كند ، و واجد آن نباشد ، و به جاى آن حقّه اى نزد او باشد همان حقّه را تقديم ميدارد ، و مأمور زكات دو گوسفند يا بيست درهم به او مىپردازد . و كسى كه\r\n\r\n","description":"","footnote":"\r\n« 4 » نام شتر در سالهاى زندگيش در حديث 1606 آمده است .\r\n","page_name":" 323 ","page_number":323},
  {"content":"\r\nبنت لبونى بر ذمّه دارد ، و آن را در اختيار نداشته باشد ، و در عوض بنت مخاضى داشته باشد همان بنت مخاض را تسليم مىكند ، و دو گوسفند يا بيست درهم به آن مىافزايد . و كسى كه ميبايد بنت مخاضى تأديه كند ، و واجد آن نباشد ، و در عوض بنت لبونى نزد او باشد ، همان بنت لبون را تسليم مىكند ، و دو گوسفند يا بيست درهم نقد از مأمور دريافت مينمايد . و كسى كه به پرداخت بنت مخاضى ملزم است ، و آن را واجد نيست ، بلكه ابن لبونى دارد ، همان ابن لبون از او پذيرفته مىشود ، و چيزى ضميمهء آن نمىسازد .\r\n1605 - و از مردى از طايفهء ثقيف روايت شده است كه گفت : علىّ بن ابى طالب عليه السّلام مرا به حكومت « بانقيا » « 1 » و بخشى از روستاهاى كوفه بگماشت ، و در حضور جمع مردمان مرا گفت : در خراج خود بنگر ، پس در بارهء آن بكوش ، و درهمى از آن را وامگذار ، و چون آهنگ سفر به محلّ مأموريّتت كردى بر من بگذر ، گفت : پس به نزد او شدم ، و او مرا گفت : آنچه از من شنيدى تدبيرى و بنا به مصلحتى بود ، زنهار از آنكه مسلمانى يا يهوديى يا نصرانيى را در خصوص درهم خراجى\r\n\r\n","description":"","footnote":"\r\n« 1 » بانقيا چنان كه قاموس گفته قريه اى از قراء كوفه است .\r\n","page_name":" 324 ","page_number":324},
  {"content":"\r\nمضروب سازى ! يا چهارپاى وسيلهء كار كسى را براى دريافت درهمى بفروشى ، زيرا كه ما مأمورشده‌ايم كه از ما زاد نيازمنديهايش ( زكات ) دريافت كنيم .\r\n1606 - و امام علىّ عليه السّلام فرمود : مال زكات پيش از آنكه دريافت گردد فروخته نمىشود .\r\nمصنّف اين كتاب - رحمه الله - گويد : نام شتر در سالهاى زندگيش چنين است : شتر از نخستين زمانى كه مادرش او را از خود جدا ميسازد ، تا پايان سال « حوار » ناميده مىشود . پس چون به سال دوم درآيد ابن مخاض نام دارد ، زيرا كه مادرش آبستن شده است . [ و مؤنّث آن بنت مخاض يا ابنة مخاض مىباشد 
  ] . پس چون به سال سوم داخل شود ، ابن لبون نام ميگيرد و اين بدان جهت است كه مادرش وضع حمل كرده ، و داراى شير شده است آنگاه چون وارد سال چهارم گردد ، نر آن حقّ و ماده اش حقّه ناميده مىشود ، زيرا كه استحقاق و آمادگى سوارى دادن و بار بردن را يافته است . و چون به سال پنجم درآيد ، جذع خوانده مىگردد . و پس از وارد شدن به سال ششم آن را « ثنىّ » مينامند ، زيرا كه دندان « ثنيّه » اش را انداخته است . و چون به سال هفتم داخل شود ، دندان « رباعيه » اش را مىاندازد و از اين جهت « رباع » ناميده مىشود . و با داخل شدن به سال هشتم دندان بعد از رباعيه را مىافكند ، و « سديس » نام\r\n","description":"","footnote":"","page_name":" 325 ","page_number":325},
  {"content":"\r\nميگيرد .\r\nو چون به سال نهم درآيد ، نيشش ظاهر مىشود ، و « بازل » خوانده مىشود . و زمانى كه به سال دهم داخل شود « مخلف » ناميده ميگردد . و بعد از آن نامى ندارد و سالهائى كه در زكات شتر اخذ مىشود از ابن مخاض تا جذع است ، و بر اشتران « عوامل » كه در كشيدن آب و كارهائى از اين قبيل مورد استفاده واقع ميشوند - زكاتى نيست .\r\nبلكه احكام زكات بر اشترانى جارى است كه از خاربنها و علفهاى مراتع تغذيه ميكنند . و احكام زكات در اشتران بختى خراسانى نيز همان است كه در اشتران عربى تقرير شده است .\r\nو گاو ، زكاتى ندارد تا آنگاه كه شمار آن به سى رأس برسد ، پس چون به اين نصاب رسيد يك تبيع يعنى گوساله اى در سال اوّل زندگيش به آن تعلَّق ميگيرد ، و در كمتر از سى گاو زكاتى نيست ، و زكات آن از چهل گاو تا شصت رأس يك « مسنّة » مىباشد - يعنى گاوى كه دندان برآورده باشد - و از شصت تا هفتاد ، دو « تبيعه » ، و از هفتاد تا هشتاد يك تبيعه و يك مسنّه ، و از هشتاد تا نود ، دو مسنّه و از نود رأس سه تبيعه است . پس چون شمار گاوها فزونى گيرد و تعدادشان به كثرت گرايد ، اين احكام همگى ساقط مىشود ، و صاحب گاوها از هر سى رأس يك تبيع و از هر چهل\r\n","description":"","footnote":"","page_name":" 326 ","page_number":326},
  {"content":"\r\nرأس يك مسنّه تأديه مىكند .\r\nو در گاوهاى عوامل كه در خيش زدن و آب كشيدن و امثال آن به كار گرفته ميشوند - زكاتى نيست ، و زكات ، تنها بر گاوهائى است كه از علفهاى مراتع تغذيه ميكنند . و هر گاو كه در حوزهء صاحبش سال بر آن نگذشته باشد چيزى بر آن نيست ، پس چون سال بر آن بگذرد مشمول وجوب زكات است .\r\n1607 - و حريز ، از زراره ، از امام ابو جعفر عليه السّلام روايت كرده است ، كه گفت : به آن امام عرض كردم : در گاوميشها چيزى - يعنى زكاتى - هست ؟ فرمود :\r\nبمانند چيزى كه در گاو است .\r\nو بر گوسفند چيزى نيست تا به چهل عدد برآيد ، پس چون به چهل رسيد ، و يكى بر آن بيفزود ، زكات آن يك گوسفند است ، تا آنگاه كه به صد و بيست عدد برآيد ، پس اگر يك رأس بر آن افزوده شد ، زكات آن دو گوسفند است ، تا آنگاه كه به دويست عدد برآيد ، پس اگر يك رأس بر آن افزوده شد ، زكات آن سه گوسفند است ، تا آنگاه كه به سيصد عدد برآيد . پس چون شمار گوسفندان به كثرت گرايد ، اين احكام همگى ساقط مىشود ، و از هر صد رأس يك گوسفند تأديه مىكند .\r\n","description":"","footnote":"","page_name":" 327 ","page_number":327},
  {"content":"\r\nو ترتيب اخذ زكات و گوسفندان چنين است كه عامل زكات به محلّ گرد آمدن آنها ميرود ، و بانگ بر مىآورد كه : اى گروه مسلمانان ، آيا خداى عزّ و جلّ را در اموال شما حقّى هست ؟ پس اگر گفتند : آرى ، فرمان ميدهد تا گوسفندان را به سوى او برآورند ، و آنها را به دو دسته تقسيم مىكند ، و به صاحب آنها اختيار ميدهد تا يكى از آن دو دسته را براى خود بگذارد ، و عامل صدقات زكات خود را از دستهء دوم ميستاند .\r\nو در صورتى كه مالكى چهل رأس گوسفند در يك محلّ ، و چهل رأس ديگر در محلَّى دور تر داشته باشد ، عامل زكات حقّ ندارد كه از هر كدام آنها گوسفندى به رسم زكات بستاند ، بلكه بايد از مجموع آنها يك رأس بستاند - زيرا كه هر يك از آن دو دسته به نصاب دوم نرسيده است - و همچنين در صورتى كه گوسفندان دو مالك به هم آميخته شوند ، و مال هر يك از آن دو به حدّ نصاب نرسد ، و مجموع آنها به نصاب برسد ، عامل زكات حقّ ندارد كه از هر كدام آنها گوسفندى بستاند .\r\n1608 - و عبد الرّحمن بن حجّاج از امام صادق عليه السّلام روايت كرده است ، كه فرمود : در گوسفند پروارى ، و در آن گوسفند تازه زا - كه دو بره را پرورش ميدهد - و آن گوسفندى كه آن را براى استفاده از شيرش در خانه بسته‌اند ، و در فحل گوسفندان زكاتى نيست .\r\n","description":"","footnote":"","page_name":" 328 ","page_number":328},
  {"content":"\r\n1609 - و در روايت سماعه آمده است كه فرمود : اكوله ( پروار ) بابت زكات گرفته نمىشود - و مراد گوسفندى است كه براى خوراك زمستانى مىپرورانند ) و نيز گوسفند نر و قوچ را كه در گله است نمىستانند .\r\n1610 - و اسحاق بن عمّار از آن امام عليه السّلام در بارهء سخل - يعنى بره - سؤال كرد كه : چه وقت زكات بر آن واجب مىشود ؟ فرمود : زمانى كه مبدّل به « جذع » شود . يعنى به هفت ماهگى برسد و بنا به قول صاحب قاموس به سال دوم داخل شود .\r\n\r\nضمانت دريافتكنندهء زكات ، و زكات نقدين و مستحقّ زكات\r\n« 1 » ( 3 ) 1611 - و امام على بن موسى الرضا عليهما السّلام فرمود : قبيلهء بنى تغلب از اداى جزيه اباء داشتند ، و از عمر خواستند كه ايشان را از دادن آن معاف دارد ، چون عمر از آن ترسيد كه آن قبيله به دولت روم بپيوندند ، پس بر اين گونه با ايشان مصالحه كرد كه جزيه را از افرادشان بازگرفت ، و زكاتشان را مضاعف ساخت ، و ايشان به اين كار راضى شدند ، پس حكم اين مصالحه كه آن را پذيرفتند و به آن رضايت دادند بر ايشان نافذ است ، تا زمانى كه حقّ ظاهر گردد .\r\n1612 - و يعقوب بن شعيب از آن امام عليه السّلام سؤال كرد كه : آيا آن\r\n\r\n","description":"","footnote":"\r\n« 1 » العنوان زائد منا .\r\n","page_name":" 329 ","page_number":329},
  {"content":"\r\nعشورى كه از شخص ميگيرند ، از زكات او محسوب مىشود ؟ فرمود : آرى ، اگر بخواهد .\r\n1613 - و سكونى از امام جعفر بن محمّد عليهما السّلام ، از پدرانش ، از امام علىّ عليه السّلام روايت كرده است ، كه فرمود : چيزى كه مأمور ماليات عشريّه از تو گرفت و آن را در كوزه انداخت ، از زكات تو است ، و چيزى كه در كوزه نينداخت آن را از زكات خود به حساب مياور .\r\n1614 - و سماعه از ابو بصير روايت كرده است كه گفت : به امام صادق عليه السّلام معروض داشتم كه : شخصى سه هزار درهم براى هزينهء امور معاش دو سالهء خانواده اش اندوخته ميسازد ، آيا زكات بر ذمّهء او تعلَّق ميگيرد ؟ فرمود : اگر خود او حاضر بوده زكات بر ذمّه دارد ، و اگر غائب بوده زكاتى به آن اندوخته تعلَّق نميگيرد .\r\n1615 - و محمّد بن نعمان احول در بارهء كسى از آن امام سؤال كرد كه در پرداختن زكات مال خود شتاب كرده ، و پس از آن كسى كه زكات به او داده شده پيش از فرا رسيدن سر سال به توانگرى رسيده است - بنا بر اين حكم اين مسأله چيست ؟\r\nامام عليه السّلام فرمود : كسى كه زكات را به او داده از نو آن را باز مىپردازد .\r\n1616 - و از آن امام عليه السّلام در بارهء كسى سؤال كردند كه زكات مال\r\n","description":"","footnote":"","page_name":" 330 ","page_number":330},
  {"content":"\r\nخود را به شخصى داده كه او را دست تنگ مىپنداشته ، ولى بعدا او را توانگر يافته است ؟\r\nامام فرمود : آنچه به رسم زكات به او داده ذمّه اش را برى نميسازد .\r\n1617 - و محمّد بن مسلم روايت كرده است كه از آن امام عليه السّلام در بارهء كسى سؤال كرده است كه زكات مال خود را فرستاده است تا تقسيم شود ، ولى در اين ميان تلف شده است . در اين صورت آيا ضمانت آن تا مرحلهء تقسيم شدن بر عهدهء او خواهد بود ؟ امام فرمود : در صورتى كه موردى براى پرداختن زكات يافته است ، و آن را نپرداخته و به جاى ديگر فرستاده است ، ضامن است ، ولى اگر كسى را نيافته است كه به او بپردازد ، و به اين جهت آن را براى اهل و مستحقّينش فرستاده است ضامن نيست ، زيرا در اين صورت مال از دست او بيرون بوده است .\r\nو همچنين شخص وصىّ كه به او وصيّت كنند كه مالى را به كسى بدهد ، هر گاه شخص مورد وصيّت را بيابد و در دادن مال تعلَّل كند تا تلف شود ضامن است ، ولى اگر او را نيابد ضامن نيست .\r\n1618 - و ابو بصير از امام ابو جعفر عليه السّلام روايت كرده است ، كه فرمود : هر گاه شخص زكات را از مال خود جدا كند ، و آنگاه آن را به نام قومى نامگذارى\r\n","description":"","footnote":"","page_name":" 331 ","page_number":331},
  {"content":"\r\nكند ، و در اين ميان تلف شود ، يا آنكه آن را براى ايشان بفرستد و تلف شود ، غرامتى به او تعلَّق نميگيرد .\r\n1619 - و رسول خدا صلَّى الله عليه و آله زكات صحرانشينان را ميان صحرانشينان و زكات شهرنشينان را ميان شهرنشينان قسمت ميكرد ، و سهم مستحقّين را به طور مساوى به ايشان نمىپرداخت بلكه به آنان كه حضور مىيافتند ، و به اندازهء نيازشان مىپرداخت ، و مانند حقوق مبلغ معيّنى ندارد .\r\n1620 - و در روايت درست بن ابى منصور آمده است كه : امام صادق عليه السّلام در بارهء فرستادن زكات شخص به شهرى غير شهر خودش فرمود : باكى نيست . يك ثلث يا يك ربع را ميفرستد .\r\n1621 - و در روايت هشام بن حكم - رحمه الله - در بارهء مردى از آن امام عليه السّلام سؤال شده است كه زكات نقدينه اش را تسعير مىكند ، و زكات درهم را به دينار ، و زكات دينار را به درهم مىپردازد ، آيا اين كار رواست ؟ آن حضرت فرموده است : باكى بر آن نيست .\r\n1622 - و على بن جعفر ، از برادرش امام موسى بن جعفر عليهما السّلام در بارهء\r\n","description":"","footnote":"","page_name":" 332 ","page_number":332},
  {"content":"\r\nشخصى سؤال كرد كه زكات نقدينه اش را تسعير مىكند ، و زكات درهم را به دينار ، و زكات دينار را به درهم ميدهد ، آيا اين كار رواست ؟ امام فرمود : باكى بر آن نيست .\r\n1623 - و محمّد بن خالد برقى طىّ نامه اى از امام ابو جعفر ثانى عليه السّلام سؤال كرد كه : آيا جايز است كه به جاى زكات محصولات زراعى از قبيل گندم و جو ، و زكات طلا ، بهاى آن را به صورت دراهم برابر با قيمت بازار بپردازد ؟ آن حضرت جواب داد كه : هر كدام را كه ميسّر باشد بپردازد .\r\n1624 - و عمر بن يزيد از امام صادق عليه السّلام در بارهء مردى سؤال كرد كه به قصد فرار از زكات مال خود را در خريد زمينى يا خانه اى به مصرف برساند . آيا در اين صورت چيزى به او تعلَّق ميگيرد ؟ امام فرمود : نه . و اگر آن را به صورت زينت آلاتى يا شمشى هم درآورد چيزى به آن تعلَّق نميگيرد ، ولى آن فضل و ثوابى كه او خود را از آن ممنوع ساخته بيشتر از آن حقّى است كه خدا در مال او داشته ، و او با اين حيله از اداى آن امتناع كرده است .\r\n1625 - و زراره و محمّد بن مسلم از امام صادق عليه السّلام روايت كرده‌اند كه فرمود : هر آن كسى كه مالى داشته و سالى بر آن گذشته ، ميبايد زكات آن را بپردازد .\r\n","description":"","footnote":"","page_name":" 333 ","page_number":333},
  {"content":"\r\nگفتند : پس اگر يك ماه يا يك روز پيش از حلول سالش آن را به كسى ببخشد ؟ فرمود : در اين صورت چيزى بر ذمّهء او نيست .\r\nو زراره از آن امام عليه السّلام روايت كرده است كه فرمود : اين چنين كس عملش بمانند شخصى است كه در ماه رمضان در شهر خود روزهء خود را افطار كند ، سپس براى فرار از كفارهء روز در آخر روز به قصد مسافرت از شهر خويش بيرون رود .\r\n1626 - و امام ابو جعفر عليه السّلام فرمود : در مورد نه قسم اشيائى كه زكات به آنها تعلَّق ميگيرد - يعنى غلَّات چهارگانه و نقدين و انعام سه گانه - هر گاه در ظرف سال آنها را به اشيائى كه زكات به آنها تعلَّق نميگيرد مبدّل سازى از بابت آنها چيزى بر ذمّهء تو تعلَّق نميگيرد .\r\n1627 - و از امام ابو جعفر و امام صادق عليهما السّلام در بارهء مردى سؤال كردند كه خانه و خادم و غلامى دارد ، آيا ميتواند زكات را قبول كند ؟ آن دو امام عليهما السّلام فرمودند : آرى . زيرا خانه و خادم مال نيستند .\r\n1628 - و گاهى زكات براى صاحب هفتصد حلال است ، و براى صاحب پنجاه حرام است ، و اين در صورتى است كه صاحب هفتصد عيال بسيار داشته باشد ،\r\n","description":"","footnote":"","page_name":" 334 ","page_number":334},
  {"content":"\r\nبه طورى كه اگر آن را ميان ايشان قسمت كند ، براى او كفايت نكند ، از اين رو ميبايد خودش را از آن معاف دارد ، و ميبايد آن را براى عيالش بستاند ، و امّا صاحب پنجاه در صورتى كه تنها باشد ، و شغل و حرفه اى داشته باشد ، زكات بر او حرام است و ميبايد در آن حرفه كار كند ، و بخواست خداى تعالى در اشتغال به همان حرفه چيزى كه براى امرار معاشش كفايت كند به دست مىآورد .\r\nو جايز نيست كه چيزى از مال زكات به شرابخواره داده شود .\r\n1629 - و در روايت سماعه آمده است كه گفت : از امام صادق عليه السّلام سؤال كردم كه : آيا زكات به شخص داراى خانه و خادم ميرسد ؟ فرمود :\r\nآرى ، مگر آنكه خانه اش براى اجاره دادن باشد ، و مال الاجاره اش براى تأمين معاش [ خودش و 
  ] عيالش كفايت كند ، پس اگر مال الاجاره براى تأمين طعام و لباس و نيازمنديهاى خودش و عيالش كفايت نكند ، زكات بر او حلال است ، و اگر مال الاجارهء آن خانه براى ايشان كفايت كند زكات براى ايشان حلال نيست .\r\n1630 - و ابو بصير از امام صادق عليه السّلام در بارهء مردى سؤال كرد كه هشتصد درهم در اختيار دارد ، و شغلش كفشدوزى است ، و عيال بسيار دارد ، آيا حقّ\r\n","description":"","footnote":"","page_name":" 335 ","page_number":335},
  {"content":"\r\nدارد كه چيزى از زكات بستاند ؟ امام فرمود : اى ابا محمّد ، آيا در آن درهمها كه در اختيار دارد سودى چندان ميبرد كه قوت عيالش را تأمين كند ، و چيزى اضافه بماند ؟\r\nگفتم : آرى . فرمود : چه مبلغى اضافه مىماند ؟ گفتم : نميدانم . فرمود : اگر به قدر نصف قوت بماند ميبايد از زكات نستاند ، و اگر كمتر از نصف قوت بماند حقّ دارد كه زكات بستاند ، گفتم : آيا در اين صورت در مال او زكاتى لازم مىآيد ؟ فرمود : آرى . گفتم :\r\nتكليف او چيست ؟ و چه ميبايد بكند ؟ فرمود : با استفاده از آن در طعام و لباس عيالش توسعه ميدهد ، و چيزى از آن را باقى ميگذارد تا به ديگران دهد ، و آنچه را از زكات گرفته است ميان افراد عائله اش توزيع مىكند ، تا ايشان را به سطح زندگى ساير مردم برآورد .\r\n1631 - و عبد الله بن عجلان سكونى ، به امام ابو جعفر باقر عليه السّلام معروض داشت كه : گاهى اتّفاق مىافتد كه من چيزى را به رسم صله ميان يارانم تقسيم ميكنم ، پس آن را چگونه به ايشان بدهم ؟ امام فرمود : آن را به نسبت هجرتشان در دين و فقه و عقل به ايشان عطا كن .\r\n","description":"","footnote":"","page_name":" 336 ","page_number":336},
  {"content":"\r\n\r\nزكات غلَّات\r\nو گندم و جو زكاتى ندارد تا به پنج « وسق » برسد ، و وسق شصت « صاع » و صاع چهار « مدّ » و وزن مدّ دويست و نود و دو درهم و نصف درهم است ، پس چون بعد از پرداختن خراج سلطان ، و تكاليف قريه ، اين مقدار به دست آيد ، اگر كشتزارش با آب باران آبيارى شده ، يا از آب جارى بهره گرفته ، يك عشر از آن به عنوان زكات اخراج مىشود ، و اگر به وسيلهء دلوها و مشكها آبيارى شده نيم عشر از آن اخراج مىشود ، و در خرما و مويز هم همين حكم جارى است . پس اگر بعد از آن بقيّه اى به جاى ماند ، چيزى به آن تعلَّق نميگيرد ، تا آنگاه كه فروخته شود ، و سال بر بهاى آن بگذرد .\r\n\r\nحجّ از مال زكات\r\n1632 - و محمّد بن مسلم از امام صادق عليه السّلام در بارهء صروره سؤال كرد ، كه آيا ميتواند با استفاده از مال زكات حجّ بجاى آورد ؟ امام عليه السّلام فرمود :\r\nآرى . شرح : « صروره آن كس است كه تاكنون بحجّ نرفته باشد » .\r\n","description":"","footnote":"","page_name":" 337 ","page_number":337},
  {"content":"\r\n1633 - و علىّ بن يقطين به امام ابو الحسن اوّل عليه السّلام معروض داشت كه : مالى از زكات نزد من موجود است ، پس آيا ميتوانم دوستان و خويشانم را به وسيلهء آن به حجّ بفرستم ؟ امام فرمود : آرى ، باكى نيست .\r\n\r\nزكات مال مملوك و مكاتب\r\n1634 - و در روايت عبد الله بن سنان آمده است كه گفت : « در حضور امام صادق عليه السّلام بودم كه مردى از آن امام در بارهء مملوك سؤال كرد ، كه آيا زكاتى بر ذمّه دارد ؟ فرمود : نه . اگر چه هزار هزار درهم داشته باشد ، و اگر محتاج شود چيزى از زكات به او نميرسد .\r\n1635 - و در خبر ديگر از عبد الله بن سنان آمده است كه گفت : به آن امام عليه السّلام معروض داشتم : مملوكى مالى در دست دارد ، آيا زكاتى بر عهدهء او هست ؟\r\nفرمود : نه . گفتم : پس آيا بر مالكش زكاتى هست ؟ فرمود : نه . زيرا كه آن مال نه به مالك رسيده است ، و نه متعلَّق به مملوك است .\r\n1636 - و در روايت وهب بن وهب قرشى از امام صادق از پدرانش از امام\r\n","description":"","footnote":"","page_name":" 338 ","page_number":338},
  {"content":"\r\nعلىّ عليهم السّلام آمده است كه فرمود : در مال مكاتب زكاتى نيست .\r\n\r\nآنچه از زكات كه متعلَّق به بنى هاشم است\r\n1637 - و ابو خديجه سالم بن مكرم جمّال از امام صادق عليه السّلام روايت كرده است كه فرمود : « زكات را به هر يك از بنى هاشم كه خواست بدهيد ، زيرا كه آن براى ايشان حلال است ، و تنها بر پيامبر صلَّى الله عليه و آله ، و بر امام بعد از او ، و بر ائمه عليهم السّلام حرام است . توضيح : « سند اين خبر ضعيف و متنش متروك است » .\r\n1638 - و قاسم بن سليمان از امام صادق عليه السّلام روايت كرده است ، كه فرمود : صدقات رسول خدا صلَّى الله عليه و آله و صدقات على عليه السّلام براى بنى هاشم حلال است .\r\n1639 - و حلبى از آن امام عليه السّلام روايت كرده است كه فاطمه عليها السّلام صدقات خود را براى بنى هاشم و بنى المطَّلب قرار داد .\r\n1640 - و محمّد بن اسماعيل بن بزيع در روايت خود گفت : دينارهائى را از\r\n","description":"","footnote":"","page_name":" 339 ","page_number":339},
  {"content":"\r\nطرف يكى از افراد خانواده‌ام براى امام رضا عليه السّلام فرستادم ، و براى آن امام نوشتم كه هفتاد و پنج دينار زكات در ميان آنها است ، و بقيّه صله است . پس امام به خطَّ خود نوشت : دريافت كردم ، و بار ديگر دينارهائى از آن خودم و غير خودم را براى آن امام فرستادم ، و نوشتم كه اين از بابت فطرهء عيال است . پس امام عليه السّلام به خطَّ خود نوشت : دريافت كردم .\r\nو زكات غير بنى هاشم براى بنى هاشم حلال نيست ، مگر در دو صورت : يكى آنكه تشنه باشند ، پس آبى بيابند و بنوشند . و ديگر صدقهء بعضى از خودشان به بعض ديگر .\r\nاما دريافت كردن امام - كه در اين خبر آمده براى خود آن حضرت نبوده ، بلكه امام آن را براى نيازمندان و مسكينان دريافت فرموده است ، و آن حضرت در كنف رعايت و كفايت خدا از اموال مردم مستغنى است : هر زمان كه خدا را بخواند او را لبّيك ميگويد ، و هر چه خواهد عطايش كند هر وقت با او مناجات كند به نجوايش جواب ميدهد .\r\n\r\n( باب نوادر زكات )\r\n1641 - از علىّ بن يقطين روايت شده است كه گفت : به امام ابو الحسن\r\n","description":"","footnote":"","page_name":" 340 ","page_number":340},
  {"content":"\r\nاول عليه السّلام معروض داشتم كه : مردى وفات يافته است ، و زكاتى بر ذمّه داشته است ، و وصيّت كرده است كه آن را از جانب او بپردازند ، و اولاد او محتاجند ، و اگر آن را بپردازند زيانى سخت بر ايشان وارد مىشود ، امام فرمود : آن را به عنوان زكات خارج ميكنند ، و آنگاه به خودشان باز ميگردانند . و چيزى از آن را خارج ميسازند و به غير خودشان مىپردازند .\r\n1642 - و اسماعيل بن جابر در روايت خود آورده است كه به امام صادق عليه السّلام معروض داشتم : آيا براى كسى كه احتياج به زكات ندارد جايز است كه آن را بگيرد و به صدقه بدهد ؟ امام عليه السلام فرمود : آرى ، و در خصوص فطره نيز به همين گونه فرمود .\r\n1643 - و از ابو بصير روايت شده است كه گفت : به امام صادق عليه السّلام معروض داشتم : آيا بر امام نيز زكات واجب است و چگونه و به چه كسى مىپردازد ؟ آن حضرت عليه السّلام فرمود : اى ابا محمّد ، آيا ندانسته اى كه دنيا از آن امام است ، آن را در هر كجا بخواهد قرار ميدهد ، و به هر كه بخواهد مىبخشد . و اين كار از جانب خداى عزّ و جلّ براى او تجويز شده است . امام هرگز شبى را روز نميكند\r\n","description":"","footnote":"","page_name":" 341 ","page_number":341},
  {"content":"\r\nدر حالى كه حقّى از حقوق خداى عزّ و جلّ را در گردن داشته باشد كه در بارهء آن از او سؤال كند .\r\n\r\n( باب خمس )\r\n1644 - از امام ابو الحسن موسى بن جعفر عليهما السّلام در بارهء چيزهائى از قبيل مرواريد و ياقوت و زبرجد كه از دريا خارج ميكنند و همچنين در بارهء معادن طلا و نقره سؤال كردند كه آيا زكات به آنها تعلَّق ميگيرد ؟ و آن امام عليه السّلام فرمود :\r\nوقتى كه بهاى آن به يك دينار برسد خمس در آن واجب مىشود .\r\n1645 - و عبيد الله بن علىّ حلبى از امام صادق عليه السّلام در بارهء گنج سؤال كرد كه چه مبلغ در آن واجب است ؟ امام فرمود : خمس . و نيز چون در بارهء معادن سؤال كرد ، فرمود : خمس . و چون در باره سرب و روى و آهن و موادى كه از معادن باشد ، سؤال كرد ، فرمود : به همان نسبت كه از معادن طلا و نقره ميگيرند از آنها نيز گرفته مىشود .\r\n1646 - و حسن بن محبوب از عبد الله بن سنان روايت كرده است كه گفت :\r\nاز امام صادق عليه السّلام شنيدم كه ميگفت : خمس جز در غنائم بالخصوص نيست .\r\n","description":"","footnote":"","page_name":" 342 ","page_number":342},
  {"content":"\r\n1647 - و احمد بن محمّد بن أبى نصر ، در روايت خود آورده است كه از امام ابو الحسن رضا عليه السّلام در بارهء گنج سؤال كردم كه : در چه مقدار از آن خمس واجب است ؟ فرمود : هر چيزى كه زكات در مثل آن واجب باشد خمس در آن واجب است .\r\n1648 - و محمّد بن مسلم گفت : از امام ابو جعفر عليه السّلام در بارهء « ملَّاحه » سؤال كردم ، پس امام فرمود : ملَّاحه چيست ؟ گفتم : زمين كوير شوره زارى است كه آب در آن جمع مىشود و مبدّل به نمك ميگردد . پس فرمود : بمانند معدن حكم خمس در آن جارى است . گفتم : پس حكم كبريت و نفت كه از زمين بيرون مىآيد چيست ؟ فرمود : در اين و نظائرش خمس تعلَّق ميگيرد .\r\n1649 - و امام صادق عليه السّلام فرمود : « خدا ، كه معبودى جز او نيست ، چون صدقه را بر ما حرام ساخت ، خمس را براى ما نازل كرد ، پس صدقه بر ما حرام ، و خمس براى ما فرض است ، و هديه و تحفه و ارمغان و مانند آن براى ما حلال است .\r\n1650 - و از ابو بصير روايت شده است كه گفت : به امام ابو جعفر عليه السّلام معروض داشتم كه : خدا كارتان را به سامان داراد ! و شما را در مقام\r\n","description":"","footnote":"","page_name":" 343 ","page_number":343},
  {"content":"\r\nشايستهء اجتماعيتان قرار دهاد - كمترين چيزى كه بنده به علَّت ارتكاب آن به دوزخ داخل مىشود چيست ؟ فرمود : خوردن درهمى از مال يتيم ، و مائيم آن يتيم .\r\n1651 - و زكريّا بن مالك جعفى از امام صادق عليه السّلام در بارهء معنى قول خداى عزّ و جلّ : « و اعلموا انّما غنمتم من شيء فأنّ لله خمسه و للرّسول و لذى القربى و اليتامى و المساكين و ابن السبيل » سؤال كرد . امام عليه السّلام فرمود : امّا سهم خمس خدا پس متعلَّق به رسول است ، كه آن را در راه خدا صرف مىكند ، و امّا خمس رسول صلَّى الله عليه و آله پس متعلَّق به خويشان او است ، و خمس ذوى القربى به خويشاوندان آن حضرت تعلَّق دارد ، و يتامى يتيمان خاندان اويند ، پس خدا اين چهار سهم را در آن خاندان قرار داده است ، و امّا در خصوص مساكين و أبناء السّبيل : پس چون دانستى كه ما صدقه - يعنى انواع زكات - نمىخوريم ، و براى ما حلال نيست ، از اين جهت آن سهام در عوض صدقه و زكات به مساكين و أبناء السّبيل ما تعلَّق گرفته است .\r\n1652 - و در توقيعات امام رضا عليه السّلام به ابراهيم بن محمّد همدانى آمده\r\n","description":"","footnote":"","page_name":" 344 ","page_number":344},
  {"content":"\r\nاست كه : خمس بعد از آن احتساب مىشود كه مخارج سال برداشت شده باشد .\r\n1653 - و ابو عبيدهء حذّاء از امام ابو جعفر عليه السّلام روايت كرده است كه فرمود : هر اهل ذمّه اى كه زمينى را از مسلمانى بخرد خمس بر ذمّه اش تعلَّق ميگيرد .\r\nشرح : « ظاهرا مراد خمس محصول اراضى مزروعى است كه اگر در دست مسلمان بوده و عشريّه ميداده اكنون كه به دست ذمّى افتاده بايد خمس يعنى دو برابر مسلمان صدقه پردازد ، و مراد خمس اصطلاحى نيست بلكه مراد زكات است ، و شيخ طوسى - رحمة الله عليه - در خلاف در كتاب زكات مسأله 84 فرموده » اذا اشترى الذمّى أرضا عشريّة وجب عليها فيها الخمس « اگر ذمّى ارض عشريّه را بخرد واجب است بجاى عشر خمس - يعنى دو برابر زكات بدهد . و گفته است : در اين مسأله كسى مخالف نيست و بعد به همين خبر تمسّك نموده است ، و بنا بر اين ايراد روايت در كتاب خمس نامناسب مينمايد و درست آن بود كه در كتاب زكات ذكر مىشد » .\r\n1654 - و محمّد بن مسلم از امام باقر يا صادق عليهما السّلام روايت كرده كه فرمود :\r\nسختترين گرفتارى مردم در روز قيامت اين است كه صاحب خمس به پا خيزد و بگويد : خدايا خمس من ! و ما آن را به شيعيانمان بخشيديم ، و ذمّهء ايشان را برى ساختيم ، براى اينكه پاكزاده باشند يا ولادت اينان پاك باشد ( يعنى تكوّن نطفه از غذاى حلال باشد ) .\r\n1655 - و مردى به نزد امام امير المؤمنين عليه السّلام آمد ، و گفت : يا\r\n","description":"","footnote":"","page_name":" 345 ","page_number":345},
  {"content":"\r\nامير المؤمنين ، من مالى به دست آورده‌ام كه در تحصيل آن سهلانگارى كرده‌ام - و مسائل حلال و حرام را به دقّت منظور نداشته‌ام - پس آيا براى من توبه اى هست ؟ فرمود : خمس آن را نزد من آور ، پس آن مرد چنين كرد ، آنگاه امام عليه السّلام به او فرمود : آن مال از آن تو است ، زيرا مرد چون تائب شود مال او نيز با او توبه مىكند .\r\n1656 - و از امام ابو الحسن عليه السّلام در باره كسى سؤال كردند كه آن گروه - يعنى حكَّام جور - زكات مالش يا خمس غنيمتش را ميگيرند ، در اين صورت آيا آنچه از او گرفته شده بابت زكات و خمس او محسوب مىشود ؟ فرمود : آرى .\r\n1657 - و از ابو علىّ بن راشد روايت شده است كه گفت : به امام ابو الحسن سوّم عليه السّلام معروض داشتم كه « چيزى نزد ما مىآورند ، و ميگويند : اين ، از مال ابو جعفر عليه السّلام است كه نزد ما بوده است ، پس در اين ميان تكليف ما چيست و چه بايد بكنيم ؟ پس امام عليه السّلام فرمود : هر چيزى كه به مقتضاى منصب امامت به پدرم عليه السّلام تعلَّق داشته است ، اكنون متعلق به من است ، و چيزى كه غير از اين باشد ، به مقتضاى كتاب خدا و سنّت پيامبرش صلَّى الله عليه و آله ميراث است .\r\n1658 - و عبد الله بكير از امام صادق عليه السّلام روايت كرده است ، كه\r\n","description":"","footnote":"","page_name":" 346 ","page_number":346},
  {"content":"\r\nفرمود : هر آينه من درهمى را از يكى از شما ميستانم ، در صورتى كه خود از ثروتمندترين مردم مدينه‌ام . از اين كار جز اين نمىخواهم كه شما پاك و پاكيزه شويد .\r\n1659 - و از يونس بن يعقوب [ بن قيس بجلى 
  ] روايت است كه گفت :\r\n« من در محضر امام صادق عليه السّلام بودم كه مردى از قمّاطان « 1 » به آن حضرت آمد ، و گفت : فدايت شوم ، سودها و ثروتها و تجارتهائى به دست ما مىافتد كه مىدانيم حقّ شما در آن ثابت است ، و ما در اداء آن مقصّريم . پس امام عليه السّلام فرمود : اگر امروز در اين شرائطى كه بر جامعهء مسلمين حاكم است - ما شما را به اداى آن حقوق مكلَّف سازيم ، در بارهء شما انصاف نداده‌ايم .\r\n1660 - و از على بن مهزيار روايت شده است كه گفت : در نامه اى از امام ابو جعفر عليه السّلام به مردى كه از آن حضرت خواسته بود تا او را در خوردن و آشاميدنش از مال خمس بحلّ كند ، به خط آن حضرت خواندم كه نوشته بود : كسى كه به چيزى از حقّ من احتياج شديد داشته باشد استفاده از آن براى او حلال است .\r\n1661 - و أبان بن تغلب از امام صادق عليه السّلام روايت كرده است كه\r\n\r\n","description":"","footnote":"\r\n« 1 » قماط - چنان كه زمخشرى در اساس البلاغه آورده - كسى است كه گوسفند را از مركز مخصوص آن ميگيرد ، و دست و پاى آن را مىبندد تا آن را بر مشترى عرضه كند - و صنف قماط همان صنفى است كه به مناسبت جلب گوسفند آن را جلاب نيز ميگويند .\r\n","page_name":" 347 ","page_number":347},
  {"content":"\r\nآن امام عليه السّلام در بارهء مردى كه بميرد ، و وارثى و مولائى نداشته باشد ، فرمود : او از اهل اين آيه است كه خداى تعالى فرمود : « يسئلونك عن الانفال . . . » يعنى وارثش امام است - ، زيرا وارث كسى كه وارث ندارد او است .\r\n1662 - و داود بن كثير رقّى از آن امام عليه السّلام روايت كرده است كه فرمود : مردم همگى در ما زاد حقوق مغصوبهء ما زندگى ميكنند ، الا اينكه ما شيعهء خود را از آن بحلّ كرديم .\r\n1663 - و حفص بن البخترى از امام صادق عليه السّلام روايت كرده است كه فرمود : جبرئيل با پاى خود پنج نهر حفر كرد ، در حالى كه زبانهء آب در پى او روان بود ، و آن پنج نهر ، فرات و دجله و نيل مصر و مهران و نهر بلخ است و هر چقدر آن آب زمينهاى مزروع يا باغها را سيراب كند ، متعلَّق به امام است و آن دريا كه در همهء جهان گردش دارد افسيكون مىباشد .\r\nشرح : « افسيكون همان آبسكون است و همان بحر خزر مىباشد . كلينى ره اين خبر را در كافى ذكر كرده بدون ( افسيكون ) . و ظاهرا اين بيان مؤلَّف رحمه الله است كه بحر خزر را بحر محيط دانسته و مشهور است كه بحر خزر شعبه اى از بحر محيط است - و العلم عند الله - » .\r\n","description":"","footnote":"","page_name":" 348 ","page_number":348},
  {"content":"\r\n\r\n( باب درودن زراعت و چيدن ميوه )\r\nخداى تعالى فرمود : « و حقّ آن را در روز درودن آن اداء كنيد » ، و كيفيت آن چنين است كه با دست خودت خوشه ها را ، دسته اى از پس دسته اى بردارى و به مسكينى از پى مسكينى بدهى ، تا از اداى حق آن فراغت يا بى . و به هنگام بريدن خوشه هاى خرما ، مشتى پر از پى مشتى پر ببخشى تا از آن فارغ شوى ، و همچنين از چيدن ميوه مشتى پر از پس مشتى پر عطا كنى تا از آن فراغت يا بى ، و همى بايد تا براى دشتبان و باغبانى كه درون مزرعه و باغ سرگرم حفظ و حراست است ، مزدى معلوم بجاى نهد و از خرمابن معافاره و امّ جعرور را - كه از بدترين اقسام خرما است واگذاشت ، و يك و دو و سه خرمابن با ميوه اش را براى بوستان بان ، به پاداش حفظ و حراستى كه انجام داده است باقى گذار ، و اما قول خداى تعالى : * ( وَلا تُسْرِفُوا إِنَّه لا يُحِبُّ الْمُسْرِفِينَ ، ) * . پس مراد از اسراف در اينجا اين است كه با هر دو دست ببخشى .\r\n1664 - و امام صادق عليه السّلام فرمود : شبانه درو مكن ، و شبانه خوشه هاى خرما را مبر ، و شبانه ميوه را مچين ، و شبانه قربانى مكن ، و شبانه بذر ميفشان ، زيرا كه تو در بذر افشاندن هم بمانند وقت درو همى بخشى ، و چون به هنگام\r\n","description":"","footnote":"","page_name":" 349 ","page_number":349},
  {"content":"\r\nشب به اين كار مبادرت كنى مسكينان و سائلان و قانع و معترّ به نزد تو حاضر نمىشوند « 1 » » .\r\n1665 - و از مصادف [ مولى أبى عبد الله عليه السّلام 
  ] روايت شده است كه در زمينى متعلَّق به امام صادق عليه السّلام از فيض صحبت آن امام برخوردار بودم ، و اين در حالى بود كه خوشه هاى خرماى آن را مىبريدند ، پس در اين ميان سائلى به مسألت فراز آمد ، پس من در جواب او گفتم : « خدا بدهد ! » در اين هنگام امام عليه السّلام فرمود : خاموش باش ! اين محصول از آن شما نيست مگر آنكه به سه كس از آن عطا كنيد . و پس از آن تحت اختيار شما خواهد بود ، تا اگر بخواهيد ببخشيد يا امساك كنيد .\r\n\r\n( باب حقّ معلوم و ماعون )\r\n1666 - سماعه از امام صادق عليه السّلام روايت كرده است كه فرمود :\r\nحق معلوم از زكات نيست . بلكه آن ، چيزى است كه اگر بخواهى هر جمعه و اگر بخواهى هر ماه از مال خودت خارج ميسازى ، و فضيلت هر صاحب فضيلتى متعلَّق به خود او است ، و قول خداى عزّ و جلّ : « و ان تحفوها و تؤتوها الفقراء فهو خير لكم »\r\n\r\n","description":"","footnote":"\r\n« 1 » در كافى ضمن خبرى در اين باب آمده است كه راوى در بارهء معنى قانع و معتر از امام سؤال مىكند ، و امام عليه السّلام در جواب ميفرمايد : قانع كسى است كه بهر چه به او عطا كنى قناعت مىكند ، و معتر كسى است كه پيرامون تو ميگردد و از تو سؤال مىكند .\r\n","page_name":" 350 ","page_number":350},
  {"content":"\r\n- يعنى : و اگر آن را پنهان كنيد ، و به فقراء دهيد ، پس براى شما بهتر است - اين در بارهء زكات نيست ، و همچنين « ماعون » يعنى عمل معروف از زكات نيست ، بلكه عمل پسنديده اى است كه انجام ميدهى ، و مالى كه به قرض ميدهى ، و اثاث البيتى كه به عاريت ميسپارى ، و آنچه در راه صلهء ارحامت صرف مىكنى از زكات نيست . و اينكه خداى عزّ و جلّ فرموده است : « و الَّذين في اموالهم حقّ معلوم » پس حقّ معلوم غير از زكات است ، و آن چيزى است كه شخص آن را بر خود فرض مىكند كه آن در مال و جانش مقرّر و مفروض شده است ، و بر او واجب است كه آن را به قدر طاقتش و گنجايشش بر خود فرض كند .\r\n\r\n( باب خراج و جزيه )\r\n1667 - از مصعب بن يزيد انصارى روايت شده است كه گفت :\r\nامير المؤمنين على بن ابى طالب عليه السّلام مرا به عنوان عامل خود ، بر چهار روستاى مداين منصوب فرمود ، و آن چهار ناحيه عبارتند از : بهقباذات ، و بهرسير ، و نهر جوبر ، و نهر الملك . و امير المؤمنين عليه السّلام مرا فرمود تا بر هر جريب از زراعت غليظ يك\r\n","description":"","footnote":"","page_name":" 351 ","page_number":351},
  {"content":"\r\nدرهم و نيم ، و بر هر جريب از زراعت متوسّط يك درهم ، و بر هر جريب از زراعت رقيق دو ثلث درهم ، و بر هر جريب از تاكستان ده درهم ، و بر هر جريب از نخلستان ده درهم ، و بر هر جريب از بوستانهائى كه نخل و ساير اشجار را با هم داشته باشد ده درهم خراج وضع كنم . و فرمود تا هر نخلى را كه در اماكن متفرقهء دهكده ها رسته باشد ، براى راهگذاران و ابناء السّبيل بگذارم ، و خراجى از آن نستانم . و فرمود تا بر هر مردى از دهقانان - يعنى كشاورزان بزرگ مجوس - كه بر اسب تاتارى « برذون » سوار ميشوند ، و انگشترى زرين به دست ميكنند ، چهل و هشت درهم ، و بر هر مردى از طبقهء متوسط و تجارشان بيست و چهار درهم ، و بر تهيدستان و فقيرانشان دوازده درهم وضع كنم .\r\nراوى گفت : پس من آن اموال خراج را به حساب هجده هزار هزار درهم در هر سال گرد آوردم .\r\n1668 - و فضيل بن عثمان اعور از امام صادق عليه السّلام روايت كرده است فرمود : هيچ مولودى نيست مگر آنكه بر فطرت توحيد و اسلام متولد مىشود ، ولى والدينش همان كسانى هستند كه او را يهودى و نصرانى و مجوسى ميسازند ، و همانا كه رسول خدا صلَّى الله عليه و آله پيمان ذمّه را به ذمّيان زمان خودش عطا فرمود ، و جزيهء\r\n","description":"","footnote":"","page_name":" 352 ","page_number":352},
  {"content":"\r\nسرانه را از خصوص همين جمع قبول كرد ، مشروط به اينكه فرزندانشان را يهودى و نصرانى نكنند . و اما فرزندان امروزى اهل ذمّه هيچ گونه عهد و پيمانى ندارند .\r\n1669 - و در روايت على بن رئاب از زراره آمده است كه امام صادق عليه السّلام فرمود : رسول خدا صلَّى الله عليه و آله جزيه را بدان شرط از اهل ذمّه قبول كرد كه ربا ، و گوشت خوك نخورند ، و خواهران و برادرزادگان و خواهرزادگانشان را به نكاح خود درنياورند ، پس هر كدام از ايشان كه يكى از اين امور را مرتكب شد ، ذمّهء خدا و ذمّهء پيامبرش از او برى است .\r\nو امام عليه السّلام فرمود : امروز ايشان ذمّه اى و پيمانى ندارند .\r\n1670 - و حريز از زراره روايت كرده است كه گفت : به امام صادق عليه السّلام معروض داشتم كه : حدّ جزيه بر اهل كتاب چيست و آيا در اين باره مبلغ معيّنى بر عهده دارند كه سزاوار نيست از آن به غير آن تجاوز كنند ؟ پس امام عليه السّلام فرمود : اين امر موكول به نظر امام است ، و او از هر فردى از ايشان هر چه بخواهد ، به قدر دارائيش و به اندازهء طاقتش ميگيرد ، همانا كه اهل ذمّه گروهى هستند كه جان خود را\r\n","description":"","footnote":"","page_name":" 353 ","page_number":353},
  {"content":"\r\nخريده‌اند ، تا به بردگى درنيايند ، يا كشته نشوند ، و بنا بر اين جزيه به اندازهء طاقتشان از ايشان گرفته مىشود .\r\nامام حقّ دارد كه ايشان را مأخوذ به جزيه سازد ، تا اسلام بياورند ، زيرا خداى عزّ و جلّ فرموده است : * ( حَتَّى يُعْطُوا الْجِزْيَةَ عَنْ يَدٍ وَهُمْ صاغِرُونَ ) * يعنى : تا جزيه را از دست خود بپردازند ، در حالى كه پذيراى ذلَّت باشند - و شخص ذمّى اهميتى به آنچه از او گرفته شود نميدهد مگر زمانى كه از جهت آنچه از او گرفته شده است احساس ذلَّت كند ، و در اثر آن متألَّم شود و آنگاه اسلام بياورد .\r\n1671 - و محمّد بن مسلم گفت : به امام صادق عليه السّلام معروض داشتم :\r\nآيا اين خمس را كه آنان ( يعنى هيئت حاكمه ) از زمين جزيه ميگيرند ، و جزيه سرانه اى را كه از دهقانان ميستانند مىبينيد ؟ آيا در اين باره چيز معيّن و مبلغ مشخصى بر عهدهء اهل ذمّه نيست ؟ پس امام عليه السّلام فرمود : ايشان همان چيزى را بر عهده داشتند كه خودشان بر خود روا داشته بودند ، و امام حقّ دريافت چيزى افزون از آن را ندارد . اگر امام بخواهد آن را به صورت سرانه بر ايشان وضع مىكند ، و در اين صورت بر اموالشان چيزى نيست ، و اگر بخواهد بر اموالشان وضع مىكند و بر سرانه ايشان چيزى نيست . گفتم :\r\n","description":"","footnote":"","page_name":" 354 ","page_number":354},
  {"content":"\r\nپس اين خمس چيست ؟ فرمود : همانا كه اين چيزيست كه رسول خدا صلَّى الله عليه و آله بر اساس آن با ايشان مصالحه كرده است .\r\n1672 - و محمّد بن مسلم در روايت خود راجع به اهل جزيه آورده است كه از امام ابو جعفر عليه السّلام سؤال كردم كه آيا از اموال و مواشى ايشان چيزى به جز جزيه گرفته مىشود ؟ امام عليه السّلام فرمود : نه .\r\n1673 - همين راوى گفت : و از امام صادق عليه السّلام در بارهء صدقات اهل ذمّه و بهاى انواع شراب و گوشت خوك و ميته اى كه بابت جزيه از ايشان اخذ مىشود سؤال كردم ، پس فرمود : جزيه بر آن گروه در اموالشان فرض شده است ، و اين جزيه از بهاى گوشت خوك يا شراب گرفته مىشود ، و هر چه از اين گونه از ايشان بگيرند ، و بال آن به گردن ايشان است ، و بهاى آن اشياء كه مسلمين آن را به حساب جزيه دريافت ميكنند براى مسلمين حلال است .\r\n1674 - و طلحة بن زيد از امام صادق عليه السّلام روايت كرده است كه فرمود : سنّت بر اين جريان يافته است كه از شخص ناقص العقل و سفيه جزيه نگيرند .\r\n1675 - و حفص بن غياث - قاضى سنّى - گفت : از ابى عبد الله عليه السّلام\r\n","description":"","footnote":"","page_name":" 355 ","page_number":355},
  {"content":"\r\nدر بارهء زنان سؤال كردم كه : چگونه جزيه از ايشان ساقط و مرفوع شده است ؟ پس فرمود : اين بدان جهت است كه رسول خدا صلَّى الله عليه و آله از كشتن زنان و كودكان در دار الحرب نهى فرموده است ، مگر آنكه زنان در جنگ شركت داشته باشند ، و حتّى در اين مورد نيز فرموده است : و زن اگر چه در جنگ هم شركت كند ، چندان كه براى تو ممكن باشد ، و از جانب او بيم پديد آمدن خللى در جبههء مسلمين نداشته باشى از كشتنش خوددارى كن . پس در صورتى كه رسول خدا صلَّى الله عليه و آله از كشتن زنان در دار الحرب نهى فرموده ، اين رعايت در دار الاسلام اولى است ، و اگر زن از پرداختن جزيه امتناع كند كشتنش جايز نيست . پس چون قتل او ممكن نبوده جزيه از او برداشته شده است . و اگر مردها از پرداختن جزيه امتناع كنند ، پيمان شكنند ، و خونشان و قتلشان حلال است . زيرا كشتن مردها در دار الشّرك و الذمّه مباح است ، و همچنين از شخص زمينگير از اهل شرك و ذمّه و شخص نابينا و پير فرتوت و زن و كودكان در دار الحرب جزيه برداشته شده است .\r\n1676 - و ابن مسكان از حلبى روايت كرده است كه گفت : مردى از امام صادق عليه السّلام در بارهء اعراب - يعنى عرب صحرانشين - سؤال كرد كه آيا جهاد بر ايشان واجب است ؟ پس فرمود : جهادى بر آنان نيست ، مگر وقتى كه خطرى متوجّه\r\n","description":"","footnote":"","page_name":" 356 ","page_number":356},
  {"content":"\r\nاسلام شود ، كه در اين حال از ايشان كمك گرفته مىشود . پس آن مرد گفت : آيا چيزى از جزيه به ايشان ميرسد ؟ فرمود : نه .\r\n1677 - و محمّد بن مسلم از امام ابو جعفر عليه السّلام در بارهء چگونگى سيرهء امام در سرزمينى كه پس از رسول خدا صلَّى الله عليه و آله فتح شود سؤال كرد ، امام فرمود : امير المؤمنين عليه السّلام در اهل عراق با سيره اى سلوك فرموده است ، و بنا بر اين همان سيره براى همگى مناطق زمين سرمشق و دستور العمل است . و فرمود : زمين جزيه جزيه از آن برداشته نميشود ، و همانا كه جزيه عطيّهء مجاهدين است ، و صدقات - يعنى زكوات - متعلَّق به اهل آن است كه خداى عزّ و جلّ در كتاب خود از ايشان نام برده ، و ايشان سهمى از جزيه ندارند .\r\nسپس فرمود : چه وسيع و گسترده است عدل ! بيگمان هر گاه عدالت در ميان مردم اجراء شود همگى مستغنى ميشوند ، و آسمان رزقش را نازل مىكند ، و زمين بركتش را به فرمان خداى عزّ و جلّ برمىآورد .\r\n1678 - و از مجوس جزيه گرفته مىشود ، زيرا پيامبر صلَّى الله عليه و آله فرمود :\r\nبه سنّت اهل كتاب با ايشان رفتار كنيد .\r\n","description":"","footnote":"","page_name":" 357 ","page_number":357},
  {"content":"\r\nو ايشان پيامبرى داشته‌اند ، كه نامش دامسب بوده ، پس او را كشته‌اند ، و كتابى داشته‌اند كه آن را جاماسب ميخوانده‌اند ، و آن كتاب در دوازده هزار پوست گاو نوشته شده بوده ، ولى ايشان آن را سوزانده‌اند .\r\n1679 - و ابو الورد از امام ابو جعفر عليه السّلام سؤال كرد كه : آيا بردهء نصرانيى كه مملوك مرد مسلمانى باشد ، جزيه به او تعلَّق ميگيرد ؟ فرمود : آرى . گفت :\r\nدر اين صورت مالك مسلمانش جزيه را مىپردازد ؟ فرمود : آرى . همانا كه آن مملوك مال او است ، بدين جهت از او حمايت مىكند ، و جزيه را از بابت او مىپردازد .\r\nو من اخبارى را كه در اين معنى برايم روايت شده است در كتاب الجزيه آورده‌ام .\r\n\r\n( باب فضل معروف « 1 » )\r\n1680 - رسول خدا صلَّى الله عليه و آله فرمودند : نخستين كسى كه به بهشت داخل مىشود معروف و اهل آنند ، و هم ايشان نخستين كسانى هستند كه در كنار حوض بر\r\n\r\n","description":"","footnote":"\r\n« 1 » شيخ طوسى - رضوان اللَّه عليه - در « نهايه » فرموده است : « معروف اسمى جامع همگى امور شناخته شده ، از طاعت خداى تعالى و تقرّب به او و احسان به مردم و كليّهء اعمالى است كه شرع به آن دعوت كرده است ، و گاهى به اعمالى اختصاص مىيابد كه اثر آن به ديگران برسد ، و ظاهرا در اينجا مراد همين است . و اينكه فرموده است : « نخستين كسى كه به بهشت داخل مىشود معروف است « يا بنا بر اصل تجسّم اعمال است ، و يا بنا بر اينست كه معروف سبب دخول بهشت است .\r\n","page_name":" 358 ","page_number":358},
  {"content":"\r\nمن وارد ميشوند .\r\n1681 - و نيز آن حضرت صلَّى الله عليه و آله فرمود : « اهل معروف در دنيا اهل معروف در آخرتند » . و تفسير اين بيان اين است كه چون روز قيامت شود ، به ايشان گويند : از سرمايه اعمال نيك خود به هر كه خواهيد ببخشيد ، و به بهشت درآئيد .\r\n1682 - و نيز فرمودند : هر عمل معروفى صدقه است ، و دلالتكننده بر خير بمانند فاعل آنست ، و خدا فريادرسى مظلوم مهموم را دوست ميدارد .\r\n1683 - و امام صادق عليه السّلام فرمود : معروف را در بارهء همه كس بجا آور ، زيرا اگر او اهل و شايستهء آن باشد ، معروف بجاى خود واقع شده ، و الَّا پس تو خود اهل و شايستهء آنى .\r\n1684 - و نيز آن امام عليه السّلام فرمود : هر آن مؤمنى كه معروفى را به برادر مؤمن خود برساند ، در حقيقت آن را به رسول خدا صلَّى الله عليه و آله رسانده است .\r\n1685 - و نيز آن امام عليه السّلام فرمود : معروف چيزى غير از زكات است ،\r\n","description":"","footnote":"","page_name":" 359 ","page_number":359},
  {"content":"\r\nپس بوسيلهء نيكوكارى و صلهء رحم - كه از مصاديق معروفند - بخداى عزّ و جلّ تقرّب جوئيد .\r\n1686 - و نيز آن امام عليه السّلام فرمود : معروف را بمانند اسمش زيبا ديدم ، و چيزى بهتر و برتر از معروف نيست ، بجز ثواب آن ، و منظور از معروف همين است ، و نه چنين است كه هر كس دوست بدارد كه معروفى در بارهء مردم بجا آورد آن را انجام دهد ، و نه چنين است كه هر كس در آن راغب باشد قدرت بر آن بيابد . و نه چنين است كه هر كس قادر بر آن باشد در انجام آن مأذون شود . پس هر زمان كه رغبت و قدرت و اذن فراهم شود ، آنجا سعادت براى طالب و مطلوب كامل شده است .\r\n1687 - و امام ابو جعفر عليه السّلام فرمود : نيكوكاريها ، آدمى را از سقوط در مهالك نگاه ميدارد .\r\n1688 - و رسول خدا صلَّى الله و عليه و آله : بهترين صدقه آن است كه از ما زاد قوت عيال باشد ، و چون قصد انفاق كنى به افراد عائله خودت آغاز كن ، و دست برين - كه صدقه ميدهد - بهتر از دست زيرين است - كه صدقه را ميستاند - و خداى\r\n","description":"","footnote":"","page_name":" 360 ","page_number":360},
  {"content":"\r\nعزّ و جلّ كسى را به علَّت اندوختني رزق كافي براى عيال سرزنش نميكند .\r\n1689 - و نيز رسول خدا صلَّى الله و عليه و آله فرمود : بركت بسوى خانه اى كه خوان معروف از آن بسوى مستحقّين مىبرند از جنبش كارد تند و پهن مخصوص در گوشت نرم كوهان شتر ، يا از خيزش سيل تا آخرين حدّش ، شتابنده تر است .\r\n1690 - و امام ابو جعفر عليه السّلام فرمود : هر چيزى را ثمرى است ، و ثمر معروف شتاب كردن در انجام آن است .\r\n1691 - و اما صادق عليه السّلام فرمود : در نظر من معروف جز با سه خصلت به صلاح نميگرايد : كوچك شمردنش ، و پوشيده داشتش ، و شتابان انجام دادنش . زيرا چون كوچكش شمارى در نظر طرف احسان بزرگش كرده اى ، و چون پوشيده اش دارى به كمالش رسانده اى ، و چون در انجامش شتاب كنى گوارايش ساخته اى . و اگر جز اين باشد آن را تباه و بىمقدار كرده اى .\r\n1692 - و آن امام عليه السّلام به مفضّل بن عمر فرمود : اى مفضّل ، اگر خواهى بدانى كه مرد شقىّ است يا سعيد ، پس به معروف او بنگر كه آن را در بارهء چه كسى بجا مىآورد ، پس اگر آن را در بارة اهل آن بجا آورد ، بدان كه او رهسپار به\r\n","description":"","footnote":"","page_name":" 361 ","page_number":361},
  {"content":"\r\nسرمنزل خير است ، و اگر آن را در بارهء نااهل بجا آورد ، پس بدان كه نزد خداى تعالى ذخيرهء خيرى ندارد .\r\n1693 - و نيز آن امام عليه السّلام فرمود : همانا كه خدا اين ما زاد اموال را بشما عطا فرموده است تا در آن راهى كه خداى عزّ و جلّ توجيه نموده است صرف كنيد ، و براى آن نداده است كه آن را اندوخته سازيد .\r\n1694 - و نيز آن امام عليه السّلام فرمود : اگر مردم مالى را از راهى كه خدا فرموده است كسب كنند ، و در راهى كه از آن نهى كرده است خرج نمايند ، از ايشان قبول نميكند ، و اگر آن را از راهى كه خدا نهى كرده است بدست آورند و در راهى كه امر فرموده خرج كنند ، از ايشان قبول نميكند ، مگر آنكه از راه حقّ بدست آورند ، و در راه حقّ خرج كنند .\r\n1695 - و رسول خدا صلَّى الله عليه و آله فرمود : كسى كه معروفى بسوى او آيد ، ميبايد تا آن را پاداش دهد ، و اگر از اين كار فروماند ، ميبايد تا صاحب معروف را ثنا گويد ، پس اگر چنين نكند نعمت را كفران كرده است .\r\n1696 - و امام صادق عليه السّلام فرمود : « خدا راهزنان معروف را لعنت\r\n","description":"","footnote":"","page_name":" 362 ","page_number":362},
  {"content":"\r\nكناد ! گفتند : راهزنان معروف كدامند ؟ فرمود : راهزن معروف كسى است كه در باره اش عمل معروفى بجا آورند و او آن را كفران كند ، و با اين عمل خود ، صاحب معروف را از انجام آن در بارهء ديگران باز دارد .\r\n\r\n( باب ثواب وام دادن )\r\n1697 - امام صادق عليه السّلام فرمود : بر در بهشت نوشته است كه : « ثواب صدقه ده برابر ، و ثواب وام دادن ، هجده برابر است » .\r\n1698 - و آن امام در معنى قول خداى عزّ و جلّ : « لا خير في كثير من نجواهم إلَّا من أمر بصدقة أو معروف أو إصلاح بين النّاس » . فرمود : معروف وام دادن است .\r\n1699 - و او عليه السّلام فرمود : مؤمنى نيست كه به قصد كسب خشنودى خدا عزّ و جلّ به مؤمنى وام بدهد ، مگر آنكه اجر آن وام به حساب صدقه براى او محسوب مىشود ، تا وقتى كه مالش به او باز گردد .\r\n1700 - و آن امام عليه السّلام فرمود : وام مؤمن غنيمتى و تعجيل خيرى است . زيرا اگر گشايش و امكان مالى بيابد آن را باز پس ميدهد ، و اگر بميرد از بابت\r\n","description":"","footnote":"","page_name":" 363 ","page_number":363},
  {"content":"\r\nزكات او به حساب مىآيد .\r\n\r\n( باب ثواب مهلت دادن به وامدار تنگدست )\r\n1701 - رسول خدا صلَّى الله عليه و آله روزى به منبر برآمد ، پس خداى را حمد و ثنا گفت ، و بر پيامبرانش عليه السّلام درود فرستاد ، و آنگاه فرمود : أيا اى مردم ، همى بايد تا حاضرتان به غائبتان ابلاغ كند كه : هر كس تنگدستى را مهلت دهد ، در هر روز براى او ثواب صدقه اى برابر با اصل مالش بر عهدهء كرم خداى عزّ و جلّ است ، تا زمانى كه مال خود را دريافت كند .\r\nو امام صادق عليه السّلام فرمود : خداى عزّ و جلّ فرموده است : « و إن كان ذو عسرة فنظرة الى ميسرة ، و أن تصدّقوا خير لكم إن كنتم تعلمون » . و معنى جملهء « إن كنتم تعلمون » اينست كه « إن كنتم تعلمون أنّه معسر » . يعنى اگر بدانيد كه او تنگدست است ، پس با مال خودتان به او صدقه بدهيد ، زيرا كه آن براى شما بهتر است . ( و شكّ نيست كه حفظ حيثيّت و آبروى شخص مؤمن و آزاد كردن فكر او از انديشهء وام و بدهكارى براى شما نيز از دراهمى معدود سودمندتر است ) .\r\n1702 - و آن امام عليه السّلام فرمود : شخص تنگدست را رها كنيد ، همانطور كه خداى تبارك و تعالى او را رها كرده است .\r\n","description":"","footnote":"","page_name":" 364 ","page_number":364},
  {"content":"\r\n1703 - و آن امام عليه السّلام فرمود : كسى كه بخواهد كه خداى عزّ و جلّ در آن روز كه هيچ سايه اى جز سايهء او نيست ، سايه بر او افكند ، ميبايد تا تنگدستى را مهلت دهد ، يا چيزى از حقّ خود را به او واگذارد .\r\n\r\n( باب ثواب حلال كردن ميّت )\r\n1704 - به امام صادق عليه السّلام گفتند : عبد الرّحمن بن سيابه دينى بر ذمّهء مردى دارد كه او وفات يافته است ، و ما با او گفتگو كرديم كه او را حلال كند ، ولى امتناع كرد ، پس امام عليه السّلام فرمود : واى بر او ! آيا نميداند كه چون او را حلال كند در برابر هر درهمى ده درهم به او داده مىشود ، و اگر او را حلال نكند ، درهمى بجاى درهمى نصيب او خواهد شد ؟ ! .\r\n\r\n( باب طلب دوام نعمت بوسيلهء تحمّل مخارج زندگى مردم )\r\n1705 - امام صادق عليه السّلام فرمود : كسى كه نعمت خدا بر او عظيم گردد ، تكاليف معاش مردم بر او سختتر ( و بار توقّعاتشان بر دوش او سنگينتر ) مىشود ، پس نعمت را بوسيلهء تحمّل تكاليف معاش مردم دوام ببخشيد ، و آن را در معرض\r\n","description":"","footnote":"","page_name":" 365 ","page_number":365},
  {"content":"\r\nزوال قرار ندهيد . زيرا كمتر كسى است كه چون نعمت از او زائل شود اميد بازگشت آن بسوى او در ميان باشد .\r\n1706 - و آن امام عليه السّلام فرمود : همسايگى نعمت خدا را نيكو بداريد ، و از انتقال آن از سوى شما به ديگران حذر كنيد . آگاه باشيد كه هرگز نعمت از سوى كسى انتقال نمىيابد كه اميد بازگشت آن بسوى او در ميان باشد . و عليّ عليه السّلام ميفرمود : كم اتّفاق افتاده است كه چيزى چون روى برتافت رخ بنمايد .\r\n\r\n( باب فضل سخا و جود )\r\n1707 - امام صادق عليه السّلام فرمود : بهترين شما سخاوتمندانتان ، و بدترينتان بخيلانتانند . و نشان خلوص ايمان نيكى در بارهء برادران و سعى در برآوردن حوائج ايشان است ، و خدا شخص نيكوكار در بارهء دوستان و برادران را دوست ميدارد ، و اين صفت موجب به خاك سودن بينى شيطان ، و دور شدن از آتش آن جهان ، و دخول در بهشت جاودان است . سپس فرمود : اى جميل ، اين معنى را به اشراف اصحابت گزارش كن . گفتم : فدايت شوم ، اشراف اصحابم كيانند ؟ فرمود : آنان نيكوكاران در بارهء دوستان و برادران در سختى و رفاهند . آنگاه فرمود : اى جميل ، آگاه\r\n","description":"","footnote":"","page_name":" 366 ","page_number":366},
  {"content":"\r\nباش كه صاحب اموال بسيار اين حقيقت در نظرش بىاهميّت است ، و خداى عزّ و جلّ صاحب مال اندك را در اين باره ستوده است ، و در كتاب خود فرموده است : و ديگران را بر خود مقدّم ميدارند اگر چه خود گرفتار گرسنگى باشند . و كسانى كه از بخل روان خود در امان بمانند ايشان همان رستگارانند .\r\n1708 - و نيز آن امام فرمود : جوان سخاوتمندى شرير و تبهكار و غوطه ور در گناهان نزد خداى عزّ و جلّ از پير عابدى بخيل محبوبتر است .\r\n1709 - و روايت شده است : كه خداى عزّ و جلّ به موسى عليه السّلام وحى فرستاد كه سامرى را مكش ، زيرا كه او سخاوتمند است .\r\n1710 - و پيامبر صلَّى الله عليه و آله فرمود : كسى كه آنچه را خدا بر او فرض كرده است بجا آورد ، سخىترين مردم است .\r\n1711 - و امام صادق عليه السّلام فرمودند : كيست كه چهار چيز را به بهاى چهار خانه در بهشت براى من ضمانت كند ؟ و آن چهار چنين است : انفاق كن و از فقر مترس ، و داد مردم را از خود بستان ، و صلح و سلام را در جهان برملا ساز ، و مجادله\r\n","description":"","footnote":"","page_name":" 367 ","page_number":367},
  {"content":"\r\nرا ، اگر چه بر حقّ باشى ، واگذار .\r\n1712 - و رسول خدا صلَّى الله عليه و آله فرمود : كسى كه به گرفتن پاداش يقين داشته باشد دلش در انفاق سخاوتمند مىشود .\r\nو خداى عزّ و جلّ فرموده است : و هر چه را كه انفاق كنيد خدا آن را پاداش ميدهد ، و او بهترين روزى دهندگان است . « 1 »\r\n1713 - و امام صادق عليه السّلام در معنى قول خداى عزّ و جلّ « كذلك يريهم الله اعمالهم حسرات عليهم » « 2 » فرمود : اين همان كسى است كه مال خود را بجا ميگذارد ، و در اثر بخل در راه طاعت خداى عزّ و جلّ انفاق نمىكند ، و آنگاه ميميرد ، و آن مال را براى كسى ميگذارد كه آن را در طاعت خداى عزّ و جلّ يا معصيت خدا به كار مىبندد ، پس اگر آن را در طاعت خدا به كار بست ، مالدار بخيل مال خود را در ميزان عمل ديگرى مىبيند ، و آن را به صورت حسرتى مينگرد ، در صورتى كه مال متعلَّق به او بوده است . و اگر آن را در معصيت خداى عزّ و جلّ به كار بست ، در حقيقت اين همان مالدار بوده است كه او را بوسيله مال خود نيرو بخشيده است تا آن را در معصيت خداى عزّ و جلّ به كار برده است .\r\n1714 - و رسول خدا صلَّى الله عليه و آله فرمود كسى كه زكات واجب را از\r\n\r\n","description":"","footnote":"\r\n« 1 » سبأ : 39\r\n« 2 » بقره : 167 .\r\n","page_name":" 368 ","page_number":368},
  {"content":"\r\nمال خود بپردازد ، و دست عطا در قوم خود بگشايد ، بخيل نيست ، بلكه بخيل « حقيقت بخيل » كسى است كه زكات واجب را از مال خود نپردازد ، و دست عطا در قوم خود نگشايد در حالى كه در موارد ديگر تبذير كند .\r\n1715 - و از فضل بن ابى قرّه سمندى روايت شده است ، كه گفت : امام صادق عليه السّلام مرا فرمود : آيا ميدانى شحيح كيست ؟ گفتم : او بخيل است . امام فرمود : شحّ شديدتر از بخل است ، زيرا بخيل نسبت به چيزى كه در دست خود دارد بخل ميورزد ، و شحيح هم به آنچه در دست مردم است ، و هم به آنچه در دست خود او است بخل مىكند ، چندان كه چيزى را در دست مردم نمىبيند مگر آنكه آرزو مىكند كه آن چيز چه از طريق حلال و چه از راه حرام متعلَّق به او باشد و به آنچه خداى عزّ و جلّ روزى او ساخته است قناعت نميكند .\r\n1716 - و رسول خدا صلَّى الله عليه و آله فرمود : هيچ چيزى مانند شحّ يعنى بخل شديد اسلام شخص را تباه نميسازد ، سپس فرمود : همانا كه اين شحّ حركت خفيف و نامحسوسى مانند حركت مور ، و انواع و شاخه هائى مانند انواع و شاخه هاى دام صياد دارد .\r\n","description":"","footnote":"","page_name":" 369 ","page_number":369},
  {"content":"\r\n1717 - و امير المؤمنين عليه السّلام فرمود : چون خداى عزّ و جلّ را به بنده اى كارى نباشد ، او را گرفتار بخل ميسازد .\r\n1718 - و امير المؤمنين عليه السّلام مردى را شنيد كه ميگويد : « بخيل معذورتر از ظالم است . پس به او فرمود : دروغ گفتى ، زيرا ظالم گاهى توبه مىكند ، و آمرزش ميطلبد ، و مال به ستم گرفته را به صاحبش باز ميگرداند ، ولى شخص » شحيح « - يعنى مبتلا به بخل شديد - چون بخل شديدش به جنبش آيد از دادن زكات و صدقه ، و صلهء رحم ، و پذيرائى ميهمان ، و انفاق در راه خداى عزّ و جلّ ، و ابواب احسان امتناع مىكند و حرام است بهشت را كه شحيحى به آن داخل شود .\r\n1719 - و امام صادق عليه السّلام فرمود : كارهاى نجات بخش اطعام طعام و افشاء سلام ، و اقدام به نماز در شب به هنگامى است كه مردم در خواب باشند .\r\n\r\n( فضل ميانه روى )\r\n« 1 » ( 4 ) 1720 - و امام ابو الحسن موسى بن جعفر عليهما السّلام فرمود : هيچ كس در روش اقتصاد دستخوش فقر نميشود .\r\n\r\n","description":"","footnote":"\r\n« 1 » العنوان منّا و ليس في الاصل .\r\n","page_name":" 370 ","page_number":370},
  {"content":"\r\n1721 - و امام صادق عليه السّلام فرمود : من براى كسى كه اقتصاد پيشه سازد ضمانت ميكنم كه فقير نشود .\r\nو خداى عزّ و جلّ فرموده است : « از تو مىپرسند كه چه چيز را انفاق كنند ، بگو عفو را » ، و عفو حدّ وسط است .\r\nو خداى عزّ و جلّ فرموده است : « و كسانى كه چون انفاق كنند سخت نگيرند ، و اسراف نكنند ، و انفاقشان در اين ميان قوام باشد » ( فرقان 67 ) و قوام حدّ وسط است .\r\n\r\n( باب فضيلت نوشاندن آب )\r\n1722 - امير المؤمنين عليه السّلام فرمود : نخستين چيزى كه در آخرت به آن آغاز ميكنند ، صدقه آب است - يعنى در بارهء ثواب آن - .\r\n1723 - و امام ابو جعفر عليه السّلام فرمود : خداى تبارك و تعالى خنك ساختن جگر تشنه را دوست ميدارد ، و كسى كه جگرى تشنه را سقايت كند ، چه از جنس چهار پا باشد ، و چه از غير آن ، در آن روز كه سايه اى جز سايه او وجود ندارد او را در سايهء عرش خود قرار خواهد داد .\r\n","description":"","footnote":"","page_name":" 371 ","page_number":371},
  {"content":"\r\n1724 - و معاوية بن عمّار از امام صادق عليه السّلام روايت كرده است ، كه فرمود : كسى كه در جايى آب بنوشاند كه آب در آنجا يافت شود ، بمانند كسى است كه بنده اى را آزاد كرده باشد ، و كسى كه در جايى آب بنوشاند كه آب در آنجا يافت نشود ، بمانند كسى است كه نفسى را احياء كرده باشد ، و كسى كه نفسى را احياء كند بمانند كسى است كه همگى مردم را احياء كرده باشد .\r\n\r\n( باب ثواب احسان در بارهء علويان )\r\n1725 - رسول خدا صلَّى الله عليه و آله فرمود : كسى كه بيكى از خاندان من احسانى بجا آورد به روز قيامت احسانش را تلافى ميكنم .\r\n1726 - و نيز فرمود : من به روز قيامت شفيع چهار صنف خواهم بود اگر چه گناه مردم دنيا را با خود آورده باشند . كسى كه ذريّه‌ام را يارى كند ، و كسى كه مالش را به هنگام تنگدستى به ذريّه من بذل نمايد ، و كسى كه ذريّهء مرا به زبان و دل دوست بدارد ، و كسى كه در حوائج ذريّهء من به هنگامى كه رانده و آواره شوند بكوشد .\r\n1727 - و امام صادق عليه السّلام فرمود : چون روز قيامت فراز آيد ،\r\n","description":"","footnote":"","page_name":" 372 ","page_number":372},
  {"content":"\r\nمنادىاى ندا دردهد كه : آيا اى خلائق خاموش باشيد و گوش فرا داريد ، زيرا كه محمّد با شما سخن ميگويد ، پس خلائق خاموش ميشوند و گوش فرا ميدارند ، و در اين هنگام پيامبر صلَّى الله عليه و آله به پا مىخيزد ، و ميگويد : اى گروه خلائق ، هر كه را كه بر من نعمتى يا منّتى يا احسانى بوده است ، پس بپاخيزد ، تا پاداشش را بدهم . پس مردم ميگويند پدرانمان و مادرانمان فداى تو ! كدام نعمت و كدام منّت و كدام احسان از جانب ما متوجه شما بوده است ! بلكه نعمت و منّت و احسان از آن خدا و رسول او در باره همگى خلائق است . پس پيامبر صلَّى الله عليه و آله در خطاب به ايشان ميگويد :\r\nآرى ، كسى كه يكى از خاندان مرا پناه داده ، يا در بارهء ايشان احسان كرده ، يا از برهنگيشان پوشانده ، يا گرسنه اى از ايشان را سير كرده است ، بپاخيزد ، تا پاداشش را بدهم . پس جمعى از مردم كه چنين خدماتى را انجام داده‌اند قيام ميكنند ، و در اين هنگام از سوى خداى عزّ و جلّ ندا ميرسد كه : يا محمّد ، اى حبيب من ، پاداش دادن ايشان را به تو واگذاشتم ، پس در هر كجا از بهشت كه بخواهى ايشان را اسكان ده ، فرمود :\r\nپس ايشان را در منزلتى نزديك به خودش جاى ميدهد ، در آنجا كه از ديدار محمّد و خاندانش صلوات الله عليهم اجمعين محجوب نمىمانند .\r\n","description":"","footnote":"","page_name":" 373 ","page_number":373},
  {"content":"\r\n\r\n( باب فضيلت صدقه )\r\n1728 - رسول خدا صلَّى الله عليه و آله و سلَّم فرمود : زمين قيامت همگى آتش است ، مگر سايهء مؤمن ، زيرا صدقه اش سايه بر او مىافكند .\r\n1729 - و امام ابو جعفر عليه السّلام فرمود : نيكوكارى و صدقه فقر را از ميان مىبرند ، و بر عمر مىافزايند ، و هفتاد احتمال مردن به وضع بد را از صاحبشان دفع ميكنند .\r\n1730 - و امام صادق عليه السّلام فرمود : بيمارانتان را با صدقه مداوا كنيد ، و بلا را با دعا دفع نمائيد ، و نزول رزق را بوسيلهء صدقه بطلبيد ، زيرا كه صدقه رزق را از ميان دو فكّ هفتصد شيطان كه همگى مانع وصول آنند رها ميسازد ، و هيچ چيز بر شيطان سنگينتر از صدقه بر مؤمن نيست . و صدقه پيش از آنكه در دست بنده واقع شود ، در دست خداى تبارك و تعالى قرار ميگيرد .\r\n1731 - و آن امام عليه السّلام فرمود : صدقه دادن با دست خويش از مردن در شرائط و اوضاع بد حفظ مىكند ، و هفتاد نوع از انواع بلا را بر طرف ميسازد ، و از\r\n","description":"","footnote":"","page_name":" 374 ","page_number":374},
  {"content":"\r\nميان دو فكّ هفتاد شيطانى جدا مىشود كه همگى اقدامكنندهء به صدقه را به ترك آن فرمان ميدهند .\r\n1732 - و آن امام عليه السّلام فرمود : براى شخص بيمار مستحبّ است كه بدست خود صدقه را به سائل بدهد ، و از سائل بخواهد كه در باره اش دعا كند .\r\n1733 - و آن امام عليه السّلام فرمود : صدقه را در بامداد پگاه اجرا كنيد ، زيرا كه بلايا از آن سدّ نميگذرد ، و كسى كه در اوّل روز صدقه اى بدهد ، خدا هر شرّى را كه در آن روز نازل مىشود از او دفع مىكند ، پس اگر در اوّل شب صدقه بدهد ، خدا هر شرّى را كه در آن شب نازل مىشود از او دفع مينمايد .\r\n1734 - و رسول خدا صلَّى الله عليه و آله فرمود : خدا ، كه معبود حقّى جز او نيست ، هر آينه درد را و طاعون و زخمهاى كشنده را و آتشسوزى و غرق شدن را و ويرانى و جنون را بوسيلهء صدقه دفع مىكند . و رسول خدا صلَّى الله عليه و آله هفتاد باب از شرّ را همچنان برشمرد .\r\n1735 - و نيز فرمود : صدقهء پنهانى آتش خشم خدا جلّ جلاله را فرو مينشاند .\r\n","description":"","footnote":"","page_name":" 375 ","page_number":375},
  {"content":"\r\n1736 - و عمّار از امام صادق عليه السّلام روايت كرده است كه : آن امام به من فرمود : اى عمّار صدقه به خدا قسم در نهان از صدقهء آشكار بهتر است ، و همچنين به خدا قسم عبادت در نهان از عبادت آشكار بهتر است .\r\n1737 - و رسول خدا صلَّى الله عليه و آله فرمود : چون سائلى شبانگاه در خانه شما را بكوبد او را ردّ نكنيد .\r\n1738 - و نيز فرمود : ثواب يك درهم صدقه ده درهم ، و ثواب يك درهم قرض هجده درهم ، و ثواب يك درهم صلهء اخوان بيست درهم ، و ثواب يك درهم صلهء رحم بيست و چهار درهم است .\r\n1739 - و از آن حضرت سؤال كردند كه : كدام صدقه بهتر است ؟ فرمود :\r\nصدقه بر خويشاوندى كه دشمنى تو را در دل مىپرورد .\r\n1740 - و نيز فرمود : آنجا كه خويشاوند نيازمندى وجود داشته باشد جاى صدقه دادن به ديگرى نيست .\r\n1741 - و نيز فرمود : ملعون است ، ملعون است كسى كه بار گران امور زندگى\r\n","description":"","footnote":"","page_name":" 376 ","page_number":376},
  {"content":"\r\nخود را بر دوش مردم بيفكند ! ملعون است ، ملعون است كسى كه عائله اش را بىسر و سامان بگذارد .\r\n1742 - و امام أبو الحسن رضا عليه السّلام فرمود : مرد را همى سزد كه زندگى عيالش را توسعه دهد ، تا مرگش را آرزو نكنند .\r\n1743 - و از امام صادق عليه السّلام در بارهء سائلى پرسيدند كه سؤال مىكند و حقيقت حال او معلوم نيست . امام فرمود : به سائلى كه در دل خود نسبت به او احساس رحم كردى چيزى بده . و فرمود : پائينتر از درهم به او عطا كن . گفتم : بيشتر چيزى كه عطا مىشود چيست ؟ فرمود : آن چهار دانق يعنى چهار ششم يك درهم است .\r\n1744 - و وصّافى از امام ابو جعفر عليه السّلام روايت كرده است كه فرمود :\r\nاز جمله اسرارى كه خداى عزّ و جلّ با موسى عليه السّلام نجوى كرد اين بود كه : فرمود :\r\nاى موسى ، سائل را با بذلى قليل يا با ردّى جميل محترم دار ، زيرا بسا اتّفاق مىافتد كه كسى نزد تو مىآيد كه نه انس است و نه جنّ ، بلكه فرشته اى از فرشتگان خداى رحمان است كه ايشان تو را در آنچه من به تو عطا كرده‌ام مىآزمايند ، و از آن نعمتى كه انعام نموده‌ام از تو سؤال ميكنند . پس بنگر تا چه خواهى كرد ، اى پسر عمران .\r\n","description":"","footnote":"","page_name":" 377 ","page_number":377},
  {"content":"\r\n1745 - و آن امام عليه السّلام فرمود : به سائل اگر چه بر پشت اسب تكيه زده باشد چيزى بده .\r\n1746 - و رسول خدا صلَّى الله عليه و آله فرمود : سؤال سائل را ردّ مكنيد ، زيرا اگر چنين نبود كه مسكينان دروغ ميگويند ، كسى كه ايشان را رد ميكرد رستگار نميشد .\r\n1747 - و از وليد بن صبيح روايت شده است كه گفت : در محضر امام صادق عليه السّلام بودم كه سائلى بنزد آن حضرت آمد ، پس چيزى به او عطا كرد ، آنگاه سائلى ديگر درآمد ، امام فرمود : خدا روزيت را وسعت دهاد ! سپس فرمود :\r\nهر گاه كسى صاحب مالى بالغ بر سى يا چهل هزار درهم باشد ، و بخواهد كه چيزى از آن را باقى نگذارد مگر آنكه در موضع شايسته اى قرار دهد ، هر آينه ميتواند چنين كند ، ولى در اين صورت بدون هيچ گونه مالى باقى خواهد ماند ، و از جملهء سه نفرى خواهد بود كه دعاى ايشان ردّ مىشود : گفتم آنان كيانند ؟ فرمود : يكى از ايشان مردى است كه مالى داشته و آن را در [ غير 
  ] موردش انفاق كرده ، و آنگاه گفته است . خدايا مالى را روزيم ساز ، پس خداى عزّ و جلّ ميگويد : آيا آن را روزيت نساختم ؟ و ديگر مردى كه در\r\n","description":"","footnote":"","page_name":" 378 ","page_number":378},
  {"content":"\r\nخانهء خود نشسته ، و در طلب روزى نميكوشد ، و ميگويد : خدايا روزيم را برسان ، پس خداى عزّ و جلّ ميگويد : آيا براى تو راهى بسوى طلب روزى نگشودم ؟ و آن ديگر مردى كه زنى دارد كه او را مىآزارد ، و او ميگويد : خدايا مرا از دست او نجات ده ، پس خداى عزّ و جلّ ميگويد : آيا كار او را بدست تو نسپردم ؟\r\n1748 - و امام صادق عليه السّلام در بارهء سائلان فرمود : در هر روز سه نفر را اطعام كنيد ، و اگر بخواهيد كه بر آن بيفزائيد ميتوانيد بيفزائيد ، و الا شما حقّ روز خود را اداء كرده‌ايد .\r\n1749 - و آن امام عليه السّلام فرمود : چون به سائلان عطا كنيد ، دعا را به ايشان تلقين نمائيد ، زيرا كه دعاى ايشان در بارهء شما مستجاب مىشود ، ولى در حق خودشان به اجابت نميرسد .\r\n1750 - و امام صادق عليه السّلام در بارهء كسى كه درهمهائى را به كسى ميدهد تا آن را ميان اهل استحقاق قسمت كند ، فرمود : براى او نيز اجرى برابر با اجر بخشندهء آنها جريان مىيابد ، بىآنكه چيزى از اجر بخشنده كاسته گردد ، و اگر معروف بر هفتاد دست جارى شود ، هر آينه همگى آنها مأجور ميشوند بدون آنكه چيزى\r\n","description":"","footnote":"","page_name":" 379 ","page_number":379},
  {"content":"\r\nاز اجر صاحب معروف كاهش پذيرد .\r\n1751 - و از امام صادق عليه السّلام پرسيدند : كدام صدقه افضل است ؟\r\nفرمود : همان صدقه كه شخص قليل المال طاقت اداى آن را داشته باشد . آيا قول خداى عزّ و جلّ را نشنيده اى كه فرمود : « و ديگران را بر خود مقدّم ميدارند اگر چه خود گرفتار احتياج باشند » . آيا در موضوع صدقه افضل از اين بنظرت مىآيد ؟\r\n1752 - و امام على بن الحسين عليه السّلام فرمود : من پروردگار خود عزّ و جلّ را ضامن ميگيرم كه هيچ كس بىداشتن حاجتى سؤال نكند ، مگر آنكه اين سؤال كردن روزى او را مجبور كند كه از روى احتياج سؤال كند .\r\n1753 - و امير المؤمنين عليه السّلام فرمود : سخن رسول خدا صلَّى الله عليه و آله را پيروى كنيد كه فرمود : كسى كه در سؤالى را به روى خود بگشايد ، خدا درى از فقر را بر او ميگشايد .\r\n1754 - و امام صادق عليه السّلام فرمود : هيچ بنده اى كه بىحاجتى سؤال كند نميريد ، مگر آنكه خداى عزّ و جلّ او را به آنچه سؤال كرده است محتاج ميسازد ، و در برابر آن سؤال بىمورد جهنم را براى او واجب مىكند .\r\n","description":"","footnote":"","page_name":" 380 ","page_number":380},
  {"content":"\r\n1755 - و رسول خدا صلَّى الله عليه و آله فرمود : خداى تبارك و تعالى چيزى را براى خود دوست داشته ، و براى خلق خود دشمن داشته است : براى خلق خودش سؤال را دشمن داشته ، و براى خودش دوست داشته است كه از او سؤال كنند ، و هيچ چيز براى او خوشايندتر از اين نيست كه چيزى از او بخواهند پس هيچ يك از شما شرم نكند كه خداى عزّ و جلّ را از فضل و احسانش مسألت كند ، اگر چه در بارهء چيزى كوچك و كم ارزش مانند - بند كفشى باشد .\r\n1756 - و امام صادق عليه السّلام فرمود : از سؤال مردم حذر كنيد ، زيرا كه آن موجب ذلَّت دنيا ، و فقرى است كه آن را پيش انداخته‌ايد ، و موجب حسابى دور و دراز در روز قيامت است .\r\n1757 - و امام ابو جعفر عليه السّلام فرمود : اگر سائل آنچه را در سؤال كردن نهفته است ميدانست هيچ كس از كسى سؤال نميكرد . و اگر بخشنده آنچه را كه در بخشش نهفته است ميدانست هيچ كس كسى را ردّ نميكرد .\r\n1758 - و گروهى از انصار به نزد رسول خدا صلَّى الله عليه و آله آمدند و بر آن حضرت سلام گفتند ، پس سلامشان را جواب گفت ، آنگاه گفتند : يا رسول الله ، ما را\r\n","description":"","footnote":"","page_name":" 381 ","page_number":381},
  {"content":"\r\nبه شما حاجتى هست ، فرمود حاجتتان را به ميان آوريد ، گفتند : آن ، حاجتى عظيم است . فرمود : بياوريد ، آن كدامست ؟ گفتند : حاجت ما اين است كه بهشت را براى ما نزد پروردگارت ضمانت كنى ! پس سر به زير افكند ، و چنان كه رسم متفكران است ، چند لحظه با سر انگشتان يا با عصا آهسته بر زمين كوبيد ، و آنگاه سر برداشت ، و فرمود : اين كار را در حق شما ميكنم مشروط به اينكه چيزى از كسى نخواهيد و هيچ گاه سؤال نكنيد راوى اين خبر گفت : پس چنين اتفاق مىافتاد كه مردى از آن جمع در سفر ميبود ، و تازيانه اش از دستش مىافتاد ، پس به علت فرار از سؤال خوش نميداشت كه بازگرداندن آن را از كسى بخواهد ، و از اين رو از فراز جهاز شتر به زير مىآمد و آن را بر ميداشت ، و گاهى چنين رخ ميداد كه در كنار سفره نشسته بود ، و ديگرى از همنشينانش به ظرف آب نزديكتر بود ، ولى به آن همنشين نمىگفت كه : آن ظرف آب را به من ده ، بلكه خود از جاى برميخاست و آب مينوشيد .\r\n1759 - و نيز فرمود : از مردم بىنياز شويد اگر چه در شستن و تنظيف مسواكى باشد .\r\n1760 - و امام صادق عليه السّلام فرمود : منّت نهادن اساس احسان را ويران ميسازد .\r\n","description":"","footnote":"","page_name":" 382 ","page_number":382},
  {"content":"\r\n1761 - و رسول خدا صلَّى الله عليه و آله فرمود : خداى تبارك و تعالى شش خصلت را براى من ناپسند داشته است و من آن خصال را براى اوصياى از فرزندانم و براى اتباع ايشان بعد از من ناپسند ميدارم ، و آن شش خصلت عبارت است از : كار لغو در نماز ، و مجامعت در روزه ، و منّت نهادن بعد از صدقه ، و آمدن به مساجد در حال جنابت ، و اشراف و نگريستن در خانهء مردم ، و خنديدن در قبرستان .\r\n1762 - و در روايت مسعدة بن صدقه از امام صادق عليه السّلام از پدران آن امام عليهم السّلام آمده است كه : امير المؤمنين عليه السّلام پنج وسق از خرماى « بغيبغه » را براى مردى فرستاد ، و آن مرد از كسانى بود كه نيازمندان به عطايايش اميد مىبستند و از هدايا و انعام و صله اش خشنود ميبودند ، و او از على عليه السّلام و از ديگران چيزى نمىخواست ، پس مردى به امير المؤمنين عليه السّلام گفت : به خدا قسم فلان شخص چيزى از تو نخواسته ، و از آن پنج وسق يك وسق او را كفايت ميكرد . پس امير المؤمنين عليه السّلام به او فرمود : خدا مثل تو را در ميان مسلمانان زياد مكناد ! من مىبخشم ، و تو به آن بخل ميكنى ! در صورتى كه من به كسى كه اميد به من دارد جز پس از سؤال كردنش عطا نكنم ، و آنگاه پس از مسألتش به او عطا كنم ، در اين صورت جز بهاى\r\n","description":"","footnote":"","page_name":" 383 ","page_number":383},
  {"content":"\r\nچيزى را كه از او گرفته‌ام ، به او نداده‌ام . و اين بدان جهت است كه او را در معرض آن قرار داده‌ام كه رويش را ، كه براى خداى عزّ و جلّ براى خداى من و خداى خودش عزّ و جلّ به هنگام عبادت او و طلب حوائجش از او ، به خاك ميسايد ، به من بذل كند . پس هر كس در بارهء برادر مسلمان خود چنين كند ، در حالى كه دانسته باشد كه او شايستهء صله و معروف او است ، در دعايش براى او به خداى عزّ و جلّ راست نگفته است ، آنجا كه با زبانش بهشت را براى او آرزو مىكند ، و از مالى فانى از اموال خود بر او بخل ميورزد ، زيرا بنده در دعاى خود ميگويد : « خدايا مردان مؤمن و زنان مؤمنه را بيامرز » . پس چون آمرزش را براى او طلب مىكند بهشت را برايش طلبيده است ، پس كسى كه در مرحلهء قول چنين كند ، و در مقام عمل آن را تحقّق نبخشد انصاف نداده است .\r\n\r\n( باب ثواب صلهء « 1 » امام عليه السّلام )\r\n1763 - از امام صادق عليه السّلام در معنى قول خداى عزّ و جلّ كه فرمود :\r\n* ( مَنْ ذَا الَّذِي يُقْرِضُ الله قَرْضاً حَسَناً ، ) * سؤال كردند ، امام عليه السّلام فرمود : اين آيه در بارهء صلهء امام نازل شده است .\r\n\r\n","description":"","footnote":"\r\n« 1 » صله در لغت به معنى جايزه و احسان و عطيه است ، و در اين جا به معنى تقديم اموال و هدايا است .\r\n","page_name":" 384 ","page_number":384},
  {"content":"\r\n1764 - و آن امام عليه السّلام فرمود : درهمى كه در راه صلهء امام صرف شود ، از هزار هزار درهمى كه در غير آن ، در راه خداى عزّ و جلّ صرف شود افضل است .\r\n1765 - و نيز امام صادق عليه السّلام فرمود : كسى كه قادر به صله ما نباشد ، ميبايد افراد صالح از شيعيان ما را مورد صله قرار دهد ، تا ثواب صلهء ما برايش نويسند ، و هر كس قادر بر زيارت ما نباشد پس شايستگان پيروان ما را زيارت كند تا ثواب زيارت ما براى او نوشته شود .\r\n\r\nكتاب الصوم\r\n\r\n( باب علَّت وجوب صيام )\r\n1766 - هشام بن حكم از امام صادق عليه السّلام در بارهء علت روزه گرفتن سؤال كرد ، آن حضرت فرمود : همانا كه خداى عزّ و جلّ روزه را از آنرو واجب ساخت كه غنى و فقير بوسيلهء آن در يك سطح قرار گيرند . و اين بدان سبب است كه غنى چنان نبود كه اثر گرسنگى را احساس كند ، تا بر فقير رحم آورد ، زيرا غنى هر زمان كه چيزى مىخواست بر آن قادر بود ، از اين رو خداى عزّ و جلّ اراده كرد تا ميان افراد خلقش تساوى برقرار سازد ، و رنج گرسنگى و درد را به غنى بچشاند ، تا نسبت به\r\n","description":"","footnote":"","page_name":" 385 ","page_number":385},
  {"content":"\r\nضعيف رقّت كند ، و بر گرسنه رحم آورد .\r\n1767 - و امام ابو الحسن على بن موسى الرضا عليهما السّلام ضمن جواب خود بر مسائل محمّد بن سنان ، براى او نوشت : علَّت تشريع روزه ، شناختن اثر گرسنگى و تشنگى است ، تا آدمى ذليل و متضرّع و مأجور و اندوزندهء ذخيرهء عمل صالح و صابر گردد ، و اين سختيها براى او دليلى بر سختى و شدائد آخرت شود ، و علاوه بر خاصيّت شكستن صولت و سورت شهوات كه در آن نهفته است ، در عاجل دنيا براى او واعظى و بر آجل آخرت دليلى باشد ، تا از اين رهگذر شدّت تأثير آن سختيها را بر اهل فقر و مسكنت بفهمد ، و در دنيا و آخرتش مؤثر افتد .\r\n1768 - و حمزة بن محمّد به امام ابو محمّد عليه السّلام نوشت : خدا روزه را بر اساس كدام حكمت فرض فرموده است ؟ در جواب چنين آمد : براى آنكه غنى اثر گرسنگى را بيابد ، و از اين رو دست احسان و انعام بر فقير بگشايد .\r\n1769 - و از امام حسن بن علىّ بن ابى طالب عليهما السّلام روايت شده است ، كه فرمود : تنى چند از يهود به نزد رسول خدا صلَّى الله عليه و آله آمدند ، پس دانشمندترين ايشان در بارهء مسائلى از آن حضرت سؤال كرد ، و از جمله سؤالهايش اين بود كه گفت :\r\n","description":"","footnote":"","page_name":" 386 ","page_number":386},
  {"content":"\r\nخداى عزّ و جلّ به چه منظور سى روز روزه در ساعات روز را بر امّت تو واجب ساخته است و بر امّتهاى ديگر بيش از اين فرض فرموده است ؟ رسول خدا صلَّى الله عليه و آله فرمود : وقتى آدم عليه السّلام از آن ميوه درخت خورد ، سى روز اثر آن در شكم او باقى ماند ، از اين جهت خداى سى روز گرسنگى و تشنگى را بر نسل او فرض فرمود ، و آنچه در شب ميخورند تفضّلى از جانب خداى عزّ و جلّ در بارهء ايشان است . و كار بر آدم نيز بر همين گونه بوده است ، و از اين رو خدا آن را بر امّت من واجب ساخته است . سپس اين آيه را تلاوت فرمود : * ( كُتِبَ عَلَيْكُمُ الصِّيامُ كَما كُتِبَ عَلَى الَّذِينَ مِنْ قَبْلِكُمْ لَعَلَّكُمْ تَتَّقُونَ ، أَيَّاماً مَعْدُوداتٍ ) * . مرد يهودى گفت : راست گفتى يا محمّد ، پس مزد كسى كه اين ايام را روزه بدارد چيست ؟ فرمود : هيچ مؤمنى نيست كه ماه رمضان را به قصد قربت روزه بدارد ، مگر آنكه خداى تبارك و تعالى هفت خصلت را بر او واجب ميسازد : نخست آنكه حرام را در بدنش ذوب مىكند ، و دوم آنكه او را به رحمت خداى تبارك و تعالى نزديك ميسازد ، و سوم آنكه با اين عمل خطاى پدرش آدم را جبران مىكند ، و چهارم آنكه فشارهاى بيهوشكنندهء جان دادن را بر او آسان\r\n","description":"","footnote":"","page_name":" 387 ","page_number":387},
  {"content":"\r\nميسازد ، و پنجم آنكه او را از گرسنگى و تشنگى روز قيامت در امان ميدارد ، و ششم آنكه خدا برات آزادى از آتش جهنّم را به او عطا مىكند ، و هفتم آنكه خداى عزّ و جلّ او را از غذاهاى پاكيزهء بهشت اطعام مينمايد . گفت : راست گفتى ، يا محمّد .\r\n\r\n( باب فضيلت و ثواب روزه )\r\n1770 - امام ابو جعفر عليه السّلام فرمود : اسلام بر پنج اصل بنا شده است :\r\nنماز ، زكات ، حج ، روزه و ولايت .\r\n1771 - و رسول خدا صلَّى الله عليه و آله فرمود : روزه سپرى در برابر آتش است .\r\n1772 - و رسول خدا صلَّى الله عليه و آله فرمود : شخص روزه دار ، همه وقت در حال عبادت است ، و اگر چه در بستر خود خوابيده باشد ، تا هر زمان كه مسلمانى را غيبت نكند .\r\n1773 - و نيز فرمود : خداى تبارك و تعالى فرموده است : روزه براى من است و من پاداش آن را مىدهم ، و روزه دار دو شادى دارد ، يكى آنگاه كه افطار\r\n","description":"","footnote":"","page_name":" 388 ","page_number":388},
  {"content":"\r\nمىكند ، و ديگر آنگاه كه به لقاء پروردگارش عزّ و جلّ نائل مىشود ، و به آن خدايى كه جان محمّد در قبضهء قدرت او است ، هر آينه بوى دهان شخص روزه دار ، نزد خدا از بوى مشك خوشتر است .\r\n1774 - و رسول خدا صلَّى الله عليه و آله به اصحاب خود فرمود : آيا چيزى را به شما باز نگويم كه اگر آن را بجا آوريد ، شيطان چنان از شما دور شود كه مشرق از مغرب دور شده است ؟ گفتند : بلى يا رسول الله ، فرمود : روزه روى شيطان را سياه مىكند ، و صدقه پشتش را ميشكند ، و دوستى در راه خدا و تعاون بر انجام عمل صالح او را ريشه كن ميسازد ، و استغفار رگ قلبش را قطع مىكند . و هر چيزى را زكاتى است ، و زكات بدنها روزه است .\r\n1775 - و امام صادق عليه السّلام به على بن عبد العزيز فرمود : آيا تو را از اصل اسلام ، و فرع آن ، و قلَّه و مرتفعترين نقطه آن باز نگويم ؟ گفت : بلى . فرمود : اصل آن نماز ، و فرع آن زكات ، و قلَّه و مرتفعترين نقطهء آن جهاد در راه خداى عزّ و جلّ است .\r\nآيا تو را از ابواب خير باز نگويم ؟ روزه سپرى در برابر آتش دوزخ است .\r\n1776 - و آن امام عليه السّلام در معنى قول خداى عزّ و جلّ * ( وَاسْتَعِينُوا بِالصَّبْرِ ) *\r\n","description":"","footnote":"","page_name":" 389 ","page_number":389},
  {"content":"\r\n* ( وَالصَّلاةِ ) * « 1 » ( از صبر و نماز يارى جوئيد ) فرمود معنى صبر روزه است .\r\n1777 - و آن امام عليه السّلام فرمود : چون مصيبتى بزرگ يا شدّتى بر كسى فرود آيد ، همى بايد تا روزه بگيرد ، زيرا خداى عزّ و جلّ ميگويد : * ( وَاسْتَعِينُوا بِالصَّبْرِ وَالصَّلاةِ ) * .\r\n1778 - و پيامبر صلَّى الله عليه و آله فرمود : خداى تبارك و تعالى فرشتگانى را مأمور به دعا براى روزه داران ساخته است و فرمود : جبرئيل مرا از پروردگارش تعالى ذكره خبر داد كه او فرموده است : فرشتگانم را به دعا براى كسى مأمور نساخته‌ام ، مگر آنكه دعاى ايشان را در بارهء او به اجابت رسانده‌ام .\r\n1779 - و امام صادق عليه السّلام فرمود : خداى تبارك و تعالى به موسى عليه السّلام وحى فرستاد كه چه چيز تو را از راز و نياز با من باز ميدارد ؟ موسى گفت :\r\nپروردگارا تو را به علَّت بوى نامطبوع دهن روزه دار از گفتن راز و نياز برتر ميدارم ، پس خداى عزّ و جلّ به او وحى فرستاد كه : اى موسى هر آينه بوى دهان شخص روزه دار نزد من از بوى مشك خوشتر است .\r\n\r\n","description":"","footnote":"\r\n« 1 » البقره : 45 .\r\n","page_name":" 390 ","page_number":390},
  {"content":"\r\n1780 - و امام صادق عليه السّلام فرمود : روزه دار را دو شادى است : يك شادى هنگام روزه گشودنش ، و شادى ديگر هنگام لقاء پروردگارش عزّ و جلّ .\r\n1781 - و آن امام فرمود : كسى كه روزى را در شدّت گرما ، براى خدا روزه بدارد ، و آنگاه تشنگى به او اصابت كند ، خدا هزار فرشته را بر او مىگمارد كه دست مهر بر صورتش بسايند و او را بشارت دهند ، تا چون افطار كرد خداى عزّ و جلّ ميگويد :\r\nچه خوش است بوى تو ! و روح تو ! اى فرشتگان من ، گواه باشيد كه من او را آمرزيده‌ام .\r\n1782 - و امام ابو الحسن اوّل عليه السّلام فرمود : خواب قيلوله ، كنيد زيرا كه خداى عزّ و جلّ روزه دار را در حال خوابش اطعام و سقايت مىكند .\r\n1783 - و امام صادق عليه السّلام فرمود : خواب شخص روزه دار عبادت است و خاموشىاش تسبيح است ، و عملش مقبول درگاه خداوند ، و دعايش مستجاب است .\r\n","description":"","footnote":"","page_name":" 391 ","page_number":391},
  {"content":"\r\n\r\n( باب اقسام روزه )\r\n1784 - از زهرى روايت شده است كه گفت : روزى على بن الحسين عليهما السّلام مرا گفت : اى زهرى ، از كجا آمده اى ؟ عرض كردم : از مسجد . گفت : در چه كار بوديد ؟ گفتم : در بارهء روزه گفتگو مىكرديم ، پس رأى من و رأى اصحابم بر اين محور گرد آمد كه روزهء واجب جز روزهء ماه رمضان نيست . امام گفت : اى زهرى چنين نيست كه شما گفتيد ، زيرا روزه بر چهل قسم است ، كه ده قسم آن مانند روزه رمضان واجب است ، و ده قسم آن حرام است ، و چهارده قسم آن وابسته به اختيار آدمى است ، اگر بخواهد روزه ميدارد ، و اگر نخواهد نمىدارد . و روزهء اذن كه بر سه قسم است ، روزهء تأديب و روزهء اباحه ، و روزهء سفر و مرض . گفتم : فدايت شوم آن اقسام را براى من تفسير كن .\r\nامام عليه السّلام فرمود : اما واجب ، پس عبارتست از 1 - روزهء ماه رمضان ، 2 - روزهء دو ماه پياپى براى كسى كه يك روز از روزهاى ماه رمضان را از روى\r\n","description":"","footnote":"","page_name":" 392 ","page_number":392},
  {"content":"\r\nعمد افطار كرده ،\r\n3 - روزهء دو ماه پياپى در كفّارهء « ظهار » كه خداى عزّ و جلّ در بارهء آن فرموده است : و كسانى كه در بارهء زنان خود سنّت جاهلى ظهار را به كار بندند ، ( يعنى ايشان را در تحريم نسبت به خودشان به مادر خود تشبيه كنند ) و پس از آن از گفتهء خود بازگردند و به خطاى خود پى برند و دوام همسرى خود را خوش داشته باشند ميبايد پيش از آنكه مقاربت كنند بنده اى آزاد كنند . اين حكم كه خداى مقرّر داشته است پندى براى شما است تا بار ديگر به چنين كارى مبادرت نكنيد ، و خدا به آنچه شما بجا مىآوريد آگاه است . پس كسى كه دسترسى به اجراء اين حكم نداشته باشد ميبايد پيش از مقاربت دو ماه پياپى روزه بدارد . سوره مجادله : 3 و 4 .\r\nو 4 - روزهء دو ماه پياپى در قتل خطا براى كسى كه امكان آزاد كردن بنده را نداشته باشد . و اين به مقتضاى قول خداى عزّ و جلّ است كه فرمود : و كسى مؤمنى را از روى خطا بكشد ، پس ميبايد بندهء مؤمنى را آزاد كند ، و ديه اى به خانوادهء او بپردازد ، تا قول خداى تعالى پس كسى كه آن [ مال 
  ] را نيابد ميبايد دو ماه پياپى روزه بدارد . سوره نساء : 2 و 9 .\r\nو 5 - روزهء سه روزه در كفارهء قسم براى كسى كه امكان اطعام نداشته باشد ، چنان كه خداى عزّ و جلّ فرموده است : پس كسى كه دسترسى به اطعام يا كسوهء ده مسكين يا آزاد كردن بنده نداشته باشد ، ميبايد سه روز روزه بدارد ، اين كفارهء قسمهاى شما است ، آنگاه كه سوگند ياد كنيد . پس همگى اين روزه ها متوالى است ، و متفرّق نيست .\r\n","description":"","footnote":"","page_name":" 393 ","page_number":393},
  {"content":"\r\nو 6 - روزهء آزار سر واجب است ، كه خداى عزّ و جلّ فرموده است : و كسى كه محرم باشد ، و موى سرش به علَّت مرضى يا وجود حشراتى او را بيازارد ، باكى نيست كه سرش را بتراشد ، و در اين صورت ميبايد به رسم فديه سه روز روزه بدارد ، يا صدقه اى به شش مسكين بپردازد ، يا گوسفند قربانى كند . . . و بنا بر اين بيان الهى چنين كسى ميان روزه گرفتن ، يا صدقه دادن ، يا قربانى كردن مختار است ، و اگر روزه را اختيار كرد ميبايد سه روز روزه بدارد . بقره : 195 .\r\n7 - روزه عوض قربانى واجب در حجّ تمتّع براى كسى كه قربانى بدست نياورده باشد واجب است ، چنان كه خداى تعالى فرموده است : « پس كسى كه عمرهء تمتّع را بجا آورد تا موسم حجّ آن فرا رسد ، مىبايد قربانىاى را كه ميسر باشد بگذراند ، پس كسى كه دسترسى به اين كار نداشته باشد مىبايد سه روز در مكه و هفت روز در بازگشت به خانه و خانواده اش روزه بدارد ، و اين يك دههء كامل است . سوره بقره : 195 .\r\n8 - و روزهء كفّارهء صيد واجب است ، و خداى عزّ و جلّ در اين باره فرموده است : و كسى از شما كه آن صيد را از روى عمد بكشد ، پس ميبايد نظير آنچه كشته است از شتر و گاو و گوسفند قربانى كند ، و براى تعيين نظير دو مرد عادل از جمع شما حكم مىكنند ، و گوشت آن قربانى ميان فقراى حاضر در كنار كعبه تقسيم مىشود ، و يا\r\n","description":"","footnote":"","page_name":" 394 ","page_number":394},
  {"content":"\r\nمساكينى را به رسم كفّاره اطعام مىنمايد ، و يا برابر با آن صيد روزه مىدارد . مائده : 95 .\r\nآنگاه امام عليه السّلام فرمود : اى زهرى آيا ميدانى كه چگونه روزه معادل صيد مىشود .\r\nزهرى گفت : گفتم : نميدانم . فرمود : قيمت صيد را برآورد ميكنند ، و آنگاه قيمت بدست آمده را با گندم مىسنجند ، و پس از آن ، آن گندم را به صورت صاعهايى توزين مينمايند سپس كسى كه صيد را كشته است در برابر هر نصف صاع يك روز روزه مىدارد .\r\nو 9 - روزهء نذر كه واجب است 10 - و روزهء اعتكاف كه آن نيز واجب است .\r\nو اما روزهء حرام پس عبارت است از 1 - روزهء عيد فطر ، و 2 - روزهء عيد اضحى ، و 3 - روزهء سه روزهء ايّام تشريق ، و 4 - روزهء يوم الشّك كه هم به گرفتن آن امرشده‌ايم ، و هم از گرفتنش نهىشده‌ايم : مأمورشده‌ايم كه آن را با شعبان روزه بداريم ، و از روزه داشتن آن نهى گشته‌ايم ، زيرا روزه گرفتن آن روز به معنى اين است كه شخص در روزى كه مردم در شكّ بسر مىبرند با اين عمل خود از جمع جدا و پراكنده شده است .\r\nگفتم : فدايت شوم ، اگر هيچ روزى از شعبان را روزه نداشته ، بايد چه كند ؟\r\n","description":"","footnote":"","page_name":" 395 ","page_number":395},
  {"content":"\r\nفرمود : در ليلة الشّك نيّت مىكند كه او از بابت شعبان صائم است ، پس اگر معلوم شد كه آن روز از ماه رمضان بوده همان روزه براى او كفايت مىكند ، و اگر معلوم شد كه آن روز از ماه شعبان بوده براى او ضررى نداشته است .\r\nگفتم : چگونه يك روزهء تطوّع - كه عمل مستحبّ است - براى يك روزهء واجب كفايت مىكند ؟ فرمود : اگر كسى روزى از ماه رمضان را بعنوان تطوّع روزه گرفت در حالى كه نمىدانست كه آن روز از ماه رمضان است ، و بعد به اين امر واقف شد همان روزه براى او كافى است ، زيرا روزه گرفتن آن روز واجب بوده و اين شخص هم آن روز را بخصوص روزه گرفته است .\r\n5 - و روزهء وصال حرام است . 6 - و روزه صمت يعنى امساك در سخن گفتن - حرام است . 7 - و روزهء نذر معصيت حرام است . 8 - و روزه دهر - يعنى همگى ايّام عمر حرام است .\r\nو امّا روزه اى كه صاحبش در بارهء آن از اختيار برخوردار است ، روزه جمعه و پنجشنبه و دوشنبه ، و روزه بيض - يعنى سيزدهم و چهاردهم و پانزدهم - و روزهء شش روز شوّال بعد از ماه رمضان ، و روزهء روز عرفه ، و روز عاشورا است . كه صاحب همگى اينها مختار است كه روزه بدارد يا افطار كند .\r\nو اما روزهء اذن ، پس زن جز با اذن شوهرش ، و غلام جز با اذن مولايش ، و\r\n","description":"","footnote":"","page_name":" 396 ","page_number":396},
  {"content":"\r\nميهمان جز با اذن ميزبانش ، روزهء تطوّع نميگيرد . و رسول خدا صلَّى الله عليه و آله فرمود :\r\nكسى كه بر قومى وارد شود ، مىبايد جز با اذن ايشان روزهء تطوّع نگيرد .\r\nو امّا روزهء تأديب از اين قرار است كه كودك چون به دوران مراهقه يعنى سالهاى نوجوانى و نزديك به بلوغ رسيد ، او را به عنوان تأديب به روزه گرفتن و اميدوارند ، و اين روزه واجب نيست . و همچنين كسى كه از اول روز به علتى افطار كند ، و پس از آن علت افطارش بر طرف شود ، در بقيه ساعات روز مأمور به امساك تأديبى است ، و اين نيز واجب نيست . و همچنين مسافر چون از اوّل روز چيزى بخورد و پس از آن به خانه و خانواده اش وارد شود ، مأمور است كه بقيّهء ساعات روزش را به عنوان تأديب امساك كند ، و اين نيز واجب نيست .\r\nو اما در مورد روزهء اباحه پس كسى كه از روى فراموشى چيزى بخورد يا بياشامد ، يا بدون تعمّد استفراغ كند ، خداى عزّ و جلّ آن را براى او مباح ساخته ، و آن را بجاى روزه‌اش ، پذيرفته ، و مجزاى و كافى قرار داده است .\r\nو اما روزهء سفر و مرض ، پس عامّه در بارهء آن اختلاف كرده‌اند ، چنان كه گروهى گفتند : شخص در آن حال روزه ميگيرد ، و گروهى گفتند : روزه نمىگيرد ، و\r\n","description":"","footnote":"","page_name":" 397 ","page_number":397},
  {"content":"\r\nگروهى گفتند : اگر بخواهد روزه مىگيرد و اگر نخواهد نمىگيرد . ولى ما مىگوئيم : در هر دو حال افطار مىكند ، و بنا بر اين اگر در سفر يا بيمارى روزه بگيرد بايد قضاى آن را بجا آورد ، زيرا خداى عزّ و جلّ مىگويد : پس هر يك از شما كه بيمار يا در سفر بود مىبايد چند روز از ايّام ديگر را روزه بگيرد . بقره : 187 .\r\n\r\n( باب روزهء سنّت )\r\n1785 - حسن بن محبوب از جميل بن صالح از محمّد بن مروان ، روايت كرده است كه گفت : از امام صادق عليه السّلام شنيدم كه مىفرمود : رسول خدا صلَّى الله عليه و آله چندان روزه ميگرفت كه مىگفتند افطار نمىكند ، و چندان افطار مىكرد كه مىگفتند : روزه نمىگيرد ، سپس يك روز روزه گرفت و يك روز افطار كرد ، آنگاه دوشنبه و پنجشنبه را روزه گرفت ، و پس از آن به روزه سه روز در ماه :\r\nپنجشنبه در اول ماه ، و چهارشنبه در وسط ماه و پنجشنبه اى در آخر ماه بازگشت ، و آن حضرت صلَّى الله عليه و آله مىفرمود : اين ، روزه دهر - يعنى روزه همگى دوران زندگى - است . و پدرم عليه السّلام مىفرمود : هيچ كس نزد خداى عزّ و جلّ مبغوضتر از آن كس نيست كه به او بگويند : رسول خدا صلَّى الله عليه و آله چنين و چنان مىكرد ، و او\r\n","description":"","footnote":"","page_name":" 398 ","page_number":398},
  {"content":"\r\nبگويد : خداى عزّ و جلّ مرا به علَّت كوشش در نماز و روزه عذاب نمىفرمايد ! گوئى كه او چنين مىپندارد كه رسول خدا صلَّى الله عليه و آله چيزى از فضيلت را به علت ناتوانيش از انجام آن ترك كرده است ! .\r\n1786 - و در روايت حمّاد بن عثمان از امام صادق عليه السّلام آمده است ، كه فرمود : رسول خدا صلَّى الله عليه و آله چندان روزه گرفت ، كه گفتند : افطار نمىكند ، سپس افطار كرد چندان كه گفتند : روزه نمىگيرد ، و آنگاه روزه داود را به آئين يك در ميان به كار بست . و پس از آن در حالى به جهان قرب الهى فرا گرفته شد كه سه روز در ماه را روزه ميداشت ، و فرمود : اين روزه سه روزه معادل روزه تمام عمر و وحر دل را از ميان مىبرند ( و حمّاد گفت : وحر به معنى وسوسه است ) .\r\nپس حمّاد گويد : گفتم : و اين سه روز كدام روزها هستند ؟ فرمود : نخستين پنجشنبه در ماه ، و نخستين چهار شنبه بعد از ده روز از آن ، و آخرين پنجشنبه آن . پس گفتم : و چگونه است كه اين ايام براى روزه اختصاص يافته است ؟ امام فرمود : اين بدان جهت است كه امّتهاى قبل از ما چون يكى از ايشان مستوجب عذاب ميشد ، آن عذاب در همين ايّام نازل مىگشت ، از اين رو رسول خدا صلَّى الله عليه و آله اين ايام را\r\n","description":"","footnote":"","page_name":" 399 ","page_number":399},
  {"content":"\r\nروزه گرفت ، زيرا كه آن ، ايام سهمناك است .\r\n1787 - و فضيل بن يسار از امام صادق عليه السّلام روايت كرده است كه فرمود : چون يكى از شما آن سه روز از ماه را روزه بدارد ، پس ، همى بايد تا با كسى مجادله نكند ، و نادانى و خشونت به كار نبرد ، و به سوگند خوردن و ياد كردن قسمها به خدا ، شتاب نگيرد ، و اگر كسى سفاهتى و خشونتى نسبت به او كرد تحمّل و بردبارى كند .\r\n1788 - و عبد الله بن مغيره از حبيب خثعمى روايت كرده است كه گفت :\r\nبه امام صادق عليه السّلام معروض داشتم كه مرا از تطوّع ، و از اين سه روز بازگوى كه اگر از اول شب جنب شوم و بدانم كه جنب شده‌ام ، ولى از روى تعمد بخوابم تا فجر بدمد ، در اين صورت آيا روزه بدارم ، يا ندارم فرمود : روزه بدار .\r\n1789 - و امير المؤمنين عليه السّلام فرمود : روزهء ماه صبر - يعنى ماه رمضان - و سه روز از هر ماه وسوسه هاى دل را بر طرف ميسازد ، و روزهء سه روزه در هر ماه ، روزهء دهر - يعنى تمام عمر است ، زيرا خداى عزّ و جلّ ميگويد : كسى كه كار نيكى بجا\r\n","description":"","footnote":"","page_name":" 400 ","page_number":400},
  {"content":"\r\nآورد ، پس ده برابر آن براى او منظور خواهد شد .\r\n1790 - و در روايت عبد الله بن سنان از امام صادق عليه السّلام آمده است كه فرمود : رسول خدا صلَّى الله عليه و آله را از حكمت روزهء دو پنجشنبه كه چهارشنبه اى در ميان آن دو باشد ، سؤال كردند ، امام فرمود : اما پنجشنبه پس آن روزى است كه اعمال مردم در آن روز عرضه مىشود ، و اما چهارشنبه ، پس آن روزى است كه آتش - يعنى دوزخ - در آن روز آفريده شده است ، و امّا روزه ، پس آن سپرى - در برابر آتش - است .\r\n1791 - و در روايت اسحاق بن عمّار از امام صادق عليه السّلام آمده است كه فرمود : همانا كه در روز چهارشنبه از آن جهت روزه ميدارند كه هيچ امّتى در قرون گذشته جز در روز چهارشنبه وسط ماه گرفتار عذاب نشده است ، و از اين رو مستحبّ است كه آن روز را روزه بدارند .\r\n1792 - و در روايت عبد الله بن سنان آمده است كه گفت : امام صادق عليه السّلام مرا فرمود : هر گاه در اوّل ماه دو پنجشنبه باشد ، پس نخستين آن دو را روزه بدار ، زيرا كه آن افضل است ، و هر گاه در آخر ماه دو پنجشنبه باشد ، پس\r\n","description":"","footnote":"","page_name":" 401 ","page_number":401},
  {"content":"\r\nآخرين آن دو را روزه بدار ، زيرا كه آن افضل است .\r\n1793 - و عيص بن قاسم از امام صادق عليه السّلام در باره كسى سؤال كرد كه سه روز از هر ماه را روزه نداشته ، و او در شرائطى بسر مىبرد كه روزه گرفتن برايش دشوار است ، در اين صورت آيا فديه اى در اين باب مقرّر شده است ؟ امام فرمود :\r\nفديهء آن براى هر يك روز مدّى از طعام است .\r\n1794 - و ابن مسكان از ابراهيم بن مثنى روايت كرده است ، كه گفت : به امام صادق عليه السّلام معروض داشتم كه : روزهء سه روز در هر ماه بر من فشار وارد ميسازد ، پس آيا به جبران اين كار براى من كفايت نمىكند كه به جاى روزهء هر روز درهمى صدقه بدهم ؟ امام عليه السّلام فرمود : صدقه دادن درهمى از روزهء يك روز افضل است .\r\n1795 - و حسن بن محبوب از حسن بن أبى حمزه روايت كرده است كه گفت : به امام ابو جعفر ، يا به امام صادق عليهما السّلام معروض داشتم كه آيا جايز است كه روزهء سه روز در ماه را از تابستان به زمستان افكنم ، زيرا كه من آن را بر خويشتن آسانتر مىيابم ؟ فرمود : آرى ، پس آن را حفظ كن - هر گاه در تابستان به انجام آن توفيق نيافتى در زمستان آن را جبران كن .\r\n","description":"","footnote":"","page_name":" 402 ","page_number":402},
  {"content":"\r\n1796 - و ابن بكير ، از زراره روايت كرده است كه گفت : از امام صادق عليه السّلام سؤال كردم كه : سنّت روزه داشتن به چه نحو جريان يافته است ؟ فرمود :\r\nسه روز از هر ماه : پنجشنبه در دههء اول ، و چهارشنبه در دههء وسط ، و پنجشنبه در دههء آخر . گفت سؤال كردم كه : آيا اين همگى آن چيزى است كه سنّت در روزه بر آن جارى شده است ؟ فرمود : آرى .\r\n1797 - و داود رقّى از امام صادق عليه السّلام روايت كرده است ، كه فرمود : شكستن روزه در منزل برادرت بنا به خواهش او هفتاد بار ، يا نود بار از روزه داشتنت افضل است .\r\n1798 - و جميل بن درّاج از آن امام عليه السّلام روايت كرده است ، كه فرمود : كسى كه به برادرش وارد شود ، در حالى كه روزه دار باشد ، پس نزد او روزه‌اش را بگشايد ، و او را از روزه داشتنش آگاه نسازد كه منّتى بر او بگذارد خدا ثواب يك سال روزه را به حساب او مىنويسد .\r\nمصنّف اين كتاب رحمة الله گفت : آنچه در اينجا آمده است همگى در بارهء سنّت و تطوّع است يعنى در بارهء روزهء مستحبى است و پدرم رضى الله عنه در\r\n","description":"","footnote":"","page_name":" 403 ","page_number":403},
  {"content":"\r\nنامه اى كه براى من فرستاد نوشت كه : چون قصد سفر كنى ، و بخواهى كه چيزى از روزهء سال را بجلو بيفكنى ، تا در طى سفر كه گرفتن روزهء مستحب مكروه است به گرفتن روزه نياز پيدا نكنى - پس سه روز براى آن ماه كه در ظرف آن قصد خروج به سفر دارى ، روزه بگير .\r\n1799 - و روايت شده است كه از امام موسى بن جعفر عليهما السّلام ملقب به عالم در بارهء دو پنجشنبه كه در آخر دهه اتفاق مىافتد سؤال كردند ، وى فرمود :\r\nپنجشنبه اول را روزه بگير ، زيرا چه بسا كه تو به پنجشنبه دوم نرسى .\r\n\r\n( باب روزه هاى تطوّع متفرقه و ثواب آنها )\r\n1800 - محمّد بن مسلم و زرارة بن أعين از امام ابو جعفر محمّد باقر عليه السّلام در بارهء روزهء روز عاشورا سؤال كردند ، آن حضرت فرمود : روزهء آن مربوط به قبل از ماه رمضان بود ، پس چون آيات مربوط به روزهء ماه رمضان نازل شد آن روزه متروك گشت .\r\n1801 - و امام على عليه السّلام فرمود : رسول خدا صلَّى الله عليه و آله فرمود :\r\nكسى كه يك روز را به عنوان تطوّع روزه بدارد ، خداى عزّ و جلّ او را به بهشت داخل مىسازد .\r\n","description":"","footnote":"","page_name":" 404 ","page_number":404},
  {"content":"\r\n1802 - و جابر از امام ابو جعفر عليه السّلام روايت كرده است كه فرمود :\r\nكسى كه زندگانيش به روزهء يك روز پايان يابد به بهشت داخل مىشود .\r\n1803 - و رسول خدا صلَّى الله عليه و آله فرمود : كسى كه يك روز خالصا لوجه الله روزه بدارد ، - چنان كه نيّتش حتى به طلب بهشت و فرار از دوزخ آلوده نشود - آن روزهء او با يك سال كه آن را به روزه برگزار كند - ولى چنين خلوصى در نيّتش نباشد - برابر است .\r\n1804 - و امام صادق عليه السّلام فرمود : كسى كه در حال روزه داشتن در اوّل روز خود را با عطرى خوشبو سازد ، عقل خود را از دست نمىدهد .\r\n1805 - و رسول خدا صلَّى الله عليه و آله فرمود : هيچ روزه دارى نيست كه به جمع گروهى در حال صرف طعام حاضر شود ، مگر آنكه اعضايش براى او تسبيح مىگويند ، و درود فرشتگان بر او روان مىشود ، و درود ايشان طلب آمرزش است .\r\n1806 - و از امام موسى بن جعفر عليهما السّلام روايت شده است ، كه فرمود : كسى كه نخستين روز از دههء ذى الحجّه را روزه بدارد ، خدا روزهء هشتاد ماه را\r\n","description":"","footnote":"","page_name":" 405 ","page_number":405},
  {"content":"\r\nبراى او مىنويسد ، پس اگر تا روز نهم را هم روزه بدارد ، خداى عزّ و جلّ روزهء دهر - يعنى تمام عمر - را براى او مىنويسد .\r\n1807 - و امام صادق عليه السّلام فرمود : روزهء روز ترويه - يعنى هشتم ماه ذى الحجّه - كفّاره يك سال ، و روزهء روز عرفه كفّاره دو سال است .\r\n1808 - و روايت شده است كه ابراهيم خليل الرّحمن عليه السّلام در نخستين روز از ذى الحجّه متولَّد شده است ، پس كسى كه آن روز را روزه بدارد ، روزه‌اش كفّاره شصت سال است . و در نهم ذى الحجّه توبهء داود عليه السّلام نازل گشته است ، پس كسى كه آن روز را روزه بدارد ، روزه‌اش كفّارهء نود سال است .\r\n1809 - و از يعقوب بن شعيب روايت شده است كه گفت : از امام صادق عليه السّلام در بارهء روزهء روز عرفه سؤال كردم . فرمود : اگر خواهى روزه بگير و اگر خواهى روزه نگير . و گفته‌اند كه مردى به نزد امام حسن و امام حسين عليهما السّلام آمد ، پس يكى از آن دو امام را روزه دار و ديگرى را در حال افطار يافت ، پس در اين باره از ايشان سؤال كرد ، آن دو در جواب گفتند : اگر روزه بدارى كار نيكى است ،\r\n","description":"","footnote":"","page_name":" 406 ","page_number":406},
  {"content":"\r\nو اگر روزه ندارى جايز است .\r\n1810 - و عبد الله بن مغيره ، از سالم ، از امام صادق عليه السّلام روايت كرده است كه فرمود : رسول خدا صلَّى الله عليه و آله به على عليه السّلام به تنهائى وصيّت كرد و علىّ عليه السّلام به حسن و حسين هر دو وصيّت كرد ، و حسن عليه السّلام امام او بود ، پس مردى در روز عرفه بر حسن عليه السّلام وارد شد ، در حالى كه او صبحانه تناول مىكرد ، و حسين عليه السّلام روزه دار بود . سپس بعد از آنكه حسن عليه السّلام درگذشت ، آن مرد بر حسين عليه السّلام وارد شد ، در حالى كه صبحانه تناول مىكرد ، و على بن الحسين عليهما السّلام روزه دار بود ، پس آن مرد با امام حسين عليه السّلام گفت :\r\nمن بر حسن عليه السّلام وارد شدم در حالى كه صبحانه تناول مىكرد ، و تو روزه دار بودى ، و آنگاه بر تو وارد شدم در حالى كه تو افطار كرده اى ، - اكنون راز اين كار چيست ؟ - پس امام حسين عليه السّلام فرمود : حسن عليه السّلام امام بود ، از اين رو افطار كرد ، تا روزه داشتنش سنّتى نشود ، كه مردم به او تأسّى كنند ، پس چون او درگذشت من امام بودم ، و از اين رو خواستم تا روزه داشتنم به عنوان سنّتى اتخاذ نشود كه مردم به من تأسّى كنند .\r\n1811 - و حنان بن سدير ، از پدرش روايت كرده است كه گفت : از او\r\n","description":"","footnote":"","page_name":" 407 ","page_number":407},
  {"content":"\r\n- يعنى از امام ابو جعفر عليه السّلام در بارهء روزهء روز عرفه سؤال كردم ، و گفتم : فدايت شوم ، مردم مىپندارند كه آن برابر با روزه يك سال است . امام فرمود : پدرم آن روز را روزه نمىداشت ، گفتم : چرا فدايت شوم ؟ فرمود : روز عرفه روز دعاء و مسألت است ، لذا من بيم آن دارم كه روزه مرا از دعا ناتوان سازد ، و خوش ندارم كه آن را روزه بدارم ، و بيم آن دارم كه روز عرفه روز اضحى باشد ، و آن ، روز روزه داشتن نيست .\r\nمصنّف اين كتاب - رحمه الله - گفت : عامّه براى ادراك فطرى و أضحائى ناموفقند ، و علت اينكه آن امام عليه السّلام روزه گرفتن در روز عرفه را ناخوشايند داشته اين است كه در بيشتر سالها همان عرفه روز عيد مىبوده است ، و مؤيّد اين امر ، سخن امام صادق عليه السّلام است كه فرمود :\r\n1812 - زمانى كه حسين بن علىّ عليهما السّلام به قتل رسيد ، خداى عزّ و جلّ فرشته اى را فرمود تا ندا در داد كه : أيا اى امّت ستمكار و قاتل عترت پيامبر خويش ، خداى تعالى شما را به روزه اى و به فطرى موفق مداراد !\r\n1813 - و در حديث ديگر آمده است كه : خدا شما را به فطرى و اضحائى\r\n","description":"","footnote":"","page_name":" 408 ","page_number":408},
  {"content":"\r\nموفق مدارد ! . و كسى كه روز عرفه را روزه بدارد همان ثواب كه ذكر كرديم براى او مىباشد .\r\n1814 - و از حسن بن علىّ وشّاء روايت شده است كه گفت : من در زمان كودكى با پدرم در شب بيست و پنجم ذى القعده شام را نزد حضرت رضا عليه السّلام صرف كرديم ، آن حضرت به پدرم فرمود : شب بيست و پنجم ذى القعده شبى است كه ابراهيم و عيسى بن مريم عليهما السّلام در آن شب متولَّد شده‌اند ، و در آن شب زمين از زير كعبه گسترش يافته است ، پس كسى كه روز آن را روزه بدارد ، به مانند كسى است كه شصت ماه روزه داشته باشد .\r\n1815 - و روايت شده است كه خداى عزّ و جلّ كعبه را در بيست و نهم ذى القعده نازل ساخته است ، و آن نخستين رحمتى است كه نازل شده است ، پس كسى كه آن روز را روزه بدارد ، روزه‌اش كفّاره هفتاد سال است .\r\n1816 - و حسن بن راشد روايت كرده است ، كه به امام صادق عليه السّلام معروض داشتم : فدايت شوم ، آيا براى مسلمين جز آن دو عيد عيدى هست ؟ فرمود :\r\nآرى ، اى حسن ، و آن عيد اعظم و اشرف از آن دو عيد است . راوى گويد : به آن حضرت عرض كردم : آن كدام روز است ؟ فرمود : همان روزى كه امير مؤمنان\r\n","description":"","footnote":"","page_name":" 409 ","page_number":409},
  {"content":"\r\nعليه السّلام براى مردم بعنوان شاخص حقّ تعيين شد .\r\nراوى گفت : گفتم : فدايت شوم ، آن كدام روز است ؟ فرمود : روزها گردش مىكند ، و آن ، روز هجدهم از ذى الحجّه است ، گفت : گفتم : فدايت شوم ، در آن روز چه كارى براى ما سزاوار است كه بجا آوريم ؟ فرمود : كار سزاوار اين است كه آن روز را روزه بدارى ، و صلوات بسيار بر محمّد و اهل بيتش نثار كنى و از كسانى كه در حقّ ايشان ستم كرده‌اند به سوى خداى عزّ و جلّ بيزارى بجوئى ، زيرا كه پيامبران ، اوصياء خود را در بارهء روزى كه وصىّ در آن روز منصوب مىشد امر مىكردند تا آن روز را عيد بگيرند گويد : گفتم : اجر كسى از ما كه آن روز را روزه بدارد چيست ؟ فرمود : اجر شصت ماه روزه داشتن . و روزهء روز بيست و هفتم رجب را وامگذار ، زيرا كه آن همان روزى است كه نبوّت در آن روز بر محمّد صلَّى الله عليه و آله نازل شد ، و ثواب آن براى شما با شصت ماه برابر است .\r\n1817 - و مفضّل بن عمر از امام صادق عليه السّلام روايت كرده است ، كه فرمود : روزهء روز غدير خمّ كفّاره شصت سال است .\r\nو امّا خبر مربوط به نماز روز غدير خم و ثواب مذكور در آن ، براى كسى كه\r\n","description":"","footnote":"","page_name":" 410 ","page_number":410},
  {"content":"\r\nآن روز را روزه بدارد ، پس شيخ ما : محمّد بن حسن - رضى الله عنه - آن خبر را صحيح نمىدانست ، و مىگفت : كه آن ، از طريق محمّد بن موسى الهمدانى است ، و او دروغگو و ناموثّق بوده است ، و هر خبرى كه آن شيخ - قدس الله روحه - آن را صحيح نداند ، و به صحت آن حكم نكند ، پس آن نزد ما متروك و نادرست است .\r\n1818 - و در نخستين روز از محرّم زكريّا عليه السّلام خداى خود را عزّ و جلّ ندا داد و دعا كرد ، پس كسى كه اين روز را روزه بدارد ، خدا دعاى او را مستجاب مىكند همانسان كه دعاى زكريا عليه السّلام را مستجاب كرد .\r\n1819 - و ابو بصير از حضرت صادق عليه السّلام پرسيد : كسى كه مىخواهد روزهء مستحبّى بدارد و به دليل گرفتارى كه داشته است نيّت روزه نكرده و مفطرى هم بجا نياورده تا چه وقت فرصت نيّت دارد ؟ امام عليه السّلام فرمود : تا عصر مىتواند نيّت روزه كند و اگر تا عصر نيّت نكرد و سپس آهنگ روزه كرد ، مىتواند اگر خواست آن روز را روزه بدارد .\r\n\r\n( باب ثواب روزهء رجب )\r\n1820 - أبان بن عثمان از كثير النّواء « 1 » از امام صادق عليه السّلام روايت\r\n\r\n","description":"","footnote":"\r\n« 1 » نوّاء فروشنده هستهء خرما است .\r\n","page_name":" 411 ","page_number":411},
  {"content":"\r\nكرده است ، كه فرمود : نوح عليه السّلام در نخستين روز از رجب به كشتى سوار شد ، پس همسفران خود را فرمود تا آن روز را روزه بدارند و فرمود : كسى كه آن روز را روزه بدارد ، آتش دوزخ به اندازه طى كردن يك سال راه از او دور مىشود ، و كسى كه هفت روز روزه بدارد ، درهاى هفتگانه دوزخ به روى او بسته مىشود ، و كسى كه هشت روز روزه بدارد ، درهاى هشتگانهء بهشت به روى او گشوده مىگردد و كسى كه پانزده روز روزه بدارد ، هر چه خواهد به او عطا مىشود ، و هر كس كه بر آن بيفزايد خداى عزّ و جلّ بر آن مىافزايد .\r\n1821 - و امام ابو الحسن موسى بن جعفر عليهما السّلام فرمود : « رجب نهرى در بهشت است كه از شير سفيدتر است ، و از عسل شيرينتر است ، پس كسى كه يك روز از رجب را روزه بدارد ، خدا از آن نهر به او مىنوشاند .\r\n1822 - و امام ابو الحسن موسى بن جعفر عليهما السّلام فرمود : « رجب ماه عظيمى است ، كه خدا حسنات را در آن دو چندان مىسازد ، و گناهان را در آن محو مىكند ، و كسى كه يك روز از رجب را روزه بدارد ، آتش دوزخ به اندازهء طى كردن\r\n","description":"","footnote":"","page_name":" 412 ","page_number":412},
  {"content":"\r\nيك سال راه از او دور مىگردد ، و كسى كه سه روز روزه بدارد بهشت بر او واجب مىشود .\r\nو من آنچه را كه در اين باب روايت شده‌ام در كتاب « فضائل رجب » آورده‌ام .\r\n\r\n( باب ثواب روزهء شعبان )\r\n1823 - ابو حمزهء ثمالى از امام ابو جعفر عليه السّلام روايت كرده است ، كه فرمود : كسى كه شعبان را روزه بدارد ، آن روزه او را از هر گونه لغزشى و وصمتى و با دره اى پاككننده است . ابو حمزه گفت : پس به امام ابو جعفر عليه السّلام گفتم :\r\nوصمت چيست ؟ فرمود : قسم در معصيت ، و نذر در معصيت ، و هيچ گونه نذرى در معصيت تحقّق نمىپذيرد . گفتم : پس بادره چيست ؟ فرمود : بادره قسم به هنگام خشم است ، و توبهء آن پشيمانى از آن است .\r\n1824 - و حسن بن محبوب ، از عبد الله بن مرحوم أزدى روايت كرده است ، كه گفت : امام صادق عليه السّلام را شنيدم كه مىفرمود : كسى كه نخستين روز از شعبان را روزه بدارد البته بهشت بر او واجب مىشود ، و كسى كه دو روز روزه بدارد ، خدا در هر روز و شب در دار دنيا به نظر لطف در او مىنگرد ، و در بهشت نگريستن بسوى او را دوام مىبخشد ، و كسى كه سه روز روزه بدارد ، خدا در هر روز از عرش\r\n","description":"","footnote":"","page_name":" 413 ","page_number":413},
  {"content":"\r\nخود او را در بهشت خود ديدار مىكند .\r\nمصنّف اين كتاب - رحمه الله گفت : معنى ديدار كردن خدا ديدار پيامبران او و حجتهاى او - صلوات الله عليهم - است ، كه هر كس ايشان را ديدار كند ، خداى عزّ و جلّ را ديدار كرده ، همانطور كه هر كس ايشان را اطاعت كند ، خدا را اطاعت كرده است ، و هر كس كه ايشان را عصيان كند ، خدا را عصيان كرده ، و هر كس كه پيروى ايشان كند ، خداى عزّ و جلّ را پيروى كرده است . و معنى اين ديدار بدان گونه كه گروه « مشبّهه » تأويل و توجيه كرده‌اند نيست . « 1 » - « تعالى الله عما يقولون علوّا كبيرا » خدا از آنچه اين كژانديشان مىگويند بسيار بالاتر است - .\r\n1825 - و امام صادق عليه السّلام فرمود : كه روزهء [ ماه 
  ] شعبان و ماه رمضان به خدا قسم باب توبه اى از جانب خدا است كه به روى خلق گشوده شده است .\r\n1826 - و عمرو بن خالد از امام ابو جعفر عليه السّلام روايت كرده است كه فرمود : رسول خدا صلَّى الله عليه و آله شعبان و ماه رمضان را پيوسته به يكديگر روزه مىداشت ، و مردم را از پيوستن آن دو نهى مىفرمود . آن دو ، ماه خدايند ، و آن دو كفارهء گناهان قبل و بعد خويشند .\r\n\r\n","description":"","footnote":"\r\n« 1 » بعيد نيست كه معنى ديدار با ايشان عطف توجّه خدا نسبت به ايشان باشد .\r\n","page_name":" 414 ","page_number":414},
  {"content":"\r\nفرمايش حضرت باقر عليه السّلام كه فرمود : « رسول خدا صلَّى الله عليه و آله مردم را از وصل كردن روزهء دو ماه شعبان و رمضان نهى فرمود » . استفهام انكارى است و بر سبيل اخبار نيست و مانند اين است كه مىفرمايد : آيا او خود روزه مىدارد و ديگران را نهى مىكند ؟ ! پس هر كس بخواهد وصل كند و هر كس بخواهد فصل ( يعنى ميان اين دو ماه يك روز يا بيشتر روزه نگيرد يا افطار كند ) . و دليل صدق آن :\r\n1827 - خبرى است كه زرعه از مفضّل از امام صادق عليه السّلام روايت كرده است كه فرمود : پدرم - عليه السّلام - يك روز را ميان شعبان و ماه رمضان فاصله قرار مىداد ، و على بن الحسين عليهما السّلام آن دو را بهم وصل مىكرد ، و مىگفت :\r\nروزهء دو ماه پياپى توبه اى از جانب خداست .\r\nو رسول خدا صلَّى الله عليه و آله نوبتى ماه شعبان را روزه داشت ، و آن را به ماه رمضان وصل فرمود ، و نوبتى ديگر آن ماه را روزه داشت و ميان آن دو ماه فاصله قرار داد ، و همگى آن ماه را در جميع سالهاى زندگانى خود روزه نداشت ، الَّا اينكه بيشتر روزه‌اش در آن ماه بود .\r\n1828 - و همسران پيامبر صلَّى الله عليه و آله چون روزه اى بر ذمّه مىداشتند ،\r\n","description":"","footnote":"","page_name":" 415 ","page_number":415},
  {"content":"\r\nآن را تا ماه شعبان بتأخير مىافكندند ، زيرا خوش نمىداشتند كه رسول خدا صلَّى الله عليه و آله را از حاجتش باز دارند ، و چون شعبان فرا مىرسيد روزه مىداشتند ، و پيمبر صلَّى الله عليه و آله نيز با ايشان روزه مىداشت . و مىفرمود : شعبان ماه من است .\r\n1829 - و امام صادق عليه السّلام فرمود : كسى كه سه روز از آخر شعبان را روزه بدارد ، و آن را به ماه رمضان وصل كند ، خدا روزهء دو ماه پياپى را براى او مىنويسد .\r\n1830 - و حريز از زراره روايت كرده است كه گفت : به امام ابو جعفر عليه السّلام معروض داشتم كه در بارهء نيمهء شعبان چه مىفرمائيد ؟ امام فرمود : خداى عزّ و جلّ در آن شب بيشتر از موى بزهاى طايفهء كلب از خلق خود را مىآمرزد ، و خداى عزّ و جلّ فرشتگانش را به آسمان دنيا و به زمين مكه نازل مىفرمايد .\r\nو آنچه را كه در اين معنى روايت شده‌ام در كتاب « فضائل شعبان » آورده‌ام .\r\n\r\n( باب فضيلت ماه رمضان و ثواب روزه داشتن آن )\r\n1831 - حسن بن محبوب ، از ابو ايّوب ، از ابو الورد از امام ابو جعفر عليه السّلام\r\n","description":"","footnote":"","page_name":" 416 ","page_number":416},
  {"content":"\r\nروايت كرده است كه فرمود : رسول خدا صلَّى الله عليه و آله در آخرين جمعهء شعبان مردم را خطبه كرد ، پس خداى را حمد و ثنا گفت ، و آنگاه فرمود : آيا اى مردمان همانا كه ماهى بر شما سايه افكنده كه شبى در آن ماه است كه از هزار شب بهتر است ، و آن ، ماه رمضان است ، كه خدا روزه داشتنش را واجب ساخته ، و به پا خاستن شبى در آن ماه را به مانند نماز هفتاد شب در ماه‌هاى ديگر قرار داده ، و براى كسى كه در اين ماه عملى از اعمال خير و احسان را به قصد تقرّب به خدا بجا آورد ، اجرى برابر با اجر كسى كه فريضه اى از فرائض خداى عزّ و جلّ را اداء كند مقرّر داشته ، و كسى كه در اين ماه فريضه اى از فرائض خدا را بجا آورد ، به مانند كسى است كه هفتاد فريضه را در ماه‌هاى ديگر بجا آورده باشد ، و اين ماه ، ماه صبر است ، و صبر ثوابش بهشت است ، و اين ماه ، ماه مواسات و همدردى است ، و اين ماهى است كه خدا روزى مؤمنان را در آن مىافزايد ، و كسى كه در اينجا مؤمنى روزه دار را به افطار پذيرا شود ثواب آزاد كردن بنده اى را و آمرزش گناهان گذشته اش را به پاداش اين عمل دريافت مىكند .\r\nپس گفتند : يا رسول الله ، همگى ما قدرت نداريم كه روزه دارى را به افطار فراخوانيم ، پس فرمود : خداى تبارك و تعالى كريم است ، و به كسى از شما كه قادر نباشد\r\n","description":"","footnote":"","page_name":" 417 ","page_number":417},
  {"content":"\r\nجز با جرعهء شيرى آميخته با آب يا شربتى از آب گوارا يا دانه اى چند از خرما روزه دارى را به افطار بخواند ، و تمكَّنى افزون از اين نداشته باشد ، همين ثواب را عطا مىكند ، و كسى كه در اين ماه بار تكاليف مملوك خود را سبك سازد ، خداى عزّ و جلّ سؤال او را برايش سبك و آسان مىسازد . و اين ماهى است كه اوّل آن رحمت ، و وسطش مغفرت ، و پايانش اجابت دعا و آزادى از آتش دوزخ است . و شما را در اين ماه از چهار خصلت بىنيازى نيست : دو خصلت كه بوسيلهء آن خدا را خشنود مىسازيد ، و دو خصلت كه خود از آن بىنياز نيستند ، اما آن دو خصلت كه خدا را با آن خشنود مىسازيد ، پس شهادت به اين حقيقت است كه معبود حقّى جز الله نيست ، و من رسول خدايم . و امّا آن دو خصلت كه شما از آن بىنياز نيستيد ، پس اين است كه در اين ماه حوائجتان را و بهشت را از خداى عزّ و جلّ بخواهيد ، و عافيت را از او مسألت كنيد ، و از آتش دوزخ به او پناه بريد .\r\n1832 - و چون ماه رمضان فرا رسيد ، و آن به هنگامى بود كه سه روز از شعبان باقى مانده بود ، رسول خدا صلَّى الله عليه و آله بلال را فرمود : در جمع مردمان ندا در ده ، پس مردم گرد آمدند ، و آنگاه پيامبر صلَّى الله عليه و آله به منبر برآمد ، و خداى را\r\n","description":"","footnote":"","page_name":" 418 ","page_number":418},
  {"content":"\r\nحمد و ثنا گفت ، سپس فرمود : « آيا اى مردمان ، همانا كه اين ماه در محيط شما حاضر شده ، و آن سرور ماهها است . در اين ماه شبى هست كه از هزار ماه بهتر است ، درهاى دوزخ در اين ماه بسته مىشود ، و درهاى بهشت در آن گشوده مىگردد ، پس كسى كه اين ماه را درك كند ، و آمرزيده نشود ، خداوند از رحمت خود دور كناد ! و كسى كه در حيات والدين آمرزيده نشود خداوند از رحمت خود دور كند و كسى كه نام من نزد او برده شود و او صلوات بر من نفرستد ، تا آمرزيده شود پس خدا او را از رحمتش دور كند ! شرح : « مراد آن است كه هر يك از اين افراد اگر در اين مواقع حسّاس بهرهء مقرّر خويش را فراهم نكند از رحمت خداوند دور است » .\r\n1833 - و جابر از امام ابو جعفر عليه السّلام روايت كرده است كه فرمود :\r\nرسول خدا صلَّى الله عليه و آله چون به هلال ماه رمضان مىنگريست روى خود را به سوى قبله مىكرد ، و آنگاه مىگفت : « خدايا اين هلال را با امن و ايمان ، و سلامت از آفات ، و تسليم در برابر اوامر و نواهى خود ، و توأم با عافيتى فراگير ، و رزقى گسترده ، و دفع دردها و بيماريها ، و با تلاوت قرآن ، و يارى بر نماز و روزه در محيط ما طالع گردان ، خدايا ما را در قيام به وظائف خود براى ماه رمضان و آن ماه را براى ما از اشتباه در روزهاى آن سالم بدار ، و عبادات ما در اين ماه را از ما بپذير تا ماه رمضان به\r\n","description":"","footnote":"","page_name":" 419 ","page_number":419},
  {"content":"\r\nحالى سپرى شود كه تو ما را آمرزيده باشى .\r\nسپس پيامبر صلَّى الله عليه و آله رو به مردم مىكرد ، و مىفرمود : « اى گروه مردمان ، چون هلال ماه رمضان طلوع كند ، شياطين سركش به غل كشيده مىشوند ، و درهاى آسمان و ابواب بهشت و درهاى رحمت گشوده مىشود ، و ابواب دوزخ بسته مىگردد ، و دعا به اجابت مىرسد ، و خداى تبارك و تعالى را در هر عيد فطرى آزادشدگانى هست كه ايشان را از آتش آزاد مىسازد ، و در هر شب مناديى ندا مىدهد كه : آيا تائبى هست ؟ آيا سائلى هست ؟ آيا آمرزش خواهى هست ؟ [ و آن منادى ندا مىدهد كه 
  ]\r\n\r\nاى خدايا منفقان را ده خلف\r\nوى خدايا ممسكان را ده تلف\r\n\r\nتا چون هلال شوّال طلوع كند ، به مؤمنان ندا مىرسد كه : بسوى جوائزتان بشتابيد كه امروز روز جائزه است .\r\nسپس امام ابو جعفر عليه السّلام فرمود : الا به آن خدا كه جان من در قبضهء قدرت او است ، اين جائزه از قبيل دينارها و درمها نيست .\r\n1834 - و زراره از امام ابو جعفر عليه السّلام روايت كرده است ، كه پيامبر صلَّى الله عليه و آله چون از عرفات بازگشت ، و به سوى منى روان شد ، به مسجد [ خيف 
  ] درآمد ، پس مردم پيرامون او گرد آمدند ، به حالى كه در بارهء شب قدر از آن\r\n","description":"","footnote":"","page_name":" 420 ","page_number":420},
  {"content":"\r\nحضرت سؤال مىكردند ، پس به خطبه برخاست ، و پس از ثنا بر خداى عزّ و جلّ فرمود :\r\nامّا بعد ، پس شما در بارهء شب قدر از من سؤال كرديد ، و من آن را نه بدان جهت از شما پوشيده داشتم كه نسبت به آن عالم نبودم .\r\nبدانيد اى مردمان كه هر كس ماه رمضان بر او وارد شود ، در حالى كه سالم و پيراسته از عيب و مرض باشد ، پس روز آن ماه را روزه بدارد ، و بخشى از شب آن را به تلاوت قرآن و دعا به پا دارد ، و بر نماز خود مواظبت كند ، و به سوى جمعهء آن هجرت نمايد ، و به سوى عيدش بشتابد ، پس در حقيقت شب قدر را درك كرده است ، و به جائزهء پروردگار عزّ و جلّ دست يافته است .\r\n1835 - و امام صادق عليه السّلام فرمود : به خدا قسم كه ايشان به جوائزى دست يافته‌اند كه مانند جوائز بندگان نيست .\r\n1836 - و امام ابو جعفر عليه السّلام به جابر فرمود : اى جابر ، كسى كه ماه رمضان بر او وارد شود ، پس روزش را روزه بدارد ، و بخشى از شبش را با تلاوت قرآن و دعاء به پا دارد ، و عضو تناسل و زبان خود را حفظ كند ، و چشمش را از نامحرم و مناظر زشت ، فروپوشد ، و آزارش را از مردم باز دارد ، بمانند روزى كه از مادر متولَّد\r\n","description":"","footnote":"","page_name":" 421 ","page_number":421},
  {"content":"\r\nشده است از گناهان بيرون مىآيد .\r\nجابر گفت : گفتم : فدايت شوم ، اين چه حديث خوب و دلپذيرى است ! امام فرمود : اين چه شرط دشوارى است ! .\r\n1837 - و علىّ عليه السّلام فرمود : چون ماه رمضان فرا رسيد ، رسول خدا صلَّى الله عليه و آله بپاخاست ، و آنگاه خدا را حمد و ثنا گفت ، سپس فرمود : ايا اى مردمان ، خدا شرّ دشمنانتان از جنّ و انس را از شما بازداشت ، و فرمود : « مرا بخوانيد تا شما را اجابت كنم » و او شما را وعدهء اجابت داد ، الا كه خداى عزّ و جلّ بر هر شيطان سركشى هفتاد فرشته از فرشتگانش را گمارده است ، و از اين رو آن شيطان از بند مراقبت آن فرشتگان رها نمىشود تا اين ماه شما سپرى شود . الا و درهاى آسمان از نخستين شب اين ماه گشوده است . الا و دعا در آن پذيرفته است .\r\n1838 - و محمّد بن مروان ، از امام صادق عليه السّلام روايت كرده است ، كه فرمود : خداى تبارك و تعالى را در هر شب از ماه رمضان آزادشدگانى و رهاگشتگانى از دوزخ هستند ، مگر كسى كه با مسكرى افطار كند . پس چون آخرين شب آن ماه فرا رسد ، در آن شب چندان گرفتاران عذاب را آزاد مىسازد كه در همگى شبها آزاد ساخته است .\r\n","description":"","footnote":"","page_name":" 422 ","page_number":422},
  {"content":"\r\n1839 - و در روايت عمر بن يزيد [ در دنبالهء حديث قبل 
  ] آمده است كه :\r\nمگر كسى كه با مسكرى افطار كند ، يا بدعتگذارى ، يا صاحب شاهينى - يعنى شطرنج بازى .\r\n1840 - و رسول خدا صلَّى الله عليه و آله چون ماه رمضان فرا مىرسيد ، هر اسيرى را آزاد مىساخت و به هر سائلى عطا مىكرد .\r\n1841 - و هشام بن حكم ، از امام صادق عليه السّلام روايت كرده است ، كه فرمود : كسى كه در ماه رمضان آمرزيده نشود ، تا ماه رمضان آينده آمرزيده نمىشود ، مگر آنكه در عرفه حاضر شده باشد .\r\nشرح : « مراد آن است كه در آن سال بحجّ رود و روز عرفه خود در عرفات حاضر آيد و دعا كند » .\r\n1842 - و امام صادق عليه السّلام در توصيه به فرزندانش مىفرمود : چون ماه رمضان فرا رسد ، خود را تا آخرين حدّ توان به كوشش واداريد ، زيرا كه در آن ماه ارزاق تقسيم مىشود ، و مدّتهاى عمر مقرّر مىگردد ، و در آن ماه نام حجّكنندگان كه به ميهمانى خدا مشرف مىشوند نوشته مىشود ، و در آن ماه شبى هست كه انجام عملى در آن از عمل در هزار ماه بهتر است .\r\n","description":"","footnote":"","page_name":" 423 ","page_number":423},
  {"content":"\r\n1843 - و امام صادق عليه السّلام فرمود : شمارهء ماهها نزد خدا در كتاب خدا آن روز كه آسمانها و زمين را بيافريد ، دوازده ماه مقرر گشت پس نخستين آن ماهها ، ماه خداست ، و آن ماه رمضان است ، و قلب ماه رمضان شب قدر است ، و قرآن در اولين شب از ماه رمضان نازل شده است ، پس آن ماه را با قرآن استقبال كنيد .\r\nمصنّف اين كتاب - رحمه الله - گفت : نزول قرآن در شب قدر به كمال رسيد .\r\n1844 - و سليمان بن داود منقرى از حفص بن غياث نخعى روايت كرده است ، كه گفت : از امام صادق عليه السّلام شنيدم كه مىفرمود : خدا روزهء ماه رمضان را بر هيچ يك از امّتهاى پيش از ما واجب نساخته است ، گفتم : پس قول خداى عزّ و جلّ كه فرمود : « ايا اى كسانى كه ايمان آورده‌ايد ، روزه داشتن بر شما واجب شده است ، همانطور كه بر امّتهاى پيش از شما واجب شده بود » چگونه توجيه مىشود ؟ امام فرمود : همانا كه خدا روزهء ماه رمضان را بر پيامبران واجب كرده بود ، نه بر امّتها ، ولى اين امت را بوسيلهء آن برترى بخشيد ، و روزه داشتن آن را هم بر رسول خدا واجب\r\n","description":"","footnote":"","page_name":" 424 ","page_number":424},
  {"content":"\r\nساخت و هم بر امّتش .\r\nو من اين اخبارى را كه در اين معنى برايم روايت شده در كتاب « فضائل شهر رمضان » آورده‌ام .\r\n\r\n( باب دعائى كه به هنگام ديدن هلال ماه رمضان خوانده مىشود )\r\n1845 - امير المؤمنين عليه السّلام فرمود : « چون هلال را ببينى پس از جاى خود مرو ، و بگو : خدايا ، من خير اين ماه ، و فتح و نور و نصر و بركت و پاكى و پاكيزگى و رزق آن را از تو مسألت دارم ، و خير نهفته در آن و خير بعد از آن را از تو مىخواهم ، و از شرّ نهفته در آن ، و شرّ بعد از آن به تو پناه مىبريم . خدايا اين ماه را با ره آورد امن و ايمان ، و سلامت و تسليم در برابر تقدير ، و بركت و تقوى ، و توفيق بر عمل مورد محبّت و رضاى خود ، بر ما وارد ، ساز .\r\n1846 - و رسول خدا صلَّى الله عليه و آله چون هلال ماه رمضان پديد مىشد روى خود را به سوى قبله مىكرد ، و هر دو دست خود را به سوى آسمان بر مىداشت ، و مىگفت : خدايا ، اين هلال را با امن و ايمان ، و سلامت از آفات ، و تسليم در برابر\r\n","description":"","footnote":"","page_name":" 425 ","page_number":425},
  {"content":"\r\nتقدير ، و عافيت فراگير ، و روزى گسترده ، و رفع درد و بيماريها بر ما ظاهر ساز .\r\nخدايا ، روزه داشتن روزهايش و قيام به عبادت در شبهايش و تلاوت قرآن در اين ماه را روزى ما ساز ، و چنان كن كه هلال در اول و آخر اين ماه از پوشيده شدن در ابر و مشتبه شدن روزه و افطار ، براى ما سالم بماند ، و عبادتهامان در اين ماه را از ما بپذير ، و ما را در اين ماه از آفات و بلايا در سلامت بدار .\r\nو پدرم - رحمه الله - در نامه اش براى من نوشت كه : چون هلال ماه رمضان را ببينى به سوى آن اشاره مكن ، ولى روى خود را به سوى قبله آور ، و هر دو دستت را به سوى خداى عزّ و جلّ بردار ، و در خطاب به هلال بگو : پروردگار من و پروردگار تو الله رب العالمين است ، خدايا آن را باره آوردى از امن و ايمان ، و سلامت و اسلام ، و شتافتن به سوى آنچه تو آن را دوست دارى و از آن خشنود گردى بر ما طالع ساز .\r\nخدايا اين ماه را بر ما مبارك فرماى ، و يارى و خير آن را روزى ما ساز ، و ضرر و شرّ و بلا و فتنهء آن را از سوى ما بگردان .\r\n1847 - و از سخنان امير المؤمنين عليه السّلام به هنگام ديدن هلال اين بود كه : اى آفريدهء فرمان بردار ، و اى پويندهء گرم رفتار ، آمد و شدكننده در فلك تدبير ، و\r\n","description":"","footnote":"","page_name":" 426 ","page_number":426},
  {"content":"\r\nاى متصرّف در منازل تقدير . ايمان آوردم به كسى كه تاريكىها را بوسيلهء تو روشن ساخت ، و مبهمات را در پرتو تو آشكار كرد ، و تو را نشانه اى از نشانه هاى پادشاهى خود قرار داد ، و در چنبر فزونى و كاستى ، و طلوع و غروب ، و تابندگى و گرفتگى مسخّر ساخت . در همگى اين احوال تو او را مطيع فرمان ، و به سر منزل اراده اش شتابانى . منزّه است او ! چه زيبا است آنچه او تدبير كرده . و چه محكم است آنچه در مملكت خود ساخته است .\r\nو خدا تو را هلال ماهى نوين براى امرى نوين قرار داده .\r\nخدا تو را هلال ايمنى و ايمان و سلامت و اسلام قراردهاد : هلال ايمنى از بلايا و آفات ، و سلامت از سيّئات .\r\nخدايا ما را از هدايت يافته ترين كسانى قرار ده كه اين هلال بر ايشان طلوع كرده ، و از پاكيزه ترين كسانى كه به آن نگريسته است .\r\nو خداى رحمت فرستد بر محمّد [ پيامبر 
  ] و آل او .\r\nخدايا در بارهء من چنين و چنان كن ، اى مهربانترين مهربانان .\r\n\r\n( باب آن دعائى كه در نخستين روز از ماه رمضان خوانده مىشود )\r\n1848 - از عبد صالح امام موسى بن جعفر عليهما السّلام روايت شده است ،\r\n","description":"","footnote":"","page_name":" 427 ","page_number":427},
  {"content":"\r\nكه فرمود : اين دعا را در استقبال دخول سال بخوان و فرمود كه هر كس اين دعا را به قصد قربت و از روى اخلاص بخواند ، در آن سال فتنه اى و آفتى در دين و دنيا و بدنش اصابت نمىكند ، و خدا او را از شرّ حوادثى كه در آن سال رخ مىدهد مصون مىدارد :\r\nخدايا من تو را به آن نامت همى خوانم كه همه چيز در برابر آن به زانوى خضوع و اطاعت درآمده است ، و به آن رحمتت كه همه چيز را فرا گرفته است ، و به آن عزّتت كه همه چيز را به نيروى آن مقهور ساخته اى ، و به آن عظمتت كه همه چيز براى آن تواضع كرده است ، و به آن نيرويت كه همه چيز در مقابل آن خاضع شده است ، و به آن سلطه و قدرتت كه بر همه چيز غالب گشته است ، و به آن علمت كه بر همه چيز احاطه نموده است .\r\nاى نور و اى قدّوس ، اى اوّل پيش از هر چيز ، واى باقى پس از فناى همه چيز ، يا الله ، يا رحمان ، بر محمّد و آل محمّد رحمت فرست ، و آن گناهانى را كه تغيير دهنده نعمتها است بر من بيامرز ، و آن گناهانى را كه فرود آورندهء كيفرها است بر من بيامرز ، و آن گناهان را كه اميد را قطع مىكند بر من بيامرز ، و آن گناهان را كه موجب پيروزى دشمنان مىشوند بر من بيامرز ، و آن گناهان را كه علت ردّ شدن دعا مىگردد بر من بيامرز ، و آن گناهان را كه بلا نازل مىكنند بر من بيامرز ، و آن گناهان را كه باعث\r\n","description":"","footnote":"","page_name":" 428 ","page_number":428},
  {"content":"\r\nمحبوس گشتن باران آسمان مىشوند بر من بيامرز ، و آن گناهان را كه پرده هاى ستّارى را مىدرند بر من بيامرز ، و آن زره بازدارنده ات را كه به علت شدّت استحكامش ، هيچ دشمنى خيال زيان رساندن به پوشنده آن را در سر نمىپرورد بر من بپوشان ، و مرا در شب و روز آيندهء اين سالم از شرّ چيزى كه از آن حذر مىكنم محفوظ بدار .\r\nخدايا اى پروردگار آسمانهاى هفتگانه ، و اى پروردگار زمينهاى هفتگانه و آنچه درون آنها و در ميان آنها است ، و اى پروردگار عرش عظيم ، و اى پروردگار « سبع مثانى و قرآن عظيم » و پروردگار اسرافيل و ميكائيل و جبرئيل ، و پروردگار محمّد سرور رسولان و خاتم پيامبران ، از تو مىخواهم به حقّ خودت ، و به حقّ نامى كه خود را به آن ناميده اى ، اى عظيم .\r\nتو آن كسى هستى كه نعمت عظيم مىبخشى ، و هر محذورى را بر طرف مىسازى و هر عطيهء فراوان و بزرگ را عطا مىكنى ، و اندك را در حساب حسنات به بسيار مبدّل مينمائى ، و هر چه بخواهى انجام مىدهى ، اى خداى توانا .\r\nيا الله ، يا رحمان ، بر محمّد و آل محمّد رحمت فرست ، و مرا در آينده اين سالم در پردهء ستّاريت بپوشان ، و چهره‌ام را به نور خودت روشن ساز ، و مرا با محبّت خودت زنده\r\n","description":"","footnote":"","page_name":" 429 ","page_number":429},
  {"content":"\r\nبدار ، و به خشنودى خود ، و به جوائز شريف و عطاى بزرگت ، از بهترين چيزى كه در خزانهء كرم تو است ، و از خوبترين چيزى كه به يكى از خلق خود بخشيده باشى نائل ساز ، و با اين همه خلعت عافيتت را بر پيكرم بياراى .\r\nاى موضع هر شكوى ، و اى حاضر و ناظر هر نجوى ، و اى داناى هر راز ، و اى دفعكنندهء هر بلائى كه مشيّتت به آن تعلَّق گيرد ، اى كسى كه به آسانى از گناهان چشمپوشى ميكنى ، و اى غفّارى كه به خوبى و مهربانى از خطاها در ميگذرى ، مرا به آئين ابراهيم و فطرتش ، و بر دين محمّد و سنّتش ، و بهترين نوع وفات بميران ، در حالى كه دوستدار دوستان تو و دشمن دشمنان تو باشم .\r\nخدايا ، و مرا در اين سال از هر عمل يا قول يا فعلى كه از ساحت قرب توأم دور سازد دور ساز ، و بسوى هر عمل يا قول يا فعلى كه در اين سال به تو نزديكم سازد جلب فرما ، اى مهربانترين مهربانان ، و از هر عمل يا فعل يا قولى كه سرزدنش از من موجب بيم و هراسم از عاقبت آن شود ، و باعث خشم تو بر من گردد بازم دار ، زيرا كه من بيم آن دارم كه تو روى نكويت را از سوى من بگردانى ، و من در اثر ارتكاب آن عمل يا فعل يا قول مستوجب آن شوم كه بهره‌ام نزد تو كاهش پذيرد ، اى خداى رؤوف ، و اى پروردگار رحيم .\r\nخدايا مرا در آيندهء امسالم در حفظ و پناه و حرز خودت قرار ده ، و پوشش\r\n","description":"","footnote":"","page_name":" 430 ","page_number":430},
  {"content":"\r\nعافيتت را بر من بگستر ، و كرامتت را به من ارزانى دار . نيرومند است پناهندهء تو ، و جليل است ثناى تو ، و معبود حقّى جز تو نيست .\r\nخدايا مرا پيرو صالحان از دوستانت كه در اعصار گذشته مىزيسته‌اند ، قرار ده ، و به ايشان ملحق ساز ، و در برابر كسانى از ايشان كه سخن صدقى در بارهء تو گفته‌اند مطيع و منقاد فرما . و من به تو پناه ميبرم - اى معبود من - از آنكه گناهم و ظلمم و اسرافم در بارهء خودم ، و پيرويم از هواى دلم و سرگرميم به شهواتم چندان بر من احاطه كند ، كه ميان من و رحمت و رضوان تو حاجب و حائل گردد ، و من در نتيجهء اين احوال از نظر لطف تو بيفتم ، و در معرض خشم و انتقام تو واقع شوم .\r\nخدايا ، مرا به هر عمل شايسته اى كه به وسيلهء آن از من خشنود شوى موفّق دار ، و منزلتم را به سوى خودت نزديك ساز .\r\nخدايا ، همان گونه كه پيامبرت محمّد - صلواتك عليه و آله - را از هول دشمنش بازداشتى ، و ابرهاى همّ و غمّ را از آفاق زندگيش پراكنده ساختى ، و گرفتاريش را بر طرف كردى ، و به وعده ات با او تحقّق بخشيدى ، و به عهد خود با او وفا كردى ، خدايا ، پس مرا نيز از هول اين سال ، و آفات ، و دردها ، و فتنه ها ، و شرور و احزان آن ،\r\n","description":"","footnote":"","page_name":" 431 ","page_number":431},
  {"content":"\r\nو از صعوبت معاش كفايت فرما ، و با مدد رحمتت بوسيلهء كامل ساختن دوام نعمتها بر من تا پايان عمرم به كمال عافيت برسان .\r\nمن به مانند سؤال كردن كسى كه بد كرده ، و مرتكب ظلم شده ، و به تضرّع درآمده ، و به گناهان خود معترف گشته است ، از تو مسألت دارم كه آن گناهان گذشته‌ام را كه در حضور فرشتگان حافظ و ضابط تو سر زده ، و فرشتگان كرام الكاتبين آن را به حساب من نوشته‌اند ، بيامرزى ، و مرا ، اى خداى من ، در باقيماندهء عمرم ، تا پايان مدّتم ، از گناهان محفوظ دارى . يا الله ، يا رحمان ، بر محمّد ، و اهل بيت محمّد رحمت فرست ، و هر چه را كه از تو مسألت كردم ، و از سوى تو آرزو داشته‌ام ، به من عطا فرما ، زيرا كه تو خود مرا به دعا فرمان داده اى ، و اجابت آن را عهده دارشده اى . اى مهربانترين مهربانان .\r\n1849 - و امام على بن الحسين عليهما السّلام در ماه رمضان اين دعا را ميخواند :\r\nخدايا اين ماه رمضانى است كه قرآن در آن نازل كرده اى ، و اين ، ماه روزه داشتن است ، و اين ماه بازگشت به سوى تو است ، و اين ماه توبه در پيشگاه تو است ، و اين ماه مغفرت و رحمت است و اين ماه آزادى از آتش دوزخ و دست يافتن به بهشت\r\n","description":"","footnote":"","page_name":" 432 ","page_number":432},
  {"content":"\r\nاست . خدايا پس آن را براى من ماهى پيراسته از آفات ، و بلايا قرار ده ، و عباداتم در ايام و لياليش بپذير ، و مرا براى قيام به وظائفش به بهترين نوع ياريت يارى فرماى ، و بطاعتت موفق دار ، و براى عبادتت و دعايت و تلاوت كتابت فراغت ببخش ، و سهم مرا از بركت عظيم ساز ، و بهره‌ام از عافيت را نيكو قرار ده ، و در اين ماه بدنم را صحيح و سالم بدار ، و روزيم را گسترده نما ، و مهمّاتم را كفايت كن ، و دعايم را به اجابت برسان ، و به آنچه اميد به آن بسته‌ام نائلم فرما .\r\nخدايا در اين ماه خواب آلودگى ، و كسالت و افسردگى ، و سستى ، و قسوت ، و خشونت ، و غفلت ، و غرور را از من دور ساز ، خدايا در اين ماه از علَّتها و دردها ، و هموم و احزان ، و عوارض و امراض ، و خطاها و گناهان ، بركنارم دار ، و خستگى و بلا و رنج و مشقّت را از من بگردان ، زيرا كه شنونده و پذيرندهء هر دعائى .\r\nخدايا در اين ماه مرا از شيطان رجيم ، و تلقينهايش ، و عيبجوئيش ، و القائاتش ، و دميدنش ، و وسواسش و نيرنگش ، و مكرش ، و حيله هايش ، و انگيختن آرزوهايش ، و فريبش ، و فتنه اش ، و نيروى سواره و پياده اش ، و شركايش ، و [ و\r\n","description":"","footnote":"","page_name":" 433 ","page_number":433},
  {"content":"\r\nاحزابش 
  ] ، و يارانش ، و پيروانش ، و مصاحبانش ، و اشياعش ، و دوستانش ، و همگى خدعه هاشان پناه ده .\r\nخدايا ، در اين ماه اكمال روزه‌اش ، و رسيدن به دلخواه از قيامش ، و كامل ساختن صبر و ايمان ، و يقين ، و قصد قربتى كه موجب خشنوديت از من باشد را روزيم ساز ، و پس از آن اين عطايا را به صورت اضعاف كثير ، و در برابر اجر عظيم از من بپذير .\r\nخدايا در اين ماه جدّ و جهد و نيرو و نشاط و انابه و توبه و اميد و بيم و زارى و خشوع و صدق زبان و وحشت و هراس از خودت ، و اميدوارى به خودت ، و توكل بر خودت ، و اطمينان به خودت ، و پارسائى از محرماتت را به ضميمه گفتار شايسته ، و سعى پذيرفته ، و عملى به اوج قبول ارتقاء يافته ، و دعائى به اجابت رسيده نصيبم فرما ، و در اثر عارضه اى ، و مرضى ، و اندوهى ميان من و چيزى از آنها حائل قرار مده ، به رحمت تو اى مهربانترين مهربانان .\r\n","description":"","footnote":"","page_name":" 434 ","page_number":434},
  {"content":"\r\n\r\n( باب دعاى هر شب از اول ماه رمضان تا آخر آن به هنگام افطار )\r\n1850 - رسول خدا صلَّى الله عليه و آله ، چون روزه‌اش را ميگشود ، ميگفت :\r\nخدايا براى تو روزه داشتيم ، و با رزق تو افطار كرديم ، پس آن را از ما بپذير .\r\nتشنگى از ما بر طرف شد ، و رگها رطوبت يافت ، و اجر و ثواب به جاى ماند .\r\n1851 - و ابو بصير از امام صادق عليه السّلام روايت كرده است كه فرمود :\r\nدر هر شب از شبهاى ماه رمضان تا آخر آن به هنگام افطار ميگوئى : « خدائى را ستايش و سپاس كه ما را يارى كرد ، تا روزه داشتيم ، و روزى عطا كرد تا افطار كرديم .\r\nخدايا از ما بپذير ، و ما را بر ادامهء آن يارى فرماى ، و در اين ماه از كليهء آفاتمان به سلامت دار ، و عباداتمان را به سهولت و عافيتى از جانب خود پذيرا باش .\r\nخدائى را ستايش و سپاس كه ما را به انجام روزهء روزى از روزهاى ماه رمضان موفّق داشت . »\r\n1852 - و آن امام عليه السّلام فرمود : دعاى روزه دار به هنگام افطار مستجاب مىشود .\r\n","description":"","footnote":"","page_name":" 435 ","page_number":435},
  {"content":"\r\n\r\n( باب آداب شخص روزه دار و چيزهائى كه روزه‌اش را ميشكند يا نمىشكند )\r\n1853 - محمّد بن مسلم از امام ابو جعفر عليه السّلام روايت كرده است كه فرمود : روزه دار را هر كار بكند زيانى نميرساند ، در صورتى كه از چهار چيز اجتناب كند :\r\nاز خوردنى ، و نوشيدنى ، و مقاربت زنان ، و فرو رفتن در آب .\r\nشرح : « اقتصار در اين چهار مورد در مفطرات شايد از جهت مشكل بودن اجتناب از آن است هر چند از لفظ حصر فهميده نمىشود ، و اما ديگر مفطرات دليل خاصّ دارد » .\r\n1854 - و در روايت منصور بن يونس ، از ابو بصير ، از امام صادق عليه السّلام آمده است كه دروغ بستن بر خدا و بر ائمه عليهم السّلام روزه را باطل مىكند .\r\n1855 - و محمّد بن مسلم از آن امام عليه السّلام روايت كرده است كه فرمود : چون روزه گرفتى پس ميبايد گوش تو و چشمت ، و مويت ، و پوستت روزه بدارد ، و امام عليه السّلام چيزهائى غير از اين چند چيز را نيز برشمرد ، و فرمود : روز روزه داشتنت مانند روز فطرت نيست . ( نبايد يكسان باشد )\r\n","description":"","footnote":"","page_name":" 436 ","page_number":436},
  {"content":"\r\n1856 - و پيامبر صلَّى الله عليه و آله فرمود : خداى تبارك و تعالى شش چيز را براى من ناپسند داشت ، و من آنها را براى اوصيائم از فرزندانم ، و پيروان ايشان بعد از من ناپسند داشته‌ام ، كه يكى از آنها دشنام گفتن در حال روزه است .\r\n1857 - و ابو بصير از امام صادق عليه السّلام روايت كرده است كه فرمود :\r\nروزه دار كسى نيست كه تنها از خوردنى و نوشيدنى امساك كند ، زيرا مريم گفت :\r\n« من براى خداى رحمان روزه اى نذر كرده‌ام » يعنى سكوتى را ، پس زبانهاتان را نگاه داريد ، و چشمهاتان را فرو پوشيد ، و حسد به يك ديگر مبريد ، و با هم نزاع مكنيد ، زيرا حسد چنان ايمان را مىخورد كه آتش هيزم را .\r\n1858 - و امير المؤمنين عليه السّلام فرمود : بر شما باد در ماه رمضان به كثرت استغفار و دعا ، اما دعا : پس بلا را از شما دفع مىكند ، و اما استغفار پس گناهانتان بوسيلهء آن محو مىگردد .\r\n1859 - و امام صادق عليه السّلام فرمود : در غير ماه رمضان شعر را در شب مخوانيد ، و در ماه رمضان نه در شب بخوانيد و نه در روز ، پس اسماعيل گفت : اگر چه\r\n","description":"","footnote":"","page_name":" 437 ","page_number":437},
  {"content":"\r\nدر مدح ما سروده شده باشد ؟ فرمود : اگر چه در بارهء ما باشد .\r\n1860 - و پيامبر صلَّى الله عليه و آله فرمود : « هيچ بندهء روزه دارى نيست كه او را دشنام بگويند ، و او بگويد : « من روزه دار هستم ، سلام بر تو ، من همانند تو كه دشنام مىگوئى تو را دشنام نمىگويم « مگر آن كه پروردگار تبارك و تعالى مىگويد : بندهء من از شرّ - مشاجره و مبادلهء فحش با ديگر بنده‌ام - به روزه پناه برد ، و از اين رو من او را از دوزخ پناه دادم .\r\n1861 - و رسول خدا صلَّى الله عليه و آله زنى را شنيد كه كنيزيش را دشنام مىگفت در حالى كه روزه دار بود ، پس رسول خدا صلَّى الله عليه و آله فرمود تا طعامى حاضر كردند ، و آن زن را فرمود : بخور ، زن گفت : من روزه دارم ، پس پيامبر صلَّى الله عليه و آله فرمود : چگونه روزه دار هستى در حالى كه كنيزت را دشنام گفتى ؟ ! روزه تنها امساك از خوردنى و نوشيدنى نيست .\r\n1862 - امام صادق عليه السّلام فرمود : هر گاه روزه گرفتى گوش و چشم تو نيز بايد از ارتكاب حرام و زشت روزه بدارد ، و در اين حال از كشمكش و ناسزاگوئى و\r\n","description":"","footnote":"","page_name":" 438 ","page_number":438},
  {"content":"\r\nآزار خدمتگار بپرهيزى ، و بر تو است كه سنگينى و وقار روزه دار را داشته باشى ، و آن روزت با روزى كه روزه ندارى يكسان نباشد .\r\nو باكى نيست كه شخص روزه دار در ماه رمضان حجامت كند ، چنان كه\r\n1863 - حلبى از امام صادق عليه السّلام روايت كرده است كه فرمود : ما چون بخواهيم كه در ماه رمضان حجامت كنيم ، به هنگام شب حجامت مىكنيم .\r\n1864 - و از آن امام سؤال كردم كه : آيا شخص روزه دار مىتواند حجامت كند ؟ فرمود : من از آن چيز بر او مىترسم كه او از همان چيز بر خود مىترسد . گفت :\r\nگفتم : آن چيز چيست كه از آن بر او بيم دارى ؟ فرمود : عارض شدن حالت غش در اثر طغيان ، صفراء و سودا . گفتم : اگر توان مقاومت در برابر آن داشته باشد ، و از چيزى نترسد نظر شما چيست ؟ فرمود : در اين صورت اگر بخواهد جايز است .\r\n1865 - و أمير المؤمنين عليه السّلام خوش نمىداشت كه شخص روزه دار حجامت كند ، زيرا بيم آن داشت كه حال غشوه به او دست دهد و افطار كند .\r\nو باكى نيست كه شخص روزه دار از سرمه اى كه مشك در آن باشد استفاده\r\n","description":"","footnote":"","page_name":" 439 ","page_number":439},
  {"content":"\r\nكند ، و باكى نيست كه « حضض » را - نوعى عصاره از درختى معروف است - به چشم بكشد ، و باكى نيست كه با آب يا با چوب ترى كه مزهء آن را بچشد مسواك كند ، هر ساعت از روز كه بخواهد .\r\n1866 - و علاء از محمّد بن مسلم ، از امام ابو جعفر عليه السّلام روايت كرده است ، كه آن امام در جواب كسى كه پرسيد كه آيا غذا يا مايعى كه از درون جهاز گوارش به دهان باز مىگردد روزه را مىشكند ؟ فرمود : نه .\r\nو براى شخص روزه دار باكى نيست كه مضمضه و استنشاق كند ، ولى چون مضمضه و استنشاق كرد ، بايد آب دهانش را فرو نبرد ، تا سه بار بزاق را بيرون كند ، و اگر مضمضه كرد ، و آب به حلقش داخل شد ، اگر اين مضمضه براى وضوى نماز باشد ، قضائى بر ذمّهء او تعلَّق نمىگيرد .\r\n1867 - و سماعة بن مهران از امام صادق عليه السّلام در باره مردى سؤال كرد كه در بازى با آب به قصد فرونشاندن تشنگيش مضمضه كند ، و آب به حلقش داخل شود ، پس امام فرمود : قضاء روزه را بر ذمّه دارد ، ولى اگر مضمضه براى وضو باشد باكى بر آن نيست .\r\n1868 - همان راوى گفت : از آن امام در بارهء قىء در ماه رمضان سؤال\r\n","description":"","footnote":"","page_name":" 440 ","page_number":440},
  {"content":"\r\nكردم ، فرمود : اگر چيزى باشد كه بىاختيار به دهان او آيد ، باكى نيست ، ولى اگر چيزى باشد كه به زور آن را به دهان آورد ، روزه‌اش را شكسته است ، و قضا را بر ذمّه دارد .\r\n1869 - و احمد بن محمّد بن ابى نصر بزنطى از امام ابو الحسن رضا عليه السّلام در بارهء مردى سؤال كرد كه مبتلا به علَّتى باشد و در ماه رمضان تنقيه كند . پس امام فرمود : براى شخص روزه دار تنقيه جايز نيست .\r\nو براى روزه دار استعمال انفيه جايز نيست ، ولى باكى نيست كه دوا را در گوش خود بريزد ، و باكى نيست كه براى غذا دادن جوجه ها آن را در دهان خود آماده سازد ، و نان را براى تغذيهء كودك شيرخوار بجود ، بىآنكه چيزى از آن را فرو برد ، و باكى نيست كه عطر را ببويد ، مگر سودهء آن را زيرا كه آن به دماغ او صعود مىكند ، و باكى نيست كه شخص آشپز در حال روزه شور با را با زبانش بچشد ، بىآنكه آن را فرو برد ، تا شيرينش را از ترشش باز بشناسد .\r\n1870 - و از منصور بن حازم روايت شده است كه گفت : از امام صادق عليه السّلام در بارهء مردى سؤال كردم كه در حال روزه هسته خرما را در دهان خود\r\n","description":"","footnote":"","page_name":" 441 ","page_number":441},
  {"content":"\r\nميگذارد ، آيا اين كار جايز است ؟ فرمود : نه . گفتم : انگشترى را مىتواند در دهن بگذارد ؟ فرمود : آرى .\r\nو كسى كه در روز ماه رمضان محتلم شود ميبايد روزه‌اش را بپايان برد ، و قضائى بر ذمّه اش نيست .\r\n1871 - و عمّار بن موسى السّاباطىّ از امام صادق عليه السّلام سؤال كرد كه آيا شخص روزه دار مىتواند دندانش را بكشد ؟ فرمود : نه . و مىبايد دهان خود را خونين نسازد .\r\n1872 - و از حسن بن راشد روايت شده است كه گفت : امام صادق عليه السّلام چون روزه مىگرفت ، خويش را معطر مىساخت ، و مىفرمود : عطر تحفهء روزه دار است .\r\n1873 - و علاء از محمّد بن مسلم روايت كرده است كه از امام ابو جعفر عليه السّلام در بارهء كسى سؤال كردند كه در حال روزه داشتن به حمّام مىرود ، پس فرمود : باكى نيست ، در صورتى كه از ضعف بيم نداشته باشد .\r\nو براى پير فرتوت بوسيدن بىمانع است ، ولى براى جوان سرشار از شهوت نه .\r\n","description":"","footnote":"","page_name":" 442 ","page_number":442},
  {"content":"\r\nزيرا بيم آن مىرود كه شهوتش عنان از كفش بربايد .\r\n1874 - و از پيامبر صلَّى الله عليه و آله در بارهء مردى كه در حال روزه داشتن ، همسرش را ببوسد سؤال كردند ، فرمود : آيا آن همسر جز شاخهء ريحانى است كه مرد او را مىبويد ؟\r\nو بهتر آن است كه شخص روزه دار از بوسه خوددارى نمايد .\r\n1875 - زيرا امير المؤمنين عليه السّلام فرموده است : آيا يكى از شما شرم نمىدارد از اينكه روزى را تا فرا رسيدن شب صبر نمىكند . اين حقيقتى است كه گفته‌اند : آغاز جنگ سيلى زدن است . ( يعنى همانطور سيلى كار را به جنگ مىكشد ، بوسه نيز كار را به جماع منتهى مىسازد ) .\r\nو اگر مردى در ماه رمضان به همسر خود بچسبد ، و منى از او تراوش كند ، ميبايد بنده اى را آزاد سازد .\r\n1876 - و رفاعة بن موسى از امام صادق عليه السّلام در بارهء مردى سؤال كرد ، كه در ماه رمضان كنيز خود را لمس كند ، تا « مذى » از او تراوش نمايد . فرمود :\r\nاگر آن از طريق حرام باشد ، پس مىبايد از خدا آمرزش بخواهد ، آمرزش طلبيدن كسى كه هرگز چنين كارى را اعاده نمىكند . و به جاى هر روز روزى را روزه بدارد .\r\n","description":"","footnote":"","page_name":" 443 ","page_number":443},
  {"content":"\r\n1877 - و سماعه از آن امام ، در بارهء مردى سؤال كرد كه در ماه رمضان به همسر خود بچسبد ، پس فرمود : تا هر زمان كه از وقوع در انزال و جماع بر خود نترسد باكى نيست .\r\n1878 - و محمّد بن فيض تيمى ، از ابن رئاب روايت كرده است كه : از امام صادق عليه السّلام شنيدم كه روزه دار را از بوييدن نرگس نهى مىفرمود ، پس گفتم :\r\nفدايت شوم ، چرا ؟ فرمود : زيرا كه آن ريحان عجمان است . « 1 »\r\n1879 - و امام صادق عليه السّلام را در بارهء محرم پرسيدند آيا جايز است كه او ريحان را ببويد ؟ فرمود : نه . گفتند پس شخص روزه دار آيا مىتواند آن را ببويد ؟\r\nفرمود : نه . گفتند آيا بوئيدن نافهء مشك و دخنه « 2 » براى روزه دار جايز است ؟ فرمود :\r\nآرى . گفتند : چگونه است كه بوئيدن عطر براى او حلال است ، و بوئيدن ريحان\r\n\r\n","description":"","footnote":"\r\n« 1 » بعيد مىنمايد كه اين سخن متعلَّق به امام عليه السّلام باشد ، زيرا اين بيان حاكى از عصبيّت ممقوت قومى ، و حمايت قوميّت عربى است ، كه اسلام در محو آن كوششى بسزا كرده است . بعلاوه اين تنها نرگس نيست كه به عجمان تعلَّق داشته ، بلكه ايرانيان باستان در اوج تمدن مادى مىزيسته‌اند ، و از كليهء مظاهر خوشگذرانى و تجمّل برخوردار بوده‌اند ، و چون استفاده از رنگ و بو و زيبائى و صفاى گلها و رياحين از بارزترين مظاهر تجمّل و خوشگذرانى است ، ايشان از همگى اقسام آنها بهره مىگرفته‌اند ، و بهترين دليل بر اين واقعيّت وجود نام گلهاى بسيار در اشعار و آثار ادبى فارسى بويژه آثار قدماى شعراى ايران است ، كه شايد در آثار ادبى هيچ قوم ديگر نظير آن يافت نشود . ( مترجم )\r\n« 2 » دخنه دانه هائى از قبيل اسفند و امثال آن كه براى خوشبو كردن فضا به آتش مىافشانند\r\n","page_name":" 444 ","page_number":444},
  {"content":"\r\nبرايش حلال نيست ؟ فرمود : اين بدان سبب است كه براى روزه دار عطر سنّت است ، و ريحان بدعت .\r\n1880 - و امام صادق عليه السّلام چون روزه مىگرفت ريحان را نمىبوئيد ، پس چون از حكمت اين كار جويا شدند ، فرمود : خوش نمىدارم كه روزه‌ام را با لذّت درآميزم .\r\n1881 - و روايت شده است كه شخص روزه دارى كه در اوّل روز خود را معطَّر سازد ، بيم آن نمىرود كه عقلش را از دست بدهد .\r\n1882 - و محمّد بن مسلم روايت كرده است كه از امام ابو جعفر عليه السّلام در بارهء مردى سؤال كرده است كه احساس سرما مىكند ، در اين صورت آيا جايز است كه او در حال روزه داشتن با همسرش در يك بستر داخل شود ؟ فرمود : بايد ميان خودش و همسرش قماشى را حائل سازد . و عبد اللَّه بن سنان از آن امام روايت كرده است كه پير سالخورده مىتواند بدون حجب و حائل با همسرش به يك لحاف داخل شود .\r\n1883 - و حنان بن سدير از امام صادق عليه السّلام در بارهء روزه دارى سؤال\r\n","description":"","footnote":"","page_name":" 445 ","page_number":445},
  {"content":"\r\nكرد كه در آب بنشيند ، پس امام فرمود : باكى نيست ، ولى ميبايد در آب فرو نرود . و براى زن جايز نيست كه در آب بنشيند ، زيرا كه او با عضو پيشينش آب را حمل مىكند .\r\n( باب حكم كسى كه از روى عمد يا به علت فراموشى ماه رمضان روزه‌اش را بگشايد ، يا مجامعت كند )\r\n1884 - حسن بن محبوب ، از عبد اللَّه بن سنان روايت كرده است كه امام صادق عليه السّلام در بارهء مردى كه در يك روز از ماه رمضان بدون عذرى روزه‌اش را از روى عمد بشكند ، فرمود : مىبايد بنده اى را آزاد كند ، يا دو ماه پياپى روزه بدارد ، يا شصت مسكين را اطعام نمايد ، و اگر قادر به اين امور نباشد مىبايد به اندازهء طاقتش صدقه بدهد .\r\n1885 - و عبد المؤمن بن قاسم انصارى ، از امام ابو جعفر عليه السّلام روايت كرده است كه : مردى نزد پيامبر صلَّى الله عليه و آله آمد ، و گفت : هلاك شدم ، و هلاك كردم ، پس پيامبر صلَّى الله عليه و آله فرمود : كدام چيز تو را هلاك ساخته\r\n","description":"","footnote":"","page_name":" 446 ","page_number":446},
  {"content":"\r\nاست ؟ مرد گفت : من در ماه رمضان و در حال روزه داشتن با همسرم مقاربت كردم .\r\nپس پيامبر صلَّى الله عليه و آله فرمود : بنده اى را آزاد كن ، گفت : توانائى آن را ندارم .\r\nفرمود : پس دو ماه پياپى روزه بدار ، گفت طاقت نمىآورم ، فرمود به شصت مسكين صدقه بده . گفت سرمايهء آن را ندارم . پس در اين ميان خوشهء خرمائى در سبدى براى پيامبر صلَّى الله عليه و آله به هديه آوردند ، كه پانزده صاع خرما در آن بود ، پس پيامبر صلَّى الله عليه و آله فرمود آن را بردار و صدقه كن . مرد گفت : به آن خداى كه تو را به حق مبعوث فرمود ، در ميان دو سنگستانى كه مدينه را در بردارد ، خانواده اى محتاجتر از ما به اين خرما وجود ندارد ! پيامبر صلَّى الله عليه و آله فرمود : آن را بردار و با خانواده ات بخور ، كه آن كفّارهء تو است ! .\r\n1886 - و در روايت جميل بن درّاج آمده است ، كه سبدى كه براى پيامبر صلَّى الله عليه و آله آوردند بيست صاع خرما درون آن بود .\r\n1887 - و ادريس بن هلال روايت كرده است كه از امام صادق عليه السّلام در بارهء مردى سؤال كردند كه در ماه رمضان با همسرش مقاربت كند ، امام فرمود : مىبايد بيست صاع خرما بپردازد ، زيرا پيامبر صلَّى الله عليه و آله مردى را كه نزد آن حضرت آمد و در اين باره سؤال كرد به همين كار مأمور ساخت .\r\n","description":"","footnote":"","page_name":" 447 ","page_number":447},
  {"content":"\r\n1888 - و محمّد بن نعمان روايت كرده است كه از آن امام در بارهء مردى سؤال كردند ، كه روزهء روزى از ماه رمضان را شكسته است ، امام فرمود : كفّارهء او دو جريب از طعام است ، و آن بيست صاع است .\r\n1889 - و در روايت مفضّل بن عمر از امام صادق عليه السّلام در بارهء مردى آمده است كه در حال روزه داشتن با همسر روزه دار خود مقاربت كند ، پس امام عليه السّلام فرمود : اگر همسرش را مجبور به اين كار كند دو كفاره بر ذمّه دارد ، و اگر آن زن از او پيروى كند ، هر يك از آن دو كفّاره اى بر ذمّه دارند . و در صورت اول به پنجاه ضربهء تازيانه برابر با نصف حدّ محكوم است ، و در صورت دوم هر يك از آن دو به بيست و پنج ضربه محكوم مىشود .\r\nمصنّف اين كتاب - رحمه الله - گفت : من در اصلى از اصول چيزى در اين باره نيافته‌ام ، و تنها على بن ابراهيم بن هاشم آن را روايت كرده است .\r\n1890 - و حسن بن محبوب ، از هشام بن سالم ، از بريد عجلى روايت كرده است ، كه گفت : از امام ابو جعفر عليه السّلام در بارهء مردى سؤال كردند كه شهودى\r\n","description":"","footnote":"","page_name":" 448 ","page_number":448},
  {"content":"\r\nعليه او شهادت بدهند كه او سه روز در ماه رمضان روزه‌اش را شكسته است . امام عليه السّلام فرمود : از او پرسيده مىشود كه : آيا در افطارت در ماه رمضان گناهى بر تو تعلَّق مىگيرد ؟ پس اگر بگويد : نه . بر عهدهء امام است كه او را بكشد ، و اگر بگويد :\r\nآرى پس امام مىبايد او را بشدّت مضروب سازد .\r\n1891 - و در روايت سماعه ، از امام صادق عليه السّلام آمده است كه گفت : از آن امام عليه السّلام در بارهء مردى سؤال كردم كه در ماه رمضان دستگير شده ، در حالى كه سه بار روزه را شكسته است ، و سه بار به محضر امام برده شده است ، فرمود : پس در دفعهء سوم كشته مىشود .\r\n1892 - و امام صادق عليه السّلام فرمود : كسى كه روزهء يك روز از ماه رمضان را بشكند روح ايمان از وجودش خارج مىشود ، و كسى كه در ماه رمضان از روى عمد روزه را بشكند يك كفّاره و قضاى يك روز بجاى آن بر ذمّه اش تعلَّق مىگيرد ، و كى و كجا اين براى او آن روز را جبران خواهد كرد ؟ ! و امّا خبرى كه روايت شده است ، دائر بر اينكه هر كس روزهء روزى از ماه رمضان را عمدا بشكند ، سه كفّاره بر ذمّه اش تعلَّق مىگيرد ، پس من به مقتضاى آن در باره كسى فتوى مىدهم كه روزهء خود را به وسيلهء جماعى حرام بر او ، يا طعامى حرام\r\n","description":"","footnote":"","page_name":" 449 ","page_number":449},
  {"content":"\r\nبر او شكسته باشد . زيرا فحواى اين فتوى را در روايت ابو الحسين اسدى - رضي الله عنه - در آنچه از طرف شيخ ابو جعفر ، محمّد بن عثمان عمرى - قدس الله روحه - به او رسيده است يافته‌ام . . .\r\n1893 - و حلبى روايت كرده است كه از امام صادق عليه السّلام در بارهء مردى سؤال كردند كه در اثر فراموشى خورده ، و نوشيده ، و آنگاه متذكَّر شده است .\r\nامام عليه السّلام فرمود : روزه‌اش شكسته نمىشود ، و همانا آنچه خورده و آشاميده چيزى است كه خدا آن را روزى او ساخته است . پس مىبايد روزه‌اش را به پايان برساند .\r\n1894 - و عمّار بن موسى از آن امام عليه السّلام در بارهء مردى سؤال كرد كه از روى فراموشى در حال روزه با همسرش جماع كند . پس امام عليه السّلام فرمود : او غسل بجا مىآورد ، و چيزى بر ذمّه ندارد .\r\nمصنّف اين كتاب - رحمه الله - گفت : و اين حكم ، هم مربوط به ماه رمضان است و هم غير آن ، و در اين مورد قضا واجب نيست ، چنان كه از ائمه عليهم السّلام روايت شده است .\r\n1895 - و علىّ بن رئاب ، از ابراهيم بن ميمون روايت كرده است ، كه\r\n","description":"","footnote":"","page_name":" 450 ","page_number":450},
  {"content":"\r\nگفت : از امام صادق عليه السّلام در بارهء مردى سؤال كردم كه در ماه رمضان شبانگاه جنب مىشود ، و آنگاه غسل را فراموش مىكند ، تا جمعه اى بر آن مىگذرد ، يا ماه رمضان بپايان مىرسد ، امام فرمود : مىبايد قضاى نماز و روزه را بجا آورد .\r\n1896 - و در خبرى ديگر روايت شده است كه كسى كه در اوّل ماه رمضان جماع كند ، و آنگاه غسل را از ياد ببرد تا ماه رمضان سپرى گردد ، مكلَّف است كه غسل كند ، و قضاى نماز و روزه‌اش را بجا آورد ، مگر آنكه در اين ميان براى جمعه غسل كرده باشد ، كه در اين صورت نماز و روزهء تا آن روزش را قضا مىكند ، و ما بعد آن را قضا نمىكند .\r\n1897 - و در روايت ابن أبى نصر از ابو سعيد قمّاط آمده است ، كه او از امام صادق عليه السّلام در بارهء كسى سؤال كرد كه در ماه رمضان در اول شب جنب شود ، و پس از آن بخوابد ، تا صبح فرا رسد ، امام فرمود چيزى بر ذمّه اش نيست ، و اين بدان جهت است كه جنابت او در ساعتى حلال رخ داده است .\r\n1898 - و ابن أبى يعفور در روايت خود گفت : از امام صادق عليه السّلام در\r\n","description":"","footnote":"","page_name":" 451 ","page_number":451},
  {"content":"\r\nبارهء مردى سؤال كردم كه در ماه رمضان جنب مىشود ، و آنگاه بيدار مىگردد ، و بار ديگر مىخوابد و باز بيدار مىشود ، و پس از آن مىخوابد تا به صبح داخل مىگردد . فرمود :\r\nروزه‌اش را بپايان مىبرد ، و روزى ديگر به عنوان قضا روزه مىدارد ، ولى اگر بيدار نشد تا صبح دميد ، روزه‌اش را بپايان مىبرد ، و اين روزه او را كفايت مىكند .\r\n1899 - و عبد الله بن سنان از آن امام در بارهء مردى سؤال كرد ، كه روزهء قضاء ماه رمضان را بجا مىآورد ، و از اوّل شب جنب مىشود ، و تا آخر شب غسل نمىكند و چنين مىپندارد كه فجر دميده است . فرمود : آن روز را روزه نمىدارد ، و روزى ديگر روزه مىگيرد .\r\n1900 - و عيص بن قاسم از آن امام در بارهء مردى سؤال كرد ، كه در ماه رمضان مىخوابد و محتلم مىشود ، و آنگاه بيدار مىگردد ، و بار ديگر پيش از آنكه غسل كند مىخوابد ، فرمود : باكى نيست .\r\n1901 - و محمّد بن فضيل ، از ابو الصّبّاح كنانى ، روايت كرده است ، كه گفت : از امام صادق عليه السّلام در بارهء مردى سؤال كردم كه روزه گرفت ، و آنگاه پنداشت كه خورشيد ناپديد شده است ، و آسمان در آن حال ابرى بود ، و از اين رو افطار\r\n","description":"","footnote":"","page_name":" 452 ","page_number":452},
  {"content":"\r\nكرد ، پس از آن ابر بر طرف شد ، و ناگهان ديد كه خورشيد غروب نكرده است ، فرمود : روزهء او كامل است و آن را قضا نمىكند .\r\n1902 - و حمّاد از حريز ، از زراره روايت كرده است كه گفت : امام أبو جعفر عليه السّلام فرمود : وقت مغرب زمانى است كه قرص خورشيد ناپديد شود ، پس بعد از ناپديد شدن اگر آن را ديدى ، در صورتى كه نماز را خوانده باشى آن را اعاده مىكنى ، ولى روزه ات صحيح و كافى است ، و اگر چيزى از طعام خورده باشى از ادامهء آن خوددارى مىكنى .\r\nو زيد شحّام نيز همين گونه از امام صادق عليه السّلام روايت كرده است .\r\nو من به مدلول اين اخبار فتوى مىدهم ، و به مدلول خبرى كه قضا را بر او واجب ساخته است فتوى نمىدهم ، زيرا كه آن ، روايت سماعة بن مهران است ، و او « واقفى » بوده است .\r\n\r\n( باب حدىّ از عمر كه كودكان چون به آن حدّ برسند مجبور به روزه داشتن مىشوند )\r\n1903 - امام صادق عليه السّلام فرمود : كودك چون به نه سال رسيد او را به\r\n","description":"","footnote":"","page_name":" 453 ","page_number":453},
  {"content":"\r\nاندازهء طاقتش به روزه واميدارند ، پس اگر تا ظهر يا بعد از آن طاقت آورد ، تا همان وقت روزه مىگيرد ، ولى چون گرسنگى يا تشنگى بر او چيره شد افطار مىكند .\r\n1904 - و اسماعيل بن مسلم از آن امام عليه السّلام روايت كرده است كه فرمود : زمانى كه پسر طاقت روزه گرفتن سه روز پياپى را بياورد ، روزهء ماه رمضان بر او واجب شده است .\r\n1905 - و سماعه از آن امام عليه السّلام در بارهء كودك سؤال كرد كه چه وقت بايد روزه بگيرد ؟ فرمود : زمانى كه نيروى روزه گرفتن را بدست آورده باشد .\r\n1906 - و در روايت معاوية بن وهب آمده است كه گفت : از امام صادق عليه السّلام سؤال كردم كه كودك در چند سالگى مىبايد به روزه گرفتن گمارده شود ؟ فرمود : زمانى كه به سنّ پانزده سالگى و يا چهارده سالگى رسيد ، پس اگر قبل از اين خود روزه گرفت او را به حال خود گذار ، و پسر من فلانى پيش از اين سنين روزه مىگرفت و من او را به حال خود وامىگذاشتم .\r\n1907 - و در روايت ديگر پسر بعد از احتلام و دختر وقتى كه خون حيض ديد تكليف روزه يافته و بر آن دو واجب شود .\r\n","description":"","footnote":"","page_name":" 454 ","page_number":454},
  {"content":"\r\nاين اخبار همگى در معنى موافقند ، و پسر را به روزه واميدارند چون بسنّ نه سالگى و يا زمانى كه به سنّ چهارده سالگى يا پانزده سالگى بالغ شود ، و تا زمانى كه محتلم گردد ، و همچنين زن تا زمانى كه حائض شود ، و وجوب روزه بر آن دو ، بعد از احتلام و حيض و قبل از آن ، [ به جهت 
  ] تأديب است .\r\n\r\n( باب روزه گرفتن و افطار كردن به هنگام رؤيت هلال )\r\n1908 - محمّد بن مسلم از امام ابو جعفر عليه السّلام روايت كرده است ، كه فرمود : چون هلال را رؤيت كنيد روزه بداريد ، و باز چون هلال را رؤيت نمائيد افطار كنيد . و اين كار وابسته به رأى و اعمال گمان نيست ، و رؤيت اين نيست كه ده نفر به نظاره بايستند ، پس يكى از ايشان بگويد : هلال اين است ! [ هلال اين است : 
  ] و نه نفر ديگر نگاه كنند ، ولى آن را نبينند ، [ اين معناى رؤيت نيست 
  ] بلكه وقتى يك نفر آن را ديد هزار نفر [ مىتوانند 
  ] آن را ببينند .\r\n1909 - و فضل بن عثمان از امام صادق عليه السّلام روايت كرده است ، كه\r\n","description":"","footnote":"","page_name":" 455 ","page_number":455},
  {"content":"\r\nفرمود : تكليف اهل قبله [ در شناخت حلول ماه رمضان و عيد فطر 
  ] جز رؤيت نيست ، - و تقويم و جدولهاى حساب براى اثبات آن اعتبار ندارد - [ و 
  ] تكليف مسلمين جز رؤيت نيست .\r\n1910 - و در روايت قاسم بن عروه ، از ابو العبّاس ، فضل بن عبد الملك ، از امام صادق عليه السّلام آمده است كه فرمود : روزه بر مبناى رؤيت ، و فطر بر مبناى رؤيت است ، ( يعنى اوّل و آخر ماه ) و رؤيت اين نيست كه يك نفر يا دو نفر يا پنجاه نفر آن را ببينند .\r\n1911 - و در روايت محمّد بن قيس از امام ابو جعفر عليه السّلام آمده است ، كه فرمود : امير المؤمنين عليه السّلام فرمود : چون هلال را ببينيد يا شهود عدلى از مسلمين بر آن شهادت دهند ، افطار كنيد ، و اگر هلال را جز از وسط يا آخر روز نديديد ، پس روز را تا شب به اتمام برسانيد ، و اگر كار بر شما مبهم و دشوار شد ، پس سى شب را بشماريد ، و آنگاه افطار كنيد .\r\n1912 - و در روايت حلبى از امام صادق عليه السّلام آمده است كه علىّ عليه السّلام مىفرمود : در مورد رؤيت هلال جز شهادت دو مرد عادل را تنفيذ نمىكنم .\r\n1913 - و سماعه در بارهء روزى در ماه رمضان كه مورد اختلاف واقع شود ،\r\n","description":"","footnote":"","page_name":" 456 ","page_number":456},
  {"content":"\r\nاز آن امام سؤال كرد ، فرمود : در صورتى كه اهل شهر بر روزه گرفتن آن روز ، به علت رؤيت هلال اجتماع كنند ، تو نيز روزه بدار ، و اين در صورتى است كه شمار اهل شهر به پانصد نفر بالغ شود .\r\n1914 - و على عليه السّلام فرمود : شهادت زنان در رؤيت هلال قبول نمىشود ، و جز شهادت دو مرد عادل پذيرفته نيست .\r\n1915 - و على بن جعفر از برادرش امام موسى بن جعفر عليهما السّلام در بارهء مردى سؤال كرد كه هلال - شوال - را در ماه رمضان به تنهائى ببيند ، و غير از او كسى آن را مشاهده نكند ، آيا براى او جايز است كه روزه بدارد ؟ امام فرمود : در صورتى كه در مورد رؤيت شكّ نكند بايد افطار كند ، و الَّا مىبايد آن روز را با مردم روزه بدارد .\r\n1916 - و محمّد بن مرازم ، از پدرش ، از امام صادق عليه السّلام روايت كرده است ، كه فرمود : « وقتى كه هلال به صورت طوق درآيد ، پس آن ، ماه دوشنبه است ، و چون سايهء سرت را در آن ببينى ، پس آن ماه سه شنبه است .\r\n1917 - و حمّاد بن عيسى ، از اسماعيل بن حرّ ، از امام صادق عليه السّلام\r\n","description":"","footnote":"","page_name":" 457 ","page_number":457},
  {"content":"\r\nروايت كرده است ، كه فرمود : وقتى كه هلال پيش از شفق ناپديد شود ، پس آن ماه يك شنبه است ، و چون بعد از شفق ناپديد گردد ، پس آن ، ماه دوشنبه است .\r\n1918 - و امام صادق عليه السّلام فرمود : وقتى كه هلال ماه رجب به نحو صحيح و بدون اختلاف رؤيت شد ، پس پنجاه و نه روز را بشمار ، و روز شصتم را روزه بدار .\r\n1919 - و آن امام عليه السّلام فرمود : چون در ماه رمضان سال گذشته در روز معيّنى روزه گرفتى ، پس در سال آينده از تاريخ آن روزه پنج روز را بشمار ، و روز پنجم را روزه بدار .\r\n1920 - و ابان بن عثمان از عبد الرّحمن بن أبى عبد الله ، روايت كرده است ، كه گفت : از امام صادق عليه السّلام در بارهء مردى سؤال كردم كه روميان او را اسير كرده‌اند ، و ماه رمضان براى او ثابت و مشخّص نشده است ، و نمىداند كه در چه ماهى بسر مىبرد ، بنا بر اين تكليف او چيست ؟ فرمود : پس از جستجو و حساب كردن يك ماه را روزه مىدارد ، پس اگر آن ماه كه به روزه گزارنده قبل از ماه رمضان بود براى او كفايت نمىكند ، ولى اگر بعد از ماه رمضان بود ، براى او كافى است ، و ذمّه اش را برى مىسازد .\r\n","description":"","footnote":"","page_name":" 458 ","page_number":458},
  {"content":"\r\n1921 - و عيص بن قاسم از آن امام سؤال كرد ، كه هر گاه مردم همگى هلال را ببينند ، و متّفق شوند كه آن ماه دوشنبه است ، آيا اين رأى نافذ است ؟ فرمود : آرى .\r\n\r\n( باب روزهء يوم الشّك )\r\n1922 - از امير المؤمنين عليه السّلام در باره يوم الشّك سؤال كردند ، پس فرمود : هر آينه اگر روزى از شعبان را روزه بدارم براى من خوشايندتر از آن است كه روزى از ماه رمضان را افطار كنم .\r\nبر او جايز است كه آن روز را به عنوان يكى از روزهاى شعبان روزه بدارد ، پس در اين صورت اگر از ماه رمضان بود براى او كفايت مىكند . و اگر از ماه شعبان بود زيانى به او وارد نمىسازد ، و كسى كه آن روز را با شك و ترديد روزه بدارد ، بايد قضاى آن را بجا آورد ، اگر چه معلوم شود كه آن روز از ايّام رمضان بوده است ، زيرا هيچ فريضه اى جز با يقين قبول نمىشود . و براى كسى كه در يوم الشك روزه مىگيرد جايز نيست كه نيّت كند كه آن روز از ماه رمضان است .\r\n1923 - زيرا امير المؤمنين عليه السّلام فرمود : هر آينه اگر روزى از ماه رمضان\r\n","description":"","footnote":"","page_name":" 459 ","page_number":459},
  {"content":"\r\nرا افطار كنم ، براى من خوشايندتر از آن است كه روزى از ماه شعبان را روزه بدارم ، چنان كه آن را بر ماه رمضان بيفزايم .\r\n1924 - و بشير نبّال از امام صادق عليه السّلام در بارهء يوم الشّكّ سؤال كرد ، و آن امام عليه السّلام فرمود : آن روز را - به نيّت استحباب - روزه بدار ، پس اگر معلوم شد كه آن روز از شعبان بوده است ، روزه اى مستحبّى بجا آورده اى ، و اگر از ماه رمضان بوده است ، پس به روزهء روزى از آن ماه توفيق يافته اى .\r\n1925 - و عبد الكريم بن عمرو به آن امام معروض داشت كه : من - فدايت شوم - بر خود فرض كرده‌ام كه تا قيام قائم عليه السّلام روزه بدارم ، در اين صورت وظيفهء من چيست ؟ امام فرمود : در سفر ، و در عيدين ، و [ در 
  ] ايّام تشريق ، و آن روز كه در مورد آن شكّ مىكنند ، روزه مگير .\r\nو كسى كه در شهرى زندگى كند ، كه قدرت جائرى در آن شهر باشد ، مىبايد در روزه گرفتن و افطار كردن با او هماهنگى كند ، زيرا مخالفت با او دخول در نهى خداى عزّ و جلّ است ، آنجا كه فرمود : « و خود را بدست خويش به مهلكه ميفكنيد » .\r\n1926 - و از عيسى بن ابى منصور روايت شده است كه گفت : من در آن\r\n","description":"","footnote":"","page_name":" 460 ","page_number":460},
  {"content":"\r\nروز كه مردم در آن شكّ مىكنند ، در محضر امام صادق عليه السّلام بودم ، پس آن امام غلام خود را فرمود : برو و بنگر كه آيا امير روزه گرفته است يا نه ؟ آن غلام رفت ، و بازآمد ، و گفت : نه . امام فرمود تا غذا حاضر كردند ، و ما با آن حضرت غذا صرف كرديم .\r\n1927 - و امام صادق عليه السّلام فرمود : اگر بگويم كه ترككنندهء تقيّه مانند ترككنندهء نماز است ، هر آينه راست گفته‌ام .\r\n1928 - و آن امام عليه السّلام فرمود : كسى كه تقيّه ندارد دين ندارد .\r\n1929 - و عبد العظيم بن عبد الله حسنى ، از سهل بن سعد ، روايت كرده است كه گفت : از امام رضا عليه السّلام شنيدم كه مىفرمود : « روزه با رؤيت است ، و افطار با رؤيت است ، و كسى كه پيش از رؤيت با استناد به رؤيت كسى كه هلال با رؤيت او ثابت نشده است روزه بگيرد ، يا افطار كند ، از ما نيست . سهل گفت :\r\nگفتم : يا ابن رسول الله ، پس نظر شما در بارهء يوم الشّكّ چيست ؟ فرمود : پدرم از جدّم از پدرانش عليهم السّلام براى من حكايت كرد كه امير المؤمنين عليه السّلام فرمود : هر آينه اگر روزى از ماه شعبان را روزه بدارم ، براى من خوشايندتر از آن است كه روزى از\r\n","description":"","footnote":"","page_name":" 461 ","page_number":461},
  {"content":"\r\nماه رمضان را افطار كنم .\r\nمصنّف اين كتاب - رحمه الله - گفت : و اين حديثى غريب است ، كه آن را جز از طريق عبد العظيم بن عبد اللَّه حسنى مدفون در رى مقابر شجرهء نميشناسم ، و او - رضى الله عنه - مورد رضايت اهل بيت عليهم السّلام بوده است .\r\nشرح : « زيرا حضرت عبد العظيم از سادات حسنى است و اينان چندان مورد قبول اهل بيت عليهم السّلام نبوده‌اند از اين جهت كه در آن روزگار عموما پيرو و يا هوى خواه زيديّة بودند مگر اندكى كه يك تن از آنان عبد العظيم حسنى رحمة الله عليه است و چون در رجال صريحا توثيق نشده است صدوق به متفرّدات وى آسان فتوى نمىدهد » .\r\n\r\n( باب كسى كه پس از گذشت بخشى از ماه رمضان اسلام بياورد )\r\n1930 - از امام صادق عليه السّلام در بارهء مردى پرسيدند كه در نيمهء ماه رمضان اسلام آورده ، پس اكنون در خصوص روزه‌اش چه بايد بكند ؟ امام فرمود : جز در ايّامى كه اسلام را در آن اختيار كرده مكلَّف به روزه گرفتن نيست ، و نسبت به گذشته مكلَّف به قضا نيست .\r\n1931 - و صفوان بن يحيى از عيص بن قاسم روايت كرده است كه گفت :\r\nاز امام صادق عليه السّلام در بارهء قومى سؤال كردم كه در ماه رمضان پس از گذشت\r\n","description":"","footnote":"","page_name":" 462 ","page_number":462},
  {"content":"\r\nچند روز از آن اسلام آورده‌اند ، در اين صورت آيا مىبايد قضاى روزه هاى گذشته را بجا آورند ، يا روز ورودشان به اسلام را روزه بدارند ؟ امام فرمود : ايشان قضائى بر ذمّه ندارند ، و حتّى به روزه گرفتن در روز اسلام آوردنشان نيز مكلَّف نيستند ، مگر آنكه قبل از طلوع فجر آن روز اسلام آورده باشند .\r\n\r\n( باب وقتى كه افطار در آن حلال و نماز در آن واجب است )\r\n1932 - عمرو بن شمر ، از جابر ، از امام ابو جعفر عليه السّلام روايت كرده است كه فرمود : رسول خدا صلَّى الله عليه و آله فرمود : زمانى كه قرص خورشيد ناپديد شود ، روزه دار افطار مىكند ، و وقت نماز داخل مىشود .\r\nو پدرم - رضى الله عنه - در نامه اى كه برايم فرستاده نوشته است كه : چون سه ستاره پديدار شود - و آنها ستارگانى هستند كه با غروب خورشيد طلوع مىكنند - در آن وقت افطار براى تو حلال است .\r\nو اين مطلب مضمون روايت ابان از زراره از امام ابو جعفر عليه السّلام است .\r\n1933 - و حلبى از امام صادق عليه السّلام روايت كرده است كه از آن امام\r\n","description":"","footnote":"","page_name":" 463 ","page_number":463},
  {"content":"\r\nسؤال كردند كه : وقت افطار پيش از نماز است ، يا بعد از آن ؟ فرمود : اگر گروهى با شخص روزه دار باشند كه از بازداشتن ايشان از صرف شام بيم كند ، نخست با ايشان روزه را بگشايد ، و اگر جز اين باشد ، نخست نماز بخواند و پس از آن روزه‌اش را بگشايد .\r\n\r\n( باب وقتى كه خوردن و آشاميدن بر روزه دار حرام مىشود ، و نماز صبح در آن حلال ميگردد )\r\n1934 - عاصم بن حميد ، از ابو بصير ليث مرادى روايت كرده است كه گفت : از امام صادق عليه السّلام سؤال كردم كه چه وقت طعام بر روزه دار حرام مىشود ، و نماز - نماز فجر - حلال مىگردد ؟ امام فرمود : زمانى كه فجر در پهناى افق گسترش يابد ، و به صورت قماش لطيف كتّانى سفيد در آيد ، طعام بر روزه دار حرام مىشود ، و نماز - نماز فجر - حلال مىشود . گفتم : مگر ما تا طلوع خورشيد فرصت نداريم ؟\r\nفرمود : هيهات تو را به كجا مىبرند ؟ - حواست كجاست - آن گونه نماز ، نماز كودكان است .\r\n1935 - و ابو بصير از يكى از آن دو امام عليهما السّلام در تفسير قول خداى\r\n","description":"","footnote":"","page_name":" 464 ","page_number":464},
  {"content":"\r\nعزّ و جلّ « و كلوا و اشربوا حتى يتبيّن لكم الخيط الابيض من الخيط الاسود من الفجر » .\r\nروايت كرده است كه فرمود : اين آيه در شأن خوّات بن جبير انصارى نازل شد ، و اين در آن هنگام بود كه خوّات با پيامبر صلَّى الله عليه و آله در خندق فعّاليّت داشت ، روزه داشت ، و تا شامگاه بر همين حال مىزيست ، و مسلمانان پيش از نزول اين آيه چنان بودند كه اگر يكى از ايشان در شامگاه مىخوابيد طعام بر او حرام ميشد .\r\nپس خوّات شامگاهان براى افطار به خانهء خود رفت ، و گفت : آيا طعامى نزد شما هست ؟ گفتند : لختى بپاى و به خواب مرو ، تا طعامى برايت بسازيم ، پس خوّات تكيه زد و خواب او را در ربود ، خانواده اش گفتند : آيا خوابيده بودى ؟ گفت : آرى ، پس شب را در آن حال گذراند ، و بامدادان به سوى خندق روان شد ، و در آن ميان حالت غشوه به او دست داد ، پس رسول خدا صلَّى الله عليه و آله بر او بگذشت ، و چون از حال و كار او پرسيد ، خوات ماجرا را با آن حضرت بازگفت . پس خداى عزّ و جلّ اين آيه را نازل فرمود - و مفهوم آيه اين است كه : « و در شب رمضان بخوريد ، و بياشاميد ، تا آنگاه كه روشنى سپيده بمانند رشته اى سپيد در سراسر افق پديد آيد ، و از رشتهء سياه تاريكى باقيماندهء شب جدا گردد » .\r\n1936 - و از امام صادق عليه السّلام در بارهء معنى رشتهء سفيد فجر ، از رشتهء\r\n","description":"","footnote":"","page_name":" 465 ","page_number":465},
  {"content":"\r\nسياه سؤال كردند ، پس فرمود : مقصود سپيدى روز از سياهى شب است .\r\n1937 - و در خبرى ديگر فرمود : و آن فجرى است كه شكَّى در آن نباشد .\r\n1938 - و سماعة بن مهران از آن امام عليه السّلام در بارهء دو مرد سؤال كرد ، كه برخاستند و به آسمان نگاه كردند . يكى از آن دو گفت : اينك آن فجر است ، و آن ديگر گفت : من چيزى نمىبينم . فرمود : پس آن يك كه فجر بر او مبيّن و روشن نشده است مىتواند بخورد و بياشامد ، زيرا خداى عزّ و جلّ مىگويد : « و بخوريد و بياشاميد ، تا آنگاه كه روشنى سپيده بمانند رشته اى سپيد در سراسر افق پديد آيد ، و از رشتهء سياه تاريكى باقيماندهء شب جدا شود ، و آنگاه روزه را تا شب كامل بسازيد » . و سماعه گفت از آن امام در بارهء مردى سؤال كردم كه پس از طالع شدن فجر در ماه رمضان بخورد و بياشامد ، پس فرمود : اگر بپاخيزد ، و نگاه كند ، و فجر را نبيند و بخورد و پس از آن بار ديگر نگاه كند و فجر را ببيند ، مىبايد روزه‌اش را كامل سازد ، و اعادهء آن بر ذمّه اش نيست ، ولى اگر بپاخيزد و بخورد و بياشامد ، و پس از آن به فجر بنگرد ، و مشاهده كند كه آن طلوع كرده است ، مىبايد روزه‌اش را كامل سازد ، و روزى ديگر نيز به عنوان قضا روزه بگيرد ، زيرا كه او پيش از تحقيق و نگريستن به افق به خوردن پرداخته ، و از اين رو مىبايد روزه را اعاده كند .\r\n","description":"","footnote":"","page_name":" 466 ","page_number":466},
  {"content":"\r\n1939 - و صفوان بن يحيى از عيص بن قاسم روايت كرده است ، كه گفت :\r\nاز امام صادق عليه السّلام در بارهء مردى سؤال كردم كه در ماه رمضان خارج شد ، در حالى كه يارانش در خانه اى به صرف سحرى مشغول بودند ، پس به سوى فجر نظر كرد ، و ايشان را ندا داد كه [ فجر 
  ] طلوع كرده است ، پس بعضى از آن جمع از خوردن خوددارى كردند ، و بعضى گمان بردند كه او ايشان را مسخره كرده است ، و از اين رو به خوردن ادامه دادند ، آن حضرت فرمود اينان مىبايد روزه را كامل سازند ، و قضاى آن را نيز بجا آورند .\r\n1940 - و محمّد بن ابى عمير از معاوية بن عمّار روايت كرده است ، كه گفت : به امام صادق عليه السّلام معروض داشتم كه : چنان مىافتد كه كنيزك خود را امر ميكنم كه به سوى فجر بنگرد ، پس او مىگويد : هنوز طلوع نكرده است ، و من با اعتماد بگفتهء او غذا مىخورم ، سپس چون به افق مينگرم متوجّه مىشوم كه به هنگام نگريستن او فجر طلوع كرده بوده است .\r\nامام عليه السّلام فرمود : قضاى آن را بجاى آور ، ولى در صورتى كه خودت به جاى او نگاه كرده بودى چيزى بر ذمّه نمىداشتى .\r\n","description":"","footnote":"","page_name":" 467 ","page_number":467},
  {"content":"\r\n\r\n( باب حدّ مرضى كه صاحب آن ميتواند افطار كند )\r\n1941 - ابن بكير از زراره روايت كرده است ، كه گفت : از امام صادق عليه السّلام سؤال كردم كه حدّ مرضى كه شخص روزه دار مىتواند در آن حدّ افطار كند ، و نماز ايستاده را واگذارد چيست ؟ پس امام [ به رسم تمثّل به آيه اى از قرآن 
  ] فرمود : « بلكه انسان بر نفس خود بصير است » « 1 » . و او بهتر مىداند كه به چه كارى و به چه اندازه طاقت دارد .\r\n1942 - و جميل بن درّاج ، از وليد بن صبيح ، روايت كرده است ، كه گفت :\r\nروزى در ماه رمضان در مدينه تب كردم ، پس امام صادق عليه السّلام كاسه اى كه سركه و زيت در آن بود ، براى من فرستاد ، و مرا فرمود : افطار كن ، و نمازت را نشسته بخوان .\r\n1943 - و بكر بن محمّد أزدى از امام صادق عليه السّلام روايت كرده است ، كه گفت : پدرم ، در حالى كه من مىشنيدم ، در بارهء حدّى از مرض كه انسان در آن حدّ روزه را ترك مىكند سؤال كرد ، پس امام فرمود : اين در وقتى است كه مريض توانائى صرف سحرى نداشته باشد .\r\n\r\n","description":"","footnote":"\r\n« 1 » آيهء 14 از سورهء قيامت .\r\n","page_name":" 468 ","page_number":468},
  {"content":"\r\n1944 - و سليمان بن عمرو از امام صادق عليه السّلام روايت كرده است كه فرمود : امّ سلمه - رضى الله عنها - از بيمارى چشمش رنج مىبرد ، پس رسول خدا صلَّى الله عليه و آله او را فرمود تا افطار كند ، و فرمود : غذاى شب براى چشمانت مضرّ است .\r\n1945 - و در روايت حريز از امام صادق عليه السّلام آمده است ، كه فرمود :\r\nروزه دار چون بيم آن كند كه چشمانش مبتلا به رمد گردد ، بايد افطار كند .\r\n1946 - و آن امام عليه السّلام فرمود : هر چيز كه روزه به آن ضرر رساند ، افطار براى آن واجب است .\r\n\r\n( باب آنچه در بارهء آنان كه تاب روزه ندارند از پير و جوان و حامله و زن شيرده آمده است )\r\n1947 - علاء از محمّد بن مسلم روايت كرده است كه گفت : از امام ابو جعفر عليه السّلام شنيدم كه مىفرمود : پير بزرگسال ، و بيمار مبتلا به تشنگى پايان ناپذير ، باكى بر ايشان نيست كه در ماه رمضان افطار كنند ، و هر يك از آن دو\r\n","description":"","footnote":"","page_name":" 469 ","page_number":469},
  {"content":"\r\nدر هر روز مدّى از طعام صدقه بدهند ، و قضائى به ايشان تعلَّق نمىگيرد ، و اگر قدرت پرداختن آن را نداشته باشند چيزى بر ذمّهء ايشان نيست .\r\n1948 - و عمّار بن موسى روايت كرده است كه امام صادق عليه السّلام در بارهء مردى كه به علت اصابت تشنگى بر جان خود بترسد ، فرمود : مىتواند به اندازهء حفظ رمق خود ، و نه به اندازهء سيراب شدن بنوشد .\r\n1949 - و در روايت ابن بكير آمده است كه از امام صادق عليه السّلام در بارهء قول خداى عزّ و جلّ : « و على الَّذين يطيقونه فدية طعام مسكين » سؤال كردند ، امام فرمود : معنى آيه اين است كه : كسانى كه طاقت روزه گرفتن داشته‌اند ، و آنگاه پيرى يا بيمارى عطاش يا مانند آن به ايشان اصابت كرده است ، در برابر هر روز مدّى از طعام به ايشان تعلَّق مىگيرد .\r\n1950 - و علاء از محمّد بن مسلم ، روايت كرده است كه گفت : از امام ابو جعفر عليه السّلام شنيدم كه مىفرمود : زن باردار در شرف وضع حمل ، و زن شير دهندهء كم شير ، باكى بر ايشان نيست كه در ماه رمضان روزهء خود را بگشايند ، زيرا كه آن دو طاقت روزه را ندارند ، و بر ذمّه ايشان است كه هر يك از آن دو براى هر روزى\r\n","description":"","footnote":"","page_name":" 470 ","page_number":470},
  {"content":"\r\nكه در آن افطار مىكند ، مدّى از طعام صدقه بدهد ، و نيز مىبايد قضاى هر كدام از آن ايّام را بجا آورند .\r\n1951 - و عبد الملك بن عتبيهء هاشمى از امام ابو الحسن عليه السّلام در بارهء پيرمردى فرتوت ، و پيرزنى بزرگسال كه از گرفتن روزه در ماه رمضان ناتوان باشد ، سؤال كرد امام عليه السّلام فرمود : براى هر روزى مدّى از گندم را صدقه مىدهد .\r\n\r\n( باب ثواب كسى كه روزه دارى را افطارى بدهد )\r\n1952 - ابو الصّبّاح كنانى از امام صادق عليه السّلام روايت كرده است كه فرمود : كسى كه روزه دارى را افطارى بدهد اجرى برابر با او دارد .\r\n1953 - و امام صادق عليه السّلام فرمود : سدير در ماه رمضان بر پدرم عليه السّلام وارد شد ، پدرم به او فرمود : اى سدير ، آيا ميدانى كه اين چه شبهائى است ؟\r\nپس سدير گفت : آرى ، فدايت شوم ، اين شبهاى ماه رمضان است ، بفرما منظور چيست ؟ پس پدرم به او فرمود : آيا مىتوانى در هر شبى از اين شبها ده بنده از اولاد\r\n","description":"","footnote":"","page_name":" 471 ","page_number":471},
  {"content":"\r\nاسماعيل عليه السّلام را آزاد سازى ؟ سدير گفت : پدر و مادرم به فدايت ، مال من به اين كار نمىرسد . پس پدرم همچنان از شمار آن بندگان ميكاست ، تا به يك بنده رسيد ، و سدير در هر نوبت مىگفت : توانائى آن را ندارم . پس پدرم به او فرمود : آيا توان آن را ندارى كه در هر شبى مرد مسلمانى را به افطار فراخوانى ؟ گفت : آرى ، و ده مرد را . آنگاه پدرم عليه السّلام به او فرمود : منظور من همين بود اى سدير ، زيرا افطارى دادنت به برادر مسلمانت با آزاد كردن بنده اى از اولاد اسماعيل عليه السّلام برابر است .\r\n1954 - و موسى بن بكر از امام ابو الحسن عليه السّلام روايت كرده است ، كه فرمود : افطارى دادنت به برادر مسلمانت از روزه داشتنت افضل است .\r\n1955 - و امام علىّ بن الحسين عليه السّلام چون روز روزه داشتنش فرا - مىرسيد ، مىفرمود تا گوسفندى را ذبح مىكردند ، و اعضايش را تقطيع كرده و آن را مىپختند ، پس شامگاهان به روى ديگها خم مىشد ، تا در حال روزه داشتن بوى آن را بيابد ، و آنگاه مىفرمود : كاسه اى را بياوريد ، براى خانوادهء فلان از اين غذا بكشيد ، براى خانوادهء فلان غذا بكشيد ، - تا همگى آن به پايان مىرسيد - پس آنگاه نانى و\r\n","description":"","footnote":"","page_name":" 472 ","page_number":472},
  {"content":"\r\nخرمائى مىآوردند ، و شام آن امام همان بود .\r\n1956 - و پيامبر صلَّى الله عليه و آله فرمود : « كسى كه در اين ماه مؤمن روزه دارى را افطارى دهد ، او را نزد خداى عزّ و جلّ ثواب آزاد كردن بنده اى ، و براى گناهان گذشته اش آمرزشى خواهد بود ، پس گفتند : يا رسول الله ، همگى ما قادر بر افطارى دادن به روزه دارى نيستيم ، پس فرمود : خداى تبارك و تعالى چندان كريم است كه به كسى از شما كه نتواند جز با جرعه شير آميخته با آبى ، يا شربت آب گوارائى ، يا چند دانهء خرما روزه دارى را افطارى دهد و بر انفاق چيزى بيش از اين قادر نباشد ، همين ثواب را عطا مىكند .\r\n\r\n( باب ثواب صرف سحرى )\r\n1957 - رسول خدا صلَّى الله عليه و آله فرمود : « سحرى بركت است ، و فرمود : امّت من سحرى را وانمىگذارد ، اگر چه با خرماى خشكيدهء پوسيده اى باشد » .\r\n1958 - و سماعه از امام صادق عليه السّلام در بارهء طعام سحرى براى كسى كه بخواهد روزه بگيرد ، سؤال كرد ، آن حضرت عليه السّلام فرمود : امّا در ماه رمضان ، پس استفاده از طعام سحرى بهتر است ، اگر چه با شربتى از آب باشد ، و اما در روزه\r\n","description":"","footnote":"","page_name":" 473 ","page_number":473},
  {"content":"\r\nمستحبّى پس هر كس خوش داشته باشد ، از طعام سحرى استفاده مىكند ، و كسى هم كه چنين نكند ، باكى نيست .\r\n1959 - و ابو بصير در بارهء سحرى براى كسى كه ارادهء روزه گرفتن كند ، از امام صادق عليه السّلام سؤال كرد كه : آيا آن بر او واجب است ؟ آن حضرت عليه السّلام فرمود : اگر بخواهد باكى نيست كه بدون سحرى روزه بگيرد ، و امّا در ماه رمضان بهتر آن است كه از سحرى استفاده كند . من خوش دارم كه آن در ماه رمضان ترك نشود .\r\n1960 - و پيامبر صلَّى الله عليه و آله فرمود : با خوردن سحرى براى روزهء روز و با خواب قيلوله براى شب زنده دارى كمك بطلبيد .\r\n1961 - و از امير المؤمنين عليه السّلام ، از پيامبر صلَّى الله عليه و آله روايت شده است كه فرمود : خداوند تبارك و تعالى ، و فرشتگانش بر كسانى كه در سحرها آمرزش مىطلبند ، و سحرى تناول مىكنند ، درود مىفرستند ، پس هر يك از شما را همى بايد تا سحرى تناول كند ، اگر چه با شربتى از آب باشد .\r\nو بهترين سحرى سويق و خرما است ، و خوردنى و نوشيدنى براى تو آزاد است ، تا زمانى كه يقين كنى كه فجر طالع شده است .\r\n","description":"","footnote":"","page_name":" 474 ","page_number":474},
  {"content":"\r\n1962 - و مردى از امام صادق عليه السّلام سؤال كرد كه : آيا مىتوانم بخورم ، در حالى كه در بارهء فجر شك دارم ؟ امام فرمود : بخور تا زمانى كه شكّ نداشته باشى .\r\n1963 - و آن امام عليه السّلام فرمود : اگر مردم سحرى مىخوردند ، و آنگاه جز با آب افطار نمىكردند ، هر آينه مىتوانستند أبد الدّهر روزه بگيرند .\r\n\r\n( باب متعلَّق به كسى كه چيزى از روزه واجب بر ذمّه دارد ، و روزهء مستحبّى مىگيرد )\r\nاز جانب أئمّهء اطهار عليه السّلام اخبار و آثارى وارد شده است ، دائر بر اينكه شخص چون چيزى از روزهء واجب بر ذمّه داشته باشد ، جايز نيست كه روزهء مستحبّى بگيرد . و از جمله كسانى كه از اين گونه اخبار روايت كرده‌اند ، حلبى و أبو الصّبّاح كنانى از امام صادق عليه السّلام مىباشند .\r\n\r\n( باب نماز در ماه رمضان )\r\n1964 - زراره ، و محمّد بن مسلم ، و فضيل از امام ابو جعفر باقر ، و امام صادق عليهما السّلام در بارهء نماز نافلهء شب در ماه رمضان به صورت جماعت سؤال كردند ، آن\r\n","description":"","footnote":"","page_name":" 475 ","page_number":475},
  {"content":"\r\nدو امام فرمودند : پيامبر صلَّى الله عليه و آله چون نماز عشا را بجا مىآورد ، به سوى منزل خود مىرفت ، و آنگاه در آخر شب به سوى مسجد روان مىشد ، و به نماز مىايستاد ، پس در نخستين شب از ماه رمضان به مسجد مىرفت ، تا بنا بر سنّت پيشين نماز بگزارد ، پس مردم پشت سرش صف بستند ، در اين هنگام پيامبر صلَّى الله عليه و آله از جلو ايشان به خانه اش فرار كرد ، و ايشان را بر جاى گذاشت ، ولى مردم تا سه شب چنين كردند . پس پيامبر صلَّى الله عليه و آله در روز سوّم به منبر برآمد ، و پس از حمد و ثناى خدا فرمود : « أيا اى مردمان ، نماز نافله در شب ماه رمضان به صورت جماعت بدعت است ، و نماز ضحى ( يعنى هنگامى كه آفتاب در سطح زمين فراگير شود ) بدعت است ، آگاه باشيد كه شبانگاه در ماه رمضان براى نماز شب اجتماع مكنيد ، و نماز ضحى را بجا مىآوريد ، زيرا كه آن معصيت است ، آگاه باشيد كه هر بدعتى گمراهى است ، و هر گمراهى راهش به سوى آتش دوزخ است .\r\nسپس از منبر به زير آمد ، در حالى كه ميگفت : كار كمى در مسير سنّت از كار بسيار در مسير بدعت بهتر است .\r\n","description":"","footnote":"","page_name":" 476 ","page_number":476},
  {"content":"\r\n1965 - و ابن مسكان از حلبى روايت كرده است كه مىگفت : از امام صادق عليه السّلام راجع به نماز در ماه رمضان سؤال كردم ، پس فرمود : آن نماز سيزده ركعت است ، كه نماز وتر و دو ركعت صبح قبل از فجر از آن جمله است . رسول خدا صلَّى الله عليه و آله اين چنين نماز مىگزارد ، و من نيز بر اين گونه نماز مىگزارم و اگر كارى بهتر از اين مىبود رسول خدا صلَّى الله عليه و آله آن را وانميگذاشت .\r\n1966 - و عبد الله بن مغيره ، از عبد الله بن سنان روايت كرده است كه گفت : از امام صادق عليه السّلام در بارهء نماز در ماه رمضان سؤال كردم ، پس فرمود :\r\nآن سيزده ركعت است ، كه نماز وتر و دو ركعت قبل از نماز فجر از آن جمله است ، و اگر كارى بهتر از اين مىبود ، رسول خدا صلَّى الله عليه و آله به آن كار عاملتر و سزاوارتر بود .\r\nو از كسانى كه زياده در نماز مستحب ماه رمضان روايت كرده‌اند ، يكى زرعه از سماعه است ، و اين هر دو « واقفى » هستند .\r\n1967 - ( سماعه ) گفت : از آن امام در بارهء چند و چون نماز در ماه رمضان\r\n","description":"","footnote":"","page_name":" 477 ","page_number":477},
  {"content":"\r\nسؤال كردم ، فرمود : همان گونه كه در غير اين ماه نماز مىگزارند ، الا اينكه ماه رمضان را بر ساير ماهها فضيلتى هست كه بنده را ميسزد تا در تطوّع و اعمال مستحبّ خود بيفزايد ، پس اگر دوست بدارد ، و قدرت داشته باشد ، در اول ماه تا بيست شب علاوه بر نمازهائى كه پيش از اين ميخوانده ، هر شبى بيست ركعت اضافه كند ، چنان كه دوازده ركعت از آن بيست ركعت را ما بين مغرب و تاريك شدن هوا ، و هشت ركعت ديگر را بعد از تاريك شدن هوا بجا آورد ، و پس از آن نماز شبى را كه پيش از اين ميخوانده طى هشت ركعت ، و وتر را طىّ سه ركعت برگزار كند ، به اين ترتيب كه دو ركعت بجا آورد ، و سلام بگويد ، و پس از آن بايستد و يك ركعت به پا دارد ، و در اين ركعت اخير قنوت را بجا آورد ، و اين همان وتر است . سپس دو ركعت فجر را تا وقت شكافته شدن فجر برگزار كند ، كه مجموع آنها سيزده ركعت است . پس چون ده شب از ماه رمضان باقى بماند علاوه بر اين سيزده ركعت ، در هر شبى سى ركعت نماز بگزارد ، چنان كه بيست و دو ركعت آن را در ميان نماز مغرب و عشا ، و هشت ركعت را بعد از تاريك شدن هوا بگزارد ، و پس از آن سيزده ركعت نماز شب را بدان گونه كه براى تو وصف كردم انجام دهد ، و در شبهاى بيست و يكم و بيست و سوّم در صورتى كه قادر باشد ، در هر يك از آن\r\n","description":"","footnote":"","page_name":" 478 ","page_number":478},
  {"content":"\r\nدو شب صد ركعت علاوه بر آن سيزده ركعت ادا نمايد .\r\nو ميبايد كه در اين دو شب تا صبح بيدار بماند ، زيرا مستحب است كه آن دو شب در دعا و تضرّع سپرى گردد ، بدليل اينكه اميد ميرود كه شب قدر در يكى از آن دو شب باشد .\r\nمصنّف اين كتاب - رحمه الله - گفت : من اين خبر را با آنكه از آن عدول كرده‌ام ، و عمل كردن به آن را واگذاشته‌ام ، از آنرو در اين باب آورده‌ام كه ناظر در اين كتاب من بداند كه آن چگونه روايت مىشود ، و چه كسى آن را روايت كرده ، و براى آنكه اعتقاد من را در بارهء آن بداند ، من مانعى براى عمل به آن نمىبينم .\r\n\r\n( باب آنچه در بارهء كراهت سفر در ماه رمضان آمده است )\r\n1968 - و على بن أبى حمزه از ابو بصير روايت كرده است ، كه گفت : از امام صادق عليه السّلام سؤال كردم كه : آيا با فرا رسيدن ماه رمضان مسافرت جايز است ؟\r\nفرمود : نه . مگر در مواردى كه آنها را با تو باز مىگويم : مسافرت به مكه ، يا به جنگ در راه خداى عزّ و جلّ ، يا براى حفظ مالى كه بيم فنا شدن آن را داشته باشى ، يا برادرى كه\r\n","description":"","footnote":"","page_name":" 479 ","page_number":479},
  {"content":"\r\nاز هلاكشدنش بترسى . و اين برادرى از پدر و مادر نيست بلكه دوست است .\r\n1969 - و حلبى روايت كرده است كه از امام صادق عليه السّلام در بارهء مردى سؤال كردم كه به هنگام فرا رسيدن ماه رمضان مقيم بوده ، و قصد سفرى نداشته ، آنگاه چون ماه رمضان فرا رسيده به فكر مسافرت افتاده ، آن حضرت عليه السّلام سكوت فرمود ، تا من چند نوبت سؤال خود را تكرار كردم . پس فرمود : اقامتش افضل است ، مگر آنكه حاجتى داشته باشد كه در برآوردن آن ناگزير از سفر باشد ، يا از تلف شدن ، مالش بترسد .\r\nمصنّف اين كتاب - أسكنه الله جنّته گفت : نهى از بيرون شدن به سفر در ماه رمضان ، نهى كراهت است ، نه نهى تحريم . و برتر بودن اقامت در وطن براى آن است كه در بارهء روزه گرفتن كوتاهى نكند .\r\n1970 - و علاء از محمّد بن مسلم روايت كرده است ، كه از امام ابو جعفر عليه السّلام در بارهء مردى سؤال كردند كه در وطن خود مقيم است ، و در ماه رمضان سفر براى او رخ مىدهد ، و اين در حالى است كه چند روز از ماه سپرى شده است . پس امام فرمود ، باكى نيست كه سفر كند ، و افطار نمايد ، و روزه نگيرد .\r\n","description":"","footnote":"","page_name":" 480 ","page_number":480},
  {"content":"\r\nو اين خبر را أبان بن عثمان از امام صادق عليه السّلام روايت كرده است .\r\n1971 - و از امام صادق عليه السّلام در بارهء مردى سؤال كردند كه براى مسير دو روز يا سه روز به مشايعت برادرش راه مىپيمايد . پس فرمود : اگر اين مشايعت در ماه رمضان بوده است مىبايد افطار كند . آنگاه سؤال كردند كه كدام يك افضل است : [ اقامت كند و 
  ] روزه بدارد ، يا او را مشايعت نمايد ؟ فرمود : مشايعت او افضل است زيرا خداى عزّ و جلّ زمانى كه او به مشايعت برادرش برود روزه را از او برداشته است .\r\n1972 - و وشّاء از حمّاد بن عثمان روايت كرده است كه گفت : به امام صادق عليه السّلام معروض داشتم كه : اطلاع يافته‌ام كه مردى از يارانم به « أعوص » وارد شده ، و اين در ماه رمضان است ، آيا براى من جايز است كه به استقبال او بروم ، و افطار كنم ؟ فرمود : آرى . گفتم : به استقبال او بروم و افطار كنم ، يا در شهر اقامت نمايم و روزه بدارم ؟ فرمود : به استقبال او برو و افطار كن .\r\n\r\n( باب وجوب تقصير در روزه در سفر )\r\n1973 - يحيى بن ابى العلاء از امام صادق عليه السّلام روايت كرده است\r\n","description":"","footnote":"","page_name":" 481 ","page_number":481},
  {"content":"\r\nكه فرمود : « روزه دار در ماه رمضان در سفر مانند افطاركننده در آن ماه در حضر است .\r\nآنگاه فرمود : مردى به نزد رسول خدا صلَّى الله عليه و آله آمد ، و گفت : يا رسول الله ، آيا براى من جايز است كه ماه رمضان را در سفر روزه بدارم ؟ فرمود : نه مرد گفت : يا رسول الله ، اين كار براى من آسان است . پس رسول خدا صلَّى الله عليه و آله فرمود :\r\nخداى تبارك و تعالى افطار در ماه رمضان را بر بيماران و مسافران امت من تصدق كرده ، آيا كسى از شما دوست ميدارد كه چون صدقه اى داد آن را به او ردّ كنند ؟ !\r\n1974 - و عبيد بن زراره از امام صادق عليه السّلام در بارهء قول خداى عزّ و جلّ « فمن شهد منكم الشهر فليصمه » سؤال كرد ، امام فرمود : چه روشن است معنى آن ! كسى كه حاضر در وطن باشد ميبايد آن ماه را روزه بگيرد ، و كسى كه سفر كند ميبايد روزه نگيرد .\r\n1975 - و محمّد بن حكيم از امام صادق عليه السّلام روايت كرده است كه فرمود : اگر مردى در حال روزه در سفر بميرد ، هر آينه من بر او نماز نمىگزارم .\r\n1976 - و حريز از زراره از امام ابو جعفر عليه السّلام روايت كرده است كه\r\n","description":"","footnote":"","page_name":" 482 ","page_number":482},
  {"content":"\r\nفرمود : رسول خدا صلَّى الله عليه و آله گروهى را كه به هنگام افطار كردن و تقصير نمودنش روزه گرفتند « عصات » يعنى نافرمانان - ناميد ، امام فرمود : و ايشان تا روز قيامت عصاتند ، و هر آينه ما پسرانشان و پسران پسرانشان را تا زمان خودمان ميشناسيم .\r\n1977 - و عيص بن قاسم از امام صادق عليه السّلام روايت كرده است كه فرمود : چون مرد در ماه رمضان به سفر رود ميبايد افطار كند ، و فرمود : رسول خدا صلَّى الله عليه و آله در ماه رمضان از مدينه به سوى مكه روان شد ، و مردم با او بودند ، و در ميان ايشان پيادگانى مىبودند ، پس چون در ساعتى ما بين ظهر و عصر به سرزمين « كراع الغميم » رسيد ، قدحى آب خواست ، و نوشيد ، و افطار كرد ، و مردم نيز با آن حضرت افطار كردند ، ولى بعضى از مردم روزهء خود را به پايان بردند ، و از اين رو ايشان را « عصات » ناميد ، و هر شخص مسلمان را همى بايد تا فرمان رسول خدا صلَّى الله عليه و آله را به كار بندد .\r\n1978 - و أبان بن تغلب از امام ابو جعفر عليه السّلام روايت كرده است كه فرمود : رسول خدا صلَّى الله عليه و آله فرموده است : خوبان امّت من كسانى هستند كه\r\n","description":"","footnote":"","page_name":" 483 ","page_number":483},
  {"content":"\r\nچون سفر كنند افطار و تقصير مىكنند ، و چون احسان كنند شاد مىشوند ، و چون بدى كنند ، آمرزش مىطلبند ، و شروران امّت من كسانى هستند كه در آغوش نعمت متولَّد گشته‌اند ، و با آن تغذيه شده‌اند : غذاى خوب مىخورند ، و جامهء نرم مىپوشند و به هنگام سخن گفتن راست نمىگويند .\r\n1979 - و ابن محبوب ، از ابو ايّوب ، از عمّار بن مروان ، روايت كرده است كه گفت : « از امام صادق عليه السّلام شنيدم كه مىفرمود : « كسى كه سفر مىكند مىبايد افطار و تقصير كند ، مگر آنكه مردى باشد كه سفرش به قصد شكارى ، يا در معصيت خداى عزّ و جلّ باشد ، يا كسى كه خداى عزّ و جلّ را معصيت مىكند او را به سفر فرستاده باشد يا براى طلب و يافتن دشمن يا دشمنى با ديگران ، و يا گزارش دادن بد از كسى به والى و حاكم يا به خاطر ضرر رساندن به مردمى از مسلمانان .\r\n1980 - و آن امام عليه السّلام فرمود : شخص در ماه رمضان جز به راهى ( مسافرتى ) حقّ روزه‌اش را افطار نمىكند .\r\nمصنّف اين كتاب - رحمه الله - گفت : تقصير مسافر و حدّ و مسافتى را كه تقصير\r\n","description":"","footnote":"","page_name":" 484 ","page_number":484},
  {"content":"\r\nدر آن واجب است و همچنين كسانى را كه تمام بر ايشان واجب مىباشد در ضمن ابواب صلاة در اين كتاب ذكر كرده‌ام .\r\nو اما روزه تطوّع - يعنى مستحبّ - در سفر\r\n1981 - پس امام صادق عليه السّلام در بارهء آن فرموده است : روزه در سفر از جمله اعمال برّ و مشروع نيست .\r\n1982 - و حلبى از امام صادق عليه السّلام روايت كرده است كه از آن امام در بارهء مردى كه در حال روزه داشتن از خانه اش به قصد سفر خارج مىشود ، سؤال كردند ، امام فرمود : اگر پيش از آنكه روز به نيمه رسد خارج شده است ، مىبايد افطار كند ، و قضاى آن روز را بجا آورد ، و اگر بعد از زوال خارج شده ، مىبايد روزه‌اش را تمام كند .\r\n1983 - و علاء از محمّد بن مسلم ، از امام صادق عليه السّلام روايت كرده است كه فرمود : چون مرد در ماه رمضان سفر كند ، و بعد از نصف روز خارج شود ، روزهء آن روز را بر عهده دارد ، و آن روزه به حساب ماه رمضان منظور مىشود ، و چون پيش از طلوع فجر به سرزمينى وارد شود ، در حالى كه قصد اقامت در آن سرزمين داشته باشد ، ميبايد آن روز را روزه بدارد ، و اگر بعد از طلوع فجر به آنجا وارد شود ، روزه اى\r\n","description":"","footnote":"","page_name":" 485 ","page_number":485},
  {"content":"\r\nبر عهده ندارد ، و اگر بخواهد مىتواند روزه بگيرد .\r\n1984 - و در روايت رفاعة بن موسى آمده است كه گفت : از امام صادق عليه السّلام در بارهء مردى سؤال كردم كه در ماه رمضان از سفر باز مىآيد ، حتّى اينكه گمان دارد كه پس از طلوع خورشيد يا بالا آمدن روز به خانواده اش وارد مىشود . امام عليه السّلام فرمود : در صورتى كه فجر بدمد ، و او در خارج باشد ، و هنوز به خانه اش داخل نشده باشد ، اختيار دارد كه روزه بگيرد يا افطار كند .\r\n1985 - و يونس بن عبد الرّحمن از امام موسى بن جعفر عليه السّلام روايت كرده است كه فرمود : مسافرى كه قبل از زوال در حال جنابت به خانواده اش وارد شود ، و هنوز چيزى نخورده باشد ، مىبايد روزه‌اش را تمام كند ، و قضائى بر ذمّه اش تعلَّق نمىگيرد . - گفت : يعنى در صورتى كه جنابتش از احتلام باشد - .\r\n1986 - و عبد الله بن سنان ، از امام صادق عليه السّلام در بارهء مردى سؤال كرد كه در ماه رمضان در مسافرت با كنيز خود مقاربت كند . پس امام عليه السّلام\r\n","description":"","footnote":"","page_name":" 486 ","page_number":486},
  {"content":"\r\nفرمود : اين مرد حقّ ماه رمضان را نشناخته است ، زيرا كه او در شب فرصت گسترده اى در اختيار داشته ، گفت : گفتم : آيا براى او روا نيست كه بخورد ، و بياشامد ، و تقصير كند ؟ فرمود : خداى عزّ و جلّ به آئين رحمت و به منظور فرو كاستن خستگى و رنج و مشقّت سفر ، مسافر را رخصت افطار و تقصير داده است ، و رخصت مجامعت زنان در راه سفر به هنگام روز در ماه رمضان به او نداده است ، و به هنگام مراجعت از سفر قضاى روزه را بر او واجب ساخته ، ولى قضاى اتمام نماز را بر او واجب نكرده است و سنّت به قياس در نمىآيد - يعنى نماز از جهت قضا با روزه قياس نمىشود ، چنان كه مجامعت نيز از جهت حلَّيّت با اكل و شرب مقايسه نمىگردد - و من چون در ماه رمضان سفر كنم غذاى كامل نمىخورم ، و تا حدّ سيراب شدن آب نمىنوشم .\r\nو نهى از جماع براى شخص مسافر نهى كراهت است ، نه نهى تحريم . - و در اين نهى جنبهء اخلاقى و وجدانى بيشتر از جنبهء تشريعى ملحوظ شده است - .\r\n1987 - و حلبى از امام صادق عليه السّلام روايت كرده و گفته است ، كه از آن امام در بارهء مردى سؤال كردم كه در سفر روزه گرفته است ، پس فرمود : اگر مطلع بوده است كه رسول خدا صلَّى الله عليه و آله از آن نهى فرموده پس مىبايد قضاى آن را بجا آورد ، و اگر از اين نهى اطَّلاع نداشته است چيزى بر او نيست .\r\n","description":"","footnote":"","page_name":" 487 ","page_number":487},
  {"content":"\r\n\r\n( باب روزهء حائض و مستحاضه )\r\n1988 - و ابو الصّباح كنانى در روايت خود آورده است كه به امام صادق عليه السّلام معروض داشتم كه : زنى سحر را در حال روزه داشتن صبح كرده ، و چون روز بالا آمده ، يا ساعتهاى آخر روز فرا رسيده ، حائض شده است . در اين صورت آيا بايد افطار كند ؟ فرمود : آرى . و اگر قبل از مغرب بوده بايد افطار كند .\r\nهمچنين در بارهء زنى سؤال كردم كه در اوّل روز در ماه رمضان پاك شده و غسل نكرده است ، و چيزى هم نخورده است ، در اين صورت بايد نسبت به آن روز چه كند ؟ فرمود : روزه اى بر عهده ندارد ، و باكى بر او نيست .\r\n1989 - و از علىّ بن مهزيار روايت شده است كه گفت : به آن امام نوشتم كه زنى در نخستين روز از ماه رمضان از حيض يا خون نفاس خود پاك شده ، و پس از آن مستحاضه شده است ، ولى در اين حال نماز خوانده و همگى ايام ماه رمضان را روزه گرفته ، بىآنكه وظيفهء مستحاضه را دائر بر انجام غسل براى هر دو نماز بجا آورده باشد ، در اين صورت آيا روزه و نماز او جايز است يا نه ؟ پس امام عليه السّلام در جواب او\r\n","description":"","footnote":"","page_name":" 488 ","page_number":488},
  {"content":"\r\nنوشت : قضاى روزه‌اش را بجا مىآورد ، و نمازش را قضا نمىكند ، زيرا رسول خدا صلَّى الله عليه و آله همسران مؤمنهء خود را به همين كار امر مىكرد .\r\n1990 - و از سماعه روايت شده است كه گفت : از امام صادق عليه السّلام در بارهء مستحاضه سؤال كردم ، فرمود : ايّام رمضان را روزه مىدارد ، به جز روزهائى كه در آنها حائض مىشده ، و پس از ماه رمضان قضاى آن روزها را بجا مىآورد .\r\n1991 - و عبد الرحمن بن حجّاج از امام ابو الحسن عليه السّلام در بارهء زنى سؤال كرد كه بعد از عصر وضع حمل مىكند ، در اين صورت آيا روزهء آن روز را به پايان ميبرد ، يا افطار مىكند ؟ فرمود : افطار مىكند ، و قضاى آن روز را بجا مىآورد .\r\n1992 - و در روايت عيص بن قاسم آمده است كه گفت : از امام صادق عليه السّلام در بارهء زنى سؤال كردم كه در ماه رمضان ، قبل از غروب آفتاب حائض مىشود ، امام فرمود : در همان وقت كه حائض شود افطار مىكند .\r\n1993 - و علىّ بن حكم از ابو حمزه روايت كرده است كه گفت : از امام\r\n","description":"","footnote":"","page_name":" 489 ","page_number":489},
  {"content":"\r\nابو جعفر عليه السّلام در بارهء زنى سؤال كردم كه در ماه رمضان بيمار شود يا حائض گردد ، يا به سفر رود ، و پيش از پايان يافتن ماه رمضان بميرد ، در اين صورت آيا مىبايد قضاى روزهء او را ادا كنند ؟ فرمود : امّا حيض و بيمارى را نه . و امّا سفر را آرى .\r\n1994 - و ابن مسكان از محمّد بن جعفر روايت كرده است ، كه گفت : به امام ابو الحسن عليه السّلام معروض داشتم كه : همسرم روزهء دو ماه را بر خود فرض كرد ، ولى كودكش را به دنيا آورد ، و بار ديگر باردار شد و قدرت روزه گرفتن نداشت .\r\nفرمود : بابت هر روزى از آن دو ماه مدّى طعام به مسكينى تصدّق كند .\r\n\r\n( باب قضاى روزهء ماه رمضان )\r\n1995 - عقبة بن خالد از امام صادق عليه السّلام در بارهء مردى روايت كرده است كه در ماه رمضان بيمار شود ، و چون بهبودى يافت ارادهء حجّ كند ، در اين صورت تكليف او در بارهء قضاى روزه چيست ؟ فرمود : چون بازگردد آن را بجا آورد .\r\n1996 - و عبد الرّحمن بن ابى عبد الله از آن امام عليه السّلام در بارهء قضاى روزهء ماه رمضان در ماه ذى الحجه و قطع آن سؤال كرد . فرمود : آن را در ماه ذى الحجّه\r\n","description":"","footnote":"","page_name":" 490 ","page_number":490},
  {"content":"\r\nبجا آور ، و اگر خواستى آن را قطع كن .\r\n1997 - و حلبى از امام صادق عليه السّلام روايت كرده است كه فرمود :\r\nهر گاه شخص ، روزه اى از ماه رمضان بر ذمّه داشته باشد ، قضاى آن را در هر ماه كه بخواهد طىّ چند روز پياپى بجاى آورد ، پس اگر نتواند ، به هر نحو كه بخواهد آن را قضا كند ، و روزها را بشمارد ، پس چه بطور پراكنده انجام دهد ، و چه پياپى ، هر دو وجه نيكو است .\r\n1998 - و سليمان بن جعفر جعفرى از امام ابو الحسن رضا عليه السّلام در باره مردى سؤال كرد ، كه چند روز قضاى ماه رمضان را بر ذمّه دارد ، اكنون آيا مىتواند آنها را پراكنده قضا كند ؟ فرمود پراكنده ساختن قضاى ماه رمضان مانعى ندارد ، و همانا روزه اى كه مىبايد پراكنده نشود ، روزهء كفّارهء ظهار و كفّاره خون و كفّارهء قسم است .\r\n1999 - و جميل از زراره روايت كرده است ، كه از امام ابو جعفر عليه السّلام در باره شخص بيمارى سؤال كرد كه ماه رمضان او را دريابد و بر او بگذرد ، و او همچنان در بيمارى بسر برد ، و بهبودى نيابد ، تا ماه رمضان ديگر او را دريابد ، امام\r\n","description":"","footnote":"","page_name":" 491 ","page_number":491},
  {"content":"\r\nعليه السّلام فرمود : بابت رمضان اوّل صدقه مىدهد ، و بابت دوم روزه مىدارد ، و اگر در ما بين آن دو صحّت بيابد ، و روزه نگيرد ، تا ماه رمضان ديگر او را دريابد ، هر دو را روزه بدارد ، و بابت ماه اوّل صدقه بدهد .\r\nو كسى كه ماه رمضان از او فوت شود ، تا ماه سوم در آيد ، آن كس كه مريض بوده اين ماه را كه در آمده روزه بدارد ، و از بابت ماه اوّل هر روزى مدّى از طعام انفاق كند ، و بابت دوم روزه بدارد .\r\n2000 - و ابن محبوب ، از حارث بن محمّد ، از بريد عجلى ، از امام ابو جعفر عليه السّلام در بارهء مردى سؤال كرده است كه در روزى كه قضاى ماه رمضان را بجا مىآورده با همسر خود مقاربت كرده ، و امام در جواب او فرموده است : اگر قبل از زوال با همسر خود مقاربت كرده ، چيزى بر ذمّه اش نيست مگر روزهء روزى به جاى روزى ، و اگر بعد از زوال شمس با همسرش مقاربت كرده ، مىبايد به ده مسكين از قرار هر مسكين يك مدّ صدقه بدهد ، و اگر از عهدهء اين كار برنيايد ، بايد روزى به جاى روزى روزه بدارد ، و سه روز هم به عنوان كفّارهء كارى كه كرده است روزه بدارد .\r\nو در روايتى آمده است كه اگر قبل از زوال افطار كند چيزى بر ذمّه اش\r\n","description":"","footnote":"","page_name":" 492 ","page_number":492},
  {"content":"\r\nنيست و اگر بعد از زوال افطار كند ، كفّاره اى برابر با كفّاره افطار در روز رمضان به او تعلق مىگيرد .\r\n2001 - و سماعه از ابو بصير روايت كرده است ، كه گفت : از امام صادق عليه السّلام در بارهء زنى سؤال كردم كه روزهء قضاى ماه رمضان را بجا مىآورد ، ولى شوهرش او را مجبور به افطار مىكند ، امام فرمود : سزاوار نيست كه بعد از زوال شمس او را اكراه كند .\r\n2002 - و سماعه از آن امام در بارهء قول او كه : روزه دار تا زوال شمس داراى اختيار است سؤال كرد ، فرمود : اين ، در بارهء روزه واجب است ، و امّا در مورد روزهء مستحبّ ، مىتواند در هر ساعتى كه بخواهد تا غروب خورشيد ، افطار كند .\r\n2003 - و ابن فضّال از صالح بن عبد الله خثعمى روايت كرده است كه گفت : از امام صادق عليه السّلام در بارهء مردى سؤال كردم كه نيّت روزه مىكند ، پس برادرش كه هم مسلك و هم مذهب او است با او ديدار مىكند ، و از او مىخواهد كه افطار كند . آيا جايز است كه افطار كند ؟ فرمود : اگر روزه‌اش به قصد تطوّع بوده همان مقدار برايش كفايت مىكند و به حسابش محسوب مىشود ، و اگر قضاى روزهء واجبى\r\n","description":"","footnote":"","page_name":" 493 ","page_number":493},
  {"content":"\r\nبوده بايد قضاى آن را بجا آورد .\r\nو اگر كسى شب را به صبح آورد ، در حالى كه نيّت روزه گرفتن نداشته باشد ، سپس اين فكر براى او رخ دهد ، مىتواند آن روز را روزه بدارد .\r\n2004 - و از آن امام عليه السّلام در بارهء قاصد روزهء مستحبى كه حاجتى برايش رخ داده و نيت نكرده سؤال كردند ، پس فرمود : تا عصر وقت نيت دارد . و چنانچه تا عصر مكث كرد و پس از آن به فكر افتاد كه روزه بگيرد ، با آنكه چنين نيّتى نداشته ، اگر بخواهد ميتواند آن روز را روزه بگيرد .\r\nو زن چون از حيض پاك شود ، در حالى كه بقيّه اى از روز برايش باقى باشد ، همان مقدار بقيّه را روزهء تأديبى ميگيرد ، و قضاى آن روزه را بر ذمّه دارد ، و اگر حيض شود ، در حالى كه بقيّه اى از روز برايش باقى باشد افطار مىكند ، و قضاى آن روزه را بر ذمّه دارد .\r\nو زمانى كه روزهء دو ماه متوالى بر مرد واجب شود ، و يك ماه از آن دو ماه را روزه بدارد ، ولى چيزى از ماه دوم را روزه نگيرد ، ميبايد روزه‌اش را اعاده كند ، و روزهء ماه اوّل براى او كفايت نمىكند ، مگر در صورتى كه به علَّت مرضى افطار كرده\r\n","description":"","footnote":"","page_name":" 494 ","page_number":494},
  {"content":"\r\nباشد ، كه در اين صورت ميتواند بقيّهء روزه را بر پايهء روزه اى كه گرفته است بنا كند ، زيرا در اين مورد خداى عزّ و جلّ او را از ادامهء روزه بازداشته است ، و امّا اگر ماه اوّل را روزه بدارد ، و چند روزى از ماه دوّم را نيز بر اين گونه عمل كند ، و پس از آن افطار نمايد ، ميبايد بقيّهء روزه را بر پايه همان روزه هائى كه گرفته است بنا كند .\r\n2005 - و موسى بن بكر ، از فضيل روايت كرده است ، كه گفت از امام صادق عليه السّلام در باره مردى سؤال كردم كه روزهء يك ماه را بر ذمّه داشته ، پس پانزده روز از آن را روزه گرفته ، و آنگاه عارضه اى براى او رخ داده ، امام فرمود : اگر پانزده روز روزه گرفته باشد ، مىتواند باقى مانده را بجا آورد ، و اگر كمتر از پانزده روز روزه گرفته باشد ، براى او كفايت نميكند و ميبايد يك ماه تمام روزه بگيرد .\r\n2006 - و منصور بن حازم از آن امام عليه السّلام روايت كرده است ، كه در بارهء مردى كه ماه شعبان را به نيّت كفّارهء ظهار روزه گرفته ، و آنگاه ماه رمضان براى او فرا رسيده ، فرمود : ماه رمضان را روزه مىدارد ، و پس از آن روزه را از سر مىگيرد ، و اگر در كفّارهء ظهار روزه گرفته ، و يك روز بر نصف آن افزوده باشد ، بقيهء آن را برگزار مىكند .\r\n","description":"","footnote":"","page_name":" 495 ","page_number":495},
  {"content":"\r\n2007 - و ابن محبوب ، از ابو ايّوب روايت كرده است كه گفت : از امام صادق عليه السّلام در بارهء مردى سؤال كردم كه روزهء دو ماه پياپى از بابت كفارهء ظهار بر ذمّه داشته ، پس ماه ذى القعده را به روزه برگزار كرده ، و ماه ذى الحجّه بر او وارد شده امام عليه السّلام فرمود : ماه ذى الحجّه را به استثناى ايّام تشريق روزه مىدارد ، و آنگاه در نخستين روز محرّم به مدّت سه روز روزه را ادامه مىدهد ، و بر اين گونه دو ماه متوالى را روزه گرفته است و فرمود : براى چنين شخص روا نيست كه پيش از قضاى ايّام تشريق كه روزه نگرفته ، با همسرش مقاربت كند ، و در صورتى كه يك ماه را روزه بدارد ، و از ماه بعد نيز چند روزى به روزه بگذراند ، و آنگاه عارضه اى براى او رخ دهد ، باكى نيست كه آن را قطع كند ، و در فرصت ديگر روزهء دو ماه را كامل سازد .\r\n\r\n( باب قضاى روزه از طرف ميّت )\r\n2008 - أبان بن عثمان از ابو مريم انصارى از امام صادق عليه السّلام روايت كرده است ، كه فرمود : چون شخص چند روزى از ماه رمضان را روزه بدارد و پس از آن بيمار شود ، تا بميرد ، قضائى بر ذمه اش تعلَّق نمىگيرد ، و اگر صحّت خود را بازيابد ، و بار ديگر بيمار شود ، و پس از آن بميرد ، و مالى داشته باشد ، براى هر روزى مدّى از\r\n","description":"","footnote":"","page_name":" 496 ","page_number":496},
  {"content":"\r\nطعام به حساب او به رسم صدقه داده مىشود ، و اگر مالى نداشته باشد ، وليّش از جانب او روزه مىدارد .\r\nو چون كسى بميرد ، و روزهء ماه رمضان را بر ذمّه داشته باشد ، پس بر عهدهء پسر او است كه قضاى آن را از جانب او ادا كند ، مگر آنكه در بيماريش ، پيش از بازيافتن صحّت به اندازه اى كه براى قضاى روزه‌اش كافى باشد بميرد ، كه در اين صورت قضائى به او تعلَّق نمىگيرد . و اگر ميّت دو ولى داشته باشد ، پس قضاى روزه بر ذمّهء بزرگتر آن دو است . و اگر وليّى از طبقهء رجال نداشته باشد ، زنى كه وارث او محسوب مىشود بايد قضاى روزهء او را بجا آورد .\r\n2009 - و از امام صادق عليه السّلام روايت شده است كه فرمود : چون كسى بميرد ، و روزهء ماه رمضان را بر ذمّه داشته باشد ، پس هر يك از افراد خانواده اش كه بخواهد قضاى آن را از جانب او بجاى آورد .\r\n2010 - و محمّد بن حسن صفّار - رضى الله عنه - طىّ نامه اى از امام ابو محمّد حسن بن علىّ عليهما السّلام سؤال كرد كه : مردى مرده است ، و قضاى ده روز از ماه رمضان را بر ذمّه داشته ، و او دو ولىّ دارد ، اكنون آيا جايز است كه هر يك از آن دو\r\n","description":"","footnote":"","page_name":" 497 ","page_number":497},
  {"content":"\r\nولىّ قضاى پنج روز آن را بجا آورد ؟ آن حضرت در جواب نامهء او توقيع فرمود كه :\r\nإن شاء الله ولىّ بزرگتر ده روز قضاى او را به عنوان ولايت از جانب او بجا مىآورد .\r\nمصنّف اين كتاب - رحمه الله - گفت : و اين توقيع با ساير توقيعاتى كه به خطَّ آن امام عليه السّلام به محمّد بن حسن صفّار صدور يافته نزد من موجود است .\r\n\r\n( باب فديهء روزهء نذر )\r\n2011 - در روايت احمد بن محمّد بن ابى نصر بزنطى آمده است كه گفت : از امام ابو الحسن رضا عليه السّلام راجع به مردى سؤال كردم كه در بارهء خود نذر كرد كه اگر از مرضى شفا يابد ، يا از حبسى خلاص گردد ، هر روز چهارشنبه را ، كه خود در همان روز خلاص شده ، روزه بدارد ، ولى او به علَّت اصابتش يا به علتى ديگر از وفاى به اين نذر عاجز ماند ، و خداى عزّ و جلّ عمر او را امتداد داد ، و روزه اى بسيار بر ذمّهء او بار شد ، اكنون كفّارهء آن چيست ؟ امام فرمود : مىبايد براى هر روز مدّى از گندم يا مدّى از خرما صدقه بدهد .\r\n","description":"","footnote":"","page_name":" 498 ","page_number":498},
  {"content":"\r\n2012 - و در روايت ادريس بن زيد و علىّ بن ادريس از امام رضا عليه السّلام آمده است كه بابت هر روز مدّى از گندم يا جو صدقه بدهد .\r\n\r\n( باب روزهء اذن )\r\n2013 - فضيل بن يسار از امام ابو جعفر عليه السّلام روايت كرده است كه فرمود : رسول خدا صلَّى الله عليه و آله فرمود : چون مردى به شهرى وارد شود ، تا آن زمان كه از آن شهر خارج گردد ميهمان همكيشان او است كه در آن شهر سكونت دارند ، و براى ميهمان سزاوار نيست كه جز با اذن آن ميزبانان روزه بگيرد ، تا كارى نكنند كه آن فاسد شود ، و همچنين سزاوار نيست كه ميزبانان جز با اذن ميهمان روزه بگيرند ، تا از ايشان شرم نكند ، و چيزى را كه مىخواهد به ملاحظهء ايشان واگذارد .\r\n2014 - و نشيط بن صالح ، از هشام بن حكم ، از امام صادق عليه السّلام روايت كرده است كه آن امام عليه السّلام فرمود : رسول خدا صلَّى الله عليه و آله فرموده است : از جمله علامات فهم و دانش ميهمان اين است كه جز با اذن ميزبانش روزهء مستحبّ نگيرد ، و از جمله علامات اطاعت زن از شوهرش اين است كه جز با اذن او\r\n","description":"","footnote":"","page_name":" 499 ","page_number":499},
  {"content":"\r\nروزهء مستحبّ نگيرد ، و از جمله علامات صلاح و شايستگى غلام و اطاعت و يگانگى او نسبت به مولايش اين است كه جز با اذن مولايش روزهء مستحبّ نگيرد ، و از جمله علامات نيكى فرزند در بارهء والدينش اين است كه جز با اذن و امر ايشان روزهء مستحب نگيرد ، و الَّا ميهمان نادان ، و زن نافرمان ، و غلام فاسد و عاصى ، و فرزند عاق بوده است .\r\n\r\n( باب غسل در شبهاى مخصوص در ماه رمضان و اخبارى كه در بارهء دهه هاى اخير و در شأن شب قدر آمده است )\r\n2015 - و علاء از محمّد بن مسلم ، از يكى از دو امام عليهما السّلام روايت كرده است ، كه فرمود : در سه شب از ماه رمضان : نوزدهم ، و بيست و يكم ، و بيست و سوم غسل انجام مىشود ، و امير المؤمنين عليه السّلام در نوزدهم مورد اصابت واقع شد ، و در بيست و يكم به سوى مقام قرب الهى فرا گرفته شد و امام فرمود : و زمان غسل در اوّل شب است ، و تا آخر شب را كفايت مىكند .\r\n","description":"","footnote":"","page_name":" 500 ","page_number":500},
  {"content":"\r\n2016 - و روايت شده است كه در شب هفدهم غسل بجا مىآورند .\r\n2017 - و زراره و فضيل از امام ابو جعفر عليه السّلام روايت كرده‌اند ، كه فرمود : غسل در ماه رمضان اندكى قبل از غروب خورشيد است ، و آنگاه نماز خوانده مىشود ، و افطار انجام مىگيرد .\r\n2018 - و سماعه ، از ابو بصير ، از امام صادق عليه السّلام روايت كرده است ، كه فرمود : رسول خدا صلَّى الله عليه و آله چون دههء اواخر ماه رمضان فرا - مىرسيد ، در سجده و دعا سخت مىكوشيد ، و از زنان دورى مىگزيد ، و شب را احيا ميداشت ، و يكسره به كار عبادت مىپرداخت .\r\n2019 - و سليمان جعفرى از امام ابو الحسن عليه السّلام روايت كرده است ، كه فرمود : در شبهاى بيست و يكم ، و بيست و سوّم صد ركعت نماز بگزار ، چنان كه در هر ركعتى الحمد را يك بار ، و قل هو الله را ده بار قرائت كنى .\r\n2020 - و امام صادق عليه السّلام فرمود : در شب نوزدهم ماه رمضان تقدير و در شب بيست و يكم قضا ، و در شب بيست و سوّم ابرام حوادث و وقايعى است كه تا\r\n","description":"","footnote":"","page_name":" 501 ","page_number":501},
  {"content":"\r\nچنين شبها از سال آينده رخ مىدهد . و خداى عزّ و جلّ قادر است كه هر چه بخواهد در بارهء خلق خود انجام دهد .\r\n2021 - و رفاعه از آن امام عليه السّلام روايت كرده است كه فرمود : شب قدر اول سال و آخر آن است .\r\n2022 - و در عالم رؤياى رسول خدا صلَّى الله عليه و آله بنى اميّه را در حالى به او نشان دادند كه بر منبرش بالا ميروند ، و مردم را از صراط هدايت به راه ضلالت واپس مىبرند ، از اين رو شب را اندوهگين و محزون صبح كرد ، پس جبرئيل عليه السّلام بر او نازل شد ، و گفت : يا رسول الله ، چرا تو را اندوهگين و محزون مىبينم ؟ فرمود : اى جبرئيل ، من شب دوشين بنى اميّه را ديدم كه پس از من بر منبرم بالا ميروند ، و مردم را از صراط هدايت به راه ضلالت واپس مىبرند ، گفت : به آن خدائى كه تو را بر حقّ به نبوّت مبعوث كرده است ، اين چيزى است كه من اطَّلاع بر آن نداشتم ، سپس به آسمان عروج كرد ، و ديرى نگذشت كه با آيه اى از قرآن كه پيامبر صلَّى الله عليه و آله را با آن دلگرم ميساخت فرود آمد ، و آن آيه اين بود : « آيا در اين باره انديشيده اى كه اگر ما سالها ايشان را از لذّات حيات متمتّع سازيم ، و پس از آن عذاب موعود بر ايشان فرود\r\n","description":"","footnote":"","page_name":" 502 ","page_number":502},
  {"content":"\r\nآيد ، آن برخوردارى از طول عمر و خوشگذرانى چيزى از عذاب خدا را از ايشان دفع نميكند . و همچنين سورهء قدر را بر آن حضرت نازل كرد ، كه خدا در اين سوره ، شب قدر را براى پيامبرش بهتر از هزار ماه سلطنت بنى اميّه قرار داد .\r\n2023 - و مردى در مقام سؤال از امام صادق عليه السّلام گفت : مرا در خصوص شب قدر آگاه ساز ، كه آيا شبى بوده و سپرى شده ، يا در هر سال وجود دارد ؟\r\nپس امام عليه السّلام فرمود : اگر شب قدر مرتفع شود هر آينه قرآن مرتفع شده است .\r\n2024 - و حمران از امام ابو جعفر عليه السّلام در بارهء معنى قول خداى عزّ و جلّ :\r\n« انا انزلناه في ليلة مباركة » سؤال كرد ، امام فرمود : آن شب مبارك شب قدر است ، و آن هر سال در ماه رمضان در ده شب اواخر آن ماه است ، و قرآن جز در شب قدر نازل نشده است ، خداى عزّ و جلّ در اين باره فرموده است : « فيها يفرق كل امر حكيم » .\r\nفرمود : در شب قدر هر چيزى از خير يا شرّ ، يا طاعت يا معصيت ، يا مولود يا اجل يا رزق كه در آن سال تا سال آينده و شب قدر بعد تحقّق مىيابد مقدّر مىشود ، پس هر چيز كه در آن شب تقدير شود و به امضاى قضا برسد ، آن چيز امرى حتمى ، و تخلَّف ناپذير است ، و خداى عزّ و جلّ را در بارهء آن مشيّتى است . راوى گفت : گفتم معنى اين بيان\r\n","description":"","footnote":"","page_name":" 503 ","page_number":503},
  {"content":"\r\nالهى كه فرمود : « شب قدر از هزار شب بهتر است » چيست ؟ فرمود : اين آيه ناظر به عمل صالح در شب قدر است ، و اگر نه آن بود كه خداى تبارك و تعالى حسنات را براى مؤمنين مضاعف مىساخت ، ايشان به كمال فضيلت و ثواب نمىرسيدند ، ولى خداى عزّ و جلّ حسنات را براى ايشان مضاعف مىسازد .\r\n2025 - و از امام صادق عليه السّلام سؤال كردند كه : چگونه شب قدر بهتر از هزار ماه است ؟ امام عليه السّلام فرمود : انجام عمل صالح در آن شب از انجام آن در هزار ماهى كه شب قدر در آنها نباشد بهتر است .\r\n2026 - و علىّ بن أبى حمزه ، از ابو بصير ، از امام صادق عليه السّلام روايت كرده است ، كه فرمود : تورات در شش شب از ماه رمضان گذشته نازل شد ، و انجيل در دوازده شب از ماه رمضان گذشته نازل شد ، و زبور در شب هجدهم ماه رمضان نازل شد ، و قرآن [ فرقان - خ ل 
  ] در شب قدر فرود آمد .\r\n2027 - و از علاء از محمّد بن مسلم ، از يكى از دو امام عليهما السّلام روايت\r\n","description":"","footnote":"","page_name":" 504 ","page_number":504},
  {"content":"\r\nشده است ، كه گفت : از آن امام در بارهء علامت شب قدر سؤال كردم ، پس فرمود :\r\nعلامت آن چنين است كه باد آن شب لطيف و خوشبو است ، و اگر آن شب در فصل سرما باشد ، گرم مىشود ، و اگر در موسم گرما باشد سرد و خوش مىشود .\r\n2028 - و از آن امام عليه السّلام در بارهء شب قدر سؤال كردند ، پس فرمود :\r\nدر آن شب فرشتگان و نويسندگان به آسمان دنيا فرود مىآيند ، و همگى وقايعى را كه در آن سال واقع مىشود ، و هر رويدادى را كه به بندگان مىرسد ، و هر امرى را كه مشيّت خداى عزّ و جلّ به آن تعلَّق گرفته است ، مىنويسند ، پس خداى تبارك و تعالى هر چيز از آنها را كه مقدم مىدارد ، و هر چه را كه بخواهد به تاخير مىاندازد ، و محو مىكند ، و ثابت مىدارد ، و امّ الكتاب در نزد او است .\r\n2029 - و از علىّ بن ابى حمزه روايت شده است كه گفت : در محضر امام صادق عليه السّلام بودم ، كه ابو بصير به آن امام معروض داشت : فدايت شوم ، آن شبى كه اميدها را عرضه مىدارند و خواستنىها را مىخواهند كدام شب است ؟ پس امام عليه السّلام فرمود : آنها را در شب بيست و يكم يا بيست و سوّم عرضه مىكنند ، ابو بصير گفت : پس اگر بر احياى هر دو شب قدرت نداشته باشم ؟ آن حضرت عليه السّلام\r\n","description":"","footnote":"","page_name":" 505 ","page_number":505},
  {"content":"\r\nفرمود : چه سهل است احياى دو شب در برابر آنچه تو ميطلبى ! راوى گفت : گفتم : بسا سالها اتّفاق افتاده است كه ما در سرزمين خودمان ماه را ديده‌ايم ، ولى كسى نزد ما آمده كه خلاف آن را در سرزمين ديگر به ما خبر مىدهد ، در اين صورت چه كنيم ؟ فرمود :\r\nچه سهل است احياى چهار شب در برابر آنچه تو ميطلبى ! گفتم : فدايت شوم ، شب بيست و سوّم شب « جهنى » است ؟ فرمود : چنين مىگويند . گفتم : فدايت شوم ، سليمان بن خالد روايت كرده است كه ، در نوزدهم نام كسانى كه مقدّر است تا به حجّ روند نوشته مىشود ، امام فرمود : اى ابا محمّد نام جمعيت واردين و وافدين حجّ و بلاها و مرگها و روزيها و همگى حوادثى كه تا شب قدر سال آينده اتّفاق مىافتد ، در شب قدر نوشته مىشود ، پس آنها را در بيست و يكم و بيست و سوّم طلب كن ، و در هر يك از آن دو شب صد ركعت نماز بگزار ، و اگر بتوانى آن دو شب را تا روشن شدن هوا احيا بدار ، و در آن دو شب غسل بجا آور ، گفت : گفتم : اگر آن نماز را ايستاده نتوانم ؟ فرمود نشسته بگزار ، گفتم : پس اگر توان آن را نداشته باشم ؟ فرمود : به روى بسترت بجا آور ، گفتم : پس اگر نتوانم ؟ فرمود : باكى بر تو نيست كه در اوّل شب با اندكى خواب چشم خود را گرم كنى . زيرا در ماه رمضان درهاى آسمان گشوده ، و شياطين به بند كشيده ، و اعمال - اعمال مؤمنين - پذيرفته مىشود ، خوب ماهى است ماه رمضان ، در زمان رسول خدا صلَّى الله عليه و آله اين ماه را مرزوق مىناميدند .\r\n","description":"","footnote":"","page_name":" 506 ","page_number":506},
  {"content":"\r\n2030 - و محمّد بن حمران ، از سفيان بن سمط روايت كرده است كه گفت :\r\nاز امام صادق عليه السّلام در بارهء شبهاى اميدوارى در ماه رمضان سؤال كردم ، امام فرمود آن شبها شب نوزدهم و بيست و يكم و بيست و سوّم است ، گفتم : پس اگر رخوتى يا علَّتى دامنگير انسانى شود ، كدام يك از اين سه شب مىتواند مورد اعتماد باشد ؟ امام فرمود : بيست و سوّم .\r\n2031 - و در روايت عبد الله بن بكير ، از زراره ، از يكى از آن دو امام عليهما السّلام آمده است كه گفت : از آن امام در بارهء شبهائى از ماه رمضان كه غسل در آنها مستحبّ است ، سؤال كردم ، پس فرمود : شب نوزدهم ، و شب بيست و يكم و شب بيست و سوّم و فرمود : شب بيست و سوّم شب « جهنى » است ، و حكايت آن چنين است كه او به رسول خدا صلَّى الله عليه و آله معروض داشت كه : منزل من از مدينه دور است ، پس شبى را به من بفرماى تا به آنجا درآيم ، پيمبر او را فرمود تا در شب بيست و سوّم به مدينه در آيد .\r\nمصنّف اين كتاب ( ره ) گويد : و نام جهنى عبد الله بن انيس انصارى است .\r\n","description":"","footnote":"","page_name":" 507 ","page_number":507},
  {"content":"\r\n\r\n( باب دعاى هر شب از ده شب اواخر ماه رمضان )\r\n2032 - در نوادر محمّد بن ابى عمير آمده است كه امام صادق عليه السّلام فرمود : در دههء اواخر ماه رمضان هر شبى ميگوئى : ( خدايا ) به جلال ذات كريم تو پناه مىبرم از اينكه ماه رمضان از من منقضى شود ، يا فجر از همين شب من طلوع كند ، در حالى كه تو را بر گردن من مسئوليّتى يا گناهى باشد ، كه مرا به علَّت آن عذاب فرمائى . [ يا رحمن يا رحيم 
  ] .\r\nدعاى شب اوّل كه شب بيست و يكم ماه رمضان باشد چنين است :\r\n« اى داخلكنندهء شب در روز ، و داخلكنندهء روز در شب ، و برآورندهء زنده از مرده ، و برآورندهء مرده از زنده ، اى روزى دهندهء بىدريغ به هر كه بخواهى . يا الله ، يا رحمان ، يا الله و يا رحيم ، يا الله ، يا الله ، يا الله ، نامهاى زيبا و مثلهاى و الا ، و كبريا و نعمتها مخصوص تو است ، از تو مسألت دارم كه بر محمّد و اهل بيت او درود و رحمت فرستى ، و نام مرا در اين شب در طومار سعدا ، و روحم را با ارواح شهدا و اعمال نيكم\r\n","description":"","footnote":"","page_name":" 508 ","page_number":508},
  {"content":"\r\nرا در علَّيّين ، قرار دهى ، و كارهاى بدم را آمرزيده سازى و يقينى به من ارزانى دارى كه قلبم را با آن دمساز كنى ، و ايمانى كه بوسيلهء آن زنگار شكّ را از خاطرم بزدائى ، و مرا به آنچه قسمتم ساخته اى خشنود گردانى و مرا در دنيا بهره اى نيك و در آخرت بهره اى نيك عطا فرما ، و از عذاب دوزخم بازدار ، و در اين شب شكر خود ، و ذكر خود ، و توجّه به خودت ، و انابه و توبه ، و توفيقى از آن گونه كه محمّد و آل او - صلواتك عليهم اجمعين - را به آن موفّق داشته اى نصيبم ساز » .\r\nدعاى شب دوم : « اى كسى كه نور روز را از شب بيرون مىكشى و ما را در تاريكى وامينهى و اى كسى كه خورشيد را ، با تقدير خود ، به سوى قرارگاهش روان ميسازى ، اى خداى توانا و دانا ، و اى كسى كه ماه را در منازل تقدير فرموده اى ، تا پس از طىّ مراحل و منازل مقرّر دوباره به شكل هلال درآيد ، و به صورت شاخهء نازك زرد رنگ خشكيدهء نخل ، در گوشهء افق پديدار گردد . اى نور هر نور ، و اى منتهاى هر شوق و رغبت ، و ولىّ هر نعمت . يا الله ، يا رحمان ، يا قدّوس ، يا احد [ يا واحد 
  ] يا فرد ، يا صمد ، يا الله اى خدا ، اى خدا ، اى خدا ، نامهاى زيبا و مثلهاى و الا و كبريا و نعمتها مخصوص تو است . از تو مسألت دارم كه بر محمّد و آل محمد درود و رحمت فرستى ، و نام مرا در\r\n","description":"","footnote":"","page_name":" 509 ","page_number":509},
  {"content":"\r\nاين شب در طومار سعدا قرار دهى ، . . . تا آخر دعاى اوّل .\r\nدعاى شب سوّم - شب قدر - اى خداوند شب قدر ، و اى كسى كه آن را از هزار ماه بهتر ساختى ، و اى خداى شب و روز و [ خداى 
  ] كوهها و درياها ، و تاريكيها و روشنيها ، و زمين و آسمان . اى آفرينندهء جهان ، و اى نقشبند آفريدگان ، اى مهربان اى نعمت رسان ، اى خدا ، اى گسترندهء رحمت بر همگان ، اى خدا اى به پا دارندهء ملك وجود ، اى خدا ، اى نوآورندهء هر چه هست و هر چه بوده و هر چه خواهد بود . اى خدا ، اى خدا ، اى خدا ، نامهاى زيبا و مثلهاى و الا و كبريا و نعمتها مخصوص تو است . از تو مسألت دارم كه بر محمّد و آل محمّد درود و رحمت فرستى ، و نام مرا در اين شب در طومار سعدا قرار دهى ، . . . تا آخر دعاء .\r\nو در همان شب مىگوئى : خدايا در آن امر قطعى و محتومى كه در اين شب بر لوح قضا و صحيفهء قدر رقم ميزنى ، و در آن امر مجملى كه در شب قدر آن را مورد تفصيل و تشريح قرار مىدهى ، و در آن قضائى كه مردود نمىشود ، و تغيير و تبديل نمىپذيرد ، نام مرا\r\n","description":"","footnote":"","page_name":" 510 ","page_number":510},
  {"content":"\r\nدر طومار حجّاج بيت محترمت قرار ده : همان حجّاج كه حجّشان مقبول ، و سعيشان مشكور ، و گناهانشان مغفور ، و سيّئاتشان مستور است ، و در آنچه در ديوان قضا و قدر مقدّر و مقرّر مىدارى چنان كن كه عمر مرا گسترده سازى ، و روزيم را وسعت بخشى ، و گردنم را از بند عذاب دوزخ برهانى اى مهربانترين مهربانان .\r\nو در آن شب ميگوئى : اى سامان دهندهء امور ، و اى برانگيزندهء خفتگان در قبور ، اى روان سازندهء درياها ، اى نرمكنندهء آهن براى داود ، درود و رحمت فرست بر محمّد و آل محمّد ، و در همين شب ! همين شب ! همين ساعت ! همين ساعت ! حاجاتم را روا فرما . و در باره‌ام چنين و چنان كن .\r\nآنگاه هر دو دستت را به آسمان بردار و اين دعا را در حال سجود و ركوع ، و قيام و قعود ، تكرار كن ، و همين دعا را در شب آخر ماه رمضان نيز بخوان .\r\nدعاى شب چهارم : اى كسى كه پرده هاى ظلمت شب را به نور صبح بشكافتى ، و اى كسى كه شب را براى آرامش ، و خورشيد و ماه را براى حساب برقرار ساختى .\r\nاى صاحب نعمت بىتكلَّف ، و واهب فضل و عطا ، و اى مالك قوّت و قدرت و تفضّل و انعام ، اى صاحب جلال و اكرام ، اى خدا ، اى صاحب رحمت فراگير ، اى خدا اى منفرد در ذات و صفات ، اى خدا اى خالق يكتاى بىهمتا ، اى خدا اى ظاهر در مجالى وجود و مرائى شهود ، و اى باطن در سرادق غيب نامحدود ، اى\r\n","description":"","footnote":"","page_name":" 511 ","page_number":511},
  {"content":"\r\nزندهء ابدى و سرمدى ، معبود حقى جز تو نيست . نامهاى زيبا و مثلهاى و الا و كبريا و نعمتها مخصوص تو است .\r\nاز تو مسألت دارم كه بر محمّد و آل محمّد درود و رحمت فرستى ، سپس تا پايان دعاى اوّل ادامه مىدهى .\r\nدعاى شب پنجم : اى كسى كه اطلس مشكين شب را جامهء آسايشى ساختى ، و روز را جولانگاه تحصيل وسائل معاش مقرّر داشتى ، و زمين را مهد امن و امان ، و كوهها را پايهء استحكام آن قرار دادى ، اى كسى كه همگى موجودات را به چنبر قهر و غلبهء خود كشيدى ، و اى قادرى كه همگان را در مسير ارادهء خود روان كردى . اى خدا ، اى خدا ، اى خدا ، نامهاى زيبا و مثلهاى و الا و كبريا و نعمتها مخصوص تو است ، از تو مسألت دارم كه بر محمّد و آل محمّد درود و رحمت فرستى ، و نام مرا در طومار سعدا قرار دهى - تا آخر دعاى شب اوّل - .\r\nدعاى شب ششم : اى خداى قادرى كه شب و روز را دو نشانه از قدرت خود ساختى ، اى كسى كه نشان شب را محو كرد ، و نشان روز را روشن نمود ، تا در پرتو آن فضلى و انعامى ، از پروردگارمان طلب كنيم ، و در مسير خشنودى و رضامندى او گام بسپريم ، اى كسى كه اثر و خاصيّت ، و كيفيّت و كميّت هر چيز را بطور كامل روشن و\r\n","description":"","footnote":"","page_name":" 512 ","page_number":512},
  {"content":"\r\nمبيّن ساخته اى ، و مرز آن را با ساير اشيا تعيين و تحديد نموده اى ، اى خدا ، اى صاحب عزّت و رفعت ، اى خدا ، اى عطابخش ، اى خدا ، اى صاحب جود ، اى خدا ، اى خدا ، اى خدا ، نامهاى زيبا و مثلهاى و الا و كبريا و انواع نعمتها مخصوص تو است ، از تو مسألت دارم كه بر محمّد و آل محمّد درود و رحمت فرستى ، و نام مرا در طومار سعدا قرار دهى - تا آخر دعاى شب اول - .\r\nدعاى شب هفتم : اى كسى كه سايه را مىگسترانى ، و اگر بخواهى هر آينه آن را ساكن مىسازى ، و خورشيد را دليلى بر آن قرار داده اى ، و آنگاه به آرامى آن را به سوى خود فرا كشيده اى ، اى صاحب جود و بخشندگى بىمنّت ، و داراى عظمت و انواع نعمت معبود حقى جز تو نيست ، اى منزّه از هر عيب و نقصان ، و اى مظهر صلح و سلم با بندگان ، و اى بخشنده امنيّت و تأمينكنندهء امان ، و اى صاحب تسلَّط و سيطره بر جهان و جهانيان ، و اى غالبى كه هيچ نيرومندى او را مغلوب نمىسازد ، و اى قاهرى كه ارادهء خود را بر همه چيز و همه كس همى گمارد ، و اى جبّارى كه بر استخوان شكستهء ستمزده گان مرهم مىگذارد ، و اى كسى كه خرگاه بزرگيش بر سراسر جهان گسترده است ، و اى آفرينندهء هر موجود ، و اى نوپديد آورندهء عوالم وجود ، و اى صورتگر هر چيز به شكل و صورتى مخصوص . اى خدا ، اى خدا ، اى خدا ، نامهاى زيبا و مثلهاى و الا و كبريا و نعمتها مخصوص تو است .\r\nاز تو مسألت دارم كه بر محمّد و آل محمّد درود و رحمت فرستى - تا آخر دعا - دعاى شب هشتم : اى خزانه دار شب در طبقات هوا ، و گنجينه دار نور در\r\n","description":"","footnote":"","page_name":" 513 ","page_number":513},
  {"content":"\r\nآسمان و فضاى بىانتها ، و بازدارندهء آسمان از آنكه بىاذن تو بر زمين فرود آيد ، و نگهدارندهء آن دو از آنكه زوال پذيرند ، و از مدار مقرّر و فلك مقدّر خود انحراف پذيرند ، اى خداى بزرگ ، اى پروردگار آمرزنده ، اى هستى جاودان ، اى خدا اى وارث كون و مكان ، اى برانگيزندهء در گور خفتگان ، اى خدا ، اى خدا ، اى خدا ، نامهاى زيبا و مثلهاى و الا و كبريا و انواع نعمتها مخصوص تو است ، از تو مسألت دارم كه بر محمّد و آل محمّد درود و رحمت فرستى . . . تا آخر دعا - .\r\nدعاى شب نهم : اى كه اطلس مشكين ظلمت شب را بر گسترهء روز در مىنوردى ، و پرند سفيد نور روز را بر نورد شب همى پيچى ، اى داناى اسرار ، اى پروردگار بردبار ، اى خالق حكمت شعار ، اى خدا ، اى ربّ ارباب ، و سيّد سادات ، معبود حقّى جز تو نيست ، اى كسى كه از رشتهء رگ گردن به من نزديكترى ، اى خدا ، اى خدا ، اى خدا ، نامهاى زيبا و امثال و الا و كبريا و انواع نعمتها مخصوص تو است ، از تو مسألت دارم كه بر محمّد و آل محمّد ، درود و رحمت فرستى . . . - تا پايان دعا - .\r\nدعاى شب دهم : شب وداع - خدائى را ستايش و سپاس كه هيچ شريكى مر او را نيست . ستايش و سپاس خداى را چنان كه شايستهء كرامت ذات و عزّت جلال او\r\n","description":"","footnote":"","page_name":" 514 ","page_number":514},
  {"content":"\r\nاست ، و بدان گونه كه او اهل آن و زيبندهء آن است . اى نور و اى قدّوس ، اى نور و اى قدّوس ، اى ذات منزّه از هر عيب و نقصان ، و اى آخرين هدف تنزيه و تنزيه كنندگان ، اى صاحب رحمت گسترده بر دوستان و دشمنان ، اى سازنده و پديد آورندهء رحمت بر همگان اى خدا ، اى كه به هر راز دانائى ، اى خدا ، اى كه از دسترس حواس برترى ، و از دقايق امور باخبرى ، و در هدايت بندگان نرمش و لطف به كار مىبرى . اى خدا اى بلند پايگاهى كه طاير و هم از رسيدن به اوج جلال و عظمتت فرو مىماند ، اى خدا ، نامهاى زيبا و مثلهاى و الا ، و كبريا و انواع نعمتها مخصوص تو است . از تو مسألت دارم كه بر محمّد و آل محمّد درود و رحمت فرستى . . . تا پايان دعاء - .\r\n\r\n( باب وداع ماه رمضان )\r\n2033 - ابو بصير از امام صادق عليه السّلام روايت كرده است ، كه فرمود :\r\nدر وداع ماه رمضان مىگوئى : خدايا تو در كتاب منزل بر پيامبر مرسلت صلَّى الله عليه و آله فرموده اى و گفتهء تو حقّ است - « و آن ايّام كه روزه داشتنش بر شما واجب شده ، ماه رمضان است كه قرآن به عنوان راهنما براى مردم ، و به صورت آيات بيّنات از هدايت ، و جداسازى حقّ از باطل نازل شده است . و اين ماه رمضان است كه سپرى گشته است ، پس تو را به حرمت ذات كريمت و كلمات تامّاتت ( مخلوق كامل ) مسألت مىكنم ، كه اگر گناهى بر ذمّه‌ام باقى مانده باشد كه آن را بر من نيامرزيده باشى ، و\r\n","description":"","footnote":"","page_name":" 515 ","page_number":515},
  {"content":"\r\nبخواهى كه مرا به علَّت ارتكاب آن مورد محاسبه قرار دهى ، يا مرا براى آن عذاب فرمائى ، يا به تحمّل درد و رنج گرفتار سازى ، از تو مىخواهم كه پيش از طلوع فجر اين شب ، و سپرى شدن كلَّى اين ماه آن گناه را بر من ببخشى ، اى مهربانترين مهربانان .\r\nخدايا ، تو را ستايش و سپاس به همگى انواع ستايشها و سپاسهايت ، بر كليّهء نعمتهايت ، چه آن نعمتها كه در آغاز انعام فرموده اى ، و چه آنها كه در آخر عطا كرده اى ، چه آنها كه خودت براى خود ذكر نموده اى و چه آنها كه خلايق حامد و كوشا در ذكر و شكر تو بر زبان رانده‌اند ، همان حامدان و شاكرانى از اصناف خلقت كه تو خود ايشان را بر اداى حقّت يارى داده اى ، حمدگويان و سپاسگزارانى از فرشتگان مقرّب و انبياء و مرسلين و طبقات سخنگويان و تسبيحكنندگان براى تو ، از همگى جهانيان .\r\nاگر چه تو ما را در حالتى به اين ماه رمضان رسانده بودى كه چندان از نعمتهايت بر ما جريان داشت ، و آن قدر از ارزاقت و احسانت و توالى منن و تراكم الطافت بر ما وارد شده بود كه از شمارش آن ناتوان بوديم ! پس بر تو باد حمد جاويد دائم فزايندهء ابدى سرمدى كه در كشاكش درازناى زمان و طول ابديّت فنا نپذيرد .\r\n","description":"","footnote":"","page_name":" 516 ","page_number":516},
  {"content":"\r\nشكوهمند و بلند بارگاه است كاخ ثناى تو ! تو ما را بر قيام به وظائف اين ماه يارى كردى ، تا به گرفتن روزه‌اش و قيام به نمازش از سوى ما برگزار شد . پس هر كار نيكى يا هر شكرى يا ذكرى كه در اين ماه از جانب ما به وقوع پيوسته است - خدايا - آن را به بهترين نوع قبولت و گذشتت و عفوت و اغماضت و آمرزشت و خشنودى حقيقيت از ما بپذير ، تا ما را به اين وسيله به هر خير دلخواه و عطاى سرشار موهوبى نائل سازى كه در پناه آن از هر پيشامد سهمگين ، يا بلاى دستاورد از معصيت ، يا گناه خود كرده اى در امانمان دارى ، خدايا تو را به آن نام عظيم از نامهاى كريمت ، و به آن ثناى جميل و دعاى مخصوصت ، كه يكى از آفريدگانت تو را به آن نام و به آن ثنا و به آن دعا خوانده است ، مسألت ميكنم كه بر محمّد و آل محمّد درود و رحمت فرستى ، و اين ماه ما را از جهت بركت در نگهدارى دينم ، و رهائى جسم و جانم ، و روا شدن حاجتم و پذيرفته شدن شفاعت در خواهشهايم و كامل شدن نعمت بر من ، و برگرداندن بديها از سوى من و پوشاندن خلعت عافيت بر من عظيمترين رمضانى قرار دهى كه از آغاز فرود آمدنمان از سوى تو به اين دنيا بر ما گذشته است . و از تو ميخواهم كه به رحمت خودت مرا از كسانى قرار دهى ، كه شب قدر را در عظيمترين اجر ، و گرامىترين ذخيره ، و بهترين شكر ، و طولانىترين عمر ، و بر قرارترين رفاه ، براى او اندوخته اى ، و\r\n","description":"","footnote":"","page_name":" 517 ","page_number":517},
  {"content":"\r\nآن را براى او از هزار ماه بهتر ساخته اى .\r\nخدايا ، و از تو مسألت دارم ، به رحمتت و عزّتت و بخشش بىمنّت ، و عفوت ، و انواع نعمت ، و جلالت قدر و علوّ منزلتت ، و قديم احسان و سابق امتنانت ، كه اين ماه را آخرين نوبت برخورد ما با ماه رمضان قرار ندهى ، تا در سال آينده ، با بهترين حال ، ما را به ملاقات آن برسانى ، و هلال آن را با نگرندگان به سوى آن ، و جستجوگران براى آن در كاملترين مراتب عافيتت ، و جامعترين انواع نعمتت ، و گسترده ترين رحمتت ، و سرشارترين قسمتت قرار دهى .\r\nخدايا ، اى آن پروردگار من كه مرا جز او پروردگارى نيست ، اين وداع من با آن ماه را وداع فنا ، و آخرين عهدم به لقا قرار مده ، تا با فرا رسيدن سال آينده ، آن را در گسترده ترين نعمت ، و برترين اميد به من بنمايانى ، در حالى كه من در عهد خود با تو در بهترين شرائط وفا باشم زيرا كه تو شنونده و اجابتكنندهء هر دعائى .\r\nخدايا دعاى مرا بنيوش ، و بر زارى ، و اظهار خوارى ، و نگونساريم در پيشگاه تو ، و توكَّلم بر تو ، رحمت آور ، زيرا كه من در برابر تو بر سر تسليمم ، و هيچ رستگارى و كاميابى را جز بوسيلهء تو ، و از جانب تو اميد نميدارم ، پس اى خدائى كه ثناى تو از حدّ توصيف بالاتر است ، و نامهايت در هاله اى از قد است قرار گرفته است ، بر من منّت گذار ، و مرا در حال عافيت از هر امر مكروه و محذورى به ماه رمضان ديگر برسان ، و\r\n","description":"","footnote":"","page_name":" 518 ","page_number":518},
  {"content":"\r\nاز همگى شرور دور بدار .\r\nستايش و سپاس خدائى را كه ما را به روزه گرفتن اين ماه يارى كرد ، تا به آخرين شب آن دست يافتيم .\r\n\r\n( باب تكبير شب فطر و روز آن ، و آنچه در سجدهء شكر بعد از مغرب گفته مىشود )\r\n2034 - سعيد نقّاش در روايت خود آورده است كه امام صادق عليه السّلام مرا فرمود : در فطر تكبيرى هست ولى آن « مسنون » است - يعنى مستحبّ است گفتم :\r\nپس وقت آن كدام است ! فرمود : در شب فطر ، در مغرب و عشا ، و در نماز فجر ، و در نماز عيد است . و در غير روايت سعيد ، در ظهر و عصر است . و آنگاه قطع مىشود .\r\nگفتم : چگونه آن را بگويم ؟ فرمود : بگو : « الله اكبر الله اكبر ، لا إله الا الله و الله اكبر ، الله اكبر و لله الحمد ، الله اكبر على ما هدانا ، و الحمد لله على ما ابلانا » . و اين معنى قول عزّ و جلّ است كه فرمود : « و لتكملوا العدّة ( يعنى روزه را ) و لتكبّروا الله على ما هداكم » .\r\n","description":"","footnote":"","page_name":" 519 ","page_number":519},
  {"content":"\r\n2035 - و روايت شده است كه در تكبيرات عيد عبارت « و رزقنا من بهيمة الانعام » گفته نميشود ، زيرا كه آن مربوط به ايّام تشريق است .\r\n2036 - و قاسم بن يحيى ، از جدّش ، حسن بن راشد روايت كرده است كه گفت : به امام صادق عليه السّلام معروض داشتم كه مردم ميگويند كسى كه ماه رمضان را روزه بدارد ، در شب قدر مغفرت الهى بر او نازل مىشود ، پس امام عليه السّلام فرمود :\r\nاى حسن ، مزد كارگر را وقت فراغتش از كار مىپردازند ، و مغفرت مزدى در برابر روزه است ، و از اين رو آن را در شب عيد مىبخشند . گفتم : فدايت شوم ، پس براى ما چه عملى در آن شب شايسته است ؟ فرمود : چون خورشيد غروب كند سه ركعت نماز مغرب را به جاى آور و هر دو دست را به سوى آسمان بردار ، و بگو : اى صاحب تفضّل و عطا ، و اى مالك قدرت و قوّت بىانتها ، اى گزينندهء محمّد و يار و ياور او ، درود و رحمت فرست بر محمّد و آل محمّد و هر گناهى را كه مرتكب شده‌ام ، و من آن را از ياد برده‌ام ، در صورتى كه آن نزد تو در نامه اى بيانكننده محفوظ و مضبوط است . بر من بيامرز .\r\nسپس به سجده مىافتى و صد بار ميگوئى : « اتوب الى الله » و در آن حال\r\n","description":"","footnote":"","page_name":" 520 ","page_number":520},
  {"content":"\r\nسجود برآوردن حوائجت را مسألت ميكنى .\r\n\r\n( باب امورى كه پس از ثبوت عيد فطر بوسيلهء رؤيت هلال بر كسانى كه هنوز روزه داشته‌اند واجب مىشود )\r\n2037 - محمّد بن قيس از امام ابو جعفر عليه السّلام روايت كرده است كه فرمود : زمانى كه دو شاهد نزد امام شهادت دهند كه سى روز پيش هلال را ديده‌اند و اين شهادت ايشان قبل از زوال شمس باشد امام به افطار آن روز فرمان ميدهد ، و اگر شهادت ايشان بعد از زوال باشد ، امام به افطار آن روز حكم مىكند ، ولى نماز را تا فردا به تأخير مىافكند و روز بعد با ايشان نماز ميگزارد .\r\n2038 - و در خبر ديگر آمده است كه فرمود : هر گاه مردم سحر را در حال روزه به روز آورند ، و ماه را نبينند ، و در آن ميان جمعى از مردم عادل فراز آيند ، و بر رؤيت هلال شهادت دهند ، پس ميبايد افطار كنند ، و روز بعد به همگام بامداد پگاه براى انجام مراسم عيدشان خارج شوند .\r\nو در صورتى كه هلال شوّال به هنگام روز و قبل از زوال ديده شود ، پس آن\r\n","description":"","footnote":"","page_name":" 521 ","page_number":521},
  {"content":"\r\nروز از ماه شوّال است ، و در صورتى كه هلال بعد از زوال ديده شود ، پس آن روز از ماه رمضان است .\r\n\r\nباب نوادر و اخبار متفرّقه\r\n2039 - حسين بن سعيد از ابن فضّال روايت كرده است كه گفت : در نامه اى كه براى امام ابو الحسن رضا عليه السّلام نوشته بودم ، در بارهء قومى از آن امام سؤال كردم كه در جوار ما زندگى ميكنند ، و نماز را بجا مىآورند ، ولى روزهء ماه رمضان را بجا نمىآورند ، و بسا اتّفاق مىافتد كه من به ايشان احتياج پيدا ميكنم ، كه برايم درو كنند ، و چون ايشان را براى درو دعوت ميكنم جز با تهيّهء طعام دعوتم را نمىپذيرند و ايشان كارفرمايانى را مىيابند كه طعام براى ايشان آماده ميسازند ، و به همين جهت به طرف آنان ميروند ، و مرا واميگذارند ، و من اطعام ايشان در ماه رمضان را دشوار و ناپسند ميدارم پس امام عليه السّلام به خط شريف خودش كه من آن را ميشناسم نوشت : ايشان را اطعام كن .\r\n2040 - و در روايت محمّد بن سنان از حذيفة بن منصور از امام صادق عليه السّلام آمده است كه فرمود : ماه رمضان سى روز است كه هيچ گاه كاسته نميشود .\r\n","description":"","footnote":"","page_name":" 522 ","page_number":522},
  {"content":"\r\n2041 - و در روايت حذيفة بن منصور از معاذ بن كثير - كه او را معاذ بن مسلم هرّاء مينامند - از امام صادق عليه السّلام آمده است كه فرمود : ماه رمضان سى روز است ، كه به خدا قسم هيچ گاه نقصان نمىپذيرد .\r\n2042 - و در روايت محمّد بن اسماعيل بن بزيع ، از محمّد بن يعقوب ، از شعيب ، از پدرش ، از امام صادق عليه السّلام آمده است به آن امام معروض داشتم كه :\r\nمردم چنين روايت ميكنند كه روزه هاى بيست و نه روزهء پيامبر صلَّى الله عليه و آله از بابت ماه رمضان از روزه هاى سى روزهء آن حضرت افزون بوده است . امام عليه السّلام فرمود : دروغ گفته‌اند ، رسول خدا جز به نحو كامل و تمام روزه نگرفته است ، و فرائض و واجبات ناقص نميشود ، زيرا خداى تبارك و تعالى سال را سيصد و شصت روز بيافريد ، و آسمانها و زمين را در شش روز خلق كرد ، و آنگاه سال را از دخول در اين شمار بازداشت ، و بنا بر اين سال سيصد و پنجاه و چهار روز است ، و ماه رمضان سى روز است ، زيرا خداى عزّ و جلّ در بارهء آن فرموده است : * ( وَلِتُكْمِلُوا الْعِدَّةَ ) * و كامل به معنى تمام است ، و شوال بيست و نه روز ، و ذو القعده سى روز است ، زيرا خداى عزّ و جلّ در بارهء آن فرموده است : * ( وَواعَدْنا مُوسى ثَلاثِينَ لَيْلَةً ) * و بنا بر اين ماه گاهى\r\n","description":"","footnote":"","page_name":" 523 ","page_number":523},
  {"content":"\r\nبيست و نه روز و گاهى سى روز است ، يعنى يك ماه تمام است و يك ماه ناقص است ، و ماه رمضان هيچ گاه ناقص نميشود ، و شعبان هيچ گاه تمام نميگردد .\r\n2043 - و ابو بصير در بارهء معنى قول خداى عزّ و جلّ * ( وَلِتُكْمِلُوا الْعِدَّةَ ) * از امام صادق عليه السّلام سؤال كرد ، امام عليه السّلام جواب فرمود : كمال عدّه سى روز است .\r\n2044 - و از ياسر خادم روايت شده است كه گفت : از امام رضا عليه السّلام سؤال كردم كه : آيا ماه رمضان بيست و نه روز مىشود ؟ امام فرمود : ماه رمضان هيچ گاه كمتر از سى روز نميشود .\r\nمصنّف اين كتاب - رضى الله عنه - گويد : هر كس بر خلاف اين اخبار عمل كرده و مطابق رأى اهل سنّت فتوا داده است از وى بايد تقيّه نمود همچنان كه از اهل جماعت تقيّه ميكنيم و با وى سخنى نداريم مگر به تقيّه هر كس كه خواهد باشد . جز كسى كه طلب راه صواب كند و حقّ را بجويد كه در اين صورت بايد براى او امر را روشن كرد ، زيرا بدعت به ترك گفتگو در باره اش خود به خود از بين خواهد رفت .\r\nشرح « اين بر اساس عدم رؤيت است و در صورت رؤيت جاى سخن و بحثى نيست » .\r\n","description":"","footnote":"","page_name":" 524 ","page_number":524},
  {"content":"\r\n2045 - و از معاوية بن عمّار روايت شده است كه گفت : از امام صادق عليه السّلام در بارهء روزه ايّام تشريق سؤال كردم ، امام عليه السّلام فرمود : رسول خدا صلَّى الله عليه و آله از روزه داشتن آن ايّام در منى نهى فرموده است ، و امّا در غير آن مانعى ندارد .\r\n2046 - و رسول خدا صلَّى الله عليه و آله از وصال در روزه نهى فرمود ، در صورتى كه خود آن حضرت روزهء وصال ميگرفت . پس چون در اين باره از آن حضرت سؤال كردند ، فرمود : من همانند يكى از شما نيستم ، زيرا كه من در ضيافت پروردگارم بسر ميبرم ، و او مرا اطعام و سقايت مىكند .\r\n2047 - و امام صادق عليه السّلام فرمود : روزهء وصالى كه از آن نهى شده اين است كه شخص غذاى شامگاهى خود را به جاى سحرى قرار دهد .\r\n2048 - و زراره از امام صادق عليه السّلام در بارهء « صوم دهر » - يعنى روزهء سراسر عمر - سؤال كرد ، آن حضرت فرمود : چنين روزه داشتن هميشه مكروه بوده است\r\n","description":"","footnote":"","page_name":" 525 ","page_number":525},
  {"content":"\r\n2049 - و آن امام عليه السّلام فرمود : وصال در روزه ، و سكوت روزى تا به شب روا نيست .\r\n2050 - و از بزنطى ، از هشام بن سالم ، از سعد خفّاف ، از امام ابو جعفر عليه السّلام روايت شده است كه گفت ما هشت نفر مرد در محضر آن امام بوديم ، پس سخن از رمضان به ميان آورديم ، آن حضرت عليه السّلام فرمود : مگوئيد : اين رمضان است ، يا رمضان رفت ، يا رمضان آمد ، زيرا رمضان نامى از نامهاى خداى عزّ و جلّ است ، كه نه مىآيد ، و نه مىرود ، بلكه اين امر زوال پذير است كه مىآيد و مىرود ، بلكه بگوئيد ماه رمضان ، زيرا ماه اضافه به اسم است ، و اسم اسم خداى عزّ و جلّ است ، و آن ماهى است كه قرآن در آن نازل شده است ، و خداى عزّ و جلّ آن را مثلى - يعنى حجّتى - و عيدى قرار داده است .\r\n2051 - و غياث بن ابراهيم از امام صادق عليه السّلام از پدرش از جدّش عليه السّلام روايت كرده است كه فرمود : علىّ بن ابى طالب - صلوات الله عليه - فرمود :\r\nمگوئيد رمضان ، بلكه بگوئيد ماه رمضان ، زيرا شما نميدانيد كه رمضان چيست .\r\n2052 - و امير المؤمنين صلوات الله عليه فرمود : براى مرد مستحبّ است كه\r\n","description":"","footnote":"","page_name":" 526 ","page_number":526},
  {"content":"\r\nدر اولين شب از ماه رمضان با همسر خود مقاربت كند ، زيرا خداى عزّ و جلّ فرموده است : « احلّ لكم ليلة الصّيام الرّفث الى نسائكم » .\r\n2053 - و محمّد بن فضيل از امام رضا عليه السّلام روايت كرده است كه در روز عيد فطر در مقام دعا به يكى از دوستانش فرمود : اى فلان ، خدا از تو و از ما قبول كناد . سپس همچنان مىبود تا روز عيد اضحى فرا رسيد ، پس او را فرمود : خدا از ما و از تو قبول كناد . من گفتم : يا ابن رسول الله ، در روز عيد فطر سخنى گفتى ، ولى در عيد اضحى سخنى غير آن ميگوئى . فرمود : آرى . در فطر گفتم : خدا از تو و از ما قبول كناد ، زيرا كه او در آن مورد كارى همانند كار من بجا آورده بود ، و من در آن كار با او برابر بودم ، ولى در اضحى او را گفتم : خدا از ما و از تو قبول كناد ، زيرا كه ما امكان آن را داريم كه قربانى بگذاريم ، ولى او امكان قربانى كردن ندارد ، و از اين رو ما كارى بجز كار او انجام داده‌ايم .\r\n2054 - و جرّاح مدائنى از امام صادق عليه السّلام روايت كرده است كه فرمود : در روز فطر قبل از آنكه نماز بخوانى اطعام كن ، و روز اضحى اطعام مكن تا\r\n","description":"","footnote":"","page_name":" 527 ","page_number":527},
  {"content":"\r\nآنگاه كه امام عليه السّلام از كار نماز بپردازد .\r\n2055 - و رسول خدا صلَّى الله عليه و آله را عادت بر اين بود كه اگر روز فطر عطرى برايش مىآوردند نخست با آن افطار ميكرد .\r\n2056 - و على بن محمّد نوفلى به امام ابو الحسن عليه السّلام معروض داشت :\r\nمن در روز فطر با گل قبر سيد الشهداء عليه السّلام و دانه هاى خرما افطار كردم ، آن حضرت عليه السّلام فرمود : ميان بركت و سنّت جمع كرده اى .\r\n2057 - و امام حسن بن علىّ عليهما السّلام مردمان را نگريست كه در روز عيد فطر بازى ميكنند و مىخندند ، پس رو به ياران خود كرد و گفت : خداى عزّ و جلّ ماه رمضان را ميدان مسابقه اى براى خلق خود آفريده است كه به وسيله طاعت او به سوى خشنوديش بر يك ديگر سبقت ميجويند ، پس گروهى از مردم سبقت گرفتند و پيروز شدند ، و گروهى ديگر واپس ماندند ، و نوميد و محروم گشتند ، پس عجب است ، و بسيار عجب است از كسى كه در چنين روز كه نيكوكاران و كوشندگان در آن روز مثاب و مأجور ميشوند ، و كوتاهىكنندگان نوميد و محروم ميگردند ، در كار خنده ، و سرگرم بازى باشد . و به خدا قسم كه اگر پرده برداشته ميشد ، هر آينه هر نيكوكارى به\r\n","description":"","footnote":"","page_name":" 528 ","page_number":528},
  {"content":"\r\nافزودن در نيكوكاريش ، و هر تبهكارى به جبران تبهكاريش همى كوشيد .\r\n2058 - و حنان بن سدير ، از عبد الله بن دينار ، از امام ابو جعفر عليه السلام روايت كرده است كه فرمود : اى عبد اللَّه ، هيچ عيدى از اعياد مسلمين چه اضحى و چه فطر تجديد نميشود ، مگر آنكه در آن عيد حزنى براى آل محّمد صلَّى الله عليه و آله تجديد ميگردد گفتم : و چرا ؟ فرمود : زيرا كه ايشان حقّ خود را در دست ديگران مىبينند .\r\n2059 - و عبد اللَّه بن لطيف تفليسى ، از رزين روايت كرده است كه گفت : امام صادق عليه السّلام فرمود : زمانى كه حسين بن علىّ عليهما السّلام را به ضربت شمشير از پا درآوردند ، و براى جدا كردن سر مطهّرش شتاب كردند ، مناديى از درون عرش ندا داد كه : الا اى امّت سرگردان گمراه بعد از پيامبر خود ، خدا شما را نه براى اضحائى توفيق دهاد ! و نه فطرى . و در خبر ديگر : نه براى روزه اى و نه براى فطرى .\r\nسپس امام صادق عليه السّلام فرمود : پس لا جرم ايشان توفيق نيافته‌اند ، و نخواهند يافت ، تا زمانى كه منتقم خون حسين بن علىّ عليهما السّلام قيام كند .\r\n2060 - و از جابر ، از امام ابو جعفر از پدرش عليهما السّلام روايت شده است\r\n","description":"","footnote":"","page_name":" 529 ","page_number":529},
  {"content":"\r\nكه فرمود : چون اوّلين روز از ماه شوّال فرا رسد ، مناديى ندا در دهد كه : ايا اى مؤمنين بشتابيد به سوى جوائزتان ، سپس امام ابو جعفر عليه السّلام فرمود : اى جابر ، جوائز خداى عزّ و جلّ بمانند جوائز آن پادشاهان نيست : آنگاه فرمود : آن روز ، روز جوائز است .\r\n\r\n( باب فطره )\r\n2061 - ابن أبى نجران ، و علىّ بن حكم ، از صفوان جمّال روايت كرده‌اند كه گفت : از امام صادق عليه السّلام در بارهء فطره سؤال كردم ، امام فرمود : بر هر يك از صغير تا كبير ، و آزاد تا برده صاعى از گندم ، يا صاعى از خرما ، يا صاعى از مويز به عنوان فطره تعلَّق ميگيرد .\r\n2062 - و محمّد بن خالد از سعد بن سعد اشعرى از امام أبو الحسن رضا عليه السّلام روايت كرده است كه گفت : از آن امام در بارهء فطره سؤال كرد كه از هر سرى چه مقدار از گندم و جو و خرما و مويز بايد پرداخته شود ؟ فرمود : صاعى به صاع پيامبر صلَّى الله عليه و آله .\r\n2063 - و محمّد بن احمد بن يحيى ، از جعفر بن ابراهيم بن محمّد همدانى كه با ما\r\n","description":"","footnote":"","page_name":" 530 ","page_number":530},
  {"content":"\r\nمسافر حجّ بود روايت كرده است ، كه گفت : در نامه اى به خطَّ پدرم به امام ابو الحسن عليه السّلام نوشتم : فدايت شوم ياران ما در باره صاع اختلاف كرده‌اند ، چنان كه بعضى از ايشان مىگويند فطره به صاع مدنى پرداخته مىشود ، و بعضى ديگر مىگويند : به صاع عراقى احتساب مىگردد ، پس امام عليه السّلام براى من نوشت : صاع شش رطل مدنى و نه رطل عراقى است ، و راوى گفت كه امام مرا خبر داد كه صاع از نظر وزن هزار و صد و هفتاد وزنه است - و وزنه چنان كه از روايت ديگر مستفاد مىشود يك درهم است\r\n2064 - و امام صادق عليه السّلام فرمود : و كسى كه گندم و جو نيابد ، « قمح » و « سلت » و « علس » و « ذرت » براى او كفايت مىكند . « 1 » و در صورتى كه شخص در بيابان باشد ، و قدرت پرداخت صدقهء فطره را نداشته باشد ، مىبايد چهار رطل از شير به رسم صدقهء فطره بپردازد . و هر كس كه به تغذيهء خود از نوعى قوت عادت كرده باشد بايد فطرهء خود را از همان جنس تأديه كند .\r\n2065 - و محمّد بن قاسم بن فضيل بن بصرى ، طىّ نامه اى از حضرت امام\r\n\r\n","description":"","footnote":"\r\n« 1 » قمح در لغت به معنى گندم است ، ولى از عبارت اين خبر معلوم مىشود كه اين نوع پستى از آن است و سلت نوعى از جو است كه پوست ندارد و شبيه گندم است ، و علس بر وزن عدس نوعى از گندم است كه دو دانهء آن در يك پوست قرار دارد ، و آن طعام اهل صنعا است .\r\n","page_name":" 531 ","page_number":531},
  {"content":"\r\nابو الحسن رضا عليه السّلام در بارهء وصىّ سؤال كرده است كه آيا در صورت متموّل بودن يتيمان پرداختن زكات فطرهء ايشان به عهدهء او تعلَّق مىگيرد ؟ آن حضرت در جواب نوشت : هيچ گونه زكاتى بر يتيم تعلَّق نمىگيرد .\r\nو صدقهء فطره بر محتاج تعلَّق نمىگيرد ، و كسى كه آن زكات بر او حلال باشد چنان زكاتى بر او واجب نمىشود .\r\n2066 - و سيف بن عميره از اسحاق بن عمّار روايت كرده است ، كه گفت : از امام صادق عليه السّلام در بارهء كسى سؤال كردم كه چيزى جز به قدر آنكه زكات فطرهء خودش به تنهائى را ادا كند در اختيار ندارد ، در اين صورت آيا بايد آن را به حساب زكات فطره بپردازد ، يا خود و عيالش از آن ارتزاق كنند ؟ فرمود : آن را به يكى از عيال خود به عنوان زكات فطرهء خود مىدهد و او از جانب خود به ديگرى و همين طور دستگردان كنند .\r\nشرح : « فقير مىتواند فطرهء خود را به يكى از عيالاتش بدهد و او به عنوان فطرهء خود به دهندهء فطريّه بدهد و همچنين عمل كنند تا تمامى فطريهء خود را داده باشند و آن سرپرست بار آخر به فقيرى ديگر بدهد » .\r\n2067 - و حسن بن محبوب ، از عمر بن يزيد ، روايت كرده است كه گفت :\r\n","description":"","footnote":"","page_name":" 532 ","page_number":532},
  {"content":"\r\nاز امام صادق عليه السّلام در بارهء مردى سؤال كردم كه يكى از برادرانش را در ضيافت خود دارد ، تا در اين ميان روز فطر فرا ميرسد ، در اين صورت آيا آن شخص مهماندار مكلَّف است كه زكات فطرهء او را ادا كند امام عليه السّلام فرمود : آرى .\r\nپرداختن زكات فطرهء كليّهء كسانى كه امر معاش ايشان را بر عهده دارد ، اعمّ از مرد يا زن ، كوچك يا بزرگ ، آزاد يا برده ، بر عهدهء او است .\r\n2068 - و اسحاق بن عمّار از امام صادق عليه السّلام روايت كرده است ، كه فرمود : باكى نيست كه شخصى زكات فطرهء دو و سه و چهار نفر را به يك شخص بپردازد .\r\n2069 - و در خبر ديگر فرمود : باكى نيست كه تو زكات فطرهء خودت را و هر كه را كه تحت كفالت خوددارى به يك نفر بپردازى .\r\nو جايز نيست كه مقدار لازم براى يك نفر را به دو نفر ادا كنى .\r\nو اگر بردهء مسلمانى يا ذمّيى داشته باشى زكات فطرهء آن را ادا كن .\r\nو اگر در روز فطر نوزادى براى تو ولادت يابد ، اگر ولادتش قبل از زوال باشد ، فطرهء او را به رسم استحباب ادا كن ، ولى اگر ولادتش بعد از زوال باشد\r\n","description":"","footnote":"","page_name":" 533 ","page_number":533},
  {"content":"\r\nفطره اى بر او نيست ، و همچنين هر گاه مردى قبل از زوال يا بعد از آن مسلمان شود محكوم به همين حكم است ، و اين بنا بر استحباب و اخذ به افضل است . و اما فطرهء واجب جز به كسى كه ماه رمضان را درك كرده باشد تعلَّق نمىگيرد .\r\n2070 - اين معنى را على بن ابى حمزه از معاوية بن عمّار ، از امام صادق عليه السّلام بر اين گونه روايت كرده است كه فرمود : مولودى كه در شب فطر متولَّد مىشود ، و يهودى و نصرانىاى كه در شب فطر به اسلام مىگرايد ، فطره اى بر ذمّه ندارد ، و زكات فطره جز بر كسى كه ماه رمضان را درك كرده باشد تعلَّق نمىگيرد .\r\n2071 - و محمّد بن عيسى از علىّ بن بلال روايت كرده است كه گفت : به امام عسكرى عليه السّلام نوشتم كه : آيا جايز است كه شخص زكات فطرهء عيال خود را كه شمار افراد آن به ده نفر يا بيشتر يا كمتر ميرسد به يك مرد محتاج موافق يعنى داراى مذهب امامى بپردازد ؟ پس آن امام عليه السّلام نوشت : آرى . اين كار را بجا بياور .\r\n2072 - و علىّ بن جعفر از برادرش موسى بن جعفر عليه السّلام در بارهء شخص مكاتب سؤال كرد كه آيا فطرهء ماه رمضان بر او تعلَّق ميگيرد يا بر كسى كه با او\r\n","description":"","footnote":"","page_name":" 534 ","page_number":534},
  {"content":"\r\nمكاتبه كرده ؟ و آيا شهادت او جايز و نافذ است ؟ امام عليه السّلام فرمود : فطره بر عهدهء او است ، ولى شهادتش جايز نيست ؟\r\nمصنّف اين كتاب - رحمه الله - گفت : اين بيان امام عليه السّلام بر سبيل انكار است ، نه بر وجه اخبار ، و مراد آن حضرت اينست كه چگونه فطره بر او واجب باشد در حالى كه شهادتش جايز و نافذ نباشد . يعنى شهادتش جايز است ، همانطور كه فطره بر او واجب است .\r\n2073 - و محمّد بن قاسم بن فضيل طىّ نامه اى از امام ابو الحسن رضا عليه السّلام در بارهء مملوكى سؤال كرد كه مولايش بميرد ، در حالى كه او غائب باشد ، و در شهرى ديگر دور از او بسر برد ، و مالى از مولايش را در اختيار داشته باشد ، و در اين ميان روز فطر فرا رسد ، آيا در اين حال مىتواند فطره اش را از مال مولاى خود كه اكنون به يتيمان او تعلَّق گرفته است تأديه كند ؟ پس امام فرمود : آرى .\r\n2074 - و امام صادق عليه السّلام فرمود : هر آينه اگر در باب فطره صاعى از خرما ببخشم ، براى من خوشايندتر از آن است كه صاعى از زر و سيم عطا كنم .\r\n2075 - و هشام بن حكم از آن امام روايت كرده است ، كه فرمود : بخشيدن\r\n","description":"","footnote":"","page_name":" 535 ","page_number":535},
  {"content":"\r\nخرما در فطره بهتر از چيز ديگر است ، زيرا كه استفاده از آن دست به نقدتر است . زيرا به مجرّد آنكه در دست صاحبش قرار گرفت آن را مىخورد ، و آيات متعلَّق به زكات از آغاز كار در بارهء زكات فطره نازل شده است ، زيرا مسلمين در آن روزگار اموالى كه زكات به آن تعلَّق گيرد نداشته‌اند .\r\n2076 - و اسحاق بن عمّار از امام ابو الحسن عليه السّلام در بارهء فطره سؤال كرد ، آن حضرت فرمود : همسايگان نسبت به آن سزاوارترند ، و باكى نيست كه قيمت آن را به صورت نقره بپردازند .\r\n2077 - و على بن يقطين از امام ابو الحسن اول عليه السّلام در بارهء زكات فطره سؤال كرد كه آيا دادن زكات فطره به همسايگان و به زنان پرستار و دايه اى كه با مسائل مربوط به مذهب بيگانه باشند و ناصبى هم نباشند ، شايسته است ؟ آن حضرت عليه السّلام فرمود : در صورتى كه محتاج باشند باكى بر آن نيست .\r\n2078 - و اسحاق بن عمّار ، از معتّب از امام صادق عليه السّلام روايت كرده است كه فرمود : برو و زكات فطره را از جانب عائلهء ما ، و از جانب بردگان بپرداز ، و هيچ يك از ايشان را بدون پرداختن زكات فطره اش وامگذار ، و آنها را جمع بندى كن ،\r\n","description":"","footnote":"","page_name":" 536 ","page_number":536},
  {"content":"\r\nزيرا اگر يكى از ايشان را از قلم بيفكنى بر او بيم فوت دارم ، گفتم : فوت چيست ؟\r\nفرمود : فوت موت است .\r\n2079 - و صفوان از عبد الرحمن بن حجّاج روايت كرده است كه گفت : از امام ابو الحسن عليه السّلام در بارهء مردى سؤال كردم كه به فردى انفاق مىكند كه از افراد عائله اش نيست ، ولى نفقه و كسوهء او را بر عهدهء خود گرفته است ، در اين صورت آيا زكات فطرهء آن فرد به او تعلَّق مىگيرد ؟ امام فرمود : نه . زيرا تنها فطرهء عيال او بر ذمّهء او است ، و عيال شخص : اولاد و برده ، و همسر ، و امّ ولد او است .\r\n2080 - و صفوان بن يحيى از اسحاق بن عمّار روايت كرده است ، كه گفت : از امام صادق عليه السّلام در بارهء فطره سؤال كردم ، فرمود : در صورتى كه آن را از مال خود جدا نهاده باشى هر وقت كه آن را بپردازى : چه قبل از نماز ، و چه بعد از آن ضررى ندارد . و فرمود : آنچه بر تو واجب است اين است كه زكات فطرهء خودت و پدرت و مادرت ، و اولادت ، و همسرت و خادمت را تأديه كنى .\r\n2081 - و محمّد بن مسلم از امام ابو جعفر عليه السّلام روايت كرده است ، كه\r\n","description":"","footnote":"","page_name":" 537 ","page_number":537},
  {"content":"\r\nگفت : در بارهء زكات فطره اى كه از بابت خانوادهء شخص بر او واجب مىشود از آن امام سؤال كردم . پس فرمود : صدقهء همگى افراد عائله ات را ، از آزاد يا برده ، يا كوچك يا بزرگ هر كدام كه نماز عيد را درك كرده باشد بپرداز .\r\nو پدرم - رضى الله عنه - در نامه اى كه براى من فرستاده است گفت : پرداختن زكات فطره در نخستين روز از ماه رمضان تا آخرين روز آن ، بلا مانع است ، و آن تا زمانى كه نماز عيد را بجا آورى زكات است ، ولى اگر بعد از نماز آن را اخراج كنى صدقه است ، و افضل اوقات آن ، آخرين روز از ماه رمضان است .\r\n2082 - و محمّد بن مسعود عيّاشى در روايت خود گفت : محمّد بن نصير ما را حديث كرد ، گفت : سهل بن زياد ما را حديث كرد ، گفت : منصور بن عباس مرا حديث كرد ، گفت : اسماعيل بن سهل ما را حديث كرد ، از حماد بن عيسى ، از حريز ، از زراره ، از امام صادق عليه السّلام گفت : گفتم : غلامى هست كه گروهى در مالكيّت او شريكند ، آيا مىبايد زكات فطرهء او را بپردازند ؟ فرمود : هر گاه هر شخصى غلامى داشته باشد ، مىبايد زكات فطرهء او را ادا كند . و در صورتى كه شمارهء غلامان و\r\n","description":"","footnote":"","page_name":" 538 ","page_number":538},
  {"content":"\r\nشمارهء مالكان برابر باشد ، هر يك به قدر حصّهء خود زكاتشان را مىپردازد و اگر سهم هر يك از ايشان از يك غلام كمتر باشد چيزى به ايشان تعلَّق نمىگيرد .\r\n2083 - و محمّد بن اسماعيل بن بزيع در روايت خود گفت : دراهمى را براى امام ابو الحسن رضا عليه السّلام فرستادم ، و طىّ نامه اى به آن امام خبر دادم كه آن دراهم از بابت فطرهء عيال است ، پس امام به خطَّ خود نوشت : دريافت كردم .\r\nشرح : « دريافت امام بعنوان رساندن به مستحقّ آن بوده است ، نه براى شخص خود » .\r\n2084 - و در روايت سكونى به اسنادش آمده است كه امير المؤمنين عليه السّلام فرمود : كسى كه زكات فطره را ادا كند ، خدا به وسيلهء آن هر آنچه را كه از زكات مال او نقصان گرفته است كامل مىسازد .\r\n2085 - و حمّاد بن عيسى ، از حريز ، از ابو بصير ، و زراره روايت كرده است كه گفتند : امام صادق عليه السّلام فرمود : همانا كه از موجبات كمال روزه زكات يعنى فطره است ، همانطور كه صلوات بر پيامبر صلَّى الله عليه و آله از موجبات كمال نماز است ، زيرا كسى كه روزه بگيرد و زكات نپردازد ، در صورتى كه در اين كار متعمّد\r\n","description":"","footnote":"","page_name":" 539 ","page_number":539},
  {"content":"\r\nباشد ، روزه اى در نامه عملش منظور نمىشود ، و در صورتى كه صلوات بر پيامبر صلَّى الله عليه و آله را ترك كند نمازى براى او محسوب نمىگردد . و خداى عزّ و جلّ زكات را بر نماز مقدّم داشته ، و فرموده است : « قد أفلح من تزكى . و ذكر اسم ربّه فصلَّى » - يعنى كسى در حقيقت رستگار شد كه زكات بپرداخت و نام خداى را خود ياد كرد ، و آنگاه نماز بجا آورد .\r\n\r\n( باب اعتكاف )\r\n2086 - حلبى از امام صادق عليه السّلام روايت كرده است كه فرمود :\r\nاعتكاف جز با روزه داشتن در مسجد جامع تحقّق نمىپذيرد .\r\n2087 - امام عليه السّلام فرمود : و رسول خدا صلَّى الله عليه و آله چون ده روزهء اواخر ماه فرا مىرسيد در مسجد اعتكاف مىكرد ، و خيمه اى مؤمنين براى او به پا مىكردند ، و كمر بر عبادت همى بست ، و بستر خود را در مىنورديد ، و بعضى گفتند : و از زنان كناره مىگرفت ، پس امام صادق عليه السّلام فرمود : امّا كناره گرفتن از زنان ، پس چنين نبود . و حضرتش ايشان را از مكالمه و خدمت و همنشينى خود باز نمىداشت .\r\nمصنّف اين كتاب رحمه الله گفت : معنى قول امام عليه السّلام « امّا كناره\r\n","description":"","footnote":"","page_name":" 540 ","page_number":540},
  {"content":"\r\nگرفتن از زنان ، پس چنين نبود « اين است كه ايشان را از خدمت و همنشينى با او منع نمىكرد ، و اما مجامعت امرى است كه از آن امتناع مىكرد ، همانطور كه آن را منع فرمود . و از جملهء » و بستر خود را در مىنورديد « ترك مجامعت دانسته مىشود .\r\n2088 - و امام صادق عليه السّلام فرمود : كارزار بدر در رمضان بود ، و رسول خدا صلَّى الله عليه و آله در آن ايّام فرصت اعتكاف نيافت ، پس چون رمضان سال بعد فرا رسيد ، بيست روز اعتكاف كرد ، ده روز براى همان سال ، و ده روز براى آنچه از او فوت شده بود .\r\n2089 - و حسن بن محبوب از عمر بن يزيد روايت كرده است كه گفت : به امام صادق عليه السّلام معروض داشتم كه نظر شما در بارهء اعتكاف در يكى از مساجد بغداد چيست ؟ فرمود : جز در مسجدى كه امام عادلى در آنجا اقامهء جماعت كرده باشد ، اعتكاف مكن . و باكى نيست كه در مسجد كوفه و بصره ، و مسجد مدينه ، و مسجد مكَّه اعتكاف كنى .\r\n2090 - و در روايتى آمده است « در مسجد مداين » .\r\n2091 - و بزنطى ، از داود بن سرحان از امام صادق عليه السّلام روايت كرده\r\n","description":"","footnote":"","page_name":" 541 ","page_number":541},
  {"content":"\r\nاست كه فرمود : من جز مسجد الحرام ، يا مسجد پيامبر صلَّى الله عليه و آله يا مسجد جامعى را محلّ اعتكاف نمىدانم ، و براى شخص معتكف سزاوار نيست كه جز براى حاجتى ناگزير ، از مسجد جامع خارج شود ، و در اين حال نيز چون خارج شود مىبايد ننشيند تا بازگردد . و زن نيز بر همين گونه است .\r\n2092 - و در روايت عبد الله بن سنان ، از امام صادق عليه السّلام آمده است كه فرمود : شخص معتكف در مكَّه در هر يك از خانه هاى آن شهر كه بخواهد ، نماز مىگزارد ، و براى او مساوى است كه در مسجد نماز بگزارد ، يا در خانه هاى آن .\r\n2093 - و در روايت منصور بن حازم از امام صادق عليه السّلام آمده است كه فرمود : شخص معتكف در مكَّه در هر يك از خانه هاى آن كه بخواهد نماز ميگزارد ، ولى معتكف در غير مكَّه جز در مسجدى كه براى اعتكاف خود نام برده است نماز نمىگزارد .\r\n2094 - و حسن بن محبوب از أبى ولاد حنّاط روايت كرده است كه گفت :\r\nاز امام صادق عليه السّلام در بارهء زنى سؤال كردم كه شوهرش غائب بوده ، و چون\r\n","description":"","footnote":"","page_name":" 542 ","page_number":542},
  {"content":"\r\nبازگشته همسرش با اذن او معتكف بوده ، پس چون از ورود شوهر خبر يافته ، از مسجد محلّ اعتكاف خود خارج شده و براى پذيرائى شوهر آماده شده ، تا مرد با او مقاربت كرده . پس امام عليه السّلام فرمود : اگر پيش از گذراندن سه روز از مسجد خارج شده ، و در اعتكاف خود مدّتى را شرط نكرده ، در اين صورت حكم او حكم شخص مظاهر است - يعنى كفّاره ظهار به او تعلَّق مىگيرد - .\r\n2095 - و حسن بن محبوب ، از ابو ايّوب از ابو بصير از امام صادق عليه السلام روايت كرده است كه فرمود : اعتكاف كمتر از سه روز نمىشود ، و كسى كه معتكف شود بايد روزه بدارد ، و براى معتكف سزاوار است كه چون اعتكاف كند ، شرطى به كار بندد همان گونه كه شخصى كه محرم مىشود شرط مىكند .\r\n2096 - و ابو ايّوب از محمّد بن مسلم ، از امام ابو جعفر عليه السّلام روايت كرده است كه فرمود : هر گاه معتكف يك روز را به اعتراف بگذراند ، و شرطى نكرده باشد ، مىتواند از محلّ اعتكاف خارج شود ، و اعتكافش را فسخ كند ، و اگر دو روز در اعتكاف بسر برد ، و شرطى نكرده باشد ، نمىتواند اعتكافش را فسخ كند ، تا سه روز\r\n","description":"","footnote":"","page_name":" 543 ","page_number":543},
  {"content":"\r\nبر آن بگذرد .\r\n2097 - و ابو ايّوب از ابى عبيده ، از امام ابو جعفر عليه السّلام روايت كرده است ، كه فرمود : معتكف عطر را استشمام نمىكند ، و از رائحهء ريحان لذت نمىجويد ، و بحث و مجادله نمىكند ، و نه مىخرد و نه مىفروشد ، و فرمود : كسى كه سه روز معتكف بود ، روز چهارم اختيار دارد كه سه روز ديگر بر آن بيفزايد ، يا از مسجد خارج شود ، پس اگر بعد از آن سه روز دو روز ديگر اقامت كرد ، نمىبايد از مسجد خارج شود تا سه روز دوّم را به پايان رساند .\r\n2098 - و از داود بن سرحان روايت شده است كه گفت : در ماه رمضان در مدينه بودم ، پس به امام صادق عليه السّلام معروض داشتم : ارادهء آن دارم كه معتكف شوم ، پس چه بگويم ؟ و چه كارى را بر خود فرض سازم ؟ امام فرمود : جز در پى حاجتى كه گزيرى از آن نداشته باشى از مسجد خارج مشو ، و در زير سايه بانى منشين تا به جايگاه خود بازگردى .\r\n2099 - و حلبى از امام صادق عليه السّلام روايت كرده است ، كه فرمود :\r\nبراى معتكف روا نيست كه جز براى حاجتى ضرورى از مسجد خارج شود ، و پس از\r\n","description":"","footnote":"","page_name":" 544 ","page_number":544},
  {"content":"\r\nآن مىبايد ننشيند تا به مسجد بازگردد ، و مىبايد تا براى كارى جز تشييع جنازه اى يا عيادت بيمارى از مسجد بيرون نرود ، و ننشيند تا بازگردد و فرمود : و اعتكاف زن بر همين گونه است .\r\n2100 - و در روايت صفوان بن يحيى ، از عبد الرحمن بن حجّاج ، از امام صادق عليه السّلام آمده است ، كه فرمود : چون معتكف بيمار شود ، يا زن حائض گردد ، به خانهء خود ميرود ، و چون شفا يافت و پاك شد ، باز مىگردد ، و روزه مىگيرد .\r\n2101 - و در روايت سكونى به اسنادش [ از امام صادق عليه السّلام و آباء كرام و اجداد عظامش عليهم السّلام آمده است كه 
  ] رسول خدا صلَّى الله عليه و آله فرمود : اعتكاف ده روزه در ماه رمضان با دو حجّ و دو عمره برابر است .\r\n2102 - و حسن بن محبوب ، از علىّ بن رئاب ، از زراره روايت كرده است ، كه گفت : از امام ابو جعفر عليه السّلام سؤال كردم كه آيا شخص معتكف جماع مىكند ؟ فرمود اگر چنين كند كفّارهء شخص مظاهر به او تعلَّق مىگيرد .\r\n","description":"","footnote":"","page_name":" 545 ","page_number":545},
  {"content":"\r\nو در روايتى آمده است كه اگر او به هنگام شب مجامعت كند يك كفّاره بر او لازم مىآيد ، و اگر در روز جماع كند ، دو كفّاره به او تعلَّق مىگيرد . اين روايت را\r\n2103 - محمّد بن سنان ، از عبد الاعلى بن اعين بر اين گونه آورده است كه از امام صادق عليه السّلام در بارهء مردى سؤال كردم كه در حال اعتكاف به هنگام شب ، در ماه رمضان با همسر خود مقاربت كرده است ، امام عليه السّلام فرمود : كفّاره بر او لازم مىآيد . گفتم : پس اگر به هنگام روز با او جماع كرده باشد ؟ فرمود : دو كفّاره بر ذمّه دارد .\r\n2104 - و ابن المغيره ، از سماعه روايت كرده است ، كه گفت : از امام صادق عليه السّلام در بارهء معتكفى سؤال كردم كه با همسرش مقاربت كند ، فرمود عمل او برابر با عمل كسى است كه روزى از ماه رمضان را افطار كرده باشد .\r\n2105 - و داود بن حصين ، از ابو العبّاس ، از امام صادق عليه السّلام روايت كرده است ، كه فرمود : رسول خدا صلَّى الله عليه و آله در ماه رمضان در دههء اوّل اعتكاف كرد ، سپس در دوم در دهه وسط ، و آنگاه در سوم در ده روزهء اواخر اعتكاف\r\n","description":"","footnote":"","page_name":" 546 ","page_number":546},
  {"content":"\r\nكرد ، سپس رسول خدا صلَّى الله عليه و آله همچنان در ده روزهء اواخر اعتكاف همى كرد .\r\n2106 - و ابن محبوب از ابو ايّوب ، از ابو بصير ، از امام صادق عليه السلام در بارهء زن معتكفى كه حائض شده باشد ، روايت كرده است كه فرمود : به خانه اش بازمىگردد ، پس چون پاك شد به سوى اعتكاف باز مىآيد ، و آنچه را كه بر ذمّه دارد برگزار مىكند .\r\n2107 - و حسن بن جهم ، از امام ابو الحسن عليه السّلام روايت كرده است ، كه از آن امام در بارهء معتكفى كه به سراغ همسر خود آيد سؤال كردم ؟ امام عليه السلام فرمود : در حال اعتكاف ميبايد نه شب به سراغ همسرش بيايد ، و نه روز .\r\n2108 - و از ميمون بن مهران روايت شده است ، كه گفت : در حضور امام حسن بن على عليه السّلام نشسته بودم كه مردى نزد آن حضرت آمد ، و گفت : اى فرزند رسول خدا ، فلان شخص مالى بر ذمّهء من دارد ، و مىخواهد مرا به زندان افكند امام عليه السّلام فرمود : به خدا قسم مالى در اختيار ندارم كه دين تو را بپردازم ، گفت :\r\nپس در اين باره با او گفتگو كن . حضرت عليه السّلام موزه اش را بر پا كرد ، گفتم :\r\n","description":"","footnote":"","page_name":" 547 ","page_number":547},
  {"content":"\r\nيا ابن رسول الله آيا اعتكافت را فراموش كرده اى ؟ فرمود : فراموش نكرده‌ام ، ولى از پدرم عليه السّلام شنيدم كه از [ جدّم 
  ] رسول خدا صلَّى الله عليه و آله روايت مىكرد كه فرمود :\r\nكسى كه در راه بر آوردن حاجت برادر مسلمانش بكوشد ، چنان است كه نه هزار سال خدا را با صيام روز و قيام شب عبادت كرده باشد .\r\nپايان مجلّد دوم\r\n\r\n","description":"","footnote":"","page_name":" 548 ","page_number":548}
  ]