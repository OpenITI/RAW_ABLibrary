[
  {"content":"\r\n\r\nمجموعهء آثار\r\n4\r\n( جلد چهارم از بخش اصول عقايد )\r\nتوحيد ، نبوّت ، اصل عدل در اسلام ، امامت ورهبرى ، معاد\r\n\r\n","description":"","footnote":"","page_name":" 1 ","page_number":1},
  {"content":"\r\n\r\n.\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n4\r\nمجموعهء آثار\r\nاستاد شهيد مطهرى\r\nانتشارات صدرا\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nمجموعه آثار استاد شهيد مطهري ( 4 )\r\nچاپ چهارم : فروردين 1377 مطابق با ذيحجه 1418\r\nتعداد : 3000 نسخه\r\nليتوگرافي ، چاپ صحافى : مؤسسه چاپ فجر . تلفن : 3119796\r\nهمكار فنّى : سازمان طرح واجراى كتاب\r\nناشر : انتشارات صدرا ( با كسب اجازه از شوراى نظارت بر نشر آثار استاد شهيد )\r\nكليهء حقوق چاپ و نشر مخصوص ناشر است .\r\n* تهران : خيابان ناصر خسرو ، مقابل دار الفنون ، كوچهء دكتر مسعود ، تلفن : 3915130 - دورنگار : 3119796\r\n* قم : خيابان ارام ، تلفن : 731522\r\nشابك : 964 - 5600 - 06 - 5\r\nISBN 964 - 5600 - 06 - 5\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n\r\nمقدمه\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nمقدمه\r\n\r\n","description":"","footnote":"","page_name":" 8 ","page_number":8},
  {"content":"\r\n فهرست مطالب \r\n","description":"","footnote":"","page_name":" 9 ","page_number":9},
  {"content":"\r\n فهرست مطالب \r\n","description":"","footnote":"","page_name":" 10 ","page_number":10},
  {"content":"\r\n فهرست مطالب \r\n","description":"","footnote":"","page_name":" 11 ","page_number":11},
  {"content":"\r\n فهرست مطالب \r\n","description":"","footnote":"","page_name":" 12 ","page_number":12},
  {"content":"\r\n فهرست مطالب \r\n","description":"","footnote":"","page_name":" 13 ","page_number":13},
  {"content":"\r\n فهرست مطالب \r\n","description":"","footnote":"","page_name":" 14 ","page_number":14},
  {"content":"\r\n فهرست مطالب \r\n","description":"","footnote":"","page_name":" 15 ","page_number":15},
  {"content":"\r\n فهرست مطالب \r\n","description":"","footnote":"","page_name":" 16 ","page_number":16},
  {"content":"\r\n فهرست مطالب \r\n","description":"","footnote":"","page_name":" 17 ","page_number":17},
  {"content":"\r\n فهرست مطالب \r\n","description":"","footnote":"","page_name":" 18 ","page_number":18},
  {"content":"\r\n فهرست مطالب \r\n","description":"","footnote":"","page_name":" 19 ","page_number":19},
  {"content":"\r\n فهرست مطالب \r\n","description":"","footnote":"","page_name":" 20 ","page_number":20},
  {"content":"\r\n فهرست مطالب \r\n","description":"","footnote":"","page_name":" 21 ","page_number":21},
  {"content":"\r\n . \r\n","description":"","footnote":"","page_name":" 22 ","page_number":22},
  {"content":"\r\n\r\n\r\n[ جلد چهارم 
  ]\r\n\r\nتوحيد\r\n\r\n","description":"","footnote":"","page_name":" 23 ","page_number":23},
  {"content":"\r\n . \r\n","description":"","footnote":"","page_name":" 24 ","page_number":24},
  {"content":"\r\n\r\n\r\nمقدمات\r\nبحث ما دربارهء توحيد يعنى ايمان به خدا و يگانگى خداست . مىدانيم كه سر سلسلهء تمام عقايد دينى اعتقاد به توحيد و اعتقاد به خداست . حالا ما در اينجا مىگوييم اعتقاد به خدا و توحيد ، هر دو را يك جور مىگيريم ، ولى بعد توضيح خواهيم داد كه آيا اعتقاد به خدا و اعتقاد به يگانگى خدا دو مسألهء جدا از يكديگر است يا اين دو مسأله توأم با يكديگر است و اعتقاد به خدا و يگانگى خدا از يكديگر جدايىپذير نيست . سر سلسلهء تمام معتقدات دينى ايمان به خداست . در كلمات حضرت امير هم هست : « اوّل الدّين معرفته » ( 1 ) اوّل دين ، آغاز دين ، پايهء دين ، ريشهء دين خداشناسى است . قرآن كريم تعبيري دارد ، مىگويد :\r\n الَّذِينَ يُؤْمِنُونَ بِالْغَيْبِ  ( 2 ) .\r\nاصلا ما به التفاوت مردمانى كه معتقد به اديان هستند و حتى فلاسفهء الهى كه ممكن است تابع دينى هم نباشند [ با مردمانى كه معتقد به دينى نيستند ، و به تعبير ديگر 
  ]\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء 1 .\r\n( 2 ) . بقره / 3 .\r\n","page_name":" 25 ","page_number":25},
  {"content":"\r\n\r\nما به التفاوت « الهى » و « مادى » همين يك كلمه است : ايمان به غيب . غيب يعنى پنهان ، يعنى حقايقى كه ظاهر نيست . « ظاهر نيست » به معنى اين است كه مستقيما محسوس و ملموس نيست . قرآن در جاهايى كلمهء « غيب » را در مقابل « شهادت » گذاشته است كه همان معناى « حضور » است . اين موجوداتى كه ما الآن داريم آنها را مىبينيم و حس مىكنيم و لمس مىكنيم اينها شهادتند . عالم طبيعت را روى همين اصطلاح قرآن « عالم شهادت » ناميده‌اند . يك نفر « الهى » با « مادى » در عالم شهادت يعنى در طبيعت اختلاف ندارد ، يعنى يك نفر الهى منكر شهادت و منكر طبيعت نيست ، طبيعت و شهادت را او همانطور مىشناسد كه يك نفر مادى مىشناسد ، ولى يك نفر الهى علاوه بر شهادت يا طبيعت به تعبير ديگرى ، به غيب و نهان هم معتقد است يعنى هستى و وجود را منحصر به مشهودات و محسوسات نمىداند ، به وجود نامحسوس و وجود غيبى هم اعتقاد دارد كه البته سر سلسلهء امور غيبى همانطور كه عرض كردم خداست .\r\nبعد از ايمان به خدا ايمان به ساير موجودات غيبى و به تعبير قرآن « ملائكه » پيدا مىشود . اعتقاد به وحى كه خودش غيب ديگرى است پشت سر اين پيدا مىشود . بعد اعتقاد به معاد كه يك غيب ديگرى است پيدا مىشود . همهء اينها غيب و نهان است .\r\nاين را عرض كرديم براى اينكه يك طرز تفكر و در واقع يك مغالطه‌اى - كه ظاهر هم اين است كه اين مغالطه جنبهء عمدى دارد - در ميان افكار اروپاييها يا كتابهاى فلسفىاى كه اروپاييها نوشته‌اند ديده مىشود كه اصلا پايهء اين حرف غلط است .\r\nاينها مىآيند طرز تفكر را اين جور تقسيم مىكنند ، مىگويند بعضيها ماترياليست هستند و بعضى ايده‌آليست . ماترياليست كيست ؟ كسى كه معتقد است به وجود ماده ، و وجود روح را - يعنى هر چه كه غير مادى باشد - منكر است . ايده‌آليست كيست ؟ كسى كه معتقد به وجود روح است ولى وجود ماده را منكر است . معلوم است كه اين يك حرف سخيفى است . البته اينها كه مىگويند ايده‌آليست ، بعد هم مطلق الهيون ، حكيمان الهى و صاحبان اديان ، تمام اينها را در جرگهء ايده‌آليسم ذكر مىكنند و ايده‌آليسم را هم اين جور تعبير مىكنند : انكار وجود ماده ، [ و ايده‌آليست 
  ] يعنى آن كه اصالت را - به قول آنها - براى روح قائل است و براى ماده اصالتى به هيچ نحو قائل نيست .\r\nاين حرف ، حرف اساسىاى نيست كه ما بگوييم آيا ماترياليست هستيم يا ايده‌آليست به آن مفهومى كه آنها تعريف كرده‌اند . بحث در اين است كه آيا هستى\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nمحدود و محصور است به عالم شهادت و طبيعت و محسوسات يا عالمى غير از عالم محسوس و عالم طبيعت و عالم شهادت وجود دارد ؟\r\n\r\nطرح مسأله\r\nدر مقدمهء اين بحث ، ما بعضى از مطالب را بايد حتما ذكر كنيم ، اگر ذكر نكنيم به نتيجه نخواهيم رسيد يا دير به نتيجه خواهيم رسيد . يكى از آنها اين است كه مسائل از نظر پيدا كردن راه حل بر دو قسم است : بعضى مسائل ، اشكال در پيدا كردن راه حل است به اين معنا كه طرح مسأله خيلى ساده است ، همهء افراد در طرح مسأله يك جور فكر مىكنند ولى بحث در پيدا كردن راه حلش است ، مثل مسائل سادهء رياضى ، يك مسأله را وقتى طرح مىكنند ، دو تا دانشجو يا دانش‌آموز كه مسأله را طرح مىكنند يك جور طرح مىكنند ، طرحش خيلى ساده است ولى يكى از آنها راه حلى برايش پيدا مىكند ، ديگرى راه حل پيدا نمىكند . به اصطلاح منطقيين تصورشان از مسأله يك جور است ولى در تصديق به حكم با همديگر اختلاف پيدا مىكنند . يك كسى يك برهانى براى اثبات همين كه تصور شده پيدا مىكند و ديگرى پيدا نمىكند . بعضى از مسائل - كه معمولا مسائل فلسفى از اين قبيل است - اشكال عمده در طرح صحيح خود مسأله است كه مسأله از اوّل صحيح طرح شود و اغلب مسأله به صورت صحيحى طرح نمىشود و اشكالاتى هم كه پيدا مىشود از كيفيت طرح پيدا مىشود ، يعنى يك آدم مفكّر از اوّل مسأله را به يك شكل ناصحيحى طرح مىكند ، بعد هم بيست سال رويش كار مىكند به نتيجه‌اى نمىرسد چون از اول صحيح طرح نكرده ، و مىگويند يك تفاوتى كه ميان مسائل فلسفى و ساير مسائل وجود دارد اين است كه مسائل فلسفى را عمده بايد خوب تصور كرد . زحمت در اين است كه انسان مسأله را آن جورى كه هست از اوّل خوب در ذهن خودش طرح كند . اگر بتواند مسأله را خوب طرح كند ، بعد پيدا كردن راه حلش برايش آسان است ، لغزشگاهش همين است كه آن را صحيح طرح نكند ، بعد هم يك عمر معطل مىشود ، آخرش هم به جايى نمىرسد ، و اين مطلب درباره توحيد فوق العاده صادق است . عمده اين است كه ما اين مسأله را از اوّل صحيح طرح كنيم و همهء اشتباهات ، ايرادها ، اشكالها ، شكلها و شبهه‌ها هم روى همين است كه تصور افراد از اين مسأله تصور صحيحى نيست .\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nالبته ما بعد توضيح مىدهيم ولى از همين جا يك مطلبى را توجه بفرماييد . ممكن است در ذهن بسيارى از اشخاص اين حرف بيايد كه آقا شما مىگوييد توحيد فطرى است ، هر كسى به حكم فطرتش آن را دريافت مىكند ، اگر توحيد فطرى مىبود افراد بشر درباره‌اش اختلاف نمىكردند ، پس چرا بشر هميشه در دنيا اين جور بوده است كه دو اردو را در اين مسأله تشكيل مىداده است : اردوى موحدين ، اردوى منكرين ؟\r\nالآن هم اگر شما برويد سراغ دانشمندان درجه اوّل دنيا ، مىبينيد تقسيم مىشوند به دو دسته : بعضها خدا را قبول دارند و بعضيها خدا را قبول ندارند . پس [ توحيد 
  ] لا اقل فطرى نيست ، يك مسألهء بسيار بسيار معضل غير فطرى [ است 
  ] ، مشكلى است كه هنوز بشر نتوانسته است يك راه حل قطعى براى آن پيدا كند . نظير سرطان است در طب كه هنوز علما نتوانسته‌اند علت و داروى آن را كشف كنند . فرضيه‌ها و نظريه‌هايى در اينجا وجود دارد و هر عده‌اى هم يك فرضيه را تأييد مىكنند و دنبال آن هستند اما وحدت نظرى هم در دنيا پيدا نشده . خوب ، براى اين است كه مسأله مسألهء مشكلى است ، مسأله بسيار معضلى است . جواب ما اين است كه مسألهء توحيد مسألهء سهل و ممتنع است . اگر كسى به نحو صحيحى اين مسأله را طرح كند ، در تصديق آن ترديدى نمىكند ، مردّد نمىشود . اشكالات همان دانشمندان درجه اوّلى كه شما مىگوييد ، وقتى كه وارد بحثشان مىشويد ، مىبينيد يك چيزى را پيش خودشان فرض و تصور كرده‌اند و اسم « خدا » را روى آن گذاشته‌اند ، بعد همهء شكها ، شبهه‌ها و ايرادها را روى همان مفروض خودشان [ بنا 
  ] كرده‌اند . حالا علت اينكه اين مسأله اين جور مىشود چيست ؟ البته علتهايى دارد .\r\nخوب ، ممكن است شما بپرسيد كه اين مسألهء توحيد را مگر دو جور يا بيشتر مىشود طرح كرد ؟ و اگر چه جور طرح كنيم به اشتباه مىافتيم و چه جور طرح كنيم به اشتباه نمىافتيم ؟ اين را من با يك مثال توضيح مىدهم . ببينيد ، ما مىخواهيم وجود خدا را اثبات كنيم ، ببينيم خدا هست يا نيست . اشيائى را كه مىخواهيم هستى و نيستى آنها را اثبات كنيم از اوّل بايد بدانيم دو جورند . يك وقت هست كه ما در مقام اثبات موجودى از موجودها به عنوان يك جزء از اجزاى عالم هستيم . فرض كنيد افرادى كه دربارهء عناصر بحث مىكنند كه عدد عناصر چقدر است ، مىگوييم فلان عنصر را فلان دانشمند كشف كرده . هر عنصر از عناصرى كه در اين عالم هست يك جزء از اجزاى اين عالم است . يا دربارهء ستارگان مىگوييم فلان ستاره را فلان كس\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nكشف كرده . معنايش اين است كه در ميان اين موجودات عالم ، مثلا در منظومهء شمسى قبلا خيال مىكردند كه هفت‌تا يا هشت‌تا سياره هست ، اخيرا يك سيارهء ديگر هم در كنار اين سياره‌ها كشف شد ، معلوم شد كه نه ، يك سيارهء نهمى هم در اين منظومهء شمسى وجود دارد ، يعنى موضوعى كه ما به دنبال آن هستيم و آن را جستجو مىكنيم شيئى از اشياء عالم است در كنار ساير اشياء ، كه اشياء را ما مىشماريم مىگوييم فلان شىء ، فلان شىء ، فلان شىء ، يكى هم فلان شيء ديگر . اين يك جور است . يك وقت هست كه ما وقتى دربارهء اثبات وجود يك چيزى بحث مىكنيم ، آن چيز شيئى در كنار ساير اشياء نيست ، آن شىء اگر باشد ، با همهء اشياء و در همهء اشياء هست و اگر نباشد در هيچ جا وجود ندارد . چطور ؟ حال مثال عرض مىكنم .\r\nمىدانيد كه يكى از مسائلى كه علما و فلاسفه از قديم الايام دربارهء آن بحث كرده‌اند مسألهء زمان است كه آيا زمان وجود دارد يا وجود ندارد . عدهء زيادى معتقد بودند كه اساسا زمان وجود ندارد ولى البته عقيدهء اكثر هميشه اين بوده كه نه ، زمان وجود خارجى دارد . اگر كسى بخواهد اين جور در جستجوى زمان باشد كه همين طورى كه مثلا يك ستاره‌شناس دنبال اين است كه يك ستاره را در عالم پيدا كند در كنار ستاره‌هاى ديگر ، يا يك طبيعىدان دنبال اين است كه يك عنصرى را در كنار عنصرهاى ديگر پيدا كند ، به عنوان يك پديده از پديده‌هاى عالم جستجو كند ، بگويد برويم بگرديم ببينيم يك چيزى به نام زمان در ميان موجودات عالم پيدا مىكنيم يا پيدا نمىكنيم ، اگر كسى اين جور در جستجوى زمان باشد ، او اگر نابغه‌ترين افراد بشر باشد و ميليونها سال دنبال زمان بگردد زمان را نمىتواند پيدا كند ، بگويد مثلا ببينيم ما در زير يك ذره‌بينى مىتوانيم زمان را پيدا كنيم ، در پشت يك تلسكوپى مىتوانيم زمان را پيدا كنيم ، در يك لابراتوار در ضمن يك تجزيه‌اى مىتوانيم زمان را پيدا كنيم . آدمى كه تصورش از زمان به عنوان جزئى از اجزاى طبيعت در كنار ساير اجزاى طبيعت است ، تا ابد جستجو كند زمان را پيدا نمىكند . آخرش خسته مىشود مىگويد زمان وجود ندارد . مكان را هم اگر كسى بخواهد اين طور جستجو كند از همين قبيل است .\r\nاما اگر كسى از اوّل تصورش دربارهء زمان به اين نحو نباشد كه بخواهد يك جزء از اجزاى عالم را پيدا كند ، بلكه بخواهد يك جنبه از جنبه‌هاى عالم را پيدا كند [ قضيه فرق مىكند 
  ] . « يك جنبه از جنبه‌هاى عالم » يعنى اين موجوداتى كه ما الآن داريم مىبينيم ، اين موجودات سه بعدى كه داراى طول و عرض و عمق هستند ، آيا هر\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nموجودى در متن واقع داراى يك امتداد و يك كشش ديگرى به نام « كشش زمانى » هست يا نه ؟ يعنى او زمان را جدا از اشياء ديگر جستجو نمىكند ، زمان را در اشياء جستجو مىكند ، مىخواهد ببيند آيا اگر زمان وجود داشته باشد معنايش اين است كه بخشى از وجود من را زمان تشكيل مىدهد ؟ بخش ، نه به معنى قسمتى از وجود من ، بلكه همين طورى كه طول و عرض و ارتفاع در خارج سه امر جدا از يكديگر نيستند - فقط يك فرضى است كه ما روى شىء واحد مىكنيم - يك امتداد و يك بعد ديگرى هم در من وجود دارد ، در آن گياه هم وجود دارد ، در آن سنگ هم وجود دارد ، در خورشيد هم وجود دارد ، يعنى عالم در متن واقع يك كشش بالخصوصى دارد غير از اين سه كشش طول و عرض و ارتفاع كه نام آن كشش « زمان » است . اين جور اگر شخص بخواهد تصورى از زمان داشته باشد ، ديگر زمان را به عنوان پديده‌اى در عرض ساير پديده‌ها جستجو نخواهد كرد ، بلكه مىخواهد ببيند در پديده‌هاى طبيعت يك جنبه‌اى كه بشود نام « زمان » روى آن گذاشت وجود دارد يا وجود ندارد . پس ببينيد طرح يك مسأله چقدر تفاوت مىكند .\r\nدر باب خدا البته اين مثالى كه عرض كرديم صد در صد مثال منطبق نيست چون بالاخره زمان بعد است ، خدا بعد نيست ، ولى در اين جهتى كه منظور ما بود مثال ، مثال رسايى است . اگر كسى در جستجوى خدا باشد به عنوان اينكه يك موجودى جدا از همهء موجودات ديگر و در ميان موجودات ديگر به نام خدا بخواهد پيدا كند ، بگويد مثلا سنگ هست ، خاك هست ، هوا هست ، آب هست ، گياه هست ، اينها يك موجوداتى هستند ، در ميان اين موجودات يك موجود ديگرى هم هست به نام خدا ، فرقش فقط اين است كه او به چشم ديده نمىشود ، اينهاى ديگر به چشم ديده مىشوند ، اگر كسى اين جور مسأله را طرح كند از اوّل اشتباه كرده ، يعنى اصلا خدا را خدا تصور نكرده .\r\nاگر خدايى در عالم وجود داشته باشد او نمىتواند يك چنين وجود محدودى باشد در كنار ساير موجودات . او يك موجودى بايد باشد كه به تعبير قرآن كريم :\r\n وَ هُوَ مَعَكُمْ أَيْنَ ما كُنْتُمْ  ( 1 ) .\r\nهر كدام از شما هر جا كه هستيد او با شما هست .\r\n\r\n\r\n\r\n\r\n","description":"","footnote":"\r\n( 1 ) . حديد / 4 .\r\n","page_name":" 30 ","page_number":30},
  {"content":"\r\n\r\n هُوَ الْأَوَّلُ وَ الْآخِرُ  ( 1 ) .\r\nاول موجودات اوست ، آخر موجودات هم اوست .\r\nاز اين ديگر تعبير رساترى دربارهء خدا نمىشود پيدا كرد . وقتى مىگوييم خدا يعنى اوّل موجودات ، يعنى آن كه موجودات از او پيدا شده‌اند ، و آخر موجودات [ يعنى 
  ] آن كه موجودات به او بازگشت مىكنند . دربارهء آخرت قرآن اين طور مىفرمايد :  « يَعْلَمُونَ ظاهِراً مِنَ الْحَياةِ الدُّنْيا وَ هُمْ عَنِ الْآخِرَةِ هُمْ غافِلُونَ »  ( 2 ) اينها يك ظاهره‌اى ، نمودى ، پديده‌اى از زندگى دنيا مىبينند ، اما از آخرت كه از اين نوع نيست غافل هستند ، يعنى نسبت دنيا و آخرت را نسبت ظاهر و باطن حساب مىكند .\r\nغرض اين جهت است كه عمده مسأله‌اى كه در باب توحيد هست صحيح طرح كردن آن است . يك مسائلى كه ما بايد بعد صحبت كنيم ، از حالا - و لو به نحو اشاره - عرض مىكنيم :  « لَيْسَ كَمِثْلِهِ شَيْءٌ »  ( 3 ) را انسان در تصور اوّلش از خدا بايد در نظر داشته باشد .\r\n لَيْسَ كَمِثْلِهِ شَيْءٌ  .\r\nهيچ چيزى مانند او نيست ، او مانند ندارد .\r\nاين مفهومهاى « سبحان اللَّه » ، « سبحان ربّى العظيم » ، « سبحان ربّى الاعلى » ،  « سُبْحانَ رَبِّكَ رَبِّ الْعِزَّةِ عَمَّا يَصِفُونَ »  ( 4 ) و « اللَّه اكبر » ، اين مفاهيم را انسان در تصور اولى كه مىخواهد از خدا داشته باشد بايد در ذهنش داشته باشد . خدا منزه است از توصيفاتى كه اينها مىكنند ؛ خداى من ، پروردگار عظيم من منزه است از توصيفى كه خود من مىكنم . « اللَّه اكبر » يعنى « اللَّه اكبر من ان يوصف » . انسان دربارهء موجودى بحث مىكند كه اصلا برتر است از وصف او و از توصيف او ، منزه است از هر گونه محدوديتى و از هر گونه نقصى .\r\n « فَأَيْنَما تُوَلُّوا فَثَمَّ وَجْهُ اللَّهِ »  ( 5 ) ببينيد خدايى كه قرآن بيان مىكند اين است : « رو به هر طرف كه بايستيد رو به خدا ايستاده‌ايد » . اين خاصيت آن موجودى است كه جزئى از اجزاى\r\n\r\n\r\n\r\n\r\n","description":"","footnote":"\r\n( 1 ) . حديد / 3 .\r\n( 2 ) . روم / 7 .\r\n( 3 ) . شورى / 11 .\r\n( 4 ) . صافّات / 180 .\r\n( 5 ) . بقره / 115 .\r\n","page_name":" 31 ","page_number":31},
  {"content":"\r\n\r\nعالم نيست ، ذاتش بر همهء اشياء احاطه دارد و او با همهء اشياء هست  ( فَأَيْنَما تُوَلُّوا فَثَمَّ وَجْهُ اللَّهِ )  .\r\nيك مثال ديگرى هم اينجا عرض كنيم براى اينكه همين طرح مسأله كاملا روشن شود . مثال خوبى است : فرض كنيد شما در جايى ايستاده‌ايد و روبروى خودتان را نگاه مىكنيد مىبينيد افرادى ، اشخاصى ، ماشينهايى از جلوى شما دارند عبور مىكنند و مىروند . صد در صد داريد آن را مىبينيد ( البته مثال است ، حال شما در جهات مثال خدشه نكنيد ) . در ابتدا هم كه نگاه مىكنيد ، اينها را اشخاص مىپنداريد يعنى خيال مىكنيد در اين جهت روبروى شما يك خيابانى هست ، يك بازارى هست ، افرادى هم در همانجا هستند دارند حركت مىكنند و مىروند . يك كسى پيدا مىشود مىگويد آقا اينهايى كه شما دارى مىبينى نمىگويم غلط مىبينى ، واقعا دارى مىبينى ، واقعا هم اشخاصى مىروند كه تو مىبينى اما اينهايى كه تو مىبينى يك سلسله صورتهايى است كه حقيقتش در پشت سر تو قرار گرفته ؛ يعنى در مقابل تو آينه‌اى است ، تو آينه را نمىبينى ؛ آن يك آينهء بزرگ و صافى است ، تو اينجا ايستاده‌اى و به پشت سر خودت توجه ندارى ، از روبرويت مىبينى خيابانى و ماشينى و آدمهايى دارند مىروند ، خيال مىكنى آنجا خيابان است ، اصل اين پشت سر است .\r\nاين همان مثلى است كه افلاطون ذكر كرده . فرض مىكند يك عده افرادى را كه در يك غار زندگى مىكنند . مىگويد يك افرادى را ما فرض مىكنيم كه از اوّل عمرشان در يك غار بزرگ شده‌اند ولى ترتيبشان را اين جور قرار داده‌اند كه پشت اينها به بيرون غار است و رويشان به طرف عقب غار و در جلوى روى آنها هم يك ديوارى هست . از مقابل در غار اشيائى و افرادى مىآيند مىگذرند ؛ گاهى انسانهايى عبور مىكنند ، گاهى حيوانهايى عبور مىكنند . سايهء اينها در آن ديوار روبرو مىافتد .\r\nاينها هم آنها را نگاه مىكنند و چون از اوّل آن حقايق را نديده‌اند مسلّم اين سايه‌ها را حقيقت اصلى فرض مىكنند ، تا بعد كه متوجه مىشوند پشتشان به در غار است و اينجا يك آدمهايى عبور مىكنند و اين سايه‌ها حقيقت است ، نه اينكه حقيقت نيست ، اما حقيقتى است كه ظلّ حقيقت ديگر است ، سايهء حقيقت ديگر است . مىگويد افرادى كه اين دنيا و حقايق اين دنيا را مىبينند ابتدا اينها را اصل مىپندارند ولى بعد كه به قول او افراد با عالم « مثل » آشنا شدند مىفهمند كه اين افراد سايه‌هاى آن مثالها هستند ، حقيقت اينها در جاى ديگر است .\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nپس ببينيد ، در مثالى هم كه افلاطون ذكر كرده بحث در اين نيست كه در ميان اين سايه‌ها كه ما مىبينيم يك سايهء ديگر هم مثل خود اينها وجود دارد يا وجود ندارد ؛ بحث در اين است كه آيا اين سايه‌ها استقلال دارند يا سايه هستند .\r\nپس منظور ما اين بود كه در مسألهء توحيد ، اوّل ما جورى وارد مسأله بشويم كه براى خودمان صحيح طرح كرده باشيم . ما مىخواهيم اثبات وجود خدا بكنيم . خدا يعنى حقيقتى كه خالق و مبدأ و اوّل همهء اشياء است ، حقيقتى كه بازگشت همهء اشياء به سوى اوست ، حقيقتى كه نامتناهى و نامحدود است و هيچ محدوديت زمانى ، مكانى ، غير زمانى و مكانى نمىپذيرد . ما در مقام اثبات يك چنين مطلبى هستيم .\r\n\r\nآيا وجود خدا اثبات‌پذير است ؟\r\nحالا ببينيم اگر ما بخواهيم اين مسأله را اثبات كنيم ، آيا راهى براى اثبات اين جور مسائل و بالخصوص اين مسأله داريم يا نداريم . مىدانيد كه يك فكرى در دنياى امروز بالخصوص يعنى در قرون جديد در اروپا پيدا شده و آن فكر اين است كه مسألهء خدا براى بشر قابل حل نيست . نه اينكه وجود خدا را انكار مىكنند ، [ بلكه 
  ] مىگويند مسألهء خدا براى بشر قابل حل نيست ؛ بشر قادر نيست كه وجود خدا را اثبات كند و هم قادر نيست وجود خدا را نفى كند . اينها ، هم به منطق الهيون اعتراض دارند و هم به منطق مادّيون . مىگوييم چرا ؟ مىگويند براى اينكه ابزار تحقيق در اين مسأله به بشر داده نشده ؛ اصلا بشر فاقد اين ابزار است . آن ابزارى كه براى تحقيق به بشر داده شده است ، حواس است و بشر فقط قدرت دارد در محسوسات تحقيق كند ، بگويد فلان چيز هست يا فلان چيز نيست ، فلان چيز هم كه هست كيفيتش چيست ؟\r\nفلان چيز هم كه نيست كيفيتش چيست ؟ ماوراى محسوس ، نفيا و اثباتا از قلمرو تحقيق و جستجوى بشر خارج است . بنابراين بشر نبايد وارد اين بحث بشود . يك چنين نظريه‌اى است . اين نظريه البته نظريهء درستى نيست ، يعنى در واقع نظريه‌اى است دربارهء انسان و محدوديت ذهن انسان و اينكه قلمرو قضاوت انسان محدود است به محسوسات ، و اين در علم اصل است ، بلكه اصلا هر علمى كه بشر پيدا مىكند به امورى پيدا مىكند كه براى او محسوس باشد ؛ انسان به ما وراء محسوس ، نفيا و اثباتا راه ندارد .\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nاين فكر درست نيست . چرا درست نيست ؟ براى اينكه نه تنها مسألهء خدا [ بلكه 
  ] در بسيارى از مسائل ديگر نيز ما بدون اينكه حس كرده باشيم ، وجود آنها را درك مىكنيم . از همه واضح‌تر خود علّيت است . آيا بشر علّيت را درك مىكند يا درك نمىكند ؟ علت و معلول به اين معنا كه در ميان دو شىء يكى را منشأ مىداند و ديگرى را ناشى ، الف را منشأ براى ب مىداند و ب را ناشى از الف . ممكن است كسى خيال كند علّيت همان توالى زمانى است . توالى يا معيّت زمانى غير از علّيت است . دو شىء ممكن است همزمان باشند و هيچ كدام علت و معلول يكديگر نباشند . دو شىء ممكن است توالى زمانى داشته باشند ( هميشه يكى كه پيدا مىشود ديگرى پشت سرش پيدا مىشود ) ولى در ميان اينها علّيت نباشد . آن دركى كه انسان از علّيت دارد يك نوع وابستگى وجودى است ، همين است كه ما از آن تعبير به « نشوّ » مىكنيم ، مىگوييم يك موجود از موجود ديگر ناشى شده است ، مىگوييم هستى يكى از اين دو موجود بستگى دارد به هستى ديگرى به طورى كه يك حكمى مىكنيم مىگوييم اگر آن اوّلى نبود دومى محال بود كه وجود پيدا كند . اين بالاتر از توالى است . چشم انسان توالى يا معيّت را مىبيند . چشم هيچ وقت حكم نمىكند كه از اين دو يكى ناشى از ديگرى است و بالاخص اين جور حكم نمىكند كه از اين دو يكى وجودش وابسته به ديگرى است به طورى كه اگر آن اوّلى نباشد دومى محال است . اصلا خود همين مفهوم « محال » يك مفهوم نامحسوسى است و جزء اصول فكرى بشر هم هست . شما در مسائل برهانى وقتى بر يك مسأله‌اى برهان اقامه مىكنيد مثلا در يك مسألهء رياضى و مىگوييد : سه زاويهء مثلث مساوى با دو قائمه است ، اگر از شما بپرسند : در چند احتمال اين جور است ؟ آيا مثلا در صد احتمال ، شصت احتمال ، هشتاد احتمال ، نود احتمال اين جور است ؟ مىگوييد : نه ، صد در صد اين جور است . بعد بگويد : حال آيا اين مانعى دارد كه يك روزى يك مثلثى هم استثنائا در دنيا پيدا بشود كه مثلث باشد و سه زاويه‌اش مساوى با دو قائمه نباشد ؟ مىگوييد : نه ، محال است . اين دركى كه انسان از « محال » دارد ، از حوزهء محسوسات خارج است . انسان هرگز محال بودن را [ با حواس 
  ] درك نمىكند ، كما اينكه « ضرورت » يعنى اجتناب‌ناپذيرى را هم كه نقطهء مقابل محال است هرگز درك نمىكند . اين زمينه زمينهء خيلى طولانىاى است . اين فكر فكر غلطى است كه انسان بگويد حوزهء مدركات و قلمرو ادراكات انسان محدود است به محسوسات ، و هر چيزى كه محسوس نباشد غير قابل [ تحقيق 
  ] است نفيا و\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nاثباتا .\r\nهمان « زمان » هم كه عرض كرديم ، همين طور است . زمان را علم پذيرفته است ولى آيا زمان محسوس است ؟ زمان را انسان با چشم مىبيند ؟ با دست لمس مىكند ؟\r\nبا گوش مىشنود ؟ با كدام حس از اين حواسى كه بشر دارد وجود زمان را حس مىكند ؟ هيچ حسى . پس اين جور نيست كه ما بگوييم اساسا اين مسائل از حوزه و قلمرو تحقيق بشر خارج است . نه ، بشر داراى يك نيروى فكرى و يك استعداد فكرى هست كه مىتواند دربارهء اين مسائل اظهار نظر كند . حالا يك مثال ذكر كنم خوب است . لا بد به اين مسأله‌اى كه به نام « دور » معروف است توجه داريد . خوب ، فلاسفه مىگويند ولى غير فلاسفه هم مىگويند ، دور را هر كسى عقلا محال مىداند . اصلا محالها كه محسوس نيست ؛ اگر محسوس بود بايد موجود باشد تا آدم احساس كند ، و اگر موجود بود كه محال نبود . آيا كدام ذهن است كه يقين و قطع نداشته باشد به محال بودن دور ، بلكه علمش به محال بودن دور از علمش به وجود خورشيد ضعيف‌تر نيست .\r\nدور چيست ؟ اگر شما يك مسأله‌اى را بخواهيد اثبات كنيد ، چنانچه پايهء اثبات آن را يك مسألهء ديگر قرار بدهيد ، يعنى اين مسأله را اثبات كنيد به دليل يك مسألهء ديگر كه آن مسأله را پايه قرار داده‌ايد ، بعد وقتى مىخواهيد آن مسأله را اثبات كنيد ، اين مسأله را پايه براى آن قرار بدهيد ، مىگوييد آقا اين درست نيست ، براى اينكه صحت مسأله‌اى كه اسمش « الف » است موقوف به اين است كه من اوّل مسألهء « ب » را اثبات كرده باشم ، بر من ثابت شده باشد تا بتوانم مسألهء « الف » را اثبات كنم . بعد به مسألهء « ب » كه مىرسيد مسألهء « ب » را شما به دليل مسألهء « الف » مىخواهيد اثبات كنيد ، مىگوييد پس اوّل مسألهء « الف » بايد براى من اثبات شده باشد تا مسألهء « ب » [ اثبات شود 
  ] . اين درست نيست ؛ چنين چيزى محال است . هيچ وقت اين دو مسأله براى من اثبات نخواهد شد . محال است كه اين دو مسأله بتوانند همديگر را ثابت كنند .\r\n[ مثال 
  ] ساده‌ترش : شما يك نفر را نمىشناسيد كه اين آدم خوبى هست يا نه .\r\nمىگوييد من نمىدانم اين آدم درستى است يا نه . ديگرى مىگويد آقا از آقاى « الف » بپرسيد . مىگوييد آخر من آقاى « الف » را هم نمىشناسم . من بايد او را بشناسم كه آدم خوبى است يا نه ؟ مىگويد از آقاى « ب » بپرس . مىگوييد اين كه درست در نمىآيد ؛ من مىخواهم بفهمم آقاى « ب » آدم خوبى است يا نه ، شما مىگوييد از آقاى « الف » بپرس . من آقاى « الف » را هم نمىشناسم . مىگويد خوب ، او را هم اگر\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nمىخواهى بدانى آدم خوبى است يا نه ، از آقاى « ب » بپرس . مىگوييد پس محال است كه من از اين راه بتوانم خوبى و بدى آقاى « ب » را بفهمم ، چون اگر بخواهم خوبى آقاى « ب » را بفهمم بايد به دليل آقاى « الف » خوبى او را بفهمم و اگر خوبى آقاى « الف » را بخواهم بفهمم به دليل خوبى آقاى « ب » [ بايد بفهمم 
  ] ؛ يكى از اينها قبلا از راه ديگر بايد براى من اثبات شده باشد . امثال اينها البته خيلى زياد است .\r\nتسلسل هم از اين قبيل است و هزارها مثال از اين قبيل مىشود پيدا كرد . پس اين مسأله را هم ما طرد مىكنيم ، بيش از اين هم درباره‌اش بحث نمىكنيم كه كسى بگويد خدا يك مسألهء قابل اثباتى نيست براى اينكه محسوس نيست . نه ، اين دليل نمىشود .\r\nممكن است يك امر ، معقول باشد و محسوس نباشد و قابل اثبات باشد . اين هم يك مطلب ديگر و در حقيقت مقدمهء دوم .\r\n\r\nتأثير محدود بودن فضاى عالم در مسألهء توحيد\r\nمقدمه سومى كه ما بايد اينجا عرض كنيم اين است : به همان دليل كه گفتيم ، ما خدا را كه جستجو مىكنيم به معناى اين است كه يك حقيقت كامل نامحدودى را جستجو مىكنيم نه يك شىء را در ميان اشياء ديگر از اشياء اين عالم . پس ما خدا را در صفحهء زمان و در صفحهء مكان جستجو نمىكنيم ، يعنى در ميان اين موجودات زمانى نمىگرديم ببينيم خدا در كجاى زمان قرار گرفته ؛ در ميان موجودات مكانى هم نمىگرديم [ ببينيم 
  ] اين خدا در كجا قرار گرفته است ، بلكه خدا آن قدر وجود كلى و محيط دارد كه در واقع ما مىخواهيم ببينيم كه آيا اين عالم هستى غير از صفحهء زمان و صفحهء مكان صفحهء ديگرى هم كه صفحهء نهان هست دارد يا ندارد . بنابراين زمان و مكان را در مسألهء خدا نبايد دخالت داد ، كه به اين نتيجه رسيديم .\r\nمسألة : آيا ما اگر قائل به خدا باشيم بايد قائل باشيم به محدود بودن مكان ؟ كه اگر ما قائل شديم به نامحدود بودن مكان ، با اعتقاد به وجود خدا منافات دارد ؟ يعنى اين ابعاد ، فضا به اصطلاح [ متناهى است ؟ 
  ] مىدانيد كه دو فرضيه در اين مسأله از قديم بوده ، هنوز هم به صورت دو فرضيه هست . آيا اين فضا ، ابعاد ، متناهى است يا غير متناهى ؟ يك مسأله‌اى است . آيا ابعاد عالم نامتناهى است ، به هيچ جايى منتهى نمىشود ؟ صحبت يك ميليارد سال نورى ، ده ميليارد سال نورى ، صدها ميليارد سال\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nنورى ، اين حرفها نيست ، اگر ما صدها صدها هزارها هزارها ميليارد سال نورى هم برويم ، باز مثل اين است كه در نقطهء اول هستيم ، چون به جايى منتهى نمىشود . يا نه ، عالم از نظر بعد فضايى محدود است ؟ الآن دو فرضيه است . در اين بحثهايى كه ميان اينشتين و موريس مترلينگ هست ، يكى راجع به همين جهت است كه اينشتين روى فرضيهء خودش معتقد است كه فضا محدود است ؛ مترلينگ مىگويد نه ، فضا محدود نيست .\r\nآيا محدود بودن و نامحدود بودن فضا در مسألهء توحيد اثر دارد كه لازمهء توحيد اين است كه ما بگوييم فضا محدود است يا بگوييم فضا محدود نيست ؟ نه ، پس اين كارى به توحيد ندارد . بعضيها خيال مىكنند كه خدا يعنى آنكه بعد كه فضاى عالم تمام شد نوبت به خدا و ملائكه مىرسد . « محدود بودن فضاى عالم » را جزء شرايط توحيد مىدانند . خدا در آسمان است ، پس بالاخره بايد آسمانى به آن معنا باشد ، يعنى اين عالم بايد محدود بشود در جايى كه پشت اينجا ديگر جاى خدا باشد . اين حرفها حرفهاى نامربوط است .\r\nاولين بارى كه شورويها گاگارين را به فضا فرستادند ، در روزنامه خواندم - يادم نيست كى اين حرف را گفته بود ، البته از خارجيها گفته بودند - كه گاگارين به نقطه‌اى رسيد كه از همهء مردم به خدا نزديكتر بود براى اينكه به آن طرف عالم نزديكتر شد ، ديگر از همه بيشتر رفت به آن طرف عالم ، به مرز عالم نزديك شد پس به مرز خدا نزديكتر شد . آيا چنين حرفى است ؟ البته نه . خدايى كه بخواهد در كنار عالم قرار بگيرد يعنى از اين طرف ، مكان بيايد تا اينجا ، آن طرف خدا قرار بگيرد ، ميان او و عالم مرزى قرار گرفته باشد ، او اصلا خدا نيست . خدا آن است كه در زمين و در آسمان و در ميان تمام ذرات موجودات على السّويّه است .\r\n وَ هُوَ اللَّهُ فِي السَّماواتِ وَ فِي الْأَرْضِ  ( 1 ) .\r\nاوست خدا ، در آسمان است و در زمين است .\r\nاگر ما از اينجا بر يك مركب نورى سوار بشويم ، يك ميليارد سال از اين فضا برويم ، نسبتمان با خدا همان نسبتى است كه در اين نقطه نشسته‌ايم ، از آن طرف هم\r\n\r\n\r\n\r\n\r\n","description":"","footnote":"\r\n( 1 ) . انعام / 3 .\r\n","page_name":" 37 ","page_number":37},
  {"content":"\r\n\r\nبرويم همين جور است .  « فَأَيْنَما تُوَلُّوا فَثَمَّ وَجْهُ اللَّهِ »  معنايش اين است . پس مسألهء محدود بودن مكان و نامحدود بودن مكان در مسألهء توحيد اثر ندارد . اين را در نظر داشته باشيد تا بسيارى از حرفها از ميان برود .\r\nبالاتر از اين ، مسألهء محدود و نامحدود بودن زمان هم از همين قبيل است . در مكان كمتر اين حرف را مىزنند ولى در زمان بيشتر مىگويند . بسيارى از افراد خيال مىكنند كه لازمهء اعتقاد به وجود خدا اين است كه زمان محدود باشد يعنى عالم آغاز داشته باشد . « آغاز داشته باشد » يعنى چه ؟ يعنى همين عالمى كه الآن ما داريم ، برويم جلو بگوييم صد هزار سال پيش عالم بوده است ( حالا با يك شكل ديگرى ، كيفيتش فرق مىكند ) ، يك ميليون سال پيش عالم بوده است ، يك ميليارد سال پيش عالم بوده است ، ده ميليارد سال پيش عالم بوده است ، ولى بالاخره ما به جايى مىرسيم كه در آنجا ديگر عالم نبوده است ؛ يعنى زمان محدود است ، زمان متناهى است و ما بايد زمان را متناهى بدانيم تا بتوانيم خدا را اثبات كنيم ، چرا ؟ براى اينكه در آن وقت بوده كه خدا عالم را ايجاد كرده . چون اگر زمان محدود نباشد پس كى خدا عالم را خلق كرد ؟\r\nجوابش اين است كه خدا كه عالم را خلق كرده ، اساسا كى ندارد ؛ اين كىها مال ماست . خدا الآن هم دارد عالم را خلق مىكند ، الآن هم عالم در حال خلق شدن است ، مىخواهد عالم آغاز و ابتدا داشته باشد ، مىخواهد نداشته باشد . من نمىخواهم بگويم صد در صد عالم آغاز دارد يا صد در صد عالم آغاز ندارد - چون از نظر علمى همين مسأله هم الآن محل بحث است كه آيا اين عالم يك آغازى دارد يا آغاز ندارد - بلكه روى اصول توحيدى بايد گفت عالم آغاز ندارد . گيرم اين عالم آغاز دارد ، باز به شكل ديگرى يك عالم ديگرى بايد باشد . حالا بحثش را شايد بعد كرديم . لازمهء اينكه عالم خدا داشته باشد و خداوند فيّاض بالذّات است ، قديم الاحسان است ، اين است كه تا خدا بوده مخلوقات هم داشته . اصول توحيد ايجاب مىكند كه اين جور بگوييم ، گواينكه از نظر اصول علمى اين مسأله هنوز ثابت نشده . غرضهم اين جهت است كه اين حرف را ما بايد از گوش خودمان بيرون كنيم كه زمان را حتما بايد محدود بگيريم تا خدا را اثبات كنيم ، و اين در فكر بسيارى از موحدين اروپايى وجود دارد ؛ اصلا وقتى مىخواهند خدا را اثبات كنند دنبال محدود بودن زمان مىروند . براى اينها خدا يعنى كسى كه روز اوّل عالم را خلق كرد . خيال كرده‌اند خدا مثل يك بنّاست ؛ وقتى ما سراغ بنّا مىرويم مىگوييم بنّا كيست ؟ اين خانه را كى ساخته ؟ مىگوييم آن\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nكسى كه روز اوّل آمد اين خان را ساخت ، بعد هم رفت دنبال كارش . خدا را به منزلهء بنّاى عالم حساب مىكنيم ، آن سازندهء اوّل عالم كه اگر عالم اوّل نداشته باشد ، سازنده هم ديگر ندارد . مسلّم خدا اگر مثل بنّا مىبود [ بايد عالم هم اوّل مىداشت 
  ] .\r\nاين خانه اگر اوّل نداشته باشد يعنى به همين هيئت و وضعى كه هست از ازل همين جور بوده ، خوب بنّايى حتما نداشته ، چون بنّا مىآيد اين را به اين وضع ، به اين صورت مىسازد ، ولى در باب خدا چطور ؟ در باب خدا اين جور نيست . هيچ براى ما فرق نمىكند كه ما زمان را متناهى بدانيم يا نامتناهى ، اينها براى بحث در وجود خدا تأثير ندارد . اين هم يك مطلب .\r\nمطلب ديگر : راههاى اثبات وجود خدا چيست ؟ از چه راههايى مىشود وارد شد براى اثبات وجود خدا ؟ آيا اين راهها راههاى مختلفى است يا راههاى مختلفى نيست ؟ اين مسأله باشد براى جلسهء بعد .\r\n. . . صيادى داشت مىرفت . يك مرغى ، كبوترى از بالا حركت مىكرد ، سايه‌اش افتاده بود روى زمين . او توجه نداشت كه اصلا اين چيزى نيست ؛ خيال مىكرد اين خودش چيزى است . اين را دنبال مىكرد ، هميشه مىرفت و نمىدانست آن كه اصل است يك چيزى است كه بالاى سر اوست و اين سايه‌اى از سايه‌هاى اوست .\r\n- . . . درست است ، مىشود .\r\nاستاد : نمىخواهم بگويم درست است يا درست نيست . البته ما در مقام اثبات « مثال » نيستيم . « مثال » افلاطونى قابل بحث است و خودش تاريخچه‌اى دارد . « مثال » افلاطونى كه تصور افلاطون از « مثال » چه بوده ، بعد ديگران در اين زمينه چه گفته‌اند ، خودش يك مطلبى است ولى ما اينجا به عنوان مثال و براى توضيح مطلب عرض كرديم ، نخواستيم بگوييم « مثال » افلاطونى درست است يا درست نيست .\r\n- يكى از خانمها سؤال كرده‌اند كه فرموديد خدا شيئى جدا از اشياء نيست ، بلكه در اشياء است ؛ بنابراين « به سوى خدا » چه مفهومى دارد ؟\r\nاستاد : اينكه عرض كرديم كه خدا در اشياء است نخواستيم همهء مطلب را اينجا\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nتوضيح داده باشيم ، همان مطلبى كه بعدها بايد توضيح داد ، خواستيم در اوّل اشاره كرده باشيم . اين تعبير مال حضرت امير است كه مكرر هم اين تعبير را دارد و تقريبا تعبير اين است كه مىفرمايد : « داخل فى الاشياء لا بالممازجة و خارج عن الاشياء لا بالمباينة » ( 1 ) هم داخل در اشياء است و هم بيرون از اشياء ؛ داخل در اشياء است اما نه آن جورى كه يك جسم داخل جسم ديگر مىشود ، مثل اينكه آب داخل زمين مىشود كه يعنى امتزاج ، عنصرى با عنصر ديگر ممزوج مىشود ، نه ؛ و خارج است از اشياء نه به معناى اينكه مباين و بيرون است ، مثل اينكه من دستم را روى اين ميز مىگذارم مىگويم دست من بيرون از ميز است ، اين جور هم نيست . پس ما گفتيم داخل در اشياء است اما آن نكتهء ديگرش را كه خارج از اشياء است ، نگفتيم و لزومى نداشت فعلا توضيح بدهيم . اگر موقعى براى توضيحش باشد ، توضيح خواهيم داد . بعدها خيلى بايد مسائل توحيدى را بحث كنيم ، چون قلهء توحيد كه بشر به آنجا رسيده همين جمله است :\r\nداخل فى الاشياء لا بالممازجة و خارج عن الاشياء لا بالمباينة .\r\nيا به تعبير ديگر كه باز كلمات حضرت امير است :\r\nليس فى الاشياء بوالج و لا عنها بخارج ( 2 ) .\r\nنه در اشياء ولوج كرده و فرو رفته است و نه از اشياء بيرون است .\r\nو اما مسألهء اينكه پس سير به سوى خدا [ چيست ؟ 
  ] مسلّم سير به سوى خدا سير جسمانى كه نيست . مگر قرب به خدا ، تقرب به خدا تقرب جسمانى است ؟ مثلا اگر پيغمبر از ديگران مقربتر بوده به خدا ، يعنى پيغمبر در نقطه‌اى از مكان قرار داشته كه در آن نقطه به خدا نزديكتر بوده ؟ مسلّم قرب قرب معنوى است . وقتى قرب قرب معنوى باشد ، بعد [ مىرسيم به اينكه 
  ] اصلا خود معناى قرب معنوى چيست ؟ و يك سلسله مسائل ديگرى را به دنبال خودش مىآورد كه ببينيم قرب معنوى يعنى چه . ما حالا بحث مسألهء قرب را پيش نمىكشيم و البته بعد دربارهء آن بحث مىكنيم ، حسابى هم بحث مىكنيم .\r\n\r\n\r\n\r\n\r\n","description":"","footnote":"\r\n( 1 ) . [ در نهج البلاغه ، خطبهء 1 چنين آمده است : مع كلّ شىء لا بمقارنة و غير كلّ شىء لا بمزايلة . 
  ]\r\n( 2 ) . نهج البلاغة ، خطبهء 184 .\r\n","page_name":" 40 ","page_number":40},
  {"content":"\r\n\r\n\r\nراههاى اثبات وجود خدا\r\n\r\n1 راه فطرت\r\nقرار شد كه در اين جلسه راههايى را كه براى اثبات وجود خدا ذكر شده است بيان كنيم . آنچه ما در جلسهء گذشته گفتيم يك بحث مقدماتى بود و يك بحث مقدماتى لازمى هم بود و بعد از چند جلسه‌اى كه مسائلى ذكر كرديم و مخصوصا به ايرادها و اشكالهايى كه از طرف منكرين خدا ذكر شده است پرداختيم ، اهميت و ارزش آن بحث مقدماتى بهتر روشن خواهد شد .\r\nاما راههايى كه براى اثبات وجود خدا ذكر شده است . ما چون مىخواهيم يك بحث مستوفايى كرده باشيم خواهش مىكنيم كه آقايان خيلى عجله به خرج ندهند .\r\nمىخواهيم يك تقسيم‌بندى نسبتا جامع و كاملى كرده باشيم براى اينكه اين مطلب درست روشن بشود و آن وقت معلوم مىشود كه چقدر در بيانات كسانى كه براى اثبات خدا و توحيد چيز نوشته‌اند ، تشويش و اضطراب و بىنظمى وجود دارد و همچنين چقدر در بيانات كسانى كه دربارهء انكار وجود خدا بحث كرده‌اند ، همين تشويشها و اضطرابها وجود دارد .\r\nاز نظر كلى سه راه ( يعنى سه راه كلى كه باز بعضى از آن راهها خودش منشعب مىشود به راههاى جزئىترى ) دربارهء اثبات وجود خدا ذكر شده است يا وجود دارد .\r\nما معتقديم هر سه راه هم راههاى درستى است . يك راه را ما راه روانى و يا فطرى مىناميم ، راه ديگر را راه علمى و يا شبه فلسفى ، و راه سوم راه فلسفى است .\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nراه روانى يا فطرى اما راه اول كه راه روانى و راه فطرى است به اين صورت است كه از راه وجود خود انسان ، خدا را اثبات كرده‌اند به اين معنا كه گفته‌اند احساس وجود خدا در انسان هست يعنى در فطرت و در خلقت هر كسى يك احساسى و يك تمايلى وجود دارد كه اين احساس و تمايل خود به خود انسان را به سوى خدا مىكشاند . از اين جهت مثل خدا و انسان مثل مغناطيس و آهن است . يك چيزى وجود دارد به نام « مغناطيس » كه يك چيز ديگرى را به نام « آهن » جذب مىكند . اين راه فقط اين را مىگويد كه يك چنين جاذبه‌اى را من احساس مىكنم ( چون راه روانى است ) ، يك چنين جاذبه‌اى ميان انسان و ميان آن حقيقتى كه نامش خداست وجود دارد . به دليل وجود اين جاذبه ، پس يك چنين حقيقتى هست . بايد ببينيم كه اين حرف را كى گفته و توضيحش چيست .\r\nببينيد ، انسان به طور كلى دو دستگاه دارد : يك دستگاه عقل و فكر و انديشه كه حس مىكند يعنى درك مىكند ، مىبيند ، با حواس پنج‌گانه يا بيشتر خودش حس مىكند ، با عقل و فكر خودش فكر مىكند ، همان دستگاهى كه علوم و فلسفه‌ها را براى بشر به وجود مىآورد . يك كانون ديگرى هم در وجود انسان هست كه آن را كانون تمايلات و كانون احساسات مىنامند . احساسات غير از حس است ، به اصطلاح معروف مربوط به دل انسان است . در وجود انسان يك سلسله خواسته‌ها طبعا وجود دارد ، مثلا غير از تمايلات حيوانى كه همه مىدانيم مثل تمايل به خوراك و تمايل جنسى ، يك سلسله تمايلات عالى در وجود انسان هست ، لا اقل روى اين تمايلات عالى بحث است ، مثل تمايلى كه در وجود انسان به امور اخلاقى هست يعنى به نيكوكارى ، به خدمت ، به احسان . تمايلى در وجود انسان به كاوش و تحقيق هست يعنى انسان كه علاقه‌مند است به كاوش كردن ، حس كاوشگرى در انسان هست ، حس تحقيق در انسان هست ، انسان در مقابل هر مجهولى قرار بگيرد خواه آنكه در كشف اين مجهول منافعى داشته باشد يا منافعى نداشته باشد ، يك حس « بايد ببينم » ، « بايد بفهمم » ، « بايد درك كنم » در او هست ، دلش مىخواهد كه پردهء مجهول را عقب بزند ، اين خودش يك تمايلى در وجود انسان است . ما حالا در مقام تعريف هستيم ، در مقام اثبات نيستيم . هستند كسانى كه اين تمايلات را قبول ندارند ولى اكثريت\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nدانشمندان اينها را قبول دارند . اين كسى كه مىگويد خداشناسى فطرى است ، مىگويد در وجود انسان يك تمايل عالى هست كه آن تمايل به پرستش است ؛ خودش را با يك حقيقتى وابسته و پيوسته مىداند و دلش مىخواهد به آن حقيقت نزديك شود ، از زندان « خودى » خارج شود ، او را تسبيح كند ، او را تنزيه كند ، به سوى او برود .\r\nيك تمايل اين گونه در وجودش هست كه او را مىكشد . روى اين حساب پس در دل انسان نه در مغز انسان ، در كانون تمايلات و احساسات انسان ، پايهء خداشناسى هست از باب اينكه در اينجا يك تمايلى به سوى خدا هست .\r\nاين حرف را چه كسى گفته است ؟ ما در همهء مباحثى كه بعدها بحث مىكنيم ، يكى از مباحثمان اين است كه ببينيم در قرآن آيا يك حرف پايه‌اى دارد يا ندارد ؟\r\nدانشمندان در اين زمينه چه گفته‌اند ، قديم و جديد ؟ ما نمىخواهيم دربارهء اين مطلب زياد بحث كنيم ؛ فقط آن مقدار لازم را بحث مىكنيم ، به اشاره اكتفا مىكنيم . اما در قرآن كريم ريشهء اين مطلب را ما به خوبى پيدا مىكنيم ، همان آيه‌اى كه مىفرمايد :\r\n « فَأَقِمْ وَجْهَكَ لِلدِّينِ حَنِيفاً فِطْرَتَ اللَّهِ الَّتِي فَطَرَ النَّاسَ عَلَيْها »  ( 1 ) دين را يك امر فطرى مىداند ، همان تمايل دينى را در فطرت هر كسى موجود مىداند ، ميل به سوى حق را در وجود هر كسى فطرى مىداند ؛ و تنها اين نيست ، به صورتهاى مختلف اين [ حقيقت 
  ] در قرآن بيان شده ، [ از جمله 
  ] همين آيه‌اى كه به اصطلاح « آيهء ذر » ناميده مىشود .\r\nدر قرآن نام عالمى به نام عالم « ذر » [ به صورت 
  ] جدا نيست ولى چنين حقيقتى هست :\r\n وَ إِذْ أَخَذَ رَبُّكَ مِنْ بَنِي آدَمَ مِنْ ظُهُورِهِمْ ذُرِّيَّتَهُمْ وَ أَشْهَدَهُمْ عَلى أَنْفُسِهِمْ أَ لَسْتُ بِرَبِّكُمْ قالُوا بَلى شَهِدْنا أَنْ تَقُولُوا يَوْمَ الْقِيامَةِ إِنَّا كُنَّا عَنْ هذا غافِلِينَ  ( 2 ) .\r\nمسلّم اين آيه يك رمزى ، يك حقيقتى را دارد مىگويد . آيه نمىگويد كه خداوند ذرّيّهء آدم را از پشت آدم بيرون كشيد ؛ آيه مىگويد كه ذريهء هر كسى ، ذريهء همهء مردم را در پشت همهء مردم بيرون كشيد :  « وَ إِذْ أَخَذَ رَبُّكَ مِنْ بَنِي آدَمَ مِنْ ظُهُورِهِمْ  ( نه « مِنْ ظَهْرِ آدَم » )  ذُرِّيَّتَهُمْ »  . در آنجا كه مردم هنوز در اصلاب آباء بودند ، اينها را بر نفس خودشان گواه گرفت و از آنها پرسش كرد :  « أَ لَسْتُ بِرَبِّكُمْ »  آيا من پروردگار شما نيستم ؟ اينها در همان\r\n\r\n\r\n\r\n\r\n","description":"","footnote":"\r\n( 1 ) . روم / 30 .\r\n( 2 ) . اعراف / 172 .\r\n","page_name":" 43 ","page_number":43},
  {"content":"\r\n\r\nمرحله تصديق كردند و گفتند : بلى .\r\n- اين اشاره‌اى به آدم و حوّا نيست ؟\r\nاستاد : « ظهورهم » دارد ، « ظهورهما » كه ندارد . بعد هم نسبت به حوّا كه « ظهر » صادق نيست ، نسبت به او « بطن » صادق است . « ظهر » را نسبت به مرد مىگويند .\r\nآيه مىخواهد بگويد انسان قبل از آنكه در اين دنيا به شكل انسان به وجود بيايد ، در خميره‌اش اقرار به وجود خداوند هست . بلكه قرآن يك اصل كلىترى را بيان مىكند ؛ اصل كلىتر قرآن اين است كه در تمام موجودات تمايل به حق وجود دارد :\r\n أَ فَغَيْرَ دِينِ اللَّهِ يَبْغُونَ وَ لَهُ أَسْلَمَ مَنْ فِي السَّماواتِ وَ الْأَرْضِ  ( 1 ) .\r\nچقدر ما آيه در قرآن داريم به عبارت :   « سَبَّحَ لِلَّهِ ما فِي السَّماواتِ وَ الْأَرْضِ »   ،   « يُسَبِّحُ لِلَّهِ ما فِي السَّماواتِ وَ ما فِي الْأَرْضِ »   ،  « لِلَّهِ يَسْجُدُ مَنْ فِي السَّماواتِ  ( يا ما فى السَّماواتِ ) » .\r\nبا تعبير « سبّح » ، « يسبّح » ، « يسجد » قرآن مىخواهد بگويد كه تمام مخلوقات در باطن ذات خودشان مسبّح پروردگارند ، منزّه پروردگارند و به سوى او - بخواهند يا نخواهند - در حركت و تكاپو هستند و مىروند ، ولى خوب ما نمىخواهيم به قرآن استدلال كرده باشيم ، ما مىخواهيم بگوييم اين مطلب در قرآن هم تأييد شده است .\r\nعرفاى خودمان كه در اين زمينه ، ديگر فوق العاده داد سخن داده‌اند . آنچه شما در زبان عرفان به نام « عشق » مىشنويد همين است :\r\nشورش عشق تو در هيچ سرى نيست كه نيست * منظر روى تو زيب نظرى نيست كه نيست ( 2 )\r\n\r\n\r\n\r\n\r\n","description":"","footnote":"\r\n( 1 ) . آل عمران / 83 .\r\n( 2 ) . ادامهء غزل به اين صورت است :\r\nنيست يك مرغ دلى كش نفكندى به قفس * تير بيداد تو تا پر به پرى نيست كه نيست نه همين از غم او سينهء ما صد چاك است * داغ او لاله صفت بر جگرى نيست كه نيست موسىاى نيست كه دعوى انا الحق شنود * ورنه اين زمزمه اندر شجرى نيست كه نيست چشم ما ديدهء خفّاش بود ورنه تو را * پرتو حسن به ديوار و درى نيست كه نيست گوش اسرار شنو نيست و گرنه « اسرار » * برش از عالم معنا خبرى نيست كه نيست\r\n","page_name":" 44 ","page_number":44},
  {"content":"\r\n\r\nغزلى است از حاجى سبزوارى كه غزل حافظ را استقبال كرده است . در اين زمينه ، ديگر زبان شعراى ما پر است و نمىخواهيم واردش بشويم . فقط همين قدر مىخواهيم اشاره كنيم به اين مطلب كه عرفا عشق الوهى را در فطرت همهء انسانها مىدانند . حتى راجع به آيهء  « وَ قَضى رَبُّكَ أَلَّا تَعْبُدُوا إِلَّا إِيَّاهُ »  ( 1 ) ( خدا حكم كرده است كه جز او هيچ چيزى را پرستش نكنيد ) - براى اينكه بدانيد كه مطلب را تا كجاها برده‌اند - عرفا يك حرفى گفته‌اند كه داد و قال فقها را بلند كرده‌اند . عرفا گفتند اين قضا قضاى تكوينى است و اجتناب‌ناپذير است ( اتفاقا از ابن عباس هم روايتى در همين زمينه هست ) يعنى براى بشر امكان ندارد غير خدا را پرستش كند . مىگويد پس بت‌پرست چيست ؟ مىگويد بت‌پرست هم خودش نمىداند خدا را پرستش مىكند ، طبيعتش او را به دنبال خدا راه انداخته است ولى اشتباه در تطبيق مىكند . در همين جا يك حرفهايى زدند كه ديگر سر و صدا هم راه انداخته :\r\nمسلمان گر بدانستى كه بت چيست * يقين كردى كه دين در بت‌پرستى است اين يك طنزى به اين مطلب است ، نه اينكه بخواهد بت‌پرستى به اين مفهوم كثيفش را تأييد كند . مىخواهد بگويد آن بت‌پرست هم در واقع خداپرست است ، يعنى آن حس پرستش واقعى خداست كه او را به اين طرف و آن طرف كشانده ، منتها خدا را گم كرده ، معبود واقعى خودش را گم كرده ، حقيقت را گم كرده ، به مجاز چسبيده اما علت چسبيدنش به مجاز ، آن حس واقعى است كه او را به دنبال حقيقت روان كرده است .\r\nنظر فلاسفه و روان‌شناسان جديد اين طور نيست كه علماى جديد ( روان‌شناسان و فيلسوفان جديد ) اين مطلب را تأييد نكرده باشند . نمىخواهم بگويم وحدت نظر كاملى وجود دارد ولى\r\n\r\n\r\n\r\n\r\n","description":"","footnote":"\r\n( 1 ) . اسراء / 23 .\r\n","page_name":" 45 ","page_number":45},
  {"content":"\r\n\r\nلا اقل از نظريات بسيار بسيار اساسى و متينى كه محققين روان‌شناس و روانكاو امروز دارند يكى همين است . بعضى مقالات به زبان فارسى هم ترجمه شده است .\r\nاين روان‌شناس معروفى كه شاگرد فرويد هست به نام يونگ ، از كسانى است كه در اصل « شعور باطن » عقيده‌اش با فرويد موافق است ، مىگويد راست مىگويى ، شعور انسان منحصر به شعور ظاهر نيست ، يك شعور مغفول و باطنى هم دارد ؛ ولى معتقد است كه بر خلاف آنچه فرويد مىگويد كه شعور باطن را فقط عناصر مطرود از شعور ظاهر تشكيل مىدهند ، شعور باطن در فطرت هر كسى و در خلقت هر كسى قبل از اينكه به اين دنيا بيايد ، با خودش وجود دارد ؛ عناصر مطرود از شعور ظاهر قسمتى از شعور باطن است و معتقد است كه اعتقاد به خدا در شعور باطن انسان وجود دارد و جزء عناصر اصلى شعور باطن انسان است نه جزء عناصر مطرود از شعور ظاهر ، كه فرويد معتقد است اعتقاد به خداشناسى يك عنصر مطرود از شعور ظاهر است كه اينها رفته‌اند در باطن ، بعد تغيير شكل داده و به شكل خداشناسى آمده‌اند .\r\nيكى ديگر از كسانى كه سخت طرفدار اين حس و اين غريزه است يعنى خداشناسى را به صورت يك حس و به صورت يك تمايل در وجود انسان مىشناسد ، روان‌شناس و فيلسوف معروف آمريكايى ويليام جيمز است كه تقريبا معاصر هم هست يعنى در قرن ما مىزيسته و در نيمهء اوّل قرن بيستم در گذشته است . اين مرد يك كتابى نوشت و چون من ترجمهء اين كتاب را قبل از اينكه چاپ شده باشد ديدم و مطالعه كردم و هنوز مترجم اسم روى ترجمه نگذاشته بود ، نمىدانم اسمش چيست ولى بعد چاپ شده ( 1 ) . اين كتاب را آقاى مهدى قاينى رفيق ما در هفت هشت سال پيش ترجمه كرد و قبل از آنكه چاپ كند آورد من ديدم . من آن وقت يك قسمتهايى از آن برداشتم . در آن كتاب اين مرد اين طور مىگويد :\r\n« هر قدر انگيزه و محرك ميلهاى ما از اين عالم طبيعت سر چشمه گرفته باشد ، غالب ميلها و آرزوهاى ما از عالم ما وراء طبيعت سر چشمه گرفته است . »\r\nمىگويد بيشتر آرزوهاى ما ريشه‌اش طبيعت نيست . اگر در ما ميل به خوراك وجود دارد ، اين غذاى خارجى است كه اين ميل را در ما به وجود آورده ولى در ما\r\n\r\n\r\n\r\n\r\n","description":"","footnote":"\r\n( 1 ) . [ اين كتاب به نام دين و روان چاپ شده است . 
  ]\r\n","page_name":" 46 ","page_number":46},
  {"content":"\r\n\r\nميلهاى عالىترى وجود دارد كه منشأش حقايق بالاتر از امور مادى است ، چرا كه غالب آنها با حسابهاى مادى و عقلانى يعنى با حسابهاى فكرى كه آدم روى منافع و حسابگرى بخواهد به وجود بياورد جور درنمىآيد . ما بيشتر به آن عالم بستگى داريم تا به اين عالم محسوس و معقول . اين يك قسمت از عبارت اوست .\r\nقسمت ديگر اين است ، مىگويد :\r\n« هر وضع و حالتى را كه « مذهبى » بناميم چيزى از وقار و سنگينى و وجد و لطف و محبت و ايثار همراه دارد . اگر خوشى به او روى دهد خنده‌هاى جلف و سبك از او ديده نمىشود و اگر غمى به او روى دهد ناله و ناسزا از او شنيده نمىشود . آنچه من در آزمايشهاى خود اصرار دارم وقار و سنگينى است . »\r\nيكى از خصائص حس دينى را به اصطلاح يك حالت سنگينى و وقار در انسان تشخيص مىدهد ، چون اين مرد روان‌شناس بوده است و در حدود سى سال روى همين حس مذهبى افراد مطالعه كرده ، روى افرادى كه به اصطلاح يك حالت تصوف و عرفان داشته‌اند ، روى مكاشفات اينها [ مطالعه كرده 
  ] . كتاب شيرين و جالبى است ، حتما آن را بخوانيد . يك عبارت ديگر هم همين مرد دارد ، آن را هم برايتان نقل كنم ، مىگويد :\r\n« آيا احساسات الوهيت و وجدان خداوند در نزد بشر يك احساس واقعى و حقيقى است يا يك امر خيالى و وهمى ؟ » بعد اين طور مىگويد :\r\n« من به خوبى مىپذيرم كه سرچشمهء زندگى مذهبى دل است . »\r\nساير سر چشمه‌هايى را كه ديگران مىگويند مذهب را چه و چه و چه تأمين كرده قبول ندارد ، ريشه‌اش از دل خود آدم سر چشمه مىگيرد . بعد مىگويد :\r\n« قبول هم دارم كه فرمولها و دستور العملهاى فلسفى و خداشناسى مانند مطالب ترجمه‌شده‌اى است كه اصل آن به زبان ديگرى باشد . »\r\nخيلى حرف عالى و جالبى است . مىگويد فلسفه و علوم يا علم كلام مذهب را به\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nوجود نياورده ، اين احساس مذهبى است كه اينها را به وجود آورده . مىگويد مثل بيانات فلاسفه و متكلمين مثل اين است كه يك كتابى را از زبانى به زبان ديگرى ترجمه كنند . در واقع آن چيزى كه اين حرفها را به وجود آورده دل بشر است ، فطرت بشر است ، بعد به اين صورت در آمده است .\r\n- آن حس مذهبى است .\r\nاستاد : بله ، يا آن حس مذهبى انسان است كه در هر كسى هست . يك كتاب كوچكى اين آقاى دكتر شريعتى خودمان ترجمه كرد [ به نام 
  ] نيايش ، شركت انتشار چاپ كرد . نيايش مال همين الكسيس كارل معروف است . او راجع به اصالت دعا بحث مىكند ، چون دعا هم عبادت است . كارل از آن كسانى است كه خيلى اصرار دارد روى اين حس مذهبى كه حس مذهبى يك حس اصيلى در انسان است . مثلا دربارهء دعا مىگويد : دعا پرواز روح است به سوى خدا ، پرواز واقعى روح است به سوى خدا .\r\nفريد وجدى در دائرة المعارف از رنان نقل مىكند كه گفته است :\r\n« ممكن است روزى هر كه را دوست مىدارم نابود و از هم پاشيده شود ، هر چه كه در نزد من لذتبخش‌تر و بهترين نعمتهاى حيات است از ميان برود و نيز ممكن است آزادى به كار بردن عقل و دانش و هنر بيهوده گردد ولى محال است كه علاقه به دين متلاشى يا محو شود بلكه همواره و هميشه باقى خواهد ماند و در كشور وجود من گواهى صادق و شاهدى ناطق بر بطلان ماديت خواهد بود . »\r\nدر اين زمينه خيلى سخنها گفته شده است . مطلبى را كه اخيرا من خودم برخورد كرده و پيدا كرده‌ام براى شما نقل مىكنم . يك كتابى اخيرا دستم افتاده ، شايد هم اخيرا منتشر شده به نام دنيايى كه من مىبينم از اينشتين ، مجموعه‌اى است از يك سلسله نامه‌ها يا مقالات و سخنرانيهايى كه اين مرد در موضوعات مختلف كرده ، اينها را جمع كرده‌اند و شايد اصل كتاب هم به همين صورت است ، حالا خودش يا كس ديگر جمع كرده نمىدانم . متأسفانه اين كتاب يا خيلى بد ترجمه شده و يا خيلى بد چاپ شده ، چون وضع عبارتها مغشوش است و من نمىدانم مترجم ضعيف بوده است يا در وقت چاپ بعضى از كلمات يا حرفها افتاده است ، ولى خوب اين قدر نيست كه از\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nآن استفاده نشود . در آن كتاب يك فصلى دارد تحت عنوان « مذهب و علوم » . من قسمتهايى از آن فصل را چون در همين زمينه است براى شما نوشته‌ام و مىخوانم .\r\nقطع نظر از اينكه گوينده يك دانشمند درجه اوّل عصر خودش هست ، اصلا در اينجا يك بحث عالى كرده و خود بحث عالى است . آنجا مقدمه‌اى مىآورد كه من در دو جمله آن را خلاصه كرده‌ام ، مىگويد محرك انسان عشق و آرزوست . بعد مىگويد ببينيم چه محركى ، چه عشق و آرزويى مذهب را به وجود آورده است . مىگويد هيجانات و احساسات موجد مذهب ، بسيار مختلف و متفاوت‌اند ، يك چيز را نمىشود عامل آن حساب كرد . آن وقت تقسيم‌بندى مىكند . اين آدم در واقع سه جور مذهب درست مىكند از نظر عاملى كه مذهب را به وجود آورده است و از نظر كيفيت ؛ اسم يك مذهب را مىگذارد مذهب ترس ، مىگويد : « مسلّم در ميان اقوام ابتدايى يك عاملى كه فكر مذهب را به وجود آورده ترس بوده » كه روى اين جهت ديگران هم خيلى بحث كرده‌اند : ترس از مرگ ، ترس از گرسنگى ، ترس از حيوانات وحشى ، ترس از جنگ ، ترس از و با ، ترس از قحطى . يكى از حكماى بسيار قديم رومى متعلق به دو هزار سال پيش مىگويد « ترس مادر خدايان است » . مىخواهد بگويد همهء اين خدايان را ترس به وجود آورده . اينشتين هم ترس را به عنوان يك عامل در ميان اقوام ابتدايى قبول مىكند . يك عامل ديگر هم براى مذهب نشان مىدهد و اسم آن را مىگذارد عامل اخلاقى يا عامل اجتماعى يعنى احتياج انسان به يك پناهگاه اخلاقى . عبارت را من نوشته‌ام ، مىگويد :\r\n« خصيصهء اجتماعى بشر نيز يكى از تبلورات مذهب است . يك فرد مىبيند پدر و مادر ، خويشان و رهبران بزرگ مىميرند ، يك يك اطراف او را خالى مىكنند . پس آرزوى هدايت شدن ، دوست داشتن ، محبوب بودن و اتكاء و اميد داشتن به كسى زمينهء قبول عقيده به خدا را در او ايجاد مىكند . اين خدا ( خدايى كه به واسطهء اين جهت پيدا شده باشد ) ( 1 ) بخشنده و مهربان است ، حفظ مىكند ، كائنات را بر سر پا نگه مىدارد ، پاداش و جزا به مخلوقات مىدهد ، خدايى است كه نسبت به وسعت ديد معتقدينش دوست مىدارد زندگى و قبيله و نژاد را ( آنهايى كه خدا را در حد قبيله مىشناسند يا در حد بيشتر يا كمتر ) ( 2 ) حفظ كند ، تسلى دهنده بر آرزوهاى سر خورده و خواهشهاى اقناع نشده است ، خدايى است كه ارواح مردگان را از فساد و تباهى\r\n\r\n\r\n\r\n\r\n","description":"","footnote":"\r\n( 1 ) و 2 . [ جملهء داخل پرانتز از استاد است . 
  ]\r\n","page_name":" 49 ","page_number":49},
  {"content":"\r\n\r\nدر امان مىگيرد . اين زمينهء عقيدهء اجتماعى يا اخلاقى خداست . »\r\nو او خودش يهودى است كه اين حرف را مىزند ، مىگويد :\r\n« كتاب مذهبى يهوديان تكامل از مذهب ترس به مذهب اخلاقى را به عالىترين صورتى تصوير مىكند و همچنين آن تصوير و تشريح در انجيل عهد جديد ادامه مىيابد . »\r\nمىگويد خدايى كه در تورات و در انجيل معرفى شده خدايى است كه همان انسان روى خصيصهء اخلاقى و اجتماعى ، خودش او را براى خودش ساخته است .\r\n« ولى مذاهب ملل متمدن ، بخصوص مذاهب ملل شرق ، اصل معنوى و متكى به اصول اخلاق است . » ( 1 )\r\nبعد يك بحثى راجع به فايدهء مذهب مىكند و مذهب و لو مذهب ترس و مذهب اخلاق را - كه قبول ندارد اين مذهبها يك مذهب حقيقى و واقعى باشد ، بلكه اينها را مذهبهاى ساختگى مىداند - در عين حال براى بشر مفيد مىداند .\r\nمىگويد :\r\n« تكامل از مذهب ترس به مذهب اخلاق قدم بزرگى در زندگى ملل است ، حال گو كه مذهب ترس و يا مذهب مطلقا به اصول اخلاقى تكيه داشته باشد ، همه تسليحى عليه آن چيزى است كه ما در مقابل آنها بايد خود را حفظ كنيم ؛ يعنى مذهب ترس و مذهب اخلاق و معنى ، سفر نجات روح بشر از فساد و انحطاط است . »\r\nفايدهء اينها را قبول مىكند . مىگويد يك خاصيت مشتركى كه مذهب ترس و مذهب اخلاق دارد اين است كه براى خدا شكل قائل است ؛ خدا را مثل يك انسان [ دانسته 
  ] ، خصائص و صفات يك انسان را به خدا مىدهد :\r\n« عموميتى كه در بين اين انواع مختلف مذهب موجود است عقيده به اين است كه خدا شكل دارد ، يعنى به شكل مخصوصى تظاهر كرده يا مىكند . »\r\n\r\n\r\n\r\n\r\n","description":"","footnote":"\r\n( 1 ) . اينجا عبارت كتاب ناقص است ، نمىدانيم چه مىخواسته بگويد .\r\n","page_name":" 50 ","page_number":50},
  {"content":"\r\n\r\nبه همين دليل اينها را تخطئه مىكند . مىگويد هميشه در گذشته اين جور بوده‌اند :\r\n« ولى فراموش نشود كه در اين بين عدهء قليلى از افراد و جماعات يافت مىشود كه يك معنى واقعى از وجود خدا را براى اين اوهام دريافته‌اند كه واقعا داراى خصائص و مشخصات بسيار عالى و تفكرات عميق و معقول بوده ، به هيچ وجه قابل قياس با آن عموميت عقيده نيست . »\r\nكه مىگويد در طول گذشته هم اين جور بوده .\r\n« اما يك عقيده و مذهب ثالث بدون استثنا در بين همه وجود دارد ، گرچه خالص و يك‌دست در هيچ كدام يافت نمىشود ؛ من آن را احساس مذهبى آفرينش يا وجود مىدانم . »\r\nمعتقد است به اينكه در همهء انسانها [ اين احساس مذهبى وجود دارد 
  ] ولى بعد مىگويد كه بعضى افراد ممكن است فاقد اين [ احساس 
  ] باشند . شايد اين هم نقص در مترجم است كه اوّل مىگويد در همه ، بعد بعضيها را فاقد آن مىداند . مىگويد يك احساس مذهبى بالخصوصى در همهء افراد هست كه من آن را احساس مذهبى آفرينش يا وجود مىدانم :\r\n« بسيار مشكل است اين احساس را براى كسى كه كاملا فاقد آن است توضيح دهيم ، بخصوص كه در اينجا ديگر بحثى از آن خدا كه به اشكال مختلف تظاهر مىكند نيست . اين خدا بزرگتر است از اينكه توصيف بشود . »\r\nاين همان خدايى است كه ما مسلمانها او را « اللَّه اكبر من ان يوصف » مىدانيم .\r\n« در اين مذهب فرد كوچكى آمال و هدفهاى بشر ، و عظمت و جلالى كه در ماوراى امور و پديده‌ها در طبيعت و افكار تظاهر مىنمايد را حس مىكند . او وجود خود را يك نوع زندان مىپندارد ( 1 ) ، چنان كه مىخواهد از قفس تن پرواز كند و تمام هستى را يكباره به عنوان يك حقيقت واحد دريابد . »\r\nفرق عجيبش اين است . مىگويد اين جور احساس دربارهء مذهب و خدا ، خدا را\r\n\r\n\r\n\r\n\r\n","description":"","footnote":"\r\n( 1 ) . مشخصات اين احساس را مىگويد .\r\n","page_name":" 51 ","page_number":51},
  {"content":"\r\n\r\nبه اين عظمت ادراك كردن و بعد هم احساس ميل پرواز به سوى او ، اين احساس چيزى نيست كه در دورهء امروز در بشر پيدا شده باشد ؛ قرائن نشان مىدهد كه از اوايل تمدن بشر خدا به اين صفت در ميان بشر درك شده بود ؛ چون يك احساس بوده در مردم وجود داشته است . مىگويد :\r\n« ابتداى اين مذهب و آثار شروع به آن به اوايل شروع تمدن بشرى مىرسد ، مثلا در مزامير داوود گفته‌هاى بعضى انبيا و نيز از قرارى كه از نوشته‌هاى بزرگ شوپنهاور بر مىآيد بودائيزم نيز حاوى جوهر اين مذهب است . »\r\nدربارهء كتاب يهوديها و انجيل مىگويد اينها خدا را در يك حد پايينى معرفى كرده‌اند ، خدا را در شكل يك انسان تصوير كرده‌اند ولى در مزامير داوود و در بودائيزم - آن طور كه من در كتابهاى شوپنهاور خوانده‌ام - اين احساس مذهبى آفرينش كاملا منعكس است .\r\n« نوابغ مذهبى اعصار گذشته به وسيلهء اين نوع احساس مذهبى كه نه اصول دين مىشناسد ( 1 ) و نه خدايى كه به تصور آدميان در آيد مشخص شده است . آنها خدا را به همين عظمت و بزرگى درك كرده‌اند به طورى كه اكنون هيچ كليسايى وجود ندارد كه اصول آموزش آن متكى بر اين عقيده باشد ( 2 ) به اين معنا كه فقط در بين بدعت‌گذاران قرون ( 3 ) مىتوان به طور صريح اشخاصى را يافت كه مملو از عاليترين احساسات اين مذهب بوده و در احوال مختلف مورد احترام معاصرين خويش قرار گرفته‌اند . »\r\nباز دو مرتبه به كليسا مىزند :\r\n« حال اگر اين مذهب تصور صحيحى از خدا و عالم لاهوت به دست نمىدهد ، چگونه و به چه وسيله به ديگران تبليغ مىشود ؟ به نظر من اين مهمترين وظيفهء هنر و علم است كه اين حس را برانگيزد و آن را در وجود آنها كه صلاحيت دارند زنده نگاه دارد . »\r\n\r\n\r\n\r\n\r\n","description":"","footnote":"\r\n( 1 ) . البته مقصودش اصول دينى است كه مسيحيها براى خدا معين كرده‌اند .\r\n( 2 ) . باز تك مضراب مىزند به كليسا كه كليسا چنين خدايى را درك نمىكند و نمىشناسد .\r\n( 3 ) . يعنى كسانى كه كليسا آنها را منحرف مىداند ولى آنها موحد واقعى بودند .\r\n","page_name":" 52 ","page_number":52},
  {"content":"\r\n\r\nما اينها را نقل كرديم براى اينكه معلوم باشد لا اقل در دنياى قديم و جديد يك چنين نظريه‌اى وجود دارد ، يك چنين فكرى وجود دارد كه در وجود انسان يك احساس اصيل نسبت به خدا وجود دارد .\r\nتقويت حسّ خداجويى راجع به اين احساس ، يعنى مذهب از آن جهت كه احساس است چه كار بايد كرد ؟ راه بسيار بسيار خوبش همين است كه آقاى اينشتين نشان داده . كار علم و كار هنر اين است كه اين احساس را تحريك كند . اين ديگر درس نيست ، مثل حس هنر در انسان است . حس هنر و حس زيبايى در هر كسى هست ولى اين را بايد تقويت كرد ؛ با نشان دادن مظاهر هنر و آشنا كردن با مظاهر زيبايى ، اين حس را بايد تقويت كرد .\r\nعبادات همين حس را تقويت مىكند و مسلّم اگر هر راه ديگرى را بشر طى كند از اين راه بىنياز نيست ، يعنى درست است آن راهها عقل انسان را اقناع مىكند ولى چيزى كه انسان را عملا موحد مىكند اين حس است ، به شرط اينكه انسان اين حس را پرورش بدهد . اين حس است كه اگر انسان عبادت را با شرايطش انجام بدهد ، مثلا صبح خيلى زود ، اوّل طلوع صبح لا اقل بيدار بشود ، خلوت باشد ، در وقتى است كه استراحت كرده ، شواغل و موانع ديگر مزاحم نيست ، با يك حال خلوص نيتى و با يك توجهى ، با يك حضور قلبى اگر دو ركعت نماز بخواند بلكه يك « سبحان ربّى العظيم و بحمده » كه مىگويد ، يك « سبحان ربّى الاعلى و بحمده » كه مىگويد ، از آن عمق باطنش به موج و به لرزه و حركت در مىآيد . اين حرفهايى كه اينهمه شنيده‌ايد كه مىگويند برو دلت را صاف كن ، قلب را تصفيه كن تا خدا را بشناسى ، صفاى نفس ايجاد كن ، مفهوم صحيحش همين است ، يعنى در وجود تو يك چنين تمايل اصيلى وجود دارد ، برو اين را تقويت كن . چون اين ميل به سوى بالاست موانعش اين است كه آن تمايلات به سوى پايين مانع آن مىشوند ؛ موانع آن را بر طرف كن . هر چه بيشتر اين حس را تقويت كنى دلت و قلبت بيشتر به وجود خدا گواهى مىدهد . اين حس به قول مولوى :\r\nهمچو ميل كودكان با مادران * سرّ ميل خود نداند در لبان\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nبچه كه به دنيا مىآيد به حكم يك غريزهء اصيل گردنش را كج مىكند ، لبهايش حركت مىكند ، در جستجوى پستان است ، پستانى كه آن را از راه فكر و عقل و حس يعنى تجربه و آزمايش نشناخته ، اصلا تا حالا با آن تماس نداشته ولى غريزه آن را مىكشاند ، خودش هم نمىداند ، كشيده مىشود بدون اينكه خودش بفهمد كه به كجا كشيده مىشود و چرا كشيده مىشود .\r\nخوب ، اين يك راه است كه ما اين را خيلى به طور اختصار شرح داديم و اگر بنا بشود اينها نوشته شود خيلى بايد به تفصيل بيشتر نوشته شود و به نظر من همين مقدار كافى است .\r\nرا علمى يا شبه فلسفى اما آن راههاى ديگر . يك راه را ما عرض كرديم راه علمى است ولى گفتيم شبه فلسفى . راه علمى كه علمى محض بخواهد باشد ، بر خلاف نظريهء بسيارى از افراد محال است كه بتواند خدا را به انسان معرفى كند . يعنى چه ؟ يعنى راهى كه علم به طور مستقيم بخواهد خدا را به انسان نشان بدهد [ وجود ندارد 
  ] ، چرا ؟ چون علم كارش اين است كه پديده‌هاى عالم را به انسان مىنماياند ، يعنى بايد شىء كوچك باشد تا علم بتواند آن را نشان بدهد . علم مىتواند يك عنصر از عنصرهاى طبيعت را براى انسان كشف كند . علم مىتواند مثلا براى انسان يك سياره در منظومهء شمسى كشف و پيدا كند ، اما علم ( 1 ) هرگز به طور مستقيم نمىتواند خدا را به انسان نشان بدهد . اگر يك چيزى اين جور محاط علم و تجربه و آزمايش در بيايد ، اين نمىتواند خدا باشد ، كما اينكه نمىتواند روح باشد ، كما اينكه نمىتواند زمان باشد ؛ يعنى اين امورى كه محدود به يك حد معيّنى نيست ، از حدود تجربه و آزمايش خارج است . بله ، علم به طور كمك و معاون و غير مستقيم مىتواند خدا را نشان بدهد و بسيار معاون و كمك خوبى است . به چه شكل ؟ همانجاست كه باز بايد [ علم 
  ] با فلسفه يعنى با عقل دست به دست يكديگر بدهند . چطور ؟ اين راه ، شناختن خدا از طريق مخلوقات است يعنى از طريق موجودات و واقعياتى كه ما مستقيم با آنها در تماس هستيم . اين ديگر به حس\r\n\r\n\r\n\r\n\r\n","description":"","footnote":"\r\n( 1 ) . مقصود ما از علم ، تجربه و آزمايش و مشاهده و از اين قبيل است .\r\n","page_name":" 54 ","page_number":54},
  {"content":"\r\n\r\nخداشناسى كه در هر كسى مىگويند هست مربوط نيست . چنين حسى هم وجود نداشته باشد ، چون بشر عقل دارد ، فكر دارد ، علم دارد ، از راه علم و فكر و فلسفه ، از راه مطالعه كردن اشياء و واقعيات خارجى مىتواند خدا را بشناسد . تازه اين هم به سه كيفيت است . يكى از راه نظم موجودات : موجوداتى را مىبيند و در اين موجودات نظمى مشاهده مىكند و مىگويد اين نظم بدون نظم‌دهنده‌اى كه مدبّر باشد امكان‌پذير نيست . همهء اينها را ما توضيح مىدهيم . يكى ديگر از راه خلق است ، به نظم كارى ندارد . مىگويد اين عالم پيدا شده ، حادث است ، مخلوق است ، نبوده و پيدا شده ؛ چون پيدا شده است ، پيداكننده لازم دارد ؛ حادث است ، محدث لازم دارد . اين به نظم در اينجا كار ندارد . از آن جهت كه اين پيداشده‌اى هست ، پيداكننده برايش جستجو مىكند . راه سوم راه هدايت است . يعنى چه ؟ يعنى مىخواهد بگويد اين موجودات مخلوق ، اين خلق‌شده‌ها ، به پيدايشش من كار ندارم ، به نظم موجودى هم كه الآن دارند من كار ندارم ، يك چيز ديگرى ماوراى همهء اينها من در اشياء مشاهده مىكنم و آن مسألهء هدايت است . هدايت يعنى چه ؟ نظم مربوط به ساختمان بود ، اين مربوط به مسير حركت است . مىبينم كه هر مخلوقى در مسير خودش كه حركت مىكند كأنّه حركت خودش را از روى آگاهى انجام مىدهد ، يعنى يك قدرتى هست كه او را در مسير خودش هدايت مىكند . براى اينكه بدانيم در قرآن ما تمام اينها هست ، به طور اشاره عرض مىكنم :\r\n      سَبِّحِ اسْمَ رَبِّكَ الْأَعْلَى ، الَّذِي خَلَقَ فَسَوَّى ، وَ الَّذِي قَدَّرَ فَهَدى ، وَ الَّذِي أَخْرَجَ الْمَرْعى ، فَجَعَلَهُ غُثاءً أَحْوى       ( 1 ) .\r\n« الّذى خلق » خدا را به عنوان خالق مىشناسد . قرآن پر است [ از اين مضمون 
  ] كه موجودات را به عنوان اينكه مخلوق هستند آيت حق مىداند ، يعنى خدا را به عنوان خالق [ معرفى مىكند 
  ] . آيات ديگرى داريم كه موجودات را به عنوان اينكه منظم هستند و نظم دارند ، نظم حكيمانه‌اى دارند ، آيت خدا مىداند ، يعنى خدا را به عنوان ناظم و مدبّر عالم معرفى مىكند . آياتى هم داريم كه خدا را به عنوان هادى و راهنماى موجودات در مسيرشان معرفى مىكند .\r\n\r\n\r\n\r\n\r\n","description":"","footnote":"\r\n( 1 ) . اعلى / 1 - 5 .\r\n","page_name":" 55 ","page_number":55},
  {"content":"\r\n\r\n« الّذى خلق » آفريد ، او آفريننده است ، پيدا كنندهء اشياء است . « فسوّى » آفريد و اينها را معتدل آفريد ، متوازن آفريد . اين همان نظمى است كه در دستگاه هستى وجود دارد . « و الّذى قدّر فهدى » آن كه اندازه‌گيرى كرد - اندازه‌گيرى باز مربوط به نظم مىشود - « فهدى » سپس اشياء را در جاى خودشان هدايت كرد . مثلا ببينيد براى اينكه اين سه راه مشخص شود ، يك وقت هست شما يك تپه‌اى مىبينيد ، يك كومه‌اى از خاك مىبينيد ، اينها را كى آمده اينجا ريخته ؟ هيچ نظمى هم شما در اين كومهء خاك نمىبينيد ، هيچ هدايت و راهنمايىاى هم نمىبينيد ، ولى اين را به عنوان يك پديده و حادث كه مىبينيد ، دنبال آفريننده‌اش مىگرديد . يك وقت هست كه نه ، يك نظم مىبينيد دنبال ناظم مىگرديد ؛ يك صفحه مىبينيد نوشته شده ، يك صفحه مىبينيد حروف‌چينى شده ، همه‌اش هم مفهوم است ، وقتى اين صفحه را مىخوانيد مىبينيد نوشته :\r\n« منّت خداى را عزّ و جلّ كه طاعتش موجب قربت است و به شكر اندرش مزيد نعمت . هر نفسى كه فرو مىرود ممدّ حيات است و چون بر مىآيد مفرّح ذات . پس در هر نفسى دو نعمت موجود است و بر هر نعمتى شكرى واجب . »\r\nاينجا مىگوييد اين نظم ، ناظم مدبّر مىخواهد . اين حروفى كه « ا » جداست ، « ب » جداست ، « م » جداست ، « ن » جداست ، « ت » جداست ، در آن حروفى كه در چاپخانه‌ها به اصطلاح مىريزند ، اينكه اينها به اين ترتيب قرار بگيرد : « م » اوّل ، بعد « ن » ، بعد « ت » ، بعد « خ » ، بعد « د » ، بعد « ا » بعد « ى » به همين ترتيب كه اين مفهوم را براى ما داشته باشد : « منّت خداى را عزّ و جلّ » اين نمىتواند به طور تصادف باشد ، يعنى فاعل و پديدآورندهء آن بىشعور و بىادراك ، همين جورى بدون توجه [ اين كار را انجام داده باشد 
  ] يا مثلا يك آدم بىسواد آمده باشد بدون اينكه توجه به معنا و مفهوم داشته باشد ، دستى اينجا برده آنجا برده ، اتفاقا اين جور در آمده . مىگوييد نه ، نظمى است كه تا در فاعل آن ، عقل و تدبير وجود نداشته باشد محال است به وجود بيايد .\r\nاين را ما مىگوييم نظم ، ولى اين صفحه كه به وجود آمده ديگر جماد اينجا افتاده ، هدايت در آن نيست . يك وقت شما دربارهء يك موجود به پيدايشش كار نداريد ، به نظمش هم كار نداريد ، البته همهء اينها به جاى خود ، ولى علاوه بر همهء اينها مىبينيد كه اين موجود يك حركتى دارد ، يك مسيرى دارد يا مجموع موجودات يك\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nحركت و مسيرى دارند ، مىبينيد اين مسير عجيب است ، اين مسير به سوى يك تكاملى است ، به سوى هدف و مقصدى است . آن وقت روى اين فكر مىكنيد كه چه قوه‌اى ، چه نيرويى ، چه چيزى وجود دارد كه اين موجود مقصد و هدف خودش را پيدا مىكند ؟ مثل همين مثالى كه عرض كردم . شما مىبينيد كودكى نوزاد براى اولين بار از مادر متولد مىشود ؛ من در حيوانات ديده‌ام ، در بچهء انسان من خودم تجربه ندارم ولى در بچه‌هاى حيوان به چشم خودم ديده‌ام ، بچهء اسب از مادر متولد مىشود ، كوشش مىكند بايستد ، هنوز هم . . . كه خيلى هم به زحمت مىايستد . كوشش مىكند كه سر جايش بلند شود ، مىافتد ، دو بار ، سه بار ، بالاخره مىايستد . تا مىايستد اين پوزه‌اش را كج مىكند ، هى مىگردد اين طرف و آن طرف ، هى خودش را مىمالد به شكم مادر ، تا پستان را پيدا مىكند . هيچ سابقهء ذهنى ندارد ، هيچ تجربه و آزمايشى ندارد . اين مسألهء هدايت است ، غير از نظمى است كه در دستگاه موجود اين حيوان الآن وجود دارد ، يك حساب ديگرى است كه خيلى هم مرموز است . هنوز علم نتوانسته اينها را كشف كند كه چيست ، ولى هست ، چنين چيزهايى وجود دارد .\r\nپس ما اگر از طريق دوم كه اسم اين راه را راه علمى و شبه فلسفى گذاشتيم [ پيش برويم 
  ] - كه علم به طور مستقيم در اينجا خدا را به ما نشان نمىدهد ولى به طور غير مستقيم به ما كمك مىكند به اين نحو كه آنچه كه ما پايه قرار مىدهيم موجودات و واقعيات محسوس و مشهود خود ماست - مىگوييم هر چه را كه ما انكار كنيم ، اينهايى كه الآن مىبينيم : اين ستاره ، اين خورشيد ، اين ماه ، اين زمين ، اين گياه ، اين حيوان ، اين انسان ، اينها را كه انكار نمىكنيم . گاهى مىگوييم اينها چگونه پيدا مىشوند و پيدا شده‌اند ؟ گاهى مىگوييم اين نظم در اينها و اين تشكيلات در اينها ، اعضا و جوارح در اينها با اين حسابهاى دقيق چگونه به وجود آمده ؟ گاهى هم روى هدايت اينها بحث مىكنيم .\r\nاما آن راهى كه ما اسمش را مىگذاريم راه فلسفى ، آن راهى است كه اصلا در آن راه احتياج نيست كه ما مخلوقات و واقعيات موجود و محسوس را پايه قرار بدهيم .\r\nاينها هم نباشند ، ما با يك نوع محاسبه ، با يك نوع تقسيم ذهنى و عقلى خدا را اثبات مىكنيم . اين ديگر مىشود فلسفى محض .\r\nحالا از اين راههايى كه گفتيم ، آن راه فطرت كه عرض كرديم همين مقدارى كه عرض شد كافى است يعنى ما براى آن ديگر نمىخواهيم بيشتر از اين بحث كنيم ،\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nلزومى هم ندارد . ولى راههاى ديگرى كه عرض كرديم : راههاى مربوط به علم و فلسفه و . . . هر كدام از اينها را مفصلتر برايتان عرض مىكنيم ، كه اوّل راهى كه قهرا وارد مىشويم راه نظم است . روى نظم بحث مىكنيم به شرطى كه آقايان هم روى اين قضيه باز مطالعاتى بكنند .\r\n- چيزى كه براى من اينجا جاى تعجب بود در مورد نظريات اينشتين بود كه فرموديد راجع به بودا اظهار نظر كرده ولى دربارهء اسلام اظهار نظرى نكرده و مثل اينكه هيچ اطلاعى نداشته و اين فكر مىكنم يك نقصى است .\r\nاستاد : بسيار بسيار . در اين قضيه ما بايد قبول كنيم كه هنديهاى معاصر خيلى از ما پيش هستند در اين جهت كه با دنيا ارتباط دارند ، ارتباط زياد دارند . اروپاييها اوّل پا نشدند بروند آنجا آنها را بشناسند ، اينها اوّل رفته‌اند خودشان را فى الجمله شناسانده‌اند ، لا اقل محرك و مشوق آنها شده‌اند كه آنها بيايند در اين زمينه تحقيقاتى بكنند . مسلمين نه تنها اين كار را نكردند ، يك اشتباه بسيار بسيار بزرگ [ مرتكب شدند 
  ] كه من در آن جلسهء گذشته هم اين را گفتم و تكرار مىكنم ، بازهم تكرار خواهم كرد چون اين را من خيلى مهم مىدانم . مسلمين - كه از مصريها هم اين كار شروع مىشود - يك اشتباه بسيار بسيار بزرگ در اين زمينه‌ها مرتكب شدند ، آمدند در واقع اين حقايق را انكار كردند . نه اينكه مجذوب علوم تجربى اروپاييها شدند ؟ خوب ، واقعا هم علوم تجربى ، حالا اين علوم تجربى . . . اروپاييها نيستند . خود اروپاييها علوم تجربى را از مسلمين آموختند . از دروغهاى بزرگ كه در دنيا گفتند يكى همين است كه حكماى يونان براى تجربه ارزش قائل نبودند ، مسلمين هم پيروى كردند . هم حكماى يونان قائل بودند و بيش از آنها مسلمين قائل بودند و فرنگيها هم اين را از مسلمين ياد گرفتند . مجذوب اين شدند كه راه علم در قديم راه فلسفه بوده و غلط بوده و يگانه راه صحيح براى همهء مسائل از جمله مسائل دينى تجربه و آزمايش است . بعد آمدند گفتند اساسا قرآن هم تمام راهها را تخطئه كرده غير از همين راه ؛ ببينيد قرآن مردم را فقط به مخلوقات و مشهودات و محسوسات ارائه داده ، گفته :\r\n\r\n","description":"","footnote":"","page_name":" 58 ","page_number":58},
  {"content":"\r\n\r\n  أَ فَلا يَنْظُرُونَ إِلَى الْإِبِلِ كَيْفَ خُلِقَتْ ، وَ إِلَى السَّماءِ كَيْفَ رُفِعَتْ   ( 1 ) .\r\nخود مسلمين دائما گفتند و روى اين حرف اصرار هم كردند . خودشان آمدند به دنيا گفتند در توحيد اسلام غير از اين چيزى وجود ندارد ، يعنى اسلام خدا را به آن مفهوم عظيم ، به عنوان يك حقيقت بزرگ آفرينش كه غير قابل توصيف است ، به عنوان اينكه اساسا يك حس درونى انسان را به خدا پيوند مىدهد ، به همان مفهومى كه خود مسلمين اسم آن را وحدت وجود به يك معنا گذاشتند [ نمىداند 
  ] . البته وحدت وجود خيلى حرفها دارد . اصلا آمدند تمام اين حرفها را انكار كردند . نتيجه اين شد كه آمدند گفتند توحيد اسلام يك مفهوم بسيار سادهء عوامانهء بدوى است در حدودى كه همان مردم عوام [ مىفهمند ، در حد فهم 
  ] همان پيرزنى كه گفتند خدا را از كجا شناختى ؟ گفت : از اين چرخ نخ‌ريسى خودم ؛ توحيد اسلام در اين حد و اين پايه است .\r\nاين تقصير خود مسلمين است . هنوز هم در كتابهاى ما روى همين قضيه تكيه مىشود . يك جنايت بزرگ به اسلام همين است . اينكه قرآن از طريق سوق دادن مردم به خلقت رفته است ، مسلّم رفته است و بسيار بسيار راه خوبى هم هست ، اما كى قرآن به اين مطلب محدود كرده است ؟ خوب ، اين يك راهى است . اهميت قرآن به اين است كه جامع است ، يك راه بالخصوص نرفته . شما اگر كتابهاى عرفانى ، حتى همان كتابهاى بودايى [ را مطالعه كنيد ، مىبينيد 
  ] تمام ، آن راه را رفته‌اند ، ديگر از اين راهها نرفته‌اند ولى قرآن از همهء راهها رفته . چرا ما اين مزيت را از قرآن بگيريم ؟\r\n- من براى اينكه اهميت اقدام براى شناسايى اين طرز فكر اسلام بيشتر بشود يك مثالى داشتم كه فكر مىكردم اين براى عوام الناس مجهول باشد ولى براى دانشمندان اين قدر نمىدانستم . يك روز از مسجد برلن آمدم بيرون ، يك آقايى هم آمد بيرون . من پرسيدم شما مسلمان هستيد ؟ گفت : نه . گفتم : آلمانى هستيد ؟ گفت :\r\nبله . گفتم : پس چطور آمديد مسجد ؟ گفت : براى اينكه من دنبال يك مطلبى مىگردم كه گاهى هم مسجد مىآيم . گفتم : دنبال چه ؟ گفت : من خدايى كه مسيحيها و كليسا براى ما تعريف مىكنند قبول ندارم . دنبال يك چيز ديگر مىگردم و آن خدايى كه من شخصا براى خودم احساس مىكنم يك خدايى است كه شكل ندارد و در همه جا ، در همهء افراد و در گياهان مظاهرش را مىبينم ، و اين نشان مىدهد كه مردم امروز حتى\r\n\r\n\r\n\r\n\r\n","description":"","footnote":"\r\n( 1 ) . غاشيه / 17 و 18 .\r\n","page_name":" 59 ","page_number":59},
  {"content":"\r\n\r\nدر دنياى غرب چقدر احتياج به شناسايى اين فلسفهء مذهبى ما دارند . اهميت اين اقدام براى كسانى كه وارد هستند ، به نظر من يك تكليف است .\r\nاستاد : صحيح مىفرماييد .\r\n- اينجا استدلال فرموديد كه « ظهورهم » چون « ظهورهما » نيست ، مربوط به حوّا و آدم نيست . بنده حالا كار به تفسير ندارم ولى آيا هيچ وقت در قرآن جمع به جاى مثنّى استعمال نشده ؟\r\nاستاد : ممكن است ، البته خيلى به طور استثنائى كه يك وقتى مثلا جمع در مورد تثنيه به كار برده شده باشد . ولى آن مقدارى كه من الآن يادم هست در يك جاى قرآن است ولى آن تثنيه‌اى است كه در واقع جمع است . مثلا دارد :  « هذانِ خَصْمانِ اخْتَصَمُوا »  ( 1 ) اينها دو دشمن‌اند كه با هم به جنگ آمدند . « خصمان » تثنيه است و « اختصموا » جمع آورده شده ، اما سرّش اين است كه « خصمان » دو نفر نبودند ، دو دسته بودند در مقابل يكديگر ، و در اينكه در لغت عرب ضمير تثنيه براى تثنيه است و جمع براى ما فوق تثنيه ، شكى نيست . حتما [ اگر 
  ] در يك مورد بالخصوصى ما پيدا بكنيم ، روى يك عنايت خاصى است و الّا ما نمىتوانيم همين جورى يك چيزى بگوييم ، اينجا كه خود آيه هم قرينه است . اين بيانى كه عرض كردم مال خودم هم نيست ، مال سيد مرتضى است كه به همين استناد كرده ، مىگويد كيفيت اين مسألهء عالم « ذر » آن جور نيست كه مردم مىگويند كه انسانها به صورت ذرّات همه در صلب آدم اوّل وجود داشتند و خداوند [ آنها را 
  ] از صلب او بيرون كشيد به همان شكل جسمانى كه ذكر مىكنند ، چون قرآن مىگويد :  « وَ إِذْ أَخَذَ رَبُّكَ مِنْ بَنِي آدَمَ مِنْ ظُهُورِهِمْ »  . « ظهورهم » به خود بنى آدم بر مىگردد نه به چيز ديگر ، نه به آدم و حوّا ، معنا ندارد ، ذكر آدم و حوّايى نبوده ، اسم حوّا در كار نبوده . خود آيه نشان مىدهد كه مىخواهد بگويد هنوز قبل از آنكه نطفه‌اى حتى در رحم به وجود بيايد ، هنوز كه در مرحلهء استعداد است ، در مرحلهء ما قبل از اينكه به صورت يك انسان حتى نطفه‌اى در شكم ( جنين ) به وجود بيايد ، اين استعداد در وجود انسان هست . آنجا ما به زبان تكوين از آنها پرسيديم :  « أَ لَسْتُ بِرَبِّكُمْ »  من پروردگار شما\r\n\r\n\r\n\r\n\r\n","description":"","footnote":"\r\n( 1 ) . حج / 19 .\r\n","page_name":" 60 ","page_number":60},
  {"content":"\r\n\r\nنيستم ؟ همه به زبان تكوين گفتند : بلى ، شهادت دادند ، تصديق كردند كه اين جور است . آيات ديگرى هم هست شبيه به اين مضمون .\r\n- خصوصا كلمهء « ظهور » جمع « ظهر » است .\r\nاستاد : بله « ظهر » كه به حوّا نمىتواند [ نسبت داده شود 
  ] ، عرض كرديم .\r\n- آيهء    « سَبِّحِ اسْمَ رَبِّكَ الْأَعْلَى ، الَّذِي خَلَقَ فَسَوَّى »    خلق انسان در كار نيست ؟ هدايتى كه بايد انسان بشود ،  « الَّذِي أَخْرَجَ الْمَرْعى »  .\r\nاستاد : نه ،  « أَخْرَجَ الْمَرْعى »  كه مال غير انسان است ، براى اينكه قرينه‌اش در آيهء ديگرى هست كه در آن ديگر هيچ اين بحث نمىآيد . همين جا هم اين بحث نمىآيد .\r\nاينجا هم صحبت انسان در كار نيست .\r\n- يعنى هدايت براى انسان باشد ؟\r\nاستاد : نه ، اعمّ است . در آن آيه‌اى كه از زبان حضرت موسى و هارون نقل مىفرمايد كه به فرعون گفتند :  « قالَ رَبُّنَا الَّذِي أَعْطى كُلَّ شَيْءٍ خَلْقَهُ ثُمَّ هَدى »  ( 1 ) پروردگار ما آنچنان است كه هر چيزى را همان خلقت خودش را ( يعنى هر چه نياز داشته ) به او داده ، اين همان توازن و نظم و حساب داشتن در خلقت است . « كلّ شىء » هم مىگويد ، نمىگويد انسان . « ثمّ هدى » اين را با « ثمّ » ذكر مىكند . پس از آنكه هر چيزى را خلق كرده او را در مسير خودش هدايت كرده است . خيلى مطلب عالىاى است . حالا بايد بگرديم ؛ من الآن يادم رفته كه در كجاها ديده‌ام ، همين تازگى اين را يك جايى ديدم راجع به همين كه كم‌كم عده‌اى اساسا معتقد شدند كه در تمام موجودات حتى جمادات يك نيرويى نظير نيروى حياتى هست به اين معنا كه در مسير خودش يك حساب را رعايت مىكند .\r\n-  « وَ تَرَى الْجِبالَ تَحْسَبُها جامِدَةً . . . »  ( 2 ) .\r\nاستاد : بله همين جور است . ريزه‌كاريهاى عجيبى در قرآن هست . اهميت قرآن\r\n\r\n\r\n\r\n\r\n","description":"","footnote":"\r\n( 1 ) . طه / 50 .\r\n( 2 ) . نمل / 88 .\r\n","page_name":" 61 ","page_number":61},
  {"content":"\r\n\r\nجامعيت آن است و اين را انسان به خوبى درك مىكند و بهترين دليل بر اينكه قرآن وحى الهى است همين است . آدم مىبيند كه هر دانشمند ، هر مقدار نبوغ داشته باشد ، وقتى كه در يك مسير مىافتد آنچنان غرق در آن مسير مىشود كه ديگر اصلا غير آن را نمىبيند . خوب ما ديگر سراغ داريم ، مثلا من براى صدر المتألّهين فوق العاده عظمت قائل هستم ، اصلا من به اندازه‌اى كه از كتابهاى اين مرد و از تدريس كتابهاى او لذت مىبرم از هيچ چيزى آن قدر لذت نمىبرم . عاليترين آرزوى من هميشه اوست ولى در عين حال حس مىكنم كه در محيط خودش غرق شده ، يعنى در آن كه فن خودش هست غرق شده است ، از آن ديگر نمىتواند بيرون بيايد . تفسير قرآن هم كه مىنويسد هيچ امكان ندارد كه از آن پوست گردويى كه در داخل آن پوست گردو قرار گرفته بيرون بيايد . يك بشر اين مقدار نبوغ داشته باشد ولى بالاخره محدود است . باز شما مىبينيد يك كس ديگر مثلا شيفتهء علوم تجربى مىشود . مثلا فرض كنيد طنطاوى . طنطاوى انصافا مرد دانشمندى است . از حق نبايد گذشت ، اگر اين كتاب را به تفصيلى كه نوشته است ، اين مرد به تنهايى نوشته باشد - ننوشته‌اند كه جمع نوشته - راستى مرد بسيار متبحرى بوده ، فوق العاده متبحر بوده . ولى او در علوم امروز غرق شده است ، ديگر اصلا نمىتواند از اينها بيرون بيايد . هر جمله‌اى ، هر كلمه‌اى را هر جا پيدا مىكند مىخواهد حتما به اينجا تطبيق بدهد . اما اين تنها قرآن است كه همان طورى كه خود خدا در افعال تكوينى خودش « لا يَشْغَلُهُ شَأْنٌ عَنْ شَأْنٍ » كتابش هم « لا يَشْغَلُهُ شَأْنٌ عَنْ شَأْنٍ » .\r\nآن عرفان عالىاى كه قرآن ذكر مىكند :  « هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ »  ( 1 ) شما اين تعبير را هيچ جاى دنيا [ حتى در 
  ] همان كتابهاى . . . كه اينها دنبالش را گرفتند ، بودائيزم و اين حرفها كه مىگويند عاليترين اين جور حرفها در آنجا پيدا مىشود ، به اين علوّ پيدا نمىكنيد ، يا :\r\n فَأَيْنَما تُوَلُّوا فَثَمَّ وَجْهُ اللَّهِ  ( 2 ) .\r\n « لَيْسَ كَمِثْلِهِ شَيْءٌ  ( 3 ) .\r\n\r\n\r\n\r\n\r\n","description":"","footnote":"\r\n( 1 ) . حديد / 3 .\r\n( 2 ) . بقره / 115 .\r\n( 3 ) . شورى / 11 .\r\n","page_name":" 62 ","page_number":62},
  {"content":"\r\n\r\n لا تُدْرِكُهُ الْأَبْصارُ وَ هُوَ يُدْرِكُ الْأَبْصارَ وَ هُوَ اللَّطِيفُ الْخَبِيرُ  ( 1 ) .\r\nدر عين اينكه اينها را در آن علوّ خودش بيان مىكند ، در عين حال باز با يك آدم عامى دهاتى ، يك چوپان ، يك ساربان كه دارد حرف مىزند ، در آن هم كاملا خداشناسى را با يك زبان ساده و عاميانه‌اى بيان مىكند :\r\n أَ فَلا يَنْظُرُونَ إِلَى الْإِبِلِ كَيْفَ خُلِقَتْ  ( 2 ) .\r\nاهميت قرآن به اين است .\r\n- از خانمها سؤال كرده‌اند : فرموديد هر مخلوقى در مسير خودش حركت مىكند و مسير خودش را از روى آگاهى انتخاب مىكند . اولا منظور از آگاهى چيست ؟ ثانيا غير از انسان موجودات ديگر هم آگاهى دارند ؟\r\nاستاد : ما هر چه كه در غير مسألهء فطرى بودن دين بحث كرديم فهرستش را عرض كرديم ، فقط تئورى اين قضيه را ذكر كرديم ، هنوز به بحثش نپرداخته‌ايم ، ولى البته مدعا را عرض مىكنيم . مدعا اين است كه همهء موجودات ، همهء مخلوقات - اختصاص به انسان ندارد ، به انسان كه معنى ندارد اختصاص داشته باشد ، آنهايى هم كه اختصاص گفته‌اند اختصاص به جاندار گفته‌اند [ اما 
  ] اختصاص به جاندار ندارد - جاندار و غير جاندار همه در يك مسير هدايتى قرار گرفته‌اند . آن كه قرآن مىفرمايد همين است و آن هم كه ما مىخواهيم اثبات كنيم همين است . البته در تفسير و توضيحش شايد دو سه جلسه بايد راجع به آن صحبت كنيم .\r\n\r\n\r\n\r\n\r\n","description":"","footnote":"\r\n( 1 ) . انعام / 103 .\r\n( 2 ) . غاشيه / 17 .\r\n","page_name":" 63 ","page_number":63},
  {"content":"\r\n\r\n\r\n2 راههاى علمى و شبه فلسفى\r\n\r\nالف برهان نظم 1\r\nدر تقسيم‌بندىاى كه در جلسهء گذشته عرض شد گفتيم كه راههايى كه براى اثبات وجود خدا وجود دارد مجموعا سه نوع راه است : راه دل يا راه فطرت ، نوع دوم راههاى حسى يا راههاى علمى و به اصطلاح نيمه فلسفى ، نوع سوم راههاى فلسفى .\r\nبحث ما در جلسهء گذشته راجع به راه دل و فطرت بود كه آن مربوط به علم و فكر و عقل و استدلال و اين جور چيزها نبود ، مربوط به اين بود كه يك پيوند به معنى يك جاذبه و كشش در وجود هر انسانى هست كه او را به حسب طبع و غريزه به سوى مبدأ مىكشاند . بحث ما راجع به آن تمام شد . فقط من يك نكته‌اى در دنبالهء عرايض آن جلسهء خودمان عرض مىكنم براى اينكه مطلبمان ناتمام نمانده باشد ، بعد وارد بحث ديگرمان مىشويم ، و آن اين است كه ممكن است بعضى از افراد خيال كنند كه اين مسألهء احساس درونى كه اخيرا علماى روان‌شناس از طريق علمى و تجربى و روان‌شناسى آن را كشف كرده‌اند ، آن جاذبهء معنوى را كشف كرده‌اند ، يك چيز بسيار تازه‌اى است و سابقه نداشته است ، در صورتى كه اين مطلب سابقه دارد ، البته نه به اين طرز بيان ، به طرزهاى ديگرى كه بيان شده است . همين را حكما و فلاسفه از طريق فلسفه اثبات مىكردند نه از طريق روان‌شناسى و آزمايشهاى تجربى ؛ يعنى آنها اين جور ادعا مىكرده‌اند كه اگر عالم مبدأ و خدايى داشته باشد - كه دارد ، يعنى\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nوجودش را اثبات مىكردند - و اگر در دنيا حركت و جنبشى وجود داشته باشد - كه البته آن هم وجود دارد - بايد بازگشت مخلوقات به همان مبدئى باشد كه از آن مبدأ پيدا شده‌اند ، يعنى امكان ندارد كه توجهى در وجود مخلوقات به سوى مبدئشان وجود نداشته باشد . جملهء خيلى شيرينى تعبير مىكردند ، مىگفتند : « النّهايات هى الرّجوع الى البدايات » يعنى آخرها و نهايتها همان بازگشت به اوّلهاست و چون خدا اوّل همهء اوايل هست آخر همهء آخرها هم هست ، نهايت موجودات هم هست . منتها آنها تعميم مىدادند ، مىگفتند در هر موجودى اين ميل و توجه به حق هست و نمىتواند نباشد .\r\nانسان به همان نسبت كه كاملتر است اين جاذبه در او قويتر و نيرومندتر است . مولوى چند بيت خيلى پرمغز و پرمعنا در همين زمينه دارد ؛ به صورت شعر مىگويد ولى همين فلسفهء بزرگ را مىگويد :\r\nجزءها را رويها سوى كل است ( 1 ) * بلبلان را عشق با روى گل است آنچه از دريا ، به دريا مىرود ( 2 ) * از همانجا كآمد آنجا مىرود ( 3 ) از سر كه سيلهاى تيزرو * وز تن ما جان عشق‌آميزرو اين يك بيان فلسفى براى همين مطلب بوده ، همين مطلب را بيان فلسفى كرده .\r\nعرفا كه ديگر در اين قضيه بيداد كرده‌اند و حتى عليه حكما و فلاسفه قيام مىكردند و مىگفتند شما ارزش اين نيروى معنوى را كه در انسان هست - كه آنها اسمش را نيروى عشق مىگذاشتند - [ درك نمىكنيد 
  ] . عشق ، كه اينهمه در زبان شعرا آمده است ، همين حقيقت است . [ عرفا مىگفتند 
  ] شما كه اينهمه به عقل استناد و استدلال و اتكا مىكنيد درست نيست ؛ بياييد همان نيروى معنوى را كه در انسان هست و در هر كسى وجود دارد ، تقويت كنيد . و نقطهء اصلىاى كه راه عرفان را از فلسفه جدا مىكند همين است ؛ عرفان معتقد است همين حس درونىاى را كه در انسان است بايد پرورش داد ولى فيلسوف بيشتر به پرورش دماغ و پرورش عقل و فكر و استدلال معتقد است ، كه\r\n\r\n\r\n\r\n\r\n","description":"","footnote":"\r\n( 1 ) . خاصيت جزء اين است كه رويش به كلّ خودش باشد . البته اينجا مقصود از جزء و كل فرع و اصل است .\r\n( 2 ) . به زبان شعر اين مطلب را مىگويد اما آن حقيقت عالى فلسفى را بيان مىكند : هر چه از دريا پيدا بشود آخرش بايد به دريا برگردد . آبهايى كه از دريا پيدا مىشود آخرش بايد به دريا برگردد .\r\n( 3 ) . از هر جا آمده ، به همان جا بازگشت مىكند .\r\n","page_name":" 65 ","page_number":65},
  {"content":"\r\n\r\nديگر در اين زمينه عرفا چون اهل زبان و شعر و ادب بودند قيامت و بيداد كردند . قبلا هم عرض كرديم كه اين جزء حقايقى است كه قرآن مجيد پذيرفته است ، هم به آن مفهوم عام خودش كه همهء موجودات رو به سوى خدا هستند ، آنجا كه مىفرمايد :  « أَ فَغَيْرَ دِينِ اللَّهِ يَبْغُونَ وَ لَهُ أَسْلَمَ مَنْ فِي السَّماواتِ وَ الْأَرْضِ »  ( 1 ) يا آنجا كه مىفرمايد :   « سَبَّحَ لِلَّهِ ما فِي السَّماواتِ وَ الْأَرْضِ »   ( 2 ) و هم به مفهوم خاصش دربارهء خصوص انسان . اين آيهء قرآن حقيقتا نمونه‌اى از اعجاز است كه مىفرمايد :\r\n « الَّذِينَ آمَنُوا وَ تَطْمَئِنُّ قُلُوبُهُمْ بِذِكْرِ اللَّهِ ، أَلا بِذِكْرِ اللَّهِ تَطْمَئِنُّ الْقُلُوبُ »  ( 3 ) آنان كه ايمان آوردند و قلبهاى آنها به ياد حق آرامش پيدا كرد . آن وقت در جملهء دوم به صورت يك اصل كلى آن هم به صورت حصر [ مىفرمايد 
  ] :  « أَلا بِذِكْرِ اللَّهِ تَطْمَئِنُّ الْقُلُوبُ »  بدانيد تنها با ياد خداست كه دلها آرامش پيدا مىكند ؛ يعنى اين دل انسان ، روح انسان ، قلب انسان جورى ساخته شده است كه هيچ چيزى قدرت ندارد به او طمأنينه و آرامش بدهد . اين معنايش اين است كه آن هدف اصلىاى كه در بشر وجود دارد كه دنبال او مىرود و خودش هم كاملا توجه ندارد ، او جز خدا چيز ديگرى نيست و لهذا به هر چيز ديگر برسد طولى نخواهد كشيد كه آن گرمى و حرارت و شوق مبدل به سردى خواهد شد و تنها يك چيز است كه انسان اگر به او برسد آرزوى تغيير دادن و تبدل و تنوع در آن نيست .\r\nيكى از اشتباهات بزرگ همين است : بعضيها خيال مىكنند انسان طبعا طالب تنوع است ، اصلا تنوع را دوست دارد يعنى اينكه از نوعى به نوع ديگر لذتهايش را عوض كند ، محبوبهايش را عوض كند ، خود تنوع مطلوب است ، در صورتى كه اين جور نيست . علت اينكه تنوع مطلوب است ، اين است كه هيچ مطلوبى قدرت ندارد مطلوبيت خودش را براى هميشه حفظ كند و جهتش اين است كه آن مطلوب مطلوب مجازى بشر است ، مطلوب واقعى و حقيقى نيست . اگر يك شىء مطلوب واقعى و حقيقى باشد ، انسان از او سرد نمىشود و اگر از او سرد نشد طالب تنوع نيست . ما مىبينيم در قرآن راجع به نعمتهاى بهشتى و آن دنيايى اين نكته هست :\r\n\r\n\r\n\r\n\r\n","description":"","footnote":"\r\n( 1 ) . آل عمران / 83 .\r\n( 2 ) . حديد / 1 .\r\n( 3 ) . رعد / 28 .\r\n","page_name":" 66 ","page_number":66},
  {"content":"\r\n\r\n لا يَبْغُونَ عَنْها حِوَلًا  ( 1 ) .\r\nنه اين است كه بشر به هر نعمتى كه مىرسد دلش را مىزند ، خسته مىشود ، باز مىخواهد تحولى ، تنوعى ، چيزى به وجود بياورد ؟ ولى فقط آنجا هرگز بشر طالب تحول و تنوع نيست . رازش همين است كه مطلوب واقعى است . از اين بگذريم .\r\nاما راههاى حسى يا علمى به تعبير ديگر ، و به تعبير ديگر شبه فلسفى ؛ چرا اينها را ما علمى مىگوييم ، شبه فلسفى مىگوييم ، بعد برايتان توضيح عرض خواهم كرد .\r\nعرض كرديم اين نوع راه باز منشعب مىشود به سه راه : يكى آنجاست كه از نظم عالم بر وجود خالق و آفرينندهء حكيم عليم استدلال مىشود ؛ ديگرى از خلقت عالم و سومى از هدايتى كه در مخلوقات و موجودات عالم وجود دارد . اول ما راجع به نظم عالم بحث مىكنيم .\r\nنظم عالم نظم عالم ، نظام عالم دلالت مىكند بر وجود خدا . اين همان مطلبى است كه در قرآن كريم به اين تعبير آمده است : « اتقان صنع » ، متقن بودن مصنوعات عالم ؛ در آن آيه است كه :\r\n وَ تَرَى الْجِبالَ تَحْسَبُها جامِدَةً وَ هِيَ تَمُرُّ مَرَّ السَّحابِ صُنْعَ اللَّهِ الَّذِي أَتْقَنَ كُلَّ شَيْءٍ  ( 2 ) .\r\nدر بعضى از آيات از همين مطلب تعبير به « تقدير » مىشود : اندازه‌گيرى ؛ يعنى يك نوع حسابگرى در نظم و ترتيب مخلوقات وجود دارد . به تعبير ديگر مىگوييم حكيمانه بودن خلقت .\r\nاينجا ما بايد در سه مرحله بحث كنيم : يكى اينكه يك توضيح بيشترى در اطراف همين نظم و نظام بدهيم ؛ اصلا مقصود از اين نظم و نظام چيست ؟ چون اشتباهاتى ممكن است به وجود بيايد كه به وجود هم آمده است ، و ديگر اينكه آيا چنين نظم و\r\n\r\n\r\n\r\n\r\n","description":"","footnote":"\r\n( 1 ) . كهف / 108 .\r\n( 2 ) . نمل / 88 .\r\n","page_name":" 67 ","page_number":67},
  {"content":"\r\n\r\nنظامى - كه ادعا مىكنند در خلقت وجود دارد و دلالت مىكند بر وجود خالق مدبّر - در خلقت هست ؟ سوم كه باز ما بحث قرآنى مىكنيم ، واقعا ببينيم قرآن كريم به اين برهان نظم اتكا كرده يا اتكا نكرده است ؛ دقيقا آيات قرآن را بررسى مىكنيم .\r\nاما قسمت اوّل ، معنى نظم و نظامى كه ما مىگوييم در خلقت هست چيست ؟\r\nيعنى اين عالم كه به وجود آمده است با تصادف به وجود نيامده . اين كه هست ناشى از تصادف نيست . اينكه مىگوييم « ناشى از تصادف نيست » در مقابل ، دو جور حرف مىتوانيم بگوييم : تصادف يعنى بىعلت ، اما « بىعلت » گاهى به معنى نداشتن علت فاعلى گفته مىشود ، و گاهى به معنى نداشتن علت غايى . هميشه يك مثال ساده‌اى براى علت فاعلى و علت غايى از مصنوعات بشر ذكر مىكنند كه البته اين مثالها نارساست ولى براى اينكه مفهومش درست روشن بشود چاره‌اى نيست از اين مثالها . شما روى صفحهء كاغذ مطلبى را مىنويسيد . در اينجا چهار علت تصوير مىشود : علت مادى ، علت صورى ، علت فاعلى ، علت غايى . اما علت مادى يعنى آن شرايط مادىاى كه بايد وجود داشته باشد تا اين به وجود بيايد . قبل از آنكه شما اين خطوط را روى اين صفحهء كاغذ بنويسيد ، صفحهء كاغذى وجود داشته ولى به صورت يك صفحهء سفيد ، جوهرى در آن خودنويس شما وجود داشته ولى به صورت چند گرم مايع جمع شده در مخزن خودنويس شما ، خود اين خودنويس هم بوده است . اينها را مىگويند علت مادى يعنى شرايط مادىاى كه بايد وجود داشته باشد تا اين نوشته هم باشد . اگر صفحهء كاغذ يا چيزى شبيه آن نباشد ، اگر اين جوهر يا چيزى شبيه به آن نباشد ، اين چيزها اگر وجود نداشته باشد ، [ به گزاف 
  ] از هيچ چيز نمىشود خط به وجود بيايد .\r\nدوم علت صورى ، آن چيزى كه به اين ماده شكل مىدهد يعنى خود شكلش .\r\nوقتى اين به صورت خط درمىآيد كه شما اگر كلمهء « فدايت شوم » را مىنويسيد ، اين شكل را به آن بدهيد ، يعنى آن اوّلى كه مثلا « ف » را داريد مىنويسيد ، آن اوّل « ف » ، سر « ف » را آن جور گرد كنيد ، به ترتيب « د » را بنويسيد ، بعد « ا » را اين جور بكشيد ، « ى » اين جور ، « ت » اين جور تا بشود « فدايت » . اينها هر كدام اگر تغيير كند ، اين كلمه به وجود نيامده .\r\nسوم ، علت فاعلى يك نيرويى بايد باشد كه اين جوهرها را روى اين خطوط بكشاند . ان نيرو علت فاعلى است . يك علت ديگرى هم در اين مصنوع\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nبشرى فرض مىشود و آن علت غايى است و آن اين است كه چون آن نيرويى كه اين كار را مىكند نيروى شماست ، شما كه اين كار را مىكنيد چه هدفى از اين كار داريد ؟\r\nآيا هدفى داريد يا نداريد ؟ و چون شما در اينجا يك هدف معيّنى داريد ، يعنى اين را مىنويسيد براى اينكه به دست يك شخصى برسد و او بخواند و از منوىّ خاطر شما آگاه شود ، دستور شما را اجرا كند ، مقصود شما را درك كند ، اين را مىگويند علت غايى .\r\nوقتى مىگويند يك چيز تصادفى به وجود مىآيد ممكن است كسى فرض كند كه علت فاعلى ندارد . اين يك چيزى است كه در دنيا طرفدار ندارد . نه الهى ، نه مادى ، بلكه شايد هيچ عالمى و بلكه هيچ عاقلى در دنيا پيدا نمىشود كه جريانهاى عالم را بر اساس تصادف توجيه كند به معنى اينكه علت فاعلى ندارد ؛ يعنى هيچ كس در دنيا نيست كه بگويد مثلا باران كه مىريزد خود به خود مىريزد ، هيچ علتى ندارد ، همين جور مىريزد ، يك‌دفعه باران مىريزد . هيچ كس نيست كه مثلا اگر خورشيد مىگردد يا زمين مىگردد ، بگويد خود به خود [ مىگردد 
  ] . بالاخره اين را معتقد است كه يك نيرويى ، يك قوه‌اى ، يك چيزى وجود دارد كه اين حوادث را در عالم به وجود مىآورد . لا اقل در ميان طبقاتى كه بويى از علم برده‌اند ، خواه مادى خواه الهى يك نفر پيدا نمىشود كه منكر علت فاعلى باشد ، بگويد - مثلا - دنيا مىچرخد بدون علت فاعلى .\r\nبعضيها گاهى به خيال خود مىروند به جنگ ماديين ، مىگويند آقا اينها مىگويند اين عالم خود به خود به وجود آمده ، ما مىگوييم عالم خود به خود به وجود نيامده . نه ، هيچ وقت ماديين نمىگويند عالم خود به خود به وجود آمده . كدام مادى گفته كه عالم خود به خود به وجود آمده ؟ آنها هم مىگويند هيچ چيزى خود به خود وجود ندارد ؛ آنها هم قائلند به يك سلسلهء علت و معلولى بسيار بسيار منظم ؛ مىگويند هر پديده‌اى كه در دنيا پيدا مىشود حتما يك علتى داشته است و آن علت هم خودش باز به نوبهء خود پديده‌اى است و علت ديگرى داشته است ، آن علت هم علت ديگرى داشته است ، آن علت هم علت ديگرى ، و نامتناهى است و به جايى هرگز منتهى نمىشود و لازم هم نيست منتهى بشود . از اين طرف هم در آينده هر معلولى به نوبهء خودش علت براى شىء ديگرى خواهد بود و آن شىء ديگر علت براى شىء ديگرى . از دو طرف بىنهايت ، سلسلهء علت و معلول كشيده شده است . شما يك نفر آدم مادى در\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nدنيا پيدا نخواهيد كرد كه منكر علت فاعلى باشد يا به تعبير ديگر منكر نظم فاعلى عالم باشد ، كما اينكه هيچ الهى هم در دنيا پيدا نمىشود كه منكر اين جهت باشد . اختلاف الهيون و ماديون مربوط به علت فاعلى نيست و اگر نظمى هم در دنيا كسى مىگويد ، نظم ناشى از علت فاعلى را كسى نمىخواهد دليل بر وجود خدا بگيرد ؛ چون علت فاعلى هم نظم مىدهد اما چنين نظمى ، به همين مقدار نظم كه هر معلولى ناشى از يك علتى است و هر علتى هم به نوبهء خود منشأ است براى يك معلولى . اين هم خودش نظم مىدهد به معناى اينكه حلقهء زنجيرى درست مىكند ، رابطهء زنجيرى درست مىكند .\r\nنظم به معنى رابطهء زنجيرى حوادث را كه ناشى از علت فاعلى است هيچ كسى منكر نيست ، بلكه ماديين بيش از ديگران روى اين قضيه تكيه مىكنند . ولى يك نظم ديگرى داريم كه آن نظم ناشى از علت غايى است . اين نظم است كه مورد اختلاف است كه آيا چنين نظمى كه از علت غايى در عالم حكايت كند وجود دارد يا وجود ندارد ؟ مادى منكر اصل علت غايى است و منكر وجود نظمى است كه آن نظم الزاما ناشى از علت غايى باشد ، و الهيون معتقدند كه نه ، نظم عالم به شكلى و به نحوى است كه بدون آنكه ما اصل علت غايى را دخالت بدهيم ، قابل توجيه نيست .\r\nپس بحث در اين نظم است ، نظم ناشى از علت غايى . نظم ناشى از علت غايى اين جور پيدا مىشود : در مواردى تنها فرض علت فاعلى براى آن نظم كافى نيست .\r\nدر مواردى كه فرض وجود داشتن علت فاعلى براى آن نظم كافى نباشد ، اينجاست كه چاره‌اى نيست كه ما بايد يك علت غايى را هم فرض كنيم . مثلا همان مثال « نوشته » كه مثال سادهء خوبى هم هست ، اگر شما روى يك صفحهء كاغذ ببينيد از اوّل اين صفحه تا آخر آن يك نامهء مفهوم و معنىدار نوشته شده است ، در اين نامه پنج‌تا مطلب حسابى است : دستور ، سفارش ، بيان اين جور چيزها ، در اينكه اين نامه علت فاعلى داشته است يعنى يك نيرويى بوده است كه اين جوهر را بر روى اين صفحهء كاغذ كشيده بحثى نيست ، ولى اين نيرو مىتواند نيروى شاعر باشد ، مىتواند نيروى غير شاعر باشد ، يعنى مىشود فرض كرد كه مثلا برق آمده باشد خودنويس را همين جور حركت داده باشد ؛ يا نه ، شاعرى كه شعورش به اين حد نرسد ، يك بچهء پنج سالهء مدرسه نرفته‌اى كه اساسا با خط آشنا نيست آمده باشد خودنويس را از پدرش دزديده باشد ، صفحهء كاغذ را هم برداشته باشد ، همين جور خطكشى كرده ، خودش هم هيچ متوجه نبوده چه كار مىكرده است ولى اتفاقا اين خطكشىهايى كه او كرده است اين\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nصفحهء منظم را به وجود آورده ، ده تا مطلب از اين صفحه در آمده است . يك بچه با يك آدم تحصيلكردهء درس خواندهء خط ياد گرفته تفاوتش در علت فاعلى نيست ، نيروى دست بچه هم كافى است براى اينكه اين را بنويسد . يك بچه يا يك آدم بىسواد مدرسه نرفته ، يك دهاتى بىسواد از لحاظ علت فاعلى هيچ تفاوتى با يك درس خوانده ندارد ولى از يك نظر ديگر تفاوت دارد و آن اين است كه آن آدم درس خوانده مىداند كه يك كلمه‌اى را اگر بخواهد بنويسد كه فلان مفهوم از آن فهميده شود ، اوّل بايد حرف اوّل را مثلا به چه شكل بنويسد ، حرف دوم را به چه شكل ، حرف سوم ، چهارم و پنجم تا يك مطلب معنىدار از كار در بيايد ، يعنى بايد انتخاب كند . خوب ، اين نيرو وقتى كه اين خط را مىخواهد بنويسد هزار جور ممكن است بنويسد ، ممكن است از اين طرف بكشد ، ممكن است بالا ببرد ، ممكن است پايين بياورد ، باز اوّلى را كه نوشت در دومى همين جور بايد انتخاب كند ، يعنى يك راه را از ميان صدها راه انتخاب كند . از نظر علت فاعلى ، هزار شكل مىشود اين حرف اوّل را نوشت و به هزار شكل هم حرف دوم ، به صد هزار شكل حرف سوم ، ولى او پىدرپى انتخاب مىكند . پس شعور لازم دارد ، يعنى درك لازم دارد ، فهم لازم دارد ، بايد بفهمد چه رابطه‌اى ميان اين عمل و آن نتيجه وجود دارد تا خوب بتواند انتخاب كند .\r\nدر اين جور موارد ما مىگوييم تنها فرض علت فاعلى - يعنى وجود نيرويى كه آن نيرو كافى باشد براى اين كار از نظر مقدار نيرو ، انرژى و هر چه بخواهد مصرف بشود - كافى نيست بلكه يك اداره‌اى ، يك كنترلى هم براى اين نيرو بايد وجود داشته باشد ، يك انتخاب بايد وجود داشته باشد ، يك اختيار بايد وجود داشته باشد به طورى كه كلمهء « براى » در آنجا محقق بشود ، يعنى هر چيزى نشان بدهد كه وسيله است براى يك هدفى ، اين وسيله براى آن ، آن وسيله براى آن . اينجاست كه ما مىگوييم تنها فرض علت فاعلى براى به وجود آمدن اين شىء كافى نيست ، حتما بايد فرض علت غايى بشود كه عبارة اخرى از اين است : بايد حتما فرض كرد كه فاعل داراى قوهء شعور به معنى فهم و درك اين كار و حكمت و تدبير بوده است به طورى كه نيروى خودش را اداره مىكرده است .\r\n- منظور داشته .\r\nاستاد : بله ، منظور داشته و انتخاب مىكرده است . هميشه در سر دوراهىها ، بلكه\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nهزار راهىها قرار مىگرفته ، از ميان آنها يكى را كه مناسب بوده اختيار مىكرده ، باز در قدم دوم سر دوراهى ، سه راهى ، ده‌راهى ، هزار راهى بلكه يك ميليون راهى قرار مىگرفته ، باز راه مناسب را انتخاب مىكرده ، باز همين جور و باز همين جور . اين عبارت است از نوع نظمى كه از وجود علت غايى حكايت مىكند . ما به همين دليل است كه به هيچ قيمتى حاضر نيستيم كه بدون علت غايى وجود بسيارى از چيزها را در اين عالم بپذيريم . مثلا مؤلفى كتابى را تأليف مىكند ، مقاله‌اى مىنويسد ، آيا شما نمىگوييد كه اين نويسندهء مقاله - احيانا اگر مقالهء خوبى باشد - مرد باسوادى است ؟\r\nمىگوييد مرد باسوادى است ، مرد با ذوقى است . از شما مىپرسم سواد يا ذوق و معلومات را در اشخاص از كجا اطلاع پيدا مىكنيد ؟ مستقيما مىشود انسان معلومات و ذوق يك كسى را احساس كند ، مشاهده كند ؟ نه ، ذوق يك امرى است كه با چشم ديده نمىشود ، با دست هم لمس نمىشود ، حتى با چشم مسلح و ابزار هم نمىشود تشخيص داد و هر كسى هم تشخيص داده از آن راه نبوده . ما سعدى را كه مىگوييم شاعر بسيار با ذوقى بوده ، ذوق سعدى را از كجا ديديم ؟ ما فقط اين اثر را مىبينيم ، وقتى اثر را مىبينيم ، مىبينيم اثر يك اثرى است كه اگر سعدى يك آدم كودن مىبود ، يك آدم بىذوق مىبود ، يك آدم بىفهم مىبود ، خود به خود چنين آثارى از او به وجود نمىآمد .\r\nحالا ما راجع به خلقت عالم ، خلقت موجودات بايد مطالعه كنيم ، ببينيم در به وجود آمدن اين اشياء ، همين انسانى كه الآن ما داريم مىبينيم ، همين گياه‌هايى كه الآن داريم مىبينيم ، بلكه تمام نظاماتى كه در عالم هست از منظومهء شمسى خودمان گرفته تا بالاتر در هر جاى عالم ( 1 ) ، آيا اين تشكيلات و نظمى كه الآن وجود دارد تنها علت فاعلى برايش كافى بوده ؟ يعنى همين‌كه نيروهايى وجود داشته باشد ، بدون اينكه اين نيروها خودشان داراى شعور و ادراك و فهم باشند ، بدون اينكه وسيله‌اى را از ميان صدها هزار وسائل براى يك هدف انتخاب كنند ، بدون اينكه يا خودش شعور داشته باشد يا يك قوهء شاعر او را تحت اداره و ارادهء خودش قرار بدهد ، آيا عالم قابل توضيح است يا نه ؟ مثلا ما همين مقدار كه ( البته اينها مثالهاى خيلى ساده‌اى است )\r\n\r\n\r\n\r\n\r\n","description":"","footnote":"\r\n( 1 ) . اگر ما فقط در يك قسمت هم مطالعه كنيم كافى است ، چون در يك جا كه دليل پيدا كنيم كافى است در همه جا پيدا كرده باشيم .\r\n","page_name":" 72 ","page_number":72},
  {"content":"\r\n\r\nدندانهاى يك انسان را نگاه مىكنيم و مىبينيم يك تناسب بسيار كاملى ميان آن دندانهاى جلوى دهان - كه ثنايا مىگويند - تا آن دندانهاى نيش ، تا دندانهاى كرسى با مواد غذايى كه بدن احتياج دارد [ وجود 
  ] دارد ، كه آن مواد غذايى را اوّل قطع كند ، ببرد ، تكه‌پاره كند ، بعد آسيا كند و بعد انسان آن را بلع كند . آيا اينها روى انتخاب به وجود آمده ؟ در اينكه يك نيرويى بوده كه اينها را به وجود آورده شكى نيست . آيا اينها انتخاب شده هستند يا نه ؟ رابطهء اينها با هدف و نتيجه‌اى كه به وجود اينها بار است يك رابطهء تصادفى است ؟ بچه كه در رحم مادر قرار مىگيرد ، پستان مادر شير مىكند . اساسا جنس ماده كه داراى رحم است ، بعد داراى پستان هم باشد ( مثلا در پستاندارها ، همانهايى كه رحم دارند ) آيا اين انتخاب شده يا انتخاب نشده ؟ اينها را بايد حساب كنيم . آيا واقعا پستان در جنس ماده‌اى كه بچه‌هايش يك خلقت و احتياجات مخصوصى دارند ، با اين تشكيلات و نظم ، با اين حسابها ، حتى با آن دگمهء سر پستان با آن طرزى كه شير را ترشح مىكند ، اينها انتخاب شده هستند يا انتخاب شده نيستند ؟ و همچنين ساير قسمتها .\r\nاينجاست كه علم به ما كمك مىكند . اينكه مىگوييم علم ( علم تجربى و علم آزمايشى ) هر چه كه پيش برود كمك مىكند ، اينجاست ، چون علم تجربى و علم آزمايشى هر چه كه بيشتر روى اشياء طبيعت مطالعه كند به نظامات داخلى آنها بيشتر پى مىبرد . مثلا تشريح قديم تا يك حدودى به تشكيلاتى كه در چشم بود ، حتى پرده‌هاى چشم ، اين هفت هشت پرده‌اى كه مىگويند - كه حتى اسمهايش هم اسمهاى قديمى بود - پى برده بود ، اما كجا قديم به اينهمه نظامات دقيقى كه امروز براى چشم ذكر مىكنند كه اصلا آدم حيرت مىكند ، پى برده بود ؟ ! علم وقتى كه پيش مىرود نظامات بيشترى كشف مىكند ، نظاماتى كه از وجود انتخاب ، اختيار ، تدبير و اراده ، بيشتر حكايت مىكند . پس معنى كمك علم هم در اينجا اين است .\r\nچون مطلب ، هم علمى و هم دينى است و براى اينكه آقايان كاملا توجه كنند ، من از يكى از كتابهايى كه در اين زمينه چيزى نوشته [ نقل مىكنم 
  ] چون به نظر من يك اشتباهى در آنجا بود و آن اشتباه را خواستم تذكر بدهم ، آن را يادداشت كردم كه براى شما عرض كنم ، كه ديگران لا اقل اين جور اشتباه نكنند ، چون اگر اين جور بيان كنيم ، نه تنها جوابى به ماديين نداده‌ايم بلكه يك ابزارى هم به دست ماديين داده‌ايم و اى بسا\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nافرادى كه خيال كنند منطق الهيون اين است و [ بگويند 
  ] اگر اين جور است پس درست نيست .\r\nدر كتاب راه طى شده يك فصلى دارد تحت عنوان « توحيد » . در آن فصل ، اوّل يك اشارهء خيلى مختصرى به تاريخ توحيد و در واقع تاريخ اديان [ شده 
  ] كه مثلا بشر از اول حالت دينىاش چه بوده است ؟ آيا اوّل بت‌پرست بوده يا نه ؟ كه حالا ما عجالتا به آن حرفها كارى نداريم . و يك بحث بسيار مختصرى هم در تاريخ علم و فلسفه مىكنند تا مطلب را مىرسانند به قرون جديد و تحولى كه در قرون جديد پيش آمد و اين تحول چگونه با دين تصادم كرد و ضربه به دين زد ، مىرسد به اينجا :\r\n« خلاصه آنكه علم ضربهء بزرگى بر پيكر دين زد . »\r\nبعد مىگويند :\r\n« اما كدام دين ؟ دين كشيشها و آخوندها ، دين تحريف‌شدهء كسانى كه طبيعتى و ما وراء طبيعتى قائلند ، آنها كه دين را ممزوج با افكار قديمى و تابع علوم و فلسفهء غلط يونان نموده‌اند . »\r\nتا آنجا كه مىگويند « اينها نگرانى ندارد ، زيرا همين علم كه به اينها ضربه زد ، به آن چيزى كه اساس علم بود ضربه كه نزد سهل است ، تقويت و تأييد كرد كه خود توحيد باشد » كه البته ما هم اين آخرى را قبول داريم ، علم به اساس دين كه توحيد است نه تنها ضربه نزد ، آن را تأييد كرد ، همين راهى كه عرض كردم . منتها اين را اين جور تقرير مىكنند كه همان مسألهء علت فاعلى مىشود . حالا علم چگونه توحيد را تأييد كرده ؟ به اين بيان :\r\n« اگر از يك دانشمند بپرسيد علم چيست ؟ بالاخره خواهد گفت علم يعنى بيان روابطى كه در طبيعت ما بين علل و معلولهاى مشهود وجود دارد ( 1 ) . هر محققى كه در آزمايشگاه سر گرم تجربيات مىشود و متفكرى كه در اوضاع اجتماع خود غور مىنمايد ، هدفى جز اين ندارد كه اوّلا حوادث و قضاياى طبيعت را موشكافى كرده ، دقيقا بشناسد و ثانيا ريشهء اين حوادث و قضايا و ارتباطى را كه ما بين آنها وجود دارد\r\n\r\n\r\n\r\n\r\n","description":"","footnote":"\r\n( 1 ) . اصل عليت ، همان رابطه‌اى كه ميان هر معلولى و علت فاعلى آن است .\r\n","page_name":" 74 ","page_number":74},
  {"content":"\r\n\r\nكشف كند . ( 1 ) هيچ دانشمندى نيست كه كوچكترين شيئى يا حادثه‌اى را مستقلّ اتفاقى دانسته ( 2 ) ، به يك شىء ديگر يا علتى نسبت ندهد و بالعكس ضعيف‌ترين عملى را ضايع شده و بىاثر بپندارد ( 3 ) . بنابراين علم صريحا يا تلويحا متكى بر قبول وجود علت و معلول است و منكر استقلال ذاتى يا اتفاقى بودن اشياء مىباشد ( 4 ) . عالم نه تنها معتقد به حقيقت مىباشد و دنيا را پوچ و بىاساس نمىپندارد بلكه يقين به وجود يك انتظام كلى و ارتباط قطعى كه حاكم بر طبيعت است نيز دارد ( 5 ) . علاوه بر اين هيچ محققى نيست كه در گوشهء آزمايشگاه خود روى يك حادثهء كوچكى قانونى را كشف نموده آن قانون را در هر جاى ديگر طبيعت جارى و سارى نداند ( 6 ) ، پس در واقع حقيقت مكشوف را همه جايى و لايزالى نشناسد . بنابراين دانشمند عملا معتقد است كه هيچ چيز طبيعت بىاساس و منشأ نبوده ، يك نظم واحد متقن ازلى در سراسر دنيا وجود دارد ( 7 ) . خداپرست چه مىگويد ؟ او مىگويد دنيا داراى مبدأ و اساس بوده ، يك ناظم واحد ازلى قادرى به نام خدا بر سراسر آن حكومت مىكند .\r\nتنها تفاوت در اين است كه عالم صحبت از نظم مىكند و موحّد ناظم را اسم مىبرد . »\r\nاينجاست كه اصلا مطلب به كلى خراب مىشود ، زيرا مطلبى كه تا اينجا گفتيد ( علم جز روابط علت و معلول را كشف نمىكند و براى هر چيزى يك علتى قائل است و اين قانون را تعميم مىدهد ) جز اينكه شما علتهاى فاعلى را نشان داديد چيز ديگرى نيست ، يعنى گفتيد علم براى هر چيزى علت فاعلى مىشناسد ، پس عالم براى عالم نظمى قائل است يعنى يك نظم زنجيرى قائل است يعنى قائل به صدفه و\r\n\r\n\r\n\r\n\r\n","description":"","footnote":"\r\n( 1 ) . راست است ، علم روابط علت و معلول را به دست مىآورد .\r\n( 2 ) . درست است ، هيچ كسى نيست كه يك حادثه‌اى را مستقل از حوادث ديگر بداند ، برايش هيچ علتى قائل نباشد .\r\n( 3 ) . يعنى هيچ معلولى را هم نيست كه منشأ يك اثر ديگر نداند .\r\n( 4 ) . علم منكر صدفه و اتفاق است كه يك چيزى بدون علت به وجود بيايد .\r\n( 5 ) . ارتباط قطعى همانى است كه ناشى از علت و معلول است .\r\n( 6 ) . اصل تعميم ، عالم وقتى آزمايش مىكند ، در مورد يك امر جزئى يك چيزى كشف مىكند ولى مىداند طبيعت يك جريان واحد متحد الشكلى دارد ، يعنى اگر روى آب مثلا در اروپا يك آزمايشى كردند و خاصيت آب را به دست آوردند ، نمىگويند آبهاى داخل آزمايشگاه اين خاصيت را داشت يا نمىگويند آبهاى اروپا ، مىگويند آب در دنيا اين جور است .\r\n( 7 ) . نظمى كه ما تا اينجا خوانديم نظم ناشى از علت فاعلى بود ، چيز ديگرى نبود .\r\n","page_name":" 75 ","page_number":75},
  {"content":"\r\n\r\nاتفاق نيست .\r\nتا اينجا كجا حرف خداپرست را تأييد مىكند ؟ مىگويد : خداپرست مىگويد ناظم . اصلا تا همين جا اگر جلو بياييم [ بگوييم 
  ] ناظم چيست ؟ ناظم همان خود علتها هستند ، چون اين نظم جز همان نظم زنجيرى چيز ديگرى نيست . معناى نظم اين است كه هر معلولى علتى دارد ، آن علت هم علتى دارد ، آن علت هم علتى دارد . از مادى هم بپرسيد مىگويد يك چنين نظم زنجيرى وجود دارد . خدا چه ؟ مىگويد اصلا به خدا احتياجى نيست ، اصلا در اينجا فرض خدا ديگر جا ندارد . ناظم چيست ؟ مىگويد ناظم خود همين علت و معلول‌هاست . ديگر اينجا اگر خدا را به عنوان يك ناظمى ماوراى اين علتها بخواهيم حساب كنيم جا برايش باقى نمىماند ، يعنى تا اين مقدار بيانى كه ما مىكنيم ديگر جايى براى خدا به عنوان يك ناظم جدا از اين اشياء يعنى ما وراء اين اشياء نيست ، مگر اينكه بگوييم مقصود از خدا خود همين علت و معلول‌هاست يعنى بگوييم چون طبيعت و ماوراى طبيعت دروغ است پس خدا [ يعنى 
  ] طبيعت ، طبيعت هم يعنى خدا ، ناظم يعنى همين اجزاء طبيعت . چنين چيزى است ؟\r\nخداپرست كه چنين حرفى را نمىزند . بعد مىگويد :\r\n« قرآن هم غير از اين چيزى نمىگويد ( 1 ) ، بلكه خدا را به عنوان كسى معرفى مىنمايد كه زمين و آسمانها را سرشته است ، شب و روز را در پى يكديگر مىآورد ( 2 ) ، دانه و درخت را مىشكافد ، جسم مرده را تبديل به وجود زنده و زنده را منقلب به مرده مىكند ، باران به زمين مىرساند . در واقع تمام حركات و اطوار طبيعت را كه مشركين به خدايان يا به منبعهاى مختلف نسبت مىدادند ، قرآن مربوط و ناشى از يك جا مىگيرد . »\r\nخوب آنجا كجاست ؟ آنجا مقصود همان علتهاى فاعلى است ؟ يا قرآن در اينها مىخواهد نظم غايى را بيان كند ؟ قرآن مىخواهد بگويد اگر طبيعت رها بود و به خود واگذار مىبود ، همين نظام علت و معلولى ، همين نظام فاعلى اگر به خود واگذار مىبود و تحت اراده و تدبير ديگرى نمىبود ، اين نظام به اين شكلى كه امروز مىبينيد وجود نداشت . نه اين است كه قرآن هم فقط مىگويد هر چيزى علتى دارد ، آن علت هم\r\n\r\n\r\n\r\n\r\n","description":"","footnote":"\r\n( 1 ) . همان نظم علت و معلول را نشان مىدهد .\r\n( 2 ) . [ خدا 
  ] براى اينها علت است .\r\n","page_name":" 76 ","page_number":76},
  {"content":"\r\n\r\nعلتى دارد ، آن علت هم علتى دارد . بعد مىگويند كه :\r\n« پس فرق خداپرست موحد و عالم غير خداپرست امروزى در اين شد كه اوّلى افعال را به صيغهء معلوم و با ذكر فاعل بيان مىكند ، مىگويد خدا چنين كرده ، و دومى به صيغهء مجهول حرف مىزند ، مىگويد چنين شده است . »\r\nنه ، غير خداپرست هم مىگويد چنين كرده است ، منتها علتش را يك امر عادى مىداند . بعد مىگويند :\r\n« اشكالى كه دانشمندان غير خداپرست دارند اين است كه مىگويند چگونه كسى را كه نمىشناسيم و نمىتوانيم توصيف كنيم قبول نماييم ( 1 ) ؟ بعلاوه ، وقتى به خدا قائل شديم بايد پى بىآن برويم كه او از كجا آمده و چگونه درست شده است ( 2 ) ؟ پس چون مسأله حل نمىشود و نقطهء مجهول يك مرحله عقب مىرود ، بهتر است پاى خود را از وجود محسوسات طبيعت فراتر نگذاريم و از وجود و عدم خدا فعلا صحبت نكنيم . در جواب آقايان بايد گفت : اوّلا هيچ پيغمبرى و بنابراين خود خدا نخواسته ما خدا را كما هو بشناسيم ( 3 ) ، بلكه سهل است ، منع هم كرده‌اند ( 4 ) . و آنچه را ما بتوانيم وصف يا درك كنيم ناچار از نوع خودمان است ، پس خدا نيست . بنابراين توقع چنين معرفتى را فعلا نبايد از خود داشته باشيم ( 5 ) . ثانيا وقتى عقب و جلو رفتن مجهول تفاوت نمىكند ( 6 ) ، چرا بر خلاف عادت و معمولى كه در همه چيز و همه جا داشته ، براى هر فعلى فاعلى و براى هر نظمى ناظمى را سراغ مىدهيم ، در مورد فاعل كل و ناظم اصلى اين قدر لجاج به خرج دهيم و تكبر و تجاوز نماييم ؟ وقتى به قانون احترام مىگزاريم ، چرا به قانونگذار بىاعتنا باشيم ؟ » اوّل در واقع تسليم مىشود كه اين يك مجهولى است و به هر حال جواب ندارد .\r\nبعد [ مىگويد 
  ] ما چرا از عادت معمول خارج بشويم ؟ ما كه براى هر فعلى فاعل قائل\r\n\r\n\r\n\r\n\r\n","description":"","footnote":"\r\n( 1 ) . اشكال مىكنند كه خوب ، خدا يعنى چه ؟ خدا را كه ما نمىتوانيم بشناسيم .\r\n( 2 ) . خوب ، اگر بگوييم خدا ، مىگوييم خدا چطور درست شده ؟\r\n( 3 ) . اين كه شناختن كما هو نيست . اگر كسى گفت : آقا شما كه مىگوييد اينها را خدا به وجود آورده ، خدا را كى به وجود آورده ؟ بگوييم نه ، ديگر لازم نيست اين را بفهميم ، يا اين حد اقلى است كه انسان بايد خدا را به عنوان مبدأ كل بشناسد ؟ چه ربطى دارد كه كسى بخواهد خدا را كما هو بشناسد ؟\r\n( 4 ) . چنين منعى هم نيست .\r\n( 5 ) . درست است ، اين اشكال لا ينحل است .\r\n( 6 ) . [ يعنى 
  ] به هر حال ما نمىتوانيم اشكال را حل كنيم .\r\n","page_name":" 77 ","page_number":77},
  {"content":"\r\n\r\nهستيم ، چرا براى اين نظم كل ، فاعل قائل نباشيم ؟ روى اين حساب ديگر نظم كلى باقى نمىماند . ما وقتى كه بيان خودمان را فقط به اصل علت فاعلى متكى مىكنيم ، خودمان هر فعلى را نشان مىدهيم مىگوييم فاعلى دارد ، خوب آن فاعل هم خودش فعلى است فاعلى دارد ، آن فاعل ديگر هم خودش فعلى است باز فاعلى دارد ، ديگر جا براى ناظم كلى باقى نمىماند ، ديگر ناظم كل يعنى چه ؟ ما دست روى « الف » مىگذاريم مىگوييم « الف » را « ب » به وجود آورده ، دست روى « ب » مىگذاريم مىگوييم « ب » را « ج » به وجود آورده ، دست روى « ج » مىگذاريم مىگوييم « ج » را « د » به وجود آورده ، خوب نظم همين جا درست است . تا بىنهايت هم كه جلو برويم - همين طور كه اساس اين بيان هم همين است - هر معلولى علتى دارد ، ديگر جا براى ناظم كل كجا باقى مىماند ؟ اصلا ناظم كل يعنى چه ؟ مگر اينكه بگوييم ناظم كل يعنى كل همين طبيعت ، آن هم كه خودش خودش است ، چيز ديگرى نيست .\r\nاين را از آن جهت عرض كردم كه اشتباه بسيار بسيار بزرگى است و نبايد از آن غفلت كرد . هر مادى مسلكى كه به اين برسد مىگويد : آقا ، اين خدايى كه شما گفتيد چه شد ؟ همين نظام علت و معلول ، آن هم نظام علت فاعلى ؟ هر فعلى فاعلى دارد ، باز يك‌دفعه اسم فاعل كل بياوريد ، ديگر فاعل كل يعنى چه ؟ نه ، اين نيست . اگر ما اسمى از نظم و نظام مىبريم ، اگر اسمى از « اتقان صنع » مىبريم ، تنها اين حرف ساده نيست كه هر كسى ، مادى و الهى ، هر عالمى قبول دارد كه معلول علت فاعلى مىخواهد ، فعل فاعل مىخواهد . عمده يك چيز ديگر است . تنها فرض نظام فاعلى يعنى نيرويى كافى براى به وجود آمدن [ جهت توجيه وجود ناظم كل كافى نيست 
  ] . نيروى يك بىسواد هم براى به وجود آمدن يك نامه كافى است ، علمش كافى نيست ، آن چيزى كه به او قدرت انتخاب و اختيار بدهد كافى نيست . آنها كه از نظام عالم صحبت مىكنند مىخواهند بگويند در نظام عالم بوى انتخاب مىآيد ، بوى اختيار مىآيد ، بوى اين مىآيد كه طبيعت هى سر دوراهىها قرار مىگيرد ، راه مناسبش را انتخاب مىكند ، بازمىرود سر دوراهى ديگر ، باز [ راه 
  ] مناسب [ خود را انتخاب مىكند 
  ] ، بلكه سر هزار راهى واقع مىشود و راه مناسب خودش را انتخاب مىكند . در كار عالم انتخاب است .\r\n- به نظر بنده علت غايى نمىتواند منفك و مستقل از علت صورى باشد . علت\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nصورى يعنى ارتباطى كه بين كلمات وجود داشته تا نامه را به وجود آورده و علت غايى هدف نويسنده است . وقتى سلسله كلمات مربوط به هم را در نامه انتخاب كرديم يا يك سلسله اشياء منظم و مربوط به هم را در ساختن يك ميز انتخاب كرديم ، ما همانجا علّت غايى را در آن متمركز كرده‌ايم .\r\nاما استدلالى كه آقاى مهندس بازرگان در كتاب راه طى شده كرده ، به نظر من كاملا درست است . ايشان مىگويند دانشمندان امروز پى به وجود نظمى در دنيا برده‌اند و اعتراف به اين نظم مىكنند . نظم غير از رابطهء علّت و معلول است . علت و معلول را همه قبول دارند . نظم مسألهء ديگرى است . ممكن است علل مختلف معلولهاى مختلفى به وجود آورند ولى بين آنها نظمى بر قرار نباشد . دانشمندان ماترياليست نظم را در عالم علم مىپذيرند اما در استنتاج و استنباط از آن تعلل يا مسامحه يا تعمّد مىكنند و مىگويند لازم نيست ناظمى ، هدفى و علت غايىاى وجود داشته باشد تا اين نظم به وجود آمده باشد ، خود به خود و بر حسب تصادف به وجود آمده .\r\nسلولهاى بدن بر حسب تصادف اين جور قرار گرفته‌اند : يكى چشم ، يكى مو ، يكى استخوان و يكى پوست شده . اما يك موحد به طريق استدلال امروز كه بخصوص قانون احتمالات را به صورت رياضى درآورده‌اند استدلال مىكند كه امكان ندارد اين نظم را در علم بپذيريم اما ناظم مستشعر را نپذيريم . ناچاريم ناظم مستشعر را بپذيريم . قانون احتمالات مىگويد شما اگر يك كيسهء سربسته‌اى داشته باشيد ، در آن سه گلولهء سفيد و چهار گلولهء سياه بيندازيد ، به طورى كه اين گلوله‌ها هم وزن و هم شكل باشند و به طور يكسان لمس شوند ( زبرى و نرمى و سردى و گرمى آنها يكسان باشد ) ، بعد چشم بسته دستمان را وارد اين كيسه كنيم و يكى از اين گلوله‌ها را در بياوريم ، احتمال اينكه اين گلوله سفيد باشد 7 / 3 و احتمال اينكه گلولهء سياه بيرون بيايد 7 / 4 است .\r\nبنابراين چنين تعريف مىكنند : احتمال وقوع هر حادثه يك عدد كسرى است كه صورت آن تعداد موفقيّت و مخرج آن تعداد امكان را نشان مىدهد . پس احتمال وقوع هر حادثه عددى است كمتر از 1 . وقتى صورت و مخرج مساوى باشد ، احتمال وقوع هم 1 مىشود ، يعنى مثلا اگر داخل آن كيسه تمام هفت گلوله سياه باشد ، احتمال اينكه گلولهء سياه در بياوريم 1 7 / 7 است كه به آن مىگويند حوادث حتمى الوقوع . و در اين كيسه كه گلولهء قرمزى وجود ندارد ، احتمال اينكه گلولهء قرمزى در بياوريم 0 7 / 0 است . پس عدد احتمالى حوادث ممتنع الوقوع صفر است . بعد مىگويند آيا اگر ما هفت بار در كيسه دست كنيم ، سه بار گلولهء سفيد و چهار بار گلولهء قرمز در مىآيد ؟ جواب اين است كه خير . اما اگر تعداد آزمايش را\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nزياد كنيد ، به اين عدد ميل مىكنيد و اگر تعداد آزمايش به بىنهايت ميل كند ، حتما به اين عدد مىرسيد .\r\nقضيهء ديگرى هم در قانون احتمالات است و آن اينكه مىگويند : احتمال وقوع دو حادثهء متواتر حاصل ضرب عدد احتمالى آنهاست . به عنوان مثال اگر كسى كه سواد ندارد و حروف را نمىشناسد پشت يك ماشين تحرير بنشيند ، احتمال اينكه حرف « ب » را ابتدا بزند 32 / 1 است ( يك حرف از 32 حرف الفبا ) . اما احتمال اينكه « ب » در بيايد و پشت سرش حتما « ن » در بيايد 32 / 1  x  32 / 1 يعنى تقريبا 1000 / 1 است ، يعنى احتمال آن خيلى ضعيف است ، و احتمال اينكه پشت سر آنها « ى » در بيايد 32 / 1  X  32 / 1  X  32 / 1 يعنى تقريبا 32000 / 1 است و احتمال اينكه اين آدم بىسواد همان طورى كه روى ماشين تحرير انگشت مىزند ، شعر « بنى آدم اعضاى يكديگرند ، كه در آفرينش ز يك گوهرند » را تايپ كند 32 / 1 به توان فرضا 70 است كه در عرف مىگويند ممتنع و محال است ، در حالى كه از لحاظ رياضى اين عمل امكان وقوع دارد ، منتها عدد احتمالى به سمت صفر ميل كرده است . در نظم طبيعت كه هر قطعه‌اش را در نظر بگيريم خيلى پيچيده‌تر از يك ماشين تحرير است : چشم ، دستگاه تناسلى ، طبيعت ، افلاك ، ميكروب ، اتم و . . . احتمال اينكه بين اينها رابطه‌اى نباشد و يك فرد غير ذى شعورى اينها را به وجود آورده باشد ، عددى است كه به سمت صفر ميل كرده است . به هر حال مىگويند چون صفر نيست ، پس احتمال دارد يك چيزى باشد ، يعنى احتمال دارد ناظم اين طبيعت شاعر نباشد . همين اندازه مىپذيريم ، شما هيچ چيزى را در طبيعت به اين اندازه يقين نداريد و همين اندازه اعتقاد به وجود خدا براى ما كافى است .\r\nاستاد : صحبت آقاى مهندس . . . در دو سه قسمت بود . قسمت اول مربوط به اين بود كه رابطه‌اى ميان علت صورى و علت غايى [ وجود دارد 
  ] . البته شكى نيست كه همهء اين چهار علت با همديگر ارتباط دارند . اين مثالهايى كه عرض كرديم ، اوّل هم عرض كردم مثال در مصنوعات بشرى است و اين مثالها از جنبه‌هايى درست است ، از جنبه‌هايى ضعيف است . همهء علتهاى چهارگانه با همديگر ارتباط دارند : علت مادى ، علت صورى ، علت فاعلى ، علت غايى . اگر مقصودتان ارتباط است كه بدون شك اين جور است ، ولى اگر مقصود اين است كه علت صورى و علت غايى هر دو يك چيز است ، نه ، يك چيز نيست ، به اين معنا كه آن كه نامش علت صورى است انتخاب شده است و هدفى از انتخاب آن بوده است . هدفى كه از انتخاب آن بوده اثرى است كه بر\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nوجود آن مترتب است ، يعنى علت فاعلى اوّل اثر آن علت صورى را ديده و آن را به خاطر اثرش انتخاب كرده است . در همان شعرى كه خودتان مثال زديد كه « ب » اوّل باشد ، « ن » بعد باشد ، « ى » بعد باشد ، اين حرفها را كه همان شكل خاصى است ديده ، بعد اثرى كه بر اين شكل بار است ، آن اثر را هم مىبيند ، چون آن قراردادى كه در ميان مردم است اين است كه از اين كلمه اين بيان را درك كنند ، به خاطر اينكه از اين كلمات به اين شكل بالخصوص ، آن مفهوم در ذهنها منتج مىشود ، اين را انتخاب كرده است . و اما آنچه كه راجع به بيان راه طى شده بود ، ايشان استنادشان تنها به كلمهء نظم بود كه در اينجا آمده بود . اگر همين‌طور كه شما گفتيد و ما گفتيم مقصودشان از نظم آن نظم ناشى از علت غايى باشد كه ما هم حرفى نداريم ولى متأسفانه تمام عبارات از اوّل تا به آخر نشان مىدهد كه اين نظم جز همان نظم فاعلى چيز ديگرى نيست . من به كتاب ، به عبارتها حرف دارم . ممكن است مقصود نويسنده يك چيز خاصى باشد يا مطلبى را نويسنده اينجا نياورده ، آن يك حرف ديگرى است . شما اگر اين عبارتها را از اوّل تا به آخر بخوانيد مىبينيد آن نظمى را كه در عالم بيان كرده است جز نظم ناشى از علت فاعلى - كه ما اسمش را نظم زنجيرى گذاشتيم - چيز ديگرى ذكر نكرده ، كوچكترين اشاره‌اى به آن نظمى كه الآن شما خودتان توضيح داديد نشده است .\r\nو اما مطلب سوم ، بسيار حرف حسابى است و بيان رياضى همين مطلبى بود كه ما عرض كرديم . از جمله مسائل خوبى كه امروز كشف شده همين قانون حساب احتمالات بوده و شايد كمتر هست كه انسان در گفته‌هاى علماى امروز - كه راجع به توحيد بحث كرده‌اند - وارد بشود الا اينكه اوّل همين موضوع را ذكر كرده‌اند . گاهى مثال معروف سكه را ذكر مىكنند كه اگر ما دو تا سكه در جيب خود داشته باشيم كه اين سكه‌ها هر كدام شكل مخصوصى داشته باشد . . . و همان مثالى كه آقاى مهندس گفتند ، و بيان ايشان هم از هر جهت تمام و درست است . در حساب احتمالات همين جور است ، وقتى كه عمل زياد شد يعنى وقتى كه تركيب زياد شد احتمالات آن قدر زياد مىشود و احتمال اينكه روى تصادف به وجود آمده باشد آن قدر ضعيف مىشود كه عملا هيچ كس نيست كه يقين نداشته باشد ، ولى اگر بگويد شايد تصادف باشد ، از نظر فلسفى كسى نمىتواند شايدش را جواب بدهد اما خود همان گوينده هم يقين دارد كه مطلب از اين قرار نيست . من يك مثالى از يك جاى ديگرى ذكر كنم . از مواردى\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nكه شخص يقين دارد ، مسألهء تواتر ( 1 ) است . هيچ در تواتر دقت كرده‌ايد ؟ هميشه انسان در حرف يك نفر ، در خبر يك نفر احتمال دروغ مىدهد . حالا يك وقت قرائن خاص بخواهد باشد كار نداريم . به طور عادى [ اين طور است 
  ] . احتمال خطا و اشتباه هم مىدهد . اگر يك نفر آدم عادى بيايد بگويد كه من شهرى را در كجاى اروپا رفتم ديدم كه اين جور و اين جور بود ، چنين اسمى داشت ، طبعا احتمال اينكه دروغ بگويد يا اشتباه بكند هست . حالا اگر يك نفر ديگر درست مثل همان آدم نه موثّق‌تر از او پيدا بشود ، آن هم عين حرف او را بيايد نقل كند ، احتمال خطا كه در اين به تنهايى بود در آن هم هست . يك نفر ديگر هم بيايد ، در آن هم به تنهايى احتمال خطا هست . اگر صدها هزار نفر آدم بيايند خبر بدهند ، در حرف هر يكى از اينها به تنهايى احتمال دروغ و خطا هست . خوب ، چه دليلى دارد كه در حرف همهء اينها احتمال خطا يا دروغ نرود كه بگوييم تمام اينها تبانى بر كذب كرده‌اند و حال آنكه ما هميشه يك سلسله اخبارى را از دنيا به طور يقينى كه هيچ شك در آن نداريم ، فقط به نقل اقوال قبول مىكنيم بدون آنكه او را ديده باشيم . از مثالهاى معروفى كه قديم ذكر مىكردند اين بود كه مىگفتند مكه در دنيا وجود دارد . حاجى آن وقت كم بود ولى به حد تواتر بود . ديگر همين طور كه آدم در وجود خورشيدى كه خودش مىبيند شك نمىكند ، آدمى هم كه به مكه نرفته است در اينكه مكه‌اى و كعبه‌اى الآن هم وجود دارد شك نمىكند . هيچ احتمال نمىدهد كه شايد تمام اين آدمهايى كه هى مىروند مىآيند مىگويند ، همه‌شان دروغ مىگويند ، بنا گذاشته‌اند دروغ بگويند . در گفتهء هر كسى به تنهايى احتمال دروغ مىرود ، در مجموع احتمال دروغ نمىرود . شما هيچ برهان رياضى يا فلسفى نمىتوانيد بر اين مطلب اقامه كنيد . حالا فلاسفه يك برهانهايى اقامه كرده‌اند ، ولى آن كسى كه يقين دارد ، در اينجا برهانى ندارد ولى يقين دارد . در اينجا هم كه ايشان مثال زدند همين جور است . اگر كسى بيايد بگويد اين گلستان سعدى را سعدى گفته در حالى كه اين سعدى يك آدم بىسواد مطلقى بوده و اصلا خودش اين معانى و مفاهيم را هيچ درك نمىكرده ، همين جورى نشسته خط خط كرده اين را از آب درآورده ، آدم نمىتواند يك برهانى نظير برهان رياضى فلسفى [ در رد اين ادعا 
  ] اقامه كند ولى احتمال هم نمىدهد ، يقين دارد [ كه چنين نيست 
  ] . ما هم غير از يقين چيز\r\n\r\n\r\n\r\n\r\n","description":"","footnote":"\r\n( 1 ) . بشر طبعا يقين پيدا مىكند ولى اگر كسى بخواهد با دليل احتمالش را رد كند ، دليل ندارد .\r\n","page_name":" 82 ","page_number":82},
  {"content":"\r\n\r\nديگرى نمىخواهيم . لازم نيست ما يك برهان داشته باشيم . انبيا كه آمدند ، براى مردم ايمان مىخواستند ، براى مردم يقين مىخواستند . اينها هم كه در مردم توليد ايمان و يقين مىكند ، گواينكه آن گوينده در مقابل آن احتمال فلسفى نتواند برهان اقامه كند .\r\nبه قول ايشان آخر مگر تو ديوانه‌اى ؟ ! مگر من ديوانه‌ام كه قبول نكنم ؟ ! هر آدم عاقلى اين را قبول مىكند ، مىگويد و رد مىشود . بيش از اين نيست .\r\nالبته اين بيان ، بيان بسيار خوبى است ولى اين ، بيان رياضى همين مطلب است كه تنها فرض علت فاعلى به معناى تنها نيروى كافى داشتن ، براى به وجود آمدن اين نظام كافى نيست . غير از نيرو ( نيروى جمادى به قول قدما و نيروى فيزيكى به قول امروز ) يك چيز ديگرى كه آن خاصيت شعور است ، خاصيت درك است ، خاصيت علم است بايد باشد كه آن انتخاب كند ، يعنى در ميان همهء اين احتمالها يك احتمال را انتخاب كند ، آن را با نتيجه‌اى كه در نظر دارد مناسب ببيند و انتخاب كند ، باز يكى ديگر بعد از آن انتخاب كند . البته آن بيان ، بيان درستى است .\r\n- در موضوعى كه بنده مىخواهم عرض كنم سه مطلب را خيلى مختصر و موجز عرض مىكنم . يكى اينكه صحبت راجع به چيزهايى كه خلق شده يا مصنوع است بود . در اين مسائل ما احساس يك نظم ، يك سرى چيزهاى منظم مىكنيم كه اينها بايد بر طبق يك شعور ابتدايى يا با وجود يك ناظم ترتيب داده شده باشد . آن كسانى كه از نظر علمى مىخواهند بحث كنند و فكرشان جنبهء مادى دارد ، اين مسأله را همين جورى طرح نمىكنند ، مىگويند آن چيزى كه ما در عالم خلقت مىبينيم ، از چيزهاى خيلى ناقص و ابتدايى هست تا چيزهاى خيلى تكميل شده ، و اين اشياء در زمانهاى خيلى طولانى طبق قوانين معينى كه در طبيعت وجود دارد با هم برخوردهايى كرده‌اند . آنچه كه قابل بقا بوده مانده ، آنچه كه قابل حيات بوده تشكيل شده ، آنچه كه نشده از بين رفته . ما خيلى چيزهاى ناقص مثلا يك موجودات زندهء ناقص مىبينيم كه نسبت به انسان در يك سطح خيلى پايين‌ترى قرار دارند .\r\nاينها بعضيهاشان اصلا در طبيعت قابل بقا نبوده‌اند ، خود به خود از بين رفته‌اند . در طى قرون و اعصار متمادى آنچه كه قابل بقا بوده مانده . ولى مطلب دوم اينكه ما راجع به مصنوع و مخلوق صحبت كرديم ولى راجع به قوانين موجود در طبيعت بحث نشد . مثل اين مىماند كه ما راجع به يك رأيى فرضا در يك دادگاه جنايى بحث كنيم كه فلان كس را فلان قاضى محكوم به اعدام كرد ولى هيچ راجع به قوانين موجود كه چطور شد ، كى اين قانون را وضع كرد كه منتج به رأى قاضى شد ، بحث نكنيم . على الظاهر آن قاضى آن شخص را محكوم به اعدام كرده ولى اصل مطلب ،\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nآن قوانينى است كه در يك زمان خيلى بيشتر از آن وضع شده . حالا ما اگر در طبيعت يك قدرى كلىتر نگاه كنيم به همان قوانين منظمى بر مىخوريم كه موجودى را قابل بقا مىكند ، يك موجود ديگر را محكوم به نيستى مىكند . من اينجا نمىخواهم درباره اين قوانين از نظر علمى بحث كنم ولى براى بشر خيلى خودخواهى است كه خودش را ذى شعور بداند و تعيين كنندهء اين قوانين را بدون شعور بداند ، اين ناشى از خودخواهى صرف است ، يعنى بشر فكر كند خودش كه يك مصنوع مخلوق است شعور دارد ولى هيچ چيز ديگر شعور ندارد .\r\nاستاد : بيان ايشان دو سه قسمت بود . يك قسمت راجع به اينكه ممكن است كسى بگويد در كنار اين نظامى كه شما نشان مىدهيد كه از تدبير حكايت مىكند ، يك بىنظاميهايى هم در عالم هست ، نقصهايى هم در عالم هست . بنابراين ، اين به آن در . اگر يك نظامهايى هست ، يك بىنظمىهايى هم در كار عالم وجود دارد كه اينها را هم ما - اگر ميل داشته باشيد - به صورت اشكالات بعدا طرح مىكنيم .\r\nمطلب ديگرى بود كه ايشان اشاره كردند ، ما بعد در نظر داريم مفصلا عرض كنيم . فرضيهء داروين را كه در دنيا پيدا شد ضربهء بزرگى بر استدلال نظام خلقت تلقى كردند ، گفتند كه با همين قوانين انتخاب طبيعى داروين ( كه موجودات مخصوصا ذى حيات‌ها از ناقص و كوچك شروع كردند ، بعد آمدند جلو ) و آن چهار اصلى كه او ذكر كرده - كه هر چهار تا ناشى از علت فاعلى است ، هيچ كدام با علت غايى ارتباط ندارد - مىشود نظام موجودات زنده را توجيه كرد بدون اينكه به فرض تدبير احتياجى باشد ، براى اينكه همان موضوع انتخاب اصلح مىگويد فرض كنيد صدها هزار از يك موجود پيدا مىشود ، آنهايى كه وجودشان متناسب با بقا نيست از ميان مىروند ، تصادفا آن يكى كه در ميان هزار تا ، ده هزار تا ، صد هزار تا وجودش متناسب با بقاست ، باقى مىماند ، بعد هم به حكم قانون وراثت با همان خاصيتش به نسل بعد منتقل مىشود . نسل بعد باز صدها هزار ، ميليونها پيدا مىشوند . باز آنهايى كه متناسب نيستند از ميان مىروند ، انتخاب اصلح ، انتخاب طبيعى صورت مىگيرد بدون اينكه شعورى در كار باشد . نتيجه‌اش اين است كه نظام به وجود مىآيد بدون شعور كه اين البته حرفى است ، حرف مهمى هم هست . بحث مىكنيم كه خير اين جور نيست ، كافى نيست . نه اينكه بخواهيم بحث كنيم كه آيا حرف داروين درست است يا درست نيست ، بحث اين است كه قوانين تكاملى كه داروين بيان كرده است مؤيد برهان علت\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nغايى است و مضر به آن نيست . پس آن را ما بعد بحث خواهيم كرد .\r\nحرف سومى كه ايشان زدند راجع به مسألهء قانون بود . اين قوانين و قوانين دادگسترى را نمىشود قياس كرد . در قوانين بشرى قانونگذار يك شخص است ، مجرى قانون شخص ديگرى است . چون آن قانون قراردادى است ، يك واضع جداگانه از عاملهاى اجرا دارد . عامل اجرا يك فرد است ، قانون را يك كس ديگر روى قرارداد وضع كرده است ، اين ، قانون را اجرا مىكند . در طبيعت بدون شك قوانينى هست اما اگر كسى خيال كند قانون يك واضع جداگانه‌اى از خالق اين مجريان دارد ، اين حرف حرف درستى نيست . قانون و اين مجريان - كه همان اجزاء طبيعت هستند - همه يك چيز است ، يعنى اين جزء طبيعت همان خاصيت ذاتىاى كه دارد - خاصيتش هر چه هست - آن خاصيت را در يك نظم معينى اجرا مىكند ، اين همان قانونش هست .\r\nما هرگز اين جور حساب نمىكنيم ، يكى اينكه بگوييم خالق اين موجودات چيست ؟\r\nدوم واضع قوانينى كه بر موجودات حكومت مىكند كيست ؟ كأنّه يك بار مخلوقات و موجودات را خلق كرده‌اند ، بار دوم براى اينها قوانينى وضع كرده‌اند و اين قوانين را به اينها تحميل كرده‌اند . نه ، اين جور نيست . يك جعل به اصطلاح فلسفى ، بيشتر وجود ندارد . همان خلقت وجود اين مخلوقات عين وضع قوانين است و وضع قوانين عين خلقت اينهاست . بنابراين دو حساب در كار نيست . حرف آخر شما مىخواستيد توحيد را به يك بيان تأييد كنيد : چگونه در يك بشر كوچك شعور و نظم هست ، آن وقت مىخواهد بگويد در عالم بزرگ نيست ، كه البته تأييدى است كه بعد هم روى آن بحث مىكنيم .\r\n\r\n","description":"","footnote":"","page_name":" 85 ","page_number":85},
  {"content":"\r\n\r\n\r\nبرهان نظم 2\r\nنظم ناشى از علّت غايى صحبت ما در دليل نظم بود . معنى نظمى را كه در باب خداشناسى به كار برده و دليل گرفته مىشود عرض كرديم . گفتيم اين نظم به اصطلاح فلسفى نظم ناشى از علت غايى است نه نظم ناشى از علت فاعلى . نظم ناشى از علت فاعلى جز اين نيست كه گفته مىشود هر معلولى و هر اثرى مؤثرى و فاعلى لازم دارد ، يك چيزى كه قبل از آن زمانا يا رتبة وجود داشته است و آن به وچودآورندهء اين معلول است . قهرا اگر آن علت هم معلول علت ديگرى باشد و آن علت هم باز معلول علت ديگرى باشد و همين طور هر علتى معلول علت ديگر ، باز معلول آخرى را كه در نظر بگيريم آن به نوبهء خودش علت براى يك معلولى باشد ، خواه‌ناخواه يك نظمى در ميان اشياء به وجود مىآيد ، يك نظم زنجيرى . خود اين نظم به هيچ وجه دليل بر وجود خدا نخواهد بود . ولى ما نظم ديگرى داريم كه آن نظم ناشى از علّيت غايى است . آن نظم معنايش اين است كه وضعى در معلول وجود دارد كه حكايت مىكند كه در ناحيهء علت انتخاب وجود داشته است يعنى اين علت كه اين معلول را به وجود آورده است در يك وضع و حالى قرار داشته است كه مىتوانسته\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nاست اين معلول را به شكلى ديگر [ به وجود آورد 
  ] . در ميان شكلهاى مختلفى كه امكان داشته اين معلول وجود پيدا كند ، يك شكل معين بالخصوص از ناحيهء علت انتخاب شده است . چرا اين شكل از ميان شكلهاى مختلف انتخاب شده است ؟ براى يك منظور بالخصوص . پس ناچار در ناحيهء علت بايد شعور ، ادراك ، اراده وجود داشته باشد كه هدف را بشناسد ، وسيله بودن اين ساختمان و اين وضع را براى آن هدف تميز بدهد و اين را كه به وجود آورده است به عنوان وسيله براى آن هدف به وجود آورده باشد . اصل علّيت غايى در جايى ممكن است واقع شود كه يا خود آن علتى كه اين معلول را به وجود آورده است داراى شعور و ادراك و اراده باشد يا آنكه اگر فرضا خود فاعل داراى شعور و ادراك و اراده نيست ، تحت تسخير و تدبير و ارادهء يك فاعل بالاترى باشد كه آن فاعل بالاتر ، او را تدبير مىكند ، او را مىبرد ، او را مىكشاند ، مثل اين باشد كه خود اين فاعل حكم يك ابزارى را دارد در دست او و در اختيار او . آن نظمى كه مىگويند در عالم وجود دارد و دليل بر وجود خداوند است - يا اگر بخواهيم بهتر تعبير كنيم بايد بگوييم دليل بر وجود ما وراء الطبيعه است - اين نظم به معنى دوم است . آنچه ما در جلسهء گذشته از كتاب راه طى شده نقل كرديم - اگر بازهم آقايان مطالعه كرده باشند - اين ايراد ما صد در صد بر آن وارد است ، يعنى در آن كتاب ميان اين دو نوع نظم لا اقل تشخيص و تميز داده نشده يا فرق گذاشته نشده است . آن نظمى كه آنجا ذكر مىكند كه اين دليل بر توحيد است و مىگويد علوم دنيا جز اين چيزى نگفته‌اند و اگر شما از علوم سؤال كنيد ، يك نظم قطعى را در كار جهان نشان مىدهند ، همان نظم ناشى از علت فاعلى است و آن به درد ما در اينجا نمىخورد ، فايده‌اى ندارد و نقصهاى خيلى زيادى در آنجا وجود دارد كه در آن جلسه اشاره كرديم . و علت اصلىاى كه آن كتاب اساسا از آن راه هم رفته است اين است كه اين كتاب يك مبنا و اساسى را شروع كرده است كه جز اين راه را نمىتوانسته طى كند ، يعنى راهى كه طى كرده جبرا و الزاما به اين جور بيانى منتهى مىشده است . راهى كه آن كتاب طى كرده است ابتداى آن همان جمله‌اى بود كه در آن جلسه عبارتش را نقل كردم ، مىخواهد اين اساس را اساسا انكار كند كه طبيعتى و ما وراء طبيعتى [ وجود دارد 
  ] . اگر ما اين را انكار كنيم يا بايد نظم غايى را - به همين تعبيرى كه عرض كرديم - اساسا قبول نكنيم يعنى اين اتقانى كه به اصطلاح در صنع وجود دارد ، اينها را از نظر علت غايى ناشى از تصادف بدانيم يا چون فرض اين است كه طبيعت و ما وراء\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nطبيعتى نيست ، بايد قائل شويم كه در متن طبيعت شعور و ادراك كافى وجود دارد . اين هم يك مطلبى نيست كه كسى بتواند به اين زوديها قبول كند كه در متن طبيعت ، در خود طبيعت ، [ شعور و ادراك كافى وجود دارد 
  ] ، همان طبيعت بىجان كه به طبيعت جاندار منتهى مىشود ، همان چيزى كه پس از آنكه علم ، طبيعت را تحليل مىكند منتهى به آن مىشود - اسمش را ماده مىگذارد ، انرژى مىگذارد ، آن چيزى كه براى اين دو اصل و مبدأ است - شاعر و مدرك است . اين هم يك چيزى نيست كه كسى بتواند به اين زوديها بگويد . من در خلال آن جلسه و اين جلسه يك كتاب ديگرى از همين نويسندهء محترم مطالعه كردم ، چون شنيده بودم كه آن كتاب با اين كتاب اختلاف نظر دارد .\r\nخوشبختانه اين جور يافتم كه تنها صحبت اختلاف نظر نيست بلكه به كلى مبانى اين كتاب با مبانى كتاب اوّل مغاير است و خيلى از مطالبش كه عين حقيقت است و بسيارى از مطالبش هم نزديك [ به حقيقت 
  ] است . كتابى است به نام ذرهء بىانتها ، اين كتاب ذرهء بىانتها عنوانش « ردّ بر راه طى شده » نيست اما حقيقتش ردّ بر راه طى شده است . راجع به خصوص توحيد در اين كتاب بحثى نشده ولى تمام اصولى كه در باب مبدأ و معاد در آن كتاب راه طى شده به اصطلاح طى شده است ، در اين كتاب خلاف آن است و روح و ريشه‌اش اين است : راه طى شده خواسته است تمام عالم ، تمام حوادث حتى مبدأ و معاد را به تعبير خود اين كتاب ذرهء بىانتها روى دو عنصر ماده و انرژى توجيه كند . كتاب ذرهء بىانتها تازه مىگويد اين دو عنصر كافى نيست ، ما حتما بايد عنصر سومى در كار جهان دخالت بدهيم ( اين عنصر سوم همان چيزى است كه راه طى شده اساسش بر انكار آن است ) و چون عنصر سوم را دخالت داده است ، هم نظرش دربارهء انسان با آنچه در راه طى شده آمده است تفاوت كرده يعنى روح را قبول كرده است در صورت انكار روح ، و هم معاد را به شكل ديگرى قبول كرده است غير از آن شكل پر از اشكال و ايرادى كه در راه طى شده و در چند كتاب ديگر به آن شكل وجود دارد .\r\nبه هر حال اين نظمى كه در اينجا قائل مىشويم و مىگوييم ، اين است و اين نظم آن چيزى نيست كه مبناى علوم بر آن است . اين يك مسأله‌اى است كه از نظر اروپاييها هميشه دو مكتب مخالف يكديگر وجود داشته است و آن اين است كه آيا اصل علّيت غايى را بايد در جهان قبول كنيم يا اينكه نبايد قبول كنيم يعنى از نظر علم امروز اين را ديگر ما نمىتوانيم صد در صد امر مسلّمى بدانيم ، بلكه يك امر استدلالى\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nاست كه بايد روى آن استدلال كنيم ؟\r\nتصادف و نظام علّيت غايى اينجا يكى دو مطلب هست كه من بايد عرض كنم . يكى اينكه نقطهء مقابل نظم فاعلى به مفهوم علت فاعلى ، تصادف است ، صدفه است ، اتفاق است . آن صد در صد مردود است و آن اين است كه يك چيزى خود به خود و بدون علت به وجود بيايد . اين يك امر قابل بحثى نيست ، طرفدار هم ندارد . روى اين هم بحث نمىكنيم . اما تصادفى كه نقطهء مقابل علت غايى است : آيا اصلا در عالم تصادف به اين معنا وجود دارد يا وجود ندارد ؟ آيا كسانى كه قائل به علّيت غايى هستند مىگويند تصادف وجود ندارد مطلقا يا مىگويند تصادف هم در عالم وجود پيدا مىكند اما اين تشكيلاتى كه ما در عالم مىبينيم ناشى از تصادف نيست ، تصادف در عالم وجود دارد اما به يك مفهوم نسبى نه به يك مفهوم مطلق ؟ ببينيد ، هر فاعلى ، هر علتى و لو بىشعور بىشعور هم باشد به سوى يك هدف حركت مىكند . تصادفات اين طور پيدا مىشود : اگر ما دو رشته از علت داشته باشيم ، يك رشته از علت داريم كه به سوى يك هدفى سير مىكند ، يك رشتهء ديگر از علت هم داريم ، آن هم به سوى هدف خاصى سير مىكند ولى اين دو ممكن است در يك نقطه به همديگر برسند و وقتى كه به همديگر برسند يك جريانى به وجود بيايد . اين جريان را مىگوييم تصادف . تصادف اتومبيلها را هم كه مىگويند ، از همين جهت است . يك آدمى به سوى مقصدى دارد حركت مىكند ، از عرض خيابان مىرود ، يك اتومبيل هم به سوى مقصدى دارد مىرود ، در طول خيابان حركت مىكند ، ولى بدون اينكه آن به اين توجه داشته باشد و اين به آن توجه داشته باشد ، در يك نقطهء معين از خيابان كه مىرسند ، در لحظهء معين او از اين طرف مىرسد ، او از آن طرف مىرسد و تصادف رخ مىدهد . به اين مىگويند تصادف . آيا در كار عالم تصادف به اين معنا وجود دارد يا وجود ندارد ؟ مسلّم اين جور تصادفات در عالم هميشه وجود دارد . خوب ، آيا هيچ ممكن است در خلقت اشياء تصادف دخالت داشته باشد ؟ مانعى نيست تصادف به اين معنا دخالت داشته باشد و اين دخالت داشتن با اصل علّيت غايى منافات ندارد . مثلا يك فرضيه‌اى امروز راجع به خلقت همين منظومهء شمسى ما هست . اين فرضيه هنوز هم مورد قبول است . بعضى اشخاص مىگويند كه اين خودش\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nبهترين دليل بر اين است كه اصل علّيت غايى در عالم وجود ندارد . مثلا راجع به پيدايش زمين مىگويند زمين چگونه پيدا شده ؟ فرضيه‌اى است كه اينها را نمىشود به طور قطعى ثابت كرد ، مىگويند زمين يك قطعه و يك ذره‌اى است كه از خورشيد جدا شده ، اوّل جزء خورشيد بوده ، خورشيد در همان حال حركت شديدى كه داشته است در اثر يك جريانهايى - همانطور كه در مثال ، آتش چرخان را انسان وقتى چرخ مىدهد ، يك جرقه‌هايى از آن جدا مىشود - زمين به صورت يك جرقه‌اى از آن جدا شده است ( خوب ، اين كاملا يك امر تصادفى است ) ، بعد در يك حد معينى كه رسيده است تحت تأثير قوهء جاذبه از يك طرف و نيروى گريز از مركز از طرف ديگر ، دور خورشيد چرخيده و چرخيده ، سالها ، قرنها ، ميليونها ، ميلياردها سال گذشته تا كم كم قشر زمين سرد شده است و براى زندگى مستعد گرديده و بعد زندگى پيدا شده است .\r\nپس اساس اين دنيا را تصادف به وجود آورده . من كار ندارم كه اين حرف درست است يا نادرست . ما فرض مىكنيم چنين حرفى درست باشد ، آيا اين منافات دارد با اينكه اين نظامى كه الآن مىگردد و مىچرخد بر نظام علّيت غايى است و طبيعت به سوى هدف حركت مىكند ؟ نه ، اين مثل اين است كه شما وقتى از كنار خيابان رد مىشويد يك وقت مىبينيد مثلا يك گلى از بغل ديوار روييده است . با خودتان فكر مىكنيد كه چطور شده اين پيدا شده . مىگوييد حتما در وقتى كه گل اينجا را درست مىكردند تخم اين گل تصادفا ، اتفاقا در لابلاى اين گلها وجود داشته و بعد اينها هم متوجه نشده‌اند ، بعد هم اتفاقا مصادف شده [ با اين 
  ] كه از وسط آجر در آمده . ممكن است كه اين تخم گل تصادفا اينجا افتاده باشد به همين معنايى كه عرض مىكنيم ، اما اين منافات ندارد كه خود طبيعت گل كه اين حركت را انجام مىدهد بازروى همان اصل توجه به هدف انجام بدهد ، چون صحبت در اين نيست كه آيا اين جور حركات تصادفى در عالم واقع مىشود يا واقع نمىشود ، صحبت در خود طبيعت است ، طبيعت اشياء . آيا طبيعت گندم يك طبيعتى است كه به سوى هدف حركت مىكند يا نه ؟\r\nطبيعت گندم به هر حال به سوى هدف حركت مىكند . در قديم در حمامى كه مردها مىرفتند ، پشت سر ، زنها مىرفتند . مىگفتند ممكن است احيانا نطفهء يك مردى هنوز زنده باشد و يك زنى بنشيند و جذب شود ، بعد اين زن آبستن شود . اين يك امر تصادفى است ، يعنى از نظر جذب شدن اين نطفه در رحم زن يك امر تصادفى است اما بعد كه جذب شد ، اين جنين حالت تكاملى كه پيدا مىكند ، بازروى هدف پيدا مىكند .\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nپس وقتى ما مىگوييم نظام ، نظام غايى است يعنى در طبيعت اشياء حركت به سوى هدف و غايت و انتخاب وجود دارد ، طبيعت مسخّر است . براى اينكه طبيعت در مسير خودش قرار بگيرد ، مقدمات و شرايطى از روى تصادف به وجود بيايد مانعى ندارد . اينها با اين اصل كه طبيعت يك مسير غايى و [ به سوى 
  ] هدفى را طى مىكند منافات ندارد . تازه اينهايى هم كه ما به آن مىگوييم تصادف ، اين تصادفها هم نسبى است ، از يك نظر اينها تصادف است ، از يك نظر كلىتر و با يك ديد كلىتر اگر ما نگاه كنيم هيچ چيزى تصادف نيست ، همان تصادفها هم كه ما خيال مىكنيم تصادف است تصادف نيست . مثلا ببينيد ، ما تصادف اتومبيل را كه تصادف مىدانيم ، از نظر فكر رانندهء اتومبيل ، از نظر هدفى كه رانندهء اتومبيل دارد و از نظر هدفى كه آن عابر دارد تصادف است ، يعنى وقوع اين حادثه جزء هدف اين نيست ، جزء هدف آن هم نيست .\r\nاما از نظر نظام كلى عالم اينها اساسا تصادف نيست . از نظر نظام كلى عالم كه اگر يك فكر واردتر و دقيق‌ترى باشد [ مىبيند 
  ] ، آن هم جزء نقشه است ، آن هم جزء هدف است . تصادف دانستن ناشى از جهل ماست . ما چيزى را وقتى نمىدانيم ، [ مىگوييم 
  ] تصادف است . مثال اين جور ذكر مىكنند ، مىگويند يك وقت كسى مىداند اينجا در زير زمين آب وجود دارد يا مىداند مثلا اينجا گنجى مدفون است ، شروع مىكند چاهى را كندن و كندن تا به آن گنج مىرسد . اينجا مىگويند آيا اين حرف درست است كه من چاه را كندم و تصادفا به گنجى رسيدم ؟ نه ، من قبلا مىدانستم كه در اين نقطهء معين گنج وجود دارد يا مىدانستم آب وجود دارد و براى استخراج گنج يا به دست آوردن آب اين كار را كردم . اين تصادف نيست ، اما اگر همين كار را يك آدم جاهل بكند براى هدف ديگر [ از نظر او تصادف است 
  ] . او اين چاه را مىكند ، مىخواهد كه يك چاه آبى ، فاضلابى در خانهء خودش داشته باشد ، اتفاقا سر پنج مترى به يك گنجى مىرسد مىگويد اين را من كندم ، تصادفا به گنجى رسيدم . از نظر آن كسى كه اين راه و اين مسير را مىداند و تمام خصوصيات را مىشناسد تصادف نيست ، از نظر آن كه نمىداند تصادف است .\r\nاز اين جهت است كه اين تصادفها يك امر نسبى است ، يعنى در عالم هر چيزى كه در يك مسيرى قرار مىگيرد هدف دارد . اگر آن كه اين راه را طى مىكند بداند كه در اين مسير چه قرار گرفته است ، اين ديگر تصادف نيست . عالمى كه ما امروز مىبينيم و اينهمه تصادفات در اين عالم ( كه از نظر علم و اطلاعات محدود خودمان\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nاينها را تصادف مىدانيم ) اگر عالم تحت تأثير و تدبير يك علم كلى و يك ارادهء كلى باشد كه آن كه سير مىدهد ، تمام جزئيات اين مسيرها را مىداند ، از نظر او هيچ چيز در عالم تصادفى نيست ، هيچ چيز در عالم اتفاقى نيست .\r\nپس مطلب ديگرى كه خواستيم بگوييم اين است كه كسى خيال نكند اين تصادفاتى كه در عالم رخ مىدهد و بعد اين تصادفات شرايطى را به وجود مىآورد كه ما در آن شرايط مىبينيم طبيعت يك مسير هدفدارى را طى مىكند ، آن تصادفها با اين هدفدارى تناقض دارد ، نه ، اين تصادفها ، اين امور اتفاقيهء عالم با هدف داشتن طبيعت منافات ندارد . همين را ما به يك بيان ديگر مىتوانيم بيان كنيم . عالم را كه ما مىگوييم هدف دارد ، يعنى عالم اين هدفدارى را روى يك قانون كلى و روى يك مسير كلى انجام مىدهد . قوانين هدفدارى هم در عالم كلى است ، جزئى و شخصى نيست كه ما روى جزئى و شخصى بخواهيم بحث كنيم كه چه جور هست ، چه جور نيست .\r\nتقرير ديگر برهان نظم از نظر قدماى ما اين برهان نظم را جور ديگرى هم مىشود تقرير كرد - كه اين را هم توضيح بدهيم و از اين مطلب خارج شويم - و آن اين است : عرض كرديم چگونه مىشود كه يك معلول دليل شود بر اينكه علتش عالم بوده است ، شاعر بوده است . گفتيم بايد حكايت كند ، نشان بدهد كه انتخاب و اختيار در آنجا وجود داشته است . علماى امروز روى حساب احتمالات - كه در جلسهء گذشته آقاى مهندس . . . حساب احتمالات را خوب توضيح دادند - اين مطلب را بيان كرده‌اند ، گفته‌اند كه اين دليل مىشود بر اينكه فاعل اراده و شعورى داشته باشد . روى اصولى كه علماى قديم بيان مىكنند يك جور ديگرى مىشود اين مطلب را ذكر كرد و آن اين است : معلول همان طورى كه از اصل وجود علت حكايت مىكند يعنى حكايت مىكند كه من علتى دارم ، از صفات و خصوصيات علت هم تا حدودى حكايت مىكند ، يعنى اين جور نيست كه معلول فقط حكايت كند كه من علتى دارم ، نه ، تا حدودى صفات علت خودش را هم نشان مىدهد . مثلا معلول ، عظمت علت را نشان مىدهد ، عظمت معلول دليل بر عظمت علت است . معلوم است علت كوچك و حقير و ناتوان و ضعيف نمىتواند معلول عظيم به وجود آورد . يكى از شئون علت كه معلول آيت و جلوهء او\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nمىشود علم علت است . خود معلول مىتواند اين صفت را - كه صفت علم علت است - از آيينهء خودش منعكس كند ، نشان بدهد ، يعنى علم علت در آيينهء وجود معلول منعكس مىشود . چطور ؟ دليلش هم خيلى واضح است . ما بسيارى از شئون علتها را از راه معلولها تشخيص مىدهيم . خيلى از افراد اين جور مىگويند : آقا ما تا چيزى را نبينيم قبول نمىكنيم ، ما جز به محسوسات به چيز ديگرى ايمان نداريم . من حالا يك موضوعى را از مسائلى كه در دنياى فلسفه مطرح بوده برايتان طرح مىكنم . يك مسأله‌اى را دكارت مطرح كرد و آن مسأله اين بود : دكارت يك ثنويت خيلى زيادى ميان روح و جسم قائل شد ، يعنى اين دو را خيلى مباين يكديگر شناخت . روى اصول فلسفى خودش معتقد شد كه روح از مختصات انسان است ، روح داشتن مساوى است با عقل داشتن و عقل داشتن مساوى است با ادراكات كلى داشتن و علم داشتن ( علم به همين مفهومى كه ما امروز مىگوييم قوانين كلى عالم را كشف كردن ) ، اصلا روح مساوى با اين است . بعد گفت روح از مختصات انسان است . حيوانات چطور ؟\r\nگفت حيوانات روح ندارند ، حيوانات ماشينهاى بىجانى هستند ولى اين قدر اين ماشينها دقيق ساخته شده‌اند كه آدميزادها دربارهء اينها اشتباه مىكنند ، خيال مىكنند اينها جان دارند . مىگفت حيوانات نه لذت را درك مىكنند ، نه درد را درك مىكنند ، نه حس دارند ، نه بچه مىفهمند ، نه هيچ چيز ديگر ، فقط ماشين [ هستند 
  ] . هيچ فرقى ميان اين ماشين و يك ماشين فلزى نيست . چيزى كه هست ، اين دقيقتر است . حتى نوشته‌اند - به نظرم در همين سير حكمت در اروپا هم باشد - كه شاگردهاى دكارت در يك ديرى بودند ، يك سگى آنجا بود ، اين سگ را اذيت مىكردند ، گاز مىگرفتند ، سگ داد مىكشيد ، مىگفتند اين ماشين چقدر دقيق ساخته شده كه وقتى هم گاز مىگيرى ، يك صدا هم مىكند كه آدم خيال مىكند مىفهمد ! من از شما مىپرسم : بشر چه دليلى دارد بر اينكه حيوان ادراك و احساس دارد ؟ ادراك و احساس حيوان كه براى ما محسوس و مشهود نيست ، جز اينكه ما فقط يك آثارى مىبينيم ، غير از آن چيز ديگرى نيست .\r\nالبته اين حرف از حرفهاى سخيف دنياست ، الآن هم همهء ما به اين حرف مىخنديم . ذره‌اى ترديد نداريم در اينكه حيوان جان دارد ، ادراك مىكند ، درد را حس مىكند ، لذت را حس مىكند ، ولى ما چه دليلى داريم ؟ غير از اين است كه از همين تجلّياتى كه در ظاهر مىبينيم ، در ظاهر وجود اين حيوان درك مىكنيم ، مىفهميم كه\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nاين مور هم جان دارد ، اين اسب هم جان دارد ، اين گوسفند هم جان دارد و درك مىكند ؟ يعنى از اثر و از معلول به شأن علت [ كه 
  ] علم اين حيوان باشد ، درك اين حيوان باشد ، احساس اين حيوان باشد پى مىبريم . اين خودش نوعى ايمان به غيب است . همين افرادى كه مىگويند ما جز به محسوسات ايمان نمىآوريم ، اگر درست مدركات خودشان را تحليل كنند مىبينند نيمى از علمها و اطلاعات آنها ايمان به غيب است يعنى ايمان به نهان است . از همين ظاهر و از همين شهادت به اصطلاح ، ما به آن غيب ايمان مىآوريم . بلكه دربارهء انسانها هم همين جور است ، همين احتمال را ما به چه دليل مىتوانيم نفى كنيم كه [ من 
  ] بگويم من خودم خوب مىفهمم ، خودم چون مستقيم خودم را درك مىكنم ، علم حضورى دارم ، خودم را مىدانم كه درك مىكنم اما از كجا كه رفيقم جان داشته باشد ؟ شايد رفيقم يك ماشين بسيار بسيار دقيقى است بدون اينكه درك كند ولى وقتى من يك حرفى مىزنم او يك جوابى همين جورى مىدهد . بازهم جز اينكه ما از همين آثار وجودش به اين حالت معنوى او و صفت او علم داريم ، چيز ديگرى در كار نيست . صفات ديگرى هم در كار هست : مىگوييم فلان كس آدم مهربانى است ، فلان كس آدم با ايمانى است ، فلان كس آدم خوبى است ، فلان كس آدم قسىّالقلبى است - اينها همه صفات است ، شئون است - اينها را ما از راه همين آثار درك مىكنيم .\r\nبنابراين خود معلولهاى عالم مىتوانند صفت علت خودشان را نشان بدهند :\r\nعظمت علت را نشان بدهند ، علم علت را نشان بدهند . اين تعبيرى هم كه در قرآن كريم آمده است ، كلمهء « آيات » ، نشانه‌ها ، آيينه‌ها ، همين است ، مىخواهد بفرمايد مخلوقات آيينهء پروردگارند ، نه فقط آيينهء وجودش كه خدايى وجود دارد ، آيينهء صفات پروردگار هم هستند : آيينهء حكمت پروردگار ، آيينهء قدرت پروردگار ، آيينهء علم پروردگار .\r\nاينجا ضمنا يك بحث ديگرى هست و آن اين است : ما از نظر كلى بحث كرديم ، معناى نظم را گفتيم ، دلالت كردن نظم را بر ناظم به آن معنا ، بر علم و ادراك ناظم بيان كرديم ، و يك مطلب ديگر باقى است كه من خيال نمىكنم ديگر در اين جلسه لازم باشد طرح كنيم يا آنكه من بخواهم اينجا آن مسأله را براى شما طرح كنم و آن اينكه شروع كنيم شواهدى از نظمهايى كه در قسمتهاى مختلف عالم وجود دارد مخصوصا در عالم جاندارها ، اينها را يك يك ذكر كنيم . اولا اين [ مبحث 
  ] آن قدر مفصل است كه با سالها\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nبحث هم تمام نمىشود ، بعد هم در اين زمينه كتابها خيلى زياد نوشته شده و همهء شما اين مقدارها اطلاع داريد . بحث در اين است كه اصلا كيفيت دلالت اينها را ما بيان كنيم كه اينها را ما بيان كرديم . همين كه كتابهايى را كه در اين زمينه‌ها نوشته شده است معرفى كنيم كافى است . كتابهاى كوچكى در اين زمينه‌ها نوشته شده است كه اين كتابها را بايد توصيه كرد جوانها مخصوصا بخوانند . يك كتاب در چند سال پيش ترجمه شد به نام راز آفرينش انسان ( اين را من مكرر توصيه كرده‌ام ) از يك پروفسور آمريكايى به نام كريسين موريسن كه كتاب كوچكى هم هست . در كتابهاى مختلفى كه در اين زمينه خوانده‌ام از جامعترين كتابهايى است كه در اين زمينه نوشته شده ، بسيار كتاب خوبى است . كتاب انسان موجود ناشناخته از الكسيس كارل بسيار بسيار كتاب خوبى است ، از كتابهاى نافعى است كه هم در اين زمينه و هم براى مسائل و مطالب ديگر مفيد است . كتابهاى ديگرى كوچك و بزرگ براى عالم حيوانات و غير اينها نوشته شده كه يكى كتاب كوچكى است - يك وقت هم در اصفهان منتشر شده بود - به نام شگفتيهاى عالم حيوانات ، آن هم كتاب خوبى است . همين كتابهاى مدرسه‌اى و دانشگاهى كه راجع به تاريخ طبيعى نوشته‌اند ، راجع به فيزيولوژى نوشته‌اند ، راجع به تشريح نوشته‌اند ، راجع به گياه‌شناسى نوشته‌اند ، همه كتابهاى مفيدى است .\r\nمن در چند سال پيش ، از يكى از همين رفقاى خودمان شنيده بودم كه يك كتابى نوشته شده است به نام « حيات و هدفدارى » - يعنى مفهومش اين است - كه من همان وقت آن طور كه تعريف كردند خيلى مايل شدم كه اين كتاب ترجمه بشود . اخيرا اطلاع پيدا كرديم كه اين كتاب را ترجمه كرده‌اند و گويا شركت انتشار هم تصميم دارد چاپ كند . بنابراين در اين جهت ما فقط به همين مقدار قناعت مىكنيم و از اين [ مسأله 
  ] ديگر رد مىشويم .\r\n\r\nبرهان هدايت\r\nبرهان ديگرى كه در اينجا هست برهان هدايت است . برهان هدايت با برهان نظم فرق مىكند كه تقريرش را حالا عرض كنيم و تفصيلش را بگذاريم براى جلسهء بعد . برهان نظم مربوط به ساختمان موجودات بود . وضع ساختمان موجودات حكايت مىكند كه سازندهء اينها يا خود عاقل و شاعر و مدبّر بوده است يا تحت تدبير و\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nتسخير يك اراده‌اى بوده است . مسألهء هدايت از اين مهمتر است ، مربوط به كار اشياء است ، مربوط به كار موجودات است ، يعنى موجودات پس از ساخته شدن ، كارى كه مىكنند عجيب است . اين كار نشان مىدهد كه يك چيز ديگرى ، يك نورى ، يك جاذبه‌اى - هر چه مىخواهيد اسمش را بگذاريد - وجود دارد كه او را در كار خودش هدايت و رهبرى مىكند . اين هم يك مطلبى است كه قرآن مجيد روى آن جداگانه تكيه كرده است و اين را ما جز در قرآن در جاى ديگر سراغ نداريم كه ميان نظم و هدايت تفكيك كرده باشد يعنى به عنوان دو دليل ذكر كرده باشد . مجموعا در چهار آيه از آيات قرآن هست كه اين دو پهلوى يكديگر به عنوان امر جداگانه قرار گرفته‌اند .\r\nيكى آن آيه‌اى كه از زبان حضرت موسى دارد كه وقتى فرعون سؤال كرد :  « فَمَنْ رَبُّكُما يا مُوسى »  جواب داد :  « رَبُّنَا الَّذِي أَعْطى كُلَّ شَيْءٍ خَلْقَهُ ثُمَّ هَدى »  ( 1 ) پروردگار ما آن كسى است كه هر چيزى را آنچنان كه شايسته است آفريده است ، در خلقت آنچه را كه احتياج داشته به او داده است . اين ، همان نظم ساختمانىاش را بيان مىكند .  « ثُمَّ هَدى »  بعد هم او را در راه خودش هدايت كرده است . اين امرى جداگانه است . در سورهء   « سَبِّحِ اسْمَ »   هم به اين عبارت مىخوانيم :     « سَبِّحِ اسْمَ رَبِّكَ الْأَعْلَى ، الَّذِي خَلَقَ فَسَوَّى ، وَ الَّذِي قَدَّرَ فَهَدى »     ( 2 ) تسبيح كن ، تنزيه كن نام پروردگار والاى خود را ( يا نام والاى پروردگار خود را ) - هر دو جور مىشود گفت كه حالا وارد بحثش نمىشويم -  « الَّذِي خَلَقَ فَسَوَّى »  آن كه آفريد و معتدل آفريد  « وَ الَّذِي قَدَّرَ فَهَدى »  و آن كه اندازه‌گيرى كرد و سپس هدايت كرد موجودات را .\r\nاز زبان ابراهيم ( ع ) نقل مىكند :  الَّذِي خَلَقَنِي فَهُوَ يَهْدِينِ »  ( 3 ) خداى من آن است كه مرا آفريده است و من را هدايت مىكند . به هدايت ، جداگانه تمسك كرده است .\r\nدر اوّلين آياتى هم كه بر پيغمبر اكرم ( صلّى اللّه عليه و آله ) نازل شد ، باز اين دو - منتها در خصوص انسان - توأم ذكر شده است :\r\n    « اقْرَأْ بِاسْمِ رَبِّكَ الَّذِي خَلَقَ ، خَلَقَ الْإِنْسانَ مِنْ عَلَقٍ ، اقْرَأْ وَ رَبُّكَ الْأَكْرَمُ .    \r\nتا اينجا اصل خلقت است .\r\n\r\n\r\n\r\n\r\n","description":"","footnote":"\r\n( 1 ) . طه / 50 .\r\n( 2 ) . اعلى / 1 - 3 .\r\n( 3 ) . شعراء / 78 .\r\n","page_name":" 96 ","page_number":96},
  {"content":"\r\n\r\n  الَّذِي عَلَّمَ بِالْقَلَمِ ، عَلَّمَ الْإِنْسانَ ما لَمْ يَعْلَمْ   ( 1 ) .\r\nهدايت خاص انسان را - كه موضوع علم و سواد و خواندن و نوشتن باشد - جداگانه ذكر كرده است . ممكن است كسى بگويد كه هدايت يك امر جدا از برهان نظم نيست ، چون هدايت مربوط به كار اشياء است ، كسى بگويد نوع كارى كه اشياء انجام مىدهند لازمهء جبرى ساختمان اشياء است ، يعنى مثل اين است كه ما دربارهء اتومبيل در دو قسمت نبايد بحث كنيم : يكى اينكه بگوييم اين اتومبيل يك ساختمان و سازمان منظمى دارد ، ديگر اينكه كارش را چه جور انجام مىدهد ، كارش يك چيز علىحده‌اى نيست . اين سازمان اگر اين جور منظم شد ، لازمهء قهرى و جبرىاش همين كارى است كه اتومبيل انجام مىدهد ، يك چيز علىحده‌اى نيست .\r\nاما نه ، ما اين را مىخواهيم بيان كنيم كه [ هدايت 
  ] زائد بر اين است . اصل هدايت نشان مىدهد كه طرز كار اشياء نتيجهء جبرى ساختمان مادى آنها نيست ، باز يك جاذبه و يك كششى وجود دارد كه همان جاذبه و كشش است كه اشياء را در مسيرى كه مىروند هدايت مىكند ، كه توضيح اين را ما بايد بگذاريم براى جلسهء ديگر .\r\n\r\nجبر علّيت\r\nيك مطلب ديگرى ما اينجا اشاره كنيم و عرايض خودمان را امروز ختم كنيم و آن اين است : يك جمله‌اى را مكرر شنيده‌ايد مىگويند « جبر علّيت » . آيا اين درست است يا درست نيست ؟ جبر يعنى ضرورت ، يعنى اجتناب‌ناپذيرى ، يعنى اينكه خلافش محال باشد . آيا اين حرف در عالم درست است يا نه ؟ چنين قوانينى بر عالم حكومت مىكند يا نه ؟ اين را ما بايد براى شما عرض كنيم كه به يك مفهوم ما قبول داريم ، به مفهوم ديگر نه . معمولا كسانى كه مىگويند جبر علّيت ، چون علّيت را منحصر مىكنند به علت فاعلى ، اين جور مىگويند : همين علتهاى فاعلى كه در دنيا هست كافى است براى آنچه كه در عالم واقع مىشود ، نتيجهء جبرى اين علتها وقوع اين معلولهاست . اگر اين را بخواهند بگويند ، ما اين را قبول نداريم . يك وقت است مقصود از جبر در علّيت اين است كه علّيت را تعميم مىدهند به علت فاعلى و علت\r\n\r\n\r\n\r\n\r\n","description":"","footnote":"\r\n( 1 ) . علق / 1 - 5 .\r\n","page_name":" 97 ","page_number":97},
  {"content":"\r\n\r\nغايى و مجموع علل ، يعنى اين جور مىگويند : لازمهء فراهم آمدن همهء اين فاعلها و اين غايتها اين است كه معلول الزاما به وجود بيايد . اگر اين است ، اين مورد قبول است . در مسألهء هدايت ، ما به اين مطلب زياد نياز داريم . اين فلسفه‌اى كه به نام « مكانيسم » معروف شده است - كه دنيا را روى اصول مكانيسم خواسته‌اند توجيه كنند و اين را نقطهء مقابل اصل علّيت غايى قرار داده‌اند - راجع به آن كه بحث مىكنيم ، اين مطلب را بايد آقايان توجه داشته باشند . امروز ديگر عرايض ما خاتمه پيدا كرد .\r\n- مسأله‌اى كه آقاى مطهرى اشاره فرمودند يكى مسألهء علّيت بود و يكى دترمينيسم .\r\nعلّيت را همه از قديم قبول داشتند و معتقد بودند هر پديده‌اى در دنيا اتفاق بيفتد ناشى از علتى است . اما آنچه مورد اختلاف ماترياليسم و موحدين است دترمينيسم است . آنها مىگويند علل يكسان معلول يكسان به بار مىآورند . بر اين اساس مىگويند پس تصادف وجود ندارد . آنچه ما اسمش را تصادف گذاشته‌ايم تركيبى است از علل مختلف كه چون ما نسبت به وجود و كيفيت اثرشان جاهل بوده‌ايم ، فكر كرده‌ايم تصادفا به وجود آمده است . ماركسيسم اين را روى موجودات زنده هم تعميم داد . منتها دربارهء انسان گفتند با مقياس واحد نمىتوانيم اين حكم را بسنجيم ، بر خلاف ماده كه اگر روى يك واحد آن مطالعه كنيم كافى است . مثلا قانون شتاب ثقل را دربارهء يك واحد سنگ مىتوان آزمايش كرد و آن را دربارهء تمام سنگها و اشياء تعميم داد . يك واحد انسان را اگر مطالعه كنيم مىبينيم تابع هيچ قانونى نيست ، اما مجموعهء جامعه تابع همان قانونى است كه ماركسيسم آن را بيان مىكند و با بيان مراحل تاريخى ، آينده را هم پيش‌بينى مىكند .\r\nاما اينكه گفتيد يك نظم ناشى از علت است و يك نظم ناشى از اراده ، خود به خود منتفى است ، پس ديگر اراده وجود ندارد . چون علل يكسان معلول يكسان به وجود مىآورند و هر دو مجموعهء دنيا را به وجود مىآورد كه همين وضع موجود را به عنوان نظام مىبينيم و طبق حساب احتمالات احتمال وقوع اين نظام بر حسب تصادف صفر است . بنابراين در مقابل آن چون مجموع احتمال دو حادثهء مخالف هم 1 است ، احتمال 1 مىشود يعنى استدلال وجود خدا . و اگر نظم علّيت را بپذيريم ، نظم انتخاب منتفى است و چون انتخاب وجود ندارد ، هدايت هم وجود نخواهد داشت .\r\nما موحدين اعتقاد داريم كه سلسلهء علت و معلولها نمىتواند بدون حساب و كتاب و\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nبدون مقصد باشد . آنها در جواب مىگويند ما بىنظمىهايى در طبيعت ، هم حالا و هم در طول تاريخ ديده‌ايم و از مجموعهء ميلياردها قرن كه از عمر زمين و كائنات و عالم گذشته ، وضع موجود به وجود آمده كه قبول داريم نظامى دارد ولى اين ناشى از آن است كه تعداد دفعات آزمايش خيلى زياد است ( مثال ماشين تحرير و شخص بىسواد و تايپ شعر سعدى ) . مىگويد ماشين تحرير زنندهء بىسواد طبيعت ميلياردها قرن است كه دارد ماشين مىزند ، خوب « بنى آدم اعضاى يكديگرند . . . »\r\nدر آمده است و چون تعداد آزمايش خيلى زياد است ، احتمال وجود اين نظام محال نيست .\r\nاما جواب اين را علم داد و آن اينكه ثابت كرد اين حسابها از لحاظ عدد و رياضى غلط است . ما قبول داريم كه اگر تعداد آزمايش زياد شود حوادث نادر الوقوع هم وقوع پيدا مىكنند . اما ببينيم چقدر بايد اين آزمايش زياد باشد . طول عمر زمين را حساب كرده‌اند دويست ميليون قرن است . دويست ميليون قرن را به روز و ساعت تبديل مىكنيم ، يك عددى مىشود معادل 13 10  X  2 ، يعنى اگر اين حوادث مختلفى كه اتفاق افتاده و بعد از بين رفته تا به وضع موجود منتهى شده ، هر ساعتى هم يك‌دفعه اتفاق افتاده بود تعداد آزمايش از ابتداى پيدايش زمين مىشد 13 10 * 2 ، در حالى كه يكى از موجوداتى كه روى زمين هست ، اگر بخواهيم عدد احتمالى وقوع اين حالتش را در بياوريم مىبينيم يك رقمى مىشود كه ابدا با اين قابل قياس نيست . احتمال اينكه ياخته‌هاى بدن يك موجود زنده بر حسب تصادف پهلوى هم قرار مىگرفتند تا تصادفا يكى شان چشم را با اين خواص درست مىكرد ، يكىشان مو را با اين خواص درست مىكرد ، يكىشان ناخن . . . مساوى است با فاكتوريل تعداد ياخته‌هاى بدن و اين عدد سرسام‌آور است و هيچ با عدد 13 10  X  2 قابل قياس نيست و اين احتمال بسيار ضعيف است . حالا اگر اين موجود زنده را با افلاك و كائنات و ارتباطشان را با همديگر در نظر بگيريم و بخواهيم عدد احتمال آن را به دست آوريم ، هيچ قابل قياس نيست .\r\nاستاد : اينكه ايشان از اوّل شروع كردند راجع به اينكه اصل علّيت يك مطلب است ، اصل دترمينيسم مطلب ديگرى است ، و آن چيزى كه همه قبول دارند علّيت است و آن چيزى كه مورد اختلاف الهيون و ماديون است دترمينيسم است يعنى اينكه علل يكسان معلول يكسان به وجود آورد و معلولهاى يكسان هميشه ناشى از علل يكسان هستند ، اين جهت مورد اختلاف الهيون و ماديون است ، اين طور نيست . ما يك قدم هم در اين جهت از آنچه كه ماديون مىگويند جلوتر مىرويم . اينكه اصل علّيت\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nمورد اختلاف نيست راست است ، هيچ بحثى در آن نيست . اگر آقايان اصول فلسفه را خوانده باشند ، بحث « ضرورت و امكان » آن يعنى مقالهء هشتم و مقالهء نهم را خوانده باشند ، ما در آنجا توضيحات كافى داده‌ايم ، نوشته‌ايم كه از اصل علّيت دو اصل ديگر استنتاج مىشود و غير قابل انكار هم هست . يكى اصل ضرورت است ، ما آن را از دترمينيسم تفكيك كرده‌ايم . اصل ضرورت يعنى اينكه اگر علت پيدا شد ( آنچه كه علت واقعى است ) پيدايش معلول ضرورى است يعنى اجتناب‌ناپذير است ، محال است تخلف بشود ، همچنانكه اگر علت تامّه وجود نداشته باشد و لو به اينكه كوچكترين شرطى از شرايط آن وجود ندارد ، به وجود آمدن معلول محال است . دوم اين اصل است كه علل يكسان معلول يكسان به وجود مىآورند و معلولهاى يكسان از علل يكسان به وجود مىآيند . اين در فلسفهء اروپايى مورد اختلاف است و با كمال تأسف بايد بگوييم كه الهيون فرنگى ، الهيون اروپايى آمدند اين حرف را انكار كردند .\r\nمنشأ اشتباه آنها را هم ما مىدانيم چيست . اين هم از مسائلى است كه از نظر فرضيهء فلسفى مطلب ، هيچ قابل انكار نيست . به طور سربسته فقط عرض مىكنم كه يك قاعده‌اى به اين صورت ذكر مىكنند كه : « الواحد لا يصدر عنه الّا الواحد و الواحد لا يصدر الّا عن الواحد » . دو تا قاعده است : « از واحد واقعى جز واحد نتيجه نمىشود ، و واحد هم جز از واحد نتيجه نمىشود » . اين دو نتيجه‌اش همين است كه هميشه اگر دو علت داشته باشيم كه واقعا اين دو « علت » باشند ، اگر يكسان باشند محال است كه معلولشان يكسان نباشد ، كما اينكه اگر دو معلول يكسان داشته باشيم محال است كه علتشان يكسان نباشد .\r\nاما مسألهء اراده و انتخاب . ببينيد ، يك حرفى است كه هنوز هم در دنياى اروپا وجود دارد - در دنياى اسلام فقط گروهى از متكلمين گفته‌اند - و آن اين است كه اراده و انتخاب و اختيار را منافى با اصل ضرورت علّى و معلولى دانسته‌اند يعنى اين دو را در مقابل همديگر قرار داده‌اند ، گفته‌اند كه يا بايد ما قائل به وجود اراده و انتخاب و اختيار بشويم و اصل ضرورت علّى و معلولى را كه « از علت معين قطعا بايد معلول معين نتيجه بشود » انكار كنيم و يا بايد آن را قبول كنيم و اين را انكار كنيم . آن وقت آن كسانى كه اصل ضرورت را قبول كردند و اصل اراده و اختيار را منكر شدند گفته‌اند لازمهء قبول اصل ضرورت ، امكان پيش‌بينى است . قهرا آنهايى كه اصل اراده و انتخاب و اختيار را به عنوان نقطهء مقابل اصل ضرورت علّى و معلولى قبول كرده‌اند\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nگفته‌اند بنابراين در آنجايى كه پاى اراده و انتخاب و اختيار [ به ميان 
  ] مىآيد ( مثل كارهاى بشر ، بلكه كارهاى دنيا هم چون به انتخاب و ارادهء الهى صورت مىگيرد ) امكان پيش‌بينى نيست . اين حرف مهمل زمينه‌اى به دست ماديون داده است كه تا حدودى كه بتوانند مسألهء پيش‌بينى را در دنيا مسلّم كنند و مسألهء اراده و دخالت اراده و اختيار و انتخاب را بالنتيجه نفى كنند ، در صورتى كه اينها اصلا با همديگر ربط ندارد .\r\nقانون علّيت يك قانون عمومى است كه سراسر هستى را فرا گرفته است و اساسا محال است كه موجودى از اين قانون خارج باشد ، مىخواهد آن موجود مختار باشد يا [ نباشد 
  ] . حالا چه جور امكان اين قضيه هست كه يك موجود ، هم مختار باشد هم تحت تأثير قانون علت و معلول و قانون جبر علّى و معلولى ، مسألهء جبر و اختيار است كه الآن مطرح نيست و اگر لازم باشد در خلال همين مباحث توحيد ، جبر و اختيار را طرح مىكنيم . به هر حال فرضا ما نتوانيم مسألهء اختيار را در مقابل مسألهء جبر ، اختيار داشتن بشر را در مقابل مجبور بودن اثبات كنيم ، اين را نمىتوانيم انكار كنيم و اين انكارپذير نيست .\r\nبنابراين ، اين قضيه كه اگر ما موضوع دترمينيسم را در كار آورديم خود به خود مسألهء اراده و انتخاب از ميان مىرود ، به هيچ وجه از ميان نمىرود . صحبت در اين است ، منتها يك چيز ديگر هست و آن اين است كه - آقاى مهندس . . . در ضمن بيانشان اشاره كردند - ماديين در لابلاى حرفهايشان يك چيزى هم اضافه مىكنند ، وقتى مىگويند علت ، همان علت تامّه ، بعد مىگويند علت تامّه كه جز همين امور مادى چيز ديگرى نيست . خوب ، بحث در اين است كه علتهايى كه دخالت دارند ، آيا تنها همين علتهاى مادى است يا علت ديگرى هم دخالت دارد ؟ يعنى عاملهايى كه در اين قضيه دخالت دارند ، آيا اين عاملها همين عاملهايى است كه ما به صورت عاملهاى مادى نشان مىدهيم با وضع كارشان يا يك عامل ديگرى را هم در اين نظم علّيت حتما بايد دخالت بدهيم ، يعنى اينها جزء علت‌اند نه تمام علت ؟ بحث در اين نيست كه قانون علّيت هست يا نيست ، بحث در اين هم نيست كه آيا جبر علّى و معلولى ، ضرورت علّى و معلولى در كار هست يا نيست ، و بحث در اين هم نيست كه علل يكسان معلول يكسان به وجود مىآورند يا به وجود نمىآورند ، بحث در عاملهايى است كه دخالت دارد . آيا مجموع عاملهايى كه دخالت دارد چندتاست ؟ به اصطلاح منطقيين آن وقت بحث ما با ماديين بحث صغروى مىشود ، نه بحث كبروى ، يعنى روى آن اصل كلى ما با آنها\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nبحث نداريم ، بحث سر اين اصل كلى است : آيا همين عاملهاى محدود مادى كه ماديين نشان مىدهند ، اينها مىتوانند علتهاى كافى باشند يا اينها جزء علت‌اند ؟ آنها مىگويند تمام علت‌اند ، ديگرى مىگويد جزء علت ، يا اگر نگويند جزء علت ، به تعبير بالاترى مىگويند . آيا اين علتها اگر تحت تسخير و تدبير يك علت ما فوق نباشند ، كافى هستند براى به وجود آوردن اين معلول يا بايد اين علتها تحت تسخير و تدبير يك علت ما فوق باشند تا بتوانند اين معلول را به وجود آورند ؟ بنابراين ما روى آنها بحث نداريم . ماديين هر وقت ثابت كردند كه همين عواملى كه ما الآن داريم نشان مىدهيم ، براى به وجود آمدن معلول كافى است ، حرف خودشان را ثابت كرده‌اند ، و الا اينكه دترمينيسم چنين است ، خوب باشد . آن وقت حرف آخرى كه در جواب دكتر . . . گفتند برگشت به اين حرف بود . صحبت همين است كه آيا تركيباتى كه در اوّلين سلول حياتى كه در عالم پيدا شد - كه بعد از آن ساير موجودات نتيجه و انشعاب شد - پديد آمدند ، كافى هستند كه علت باشند براى اينكه آنچه كه بعد به وجود آمده است به وجود بيايد يا اينكه اينها براى اينكه تمام علت باشند كافى نيستند ، حد اكثر [ اين است كه 
  ] استعداد به وجود آورده ؟ قوّه هم كه ايشان مىگويند به معنى استعداد است . يعنى چه ؟ يعنى فرق آن سلول اوّلى با يك تودهء انباشتهء خاك اين بوده است كه آن تودهء انباشتهء خاك استعداد « شدن » يعنى پذيرفتن را نداشته و اين ، استعداد پذيرفتن را دارد ، نه اينكه در اين ، قوّه و نيروى ايجاد كردن هست و در آن ، قوه و نيروى ايجاد كردن نيست ، حد اكثر فقط استعداد « شدن » يعنى پذيرش در آن پيدا مىشود . پس اين بيان آخر ، خودش رد آن بيان اوّل است يعنى آنجايى كه محل اختلاف خودتان را با ماديين ذكر مىكنيد ، در واقع در يك امر صغروى بيان مىكنيد ، مىگوييد اين علتهايى كه شما نشان مىدهيد من هم قبول دارم ، اصل علّيت را من هم قبول دارم ، اصل جبر علت و معلولى را من هم قبول دارم ، اصل دترمينيسم را من هم قبول درام ولى صحبت در اين است : آيا اين عاملهايى كه ما الآن مىشناسيم ، براى به وجود آمدن اين معلول كافى است يا كافى نيست ؟ حساب احتمالات هم كه به كمك شما مىآيد اين جور به كمك شما مىآيد ، مىگويد عاملهاى موجود كافى نيست - فقط مىگويد عاملهاى موجود - چون عاملهاى موجود اگر بخواهد كافى باشد بايد [ در اثر 
  ] تصادف به وجود آمده باشد .\r\nپس عامل ديگرى غير از عاملهاى موجود بايد باشد و دخالت داشته باشد تا اين شىء به وجود بيايد .\r\n\r\n","description":"","footnote":"","page_name":" 102 ","page_number":102},
  {"content":"\r\n\r\n- منظور بنده اين نبود كه ما دترمينيسم را قبول نداريم و موحدين اصولا با ماترياليستها در اين مسأله اختلاف دارند . اين يك مسألهء علمى است ، ما نمىتوانيم قبول نكنيم . بحث در اين است كه آيا اين دترمينيسم در موجود زنده هم صادق است يا نه ، و الّا در مورد مسائل فيزيكى و مكانيكى جز آزمايشگاه هيچ كس صلاحيت ندارد جواب دهد كه آيا علل يكسان معلول يكسان را به وجود مىآورند يا نه . اما خود اين دترمينيسم امروز رد شده و به جاى آن قانون « عدم حتميت » آمده و آن مىگويد علل يكسان معلول يكسان به وجود نمىآورند ، بلكه احتمال اينكه علل يكسان معلول يكسان به وجود آورند بيشتر است . نظريهء اينشتين اين است كه مىگويد حتّى دو شىء سرد و گرم را كه پهلوى هم مىگذاشتيد و مىگفتيد طبق قانون فيزيك حتما از شىء گرم گرما به سمت شىء سرد مىرود ، طبق قانون « عدم حتميت » ممكن است اين دو شىء طورى با هم تبادل حرارت كنند كه شىء سرد سردتر و شىء گرم گرمتر شود . ولى چون قانون احتمالات به طور دسته جمعى دربارهء آن صادق است ، اكثريت قريب به اتفاق جاهايى كه آزمايش كرده‌ايم ، ديده‌ايم كه اين حالت اتّفاق افتاده و اين قانون را تا به حال به طور دگم و جزم دربارهء آن صادر كرده بوديم .\r\nاما نكتهء اساسى و حساس اينجاست كه ما مىگوييم در ماديات قوانينى هست كه اولا ما از خود اين قوانين استنتاج ديگرى مىكنيم و بعد در مورد موجودات زنده قوانين ديگرى و علل و عوامل ديگرى صادق است .\r\nاستاد : راجع به قسمت اخير كه آيا علم امروز مسألهء حتميت را باطل كرده است يا نه ، اين احتياج به يك توضيحى دارد و من مكرر در نوشته‌هاى خودم همين مطلب را عرض كرده‌ام و آن اين است كه مسألهء علّيت بايد طرح شود كه آيا يك مسألهء علمى است يا فلسفى ؟ علّيت به مفهومى كه علوم به كار مىبرند غير از مفهومى است كه فلسفه به كار مىبرد و به درد ما در اينجا مىخورد . آنچه كه از نظر علم ، علت شناخته مىشود فلسفه آن را علت نمىشناسد و آن هم كه امروز رد شده ، آن است نه آن چيزى كه مورد بحث ماست .\r\nعلوم علتها را آن چيزهايى مىدانند كه فلسفه اسم آنها را « معد » مىگذارد ، نه « علت » . نظر علوم اين است : اين حوادث عالم كه پىدرپى قرار مىگيرند ، حادثه‌اى كه بر حادثه‌اى ديگر تقدم زمانى دارد و آن حادثهء ديگر پشت سرش واقع مىشود ، اينها را مىگويند علت و معلول . از نظر علم ، حتما بايد علت و معلول در دو زمان صورت بگيرد . بنابراين از نظر علم مثلا پدر علت است براى پسر ،\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nولى اينها [ از نظر فلسفه 
  ] علت نيست . فلسفه هيچ وقت اين را نمىپذيرد كه علت بتواند تقدم زمانى بر معلول خودش داشته باشد ، مىگويد البته علم اسم اينها را مىخواهد علت بگذارد بگذارد ، هر چه مىخواهد بگويد ، آن چيزى كه من مىگويم اين نيست . علت محال است كه از معلول خودش انفكاك زمانى داشته باشد و همين سبب مىشود كه فلسفه يك مرتبه يك راه ديگرى به اين عالم باز مىكند ، يك بعد ديگرى براى عالم قائل مىشود ، مىگويد عالم يك بستر زمانى دارد . آن كه شما در علوم ، در فيزيك اسمش را مىگذاريد علت ، او مىگويد مقدمه ، معد ، مجرا . مىگويد و لكن علت واقعى يعنى آن كه معلول را به وجود مىآورد ، يك حقيقت همزمانى است با او ، و او غيب است ، باطن است ، همان است كه او را به خدا مىرساند . از نظر او اين علتهاى مادىاى كه ما داريم ، حكم بستر را براى آب پيدا مىكند ، يعنى شما اگر مىخواهيد يك آبى از يك محلى به محل ديگر جارى كنيد حتما يك جويى ، يك لوله‌اى ، يك چيزى بايد وجود داشته باشد تا آب از آنجا عبور كند ، اما آن فشارى كه اين آب را به اينجا مىآورد غير از اين جوى است . اين علتهاى مادىاى كه مىگفتند ، اصلا قوانين علّيت دربارهء آنها صادق نيست . اين موضوع كه علل يكسان معلول يكسان به وجود مىآورد يا به وجود نمىآورد ( اگر مقصود علل مادى هستند ، يعنى موادى كه ما يك ماده را علت براى مادهء ديگر مىدانيم ) ما اين قاعده را در آنجا جارى نمىدانيم ، حتى قانون عليت را هم در آنجا صد در صد جارى نمىدانيم ، قانون جبر را هم در آنجا صد در صد جارى نمىدانيم . البته به يك معنا قانون علّيت را جارى مىدانيم ولى آنهاى ديگر را هرگز در آنجا جارى نمىدانيم . مسألهء حتميت مسأله‌اى نيست كه به هيچ وجه قابل انكار باشد . بله ، اگر ما بخواهيم « علّيت » را از « محسوسات » بگيريم ( 1 ) ، اصلا قابل گرفتن نيست . اصلا اگر قانون علّيت را از اوّل بخواهيم از علم بگيريم صد تا ايراد به خود قانون علّيت وارد است .\r\n\r\n\r\n\r\n\r\n","description":"","footnote":"\r\n( 1 ) . [ يعنى « به دست آوريم » . 
  ]\r\n","page_name":" 104 ","page_number":104},
  {"content":"\r\n\r\n\r\nب راه هدايت موجودات 1\r\nخلاصهء تقرير برهان نظم بحث اين هفتهء ما دربارهء مسألهء هدايت موجودات است . آقايان اگر يادشان باشد ما در تقسيم‌بندى اوّلى كه كرديم راههاى خداشناسى را [ تقسيم كرديم 
  ] به راه قلب و احساسات ( كه بحث شد و از آن گذشتيم ) ، راههاى علمى يعنى راههايى كه از راه مخلوق استدلال مىكند و راههاى فلسفى . ما در راههاى علمى اين جور گفتيم كه اين ، سه نوع راه است ، يعنى راهى كه در آن ، استدلال علمى به مخلوقات بر وجود خدا مىشود سه راه است : يكى از راه نظم در مخلوقات ، ديگر از راه وجود هدايت و رهبرى در مخلوقات ، و سوم از راه اصل خود خلقت . به عبارت ديگر در موجوداتى كه ما مىبينيم ، يك نظام و تشكيلاتى وجود دارد كه از وجود تدبير در اين انتظام حكايت مىكند . اين يك جور بحث است ، يعنى ما همين ساختمان حاضر و موجود و مادى موجودات را پيش مىكشيم و مىگوييم كه اين ساختمان از وجود تدبير حكايت مىكند . نقطهء مقابل ، تصادف و اتفاق است . تصادف و اتفاق نمىتواند يك چنين انتظام و تشكيلاتى را به وجود بياورد . دوم موضوع هدايت و رهبرى است كه امروز\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nمىخواهيم تشريح كنيم . سوم موضوع خلقت كه مىگوييم اساسا اين عالم مخلوق است ، خود عالم آفريده شده است ، قطع نظر از نظامات و تشكيلات اين عالم و قطع نظر از اينكه يك نيرويى به عنوان نيروى رهبرى در اين عالم وجود داشته باشد ، اصلا خود عالم مخلوق است ، آفريده شده است . اينكه ما حساب هدايت و نظم را از يكديگر جدا كرديم و دو حساب برايش باز كرديم ، به نظر من براى اوّلين بار است كه اين كار مىشود ، يعنى من تا حالا خودم در هيچ كتابى بر خورد نكرده‌ام كه اينها را دو نوع دليل و برهان به شمار بياورد بلكه معمولا حساب انتظامات مخلوقات و حساب هدايت شدن مخلوقات يك حساب گرفته مىشود ، يعنى يك نوع دليل به شمار مىرود و يك نوع دليل ذكر مىكنند ، و اين را هم من عرض كردم اين يك چيزى نيست كه بخواهم بگويم ابتكارى است كه براى اوّلين بار من كردم ، اين را من از تفسير فخر رازى استفاده كرده‌ام و فخر رازى هم از قرآن استنباط كرده است به عنوان اينكه در قرآن اينها دو راه جدا ذكر شده است .\r\nپس قرآن دو حساب براى نظم و هدايت از نظر خداشناسى قائل شده است ، و چون در كتابهاى علمى و فلسفى ، زياد در اطراف تفكيك اين دو راه از يكديگر بحث نشده است ، ممكن است در بيانى هم كه من مىكنم نقصانهايى وجود داشته باشد ، ولى من فكر مىكنم مطلب از همين قبيل است و حتما هم اين طور است و تاكنون هم اشتباه شده است كه اين دو را يكى حساب كرده‌اند ، خيلى به يكديگر نزديك است ولى دو راه است . فرق اين دو راه چيست ؟\r\nمسألهء انتظام مخلوقات مربوط به ساختمان موجودات است . وضع ساختمان موجودات حكايت مىكند كه در اين ساختمان شعور ، تدبير ، علم و اراده دخالت داشته است . طرز بيان اين گونه است كه اين ساختمان ناشى از تصادف مجموعه‌اى از علل نمىتواند باشد . درست مثل يك ماشينى يا كتابى كه ما فرض كنيم الآن وجود دارد ، كه هميشه به كتاب مثال مىزديم مىگفتيم اگر ما يك كتاب تأليف‌شده‌اى بلكه يك صفحه از كتاب و يك نامه‌اى را ماشين شده مىبينيم ، نظم اين مجموعهء حروف و معنى داشتن اين حروف كه نشان مىدهد هر حرفى در جاى خودش قرار گرفته است ، روى حساب بوده ، روى نقشه بوده ، حكايت مىكند كه به وچودآورندهء اين نظم و تشكيلات اراده و تدبير داشته است و عقل و شعور در ايجاد آن به كار رفته است . نظم بيش از اين\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nنيست .  « صُنْعَ اللَّهِ الَّذِي أَتْقَنَ كُلَّ شَيْءٍ »  ( 1 ) همين جهت را بيان مىفرمايد ،  « رَبُّنَا الَّذِي أَعْطى كُلَّ شَيْءٍ خَلْقَهُ »  ( 2 ) همين مطلب را بيان مىكند و خيلى از آيات ديگر [ مانند 
  ] :   « أَ فَلا يَنْظُرُونَ إِلَى الْإِبِلِ كَيْفَ خُلِقَتْ وَ إِلَى السَّماءِ كَيْفَ رُفِعَتْ »   ( 3 ) .\r\nتفكيك اصل انتظام از اصل هدايت ولى زائد بر نظام متقن خلقت و ساختمان موجودات ، يك چيز ديگر هم هست و آن اين است : موجودات عالم نشان مىدهند كه پس از آنكه اين جور كامل آفريده شده‌اند ، در كارى كه انجام مىدهند باز يك نوع رهبريى مىشوند . چطور ؟ نقطهء مقابل انتظام ، تصادف و اتفاق بود ، اگر كسى مىخواست انتظام را حاكى از يك عقل و تدبير نداند مىگفت اين انتظام تصادفا به وجود آمده . ولى نقطهء مقابل اصل رهبرى و هدايت يك اصل ديگرى است و آن اصل ديگر را ما بايد طرح كنيم : اين ساختمان موجود با همهء انتظاماتى كه در آن به كار رفته : ساختمان يك گياه ، ساختمان بدن يك حيوان ، ساختمان بدن يك انسان ( و حتى ساختمان جمادات را هم ما تا حدودى خواهيم گفت يعنى تا حدودى در آنجا هم مىگوييم دليل داريم ) ، آيا اين كارى كه اين موجودات انجام مىدهند لازمهء قهرى و جبرى اين ساختمانشان هست يا علاوه بر اين يك نيروى ديگرى كه بسيار هم مرموز است در كار اينها دخالت دارد ؟ يك كار ممكن است لازمهء قهرى و جبرى يك ساختمان باشد ، ديگر آنجا ما حرف علىحده‌اى نداريم ، هر حرفى داشته باشيم ، روى خود ساختمان داريم . مثلا فرض كنيد كه يك اتومبيل ساخته مىشود ، هر حرفى هست در ساختمان اتومبيل است كه اين ساختمان را كى ساخته است ؟ ولى آن مقدار كارى كه الآن اتومبيل انجام مىدهد ، آن ديگر لازمهء اين ساختمان است . من ساختمان اتومبيل را وارد نيستم ، همهء شما از من واردتريد ، اينكه مثلا سويچ را بچرخانند ، اتومبيل روشن شود ، بنزين تبديل به گاز شود ، تبديل به قوّه شود ، اين ديگر يك كار علىحده‌اى نيست ، يعنى لازمهء جبرى و\r\n\r\n\r\n\r\n\r\n","description":"","footnote":"\r\n( 1 ) . نمل / 88 .\r\n( 2 ) . طه / 50 .\r\n( 3 ) . غاشيه / 17 و 18 .\r\n","page_name":" 107 ","page_number":107},
  {"content":"\r\n\r\nقهرى اين ساختمان پس از آنكه اتومبيل را به اين شكل ساختند ، اين است كه شما سويچ را كه بزنيد اتومبيل روشن شود ، بعد كه روشن شد مثلا پايتان را روى گاز بگذاريد نيرو ايجاد شود ، نيرو اتومبيل را بكشاند و بعد وقتى كه شما فرمان را به راست و چپ بچرخانيد ، اتومبيل اين طور برود ، ترمز هم كه بكنيد بايستد ، اين ديگر چيز علىحده‌اى نيست . يا يك ساعت را بعد از آنكه با همين تشكيلات و ساختمان ساختند و يك فنر هم در آن قرار دادند و شما كوك كرديد ، ديگر كار كردن ساعت روى اين نظم و حساب لازمهء ساختمان مادى آن است . دستگاه تلفن خودكار هم همين جور است ، هر كارى كه انجام مىدهد لازمهء اين ساختمان است ، هر چه شما بخواهيد بگوييد ، در ساختمانش بايد بگوييد ، ديگر در كار اين ساختمان يك حرف علىحده‌اى نيست .\r\nما مىخواهيم ببينيم كه آيا تجربيات و مشاهدات علمى كه دربارهء موجودات انجام شده است ، نشان مىدهد كه هر چه شده است در ساختمان اينهاست ؟ ديگر پس از آنكه اين ساختمان به اين شكل به وجود آمده ، كار كردن آن ماشين‌وار است ؟ يك دانهء گندم كه زير خاك مىرود و آن عمليات را شروع مىكند ، شكافته مىشود ، ريشه‌هاى خيلى ريز پيدا مىكند تا بعد به صورت يك بوتهء گل در مىآيد ، [ كارش را 
  ] مثل يك ماشين انجام مىدهد ؟ يعنى بايد ديگر انجام بدهد ، چاره‌اى ندارد ؟ ( « بايد » يعنى لازمهء ساختمان مادىاش اين است كه اين كار را انجام بدهد ) يا لازمهء ساختمان مادى ، اين نيست ؟ البته آن ساختمان مادى به عنوان يك سلسله شرايط حتما بايد باشد ، اگر هر جايش نقص پيدا بشود ، در كار اين ، نقص واقع مىشود . اما در عين حال اين ساختمان مادى حكم يك اتومبيل را دارد كه رهبرى و راه بردن اتومبيل از خود ساختمان آن علىحده است ، يعنى اين ساختمان اتومبيل باز به شكل مخصوصى دارد هدايت و رهبرى مىشود . و همچنين در بدن حيوانات ، در انسان ، حتى در ساختمان عقلى و فكرى انسان [ همين طور است 
  ] كه ما براى همهء اينها مثال ذكر مىكنيم .\r\nغرضم تقرير مطلب است كه اين ، دو مطلب است ، دو نوع مطالعه است و ما مىخواهيم ادعا كنيم كه دو نوع مطالعه ما را به خداشناسى مىرساند : يكى مطالعهء خود ساختمان اشياء ، و ديگر مطالعهء طرز كار آنها . همان دانه‌اى كه عرض كردم بعد به صورت يك بوته در مىآيد و فرض كنيد به صورت يك بوتهء گل و يك بوتهء گندم در مىآيد ، در حالى هم كه ساختمانش كامل شده است ، نوع كارى كه انجام مىدهد لازمهء قهرى\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nساختمانش نيست .\r\nنظم ، خلق و هدايت در قرآن ما در اينجا سه مطلب بايد عرض كنيم ، يكى اينكه ما اين را به قرآن مستند كرديم و ما اين جور فكر مىكنيم كه براى اوّلين بار اين مطلب را قرآن بيان كرده است ، يعنى تفكيك اصل دلالت نظم از دلالت هدايت - كه دو تا دلالت است - براى اوّلين بار در قرآن بيان شده است . ما كه در غير قرآن نديديم ، بلكه در كتابهاى بعد از قرآن هم از قديم و جديد هر كس كه آمده است ، ما نديديم كه اينها را دو اصل جداگانه ذكر كرده باشد ، جز اينكه گفتيم فقط فخر رازى در تفسير   « سَبِّحِ اسْمَ رَبِّكَ الْأَعْلَى »   همين حرف را زده ، ما در جاى ديگر از خود فخر رازى هم نديديم . پس اوّل ببينيم آيا در قرآن دو تا عنايت است يا نه . آيات متعددى هست كه بعضى از اينها را خود فخر رازى هم ذكر كرده است . يكى آن آيه‌اى است - كه قبلا هم اشاره كرديم - كه حضرت موسى در جواب فرعون مىفرمايد ، [ فرعون 
  ] گفت :  « فَمَنْ رَبُّكُما يا مُوسى »  ، فرمود :  « رَبُّنَا الَّذِي أَعْطى كُلَّ شَيْءٍ خَلْقَهُ ثُمَّ هَدى »  پروردگار ما آن كسى است كه به هر چيزى خلقت خودش را داد ، يعنى در خلقتش آنچه كه مىبايست به او بدهد [ داد 
  ] ، يعنى او را بر روى حكمت آفريد ، يعنى در خلقت موجودات حكمت به كار رفته است . اين همان اصل انتظام است . ولى با كلمهء « ثمّ » موضوع هدايت را ذكر مىفرمايد . مىفرمايد :  « ثُمَّ هَدى »  يعنى پس از آنكه آن را آفريد ، او را رهبرى كرد . « او را رهبرى كرد » غير از اصل خلقت است . اگر بنا بود كارى كه مىكند لازمهء قطعى همان ساختمانش باشد ، اين ديگر « ثمّ » ندارد . اين مثل اين است كه يك كسى بگويد « من مثلث را آفريدم ، بعد هم قرار دادم كه سه زاويه‌اش مساوى با دو قائمه باشد » . لازمهء آفرينش اين ، آن هم هست . آن ديگر چيز علىحده‌اى نيست . يكى ديگر در سورهء   « سَبِّحِ اسْمَ رَبِّكَ الْأَعْلَى »   است :\r\n    « سَبِّحِ اسْمَ رَبِّكَ الْأَعْلَى ، الَّذِي خَلَقَ فَسَوَّى ، وَ الَّذِي قَدَّرَ فَهَدى »     ( 1 ) .\r\nدر اينجا هم با همديگر ذكر شده است : نظم و هدايت ، و حتى خلقت هم علىحده ذكر شده است و سياق نشان مىدهد كه اينها سه مطلب است .\r\n\r\n\r\n\r\n\r\n","description":"","footnote":"\r\n( 1 ) . اعلى / 1 - 3 .\r\n","page_name":" 109 ","page_number":109},
  {"content":"\r\n\r\n « الَّذِي خَلَقَ »  پروردگار من همان است كه آفريد ، يعنى آفرينندهء عالم است .\r\n « فَسَوَّى »  پس معتدل آفريد ، يعنى نظم بر قرار كرد .  « وَ الَّذِي قَدَّرَ »  آن كه اندازه‌گيرى ( 1 ) كرد .  « وَ الَّذِي قَدَّرَ فَهَدى »  .  « خَلَقَ فَسَوَّى »  و  « الَّذِي قَدَّرَ »  همه راجع به اصل خلقت يعنى ساختمان موجودات است ،  « فَهَدى »  مربوط به كار موجودات است : آنها را رهبرى كرد .\r\nآيهء ديگر از آياتى كه باز خلق و هدايت توأم با هم ذكر شده‌اند ( يعنى با هم ذكر شده‌اند ولى معلوم است كه دو امر است ) ، از زبان حضرت ابراهيم نقل مىفرمايد كه ابراهيم فرمود :\r\n « الَّذِي خَلَقَنِي فَهُوَ يَهْدِينِ »  ( 2 ) .\r\nپروردگار من همان است كه مرا آفريده است ، پس هدايت هم مىكند .\r\n« پس هدايت مىكند » مقصود اين است كه خدا وقتى كه موجودات را خلق كند آنها را عبث نمىگذارد ، آنها را رهبرى هم مىكند . وقتى خدا آفرينندهء مخلوقات باشد ، آنها را « سدى » به تعبير آيهء قرآن ( 3 ) ، عبث ، سرگردان نمىگذارد ، رهبرى مىكند .\r\n« خدا مرا آفريده است ، خدا مرا رهبرى هم خواهد كرد » .\r\nدر سورهء علق - كه سورهء « اقرأ » باشد - راجع به خصوص انسان بيان مىفرمايد ، يعنى آنجا خلقت انسان و آن نوع هدايتى را كه مخصوص انسان است ، بعد از خلقت ذكر فرموده است . در آن سوره اين طور مىخوانيم :\r\n  « بِسْمِ اللَّهِ الرَّحْمنِ الرَّحِيمِ اقْرَأْ بِاسْمِ رَبِّكَ الَّذِي خَلَقَ »   بخوان به نام پروردگارت كه آفريده است ( آفريده است همه چيز را ، جهان را ) .\r\n خَلَقَ الْإِنْسانَ مِنْ عَلَقٍ »  .\r\nانسان را از علق ( 4 ) آفريد .\r\n\r\n\r\n\r\n\r\n","description":"","footnote":"\r\n( 1 ) . اين اندازه‌گيرى شامل اندازه‌گيرى [ در 
  ] عدد مىشود ، شامل اندازه‌گيرى در حجم مىشود كه آن يك بحثى است كه كرده‌اند . ممكن است ما هم راجع به آن بحث كنيم .\r\n( 2 ) . شعراء / 78 .\r\n( 3 ) .  [ أَ يَحْسَبُ الْإِنْسانُ أَنْ يُتْرَكَ سُدىً 
  ]  ( قيامت / 36 ) .\r\n( 4 ) . علق را از قديم تفسير مىكردند به « خون بسته » كه يكى از مراحل به اصطلاح تحول و تطوّر جنين است . حالا بعضيها آمده‌اند مىگويند كه در قديم نمىتوانستند توجيه كنند ، چون يكى از معانى علق زالو است ( همين حيوان\r\n","page_name":" 110 ","page_number":110},
  {"content":"\r\n\r\n اقْرَأْ وَ رَبُّكَ الْأَكْرَمُ  .\r\nبازبخوان ، پروردگار تو كريمتر است . آيا كريمتر است از هر كريمى يا كريمتر است از اينكه فقط آفريننده باشد و هادى نباشد ؟ كريم خالق هادى است .\r\n  الَّذِي عَلَّمَ بِالْقَلَمِ ، عَلَّمَ الْإِنْسانَ ما لَمْ يَعْلَمْ   ( 1 ) .\r\nاين همان هدايت انسان است . پروردگار تو همان كسى است كه قلم را به انسان تعليم كرد ، به انسان ياد داد كه قلم به دست بگيرد . قلم به دست گرفتن ، نمونه و سمبلى است از خواندن و نوشتن و علم و در واقع تمام آثار تمدنى بشر كه ناشى از خواندن و نوشتن و ضبط كردن و باقى گذاشتن و . . . است .\r\nاينجا ببينيد فصل    « اقْرَأْ بِاسْمِ رَبِّكَ الَّذِي خَلَقَ ، خَلَقَ الْإِنْسانَ مِنْ عَلَقٍ »    ، باز دو مرتبه به عنوان يك فصل جديد :   « اقْرَأْ »   بخوان ، بخوان به نام آن پروردگار كه آفريد . كأنّه مىفرمايد : بخوان به نام آن پروردگار كه انسان را هدايت كرد . با يك كلمهء   « اقْرَأْ »   ، ميان جملهء قبل و جملهء بعد فاصله ايجاد شده ، خودش دو عنايت ، دو جهت را نشان مىدهد .\r\nالبته نمىخواهم بگويم آيات هدايت به اين چهار آيه منحصر است . آن مقدارى كه الآن در ذهن من هست - و شايد همينها را من بيشتر از تفسير فخر رازى ، در همان تفسير سورهء   « سَبِّحِ اسْمَ »   گرفته باشم - اين چهار آيه‌اى است كه عرض كردم . شايد آيات ديگرى هم در قرآن باشد كه خلق و هدايت به عنوان دو اصل جداگانه ذكر شده باشد ولى عجالتا ما اين چهار آيه را بيشتر نداريم و بعيد است كه بيشتر از اين هم باشد ، چون او خيلى به آيات قرآن احاطه دارد و [ اگر 
  ] بيشتر [ مىبود 
  ] ذكر مىكرد .\r\nالبته ما در قرآن آيات هدايت زياد داريم ولى مقصود اين است كه آياتى كه خلق و هدايت را به عنوان دو دليل جداگانه از آنها مىشود فهميد ، عجالتا اين چهار آيه است .\r\nپس مسألهء اتقان صنع به تعبير خود قرآن  ( صُنْعَ اللَّهِ الَّذِي أَتْقَنَ كُلَّ شَيْءٍ )  مربوط به ساختمان و ارگانيسم موجودات است . اين ساختمان با يك تشكيلات و انتظاماتى\r\n\r\n\r\n\r\n\r\n","description":"","footnote":"\r\nمعروف ) ، گفته‌اند كه علق يعنى همان زالو و اين اشاره است به آن اسپرمى كه در نطفهء مرد هست كه مىگويند زالوشكل است و شكم نسبتا گنده‌تر و دم باريكترى دارد . به هر حال از بحث ما خارج است .\r\n( 1 ) . علق / 1 - 5 .\r\n","page_name":" 111 ","page_number":111},
  {"content":"\r\n\r\nآفريده شده كه اگر عالم واقعا يك ماشين هم مىبود ، باز بر وجود خالق و سازندهء اين ماشين دلالت مىكرد . دومى مربوط به كار است كه علىحده از ساختمان است .\r\nاصل « انطباق با محيط » اگر به شكل فلسفى بخواهيم بيان كنيم ، به اين صورت بايد طرح كنيم : يك مسأله‌اى از قديم الايام در فلسفه مطرح بوده و هست و آن اين است كه آيا عالم را با مكانيسم مىشود توجيه و تفسير كرد يا نه ؟ يعنى آيا ساختمان عالم فقط از قبيل ساختمان يك ماشين منظم است ؟ حتما لازم نيست كه لازمهء ماشينيسم ماديت هم باشد ، نه ، خيلى از الهيون هم قائل به ماشينيسم هستند . دكارت خودش يك مرد الهى است و تقريبا دنيا را به شكل يك ماشين توجيه مىكند . ولى به هر حال آيا ساختمان عالم از قبيل ساختمان يك ماشين است و بس ؟ يك ماشين ، ساخته شده و لازمهء اين ساختمان هم همين كارى است كه دارد انجام مىدهد ، بيش از اين چيزى نيست ، يا اينكه ساختمان عالم بيش از ساختمان يك ماشين است و به اصطلاح فلسفى تنها مكانيسم نمىتواند پديده‌هاى عالم را توجيه و تفسير كند ؟ خوب ، اگر اين نمىتواند توجيه و تفسير كند ، چه بايد بگوييم ؟ اينجا بايد اقرار كنيد كه فلسفه هم لغتى ندارد كه بتواند بيان كند ، غير از اينكه مثلا گاهى فرنگيها تعبير « ديناميسم » را به كار مىبرند ، مىگويند گويا در ساختمان موجودات يك دستگاه خودكارى هم زائد بر اين ساختمان ماشينى وجود دارد كه اينها را هدايت و رهبرى مىكند و حتى احيانا اين كار هدايت و رهبرى به جايى مىرسد كه به خود ساختگى مىرسد ، يعنى خودش خودش را مىسازد كه يكى از كارهاى خودش ساختن خودش مىشود . مثلا يك مطلبى از مسلّمات است يعنى مسألهء « انطباق با محيط » در زيست‌شناسى كه از عجيب‌ترين مرموزات عالم است . « انطباق با محيط » يعنى چه ؟ فرض كنيد موجود زنده‌اى در يك محيطى قرار مىگيرد كه ساختمان حاضرش چندان با زندگى در اين محيط انطباق‌پذير نيست . مثلا اين موجود در نقاط سردسير بزرگ شده ، وضع پوست بدنش ، وضع خونش ، تشكيلات و خصوصياتش متناسب با آن منطقه بوده . اين را از آنجا بر مىدارند و در يك منطقهء گرمسير مىگذارند . محيط يك تأثيراتى روى اين شىء مىگذارد . اين خيلى عادى است ، ماشينى است ، يعنى در محيط سرد كه بوده ، آفتاب گرم روى پوستش\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nنمىتابيده است و اينجا آفتاب گرم روى پوستش مىتابد و آفتاب كه روى پوست يك حيوان بتابد ، خواه ناخواه يك تأثير و فعل و انفعال فيزيكى يا شيميايى روى آن مىگذارد . تا اين اندازه عادى است : تغييراتى كه در بدن موجود زنده ، ناشى از تأثيرات محيط يا به اين شكل كه عرض كردم پيدا مىشود يا نه ، عكس العملهاى عادىاى است كه اين موجود به تبع محيط ايجاد مىكند . به قول لامارك فرض كنيد او در جايى بوده كه احتياج نداشته گردنش را خيلى بكشد براى اينكه از زمين يا از درخت چيزى بردارد ، ولى اينجا محيط او را مجبور مىكند كه مثلا براى اينكه برگ درخت را بچيند گردنش را بكشد . فرض هم بكنيم كه اين سبب شود گردنش دراز بشود . ما به اينها كار نداريم . اين هم باز يك عكس العمل ارادى است كه اين موجود زنده در مقابل محيط خودش ايجاد مىكند . اينها تغييرات ناشى از عكس العملهاى ارادى موجود زنده است كه البته پيدا مىشود . اينها هم باز عادى است ، يعنى بعد از اينكه اين موجود زنده داراى هوش و اراده است ، ديگر عادى است . آنچه غير عادى است همان خود اراده‌اش هست كه ما در خود اراده‌اش فعلا بحث نداريم . ولى مطالعات علمى از قديم الايام و امروز خيلى دقيقتر نشان داده است - اينكه مىگويم « از قديم الايام » چون در كلمات علما و حكماى پيشين مثل بو على هم اين قضيه هست ولى امروز ديگر اين قضيه محقق‌تر و مسلّم‌تر است - كه يك تغييرات خود به خودى هم ( يعنى نه ناشى از تأثير مستقيم محيط ، نه ناشى از ارادهء اين حيوان ) در درون اين شىء به وجود مىآيد ، تغييرات متناسب با محيط ، يعنى تغييرات هدفدار ، يعنى اين موجود مثلا اگر يك اسب سرد سيرى است ، در گرمسيرى كه قرار گرفت خود طبيعت كم كم خودش را عوض مىكند به طورى كه بتواند در اين محيط زندگى كند و با اين محيط منطبق شود . ممكن است مثلا حتى پشمهايش عوض شود ، بايد يك نوع پشمى باشد كه مثلا در مقابل تابش آفتاب بهتر بتواند مقاومت كند . رنگش ممكن است از داخل خودش عوض شود ( رنگ ممكن است ناشى از تابش مستقيم آفتاب باشد ) . در اعضا و جوارحش تغييراتى پيدا مىشود .\r\nمثال بو على بو على يك حرفى مىزند ، حرف خيلى عجيبى هم هست ، مىگويد اگر يك مرغ\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nخانگى در يك محيطى قرار بگيرد كه خروس در آنجا نباشد كه از اين مرغ دفاع كند و اين مرغ مجبور باشد كه هميشه خودش از خودش دفاع كند ، مجبور باشد هميشه بجنگد يعنى همان وظيفه‌اى را كه خروس براى او انجام مىدهد ، كارهاى يك خروس را انجام بدهد ، مىبينيد تدريجا اين مرغ سيخك ( 1 ) پشت پايش رشد مىكند ، قوّت مىگيرد ، يعنى بدن اين موجود كم كم اين عضو را خودش براى خودش مىسازد .\r\nخوب ، اين يك كارى است كه دارد انجام مىدهد ، منتها كارى است كه مربوط به ساختمان داخلى خودش است . مىگوييم آيا اين نوع كار كردن لازمهء همين ساختمان فعلى است كه اين ساختمان فعلى به طور جبر و قهر اين كار را مىكند ، آن هم متناسب با همين هدف ؟ يا اينكه به يك نحو مرموزى يك تدبيرى [ اين كار را انجام مىدهد ؟ 
  ] .\r\nالبته به عقيدهء حكماى قديم اين تدبير از ناحيهء نفس حيوان است و به عقيدهء ما حرف درستى هم هست . آن ملك مدبّر به اصطلاح قرآن ، همان نفس اين حيوان است كه در يك نوع شعور لا ارادى ، اين كار هدفى را انجام مىدهد .\r\n\r\nاصل « ترميم ساختمان »\r\nحالا چرا مثال به مرغ بزنيم ، امروز گويا خيلى بيش از اين حرفها كشف شده است . مىگويند در بدن انسان هر ماده از مواد اگر كسرى پيدا كند - البته حدود دارد - در بدن اين خاصيت هست كه شروع مىكند آن را ترميم كردن . خيلى واضح است ، وقتى جراحتى بر پوست يا ساير قسمتهاى بدن وارد مىشود ، بدن خودش شروع مىكند به ساختن . آيا اين ساختن ، اين نوع كار كردن ، با اين كه بدن فقط حكم يك ماشين مكمّلى را داشته باشد و واقعا مثل يك ماشين باشد ، فقط يك اعضاى لا شعورى مرتب و منظم شده باشند ، جور در مىآيد ؟ يا مثلا خون انسان وقتى از مقدار لازم كسر\r\n\r\n\r\n\r\n\r\n","description":"","footnote":"\r\n( 1 ) . مرغ يك ناخنكى در پشت پا دارد - غير از پنجه‌هاى پايش - كه در خروس خيلى قوى است و به آن سيخك مىگويند ، مثل مهميزى است كه افسرها دارند و به شكم اسب مىزنند . اين يك مهميزى است كه خروس دارد ، در خروس خيلى درشت و تيز و يك چنگال قوى است . هر كس خروس بازى كرده باشد يا جنگيدن خروسها را ديده باشد مىداند خروسها وقتى با همديگر مىجنگند غير از اينكه با نوكشان به يكديگر حمله مىكنند چنان خودشان را به يكديگر مىزنند كه اين يكى پشت پايش را احيانا مىكشاند به آن يكى ، يعنى با اين حربه‌اى كه اينجا دارد مىخواهد ديگرى را مجروح كند . به عنوان يك حربه است .\r\n","page_name":" 114 ","page_number":114},
  {"content":"\r\n\r\nمىشود ، باز بدن شروع مىكند به خون ساختن ، يا اگر از يك گلبول مخصوصى از گلبولهاى بدن - مثلا سفيد - كم شده باشد ، بدن در حدودى كه توانايى دارد شروع مىكند به ساختن آن . يا حتى خيلى از اعضاى بدن اين جور است . البته اين هم حدودى دارد . پا را اگر قطع كنند ، ديگر بدن نمىتواند يك پاى علىحده‌اى بسازد ، اين در حدود كار بدن نيست .\r\nاين اصل « انطباق دادن موجود زنده خود را با محيط » يا اصل « ترميم ساختمان » يك چيز علىحده است ، غير از نظم مادى ساختمان است ، نشان مىدهد كه در اين ساختمان به نوعى از انواع كه حقيقتش هنوز بر ما مجهول است ، يك نوع رهبرى ، يك دستگاه رهبرى وجود دارد كه اين موجود را به سوى هدف خودش رهبرى و هدايت مىكند .\r\n\r\nهدايت در جمادات\r\nآيا اين اصل هدايت در تمام موجودات عالم هست يا در بعضى موجودات عالم ؟\r\nاينها را در نباتات و حيوانات و انسان ( عرض كرديم ما به شعور ارادى آنها كار نداريم ، در كارهاى غير اراديشان فعلا بحث داريم ) خيلى خوب مىشود ثابت كرد ، در جمادات چطور ؟ آيا اين اصل هدايت فقط در نباتات و حيوانات و انسان وجود دارد ؟ ديگر در جمادات وجود ندارد ؟ در قرآن ذكر شده است كه در همهء موجودات وجود دارد ، منتها در جمادات آن طورى كه ما در نباتات مىتوانيم اثبات كنيم ( « ما » كه مىگوييم يعنى « من » . شايد اطلاعات علمى بيشترى باشد بتواند در همان جا هم اثبات كند ) نمىتوانيم اثبات كنيم ولى خلافش را هم نمىشود اثبات كرد ، نه اينكه حتما در جمادات ثابت شده كه هر كارى كه جمادات مىكنند لازمهء ساختمان ماشينى آنهاست . آنچه در قرآن است [ نشان مىدهد 
  ] كه اصل هدايت در همهء موجودات است ، مثلا مىفرمايد :  « وَ أَوْحى فِي كُلِّ سَماءٍ أَمْرَها »  ( 1 ) در هر آسمانى كار او را به او وحى كرده است ، يعنى كارى كه بايد انجام بدهد به او گفته است ، راهش را به او نشان داده ، و بعلاوه اينكه مىفرمايد :  « رَبُّنَا الَّذِي أَعْطى كُلَّ شَيْءٍ خَلْقَهُ ثُمَّ هَدى »  [ بيانگر آن است كه 
  ]\r\n\r\n\r\n\r\n\r\n","description":"","footnote":"\r\n( 1 ) . فصّلت / 12 .\r\n","page_name":" 115 ","page_number":115},
  {"content":"\r\n\r\nقرآن [ اصل هدايت را 
  ] به نباتات و حيوانات و انسان اختصاص نداده است ،  « أَعْطى كُلَّ شَيْءٍ خَلْقَهُ ثُمَّ هَدى »  هر چيزى را آن جورى كه بايد ساختمانش را ايجاد كند ايجاد كرده و آن را هم هدايت كرده است . قرآن عموميت قائل است .\r\nحالا ببينيم از نظر آن مقدارى كه علوم بشر در جمادات كشف كرده ، چه كشف كرده ؟ آيا ضد اين را كشف كرده يا نه ؟ يا خودش را كشف كرده ؟ يا هنوز از اين نظر لا اقل بگوييم براى ما مجهول است ؟ در جمادات كسى نمىتواند لا اقل آن طرف را اثبات كند ، مثلا بگويد اين نظمى كه در منظومهء ما وجود دارد ، اينكه خورشيد مثلا دور خودش بگردد ، زمين دور خودش بگردد ، بعد دور خورشيد بگردد ، بعد هم اين سياره‌هاى ديگر هر كدام در يك مدارى به دور خورشيد بگردند ، خورشيد خودش با منظومهء خودش اگر يك حركت ديگرى ( دورى يا مستقيم ) داشته باشد ، اين ديگر لازمهء ساختن اين ماشين است ، ديگر خورشيد همين قدر كه خورشيد شد نمىتواند غير از اين باشد ، محال است غير از اين باشد . عرض مىكنيم چنين چيزى نيست ، چنين چيزى لا اقل ثابت نشده است . ببينيد ، يك خواصى براى اجسام و اجرام هست كه اينها را مىتوان خواص ضرورى و لا ينفك دانست كه محال است غير از اين باشد و آن همان خواص مقدارى و رياضى اشياء است ، مثلا اگر يك جرمى ، يك جسمى داراى فلان حجم است ، لازمه‌اش اين است كه اگر اين جسم را نصف كنيم ، حجم نصف هم نصف حجم كل باشد ، يا خواصى كه در رياضيات ذكر مىكنند كه مثلا يك مكعب داراى چه خواصى از نظر رياضى مىتواند باشد . بله ، اين خواص لازمه آن و غير قابل تفكيك است ، همان طورى كه يك مربع مثلا اگر اضلاعش فلان مقدار بود ، مجموع سطحش حتما اين مقدار غير قابل تخلف است ، در اجسام و اجرام اين جور چيزها هست ، ولى ما در حركات اشياء يك نظم بالخصوصى يعنى يك جريانى را مىبينيم ، علم قانونى را كشف كرده ، اسم اين قانون را گذاشته « قانون جاذبه » ، تا مىگويند قانون جاذبهء نيوتن ، خيلى افراد خيال مىكنند يعنى رمز مادى حركات اشياء ، اصلا قانون جاذبهء نيوتن در بيان بعضى افراد يعنى رمز مادى حركات موجودات ، در صورتى كه ارزش قانون نيوتن فقط اين مقدار است كه خود آن مرد گفته است و آن اين است كه او همين قدر كشف كرده كه يك نوع كشش و جذب و انجذاب ميان اجرام عالم وجود دارد ، فرمولش را هم به دست داده ، اما آيا اين را تعريف كرده يا توانسته اين را تعريف كند كه چيست ؟ مىبينيد تعريفى كه مىكند مىگويد جاذبه يعنى كشش ، كه\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nاز روى اثر تعريف كرده ، اين كه تعريف نيست ، اين كه حقيقت مطلب بيان نشده .\r\nفيزيك همين قدر مىگويد چيزى [ وجود دارد 
  ] ، اصلا خود نيوتن حرفش اين است ، مىگويد من چيزى مىبينم در ميان اجسام و اجرام كه عجالتا نامى ندارم رويش بگذارم ، اسمش را مىگذارم جاذبه ، گويى اجسام خودشان همديگر را جذب مىكنند .\r\nاين را من يادم نيست در كجا ديدم ، ظنّ قوى دارم كه در سير حكمت در اروپا فروغى از نيوتن نقل مىكند ، مىگويد من نمىگويم اين چيست و چگونه است ، من يك چيزى مىبينم كه گويى اجسام خودشان همديگر را جذب مىكنند و مىكشانند . ما يك قدم بالاتر مىرويم ، مىگوييم نه ، « گويى » نه ، واقعا اجسام يكديگر را مىكشانند ، واقعا اجسام يكديگر را به همان تناسب خاصى كه در ميان جرمشان از يك طرف و فاصله‌شان از طرف ديگر هست ، مىكشانند اما « ما حقيقة هذه القوّة ؟ » حقيقت اين چيست ؟ آيا كلمه‌اى كه به حقيقتش نزديكتر باشد از آنچه كه عرفاى خودمان « عشق » ناميده‌اند [ وجود دارد ؟ 
  ] مثلا كلمهء « جاذبه » از كلمهء « عشق » كه آنها گفته‌اند رساتر و نزديكتر است ؟ نه .\r\nطبايع جز كشش كارى ندارند * حكيمان ( 1 ) اين كشش را عشق خوانند نوعى عشق ، نوعى علاقه ، هر چه مىخواهيد بگوييد ، نوعى كشش در ميان اجرام وجود دارد كه با يك حساب معينى ، با يك فرمول معينى اينها يكديگر را مىكشانند و همين سبب اين انتظامات در كار خلقت شده است كه مثلا زمين در يك مدار معين حركت كند و ماه در يك مدار معين . اما حقيقت اين چيست ؟ آيا كسى مىتواند بگويد اى آقا ! شما مىگوييد :  « وَ أَوْحى فِي كُلِّ سَماءٍ أَمْرَها »  نيوتن خلافش را ثابت كرد كه گفت « قانون جاذبه » ، شما مىگوييد « وحى » ؟ اين خيال كرده كه اگر « وحى » بگوييم يعنى يك كسى مىآيد بيخ گوش اينها با اينها حرف مىزند و او كه گفته « جاذبه » يك چيز ديگرى را گفته است . هيچ كس هم نمىتواند بگويد با دليل عقل لازمهء جرم بودن جرم همان طورى كه خواص رياضى آن هست اين خاصيت هم هست و اين ديگر خاصيت غير قابل تخلف است . عرض كرديم ما اين را نمىتوانيم بگوييم ، حتما غير از اين [ است 
  ] ولى از كجا كه اين جور نباشد كه باز ساختمان خورشيد يك مطلب باشد ،\r\n\r\n\r\n\r\n\r\n","description":"","footnote":"\r\n( 1 ) . حكيمان الهى .\r\n","page_name":" 117 ","page_number":117},
  {"content":"\r\n\r\nساختمان زمين يك مطلب باشد و رهبرى خورشيد و زمين ( همين نوع رهبرى كه اين در مدار خودش بچرخد و آن كار خودش را بكند ) يك امر ديگر باشد ؟ ما عجالتا اگر نتوانيم [ اصل هدايت 
  ] را در جمادات اثبات كنيم ، نفى هم نمىتوانيم بكنيم ، بعلاوهء اينكه يك جمله‌هايى كه ما در كتابهاى متفرقهء فارسى زبان گاهى خودمان خوانده‌ايم ، از همين آقاى نيوتن نقل مىكنند كه خود او باز در همين قانون جاذبه و در اين نظم موجودات ارادهء خدا را دخالت مىدهد ، مىگويد آن مقدارى هم كه من كشف كرده‌ام كافى براى حفظ اين نظم نيست ، علاوه بر اين بايد دست قدرتى هم باشد . او كه اصلا اين جور هم مىگويد . « علاوه بر اين » نمىخواهد ، « علاوه » خود همين است .\r\nپس در باب جمادات ، حرفى كه ما فعلا داريم اين است كه اگر ما فرضا نتوانيم ثابت كنيم كه حركات اين جمادات لازمهء جبرى ساختمان مادى اينها نيست ، خلافش هم تا امروز ثابت نشده است . و اما در باب نباتات و حيوانات و انسان ، مثل برهان نظم است ، چون اين قدر در اين زمينه مطالبى گفته شده است كه الى ما شاء اللَّه ، ما فقط بايد شكل دليل قرآن را ذكر كنيم كه بعد ديگر آقايان اگر اين مطلب را قبول كردند كه اصل هدايت غير از اصل انتظام است ، آن وقت در كلمات علمايى كه در اين زمينه‌ها چيز نوشته‌اند بروند ببينند و خودشان استنباط و استخراج و استفاده كنند .\r\n\r\nهدايت در حيوان و انسان\r\nولى دربارهء هدايتهايى كه در خصوص حيوان و انسان هست بايد بحث علىحده‌اى كرد . در حيوان اين چيزى كه به نام « غريزه » معروف شده ، اين هم مثل قانون جاذبه است ، فقط اسم است ، يعنى از فرط اينكه اين مطلب مجهول است ، بشر چاره‌اى نداشته الا اينكه يك اسم مبهمى رويش بگذارد ، برايش مجهول بوده حقيقتش چيست ، گفته جاذبه ، كشش . راجع به اينكه غريزه ، اين هدايتها و رهبريهاى عجيب و فوق العاده‌اى كه در حيوانات وجود دارد چيست ، اين خيلى واضح‌تر و روشن‌تر است از باب نباتات ، كه تنها ساختمان مادى و مغزى حيوانات براى اين راهرويها كافى نيست ، كه نام آن را « غريزه » گذاشته‌اند .\r\nاز حيوان بالاتر انسان است و انواع هدايتهايى كه در انسان هست ، كه ما آن را تقسيم مىكنيم به يك سلسله الهامات كه اسمش را « الهامات اخلاقى » مىگذاريم و\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nيك سلسله الهامات ديگر كه اسمش را از قديم « اشراق » گذاشته‌اند و امروز هم مىگذارند . البته ما مطالب اشراقىاى را مىگوييم كه علم امروز تا حدودى قبول دارد ، نه حرفهاى ديگر را . يك قسمت ديگر هم يك بحث مختصرى - اگر آقايان موافق باشند - دربارهء رؤيا و عالم خواب ديدن بكنيم و يكى دو قسمت ديگر هم هست كه راجع به انسان مىشود بحث كرد .\r\nگفتيم كه ما دليلهاى مشركين را ذكر كرديم ولى مخالفين راجع به همان برهان نظم و قهرا نه هدايت - كه در زبان ديگران اين دو يكى است - ايرادهايى دارند ، آنها هم يك حرفهايى دارند ، آنها هم مىگويند كه نه ، ما مىتوانيم نظم موجودات يا هدايت موجودات را از راههاى مادى توجيه كنيم . از اين بحث هدايت كه فارغ شديم ، ببينيم حرف آنها چيست ، و در درجهء اوّل ما نظريهء تكامل داروين ( داروينيسم ) را بيان مىكنيم ، نه به عنوان اينكه ببينيم آيا تكامل چه نظريه‌اى است ، آيا نظريهء تكامل در اصل صحيح است يا صحيح نيست ، نه ، مفهوم كلى نظريهء تكامل صحيح است ، بلكه از اين نظر كه آيا در نظريهء تكامل بدون دخالت دادن اصل هدف‌گيرى و هدفدارى و به عبارتى ديگر بدون دخالت دادن ما وراء الطبيعه اصلا تكامل قابل توجيه است يا قابل توجيه نيست .\r\n- سؤالى كه داشتم راجع به اصل هدايت است . اصل هدايت اصلا مربوط به ساختمان خلقت خود موجودات است . آنچه كه تا امروز علم در مورد اصل هدايت موجودات ذى حيات ثابت كرده ، تمام مربوط به فيزيولوژى است ، منتها فيزيولوژى بدن انسان و ساختمان بدن حيوانات خيلى دقيقتر و پيچيده‌تر از ساختمان يك اتومبيل است كه جنابعالى مثال زديد . مثلا كسى كه از او خون مىرود ، همان عضوى كه مأمور اين كار هست ، در آن موقع يك كمبود شيميايى در خودش حس مىكند و شروع مىكند به ترميم كردن آن كمبود . بنابراين ، اصل هدايت مربوط به طرز ساختمان و فيزيولوژى بدن حيوانات و انسان است و اين مثالهايى كه جنابعالى زديد تا اندازه‌اى ناقص بود .\r\nاستاد : اما اينكه فرموديد « مربوط است » ، ما مربوط بودن را كه نمىخواهيم انكار\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nكنيم ، اصلا چطور مىشود كه مربوط نباشد ، حتما مربوط است . اما صحبت در اين است كه همين نفس ساختمان مادى كافى است يا كافى نيست . شما خودتان در بيانتان جمله‌اى فرموديد كه معلوم شد كافى نيست ، براى اينكه شما مىفرماييد « وقتى يك كمبود پيدا مىشود عضو مربوط حس مىكند ، بعد همان را مىسازد » . حرف ما سر آن « حس مىكند » است ، « حس مىكند » يعنى او حس مىكند يا شما حس مىكنيد ؟\r\nيعنى شما از روى اراده آن را انجام مىدهيد يا در خود آن عضو ، همان حس - به قول شما - [ انجام مىدهد ؟ 
  ] « نفس » هم كه آنها مىگويند ، يك امر جداگانه نيست ، نفس با بدن اتحاد دارد ، يعنى نفس و بدن يك حقيقت و يك واقعيت است ، منتها ماده وقتى از لحاظ جوهرى - نه از نظر اعضا و جوارح - تكامل بيشترى داشته باشد « نفس » ناميده مىشود كه شعورش جزو ذات خودش مىشود . صحبت در همين جهت است . شما مىگوييد كه اين عضو حس مىكند . اولا « عضو حس مىكند » اين هم كلمه‌اى است كه باز عمل را ديده‌اند ، اين لفظ را بر روى آن گذاشته‌اند ، يعنى يك عملى را ديده‌اند كه اين دستگاه انجام مىدهد ، مىگويند كه عضو حس مىكند و اين كار را انجام مىدهد . ما هم بيش از اين نمىخواهيم بگوييم . ما هم مىخواهيم بگوييم كه اين وضع وضعى است كه جز اينكه همين تعبير را بكنيم و بگوييم عضو حس مىكند كسرى دارد و بايد انجام بدهد ، طور ديگرى نيست .\r\nاگر ساختمان ماشين بود ، شما اين تعبير را اصلا نمىتوانستيد اينجا به كار ببريد كه بگوييد اين حس مىكند . مثلا فرض كنيد ظرفى داشته باشيم كه از اين ظرف ، آب در يك ظرف ديگرى چكه مىكند تا آن ظرف پر مىشود . اين ظرف الآن مملوّ از آب است . اگر يك قطره از بالا بيفتد كه از ظرفيت اين ظرف بيشتر باشد ، ناچار به همان اندازه يا بيشتر لبريز مىكند . شما در اينجا نمىگوييد كه اين ظرف حس مىكند ، يك قطره را مىريزد ، اين ديگر « حس مىكند » نمىخواهد ، اين تعبير در آنجا صادق نيست . شما در هر جا كه مىبينيد براى اينكه آن كار خود به خود صورت بگيرد ( همان طورى كه آن ريزش آب خود به خود صورت مىگيرد ) ساختمان مادى كافى نيست [ بدانيد در آنجا اصل هدايت دخالت دارد 
  ] . « عضو » مىسازد ، يك نظامى هم مىسازد .\r\nمسلّم خواص نرى و مادگى هم - همانطور كه گفتند - مربوط به آن هورمونها و ترشحاتى است كه در خون مىشود ، منشأ ترشحات هم در مرد بيضه است و در زن تخمدان . البته اينها هست ، اينها كه نمىشود نباشد ، ولى هر وقت تعبير شما رسيد به\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nاينجا كه گفتيد « اين عضو براى اينكه كمبود را بر طرف كند ، اين كار را مىكند » همين « براى » را كه دخالت داديد ، همان اصل هدايت است .\r\n- سديم ، پتاسيم و مواد ديگرى در بدن وجود دارد كه اينها كم و زياد مىشوند . كمبود يكى باعث مىشود كه آن چيزى كه زياد شده ، براى اينكه ترميم بكند ، خود به خود عمل شيميايى انجام مىدهد . حالا ما اسم آن را از روى تنگى قافيه « حس » مىگذاريم .\r\nاستاد : همان حرفى كه در ساختمان موجودات بود كه فرض تغييرات تصادفى نمىتوانست آن را توجيه كند [ در اينجا هم صادق است 
  ] . شما در طرز كار اين اشياء ببينيد كه آيا حركات بىهدف ، يعنى حركتى كه اين [ شىء 
  ] بكند بدون اينكه توجه به هدف داشته باشد ، مىتواند صورت بگيرد يا نه ؟ پس اين در كارش هدف دارد . طرز كار ، توجه به هدف را نشان مىدهد . اگر ساختمان فقط ماشين باشد ، سازندهء ماشين در ساختن آن هدف داشته است ، اما خود ماشين در كار خودش هدف ندارد . البته من اين را قبول مىكنم كه ماشين را هم مىشود طورى كامل ساخت كه كارش در يك حدودى شبيه به كار موجودات هدفدار بشود ، اما نه در اين كارهاى خارق العاده از قبيل انطباق با محيط كه هر جايى متناسب با خصوص همان جا اين كار را انجام دهد . حالا در عين حال روى آن مطالعه كنيد ، ما نمىخواهيم شما به طور جزم بپذيريد .\r\n- آقاى دكتر خواستند ثابت كنند هر آثارى كه در يك موجود زنده مىبينيم - كه در قديم آثارش را نمىدانستند - الآن كشف كرده‌اند كه مربوط به غدد است ، كه در جنس ماده يك غده و در جنس نر غدهء ديگرى است ، يعنى اگر اين غده را با آن عوض كنيم ، در يك سنين مخصوصى در صفات و ساختمان آن حيوان آثارى بروز مىدهد . اما مطلبى كه جنابعالى مىفرماييد اين است كه احتياج ، عضو به وجود مىآورد نه غده . در همان مثالى كه جنابعالى زديد ، آن سيخك در اثر تغيير محيط مرغ ، نه تغيير غده به وجود مىآيد . پس اين احتياج مطلبى است كه خارج از ماده است و اين مسألهء احتياج در بقيهء نسوج هم ديده مىشود ، يعنى اگر يك نسج عضلانى و يا بافتى را در لابراتوار كشت بدهيم ، البته تغذيه و توليد مثل مىكند . اما در بدن اگر يك خراشى به وجود آمد ، اين توليد مثل در حدى است كه آن نقص ترميم شود ، يعنى اگر فرض كنيد دو ميلىمتر سطح پوست گود شده ، در حد دو ميلىمتر بنا بر احتياج بدن و عضو ، توليد مثل متوقف مىشود ، در حالى كه اگر در لابراتوار بود ،\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nاين نسج تا موقعى كه شرايط مساعد بود توليد مثل مىكرد و افزايش پيدا مىكرد ، چون حدى براى آن نيست ، اما در ساختمان حيوان يا انسان كه قرار گرفت ، در آن حد متوقف مىشود . . .\r\nاستاد : بحث ما الآن به جاى خوبى رسيده و تقريبا مرز مطلب مشخص است كه روى آن بايد بحث بشود . ما در اول عرايض خودمان عرض كرديم كه مىخواهيم دو مطلب را عرضه بداريم : يكى اينكه آيا اين هدايت و رهبرى منظمى كه اشياء مىشوند ، لازمهء همان انتظامى است كه در خلقتشان هست ؟ كه در اين صورت ديگر دو چيز نيست و اين هدايت لازمهء همان انتظام است ، يا اينكه نه ، يك اصل ديگرى علاوه بر انتظام خلقت وجود دارد ، يعنى اين خلقت پس از آنكه منتظم شده است ، طبق يك اصل ديگرى هدايتها و رهبريهايى هم مىشود . ما به هر حال در مقام اثبات آن هستيم . فرضا اگر اين مطلب اثبات نشود ، از نظر دليل توحيدى نقصى به جايى وارد نمىآيد ، آن برهان انتظام به قوّت خودش باقى است ولى ما از قرآن اين جور استنباط كرديم - كه البته آن استنباط قرآنى ممكن است حرف داشته باشد ولى ما خودمان روى آن حرفى نداريم - و فكر هم مىكنيم كه اين ، دو مطلب است .\r\nدر اين دو مطلب ببينيد مرز مطلب الآن به كجا رسيده . ما اين را قبول داريم كه مىشود ساختمان مادى اشياء از نظر ماشينى طورى باشد كه كارها را به شكلى انجام بدهد كه نظير كار ذى شعور است . فرض كنيد موشكهاى فضاپيمايى كه حالا مىفرستند ، طورى اينها را تهيه مىكنند كه اين دستگاه به طور خودكار مثلا از اينجا حركت مىكند ، به يك نقطهء معينى كه مىرسد مثل اينكه جلد خودش را خالى مىكند دستگاهى است كه از يك دستگاه ديگر خارج مىشود ، چون از آن نقطه به آن طرف را آن دستگاه بايد طى كند . بعد به يك نقطهء ديگر كه مىرسد ، يك بار ديگر يكى از داخل ديگرى خارج مىشود ، بازهم وظيفهء خودش را انجام مىدهد . بعد هم فرض كنيد مىرود در كرهء ماه مىنشيند و از آنجا هم مخابره مىكند . آن چيزى كه در اينجا وجود ندارد نفس شعور است ، همهء اينها را شعور آن سازندهء اولى تنظيم كرده است .\r\nدستگاه خودش نمىداند چه‌كار مىكند ، او عكسبردارى مىكند و عكسها را هم مىفرستد بدون اينكه اصلا خودش بفهمد كه چه‌كار مىكند و لزومى ندارد بفهمد ، يعنى اين مقدار كارى كه او مىكند لزومى ندارد كه يك فهم و شعورى هم داشته باشد\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nكه اين كار را انجام بدهد .\r\nحالا بايد قدرى بيشتر مطالعه كنيد ببينيد كه آيا در اين فعاليتهاى حيرت‌انگيزى كه عجالتا در بدن جاندارها مىبينيم ، بدون آنكه براى اين موجودات يك شعورى ، يك حيات شعورىاى ، يك نفسى ( 1 ) ، يك چيزى كه نوع كارش بايد حتما شعورى باشد - كه اگر شعورى نباشد نمىتواند انجام بدهد - [ قائل باشيم 
  ] غير از شعورى كه در ساختن آن به كار رفته ، [ اين فعاليتها امكان‌پذير است ؟ آيا 
  ] لازم است در اين كار كردن [ شعورى 
  ] وجود داشته باشد يا ديگر لازم نيست كه شعورى در كار كردن وجود داشته باشد ، هر چه شعور است در همان دستگاه كنترلش ساخته شده است ؟ حالا بازهم روى اين قضيه مطالعه كنيد ، ببينيد چه از آب در مىآيد .\r\n\r\n\r\n\r\n\r\n","description":"","footnote":"\r\n( 1 ) . بشر براى اينها تعبير ندارد ، [ منظور 
  ] يك نوع تدبير است . يا در خود حيات ، اسمش را « حيات » مىگذاريد ، « نفس » مىگذاريد . « نفس » يعنى قوهء حيات ، يك چيز علىحده‌اى نيست . حيات را وقتى به عنوان يك قوهء جوهرى - نه به عنوان يك خاصيت و يك عرض - براى جسم تصور مىكنند كه جسم خودش يك حالت جوهرى پيدا كرده ، « نفس » مىنامند .\r\n","page_name":" 123 ","page_number":123},
  {"content":"\r\n\r\n\r\nراه هدايت موجودات 2\r\nبحث ما دربارهء اصل هدايت بود كه اين اصل در قرآن مجيد - و شايد هم براى اولين بار در قرآن مجيد - به عنوان يك دليل مستقل از اصل « اتقان صنع » دليل بر خداشناسى گرفته شده است ، و حتى بعد از قرآن مجيد هم آن اندازه‌اى كه شايسته بوده است ، مورد توجه قرار نگرفته است ولى تدريجا در اثر پيشرفتهاى فكرى و علمى معلوم مىشود كه اين خود يك اصل مستقلى است . اين مطلب را خيلى شايستهء تحقيق و بحث مىدانيم .\r\nدليل نظم و « اتقان صنع » خيلى واضح است ، يعنى مطالعه در تشكيلات ساختمانى اشياء نشان مىدهد كه در ساختمان آنها عقل و حكمت دخيل بوده است .\r\nاين راه نظام ساختمان خلقت و « اتقان صنع » است . از اين نظر اگر ما عالم - يا اجزاى عالم - را يك ماشين منظم هم بدانيم ، هر چيزى را مثل يك ماشين ، يك خانه و ساختمان هم بدانيم كافى است . معمولا اين جور مثالها هم ذكر مىكنند كه وقتى انسان مثلا يك ساعت را مىبيند كه اجزائش اين طور دقيق منظم شده است ، مىگويد سازندهء اين ساعت بدون فكر و شعور و اراده نبوده است ، يا وقتى يك ساختمان را به يك وضع مخصوصى مىبيند ، درك مىكند كه در ساختن آن اراده به كار رفته است ، يا وقتى يك ماشين را مىبيند ( شعور و اراده را در ساختن آن دخيل مىيابد 
  ] . روى اين\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nحساب اگر همهء اجزاى عالم را فقط يك ماشينهايى هم بدانيم ، براى اين دليل كافى است ، عالم ماشين هم باشد ، كافى است كه وجود خدا را ثابت كند .\r\nولى اصل هدايت يك امر علىحده‌اى است ، زائد بر اين ، چيز ديگرى است كه مربوط به ساختمان اشياء نيست ، مربوط به كار اشياء است . اين [ اصل 
  ] اگر بخواهد دليل مستقل باشد ، ريشهء مطلب اينجاست : اگر كارى كه اشياء مىكنند كارى باشد كه لازمهء قهرى و جبرى ساختمان آنهاست ، اين ديگر دليل علىحده‌اى نيست و همان [ اصل نظم 
  ] است . ماشين وقتى كه منظم شد ، لازمهء اين ماشين آن كار بخصوص است ، مثل يك ساعت كه هر چه هست در ساختمان آن است و وقتى كه ساخته شد ، اين كار منظمى كه مىكند ديگر يك چيز علىحده‌اى نيست كه بگوييم ببينيد كار اين ساعت چه جور منظم است ، اين دارد در كار خودش هدايت مىشود ، اين ديگر هدايت نمىخواهد ، همان ساختمانش كافى است براى اين كارى كه انجام مىدهد . اما اگر مطالعات علمى دربارهء ذى حياتها - كه آن جلسه راجع به غير ذى حياتها هم بحث كرديم و عرض كرديم در ذى حياتها مشخص‌تر است - نشان داد كه ساختمان بسيار دقيق و منظم اين موجودات البته دخيل است در كار اينها ولى در عين حال آن كارى كه اينها انجام مىدهند ، يك نيروى مجهولى در رهبرى آنها دخالت دارد ، ساختمان ماشينى اشياء براى اين طرز كارى كه انجام مىدهند كافى نيست ، اگر اين ثابت شد ، اصل هدايت به عنوان يك دليل مستقل بر خداشناسى ثابت مىشود و - همان طورى كه عرض كرديم - ظاهر آيات قرآن هم همين است كه [ نظم و هدايت 
  ] دو مطلب است :\r\n « رَبُّنَا الَّذِي أَعْطى كُلَّ شَيْءٍ خَلْقَهُ »  يك مطلب است ،  « ثُمَّ هَدى »  مطلب ديگرى است . ما از كجا بفهميم ؟ مىگوييد طرز كار . چه قرائنى در طرز كار اشياء مىتواند وجود داشته باشد كه حكايت كند ساختمان ماشينى - اگر فرضا اينها يك ماشين مىبودند - براى اين كار كافى نيست ؟ اين را بايد يك توضيح مختصرى بدهيم .\r\n\r\nعلت غايى از نظر مادّيون و الهيون\r\nمعروف است كه مىگويند « علتهاى چهارگانه » : علت مادى ، علت صورى ، علت فاعلى ، علت غايى . شايد هم در ابتدا كه اين نظريه اظهار شده است ، خيلى دقيق نبوده ولى چون معمولا وقتى مثال ذكر مىكنند به مصنوعات بشر مثال مىزنند ، مسلّم در\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nمخلوقات طبيعت اين مثالها آن جورها تطبيق نمىكند و نبايد هم تطبيق كند . مثلا به يك صندلى مثال مىزنند : ماده‌اى بايد باشد كه با آن ماده اين صندلى را بسازند ، مثلا چوب يا آهن . بايد به اين ماده شكل خاصى بدهند تا صندلى بشود ، اگر شكل ديگرى به آن بدهند مثلا « در » يا نردبان مىشود . آن چوب را مىگويند علت مادى ، اين شكل را مىگويند علت صورى . فاعلى ، نيرويى بايد باشد كه اين تغييرات را در آن بدهد و آن را به اين شكل در بياورد ، اين را مىگويند علت فاعلى . اين فاعل از ساختن آن هدفى را در نظر دارد ، صندلى را مىسازد براى اينكه رويش بنشينند ، اين را مىگويند علت غايى .\r\nآيا در طبيعت ، همهء اين علتهاى چهارگانه وجود دارد يا نه ؟ آن كه اصلا مورد ترديد نيست علت فاعلى است ، يعنى هيچ مكتب و فلسفه‌اى لزوم علت فاعلى را براى پيدايش اشياء انكار نمىكند ، يك نيرويى لازم است كه تأثير كرده باشد تا اين تحولات و تغييرات را در اشياء پديد آورد . چيزى كه بيشتر از هر چيز ديگر مورد ترديد و ايراد و مورد اختلاف نظر ماديون و الهيون است اصل علت غايى است . ماديون مىگويند اساسا اصل علت غايى در كار عالم دخالت ندارد ، اصل علت غايى مربوط به كارهاى انسان ( يا حيوانات ) است و بس ، آن هم نه همهء كارهاى انسان [ بلكه 
  ] قسمتى از كارهاى انسان ، و تعميم دادن آن به همهء عالم كار نادرستى است . الهيون معتقد هستند كه اصل علت غايى در تمام كارهاى عالم حتى كارهاى طبيعت بىجان دخالت دارد . ولى اصل علت غايى به مفهومى كه حكماى الهى مىگويند ، غير از مفهوم عرفى و ساده‌اى است كه ديگران مىگويند . ديگران خدا را مثل يك انسان حساب مىكنند ، [ مىگويند 
  ] بله ، خدا وقتى مىخواهد اين درخت را بسازد ، يك ماده‌اى مىآورد ، به او يك صورتى مىدهد و از اين كار هم يك هدفى دارد ، همان طورى كه يك انسان از كار خودش هدف دارد . هدف در كجاست ؟ هدف در علم خدا موجود است ، همان طورى كه هدف در مغز آن نجار موجود بود . اما مفهوم دقيقترش چيز ديگرى است كه امروز من مختصرى توضيح مىدهم كه اين مطلب معلوم باشد .\r\n\r\nمناط وجود علت غايى\r\nتوضيح بيشترش اين است : اگر در پيدايش يك چيزى ، موجبات قبلى صد در صد\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nبراى آن كافى بود ( نه اينكه علت فاعلى گذشته است و تقريبا تقدم زمانى دارد ؟ ) يعنى آنچه در گذشته واقع شده است براى آنچه در آينده واقع شده است صد در صد كافى است ، علت غايى موضوع پيدا نمىكند ، يعنى صد در صد « گذشته » است كه « حاضر » را به وجود آورده ، حوادث را گذشته‌ها به سوى جلو مىرانند ، در پشت سر واقع شده‌اند و اينها را به وجود مىآورند . همانطور كه عرض كردم ، آن حركتى كه خار ساعت مىكند صد در صد بستگى دارد به حوادثى كه قبل از آن وجود پيدا كرده ، از آن كوكى كه شما روى فنر كرديد ، فنر را سفت كرديد و از نيروى بازگشتى كه در فنر وجود دارد كه اين خودش را پس مىكشد فشار مىآورد روى ساير چرخها ، خواه ناخواه ، اضطرارا ، جبرا اين خار بايد روى همين حساب حركت كند ، آنهاست كه اين را به وجود آورده ، هيچ چيز ديگرى در كار نيست . ولى اگر گذشته صد در صد دخالت ندارد ، مثلا پنجاه در صد دخالت دارد ، آينده هم براى اين حادثه دخالت دارد ، يعنى مثل اينكه يك چيزى هم در جلو قرار گرفته و اين شىء را به سوى خودش مىكشد ، هم سائق دارد هم قائد ، هم راننده دارد هم جلوكش ، هم از پشت سر اين را مىرانند و هم از جلوى رو اين را مىكشند ، به طورى كه اگر گذشته به تنهايى مىبود كافى نبود ، [ در اين صورت علت غايى موضوع پيدا مىكند 
  ] . چون علت غايى مربوط به آينده است ، آينده نسبت به اين گذشته هميشه يك جاذبه‌اى دارد . پس حاضر ، هم با گذشتهء خودش مربوط است و هم با آيندهء خودش كه اگر آن آينده به هيچ وجه نمىبود و بنا نبود به وجود بيايد ، گذشته نيز به وجود نمىآمد . پس هر گذشته‌اى ، هم به گذشته‌تر از خودش مربوط است كه اگر آن گذشته‌تر نمىبود به وجود نمىآمد ، هم به آينده مربوط است ، يعنى اگر آينده نمىبود يا نمىشد وجود پيدا كند باز هم اين به وجود نمىآمد . آنگاه مىگويند اگر ما در جريانى اين جور ديديم كه گذشته ، او را سر دوراهى قرار مىدهد اما در ميان دو راه ، اين شىء يك راه را انتخاب مىكند ، اين آينده است كه اين يك راه را براى او انتخاب مىكند . حالا من باز مثال برايتان عرض مىكنم ، و از همين مثالها بايد دليل بياوريم .\r\nماشين چقدر مىتواند منظم باشد ، يعنى حساب كنيم چه كارى مىتواند كار ماشينى باشد و تا چه حد مىتواند باشد ؟ ماشينهايى در دنيا به وجود آمده است كه شما در مقابل آنها به زبانى فصيح حرف مىزنيد ، مثلا شما به زبان انگليسى فصيح حرف مىزنيد ، آن دستگاه تمام گفته‌هاى شما را به زبان فرانسه ترجمه مىكند ، كه\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nمىگويند چنين ماشينهايى هست و هيچ مانعى هم ندارد كه باشد ، چون اين يك حسابگرى خاصى است . روى تمام حروف و كلمات و جمله‌هاى انگليسى حساب شده است كه اگر شما مثلا « من آب مىخواهم » را به انگليسى بگوييد يا ماشين كنيد ، اين طور تنظيم شده كه اگر حرف اول آن مثلا «  I  » باشد ، بعد «  W  » باشد . . . تا آخر ، وقتى كه اين چند حرف پشت سر هم آمد ، ماشين فلان حروف ديگرى را كه به زبان فرانسه مطابق آن است در بياورد . تمام آن پيش‌بينىشدهء در گذشته است ، يعنى اين گذشته است كه آن را به وجود مىآورد . ماشين را اين جور به وجود آورده‌اند كه اين حروف وقتى به طور متوالى به اين ترتيب معين زده شود ، فلان سه حرف يا چهار حرف يا پنج حرف ديگر به يك تركيب ديگرى به وجود بيايد . رابطهء آن كه بعد از اين به وجود مىآيد با اين ، يك رابطهء صد در صد قطعى و تخلف‌ناپذير است . يك ماشين مىتواند در اين حدود باشد . حتى شايد بشر بتواند آن قدر اين اختراع را توسعه بدهد كه ماشينى بسازد كه شما در مقابل آن به يك زبان كه حرف مىزنيد در آن واحد به تمام زبانهاى دنيا ترجمه كند و به شما پس بدهد ، ولى همه روى حساب ، دستگاه تدريجا وسيعتر و وسيعتر مىشود .\r\n\r\nماده ابتكار ندارد\r\nولى من اينجا يك سؤالى مىكنم و آن سؤال اين است : آيا مىشود ماشينى اختراع بشود كه علاوه بر اينكه اين كار را مىكند ، ابتكار هم داشته باشد ، به طورى كه اشتباهات گوينده را هم اصلاح كند ؟ مثلا شما مىخواستيد بگوييد « من نان مىخواهم » ولى در مقابل ماشين گفتيد « من آب مىخواهم » ، او بفهمد كه شما اشتباه كرده‌ايد و « نان مىخواهم » براى شما ترجمه كند ، يعنى ماشين از خودش ابتكار به خرج بدهد ، خلاقيت به خرج بدهد ، برسد به يك جايى كه مردد بشود كه آيا بايد « آب مىخواهم » ترجمه كند يا « نان مىخواهم » ، بگويد از طرفى گوينده گفته است كه « من آب مىخواهم » اما اين نان مىخواهد ، خودش هم اشتباه كرده است ، آيا آن جورى كه گفته ترجمه كنم يا آن جورى كه درست در مىآيد ترجمه كنم ؟ نه ، ديگر اين كار ماشين نيست ، ابتكار كار ماشين نيست ، انتخاب كار ماشين نيست . انتخاب از ميان چند چيز - يعنى از ميان چند چيز متساوى يكى را انتخاب كند ، آن كه او را به هدف مىرساند\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nانتخاب كند - كار ماشين نيست ، چون انتخاب كردن با آينده ارتباط دارد يعنى حساب مىكند براى آينده چه مناسبتر است ، از ميان چند چيزى كه الآن حاضر است يكى را براى آينده انتخاب مىكند ، اين با ساختمان ماشينى - هر اندازه كه اين ساختمان ماشينى مكمّل باشد - جور در نمىآيد . [ اينكه 
  ] ماشين خودش را با محيط منطبق كند ، يعنى مثلا شما يك جمله‌اى را مىخواهيد با ماشين بزنيد ، اتفاقا كسى وارد مىشود ، شما مجبوريد كه حرف را جورى بزنيد كه اسباب سوء تفاهم براى او نشود ، ماشين خودش را با اين محيط منطبق كند ، شما يك جورى مىزنيد ولى او آن طور براى آن آدم ترجمه كند كه متناسب با حيات اين ماشين و صاحبش باشد ، خودش را تغيير بدهد ، خودش در خودش ، در كار خودش ، در وضع خودش تغييرات ايجاد كند ، اگر خرابى و نقصى در او واقع شد ، خودش از نو خودش را بسازد ، [ اين خرابى و نقص را 
  ] احساس كند ، به مقدار لازم هم كه ساخت بعد ديگر از ساختن آن دست بردارد ، [ چنين چيزى ممكن نيست 
  ] .\r\nآنچه كه در مورد ذى حياتها گفته‌اند اين جور چيزهاست ، يعنى در طرز كار ذى حياتها اين جور امور است : انتخاب وجود دارد ، قدرت تغيير دادن در خود و در مسير به تناسب عوامل خارجى و امور اتفاقى وجود دارد ، يك امرى اتفاقا پيش مىآيد ، او طرز كار خودش را عوض مىكند . من در جلسهء گذشته مثال زدم به اين كه مىگويند مرغ اگر مدتى احتياج به جنگ با خروس پيدا كند ، كم كم آن سيخك پشت پايش پيدا مىشود ، بعد ديدم كه اين [ انطباق با محيط 
  ] خيلى زياد است ، در علم امروز خيلى چيزها پيدا شده كه اينها در مقابلش چيزى نيست . مىگويند بعضى حيوانات هستند كه قدرت عضوسازى آنها فوق العاده است . در هر جاندارى قدرت ساختمان در يك حد محدود هست . مثلا در ما اگر زخمى پيدا بشود ، اگر پوست جراحت بردارد ، بعد ترميم مىشود ، به اندازهء لازم هم كه ترميم شد ، دستگاه از كار خودش دست بر مىدارد .\r\nولى اگر دست انسان بريده شود ، اين قدرت كه دستى از نو بسازد نيست . اما مىگويند بعضى حيوانات مثل خرچنگ اين جور هستند كه حتى اگر پايش را ببريد خودش دو مرتبه از نو يك پاى جديد براى خودش مىسازد ، آن قدر هم مىسازد و مشغول ساختمان است كه احتياج ايجاب كند يعنى براى آينده‌اش لازم دارد ، همين قدر كه احتياج رفع شد ، دست از كار خودش برمىدارد .\r\n\r\n","description":"","footnote":"","page_name":" 129 ","page_number":129},
  {"content":"\r\n\r\n\r\nدر موجودات ذى حيات ، ابتكار و انتخاب وجود دارد\r\nكار بر طبق احتياج و متناسب با احتياجات اتفاقى ، قدرت انطباق دادن خود با محيط و با امور خارجى ، تمام اينها نشان مىدهد كه در كار اين موجودات ابتكار و انتخاب وجود دارد . وقتى كه در كارش ابتكار و انتخاب وجود داشته باشد ، پس اين موجود بايد گذشته از آنچه كه ساختمانش ايجاب مىكند ، يك راهنمايى و يك راه بلدى هم ( حقيقت آن هر چه هست ، الآن بر ما مجهول است ) در اين كارهاى انتخابى و اختيارى - كه تقريبا از نوع كارهاى اختيارى انسان است - و كارهاى ابتكارى كه به خرج مىدهد داشته باشد ، يك قدرتى بايد باشد كه آن را بكشاند به اين طرف و لو آن قدرت از نوع يك شور باشد ، مثل اينكه ما « شور » مىگوييم ، « عشق » مىگوييم ( كه اينها حقيقتش براى بشر مجهول است ) ، « اراده » مىگوييم ، « تسخير » مىگوييم ، « تسخير ما وراء » مىگوييم ، هر چه مىگوييم ، بالاخره يك چيزى بايد باشد كه آن موجود را به آن سو بكشاند .\r\nدر اين كتاب كوچكى كه كريسين موريسن آمريكايى به نام راز آفرينش انسان نوشته و به فارسى هم ترجمه شده است ، اتفاقا ديشب قسمتهاى زيادى را كه دربارهء حيات بحث مىكند مطالعه كردم ، ديدم قسمتهايى را راجع به همين موضوع بحث مىكند كه ماده ابتكار ندارد ولى حيات ابتكار دارد . من الآن قسمتى از آن را براى شما مىخوانم ، چون براى اين مسأله خيلى اهميت قائل هستم . مىگويد :\r\n« ماده جز بر طبق قوانين و انتظامات خود عملى انجام نمىدهد ، يك سلسله قوانين و نظامات بالفعل حاضر دارد و اجبارا همان قوانين و نظامات را انجام مىدهد . ذرات اتمها تابع قوانين مربوط به قوهء جاذبهء زمين ، فعل و انفعالات شيميايى و تأثيرات مواد الكتريسيته هستند . ماده از خود قوهء ابتكار ندارد و فقط حيات است كه هر لحظه نقشهاى تازه و موجودات بديع به عرصهء ظهور مىآورد . بدون وجود حيات ، عرصهء پهناور زمين عبارت از بيابانى قفر و لم يزرع و درياى مردهء بىفايده‌اى مىشود . »\r\nعمده اين كلام است . مىگويد مطابق آنچه كه زيست‌شناسى مىگويد تمام اين سلسلهء جاندارها منتهى مىشوند به مثلا يك سلول ، حيوانات و نباتات از يك ريشه\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nبه وجود آمده‌اند . اين اصل تكامل است و اصل تكامل بهترين معرّف اصل هدايت است . من مىگويم آيا آن سلول اول و آن ماشين بسيار منظم ، به يك جا رسيده است كه منشعب شده به دو نوع سلول : سلول نباتى ، سلول حيوانى ؟ كه بعد كارها و احتياجات اينها هم ضد يكديگر در آمده‌اند ، به طورى كه اگر سلول نباتى را بخواهند در بدن حيوان قرار بدهند ، حيوان نمىتواند زندگى كند و اگر سلول حيوانى را بخواهند در بدن نبات قرار بدهند ، نبات نمىتواند زندگى كند .\r\nدر خلقت هر فردى جداگانه ، فرض كنيد كه آن هستهء اولى كه يك انسان بخواهد به وجود بيايد ، كاملا آن را يك ماشين در نظر بگيريم . اين ماشين بعد به چه شكل در مىآيد ؟ كم كم دونيم مىشود ، هر تكه‌اش چند تكه مىشود ، كم كم شروع مىكند به عضو ساختن ، به طورى كه هر دسته از سلولهايى كه در يك عضو قرار مىگيرند وضع ساختمان ، كار و احتياجاتشان با سلولهاى ديگر متفاوت مىشود . آيا در اين طرز كارهايى كه جنين در رحم انجام مىدهد ابتكار و انتخاب وجود ندارد ؟ اين فقط يك ماشين است كه روى قوه‌اى كه از پشت سر به آن فشار مىآورد ، اين كارها را انجام مىدهد ؟ يا يك ماشينى است كه علاوه بر دستگاه خود ماشين ، هدايت و راهيابى آن يك اصل علىحده است ؟ چون مىخواهيم وارد بحث ديگرى بشويم ، فكر نمىكنم احتياج باشد كه از گفته‌هاى كريسين موريسن بيشتر از اين بخوانم .\r\nمن اين جور فكر مىكنم . بازهم چون يك مسأله‌اى است كه در كتابهاى علمى و فلسفى به اين صورتى كه ما عرض مىكنيم - كه اصل هدايت را از اصل « اتقان صنع » تفكيك كرده باشند - بيان نكرده‌اند ، مسلّم اين مقدارى كه من عرض مىكنم هنوز خام است اما فكر مىكنم اين مطلب يك مطلب اساسى است ، در جمادات اگر نتوانيم اين مطلب را ثابت كنيم ، در ذى حياتها صد در صد مىتوانيم ثابت كنيم ، و البته قرآن كريم در همهء اشياء مىگويد اصل هدايت وجود دارد :  « وَ أَوْحى فِي كُلِّ سَماءٍ أَمْرَها »  ( 1 ) ولى آن مقدارى كه ما از طريق علمى ( مشهودات و محسوسات خود ) مىتوانيم ثابت كنيم ، در ذىحياتهاست .\r\n\r\n\r\n\r\n\r\n","description":"","footnote":"\r\n( 1 ) . فصّلت / 12 .\r\n","page_name":" 131 ","page_number":131},
  {"content":"\r\n\r\n\r\nنمونه‌هايى از هدايتهاى مرموز در حيوانات\r\nدر آن جلسه عرض كرديم كه انواع هدايتها هست : هدايتى كه در جمادات هست ، در نباتات هست ، در حيوانات و در انسان هست . راجع به هدايتهاى مرموزى كه در حيوانات است - كه ما مكرر گوشزد كرده‌ايم - كتابها نوشته‌اند ، احتياجى نيست كه ديگر ما بخواهيم بحث كنيم كه يكى از عجايب عالم آن چيزهايى است كه مىگويند در حيوانات وجود دارد و اسم آنها را « غريزه » مىگذارند ، [ يعنى 
  ] راهيابىهايى كه حيوان دارد و با هيچ اصلى هم قابل توجيه نيست . حيوانات هر مقدار ضعيفتر باشند - مخصوصا حشرات - غرائز قويترى دارند ، و مىگويند انسان چون داراى عقل و شعور و زندگى اجتماعى است ، اينها آمده جانشين غرائز شده ، يعنى نوعى هدايت ديگر دارد كه جانشين آن هدايت قبلى شده است . هدايت حيوان متناسب با همان مرحله از وجود اوست و هدايت انسان كه هدايت عقل و علم و زندگى اجتماعى و تعاونى است ، مطابق مرحلهء انسانيت انسان است . البته انسان هم از هدايت غريزه بىبهره نيست .\r\nمخصوصا در حشرات غرائز بسيار حيرت‌آورى وجود دارد ، از زنبور عسل و مورچه و عنكبوت ( عنكبوت آبى و عنكبوت خاكى ) و موريانه و . . . اينها را چون در قرآن اسمشان برده شده نام مىبريم . قرآن مىفرمايد :  « وَ أَوْحى رَبُّكَ إِلَى النَّحْلِ »  ( 1 ) . راجع به اين ، امروز فرضيه‌هايى وجود دارد ولى فرضيه‌هايى كه تأييد نشده است ، بلكه رد شده است . بعضى احتمال داده‌اند كه زنبور عسل ، اين كار خودش را كه مىداند [ چگونه 
  ] انجام بدهد ، شايد از راه تعليم و تعلم انجام مىدهد ولى ما هنوز كشف نكرده‌ايم ، يعنى زنبور عسل‌هاى چندين هزار سال پيش ، از روى تجربه كار خودشان را ياد گرفته‌اند و يك نوع تفهيم و تفاهم ميان آنها و نسلهاى آينده‌شان هست كه ما نمىدانيم ، بعد به اينها تعليم مىكنند و ياد مىدهند .\r\nاين فرضيه در زمينهء وجود غرائز در انواعى از حيوانات كه نسل گذشته و نسل آينده يكديگر را نمىبينند رد شده است . خيلى از حيوانات هستند كه مقارن يا قبل از\r\n\r\n\r\n\r\n\r\n","description":"","footnote":"\r\n( 1 ) . نحل / 68 .\r\n","page_name":" 132 ","page_number":132},
  {"content":"\r\n\r\nپيدايش نسل آينده ، نسل گذشته از ميان مىرود ، مع ذلك نسل آينده همان كار را با همان نظم و دقت انجام مىدهد كه نسل گذشته انجام مىداد . حشره‌اى را نام مىبرند به نام « آموفيل » كه مىگويند از زنبور كوچكتر و از مگس بزرگتر است . در كتاب راز آفرينش انسان [ اين مطلب 
  ] هست و من در كتابهاى روان‌شناسى به زبان فارسى و زبان عربى هم خوانده‌ام كه چنين حيوانى هست . مىگويند هر وقت كه موقع تخم‌گذارى اين حيوان برسد ، يك كرمى است كه آن كرم را مىرود پيدا مىكند و روى پشت و مهرهء كمر آن كرم مىنشيند . بعد نيش خودش را مثل يك آمپول در يك نقطهء معينى از پشت او مىزند ، اما خيلى دقيق است كه زياد نيش نزند ، كم نيش مىزند ، همان مقدار كه اين حيوان بىحس مىشود ، مىافتد ولى نمىميرد ، چون اگر بميرد مىگندد و منظور او حاصل نمىشود ، طورى نيش مىزند كه لخت بشود و تكان نخورد . بعد همانجا تخم‌گذارى مىكند . بعد از تخم‌گذارى هم بلا فاصله مىميرد . بعد تخمهاى او به وجود مىآيند ، از بدن همين كرم تغذّى مىكنند تا وقتى كه بزرگ مىشوند ، پر پيدا مىكنند و بعد ديگر زندگى عادى پيدا مىكنند . بعد هر يك از آنها موقع تخم‌گذارىاش كه مىرسد ، عينا همان كار مادر را تكرار مىكند ، يعنى مىرود همان حشره را پيدا مىكند ، در همان نقطهء حساس دقيقى كه او تزريق مىكرده است ، تزريق مىكند و بعد همان عمل تكرار مىشود . مىگويند اين [ امر 
  ] چطور از راه تعليم و تعلّم قابل توجيه است ؟\r\nدر همين كتاب راز آفرينش انسان ماهيهايى را از مارماهى و غير مارماهى ياد مىكند و قضايايى ذكر مىكند كه خيلى عجيب است . مىگويد انواعى از ماهيها هستند كه در همهء رودخانه‌هاى دنيا پيدا مىشوند ، ولى همهء آنها وقتى كه مىخواهند بچه بزايند ، از رودخانه‌هاى دنيا جمع مىشوند مىروند درياى جنوب در جنوب آمريكا و در نقطهء معينى توليد نسل مىكنند و در همانجا مىميرند . بعد بچه‌هاى آنها كه به وجود مىآيند ، راه مىافتند و بر مىگردند به موطن مادرهاى خودشان . عجيب اين است كه هر دسته‌اى به همان رودخانه‌اى بر مىگردد كه نسل گذشته‌اش آنجا بوده و هرگز اشتباه هم نمىكنند كه اين به جايى بر گردد كه ديگرى برگشته است . حتى امتحاناتى كرده‌اند ، مثلا يك نوع ماهى كه فقط در رودخانه‌هاى انگلستان يا فرانسه پيدا مىشود و در جاى ديگرى پيدا نمىشود ، اينها را گرفته و آورده‌اند در يك رودخانهء ديگرى انداخته‌اند ، ديدند اينها [ در زمان توليد مثل 
  ] رفتند در دريا و از آنجا دو مرتبه\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nبرگشتند به آن رودخانه‌هاى اولى . مثل اينكه اصلا براى اينها مقرّر و مقدّر شده است كه در يك جاى معين زندگى كنند .\r\nاين با ياد دادن نسل گذشته اصلا قابل توجيه نيست ، جز اينكه بگوييم يك نقشه‌اى ، يك طرحى ، يك راهنمايىاى [ در كار است 
  ] ، چون هيچ كس قبول نكرده كه ساختمان مغزى و عصبى هيچ حيوانى براى يك چنين چيزهايى كافى است ، و الّا تكامل‌يافته‌ترين مغزها مغز انسان است و بايد مغز انسان هم چيزى را كه به آن ياد ندهند ياد بگيرد ، چيزى را كه به آن ياد ندهند كه ياد نمىگيرد . مغز فقط آمادگى دارد براى اينكه اگر چيزى به آن تعليم كنند ياد بگيرد ، اما اگر تعليم نكردند كه ياد نمىگيرد .\r\nحالا بگوييد مغز ، بالاخره مغز دارد هدايت مىشود . در حيوانات ، موضوع هدايت آنها در كارهاى خودشان بسيار عجيب و فوق العاده است و كتابها در اين زمينه‌ها نوشته‌اند .\r\n\r\nهدايتها و الهامات اخلاقى در انسان\r\nدر انسان بحث كنيم . در انسان انواعى از هدايتها وجود دارد كه ما آنها را طبق آنچه كه قرآن كريم فرموده است بيان مىكنيم ، بعد ببينيد اينها با اصول علمى جور در مىآيد يا نه . يكى از هدايتهايى كه قرآن كريم نام مىبرد ، هدايتها و الهامات اخلاقى است . مىدانيم كه اخلاق ، هم به فرد مربوط است و هم به اجتماع . اخلاق يعنى بهترين نوع كارى كه انسان بايد در مقابل افراد ديگر اجتماع انجام دهد و مصلحت اجتماع در اين است و اگر غير از اين باشد ، اجتماع راه كمال را طى نمىكند و اين بهترين راهى است كه انسان براى شخص خودش بايد انتخاب كند تا به سوى كمال پيش برود .\r\nاخلاق به اصطلاح « علم دستورى » است ، راجع به آن چيزى است كه انسان بايد انجام دهد ، نه راجع به آن چيزى است كه هست . آيا خوب است ، بايد انسان چنين كند يا نه ؟ در انسان فطرتا ، مستقل از هر تعليم و تربيتى ، يك سلسله دستورهاى اخلاقى اينچنينى وجود دارد كه انسان مىگويد خوب است انسان اين جور عمل كند ، بد است آن جور ديگر عمل كند ، بايد چنين بود ، بايد چنان بود ، همينهايى كه ما\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nاسمش را « انسانيت » مىگذاريم .  « هَلْ جَزاءُ الْإِحْسانِ إِلَّا الْإِحْسانُ »  ( 1 ) قرآن به صورت سؤال مىگويد : آيا پاداش نيكى كردن جز نيكى كردن چيز ديگرى است ؟ يعنى هر كسى به فطرت خودش مىفهمد پاداش نيكى نيكى است .\r\nفرض كنيد در يك مسافرتى ، در يك بيابانى ، يك جايى گرفتار شديد ، فوق العاده گرفتارى شديدى پيدا كرديد . يك كسى اتفاقا آنجا پيدا شد و چون ديد شما اين گرفتاريها را داريد ، آمد و انسانيت كرد و به شما كمك كرد . اگر ماشينتان خراب شده بود ، كمك كرد و ماشين شما را درست كرد ، اگر پول شما را دزد زده بود ، آنجا به شما پول داد ، يك مقدارى هم كمكهاى ديگر كرد . در يك كشور غريبى اين كمكها را كرد و رفت . احتمال اين هم كه شما يك بار ديگر او را ببينيد آن هم در كشور خودتان ، در صد احتمال يكى بيشتر نيست ، كه نمىشود گفت او به اين خاطر اين كار را كرده كه يك روزى بيايد از شما پاداش بگيرد . صد در صد يقين داريد كه او فقط به خاطر اينكه به شما نيكى كند اين كار را كرده است . تصادفا شما اين آدم را پنج سال ديگر در كشور خودتان ديديد . اتفاقا اين آدم هم در يك جايى يك گرفتارىاى پيدا كرده ، شما هم اطلاع پيدا كرديد كه يك گرفتاريهايى دارد . آيا وجدان شما در اينجا قضاوتى دارد يا ندارد ؟ مسلما يك چنين قضاوتى دارد كه اين آدم در يك چنان شرايطى به من نيكى كرده است و الآن او در شرايطى قرار گرفته است كه من در آن شرايط بودم و من فعلا در شرايطى هستم كه او در اين شرايط بود يعنى امكانات دارم ، پس بايد به او نيكى كنم . اين را مىگوييم قضاوت وجدانى ، يعنى مىگوييم وجدان بشر حكم مىكند ، دليل ديگرى ندارد غير از اينكه وجدان حكم مىكند .\r\nممكن است كسى منكر باشد ولى شما ببينيد مىشود انكار كرد ؟ هر چيزى كه دليلش فقط اين است كه مىگوييم وجدان بشر حكم مىكند ، انسانيت اين جور حكم مىكند ، معنايش اين است كه در وجود من يك چنين قضاوتى وجود دارد .   « وَ نَفْسٍ وَ ما سَوَّاها ، فَأَلْهَمَها فُجُورَها وَ تَقْواها »   ( 2 ) قسم به نفس و تعديل اين نفس و اينكه او را معتدل آفريده است .  « فَأَلْهَمَها »  آفريد نفس را و الهام كرد به او ، القاء كرد به او كار زشتش را و\r\n\r\n\r\n\r\n\r\n","description":"","footnote":"\r\n( 1 ) . رحمن / 60 .\r\n( 2 ) . شمس / 7 و 8 .\r\n","page_name":" 135 ","page_number":135},
  {"content":"\r\n\r\nكار پاكىاش را ، يعنى نفس بشر كه خلق شده است ، اين الهام هم به او داده شده ، زشت را خودش مىفهمد ، پاكى و تقوا را هم مىفهمد ، اين ديگر دليل نمىخواهد ، تجربه نمىخواهد ، معلم هم نمىخواهد ، بدون معلم و بدون تجربه اين را مىفهمد .\r\nالآن يك حديثى يادم آمد كه چون حديث خيلى خوبى است ، برايتان عرض مىكنم . در ذيل آيهء  « وَ مِنْهُمْ أُمِّيُّونَ لا يَعْلَمُونَ الْكِتابَ إِلَّا أَمانِيَّ »  ( 1 ) كه از عوام و امّيّيون يهود انتقاد شده است ، شخصى از امام صادق ( عليه السلام ) سؤال كرد كه آخر اينها چه تقصيرى دارند ؟ اينها عوامند ، هر تقصيرى كه هست ، به گردن علماى آنهاست . چرا قرآن حتى عوام الناس آنها را هم مورد عتاب قرار مىدهد ؟ يك حديث خيلى مفصلى است كه در يك سخنرانى كه در انجمن ماهانهء دينى تحت عنوان « اجتهاد در اسلام » كردم هست و در بحثى دربارهء مرجعيت هم عين همان تكرار شده است . من حديث را مفصل در آنجا نقل كردم ، بازهم همهء حديث نيست . امام بعد از آنكه شرح مفصلى در آنجا مىدهد كه تقليد و تبعيت مردم عوام از علما دو نوع است : يك نوع ، نوع لازمى است و يك نوع نوعى است كه جايز نيست ، مىفرمايد : بله ، عوام هم مقصرند . چرا عوام مقصرند ؟ فرمود : براى اينكه عوام مىديدند كه اين علما به آنچه خودشان مىگويند عمل نمىكنند :  « وَ أَخْذِهِمُ الرِّبَوا »  ( 2 ) ،  « وَ أَكْلِهِمُ السُّحْتَ »  ( 3 ) مىديدند خودشان از يك طرف مىگويند در كتاب آسمانى ربا حرام است ، اما مىخورند ، رشوه حرام است ، ولى مىخورند . بعد فرمود : « وَ قَدِ اضْطُرّوا بِمَعارِفِ قُلُوبِهِمْ . . . » مضمونش اين است كه اضطرارا همهء افراد بشر روى معرفتى كه در قلبشان قرار داده شده ، اين را مىفهمند كه اگر يك آدمى به كار خوبى دعوت كرد و خودش عمل نكرد ، نبايد از او پيروى كرد .\r\nتقصير عوام اينجاست كه از آن الهام الهى خودش پيروى نمىكند ، از آن قضاوت اولى وجدانى خودش پيروى نمىكند . همه چيز را كه نبايد در مدرسه به آدم ياد داده باشند . همه چيز را كه نبايد آدم اول يك بار تجربه كرده باشد بعد آموخته باشد ، كه بگوييد بايد يك دور تجربه كند ، بعد بياموزد . نه ، همين خودش كافى است ، همين‌كه شما ديديد عالم و رهبر به يك چيز دعوت مىكند ولى خودش بر خلاف آن عمل\r\n\r\n\r\n\r\n\r\n","description":"","footnote":"\r\n( 1 ) . بقره / 78 .\r\n( 2 ) . نساء / 161 .\r\n( 3 ) . مائده / 63 .\r\n","page_name":" 136 ","page_number":136},
  {"content":"\r\n\r\nمىكند ، وجدان شما حكم مىكند كه از او نبايد پيروى كنيد . اگر از او پيروى كنيد ، در نزد خدا مقصر و مسئول هستيد . آنجا امام به قضاوتهاى اولى وجدانى و به الهاماتى كه هر كسى دارد استناد كرد .\r\nقرآن كريم تعبير ديگرى دارد ، مىفرمايد :    « لا أُقْسِمُ بِيَوْمِ الْقِيامَةِ وَ لا أُقْسِمُ بِالنَّفْسِ اللَّوَّامَةِ »    ( 1 ) بگو من قسم به روز قيامت نمىخورم ، نه قسم به روز قيامت . اين « نه قسم به روز قيامت » يعنى ديگر نزديك است كه من قسم بخورم . مثل اينكه بگوييم : نه به جان شما ، به جان خودم . اين « نه به جان شما » يعنى الآن مىخواهم قسم بخورم . حالا بعضيها هم گفته‌اند نه ، مطلب اين جور نيست [ بلكه خداوند مىفرمايد 
  ] قسم مىخورم به روز قيامت . حالا بحث ما در اين زمينه نيست . نه قسم به روز قيامت و نه قسم به نفس ملامتگر . قيامت و نفس ملامتگر پشت سر همديگر ذكر شده است . قيامت يوم الحساب است ، روز محاكمه است ، روزى است كه به خوبيها و بديها رسيدگى مىشود ، ولى خدا و عالم بزرگ است كه اعمال انسان را در مقياس خوب و بد مىگذارد و خوب و بد را به انسان مىنماياند . نفس ملامتگر نفسى است كه خود انسان را ملامت مىكند . خداوند يك قيامتى ، يك ميزانى ، يك ترازوى حسابى در وجدان و در دل و نفس خود انسان قرار داده ، به طورى كه همان كسى كه كار بد مىكند ، بعد كه خلوت مىشود ، خودش دربارهء آن كار بد مىانديشد ، خودش خودش را ملامت مىكند ، يعنى خودش يك ميزان حسابى ، ميزان محاكمه‌اى تشكيل مىدهد . اين كسى كه خودش را ملامت مىكند ، تا خودش نتواند دربارهء خودش قضاوت كند ، مىتواند ملامت كند ؟ نه ، خودش دربارهء خودش قضاوت مىكند و دربارهء خودش حكم صادر مىكند ، خودش را محكوم مىكند ، بعد از محكوميت است كه ملامت مىكند . اين قضاوت همان قضاوت وجدانى است .\r\nخداوند در نفس انسان اين حكم و قضاوت و الهام را آفريده است كه همان .\r\nجنايتكار هم هر كارش بكنند ، آخر خودش مىفهمد جنايت مىكند و خودش را ملامت مىكند ، و تجارب نشان داده است كه جنايتكارها آخر دچار بيماريهاى روانى ، روحى ، عصبى مىشوند . علتش چيست ؟ علتش اين است كه جنايتكار هر كار بكند ، آخرش نمىتواند وجدان خودش را از ميان ببرد ، هميشه از داخل وجدان ضربه مىبيند ،\r\n\r\n\r\n\r\n\r\n","description":"","footnote":"\r\n( 1 ) . قيامت / 1 و 2 .\r\n","page_name":" 137 ","page_number":137},
  {"content":"\r\n\r\nملامت مىبيند .\r\nمردى است در زمان معاويه به نام « بسر بن ارطاة » كه مرد بسيار جانىاى بود .\r\nمعاويه او را براى ارعاب رعيتهاى امير المؤمنين فرستاد . گفت به هر جا رسيدى از هيچ كار مضايقه نكن . او هم دستور معاويه را به حد اعلى به كار بست و حتى گاهى اگر بچهء صغير هم گير مىآورد سر مىبريد ، كما اينكه دو بچه از عبيد الله بن عباس را كه حاكم يمن بود ، جلوى مادرشان سر بريد . بعد كم كم همين آدم ديوانه شد . مىگويند خلبان هيروشيما الآن در دار المجانين است . با اينكه چقدر از اين آدم استقبال كردند و مدال دادند ، بعدها خودش به فكر فرو رفت ، ديد كار زشتى كرده است . ديگر هر كارى كردند نتوانستند وجدان اين آدم را راضى كنند . اين ، الهامات اخلاقى است .\r\nدو سه نوع هدايت ديگر هم در انسان داريم كه جلسهء آينده مىگويم . يكى مسألهء هدايت حدس براى علماست . اين يك مطلبى است كه آيا به علما ( علما كه مىگويم مقصودم تنها علماى مذهبى نيست ، مقصودم مبتكرين و مكتشفين و مخترعين نيز هست ) الهام مىشود ، وحى مىشود يا نه ؟ آيا پيشرفت علم معلول دو عامل است : يكى عامل تجربه و آزمايش و ديگرى تفكر عادى منطقى ، تفكر رياضى ، صغرى و كبرى چيدن و نتيجه به دست آوردن ، يا علم مولود الهام هم هست ؟ در اينجا من نظريهء قديم و جديد را عرض خواهم كرد كه بو على چه گفته است ، غزالى چه گفته است ، و در اين زمانهاى اخير خودمان علما در اين زمينه چه گفته‌اند ، كه اين نوع ديگرى از الهام و هدايت در بشر است .\r\n\r\n","description":"","footnote":"","page_name":" 138 ","page_number":138},
  {"content":"\r\n\r\n\r\nراه هدايت موجودات 3\r\n\r\nعلم اشراقى\r\nدر مسألهء هدايت ، يكى دو موضوع باقى مانده است كه بايد صحبت كنيم . در جلسهء پيش فقط به يكى از آنها اشاره‌اى كرديم . يكى از آن موضوعات ، علم اشراقى است . اين مسأله مطرح است كه تمام علومى كه به بشر رسيده است ( همين علوم بشرى ، نه علومى كه ما رسما به عنوان وحى و الهام پذيرفته‌ايم يعنى كتابهاى آسمانى ، به اينها ما كارى نداريم ، [ بلكه 
  ] مجموع معلوماتى كه بشر خودش كسب كرده است ) آيا مبدأ و منشأ آنها فقط و فقط تفكر ( تفكر استدلالى و يا تفكر تجربى ) است ، يا كم و بيش عامل ديگرى هم در اين علوم دخالت دارد ؟ در ابتدا اين طور به نظر مىرسد كه اگر بگويند اينهمه معلوماتى كه امروز بشر در رشته‌هاى مختلف دارد چيست ، مىگوييم واضح است ، يا از روى تجارب به دست آورده است - تدريجا تجربه و آزمايش كرده ، يك چيزهايى به دستش آمده است - و يا از راه فكر و استدلال به دست آورده است . فكر و استدلال يعنى اينكه از مقدمات معلومى كه قبلا داشته ، يك نتيجهء مجهولى را به دست آورده است ، مثل طرز استدلالى كه معمولا در رياضيات انجام مىدهند . اگر منشأ معلومات بشر فقط همين دو راه باشد ، به اصطلاح فلسفى بايد بگوييم در پيدايش علوم جز علت فاعلى چيز ديگرى دخالت نداشته است ، زيرا وقتى ما يك چيز را تجربه مىكنيم ، آن تجربه خودش عليت دارد\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nبراى اينكه در ذهن ما يك صورت خاصى منعكس بشود ، يعنى ما علم خودمان را از آن موضوع تجربهء خودمان فراگرفته‌ايم ، او علت فاعلى و ذهن ما معلول است .\r\nاستدلالهاى بشر هم همين طور است ، آن هم يك ميزان علت و معلول ساده است .\r\n\r\n« حد وسط » در استدلال منطقى\r\nمنطقيين از قديم يك حرفى داشته‌اند و حرف خوبى هم بوده است ، مىگويند در استدلالها سه عنصر دخالت دارد : عنصر اصغر و اكبر و حد وسط . مثلا در اين مثال :\r\n« سقراط انسان است و هر انسانى فانى شونده است ، پس سقراط فانى شونده است » يك انسان داريم ، يك فانى شونده . هدف ما اين است كه بفهميم آيا سقراط فانى شونده است يا نيست . اينجا يك حد وسط هست يعنى واسطه در كار است كه تكرار هم مىشود . مىگوييم : سقراط انسان است و هر انسانى فانى شونده است ، پس سقراط فانى شونده است . اين حد وسط ، رابط ميان اصغر و اكبر است . اگر اين رابط نمىبود ، ما نمىتوانستيم بفهميم سقراط فانى شونده است ، ولى اين رابط كه پيدا شد ، اين [ نتيجه 
  ] كشف مىشود ، يعنى اين دو [ مقدمه 
  ] با يكديگر ارتباط پيدا مىكنند .\r\nمثال مىزنم . مثال خيلى قديمى است و من در اين كتابهاى روان‌شناسى جديد اين مثال را ديده‌ام . كسى كه در يك طرف جويى قرار گرفته است و مىخواهد برود به آن طرف جوى بدون اينكه كفش و جورابهايش را از پايش بكند و برود توى آب ، مىبيند نمىتواند از اين طرف جوى بپرد به آن طرف جوى ، مىگويد چه كار بايد كرد ؟\r\nدنبال يك رابط مىگردد . مىگردد يك چيزى پيدا كند . مىرود يك قلوه سنگى از يك گوشه‌اى پيدا مىكند ، قلوه سنگ را مىاندازد وسط آب ، بعد خيز مىگيرد ، مىپرد روى قلوه سنگ و از روى قلوه سنگ مىپرد آن طرف جوى آب . اين قلوه سنگ اينجا براى او رابط شده است و وسيله شده است براى اينكه بتواند از اين طرف به آن طرف بپرد . البته طرفداران صد در صد علوم تجربى يك بحثى دارند كه اساسا اين طور استدلال صحيح است يا صحيح نيست ؟ اين خودش مطلب ديگرى است كه ما فعلا نمىخواهيم وارد آن بحث بشويم . حالا چون مدعاى ما اين مطلب نيست ، به قول كسانى كه اين راه را قبول دارند - كه البته درست هم هست - [ استناد مىكنيم 
  ] .\r\nيك مثال سادهء ديگر هم عرض مىكنم : ممكن است شما يك گرفتارى داشته\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nباشيد كه آن گرفتارى به دست فلان كس كه داراى فلان مقام است حل شدنى است .\r\nيك پرونده‌اى براى شما درست كرده‌اند و دادستان كل آمده روى اين پرونده ادعانامه صادر كرده است . اين براى شما مشكلى شده است . شما فكر مىكنيد كه از چه راهى مىتوانيد اين دادستان را روشن كنيد ، ولى همين قدر مىدانيد كه خود شما - كه از نظر او متهم هستيد و هيچ سابقه نداريد - اصلا نمىتوانيد راه به او پيدا كنيد .\r\nشروع مىكنيد به فكر كردن تا يك راه حل پيدا كنيد . در اين بين يك رابط پيدا مىكنيد .\r\nيك وقت به نظرتان مىرسد آقاى الف با اين دادستان دوست است ، با شما هم دوست است . چون با شما دوست است ، پس اگر از او خواهش بكنيد خواهش شما را مىپذيرد .\r\nچون او با دادستان دوست است ، پس اگر از دادستان خواهشى بكند دادستان خواهش او را مىپذيرد . ذهن شما همين‌كه واسطه را پيدا كرد مىرود سراغ واسطه ، از اين شخص خواهش مىكند من چنين گرفتارىاى دارم و چنين چيزى هست و اين كار از شما ساخته است ، شما بلند شو برو ، و او مىرود ، مشكل را هم حل مىكند . اين را مىگويند واسطه . اين جور كاركردن‌ها براى ذهن انسان خيلى عادى است .\r\nدر تعريف « فكر » هم معمولا اين طور مىگويند : ترتيب دادن يك سلسله امورى كه براى ذهن معلوم است ، براى كشف يك مجهول . دو مقدمهء معلوم را انسان به كار مىبرد ولى آنها را ترتيب مىدهد ، تا ترتيب ندهد و به آنها نظم ندهد ، آن مجهول به دست نمىآيد . اگر دو مقدمهء معلوم از يكديگر جدا باشند ، انتقال ذهن به نتيجه ممكن نيست ولى وقتى كه به شكل مخصوصى اينها با يكديگر نظم پيدا كردند ، انتقال ذهن به نتيجه آسان است . نتيجه در واقع مولود دو مقدمه است و مثل اين است كه اين دو مقدمه با يكديگر آميزش مىكنند ، ازدواج مىكنند ، از ازدواج آنها آن نتيجه به دست مىآيد .\r\nاين خيلى ساده است . حاجى سبزوارى مىگويد : « الفكر حركة الى المبادى - و من مبادى الى المراد » فكر حركت ذهن است از مقصودش كه برايش مجهول است به سوى مقدمات ، همين‌كه مقدماتش را به دست آورد و ترتيب داد ، آن وقت از مقدمات حركت مىكند ، مىرود به سوى مقصود خودش و مقصودش را كشف مىكند .\r\n\r\n« الهام » عاملى ديگر در پيدايش معلومات\r\nآيا تمام علومى كه بشر به دست آورده است ، همه محصول مستقيم همين\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nتفكرهاى قياسى و يا تجربيات و استقراءهاى بشر است ؟ يا عامل ديگرى هم در پيدايش معلومات دخالت داشته است كه احيانا هر وقت انسان از راه تجارب و قياسات عاجز مىمانده است ، نمىتوانسته است به مقصود برسد و راه بر او بسته بوده است ، يك عشقى ، يك شوقى ، يك طلب فوق العاده‌اى هم داشته است ، يك وقت فكرى به صورت يك برق در ذهنش جهيده بدون اينكه آن برقى كه در ذهنش جهيده مسبوق به تجارب باشد و بدون اينكه آن طور قياس منطقى ارسطويى تشكيل داده باشد . آيا چنين چيزى وجود دارد يا وجود ندارد ؟ اگر چنين چيزى در دنيا وجود داشته باشد پس بايد قبول كنيم عامل ديگرى هم - كه نام آن عامل را « الهام » مىخواهيد بگذاريد ، « حدس » مىخواهيد بگذاريد ، « اشراق » مىخواهيد بگذاريد ، هر چه مىخواهيد بگذاريد - دخالت داشته است ، عاملى كه به آن عاملها شباهت هم ندارد ، يعنى معلول حوادث گذشته نيست ، نتيجهء مستقيم جريان قبلى نيست ، بلكه فقط ذهن انسان آمادگىاى پيدا كرده است براى اينكه القاء و الهامى به نفس او بشود ، ديگر غير از آن چيزى نيست .\r\nاين اصل فرضيه و مدعاست . آيا چنين چيزى وجود دارد يا ندارد ؟ قهرا اين را از خود علما بايد پرسيد ، از كسانى كه كارشان هميشه پژوهشهاى علمى بوده است .\r\nاين از مطالبى است كه علماى قديم قبول داشته‌اند و مورد قبول علماى جديد هم - كه كم و بيش ديده‌ايم و مطالعه كرده‌ايم - هست . اما از علماى قديم ، حالا ما نمىخواهيم شاهد بياوريم ولى در كلمات آنها اين مطلب زياد است . بو على سينا در كلمات خودش زياد اين حرف را دارد ، در شفا ، اشارات ، دانشنامهء علايى دارد و حتى او در تفسير اين آيهء قرآن :  « اللَّهُ نُورُ السَّماواتِ وَ الْأَرْضِ مَثَلُ نُورِهِ كَمِشْكاةٍ فِيها مِصْباحٌ الْمِصْباحُ فِي زُجاجَةٍ الزُّجاجَةُ كَأَنَّها كَوْكَبٌ دُرِّيٌّ يُوقَدُ مِنْ شَجَرَةٍ مُبارَكَةٍ زَيْتُونَةٍ لا شَرْقِيَّةٍ وَ لا غَرْبِيَّةٍ يَكادُ زَيْتُها يُضِيءُ وَ لَوْ لَمْ تَمْسَسْهُ نارٌ . . . »  ( 1 ) اين قسمت اخير :  « يَكادُ زَيْتُها يُضِيءُ وَ لَوْ لَمْ تَمْسَسْهُ نارٌ »  را حمل به اين موضوع مىكند . اين آيه از آيات خيلى مشكل قرآن است و قدر مسلّم اين است كه همين موضوع هدايت را بيان مىكند . از قديم مفسرين راجع به اين تمثيل قرآنى كه راجع به چيست ، بياناتى كرده‌اند و عدهء زيادى اين تمثيل را براى نفس انسانى از نظر استعداد هدايت‌گيرى دانسته‌اند . روغن بايد خوب روشن بشود ،\r\n\r\n\r\n\r\n\r\n","description":"","footnote":"\r\n( 1 ) . نور / 35 .\r\n","page_name":" 142 ","page_number":142},
  {"content":"\r\n\r\nفتيله‌اى باشد و روشن بشود تا نور بدهد . در آخر آيه مىفرمايد اين روغنى كه براى تمثيل ذكر شده چنان روغنى است كه بدون اينكه شراره‌اى ، آتشى از خارج به آن برسد خود به خود مىخواهد روشنايى بدهد . بعضى مفسرين مىگويند كه اين ، اشاره به يك عده از نفوس است كه آنها چنان آمادگى علم‌گيرى دارند كه بدون آنكه معلمى ، مقدماتى دخالت داشته باشد ، گاهى يك برقى در آنها پيدا مىشود .\r\n\r\n« الهام » از ديدگاه علماى جديد\r\nوقتى كه ما در كلمات علماى جديد اين حرف را ديديم ، بيشتر تعجب كرديم ، يعنى به اين حرف ايمان پيدا كرديم . اينشتين در مقدمهء كتاب خلاصهء فلسفى نظريهء اينشتين به اين مطلب تصريح مىكند كه تجارب مولّد فرضيات نيست ، بلكه اين فرضيات است كه تجارب را به دنبال خودش مىكشاند ، و تصريح مىكند كه فرضيه‌هاى بزرگ دنيا همانهايى است كه در يك حالتى يك مرتبه به ذهن دانشمند القاء و الهام شده است . او حتى تعبير الهام و اشراق مىكند ، يك مرتبه به ذهن دانشمند الهام شده ، بعد از الهام رفته روى آن تجربه كرده ، ديده درست است . اينشتين مىگويد عامل اصلى پيدايش نظريات ، آن الهاماتى است كه احيانا به دانشمندان مىشود . در كتاب انسان موجود ناشناخته كه كتاب بسيار محققانه‌اى است ، الكسيس كارل كه از دانشمندان طراز اول جهان شناخته شده است ، يك فصل علىحده‌اى تحت عنوان « اشراق و الهام » دارد كه من قسمتى از آن را اينجا نوشته‌ام و برايتان نقل مىكنم . مىگويد :\r\n« به يقين اكتشافات علمى ، تنها محصول و اثر فكر آدمى نيست . نوابغ علاوه بر مطالعه و درك قضايا از خصايص ديگرى چون اشراق و تصور خلّاقه برخوردارند .\r\nاشراق ، چيزهايى را كه بر ديگران پوشيده است مىبايد و روابط مجهول بين قضايايى را كه ظاهرا با هم ارتباطى ندارند مىبيند و وجود گنجينه‌هاى مجهول را به فراست درمىيابد و ( نوابغ ) بدون دليل و تحليل ، آنچه را كه دانستنش اهميت دارد مىدانند . . . دانشمندان را به دو دسته مىتوان تقسيم كرد : يكى منطقى و ديگرى اشراقى . . . علوم ترقى خود را مرهون اين دو دسته متفكر است . در علوم رياضى نيز كه اساس و پايهء كاملا منطقى دارد ، مع هذا اشراق سهم گرفته است . »\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nبعد عده‌اى را نام مىبرد ، مىگويد اينها رياضىدانان اشراقى هستند و عده‌اى ديگر را نام مىبرد ، مىگويد اينها رياضىدانان منطقى هستند . بعد چند جمله‌اى راجع به روشن‌بينى و تله‌پاتى صحبت مىكند . اين طور مىگويد :\r\n« وجود روشن‌بينى و تله‌پاتى نيز يكى از معلومات بلا واسطهء مشاهده است .\r\nروشن‌بينان بدون استفاده از اعضاى حسى خود افكار ديگران را درك مىكنند و حوادث كم و بيش دور را از لحاظ مكان و زمان مىبينند . »\r\nدر جلسه گذشته چون ما بالاشاره اين موضوع را صحبت كرده بوديم ، آقاى مهندس سحابى كه اينجا بودند معلوم شد كه روى همين زمينهء بالخصوص مطالعات زياد و يادداشتهايى دارند و ما از ايشان خواهش كرديم كه يادداشتهاى خودشان را بياورند . ما از رفقا هميشه خواهش كرده‌ايم كه در اين موضوعات كه صحبت مىشود ، هر كسى هر اندازه‌اى كه وقت دارد مطالعه داشته باشد و آن را ارائه كند تا همه استفاده كنند ، من خودم هم استفاده كنم . حالا من قسمتهايى از يادداشتهاى آقاى مهندس سحابى را برايتان مىخوانم . ايشان مىنويسند :\r\n« ژاك هادامار رياضىدان بزرگ فرانسوى مىگويد : وقتى ما به شرايط اكتشافات و اختراعات مىانديشيم محال است بتوانيم اثر ادراكات ناگهانى درونى را ناديده بگيريم . هر دانشمند محققى كم و بيش اين احساس را كرده است كه زندگى و مطالعات علمى او از يك رشته فعاليتهاى متناوب كه در عده‌اى از آنها اراده و شعور وى مؤثر بوده و بقيه حاصل يك سلسله الهامات درونى مىباشند ، تشكيل شده است . ( در واقع اينها مىخواهند بگويند كه اصلا نوابغ يعنى افرادى كه از اين قوهء درونى بهره‌مند هستند ، به آنها بيشتر اين جور الهامات آنى مىشود ) ( 1 ) . پوان كاره مىگويد : به كرّات براى من اتفاق افتاده است كه پس از آنكه يك رشته تحقيقات و تجسسات طولانى علمى را بدون حصول نتيجه رها كرده‌ام ، ناگهان در زمان استراحت يا به هنگام گردش ، بدون مقدمه و با كمال اطمينان فكرى ، برق‌آسا از خاطرم خطور كرده و راه حل مطلب را به دستم داده است . ( پوان كاره در نبوغ شخصى خيلى معروف است . ) ( 2 ) »\r\nبو على در آخر دانشنامهء علايى وقتى راجع به همين قوهء حدس و الهام بحث\r\n\r\n\r\n\r\n\r\n","description":"","footnote":"\r\n( 1 ) و 2 . جملهء داخل پرانتز از استاد است .\r\n","page_name":" 144 ","page_number":144},
  {"content":"\r\n\r\nمىكند و مىگويد افراد تفاوت دارند و بعضى افراد فوق تازگى دارند ، از خودش نام نمىبرد ولى از جاى ديگر معلوم مىشود كه خودش منظور است . مىگويد من افرادى را سراغ دارم كه اساسا حالتشان اين است كه بدون اينكه احتياج به مطالعهء زياد داشته باشند ، مطالب در ذهنشان مىآيد ، اول مطلب در ذهنش مىآيد ، بعد مراجعه مىكند به كتابها ، مىبيند آنچه كه در كتابهاست قبلا در ذهن او آمده است ، به طورى كه در هجده سالگى از تمام علوم و فنون عصر خودش آگاه است . و در جاى ديگر گفته است كه من تا هجده سالگى هر چه مىخواستم ياد بگيرم ياد گرفته‌ام . به هر حال در آنجا تصريح مىكند كه من اين حالت را در خودم كاملا يافتم . در بحث « نبوّت » هم كه وارد مىشود مىگويد حقيقت نبوت كه يك قوهء قدسيه‌اى است - كه ما مىگوييم الهام مىگيرد - همين نيروست ، منتها با تفاوت شدت و ضعف . اين نيرو در افراد عادى حتى در نوابغ به صورت يك چراغ است مثل يك لامپ 25 شمعى يا 100 شمعى ، و آنچه در پيغمبر و نبى ( آن كه سراسر وجودش را وحى و الهام گرفته است ) هست مثل يك نور خورشيد يا فلان ستارهء ديگر است .\r\n« آقاى ژاك هادامار مىگويد : خود من در جستجوى مطلبى مدتها كوشش و مطالعه مىكردم و به نتيجه‌اى نمىرسيدم ولى يك روز در حالى كه ابدا به آن موضوع نمىانديشيدم ، دفعتا با يك توجه آنى كه بر اثر گردش چرخهاى اتومبيل در ذهنم حاصل شد ، آن را به طور دقيق يافتم و نكتهء جالب توجه آنكه اين راه حل به كلى از مسيرى كه در آن مطالعهء خود را ادامه داده بودم خارج بود . چون شرايط اختراع و اكتشاف در رياضيات تابع شرايط عمومى اختراع و اكتشاف است ، اين اتفاقات تنها براى رياضىدانان نبوده است . لاژوين فيزيكدان مشهور فرانسوى كاملا مسبوق و متوجه به اين موضوع بوده است چنان كه به كن و الرى مىگويد : شما مىگوييد در بعضى لحظات احساس مىكنيد كه چيزى درونى شما را رهبرى مىكند . اين لحظات در تجربيات شخصى من به طور مستمر پيش مىآيد .\r\nژوليو كورى به خود من اظهار داشت : به من الهامات ناگهانى بسيارى شده است كه در هر موقع سهلترين وسيله را براى آزمايش يك فنومن با اطمينان به اينكه آن متد بهترين طريقهء ممكن بوده است ، در اختيار من گذاشته . مخصوصا اين احساس را در دو موقع به خوبى به ياد دارم كه يكى از آنها به هنگام آزمايش انفجار اتم اورانيوم پيش آمده است . پوان كاره مىگويد : اختراع عبارت است از اجتناب از يك عده تركيبات و سنتزهاى ذهنى بىفايده ، يعنى تميّز و انتخاب . اين عمل تميز و انتخاب كه\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nبدون آن اختراعى صورت نخواهد گرفت ، بايستى كاملا در عالم شعور باطنى و ناخودآگاهى انجام گيرد ، زيرا كه شعور يا ضمير به خود ما آن را مجملا دريافت مىكند و تشخيص و تميز آن را بايستى بر عهدهء ضمير نابه خود دانست ، چون‌كه در اين عمل انتخاب ، قوهء ادراك و ذوق و تميز لازم است و اينها از مختصات ضمير نابه خود مىباشند ، و بالعكس موقعى كه احتياج به قواعد و قوانين عادى و موجود جهت شرح و بيان آن مدركات باطنى پيدا مىكنيم ، آن وقت است كه ضمير به خود و شعور ما دخالت مىكند . »\r\nبه هر حال اين موضوع كه موضوع « اشراق و الهام » است ، خودش يك بحثى است . لا بد شنيده‌ايد كه از قديم الايام مىگويند در ميان فلاسفه هم دو مكتب وجود داشته است : مكتب « مشّاء » و مكتب « اشراق » . اينها از نظر لغت در مقابل همديگر نيستند . ارسطو و افلاطون با يكديگر اختلاف مشرب داشتند . ارسطو بيشتر متكى بود به تجسّس ، همين تجسّسات علمى يا قياسى يا تجربى ، و افلاطون بيشتر روى همين الهامات و اشراقات تكيه داشت و مىگفت ذهن و نفس را بايد تربيت كرد و آمادهء اين جور اشراقات و الهامات نمود . روى همين حساب به آنها مىگويند « اشراقى » ها .\r\nارسطو رسمش اين بوده كه در حالى كه راه مىرفته تعليماتش را مىداده است ، [ لذا به پيروان او 
  ] مىگويند « مشّائين » يعنى راه روندگان .\r\n\r\n« الهام » در عالم اسلام\r\nدر عالم اسلام هم همين دو روش وجود داشته است . غير از فلاسفهء اشراقى ، عرفا شديدا دنبال اين راه مىروند و آن را تأييد مىكنند . ما حالا به حرف آنها كار نداريم . مىخواهيم ببينيم آيا در قرآن و حديث مطلبى در اين زمينه‌ها هست كه ممكن است كسى علمى داشته باشد كه آن علم ، علم اشراقى باشد نه علم كسبى و تجسّسى ؟\r\nيك اصطلاحى اخيرا شايع شده است ، مىگويند « علم لدنّى » . « علم لدنّى » يعنى چه ؟\r\nكلمهء « لدنّى » يعنى چه ؟ اين اصطلاح از آن آيهء قرآن كه در داستان موسى و عبد صالح است [ گرفته شده است 
  ] . در آنجا دارد موسى با رفيق خودش كه راه افتادند بروند\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nدنبال آن عبد صالح ،  « فَوَجَدا عَبْداً مِنْ عِبادِنا آتَيْناهُ رَحْمَةً مِنْ عِنْدِنا وَ عَلَّمْناهُ مِنْ لَدُنَّا عِلْماً »  ( 1 ) بنده‌اى از بندگان ما را يافتند كه ما از نزد خودمان به او علم آموخته بوديم ، يعنى علمى كه داشت علمى بود كه از ما گرفته بود . از اين كلمهء « لدنّا » بعدها اصطلاح علم لدنّى پيش آمده است . علم لدنّى يعنى علمى كه منشأش تجسّسات ظاهرى بشرى يا قياسات و استدلالات و آزمايشها نباشد ، فقط خداوند افاضه كرده باشد .\r\nحديثى از پيغمبر اكرم ( ص ) هست كه مىفرمايد : « من اخلص للّه اربعين صباحا جرت ينابيع الحكمة من قلبه على لسانه » ( 2 ) اگر كسى چهل صباح اخلاص بورزد ، مخلص بشود براى خدا ، يعنى تمام هواهاى نفسانى و محرّكات و بواعث نفسانى را از خودش دور كند ، به طورى كه چهل شبانه روز مصداق قول ابراهيم باشد :  « إِنَّ صَلاتِي وَ نُسُكِي وَ مَحْيايَ وَ مَماتِي لِلَّهِ رَبِّ الْعالَمِينَ »  ( 3 ) ، حركت كند براى خدا ، ساكن شود براى خدا ، حرف بزند براى خدا ، بخوابد براى خدا ، غذا بخورد براى خدا ، تمام حركات و سكناتش جنبهء الهى پيدا كند « جرت ينابيع الحكمة من قلبه على لسانه » چشمه‌هايى از حكمت از دلش بر زبانش جارى مىشوند ، جوششى از باطنش به ظاهرش پيدا مىشود .\r\nامير المؤمنين ( عليه السلام ) در نهج البلاغه ، آنجا كه مىفرمايد : كميل ! مردم بر سه قسم هستند : عالم ربّانى ، متعلّم ، همچ رعاع ، بعد شكايت مىكند كه : من پيدا نمىكنم افراد صالح و لايقى كه هم اخلاقا صالح باشند هم استعدادا ، كه من آنچه مىدانم به آنها بگويم . بعد مىفرمايد : « كذلك يموت العلم بموت حامليه » اين طور است كه علم مىميرد ، حامل علم كه مرد و نبود ، ديگر علم مرده است .\r\nدر آخر مىگويد : بله ، در عين حال هيچ وقت زمين خالى نمىماند : « اللّهمّ بلى ، لا تخلوا الارض من قائم للّه بحجّة : امّا ظاهرا مشهورا و امّا خائفا مغمورا » تا آنجا كه مىفرمايد : « هجم بهم العلم على حقيقة البصيرة و باشروا روح اليقين و استلانوا ما استوعره المترفون و انسوا بما استوحش منه الجاهلون » ( 4 ) اينها افرادى هستند كه علم به آنها هجوم آورده است ، علم به سوى آنها آمده و آن حقيقت بصيرت و بينش را پيدا كرده‌اند .\r\n\r\n\r\n\r\n\r\n","description":"","footnote":"\r\n( 1 ) . كهف / 65 .\r\n( 2 ) . بحار الانوار ، ج 70 / ص 242 ، با اندكى اختلاف .\r\n( 3 ) . انعام / 162 .\r\n( 4 ) . نهج البلاغه ، حكمت 147 .\r\n","page_name":" 147 ","page_number":147},
  {"content":"\r\n\r\nدر آثار دينى و مذهبى راجع به علم اشراقى و الهامى زياد داريم و مخصوصا [ دربارهء 
  ] رابطهء آن با پاكى نفس انسان كه هر اندازه نفس انسان پاكتر باشد ، بهرهء بيشترى از اين طور الهامات و اشراقات مىتواند داشته باشد .\r\nبه هر حال خواستيم عرض كنيم كه اين مطلب نه تنها يك حرفى است كه فلاسفه و علماى قديم و جديد زده‌اند ، بلكه مورد تأييد اسلام هم هست ، اسلام هم قبول دارد كه پاره‌اى از علمها هست كه الهامات و اشراقات است .\r\n\r\nرؤيا و خواب ديدن\r\nموضوع ديگرى كه خواستيم طرح كنيم مسأله رؤيا و خواب ديدن است كه جزء مسائل مهم دنياست . حتّى خود خوابيدن هم موضوع مهمى است ، هنوز كسى نمىتواند صد در صد علل خوابيدن را تشريح كند كه چيست ، و عده‌اى از روان‌شناسان براى « خوابيدن » گذشته از علت جسمانى ، علت روانى ذكر كرده‌اند .\r\nحالا ما با خوابيدن كارى نداريم ، موضوع عمده خواب ديدن است . در اخبار ما هم وارد شده است كه خداوند خواب ديدن را در بشر براى اين قرار داده است كه آيتى از آيات الهى باشد . راجع به خواب ديدن نظريات مختلفى هست .\r\nيك نظريه اين است كه اصلا خواب ديدن چيزى نيست كه قابل توجه باشد .\r\nانسان در عالم بيدارى فكر و شعورش منظم كار مىكند ، در عالم خواب نامنظم و پرت‌وپلا و پراكنده ، يك سلسله تخيلات بىمنطق بىمنطق ، بىاساس بىاساس كه اصلا شايستهء فكر كردن و مطالعه نيست ، در عالم خواب براى آدم پيدا مىشود . مىگويند تمام رؤياها اين طور است . اين نظريه قطعا باطل است . خواب ديدن ، حتى همان خواب ديدن‌هايى كه ما آنها را پرت‌وپلا مىدانيم و واقعا از يك نظر هم پرت‌وپلا هست ، آن طور پرت پرت‌وپلايى كه كسى خيال كند بىحساب بىحساب است نيست ، نظمى دارد ، منطقى دارد .\r\nبعدها علما [ به اين نتيجه 
  ] رسيده‌اند كه همهء خواب ديدن‌ها منطق دارد ، منتها دربارهء منطق خواب ديدن باز دو نظريه است : بعضى مىگويند منطق خواب ديدن فقط سوابق روحى و جسمى خود انسان است . آن سوابق روحى يا سوابق جسمانى انسان است كه خواب ديدن را ايجاد مىكند . بىجهت نمىشود كه آدم همين جور خواب\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nببيند . نظريهء ديگرى هست كه خواب ديدن اقسامى دارد : ممكن است وابستگى به حالات بدنى انسان داشته باشد ، ممكن است وابستگى به حالات روانى انسان داشته باشد ، ممكن است به هيچ‌يك از اينها وابستگى نداشته باشد - كه اينها خوابهاى نادر الوجود است - و احيانا در آن ، جنبهء اشراق و الهام باشد .\r\n\r\nارزش درمانى خارج كردن خاطرات گذشته\r\nتاكنون چند مسأله راجع به خواب روشن شده است . مخصوصا در اين قرون اخير روان‌شناس‌ها و روانكاوها از اين نظر به خواب خيلى اهميت مىدهند و اصلا مسائل روحى يك شكل خاصى پيدا كرده است . در اواخر قرن نوزدهم و اوايل قرن بيستم - اين طور كه در كتابها نوشته‌اند - علما براى بيماريهاى عصبى به موضوعى پى برده‌اند و آن موضوع « ارزش درمانى خارج كردن خاطرات گذشته » است ، يعنى دريافته‌اند كه يك بيمار عصبى اگر خاطرات ناخوشايندى در گذشته داشته است ، وقتى اين خاطرات حبس‌شدهء ناخوشايند خودش را ابراز مىكند و در واقع مثل اين است كه خارج مىكند ، گويى يك عده شيطان در باطن او محبوس بوده‌اند و اينها آزاد شده‌اند ، و اصلا بيمارى و عوارض آن تسكين پيدا مىكند و احيانا از ميان مىرود . اينجا بود كه به اين موضوع پى بردند ، گواينكه اين مطلب - البته اين را من نمىگويم ، مكرر در كتابها نوشته‌اند - در تاريخ گذشته هم بىسابقه نيست . چون خيلى از مطلبها هست كه مىگوييم فقط در قرن نوزدهم يا در قرن بيستم يا در قرن هجدهم كشف شد ، گويى ديگر تا آن روز بشر از اين مطلب چيزى نمىدانست ، در صورتى كه اگر به اين دقت نبوده است ، ولى در عين حال بوده است . كتابهاى تاريخ پر است از اين طور معالجات كه امثال بو على سينا كرده‌اند .\r\nداستان معروفى است كه در چهار مقالهء عروضى آمده ، داستان آن بيمار روحى كه مولوى هم آن را در مثنوى آورده است ، البته او شرح عرفانى به مطلب داده ، اسم طبيب غيبى آورده است . [ داستان اين است 
  ] :\r\nبو على سينا از سلطان محمود فرار كرده بود ، مخفى هم بود و خودش را معرفى نمىكرد ، آمده بود در گرگان كه مقرّ قابوس و شمگير بود . در آنجا مخفيانه به صورت يك آدم گمنامى مطبى باز كرده بود . ولى كم كم معالجاتش او را معروف و مشهور كرد .\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nهمين قدر مشهور شد كه يك جوانى پيدا شده كه خيلى خوب معالجه مىكند .\r\nخواهرزادهء قابوس بيمار مىشود و تمام اطباى درجهء اول آن وقت مىآيند و از معالجهء بيمارى او عاجز مىمانند . آخر كار يك كسى مىگويد يك طبيب جوانى آمده است ، او را حاضر كنيد . او را حاضر مىكنند . وقتى بو على مطالعه مىكند ، احساس مىكند كه اين بيمارى جسمانى او ناشى از يك حالت روانى و روحى است ، اين را حدس مىزند . دستور مىدهد كه اتاق را خلوت كنند و يك كسى كه شهر را بلد باشد بيايد .\r\nبو على نبض بيمار را در دست مىگيرد و اسم مناطق را مىبرد ، بعد اسم شهرها را مىبرد تا به اسم اين شهر مىرسد ، مىبيند نبضش تكان مىخورد و يك حالت غير عادى پيدا مىكند . بعد مىگويد در اين شهر محله‌ها را بشمريد . محله‌ها را مىشمارند ، به نام يك محله كه مىرسند ، نبضش بيشتر تكان مىخورد ، تا به خانه‌ها و تا به يك شخص مىرسد ، مىفهمد كه او عاشق است و بعد ، از همان [ راه 
  ] معالجه‌اش مىكند .\r\nداستانها در اينجا زياد است .\r\nبه هر حال اين موضوع را در باب مسائل روحى كشف كرده و فهميده‌اند كه درمانهاى مادى و جسمانى صد در صد نمىتواند براى اين طور بيماريها مفيد باشد ، و احيانا بعضى از بيماريهاست كه بدون اينكه هيچ ضايعه‌اى در عضو و اعصاب پيدا شود ، بيمارى رخ مىدهد . حتى مىگويند خود بيمارى تدبيرى است از شعور باطن ، حقّه‌اى است كه شعور باطن مىزند ، چطور ؟ انسان دچار يك ناراحتى و يك غصه و اندوه عجيب مىشود كه او را دارد خرد مىكند و اگر اين غصه بماند او از ميان مىرود .\r\nيك وقت او مجنون و ديوانه مىشود . بعد كه ديوانه شد ، راحت مىشود . چرا راحت مىشود ؟ چون آنچه كه او را آزار مىداد ، در عالم جنون آن را آماده شده مىبيند ، مثلا عاشق يك كسى بوده كه به او نرسيده است ، بعد كه جنون پيدا مىكند ، هميشه در عالم خيالش به آن معشوق و محبوب خودش مىرسد ، راحت مىشود . يا مثلا كسى از [ نزديكانش 
  ] مرده است ، بعد در عالم جنون هميشه با او محشور است . و مىگويند اين يك تدبيرى است از روان ناخودآگاه براى نجات دادن اين آدم كه ممكن است بدون اينكه هيچ ضايعهء عصبى و مغزى در او پيدا شده باشد ، اين جنون براى او رخ داده باشد .\r\n\r\n","description":"","footnote":"","page_name":" 150 ","page_number":150},
  {"content":"\r\n\r\n\r\nضمير خودآگاه و ناخودآگاه\r\nاين تحقيقات بالأخره دانشمندان را تا آنجا رساند كه كشف كردند كه اصلا انسان داراى دو ضمير است : ضمير ظاهر و ضمير باطن ، يا ضمير خودآگاه و ضمير ناخودآگاه . اينجا بود كه راه مسألهء تعبير رؤيا هم به شكل علمى كشف شد . همين‌كه شعور باطن كشف شد ، گفتند كه راه تعبير رؤيا هم كشف شد ، چون شعور باطن يك جريانها و فعاليتهايى دارد ، از جمله فعاليتهايش اين است كه هم در بيدارى ، هم در خواب قدرت دارد كه به شكل ديگرى ظاهر شود و تجلّى كند . هر چه كه انسان - به قول اين اشخاص - در عالم رؤيا مىبيند ، تجلّيات همان تمايلاتى است كه مكتوم و مخفى و رانده شده در شعور باطن است ، همانهاست كه مىآيند به شكل ديگرى ظاهر مىشوند . پس خواب منطقى دارد و منطقش را كسى مىداند كه شعور باطن اين آدم را كشف كند و رابطهء احساسات مخفى در شعور باطنش را با اين تجلّياتى كه در خواب پيدا مىشود به دست آورد . بر اساس اين نظريه خواب هيچ جنبهء الهامى ندارد .\r\nاما عده‌اى پيدا شدند گفتند كه اين حرف راجع به قسمت عمده‌اى از خوابها درست است ، اما در ميان خوابها و رؤياها خوابها و رؤياهايى هست كه اصلا با اين حرفها قابل توجيه نيست . خوابهايى هست كه بيشتر قابل توجيه است . مثلا خيلى واضح است ، يك آدمى كه خيلى گرسنه است ، وقتى كه بخوابد غذا خواب مىبيند ، همان كه مىگويند « شتر در خواب بيند پنبه دانه » . يك آدم تشنه اگر خيلى تشنه باشد ، در عالم خواب هميشه آب صاف و زلال مىبيند . يك مرد جوانى كه محروم از زن است ، در عالم رؤيا هميشه زن و هماغوش شدن با زن را خواب مىبيند . هر كسى از نظر بدنى دچار هر احتياجى هست ، مسلّم آن احتياج ، همان مطلوب و آرزوى او را به خواب مىآورد . اين يك قسمت كه مربوط به بدن است .\r\nراجع به اين قسمت الآن قصه‌اى يادم آمد : در اين كتابهاى خودمان نوشته‌اند كه يك كسى آمد پيش « مجلسى » اول يعنى پدر اين مجلسى [ علّامه محمد باقر مجلسى 
  ] و گفت : ديشب يك خواب وحشتناكى ديدم . گفت : چه ديدى ؟ گفت : خواب ديدم يك شير سفيدى كه يك مار سياهى هم به گردن او آويخته بود ، به من حمله كرد . تعبيرش چيست ؟ گفت : اول بگو ديشب چه خوردى ؟ گفت : ديشب كشك خوردم . گفت : بالاى\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nكشك چه خوردى ؟ گفت : رب انار . گفت : آن شير سفيد همان كشك است و آن مار سياه هم كه به گردنش آويخته ، همان رب انار است كه خوردى . چون او اين غذا را خورده بود ، از يك طرف سفيدى كشك و سياهى رب انار در چشمش بوده ، از طرفى هم اين دو مثل اينكه يك فعل و انفعال ناراحت كننده‌اى در معدهء او ايجاد كرده و اعصابش را تحريك كرده بود ، [ در نتيجه 
  ] يك چنين خوابى ديده بود . خوب ، اين چيزها خيلى زياد است .\r\n\r\nرؤيا ، تجلّى اسرار مكتوم\r\nولى بعضى از خوابها تعبير امور مكتومى است كه انسان در نفس خودش [ دارد 
  ] ، وقتى بيدار مىشود چيزى يادش مىافتد كه تعجب مىكند ، خودش نمىداند كه آن اسرار مكتومى كه دارد به اين شكل تجلى كرده‌اند . گاهى خودش هم به آن سر واقف است ، و گاهى آن قدر در شعور باطن مخفى است كه خودش هم از آن ناآگاه است . در اين جهت هم چند قضيه هست كه از « ابن سيرين » معروف نقل مىكنند ، كه معلوم مىشود اين آدم - كه تعبير خواب را بلد بوده است - حتى تعبيرى را هم كه به اصطلاح امروز « تعبير علمى » مىگويند ، بلد بوده ، يعنى نه اينكه از روى قواعد علمى بلكه روى ذوق شخصى گاهى خوابها را تعبيرى كه امروز « تعبير علمى » مىگويند مىكرده است .\r\nمثلا نوشته‌اند كه يك نفر آمد گفت : من در عالم رؤيا ديدم كه تخم مرغ‌هاى پخته را پوست مىكنم ، زرده‌اش را دور مىاندازم ، سفيده‌اش را مىخورم ، تعبير اين چيست ؟ گفت : خودت اين خواب را ديده‌اى ؟ گفت : خودم خواب ديده‌ام . به اشخاصى كه آنجا بودند گفت : اين كفن دزدى كه مىگويند اخيرا پيدا شده ، همين شخص است . اين همان تعبير تحليلى علمى است ، اين مربوط به آينده نيست ، خواب الهامى نيست ، چون در سرّ [ ضمير 
  ] او يك خاطرهء عجيبى بوده ، از نظر خودش هم عجيب بوده . مىرفته مرده‌ها را از خاك قبر درمىآورده ، بدنشان را مىانداخته ، كفنشان را مىبرده ، بعد كفن را هم تبديل به پول مىكرده و مصرف مىكرده است .\r\nهمين خاطرهء ذهنى در عالم رؤيا به اين صورت برايش مجسم شده است . بعد تحقيق كردند ، معلوم شد قضيه از همين قرار است . اقرار كرد كه من همان كفن دزد هستم .\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nخواب ديگرى نقل مىكنند كه ابن سيرين به همين شكل علمى آن را تحليل كرده است و آن اين است كه مىگويند يك نفر آمد گفت : من خواب ديدم كه در كوچه‌هاى تاريك راه را بر مردم مىبندم . وقتى ابن سيرين از او اقرار گرفت كه تو اين خواب را خودت ديده‌اى ؟ و گفت خودم ديده‌ام ، گفت : من حدس مىزنم كسى كه اخيرا بچه‌ها را گير مىآورد و خفه مىكند ، بايد همين مرد باشد . مىگويند آن مرد خورجينى هم داشت . رفتند اول خورجينش را نگاه كردند ، يك حلقه و طناب پيدا كردند . بعد هم خودش اقرار كرد . چون بچه‌هاى كم‌زورتر را گير مىآورده و خفه مىكرده ، در ذهن و روح خودش اين [ خاطره 
  ] بوده كه اين مجراى تنگ را كه همان مجراى تنفس باشد دارد بر افراد مىبندد . همين خاطرهء ذهنى در عالم رؤيا به اين صورت تجلى مىكند كه راه را بر مردم مىبندد . راهى كه بر نفس مىبسته است و در واقع راه حيات مردم را قطع مىكرده ، در عالم رؤيا به اين صورت منعكس شده است .\r\n\r\nرؤيا و رابطهء آن با حوادث آينده\r\nالبته اين خوابها خوابهايى است كه به خاطرات گذشتهء انسان بستگى دارد .\r\nولى ندرتا ، احيانا همان طورى كه در مواقع ديگر هم الهام و اشراق در جايى به سراغ انسان مىآيد كه حالت عجز و ناتوانى و بيچارگى است و راههاى ديگر بسته است ( مثل دعا ، كه موقعى وقت دعاست كه تمام راهها به روى انسان بسته باشد و ديگر وقت اين است كه انسان از غيب بخواهد و از غيب هم به او مدد برسد ) [ در خواب هم در چنين حالاتى به انسان الهام مىشود 
  ] . در تمام نقاط دنيا ، در تاريخ گذشته و در زمان حاضر احيانا رؤياهايى پيدا مىشوند كه اساسا با گذشته ارتباط ندارند . راجع به همين ابن سيرين نوشته‌اند كه باز يك كسى آمد گفت : من خواب ديدم كه خروسى آمد به خانهء من و در خانهء من جوهايى ريخته بود ، دانه‌هاى جو را جمع كرد و رفت . گفت :\r\nبرو اگر در خانه‌ات يك وقت دزدى شد ، بيا به من خبر بده . آن وقت چيزى به او نگفت .\r\nبعد از مدتى آن مرد آمد گفت : خانهء ما را دزد زده است . ابن سيرين گفت : برو سراغ مؤذن ، اين كار ، كار مؤذن است . نه اينكه او خروس را در خواب ديده بود ، [ به مؤذن تعبير كرد 
  ] . حالا اگر اين خواب راست باشد ، چه رابطه‌اى است ميان اين خواب و حادثه‌اى كه در آينده پيش مىآيد ؟ اين ديگر با خاطرات گذشتهء اين مرد ارتباط ندارد ،\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nچون دزدى از خانهء او يك خاطرهء آينده است . در اين زمينه البته خوابها خيلى زياد است ، من يك جريانش را خودم در عمرم ديده‌ام ، اين را هم برايتان نقل مىكنم ، بعد ممكن است هر كسى جريانى داشته باشد كه بخواهد نقل كند .\r\nخانم من يك استعداد عجيبى دارد ( خيلى زنها اين طور هستند ) ، گاهى خوابهاى عجيبى مىبيند كه من هم خودم هر چه شكاكى كنم ، آخر نمىتوانم چيزى بگويم .\r\nچهار سال پيش در سال اولى كه من در مسجد هدايت مىرفتم نماز مىخواندم ، يك روز به من گفت كه به نظرم امروز ديگر شما را به مسجد راه ندهند . گفت : من خواب ديدم كه سازمان امنيت در مسجد هدايت را بسته است . من وقتى سوار ماشين شدم و رفتم ، به كلى [ اين جريان را 
  ] فراموش كرده بودم . با تاكسى آمدم ، تا پياده شدم رفتم در همان راهرو ، ديدم دو سه نفر دارند بر مىگردند . گفتم : موضوع چيست ؟ گفتند : در مسجد را ديشب بسته‌اند .\r\nدر همان سال يك جريان ديگرى كه خيلى عجيب بود [ اتفاق افتاد 
  ] . يكى از اقوام نزديك خانم من رفت اروپا و مىخواست اصلا آنجا بماند و تحصيلاتش را ادامه بدهد . هفت هشت ماه آنجا بود ، برگشت و آمد . جوان متدينى است ، گفت : من احساس كردم كه اگر آنجا بروم ، بايد زن داشته باشم و الّا اخلاقم فاسد مىشود . بعد يك جريانى را از خودش نقل كرد كه معلوم شد در آنجا در يك مهمانخانه‌اى كه يك روز مريض بوده ، با يك دختر مسيحى آشنا شده است . گفت : من آنجا نشسته بودم ، يك دختركى آمد و گفت : شما مثل اينكه حالتان خوش نيست . اهل كجا هستيد و تحصيلاتتان چيست ؟ و بعد هم وقتى خواستم بلند شوم بيايم گفت : شما چون بيمار هستيد ، اجازه بدهيد من بيايم شما را برسانم . آمد و مرا رساند و آنجا را كه ياد گرفت ، ديگر گاهى اوقات مىآمد و از من خبر مىگرفت . وقتى فهميد من مذهبى هستم بيشتر علاقه‌مند شد . معلوم شد خودش هم دانشجوى يكى از دانشكده‌هاى الهى آنجاست .\r\nگفت : پدر و مادر من اهل سوئدند ، نسبت به مذهب خيلى بىقيد و بىعلاقه بودند . خود من خيلى به مذهب علاقه‌مند هستم . مسيحى خيلى متعصبى هم بود . اين دختر از او خواستار ازدواج شده بود و او گفته بود چون تو جوان مذهبىاى هستى ، حاضرم با تو ازدواج كنم ولى اگر بخواهى ازدواج كنى بايد مسلمان بشوى . گفته بود نه ، من مسلمان نمىشوم ، چون مسيحى خيلى متعصبى بود و خواسته بود او را ببرد نزد پدر و مادرش كه او نرفته بود . او ديگر آمد ايران ، اما دلش آنجا بود . آن دختر هم دلش اينجا بود ، مرتب\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nنامه از او مىرسيد . يك شب سحر ماه رمضان ، خانم من گفت : من امشب يك بار پدرم را خواب ديدم ، يك بار هم اين دخترى كه او مىگفت و عكسش را هم با خودش آورده بود . گفت : پدرم را خواب ديدم ، خيلى عصبانى بود ، آمد و با تعرّض گفت : فلانى كجاست ؟ گفتم : آقا موضوع چيست ؟ گفت : او مىخواهد برود با يك دختر مسيحى ازدواج كند . گفتم : نه آقا ، او حالا خودش هم ازدواج نمىكند . بعد خانم من گفت : من خود دختر را در نوبت دوم در خواب ديدم ، با او صحبت كردم ، گفتم : دخترجان ! تو چرا اين پسر را رها نمىكنى و مرتب نامه مىنويسى ؟ تو يك دختر مسيحى هستى ، او مسلمان است ، تو غربى هستى ، او شرقى است ، ازدواج شما تناسب ندارد . ديدم آن دختر گفت فردا نامهء من مىرسد ، در آن نامه جواب شما را نوشته‌ام . علامت نامهء من هم اين است كه در پشت آن دو تا 8 هست . خانم من اين را نقل كرد و همين حرفها سبب شد كه ما آن روز ديرتر بخوابيم . بعد هم كه نماز خوانديم نخوابيديم . تقريبا نيم ساعت از طلوع آفتاب گذشته بود كه زنگ در صدا كرد . آن جوان خودش رفت . پستى بود .\r\nهفت هشت دقيقه‌اى طول كشيد تا نامه را باز كرد و خواند . وقتى آمد ديدم رنگ در صورتش نيست . گفت : سبحان الله ! نامهء خود دختر است . نوشته بود كه چندى است در بيمارستان هستم و عمل كرده‌ام و معلوم هم نيست خوب بشوم و اين نامه را الآن من مىگويم و يك نفر ديگر است كه دارد براى تو مىنويسد ( گفت همان وقت هم بيمارى قلبى داشت و گفته بود كه شايد احتياج به عمل پيدا كنم ) . شايد هم تو بعد از اين ديگر نامه‌اى از من دريافت نكنى و من مرده باشم . و در آخر نوشته بود كه آدرس من عوض شده است ، اگر خواستى بعد از اين ، نامه‌اى براى من بنويسى به اين آدرس جديد بنويس : خيابان . . . ، خانهء 88 . اين 88 هم پشت همان نامه بود ! به فاصلهء يك ساعت اين موضوع تعبير شد . حالا اين به نظر شما چطور قابل توجيه است ؟ اين يك امرى است كه مربوط به يك حادثهء آينده است . جز اينكه بگوييم يك نوع القائى است كه حقيقت آن را نمىتوانيم بفهميم چيست [ چيز ديگرى نمىتوانيم بگوييم 
  ] . من هنوز خوابهاى عجيب‌تر از اين هم از خانم خودم شنيده‌ام . اصلا مردن پدرش را شب خبر داد ، جريان خيلى عجيبى بود .\r\n\r\n","description":"","footnote":"","page_name":" 155 ","page_number":155},
  {"content":"\r\n\r\n\r\nتعبير خواب در قرآن\r\nاين هيچ توجيهى ندارد جز اينكه بايد ما قبول كنيم كه راه علم ( 1 ) منحصر به آنچه كه انسان از طريق حس و فكر و فشار آوردن روى مغز [ كسب مىكند 
  ] نيست ، احيانا از يك افق ديگرى هم القائاتى مىشود . همان طورى كه موضوع اشراق و الهام آنچنانى مورد تأييد قرآن است ، اين [ القائات 
  ] هم مورد تأييد قرآن است . در قرآن كلمهء « اضغاث احلام » هست ، يعنى خوابهايى كه از اين نظر تعبيرى ندارند . ولى در قرآن بعضى از خوابها هست كه به صورت تأييد خواب ذكر شده است ، مثل خواب حضرت يوسف وقتى در كودكى به پدرش مىگويد :  « إِنِّي رَأَيْتُ أَحَدَ عَشَرَ كَوْكَباً وَ الشَّمْسَ وَ الْقَمَرَ رَأَيْتُهُمْ لِي ساجِدِينَ »  ( 2 ) يازده ستاره و ماه و خورشيد را ديدم كه در مقابل من سجده مىكنند . بعد پدرش تعبير كرد كه به مقام بزرگى مىرسى كه تمام برادران و پدر و مادر ، ما دون تو قرار مىگيرند . يا خوابى كه [ قرآن 
  ] از فرعون مصر نقل مىكند :  « إِنِّي أَرى سَبْعَ بَقَراتٍ سِمانٍ يَأْكُلُهُنَّ سَبْعٌ عِجافٌ وَ سَبْعَ سُنْبُلاتٍ خُضْرٍ وَ أُخَرَ يابِساتٍ »  ( 3 ) هفت گاو چاق و هفت گاو لاغر را خواب ديد كه گاوهاى لاغر گاوهاى چاق را خوردند ، و هفت سنبلهء تر و تازه و هفت سنبلهء خشك . همه در ماندند از اينكه چه تعبيرى بكنند . بعد يوسف را كه يك سابقهء تعبير خوابى در زندان داشت خواستند . گفت : « هفت سال فراوانى خواهد آمد ، بعد هفت سال سخت خواهد آمد كه هر چه ذخيره و تهيه كرده‌ايد همه از ميان مىرود » . يا همان كه دو نفر آمدند به يوسف گفتند ما خواب ديده‌ايم ، يك نفر گفت :  « إِنِّي أَرانِي أَعْصِرُ خَمْراً »  ( 4 ) من در خواب مىبينم كه دارم خمر مىفشارم . يوسف گفت : تو آزاد مىشوى و بعد هم ساقى پادشاه خواهى شد . ديگرى گفت : من خواب ديدم كه مرغها روى سر من نشسته‌اند . يوسف گفت : تو را به دار مىكشند . آن كسى كه اين را گفته بود ، وحشت كرد و گفت : نه ، من دروغ گفتم . يوسف گفت : ديگر قضيه تمام شد  ( قُضِيَ \r\n\r\n\r\n\r\n\r\n","description":"","footnote":"\r\n( 1 ) . مقصود از علم ، مطلق ادراكات و اطلاعات است .\r\n( 2 ) . يوسف / 4 .\r\n( 3 ) . يوسف / 43 .\r\n( 4 ) . يوسف / 36 .\r\n","page_name":" 156 ","page_number":156},
  {"content":"\r\n\r\n الْأَمْرُ الَّذِي فِيهِ تَسْتَفْتِيانِ )  ( 1 ) . [ يا 
  ] :  « لَقَدْ صَدَقَ اللَّهُ رَسُولَهُ الرُّؤْيا بِالْحَقِّ لَتَدْخُلُنَّ الْمَسْجِدَ الْحَرامَ »  ( 2 ) حالا آن خواب پيغمبر است . يا :  « وَ ما جَعَلْنَا الرُّؤْيَا الَّتِي أَرَيْناكَ إِلَّا فِتْنَةً لِلنَّاسِ وَ الشَّجَرَةَ الْمَلْعُونَةَ فِي الْقُرْآنِ »  ( 3 ) كه پيغمبر اكرم ( ص ) در خواب ديد يك عده بوزينه بر منبرش بالا و پايين مىروند و مردم در حالى كه رويشان به منبر است ، به قهقرا عقب عقب بر مىگردند . وقتى از خواب بيدار شد ، از اين خواب خيلى ناراحت بود . بعد بر او وحى شد و تفسير شد كه بعد از تو عده‌اى از بنى اميه بر مردم حكومت خواهند كرد و به جاى تو خواهند نشست و در عين اينكه مردم به ظاهر مسلمانند و رويشان به طرف اسلام است ، در واقع آنها مردم را از اسلام دور مىكنند . در اخبار ما و اهل تسنن - هر دو - وارد شده است كه پيغمبر اكرم ( ص ) قبل از آنكه به رسالت برسد خوابهاى عجيب مىديد و حتى تعبير اين است كه : « يأتيه مثل قلق الصّبح » خواب مىديد مثل اين فلق صبح ، يعنى مثل همين شكاف صبح ، روشن و واضح خواب مىديد ، بعد براى او تعبير مىشد .\r\n\r\n\r\n\r\n\r\n","description":"","footnote":"\r\n( 1 ) . يوسف / 41 .\r\n( 2 ) . فتح / 27 .\r\n( 3 ) . اسراء / 60\r\n","page_name":" 157 ","page_number":157},
  {"content":"\r\n\r\n\r\nج راه خلقت 1\r\nبحثهاى ما دربارهء مسألهء « هدايت » تمام شد ، يعنى بنده مطلب ديگرى در اين زمينه ندارم . در جلسهء گذشته قسمتى از نوشتهء آقاى مهندس سحابى را خوانديم .\r\nايشان اگر توضيحات بيشترى هم داشته باشند كه بعد بخواهند بفرمايند ، بنده شخصا آماده هستم . امروز ما مىخواهيم مسألهء ديگرى را طرح كنيم كه طرح آن از يك نظر از مسائل گذشتهء ما لازمتر است ، چون بيشتر با افكار و عقايد آميخته است ، و آن مسألهء « پيدايش عالم » و به تعبير قدما « حدوث عالم » است .\r\nاگر آقايان به ياد داشته باشند ما اول كه وارد بحث « توحيد » شديم و آن را به راههاى مختلفى تقسيم كرديم ، گفتيم كسانى كه از راه مخلوقات بر وجود خدا استدلال كرده‌اند ، راههاى متعددى را در اين زمينه طى كرده‌اند . گفتيم يك راه آن اين است كه مىگويند اين عالم موجد ( ايجادكننده ) لازم دارد . اين همان مطلبى است كه امروز مىخواهيم عرض كنيم و مسألهء « پيدايش عالم » را مىخواهيم مطرح كنيم . اين مسأله از دو جهت مهم است ، از يك جهت براى اينكه خيلى با افكار آميخته شده است ، يعنى در اين زمينه در ميان مردم افكار و عقايدى به عنوان عقيدهء توحيدى پيدا شده است و خيال مىكنند كه از نظر توحيدى در باب پيدايش عالم آن طرز تفكر مخصوص را - كه بعد توضيح مىدهم - بايد داشت . جنبهء دوم آن اين است كه علوم\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nامروز در اين زمينه يك حرفهاى نوى آورده است و بايد روى آن مطالعه كنيم و شايد لازم باشد بعضى از رفقا كه در اين قضيه وارد هستند ، يك كنفرانس مخصوص در اين زمينه بدهند ، چون از نظر شخص من در اين زمينه ابهامهايى وجود دارد .\r\n\r\nحدوث و قدم عالم\r\nاغلب افراد اين طور فكر مىكنند كه اختلاف نظرى كه ميان موحدين و ماديين در باب پيدايش عالم وجود دارد اين است كه موحدين چون قائل به خدا هستند ، عالم را حادث مىدانند و ماديين عالم را قديم مىدانند ، لازمهء اعتقاد به خدا حدوث عالم است ، همچنانكه لازمهء انكار خدا قدم عالم است . بعد اگر بپرسيم مقصود از حدوث عالم چيست كه ما اگر خداشناس شديم بايد معتقد به حدوث عالم باشيم ، مىگويند حتما بايد اين طور اعتقاد داشته باشيم كه اين عالم ما از نظر گذشته محدود است ، يعنى يك تولد خاص و معينى دارد . گذشتهء عالم هزار سال است ، ده هزار سال است ، صد هزار سال است ، ميليونها سال است ، ميلياردها سال است ؟ اين فرق نمىكند ولى بالأخره به جايى مىرسد كه آنجا ديگر به نهايت مىرسد ، يعنى از آنجا شروع شده است . قبل از ميلياردها سال پيش يا ميلياردها ميلياردها سال پيش ، نيستى مطلق بود و اين خدا بوده است كه عالم را به اصطلاح از كتم عدم به وجود آورده است ، و حتى به عقيدهء اين دسته اصلا يگانه دليل بر وجود خدا همين است كه ما بايد براى عالم به يك اول و نقطهء شروعى معتقد باشيم ، خدا يعنى آن موجد اوّل عالم .\r\nاين مطلب از دو جهت بايد بحث شود ، يكى اينكه آيا لازم است هر كسى كه خداشناس است ، حتما براى عالم اول قائل باشد يا لازم نيست ؟ ديگر اينكه ببينيم در حدودى كه علم و فلسفهء بشر كار كرده است ، نشانه‌هايى پيدا كرده است از اينكه عالم اول دارد ، يا نشانه‌هايى پيدا كرده از اينكه عالم اول ندارد ؟\r\n\r\nاختلاف نظر حكماى الهى و متكلّمين\r\nاما قسمت اول . همين قدر عرض كنم كه اين يكى از مسائل مهمى است كه از قديم الايام ميان دو دسته از موحدين يعنى حكماى الهى و متكلمين در آن اختلاف نظر\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nبوده است . عقيدهء متكلمين اين بوده است كه اگر كسى قائل به خدا باشد ، بايد به حدوث عالم به همين معنا اعتقاد پيدا كند ، يعنى اينكه عالم اول دارد ، يك نقطهء شروع دارد كه قبل از آن نيست مطلق بوده است . هيچ نبوده است . حكما معتقدند كه نه تنها لازمهء اعتقاد به خدا اين نيست كه بايد قائل باشيم براى عالم اولى هست ، بلكه لازمهء اعتقاد به خدا اين است كه معتقد باشيم براى عالم اولى نيست ، به دليل اينكه خدايى هست و تنها با اين دليل هم بايد ثابت كرد كه عالم اول ندارد . چون ذات خدا بىپايان است ، خلقتش نمىتواند پايان يا مبدأ داشته باشد . تا خدا بوده است خالق بوده است و تا خدا خواهد بود خالق خواهد بود . چون لازمهء حرف شما [ متكلمين 
  ] اين است كه خالق بودن خداوند محدود باشد ، و ذات حق هيچ نوع محدوديتى را نمىپذيرد ، نه در ذات و نه در فعل . پس چون خدا هست ، عالم هم بايد از دو سر بىپايان باشد ، هم از اول و هم از آخر . لزومى ندارد حالا ما دربارهء اين مطلب زياد بحث كنيم كه آنها چه دليلى داشتند و اينها چه دليلى ، آنها چه جور حرف مىزدند و اينها چه جور مىگفتند . فقط براى اينكه آقايان به سبك فكر آشنا شوند [ اشاره‌اى مىكنيم 
  ] .\r\nآن چيزى كه حكماى الهى مىگفتند تقريبا راه ساده‌اى دارد ، مىگفتند : وقتى كه ما وجود خدا را در عالم فرض و اثبات مىكنيم ، مىگوييم خدا يعنى آن چيزى كه وجودش را از خودش است ، يعنى وجود كامل و تمام من جميع الجهات كه در او هيچ قوه و استعداد و امكان وجود ندارد ، چيزى كه نداشته باشد بعد واجد بشود ، در ذات او فرض نمىشود ، و ما به او مىگوييم « واجب الوجود بالذات » و واجب الوجود بالذات واجب من جميع الجهات است ، يعنى تمام حيثيات و جهات او جهات وجوبى است ، جنبهء امكانى نيست ، نقطهء مقابل يك موجود [ ممكن 
  ] است . يك انسان همان طورى كه وجودش « ممكن » است ، يعنى مىتواند باشد مىتواند نباشد ، همه چيز ديگرش هم « ممكن » است : ممكن است عالم باشد ، ممكن است عالم نباشد ، ممكن است حركت كند ، ممكن است حركت نكند . ذات خداوند همه چيزش ضرورى است ، از جمله افاضه و خلاقيتش . پس اين نمىشود كه خدا در ازل خالق نباشد ، بعد مثل كسى كه چرتش پاره بشود ، يك‌دفعه خالق بشود . اين نمىشود كه خداوند در ازل خالق نباشد ، در لا يزال يك مرتبه پس از اينكه خالق نبوده است خالق بشود . چنين چيزى امكان ندارد . پس ما چون معتقد به خدا هستيم ، معتقد به لانهايى مخلوقات از اول تا به آخر\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nهستيم .\r\nاگر بگوييد چنانچه عالم قديم است ، چرا شما اسمش را مخلوق مىگذاريد ؟ مخلوق يعنى چيزى كه نبوده و پيدا شده ، ديگر چرا اسم چيزى را كه هميشه بوده مخلوق گذاشته‌ايد ؟ [ حكيم الهى 
  ] مىگويد نه ، اين را هم شما اشتباه كرديد . مخلوق بودن يا معلول بودن يك معلول ملازم با اين نيست كه يك زمان نباشد و بعد وجود پيدا كند . اگر چيزى ذات خودش ذاتى است كه « ممكن » است ، يعنى اقتضاى هستى و نيستى در ذاتش نيست و هستى او هستى است اما هستىاى است كه فائض از غير است ، از جاى ديگر به او رسيده است ، ذاتش متكى و قائم به غير است ، اين ، مناط معلوليت است ، خواه سابقهء عدم زمانى داشته باشد خواه نداشته باشد . عدم زمانى هيچ دخالتى ندارد در اينكه يك شىء بخواهد معلول باشد يا نباشد . خداوند قيّوم عالم است ، خالق است به همان معنا كه قيّوم عالم است  ( اللَّهُ لا إِلهَ إِلَّا هُوَ الْحَيُّ الْقَيُّومُ )  ( 1 ) .\r\nاگر ما فرض كنيم يك موجودى از ازل تا ابد بوده است ولى از ازل تا ابد در حالت قائميت است ، قائم به حق است و خداست كه قيوم اوست ، يعنى وجود او ناشى از وجود خداست ، همين كه وجود او ناشى از وجود خدا يعنى متكى به وجود خداست ، فيضى است از خدا ، اين همان معناى مخلوقيت و معلوليت است .\r\nپس از نظر اعتقاد توحيدى لا اقل ما بايد قبول كنيم كه اين طور نيست كه بگوييم چون ما موحد هستيم حتما بايد اين فرضيه را قبول كرده باشيم كه اين عالم زمان و مكان ما ، يك زمانى بوده است كه هيچ نبوده است ، و الّا اگر ما اين را معتقد نباشيم پس خداشناس و خداپرست نيستيم ، نه ، اين را لا اقل تا اين مقدار بگوييم كه لازم نيست چنين عقيده‌اى داشته باشيم . اگر ما برسيم و معتقد شويم به آنچه حكما مىگويند ، لازم است خلافش را معتقد باشيم . تمام حكماى الهى اسلامى عقيده‌شان بدون استثنا همين است ، مثل بو على سينا ، فارابى ، خواجه نصير الدين طوسى ، صدر المتألهين و . . . و در كتابهاى خودشان هم سخت از اين عقيده دفاع مىكنند و حرف متكلمين را دليل بر خدانشناسى آنها مىدانند ، مىگويند چون خدا را نمىشناسند ، خلقت را محدود مىدانند و به زمان تمسك مىكنند ، اگر خدا را بشناسند ، اين طور نمىگويند .\r\n\r\n\r\n\r\n\r\n","description":"","footnote":"\r\n( 1 ) . بقره / 255 .\r\n","page_name":" 161 ","page_number":161},
  {"content":"\r\n\r\n\r\nتلازم اعتقاد به خدا و حدوث زمانى عالم در افكار اروپاييها\r\nبا اينكه على الظاهر كتابهاى اسلامى در قديم در اروپا ترجمه شده است ولى چون اين مبحث در زد و خورد ميان متكلمين اسلامى و حكماى اسلامى بوده كه به اين صورت حل شده و در فلسفهء ارسطو چنين چيزى نبوده است ، روى همين حساب است كه هنوز هم ما در افكار اروپاييها مىبينيم اين دو مطلب را ملازم يكديگر مىدانند ، مىگويند يا بايد معتقد به خدا باشيم و قائل باشيم عالم اول دارد ، و يا بايد بگوييم عالم اول ندارد ، پس خدايى وجود ندارد . من تا حالا هر چه بر خورد كرده‌ام ، به همين فكر برخورد كرده‌ام و خيلى هم در حيرتم كه آخر يك فكرى كه از هزار سال پيش - لا اقل - در بين حكماى اسلامى بوده است ، چطور [ در افكار اروپاييها 
  ] حتى مطرح نيست كه اين دو مطلب با هم تلازمى ندارند و لا اقل در دنيا عده‌اى هستند كه قائل به اين تلازم نيستند .\r\nدر كتابهاى توده‌ايها نوشته بودند كه ابن سينا ميان ماترياليسم و ايده‌آليسم در نوسان بود ، گاهى مادى مىشد ، گاهى الهى ، در يك جا خدا را اثبات مىكند و مىگويد خدايى هست ، در جاى ديگر مىگويد عالم قديم است ، او همين طور مردد است ، يك‌دفعه خدا را قبول مىكند ، يك‌دفعه خدا را انكار مىكند . من كار ندارم فلسفهء بو على درست است يا غلط ، ولى از نظر بو على اين مطلب حل شده است كه اعتقاد به خدا با اعتقاد به قدم زمانى عالم هيچ گونه منافاتى ندارد ، بلكه اعتقاد به خداست كه ما را به قدم زمانى عالم معتقد مىكند .\r\n\r\nنظر قرآن در باب حدوث عالم\r\nاز نظر قرآنى چطور ؟ آيا در لحن و منطق قرآن كريم ما به اين مطلب به همان مفهومى كه متكلمين گفته‌اند برخورد مىكنيم يا به مفهومى كه حكما گفته‌اند بر خورد مىكنيم ؟ در اينكه در قرآن خداوند خالق همه چيز معرفى شده است شكى نيست :\r\n « قُلِ اللَّهُ خالِقُ كُلِّ شَيْءٍ »  ( 1 ) [ بگو خداوند 
  ] آفرينندهء همه چيز است . ولى ما در قرآن اين\r\n\r\n\r\n\r\n\r\n","description":"","footnote":"\r\n( 1 ) . رعد / 16 .\r\n","page_name":" 162 ","page_number":162},
  {"content":"\r\n\r\nمنطق را نمىبينيم كه خدا را كه خالق همه چيز مىداند ، به اين معنا بداند كه روز اول عالم را آفريد ، [ و 
  ] هميشه برود سراغ روز اول . خدا كيست ؟ همان كه روز اول عالم را خلق كرد . چون بعضى از متكلمين تا آنجا پيش رفته‌اند كه گفته‌اند خدا مثل يك بنّاست . وقتى ما مىگوييم اين خانه بنّا دارد ، معنايش اين است كه روز اول يك كسى بوده كه اين را ساخته است . وقتى مىگوييم اين ساعت سازنده دارد ، يعنى روز اول يك كسى بوده كه اين را ساخته است . خدا يعنى كسى كه روز اول اين عالم را ساخت .\r\nاگر روز اولى نباشد ، بعد كه عالم ساخته شده است ديگر خدا نمىخواهد . عالم ساخته شده كه احتياج به خدا ندارد ، عالم ساخته نشده است كه احتياج به خدا دارد ، و عالم هم فقط در همان لحظهء اول بوده كه خدا در آن دخالت داشته ، در لحظه‌هاى بعد ديگر خدا باشد يا نباشد ، تأثير ندارد . حتى اين [ جمله 
  ] را از آنها نقل كرده‌اند : « لو جاز عدمه ما ضرّ عدمه » يعنى اگر ممكن باشد خدايى نباشد ، به عالم ضرر نمىزند ، خدايى هم نباشد عالم هست . عالم فقط روز اول به خدا احتياج داشت ، ديگر بعد كه به وجود آمد ، خدايى بود بود ، نبود هم نبود .\r\nما در قرآن هرگز چنين منطقى را پيدا نمىكنيم . شما در كجاى قرآن پيدا مىكنيد كه خدا يعنى همان كه روز اول عالم را خلق كرد ؟ در قرآن خدا خالق است ، يعنى همان است كه الآن تمام جريانهاى عالم را به وجود مىآورد . خدا را الآن خالق مىداند ، يعنى هميشه خالق مىداند ، نه روز اول ، نه فقط الآن . خدا آفريننده است به عنوان اينكه همه چيز را هميشه خدا خلق مىكند . از نظر قرآن فرق نمىكند كه عالم ما از نظر گذشته محدود باشد . فرض كنيد يك ميليون سال از عمر عالم بگذرد ، باز در منطق قرآن در تمام اين يك ميليون سال خدا بوده است و اين خداست كه خالق است و ميلياردها سال هم كه در آينده باشد ، اين خداست كه خالق است . اگر عالم از نظر گذشته بىنهايت هم باشد ، همين جريان كه جريان خلقت است جريانى است كه در بىنهايت وجود داشته ، هميشه اين طور بوده است . ما مخصوصا در تعبيرات دعايى دربارهء خداوند ، مثلا مىگوييم : « يا قديم الاحسان » . قديم الاحسان يعنى چه ؟ يعنى اى كسى كه هميشه تو نيكوكار بوده‌اى ، هميشه احسان مىكرده‌اى . احسان خداوند يعنى خلقت ، ايجاد كردن ، يا به مخلوقات خودش فيض رساندن . پس هميشه خداوند محسن بوده است . پس از نظر لحن و منطق قرآن ، اگر ما بخواهيم ببينيم قرآن چه مىگويد ، در قرآن هرگز به چنين چيزى برخورد نمىكنيم .\r\n\r\n","description":"","footnote":"","page_name":" 163 ","page_number":163},
  {"content":"\r\n\r\n\r\nخلقت « آدم » در قرآن\r\nمن چند سال پيش مقاله‌اى در « مكتب تشيع » نوشتم تحت عنوان « قرآن و مسأله‌اى از حيات » ( 1 ) . آنجا راجع به خلقت « آدم » بحث كردم ، راجع به اين جهت كه در قرآن موضوع خلقت « آدم » آمده است - و اين هم يكى از عجايب قرآن است - نه به عنوان يك مسألهء توحيدى ، بلكه به عنوان يك مسألهء اخلاقى ، نگفته است كه چون آدم ابو البشرى در عالم بوده است ، پس خدايى بوده است كه [ خلقت 
  ] انسانها را شروع كرده است . قصهء آدم در قرآن كريم هست ولى يك ذره از اين قصه به عنوان آيتى از خداشناسى و توحيد نيست ، بلكه به عنوان درس عبرتى است از اينكه ببينيد مثلا تكبر چه مىكند كه شيطان تكبر كرد ، ببينيد حرص چه مىكند كه آدم حرص ورزيد ، به عنوان يك درس آموزندهء اخلاقى ، نه يك درس توحيدى . اما خلقت ساير انسانها را به عنوان يك درس توحيدى ذكر مىكند ، يعنى همين خلقتى كه الآن ما پيدا مىكنيم ، همين كه انسان « نطفه » است ، بعد از نطفه به تعبير قرآن « علقه » مىشود ، « مضغه » مىشود ، استخوانها برايش پيدا مىشود ، گوشت برايش پيدا مىشود ، بعد به تعبير قرآن  « خَلْقاً آخَرَ »  مىشود ( 2 ) ، يك موجود زندهء انسانى مىشود ، همينها را به عنوان نشانه‌هاى خداشناسى ذكر مىكند . خدايى هست به دليل اينكه نطفه‌اى انسان مىشود ، نه خدايى هست به دليل اينكه آدم ابو البشر بوده است . [ قرآن 
  ] هيچ وقت سراغ روز اول نمىرود ، نه در مجموع عالم و نه در يك يك اجزاى عالم .\r\nپس ما نبايد اين طور بحث كنيم كه مجموع عالم اولى دارد يا ندارد ؟ فلاسفه مىگويند محال است عالم اول داشته باشد ، و من خيال نمىكنم علم امروز هم خلاف آن را ثابت كرده باشد و بگويد خير ، ثابت شده كه عالم روز اولى داشته است كه قبل از روز اول ، نيستى مطلق بوده است .\r\n\r\n\r\n\r\n\r\n","description":"","footnote":"\r\n( 1 ) . [ اين مقاله در جلد اول كتاب مقالات فلسفى و نيز در جلد سيزدهم مجموعه آثار استاد به چاپ رسيده است . 
  ]\r\n( 2 ) . مؤمنون / 14 : [ ثُمَّ خَلَقْنا النُّطْفَةَ عَلَقَةً فَخَلَقْنَا الْعَلَقَةَ مُضْغَةً فَخَلَقْنَا الْمُضْغَةَ عِظَاماً فَكَسَوْنَا الْعِظامَ لَحْماً ثُمَّ انْشَأْنَاهُ خَلْقاً آخَرَ فَتَبارَكَ اللّهُ احْسَنُ الْخالِقِينَ . 
  ]\r\n","page_name":" 164 ","page_number":164},
  {"content":"\r\n\r\n\r\nتغيير شكل يا پيدايش ؟\r\nحالا ما كار نداريم كه عالم اولى دارد يا ندارد . همين پيدايش تدريجىاى كه اشياء پيدا مىكنند چه نحوه است ؟ اينجا هم باز دو طرز فكر است : يك طرز فكر اين است كه چنين چيزى تدريجا پيدا نمىشود . اصلا در عالم هيچ موجودى معدوم نمىشود و هيچ معدومى هم موجود نمىشود . اصلا پيدايشى وجود ندارد . هر چه در دنيا وجود دارد ، فقط تغيير شكل و تغيير صورت و تبديل و تحويل و تحول است ، زائد بر تبديل و تحويل و تحول چيز ديگرى وجود ندارد . نقطهء مقابل آن فرضيه‌اى است كه [ مىگويد 
  ] نه ، آنچه در عالم وجود دارد و جريانى كه در عالم هست ، بيشتر از تبديل و تحويل و تحول است ، واقعا پيدايش است .\r\nاما آنهايى كه مىگويند آنچه در عالم وجود دارد جز نقل و انتقال‌ها و تحويل و تحول‌هايى نيست ، عناصر اولى عالم ( 1 ) هيچ كم و زياد نمىشود ، [ دربارهء طرز فكر آنها 
  ] يك فرضيه در قديم و يك نظريهء جديد هست : در قديم همان نظريهء معروف ذيمقراطيس است كه آنها معتقد بودند اجسام از - به تعبير قدما - ذرات صغار صلبه يعنى ذرات بسيار بسيار كوچك ناشكن تشكيل شده است ( 2 ) . ذيمقراطيس كه مىگفت [ اين ذرات 
  ] ناشكن است ، يعنى شكسته شدن برايش محال است ، يك عده ذرات سفت پراكنده‌اى در عالم است كه هيچ وقت نه كم مىشود و نه زياد ، اشيائى كه در عالم پيدا مىشوند تركيبات همان ذرات است ، جمع و تفريقهايى است كه آنها پيدا مىكنند . ما مىگوييم درختى نبود و پيدا شد . اين « درختى نبود و پيدا شد » نيست ، تمام ذراتى كه اين درخت را به وجود آورده‌اند ، قبلا در خاك ، هوا و آب به شكل ديگرى موجود بود ، حالا اين ذرات در اين درخت با شكل و وضع ديگرى موجود است . اينها البته حرفهاى قديمى دو هزار سال پيش است كه من مىگويم ، مىگفتند آن ذرات كوچك بعضى به شكل كره است ، بعضى به شكل منشور است ، بعضى نوكش تيز است ، بعضى قاعده‌اش گرد است ، بعضى قاعده‌اش مثلث است و . . . همهء خاصيتها را\r\n\r\n\r\n\r\n\r\n","description":"","footnote":"\r\n( 1 ) . مقصودم عناصر اصطلاحى نيست ، مقصود اشيائى است كه عالم را تشكيل مىدهند .\r\n( 2 ) . از همان كلمهء « ناشكن » ، امروز كلمهء « اتم » را به اعتبار لايتجزّائىاش گفته‌اند .\r\n","page_name":" 165 ","page_number":165},
  {"content":"\r\n\r\nهم از اينها مىدانستند . مثلا مىگفتند اگر شما يك چيزى مثل فلفل روى زبانتان مىگذاريد و مىسوزاند ، اين [ سوزاندن 
  ] يك خاصيت فيزيكى است نه شيميايى ، آن ذراتى كه فلفل را به وجود آورده ، از نوع ذرات نوك تيز است و اين نوك ذرات است كه به سر زبان اصابت و اعصاب شما را تحريك مىكند ، شما اسم آن را « طعم » مىگذاريد . مىگفتند ذراتى كه آب را تشكيل مىدهد ، همه ذرات مدوّر است ، از اين جهت ليز از كار در آمده است . اين نظريه قرنها متروك ماند ، تا بعد نظريهء ديگرى شبيه اين نظريه پيدا شد ولى البته با اين نظريه خيلى فرق دارد . دو مرتبه آمدند گفتند نه ، جسم از ذراتى تشكيل شده است و آن ذرات هم آن طور كه آنها گفته‌اند ناشكن ناشكن نيست ، تا بالاخره منتهى شده است به حرفهايى كه امروز راجع به ماده و انرژى مىگويند .\r\n\r\nطرح يك ابهام در زمينهء بقاى ماده و انرژى\r\nآن موضوعى كه عرض كردم از نظر من ابهام دارد - كه نه تنها خود مطلب ابهام دارد ( خود مطلب كه مربوط به بحث من نيست ) ، استنباطى هم كه از مسألهء بقاى ماده و بقاى انرژى يا اصلى كه مىگويد اين دو يك ريشه دارند كرده‌اند احتياج به توضيح دارد - اين است كه آيا آنچه امروز به نام بقاى ماده يا بقاى انرژى يا بقاى ماده و انرژى - با هم - مىگويند ، از نظر تعريف فلسفى ، نه از نظر نامگذارى علمى ( از نظر علم ، نامگذارى كافى است ، از نظر فلسفه است كه بايد درست تعريف كرد ) بازگشت به همان نظريهء ذيمقراطيس است ؟ يعنى يك اشيائى در عالم هست كه ازلا و ابدا بشخصه باقى هستند ؟ آن عقيده اين بود ، مىگفت اين هزاران ذره ، ميليونها ذره‌اى كه امروز شما مىبينيد كه با آنها اين درخت تشكيل شده است ، خود اين ذره هميشه بوده و هميشه خواهد بود ، هرگز كنارش هم ساييده نمىشود ، هرگز تبديل به چيز ديگر هم نمىشود ، هميشه هست . آيا امروز علم همين را مىگويد ؟ مىخواهد يك شىء را در دنيا نشان بدهد كه آن شىء ثابت ثابت است ، هيچ تغييرى در آن پيدا نمىشود ؟ يا نه ، آنچه كه به نام اصل بقاى ماده يا انرژى [ معروف است 
  ] و يا آن اصلى كه گفته‌اند ماده و انرژى يك ريشه دارد و آن هميشه باقى است ، معنايش اين است كه نوعش باقى است نه شخصش ، كما اينكه مىگويند مقدار ماده در عالم ثابت است . « مقدار ماده در عالم\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nثابت است » غير از اين است كه آحاد ماده در عالم ثابت باشد .\r\nمن مقصود خودم را اين طور بگويم : فرض كنيم اگر مواليد و وفيات دنيا را بتوانند آن طور كنترل كنند كه مثلا تمام افراد بشر در سه ميليارد ثابت بمانند ( نه سه ميليارد و يك نفر بشود ، نه سه ميليارد و يك نفر كم ) به طورى كه جورى توازن بر قرار كنند كه در همان ساعتى كه مثلا هزار و پانصد و شصت نفر و يا ده هزار و ششصد و هفتاد نفر مىميرند ، در همان ساعت و همان لحظه همين مقدار انسان متولد شود ، آن وقت ما مىتوانيم بگوييم مقدار انسان در دنيا هميشه ثابت است اما فرد ثابتى نداريم .\r\n« مقدار انسان در دنيا ثابت است » يعنى از يك طرف هر اندازه انسان از ميان مىرود ، از طرف ديگر همان تعداد انسان به وجود مىآيد . از نظر علمى مىگوييم انسان در دنيا باقى است ، اين نامگذارى است ، اما از نظر فلسفى هيچ چيزى باقى نيست ، چون فلسفه روى واقعيات حكم مىكند . واقعيت ، فرد است نه مجموع ، مجموع كه واقعيت ندارد . مىگويد اين فرد فانى شونده است ، آن فرد هم فانى شونده است ، مجموع كه يك امر اعتبارى و قراردادى است ثابت است .\r\nاين مطلب براى من ابهام دارد و مىخواهم براى من توضيح بدهيد كه آيا آنچه امروز در دنيا براى ماده يا غير ماده ( آن اصلى كه مىگويند عالم از آن به وجود آمده است ) مىگويند ثابت است ، فقط مقدار و مجموع است كه ثابت است ، يا علم به يك شىء و يك حقيقت واقعى رسيده كه مىگويد خود همان شخص به صورت شخصى براى هميشه موجود است ؟ اگر ما به اينجا رسيديم كه در دنيا اشيائى وجود دارند كه به صورت شخصى و واقعيت شخصى خودشان هميشه موجودند و آنها هستند كه اين اشياء عالم را به وجود مىآورند ، پس در واقع بايد بگوييم در دنيا چيز تازه‌اى به وجود نمىآيد و خلق نمىشود ، هر چه در دنيا تازه به وجود مىآيد ، شكل تازه به وجود آمده .\r\nپس اگر ما خدا را هم خالق بدانيم ، لا اقل به اين معنا بايد خالق بدانيم كه بگوييم خداوند خالق شكلهاى تازهء مادهء عالم است ، نه خالق خود مادهء عالم ، چون خود مادهء عالم كه فرضا هميشه بوده و خواهد بود . ( حالا از حرف حكماى اسلامى بگذريد كه [ اين فرض 
  ] در عين حال با مخلوقيت منافات ندارد ، روى حساب سطحى داريم حكم مىكنيم ) . بايد بگوييم آن چيزى كه دائما پيدا مىشود و جريان دارد و قرآن اسم آن را\r\n\r\n","description":"","footnote":"","page_name":" 167 ","page_number":167},
  {"content":"\r\n\r\n« خلقت » گذاشته است كه  « كُلَّ يَوْمٍ هُوَ فِي شَأْنٍ »  ( 1 ) خداوند هر روز در يك شأنى است و هر روز اشيائى را ايجاد مىكند ، معنايش اين است كه از اين مصالح موجود لايتغيرى كه واقعا هم لا يتغير است ، هر روز در دنيا يك صورتهايى مىسازد ، بعد خراب مىشود ، بعد مىسازد ، بعد خراب مىشود ، مثل كار يك كوزه‌گر كه ماده را ايجاد نمىكند ولى از اين ماده‌هاى موجود كوزه‌اى مىسازد ، بعد خراب مىكند ، احيانا ممكن است همانها اگر به صورت خاك در بيايند باز كوزه بشوند .\r\n\r\nحركت جوهرى\r\nدر باب پيدايش اجزاى عالم ، صدر المتألهين حكيم معروف يك نظريه‌اى آورده كه در عين اينكه آن نظريهء حكما را قبول دارد كه عالم از نظر زمان حدى ندارد نه در گذشته و نه در آينده ، مسألهء پيدايش عالم را هم [ تبيين 
  ] مىكند ، همان فرضيهء معروفى كه اسم آن « حركت جوهرى » است . به دلائلى كه او ذكر كرده است ، معتقد است هر چيزى كه ما در عالم آن را ثابت مىپنداريم متغير است ، نمىتواند چيزى در عالم زمان باشد و واقعا ثابت باشد و لو ما آن را به صورت ثابت ببينيم . ممكن است آن چيز در حس و در علم ما ثابت باشد [ يعنى 
  ] به حسب آنچه ما مىبينيم ثابت باشد ، ولى در واقع نمىتواند ثابت باشد ، در واقع متغير است و چيزى در عالم وجود ندارد كه ثابت باشد تا بعد حركت بر آن عارض بشود . همان جنبه‌اى هم كه خيال مىكنيد ثابت است ، باز متغير است . خيلى چيزها هست كه به نظر ما ثابت مىآيد و در واقع متغير است . مثلا وقتى ما به عقربهء ساعت شمار ساعت نگاه مىكنيم ، آن را كاملا يك امر ثابتى مىبينيم ، ولى وقتى يك ساعت ديگر به آن نگاه مىكنيم ، مىبينيم كه مثلا از روى خط 3 آمده روى 4 ، يك‌دفعه هم كه به اينجا نپريده است ، دائما تغيير و حركت مىكرده است ، ولى چشم ما قادر نيست حركت آن را احساس كند . چشم ما بعضى از حركتها را فقط در يك حد و سطح معينى مىبيند . اين دليل نشد كه هر چه ما آن را ثابت مىبينيم بايد ثابت باشد .\r\nوقتى كه دلايل ديگر به ما حكم مىكند كه آنچه در عالم است متغير و متحرك است و حركت به تمام جنبه‌هاى عالم سرايت دارد ، پس نتيجه اين مىشود كه همه چيز حركت\r\n\r\n\r\n\r\n\r\n","description":"","footnote":"\r\n( 1 ) . رحمن / 29 .\r\n","page_name":" 168 ","page_number":168},
  {"content":"\r\n\r\nاست .\r\n\r\nپيدايش عالم و حركت جوهرى\r\nوقتى رسيديم به اينكه همه چيز حركت است ، همهء عالم سراسر ( يعنى تمام اجزاى عالم در تمام شئونش ) يك حركت دائم است ، بعد [ صدر المتألهين 
  ] تحليلى از حركت مىكند ، مىگويد وقتى شما حركت را بررسى كنيد مىبينيد حقيقت آن حدوث تدريجى است ، يعنى شىء دائما و تدريجا حادث مىشود ، يعنى يك درجه از وجودش عقب مىافتد ، يك درجهء ديگر پيدا مىشود . پس عالم مستمرّ الحدوث است . چرا ما برويم سراغ روز اول ، بگوييم در يك لحظه عالم به وجود آمده ؟ عالم در تمام لحظاتش در حال حادث شدن است . چيزى در عالم نيست كه باقى باشد . اصلا بقايى در عالم نيست . هيچ چيزى دو لحظه در عالم باقى نيست . تمام عالم - من اوّله الى آخره - دائما در حال حادث شدن است . اين [ نظر 
  ] به طريق اولى وجود خدا را ثابت مىكند . چطور اگر ما همان فرض نامعقول را بكنيم ، بگوييم نيست مطلق بود و در يك لحظه عالم به وجود آمد ، مىگوييد پس يك محدثى بوده ، اما اگر عالم اين طور باشد كه دائما در حال حدوث است ، محدث نمىخواهد ؟ قطعا محدث مىخواهد . چيزى كه وجودش وجود حركتى و حدوثى بخواهد باشد كه دائما در حال حدوث باشد ، اين بدون اينكه متكى به غير باشد و از ناحيهء ديگر فيض بگيرد ، امكان‌پذير نيست .\r\nپس اينها مسألهء پيدايش عالم را اين طور حل كرده‌اند كه اصلا سراغ روز اول نمىروند ، مىگويند عالم دائما در حال پيدايش است . آنها كه مىگويند عالم دائما در حال پيدايش است ، از راههايى وارد نمىشوند كه به اين نظريهء بقاى ماده و بقاى انرژى - كه امروز مىگويند - لطمه و ضربه‌اى وارد بياورند . اين بقايى كه اينها مىگويند غير از عدم بقايى است كه آنها مىگويند .\r\nولى در عين حال من شخصا علاقه‌مند هستم كه اين مسألهء بقاى ماده به مفهومى كه امروز مىگويند همان طورى كه طرح كرده‌اند حل شود كه ما درست بفهميم آيا علم امروز به اينجا رسيده كه خواسته است بگويد مقدار مادهء عالم ثابت است و يا اينكه نه ، واقعا به شيئى در دنيا رسيده‌اند كه آن شىء را ثابت گرفته‌اند و خود آن شىء ثابت هميشه موجود است و حالات آن هميشه متغير است ؟\r\n\r\n","description":"","footnote":"","page_name":" 169 ","page_number":169},
  {"content":"\r\n\r\n- دربارهء ماده مىتوانيم اين مثال ساده را بزنيم كه : كسى كه وزنش ثابت است ، معمولا آنچه وارد بدن او مىشود با آنچه خارج مىشود مساوى است ، اما سلولهاى بدنش هيچ كدام سلولهاى اوليه نيستند ، بلكه همه عوض شده‌اند . در مورد عنصر ، مطلب به اين شكل نيست . مىگويند اشياء يا مركّب هستند يا بسيط . مركّب آن چيزى است كه اقلا از دو عنصر بسيط به وجود آمده باشد ، كه هم معدوم مىشود و هم تغيير مىكند . اما عنصر بسيط آن ، هم وجود دارد و هم آنچه هست وجود دارد ، يعنى خاصيت خودش را از جميع جهات حفظ مىكند و آن ديگر تغيير نمىكند و معدوم هم نمىشود . مثلا يك اتم گوگرد يا اكسيژن اگر تمام خواص خودش را در تمام تغيير و تحولات حفظ كند ، اين همان است كه اول بوده . بنابراين از خواص ماده تغييراتى ايجاد مىشود و از تغييرات آن حركت به وجود مىآيد . البته حركت هم نسبى است و آن را در سه بعد تعريف مىكنند : حركتهاى خطى روى يك محور ، حركتهاى سطحى روى دو محور و حركتهاى حجمى روى سه محور . اگر محور خودش متحرك باشد ، حركت معنى ندارد . بنابراين بايد گفت اشياء نسبت به هم متحركند .\r\nاستاد : اينجا دو مطلب بود ، يكى مسألهء حركت كه بعد عرض مىكنم و يكى اين مسأله كه ببينيم مثلا آيا واقعا يك ملكول اكسيژن از ازل به همين حالت بوده است ؟ من در كتابهايى كه به طور سطحى خوانده‌ام [ ديده‌ام كه 
  ] اين جور نيست ، خود اتمهايى كه تشكيل دهندهء همين اكسيژنها هستند ، يك وضع ثابتى ندارند . وقتى شما مىگوييد آن هستهء اتم از تكاثف ( 1 ) انرژى به وجود آمده ، يعنى اصلا انرژى متكاثف شده است تا اين به وجود آمده ، نه اينكه حقيقت آن ، انرژى متكاثف است كه احيانا ما آزاد مىكنيم ، يعنى انرژى ممكن است متكاثف شود و هستهء اتم از آن به وجود بيايد ، كما اينكه ممكن است آزاد شود و اصلا اتم از حالت اتمى و مادى بودن خودش خارج شود و در عالم يك اتم هم پيدا نمىكنيم كه بگوييم از ازل به همين حالت بوده و تا ابد خواهد بود . وقتى خود اتمها اين طور باشند قهرا عناصرى مثل اكسيژن به طريق اولى وضع ثابتى ندارند .\r\nاما به مسألهء حركت هم اشاره‌اى بكنيم . يك بحث در حركت مكانى است ، اين\r\n\r\n\r\n\r\n\r\n","description":"","footnote":"\r\n( 1 ) . [ به معنى تراكم 
  ] .\r\n","page_name":" 170 ","page_number":170},
  {"content":"\r\n\r\nحركت نوع خاصى از حركت است كه شما در فيزيك از آن بحث مىكنيد ، و يكى هم در حركت مطلق يعنى مطلق تغيير به طور كلى است . آن چيزى كه شما مىگوييد « حركت يك امر نسبى است » اين مخصوص حركت مكانى است .\r\nدر باب حقيقت مكان كه اصلا مكان چيست ؟ مكان جز وضع و نسبتى كه شىء با محيط خودش دارد چيز ديگرى نيست . وقتى كه شما تمام محيط را ثابت گرفتيد ، اساسا مكان تغيير نكرده است و لهذا اين بحث را داشتند كه مىگفتند يك آدمى در كشتى نشسته است ، تمام محيط كشتى حتى هوايى را كه در داخل كشتى است برايش حفظ مىكنند ، كشتى در دريا حركت مىكند ، يعنى وضع خودش را با آبها تغيير مىدهد ، آيا اين آدم واقعا حركت مىكند يا آدم داخل كشتى ساكن است ؟ مىگفتند او واقعا ساكن است . قدما اسم اين حركت را « حركت بالمجاز » مىگذاشتند يعنى شىء مجازا حركت مىكند .\r\nدر مقابل ، البته نظريهء ديگرى هست و آن اينكه قطع نظر از موادى كه عالم را پر كرده است ، عالم خودش يك فضايى دارد ، يعنى الآن يك فضايى وجود دارد كه مجموع اين هوا و اجسام و فلزات و . . . آن را پر كرده است و آن فضا هميشه ثابت و ساكن است .\r\nواقعا الآن فضايى كه من در اينجا نشسته‌ام و فضايى كه شما نشسته‌ايد ، در ذات خودشان ثابت هستند . پس وقتى من حركت مىكنم فضايى را تغيير مىدهم . اگر ما فضا را قبول داشته باشيم و نسبت به آن فضا و اجزاى آن فضا حساب كنيم ، حركت نسبت به آن هميشه مطلق است . وقتى يك جسم حركت مىكند ، محيط مادىاش تغيير نمىكند ، يعنى نسبت به آنها ساكن است ولى نسبت به فضاى واقعىاش متحرك است . البته نظريه‌اى بوده - خيلى هم قديمى است - كه آيا مكان بعد مجرد است ، يا مكان عبارت است از سطح مقعر جسم محيط بر جسم محاط ، يعنى مكان عبارت است از سطح داخلى هوا كه بر اين جسمى كه اينجا داريم و هوا آن را احاطه كرده ، چسبيده است ؟ خوب ، اگر هوا ساكن باشد پس اين [ جسم 
  ] حركت نكرده است . البته بر اساس اين [ نظريه 
  ] هم حرفهاى ديگرى زده مىشود .\r\nاگر ما حركت را به مفهوم مطلق تغيير در نظر گرفتيم ، هيچ لزومى ندارد كه شىء ديگرى را در نظر بگيريم ، مثل تغييرات كيفى . مگر در تغييرات كيفى لازم است محيط را در نظر بگيريم ؟ ما در تغييرات كيفى ، گذشتهء خود شىء را در نظر مىگيريم . اگر شىء در گذشتهء خودش مثلا داراى يك درجهء خاصى - به قول قدما - از رنگ باشد و در حالت\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nدوم در زمان بعد داراى درجهء بيشترى از آن رنگ شد ، اين شىء تغيير كرده است . اين تغيير به محيطش هم هيچ ارتباطى ندارد . حركت جوهرى به طريق اولى به ضعف و نقصان وجود مربوط است ، يك شىء در يك حدى از وجود ضعيف است ، بعد در يك حد از وجود كاملتر [ قرار مىگيرد 
  ] . بنابراين مىتوانيم نسبت به كل عالم ، حركت فرض كنيم . بله ، نسبت به كل عالم ، حركت مكانى فرض نمىشود . اينكه گفتيد « نسبت به كل عالم حركت مكانى فرض نمىشود » حركت مكانى نسبت به اجزاى عالم فرض مىشود كه يك جزئى بخواهد نسبتش را با اجزاى ديگر تغيير بدهد ، ولى در كل عالم حركت مكانى موضوع ندارد .\r\nيك موضوع ديگر را هم يادآورى كنم تا آقايان براى من توضيح بدهند . در ضمن عرايضم عرض كردم كه از نظر علمى گاهى اگر چيزى را بخواهيم تعريف كنيم ، همين قدر كه نشانه‌اى باشد بر اين مطلب كه تفهيم و تفهّم در آن آسان باشد كافى است . به اصطلاح مىگويند در علوم اگر تعريفات از حدود « رسم » تجاوز نكند كافى است ، لازم است فقط نشانه‌اى بدهند ، چون فقط مىخواهند اين موضوع با غير آن اشتباه نشود . از نظر فلسفى ، تعريف كه مىخواهند بكنند ، بايد به حقيقت و ماهيت آن چيز نزديكتر بشوند . يكى همين موضوع انرژى است در مقابل ماده . انرژى را چيزى غير از ماده مىدانند به معناى همين مقدار غيريت كه ماده از انرژى پيدا مىشود يا به انرژى تبديل مىشود . خيلى چيزها را ما در عالم خارج خيال مىكنيم وجود دارد و وجود ندارد ، در ذهن ما وجود دارد ، مثل رنگ . آنها را ما قبول داريم . ولى چند چيز است كه آيا قطع نظر از ذهن ما در دنيا وجود دارد يا نه ؟ يكى از آنها حركت است .\r\nناچار مىگوييد حركت قطع نظر از ذهن ما در خارج وجود دارد . يكى از آنها بعد است .\r\nالبته فرضيهء ما اين است كه بعد وجود دارد . مىخواهيم ببينيم در اين بيانى كه مىكنيد ، وجود بعد را قبول مىكنيد يا نه .\r\nدر باب ماده ، آن چيزى كه نقطهء مقابل انرژى مىگيرند ، مثل همين عناصر و يا اتمهايى كه عناصر از آنها تشكيل شده است ، براى آنها ابعاد قائل مىشويم ، طول و عرض و عمق قائل مىشويم ، بعد ، امتداد و جهت قائل مىشويم . لهذا مىگوييم اين اتم مثلا در اينجا قرار دارد نه در آنجا ، مىتواند اينجا باشد ، مىتواند آنجا باشد ، در اينجا هم كه هست ، اين طرف و آن طرف دارد . اين طرف و آن طرف داشتن ، فرع بر اين است كه خودش بعد و امتداد داشته باشد ، و الّا يك نقطه كه اين طرف و آن طرف\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nندارد .\r\n\r\nماهيت انرژى چيست ؟\r\nحالا مىآييم سراغ انرژى . قديميها تصور ديگرى دربارهء انرژى داشتند . از نظر تصور آنها [ مسألهء انرژى 
  ] حل شده بود . حرارت براى آنها يك موجود مستقل نبود كه قابل انتقال باشد ، يك حالت بود براى يك جسم ، تابع خود جسم بود ، اگر مىخواست منتقل شود بايد با خود جسم منتقل مىشد ، به اصطلاح يك عرض بود . ولى امروز مىگويند خود حرارت منتقل شد ، بدون اينكه بخواهند فرض كنند حاملى داشته باشد ، يك شىء ديگرى بخواهد منتقل شود تا حرارت منتقل شود . در عين حال حرارت ماده هم نيست . ماده نيست يعنى بعد هم ندارد . بعد ندارد [ يعنى 
  ] مكان هم ندارد . شما چطور همين حرارت را تعريف مىكنيد كه ماده نباشد ؟ در خارج موجود باشد و مستقل از ماده قابل نقل و انتقال باشد ، جايش را عوض بكند ؟ ماده نباشد و جايش را عوض بكند ؟ اگر هم بگوييد موج است ، در خود موج هم بحث مكان است . آيا شىء ، موجى باشد بدون اينكه ماده‌اى باشد ؟ همين موج خالص بخواهد باشد ، مادهء متموّجى در كار نباشد ، فقط موج باشد نه متموّج ؟\r\nدلم مىخواست يك كسى براى من ماهيت انرژى را حل كند ، نه آن تعريفات انرژى كه بگويد همان چيزى كه در كجا اين طور مىشود . اين از نظر تعريف علمى درست است ولى از نظر تعريف فلسفى درست نيست . اين مسائل فقط علمى نيست ، فلسفى هم هست ، چون در عين حال طورى مىگويند كه مىخواهند حقيقت اشياء را هم توجيه كنند . علم هرطور نشان داده ، اين گونه فرض كرده كه ماده و انرژى دو شىء هستند يا دو حالت از شىء خاصى هستند ، به طورى كه اين به آن تبديل مىشود و آن به اين . من مىخواهم بگويم چيزى كه ماده نباشد و صفت و حالت ماده هم نباشد ، چطور مىتواند مكانى را در خارج اشغال كرده باشد و در آن نقل و انتقال باشد ؟\r\n- آيا در طول عمر هر اتم ، انعدام و حدوث و تغييرى در آن حاصل نشده ؟ يعنى در تمام\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nطول عمر جهان ، وضع آن اتم ثابت بوده است ؟ چون قرآن مىگويد :  « كُلُّ شَيْءٍ هالِكٌ إِلَّا وَجْهَهُ »  .\r\nاستاد : در سابق كه كتابهايى مىخواندم [ ديدم 
  ] براى عناصر راديواكتيو يعنى همانهايى كه تشعشع دارند ، عمر معين كرده‌اند ، مثلا مىگويند اتم فلان عنصر در طول بيست و پنج ميليون سال بار الكتريكى خودش را خالى مىكند و بعد به كلى معدوم مىشود ، يعنى حالت مادى خودش را به كلى از دست مىدهد .\r\n- در بحث تبديل ماده و انرژى بايد بحث « اراده » را هم دخالت بدهيم كه ماده و انرژى به يكديگر تبديل مىشوند و « اراده » هم به انرژى تبديل مىشود .\r\nاستاد : ايشان مىخواهند بگويند بعد از اينكه ماده و انرژى هر دو به يك اصل واحد بر مىگردد ، ما اگر بخواهيم تعريف كنيم به همان اصل واحد ، جز اينكه بگوييم يك خواست و طلب وجود دارد ، چيز ديگرى نيست . ايشان مىخواهند بگويند آن همان است كه مىگويند ريشهء ماده و انرژى است ، همان است كه در اديان به نام « ارادهء خدا » آمده است . خوب ، آن حرف ديگرى غير از اين است ولى بالأخره آن اصل را با يك خواصى بايد بشناسيم . يك وقت مىگوييد ما هيچ اطلاعى از آن اصل نداريم جز اينكه تازه خود انرژى را اگر خواستيم تعريف كنيم بايد بگوييم يك چيزى هست كه اين دو به آن تبديل مىشوند ، اما هيچ نمىدانيم آن چيز خودش چه خاصيتى دارد ، بعد دارد يا ندارد ، جا مىگيرد يا نمىگيرد ، حركت مىكند يا نمىكند ، فقط با يك حدس علمى مىگوييم چنين اصلى وجود دارد .\r\n\r\n","description":"","footnote":"","page_name":" 174 ","page_number":174},
  {"content":"\r\n\r\n\r\nراه خلقت 2\r\nنظر به اينكه جناب آقاى روزبه ( 1 ) الآن خواستند يك توضيحى در اطراف چيزهايى كه ما از ايشان سؤال مىكنيم و جوابش را مىخواهيم ، بدهند و ايشان بايد سابقهء ذهنى بهتر و بيشترى داشته باشند ، بنده خلاصه‌اى از آنچه كه مىخواهيم ، به ايشان عرض مىكنم ، ضمنا براى خود ما هم شايد مفيد باشد ، يعنى حضور ذهنى پيدا مىكنيم .\r\nصحبت ما در جلسهء گذشته به مناسبت بحث توحيد ، دربارهء مسأله‌اى بود به نام « حدوث اشياء » و به عبارت ديگر « خلقت اشياء » كه در قرآن به تعبير « خلقت » آمده است . يكى از مسلّمات عقيدهء مذهبى هر فرد مذهبى اين است كه خدا را به عنوان خالق و آفرينندهء همهء اشياء يعنى به وجودآورنده - نه به معنى ديگرى - مىداند ، كه ما دست روى هر چيزى بگذاريم بايد بگوييم اين را خدا آفريده است . « آفريده است » يعنى چه ؟ يعنى او را به وجود آورده است . اين تصورى است كه ما از خلقت و حدوث\r\n\r\n\r\n\r\n\r\n","description":"","footnote":"\r\n( 1 ) . [ استاد رضا روزبه از مؤسسين مدرسهء علوى و مردى وارسته و آشنا به علوم جديد و قديم بود و نقش مؤثرى در تربيت افراد متدين و متخصص داشته است . رشتهء تخصصى وى فيزيك بود ولى تقريبا در همهء علوم ديگر نيز ورود داشت . رحمت خدا بر او باد . 
  ]\r\n","page_name":" 175 ","page_number":175},
  {"content":"\r\n\r\nاشياء داريم .\r\nيكى دو مطلب بود كه اشاره كرديم ، گفتيم كه دربارهء خلقت يا حدوث اشياء ، يك وقت كسى دنبال اين است كه بگويد روز اولى كه يك مرتبه در يك لحظه تمام عالم از كتم عدم به وجود آمد ، كى بود ؟ آيا چنين لحظه‌اى وجود داشته ؟ يا وجود نداشته است ، هر چه كه جلو برويم ، مخلوقات و موجودات بوده‌اند ؟ عرض كرديم كه ما به دلايلى كه در هفتهء پيش گفتيم دنبال اين مطلب نيستيم ، حالا لازم نيست دلايل آن را بحث كنيم . ما اگر راجع به حدوث و خلقت اشياء بحث مىكنيم ، نه اينكه مىخواهيم بگوييم كه آيا علم امروز ، فلسفهء امروز ثابت كرده است كه بالأخره اين زمان - كه در گذشته بوده است ، يك وقتى بوده كه هيچ چيز نبوده است ، يك مرتبه اشياء به وجود آمده‌اند - [ كى بوده است ؟ 
  ] نه ، بحث ما دربارهء همين جريان موجود عالم است كه ما اشيائى را به چشم ظاهر مىبينيم ، اشيائى معدوم و اشيائى موجود مىشوند ، آيا با نظر دقيق علمى واقعا چنين چيزى است ؟ واقعا موجودهايى معدوم و معدومهايى موجود مىشوند و واقعا الآن خلقت و حدوثى در عالم رخ مىدهد ؟ يك گياه كه به وجود مىآيد ، واقعا چيزى خلق شده است ؟ يا اينكه نه ، هيچ چيزى در عالم خلق نمىشود و هيچ چيزى در عالم حادث نمىشود ، هيچ موجودى معدوم نمىشود و هيچ معدومى هم موجود نمىشود ؟ پس بحث ما در اين جهت است .\r\nيك مطلب ديگر هم عرض كرديم كه آن هم فعلا مطمح نظر ما نيست و آن اين است كه از نظر حكماى الهى در موضوع خداشناسى هيچ لزومى ندارد كه اين عالم ما لحظهء اولى داشته باشد ، اگر هيچ لحظهء اول هم نداشته باشد ، با خدايى خدا جور در مىآيد ، بلكه لازمهء خدايى خدا اين است كه عالم اول نداشته باشد ، اصلا لازمهء اينكه خدايى باشد ، اين است كه مخلوقاتش هم اول نداشته باشند . به عقيدهء آنها اگر مخلوقات از نظر زمانى محدود باشند ، با خدايى او منافات دارد . همين طور آنها يك حرف ديگر هم دارند ، مىگويند براى اينكه ما خدا را خالق و آفرينندهء عالم بدانيم ، حتى لزومى ندارد حدوث زمانى را به همين معنا اثبات كنيم كه بگوييم اشيائى در همين جريان موجود ، معدوم بودند موجود شدند ، موجود بودند معدوم شدند . حرفى دارند كه اسم آن را « حدوث ذاتى » مىگذارند ، مىگويند حدوث ذاتى اشياء كافى است براى اينكه آنها مخلوق حق باشند . اين مسأله هم فعلا براى ما مطرح نيست و از نظر شخص من اين حرف حرف درستى هم هست ، يعنى اگر هيچ حدوث زمانى در\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nعالم نداشته باشيم ، حدوث ذاتى همين اشياء كافى است براى مخلوقيت آنها ، كه وقتى در استدلالهاى فلسفى توحيد وارد شديم - كه از راه امكان و وجوب وارد مىشويم - راجع به آن هم بحث مىكنيم .\r\n\r\nخلقت و حدوث زمانى\r\nما عجالتا راجع به اين بحث داريم كه آيا از نظر علم امروز در همين جريان موجودى كه در عالم هست ، خلقت و حدوث زمانى هست كه اشيائى موجود باشند معدوم بشوند ، معدوم باشند موجود بشوند يا نه ؟ معمولا به نظريهء « خلقت » ايراد مىگيرند و مىگويند با تحقيقاتى كه در علم امروز شده است ، ديگر خلقت معنى ندارد ، چون خلقت يعنى حدوث زمانى موجودات ، و بر طبق نظريهء لاوازيه موجودى معدوم نمىشود و معدومى موجود نمىشود ، پس خلقت يعنى چه ؟\r\nديشب كه ما اولين بار برنامهء پرسش و پاسخ‌ها را در حسينيهء ارشاد اجرا كرديم و ورقه‌هايى پخش كرديم و سؤالاتى كردند ، اتفاقا سؤالات خيلى خوبى هم در بين آنها بود . يكى از سؤالها كه خيلى خوب به اين مباحث ما مىخورد اين بود كه ديگر امروز راهى براى اثبات خدا وجود ندارد ، يك دليل اينكه خدا را اثبات مىكردند از باب اينكه خالق اشياء است ، با پيدايش نظريهء لاوازيه ( كه هيچ موجودى معدوم نمىشود و هيچ معدومى موجود نمىشود ) معلوم شد خلقتى در كار نيست . ديگر اينكه خدا را از راه نظم اثبات مىكردند ، با اثبات اصولى كه امروز در نظريهء تكامل كشف شده است و مىرساند كه همان قوانين طبيعت كافى است كه نظم را به وجود آورد ، لزومى ندارد كه ما قائل به يك مدبّر شاعرى باشيم كه او به وچودآورندهء اين نظم باشد . بنابراين امروز ديگر دليلى براى وجود خدا باقى نمانده است . پس ببينيد ، قسمت اول سؤال چنين حرفى است كه در علم امروز ديگر مسألهء خلقت مطرح نيست .\r\n\r\nبقاى ماده و انرژى در نظريهء لاوازيه\r\nخوب ، جناب آقاى روزبه ! موضوع سؤال ما امروز در اطراف همين جمله است ولى با اين اضافه كه بر من - از باب اينكه مطالعاتم در اين زمينه مطالعاتى سطحى بوده\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nنه از روى تحصيل - اين مطلب روشن نيست كه آيا نظريهء لاوازيه مدعى است كه مجموع مقدار وزن اجرامى كه در عالم هست كم و زياد نمىشود و ميزان ثابتى است ؟\r\nيعنى اگر مثلا وزن همهء اشياء عالم محدود و متناهى باشد و آن را با يك رقم بتوانيم نشان بدهيم ، آن رقم هيچ وقت نه يك واحد كم مىشود و نه يك واحد زياد ؟ يا واقعا مقصود اين است كه آنچه از نظر فلسفى تعبير مىكنند كه « موجود معدوم نمىشود » يعنى هر چيزى كه موجود مىشود ، در واقع صورت و ظاهرش عوض شده ، همانى است كه قبلا بوده ؟\r\nدر مقام مثال ، اگر جمعيت عالم را در سه ميليارد كنترل كنند به طورى كه مواليد و وفيات را چنان نظم بدهند كه در همان ساعتى كه هزار نفر متولد مىشوند هزار نفر بميرند ، مىگوييم پس مجموع انسانها در عالم هميشه ثابت است ، اما عدد هميشه ثابت است ، هرگز فرد ثابت نيست ، افراد مىميرند و افراد ديگرى جاى آنها مىآيند . آيا منظور از بقاى ماده - يا آنچه بعد گفته‌اند : بقاى مجموع ماده و انرژى - اين است كه مجموع مقدار باقى است ، يا منظور اين است كه اصلا افراد و اشخاص باقى است ؟\r\nاين يك سؤال .\r\nسؤال ديگرى كه در اينجا داريم اين است : اصل بقاى ماده بعد به يك اصل عمومىترى تعميم يافت كه جامع ميان ماده و انرژى است كه « مجموع ماده‌ها و انرژيهاى عالم ثابت است » يعنى حتى مجموع ماده‌ها لازم نيست كه هميشه يك اندازه باشد ، بلكه مجموع ماده‌ها و انرژيها روى همديگر ثابت است ، چون گاهى ماده‌اى تبديل به انرژى مىشود و انرژىاى تبديل به ماده . اينجا بايد جناب عالى براى ما توضيح بدهيد [ كه ماهيت 
  ] اين چيزهايى كه امروز به آن « انرژى » مىگويند [ چيست ؟ 
  ] در مفهوم قديمى ما [ انرژى 
  ] شكل عرض را داشته است ، مثل حرارت . در مفهوم قدما معنى ندارد كه جسم به حرارت و حرارت به جسم تبديل شود ، حرارت به يك عرضى مثل خودش تبديل شود مانعى ندارد ، جسم هم - فرض كنيد - به جسم ديگرى مثل خودش تبديل شود مانعى ندارد . اما امروزيها كه يك چيزهايى نظير حرارت را مىگويند انرژى ، بعد مىگويند حرارت به ماده تبديل مىشود ، ماده به حرارت تبديل مىشود ، از حرارت و هر انرژى ديگرى چه تصورى دارند كه آن را قابل تبديل به ماده مىدانند ؟ و قهرا دو چيز كه به يكديگر تبديل مىشوند ، بايد يك اصل ثابتى در ميان باشد كه ريشهء هر دو باشد كه گاهى به اين صورت ظاهر بشود و گاهى به آن صورت .\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nبنابراين سؤال دوم ما اين است : شما بايد ماهيت انرژيها را براى ما توضيح بدهيد كه ما از نظر مفهوم فلسفى بتوانيم درك كنيم كه اينها چطور قابل تبدّل است يا قابل تبدّل نيست ؟\r\nمن يك سؤال سوم هم اضافه مىكنم كه لزومى ندارد آن را در اين جلسه توضيح بدهيد : نظريهء لاوازيه تعبير صحيحش اين است كه بگويد : « مجموع ماده‌هاى عالم كم و زياد نمىشود » يا بگويد : « ماده موجود نمىشود ، ماده معدوم نمىشود » اما اينكه اين را تعميم بدهد و بگويد : « هيچ موجودى معدوم نمىشود و هيچ معدومى موجود نمىشود » يك چيز ديگرى را بايد اينجا مستتر بگيرد و آن اين است كه « شىء مساوى است با ماده » و الّا وقتى كسى كه تمام تحقيقش دربارهء ماده است [ بگويد 
  ] ماده معدوم نمىشود ، ماده موجود نمىشود ، بعد بگويد هيچ چيزى موجود نمىشود و هيچ چيزى معدوم نمىشود ، اين بعد از آن است كه « چيز » را مساوى با ماده بداند .\r\n\r\nطرح دو ابهام\r\nدر اينجا از نظر ما باز دو ابهام وجود دارد : اولا قدما هم به اين معنى قبول داشته‌اند كه ماده معدوم نمىشود ، ماده موجود نمىشود ، ولى چون ماده را مساوى با شىء نمىدانستند ، نمىگفتند هيچ چيزى معدوم نمىشود ، هيچ چيزى موجود نمىشود . من نمىدانم از كجا اين را پيدا كرده‌اند كه در قديم مىگفتند ماده‌هاى عالم معدوم مىشود . ما كه هر چه گشتيم - و خيلى هم گشتيم - جايى پيدا نكرديم كه بگويند در قديم قدما مىگفتند ماده‌ها معدوم مىشود . حتى آقاى مهندس بازرگان در كتاب راه طى شده نوشته‌اند كه تا آن زمان مردم اين طور خيال مىكردند [ كه ماده‌هاى عالم معدوم مىشود 
  ] . كى اين طور خيال مىكرد ؟ در قديم هم مىگفتند ماده‌هاى عالم به يكديگر تبديل مىشوند : آب به هوا تبديل مىشود ، هوا به آب تبديل مىشود ، حتى معتقد بودند خود هوا تبديل به ابر مىشود ، لازم نيست مادهء بخارى در كار باشد ، و همواره سخن از تغيير و تبدّل بوده است . ما در كلمات قدما پيدا نكرديم كه بگويند مجموع جرمهاى عالم يعنى چيزهايى كه داراى وزن هستند و [ به تعبير ديگر 
  ] مجموع وزنهاى عالم كم و زياد مىشود . تازگى نظريهء لاوازيه در كجاست ؟\r\nثانيا آنهايى كه تبديل ماده‌ها به يكديگر را به هر چيز [ تعميم نمىدادند 
  ] ، يك\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nمطلب ديگرى در اين زمينه قائل بودند كه آن مطلب بسيار اساسى است ، معتقد بودند كه ما در اشياء يك شىء محسوس درك مىكنيم و يك اشياء معقول تعقل مىكنيم . آن چيز محسوسى كه ما در اشياء درك مىكنيم ، همان جرم اشياء است كه لمس مىكنيم كه به آن مىگفتند « صورت جسميه » ، يعنى آن چيزى كه بعد از آن به وجود مىآيد ، و نيز مىگفتند ولى به دليل عقل ، ما ثابت مىكنيم كه ماهيت اشياء را تنها صورت جسميه ( يعنى همان كه لاوازيه به آن ماده مىگويد ) تشكيل نمىدهد ، قوه ، به مفهومى كه آنها مىگفتند ، يك مبدأ نيرو هميشه در ماده وجود دارد كه مختلف مىشود و در واقع آن است كه ماهيت اشياء را تشكيل مىدهد . مىگفتند چهار عنصر آب ، هوا ، [ خاك و آتش اجزاء اوليهء عالم طبيعت هستند 
  ] و آب با هوا از نظر ماده بودن مشتركند ، هر دو جسمند و هر دو داراى امتدادند ولى آب داراى طبيعت جوهرى خاصى است كه به موجب آن طبيعت ، مبدأ يك آثار بالخصوص مىشود و هوا داراى طبيعت يا قوهء ديگرى است . « قوه » هم به آن مىگفتند ، « صورت نوعيه » هم مىگفتند ، « طبيعت » هم مىگفتند .\r\nطبيعت از نظر قدما يعنى نيرويى كه در هر ماده وجود دارد . آب كه يك ماهيت جدايى است ، با هوا فرق كرده است ، در ماده بودن با همديگر شريكند ، در آن طبيعت و صورت نوعيه يا قوه با همديگر اختلاف دارند . اشياء كه معدوم مىشوند به اين معنا معدوم مىشوند . « آب معدوم مىشود » نه معنايش اين است كه مادهء آب معدوم مىشود ، [ بلكه 
  ] صورت نوعيهء آب معدوم مىشود پس آب معدوم مىشود . آنها كه مىگفتند « اشياء معدوم مىشوند ، معدومها موجود مىشوند » از باب اين بود كه همهء شيئيت يك شىء را ماده‌اش نمىدانستند ، ماده‌اش را جزئى از وجودش مىدانستند نه تمام وجودش ، جزء اصلى وجودش - كه مىگفتند مبدأ فصل آن است - فصل منوّع يا صورت نوعيهء آن است .\r\nصورت نوعيه و طبيعت اشياء ، معدوم و حادث مىشود . همين طبيعت و صورت نوعيه ، در جاندارها به واسطهء يك خاصيت مخصوصى كه دارند « نفس » ناميده مىشد ، در نبات « نفس نباتى » ، در حيوان « نفس حيوانى » و در انسان « نفس انسانى » ، همان قوه و نيرويى كه در اين است ، چنين اسمى پيدا مىكند . پس وقتى مىگفتند انسان معدوم شد ، [ يعنى 
  ] نفس انسان [ معدوم شد 
  ] ، يعنى وقتى آن طبيعتى كه در اين شىء وجود دارد معدوم شد ، اين شىء معدوم شده ، يك جزء آن كه معدوم شد ، ديگر معدوم شده است . [ دربارهء 
  ] « حيوان معدوم شد » نمىگفتند مادهء حيوان معدوم شد ، مىگفتند\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nآن طبيعت حيوانى در حيوان معدوم شد پس حيوان معدوم شد . پس ، از نظر قدما موجودها معدوم مىشوند و معدومها موجود مىشوند ، ولى نمىگفتند مادهء موجودها معدوم مىشود كه [ بگوييم 
  ] لاوازيه حرف جديدى آورده است .\r\nپس باز اختلاف نظر لاوازيه با قدما در يك مسألهء فلسفى است نه در يك مسألهء علمى . لاوازيه مىگويد اصلا اين شىء جز ماده چيزى نيست ، يعنى اصلا به صورت نوعيه و طبيعت فكر نمىكنم ، مادهء اشياء هم كه - به قول او - معدوم نمىشود [ و اگر 
  ] معدوم است موجود نمىشود . پس هيچ موجودى معدوم نمىشود و هيچ معدومى هم موجود نمىشود . اما قدما اختلافشان در اين جهت بود كه مىگفتند تمام هستى اين [ شىء 
  ] را همان جنبهء محسوسش تشكيل نمىدهد ، جنبهء معقولش هم ( يعنى جنبه‌اى كه وجود آن فقط با نيروى عقل و فلسفه درك مىشود ) [ جزئى از هستى آن است 
  ] و با تجزيه و تحليل و تركيب كردن در لابراتوار وجود آن را نمىشود ديد ولى وجودش را مىشود كشف كرد . حرف لاوازيه اصلا حرف تازه‌اى نيست ، تازگى آن را از كجا آورده‌اند و اينهمه دهل براى آن در دنيا زده‌اند ؟ پس حضرت عالى اين سه موضوع را براى ما به ترتيب توضيح بفرماييد :\r\n1 . لاوازيه كه مىگويد ماده معدوم نمىشود و مادهء معدوم موجود نمىشود ، مقصود در مجموع ماده‌هاست يا در هر فرد و شخص ؟\r\n2 . اين كه مىگويند ماده به انرژى تبديل مىشود و انرژى به ماده ، انرژى را چگونه تعريف كرده‌اند كه با ماده قابل تبدّل و تحول باشد ؟\r\n3 . آن جنبهء نوى واقعى در نظريهء لاوازيه چيست ؟ ما هر چه نگاه مىكنيم مىبينيم كه همهء قديميها هم به اين مقدار عقيده داشته‌اند ، منتها اين طور تعبير نمىكردند . اين كه ماده باقى است ، آنها هم قبول داشته‌اند ولى هرگز اين طور نمىگفتند : « پس موجود معدوم نمىشود » ، چون همهء هستى شىء را مادهء شىء نمىدانستند . حالا خواهش مىكنم در اطراف اينها توضيح بفرماييد .\r\nاستاد رضا روزبه : لاوازيه با تحقيقات و آزمايشهاى خود اين نظريه را به اثبات رساند كه در ضمن فعل و انفعالات شيميايى چيزى از بين نمىرود و چيزى هم توليد نمىشود . لاوازيه مىگويد : « چيزى در طبيعت پيدا نمىشود و چيزى گم نمىشود » .\r\nولى مقصود او از اين جمله در همان حدود مورد بحث او ( يعنى شيمى ) بوده است . تا مدت زيادى پس از او اين نظريه مورد قبول بوده است ، تا آنكه تحقيقات دقيقتر و\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nتوزينهاى بسيار دقيق شيميايى به عمل آمد و معلوم شد كه در ضمن فعل و انفعالاتى كه مولّد حرارت هستند ، يك مقدار ماده از بين مىرود ، مثلا وزن آب حاصل از تركيب هيدروژن و اكسيژن ، درست برابر مجموع وزن هيدروژن و اكسيژن نيست ، بلكه مقدارى كمتر از آن است . بنابراين بعضى از انفعالات با كاهش جرم انجام مىگيرد ( يك مقدار از جرم ، كاسته و تبديل به حرارت مىشود ) منتها با توزينهاى معمولى كه يك شيميدان با آن سر و كار دارد ، اين كاهش بسيار جزئى مورد توجه قرار نمىگيرد . از اين رو يك نفر شيميدان امروز هم ممكن است بگويد كه در فعل و انفعالات شيميايى مقدار جرم ثابت است ، ولى با اشل دقيق فيزيكى وقتى مىخواهند سنجش كنند مىگويند نه ، مجموع جرمهاى شركت‌كننده در فعل و انفعال مساوى است با مجموع جرمهاى حاصل از آن بعلاوهء آن مقدار انرژى كه توليد شده است ( يعنى در ازاى آن انرژى هم يك مقدار از ماده صرف شده است ) .\r\nپس اگر بخواهيم اين قانون را صحيح‌تر و دقيقتر بيان كنيم بايد بگوييم : در فعل و انفعالات شيميايى مجموع ماده‌هاى شركت‌كننده قبل از فعل و انفعال برابر است با مجموع مواد حاصله بعد از فعل و انفعال بعلاوهء معادل آن انرژىاى كه توليد شده است . اين قانون لاوازيه است و به تمام جهان و اصل خلقت ربطى ندارد و فقط در حيطهء فعل و انفعالات شيميايى است .\r\nاما سؤال دوم راجع به تبدّل ماده به انرژى و تعريف انرژى است . انرژى عبارت است از استعداد انجام كار فيزيكى و در فارسى هم به آن مىگويند « كارمايه » كه ترجمهء خوبى از انرژى است . قدر مسلّم اين است كه انرژيها به همديگر تبديل مىشوند .\r\nمثلا انواع انرژيهاى مكانيكى به يكديگر قابل تبديل است . حرارت يك نوع بخصوصى از انرژى جنبشى است ، چون حرارت معلول حركت اتمها يا ملكولهاى تشكيل دهندهء جسم است . به اين ترتيب انرژى مكانيكى قابل تبديل به انرژى حرارتى است ، مانند برخورد چكش به سندان كه در اثر اين برخورد ، انرژى مكانيكى به ذرات تشكيل دهندهء سندان منتقل مىشود و آن اتمها ارتعاشات بيشترى پيدا مىكنند و ما احساس مىكنيم كه حرارت سندان بالا رفته است ، كه در واقع علت گرم شدن آن همان تغيير انرژى جنبشى ذرات سندان است . اين مسألهء تبديل انرژيهاى مختلف به يكديگر از دير زمان مسلّم بوده و تازگى ندارد . اما مسأله‌اى كه از زمان اينشتين به بعد مورد بحث قرار گرفته و تازگى دارد ، مسألهء تبدّل ماده به انرژى است . اين مسأله از نظر فلاسفه ، از نقطه نظر معرفى كردن اساس عالم مطرح بود و از نظر علم فيزيك هم مطرح بود ، براى اينكه واقعا مىخواستند ببينند كه آيا ماده قابل تبديل به انرژى است ؟ و از اين موضوع استفادهء عملى بكنند . بالأخره\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nتقريبا ثابت شد كه ماده قابل تبديل به انرژى است و اينشتين فرمول معروف خود را بيان كرد : « 2  MC E  » اندازهء انرژى مساوى است با مقدار ماده ضرب در مجذور سرعت نور . اساس انرژى اتمى يا رآكتورهاى اتمى نيز همين مسألهء تبديل ماده به انرژى است . بنابراين ماده به انرژى تبديل مىشود به اين معنا كه از هستهء ماده ذراتى بيرون مىآيد و اينها توأم با سرعت‌اند و بنابراين داراى انرژى هستند . اين انرژى به صورت حرارت يا به صورتهاى ديگرى در مىآيد كه براى ما قابل استفاده هستند . در خورشيد و ثوابت ديگر هم تبديل ماده به انرژى به اين معناست كه از هستهء اتمهاى نسبتا سنگين ، ذرات نسبتا كوچكى ( اشعهء آلفا يا بتا يا گاما ) تشعشع مىكند و اين انرژى به صورت حرارت در مىآيد و اين انرژى هسته‌اى منشأ تمام انرژيهاى ديگر است . اما اينكه آيا اين نظريه‌ها براى تفسير پيدايش عالم كافى است يا علاوه بر اينها حساب و تقديرى هم در كار است ، مسأله‌اى است كه به فلسفه مربوط مىشود و از حدود علم خارج است . آنچه مسلّم است قابليت تبديل ماده به انرژى است . عكس آن ( يعنى تبديل انرژى به ماده ) هم در اين اواخر حاصل شده است ، يعنى انرژى هم به ماده ( نه به معناى اتم ، بلكه ذرات تشكيل دهندهء اتم مثل پزيترون و الكترون ) تبديل مىشود .\r\nاستاد : من يكى دو سؤال داشتم كه يكى را همين آخر خودتان فرموديد . خواستم بگويم اينكه مىگويند ماده - به همين معنا - به انرژى تبديل مىشود ، عكس آن هم هست يا نه ؟\r\n- بله ، انرژى هم به ماده تبديل مىشود .\r\nاستاد : اين باز بايد توضيح داده شود . ديگر اينكه آيا فرق اين عناصرى كه راديواكتيو هستند با غير اينها اين است كه اينها خود به خود فعاليت تشعشعى دارند ولى آنها را مىشود با وسايل مصنوعى به همين حالت در آورد ؟ يا نه ، آنها امكان ندارد به اين حالت در بيايند ؟\r\n- هر دو قسم آن وجود دارد ، يعنى بعضى از مواد هستند كه نمىشود آنها را به صورت راديواكتيو در آورد ، ولى بعضيها هم هستند كه مىشود آنها را به صورت راديواكتيو در آورد ، يعنى راديواكتيويتهء مصنوعى هم مىشود داشت .\r\nاستاد : بنابراين در واقع نمىشود گفت كه از نظر علم امروز ماده‌اى وجود دارد كه\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nبه هيچ نحو قابل تبديل به انرژى نباشد .\r\n- خير ، اين را نمىشود اثبات كرد .\r\nاستاد : آنچه به نظر من مهمتر است ، اين سؤال سوم است : آخر ما براى انرژى ، تعريفى كه با اين تعبير سازگار باشد پيدا نكرديم . ما در جلسهء گذشته عرض كرديم كه هميشه تعبيرات علمى با تعبيرات فلسفى دوتاست . از نظر تعبيرات علمى ، مطلب را هرطور بگوييم كه نشانىاى براى مقصود باشد ، كافى است ، ولى از نظر فلسفى بايد تعريف باشد . مثلا فرض كنيد شما يك كتاب لغت داريد ، بعد مىگوييد من اين كتاب لغت را به يك كت تبديل كرده‌ام . معلوم است مقصود چيست ، واقعا شما اين كتاب را تبديل به كت نكرده‌ايد ، رفته‌ايد آن را فروخته‌ايد ، بعدا از پول آن كتى خريده‌ايد ، اما اين تعبير مىگويد تبديل كرده‌ايد . از نظر علم ، اگر ما بخواهيم اسم چنين چيزهايى را « تبدّل » بگذاريم مانعى ندارد ، يعنى اگر يك رابطهء مخصوصى ميان دو شىء باشد [ كه 
  ] هميشه اين شىء بايد در اينجا معدوم شود تا آن شىء در آنجا به وجود آيد ، ما به آن تبدّل مىگوييم . مثلا موجى كه در حوض پيدا مىشود ، اگر هميشه متناوبا وقتى موجى كه در اينجا هست از ميان مىرود موج آن سر به وجود مىآيد و وقتى موج آن سر از ميان مىرود موج اينجا به وجود مىآيد ، در اينجا اگر ما چنين تعبير كرديم كه اين به آن تبديل مىشود ، كار بسيار غلطى نكرده‌ايم .\r\nاما « تبديل » به مفهوم دقيق فلسفى كه با اين [ مباحث 
  ] ما ارتباط دارد ، اين است كه واقعا نفس واقعيت يك شىء تغيير كند و حالت و شكل ديگرى پيدا كند . انرژى را كه مىفرماييد استعداد انجام كار ، تعبير خيلى خوبى است و داراى سه مفهوم استعداد ، انجام و كار . اما كلمهء « استعداد » يك مفهوم فلسفى است ، معنايش فقط « مىتواند » است . وقتى ما مىگوييم اين شىء استعدادش چنين است ، يعنى « مىتواند » در مقابل « نمىتواند » . « انجام » هم مساوى با خود « كار » است ، چون كار يعنى انجام دادن .\r\nاستعداد كار يعنى استعداد كار انجام دادن ، [ انرژى 
  ] بر مىگردد به كار و حركت . پس در آخر ما به اينجا مىرسيم كه در يك جا در حالى كه ماده‌اى مصرف و خرج مىشود ، حركتى هم پيدا مىشود . اما آيا از نظر فلسفى هم شما مىتوانيد بگوييد كه آن ماده تبديل شد به اين حركت ؟ يعنى اصلا آن بود ، اين شد ؟ ماده حركت شد ؟ تبدّل به مفهوم فلسفى [ انجام شد 
  ] ؟ اگر فرض كنيم يك كسى بيايد اين كتاب شما را با معجزه كت\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nبكند ، مىگوييم اين كتاب كت شد ، و اگر كتاب شما را بفروشيم و بعد كت بياوريم ، همين را مىگوييم ، اما اين ديگر به مفهوم دقيق ، تبدّل نيست . از نظر علمى بايد نشانه‌هايى باشد ، در علم « رسم » - به اصطلاح منطق - هم كافى است ، « حد » ديگر لازم نيست . ماده به انرژى تبديل مىشود ، يعنى هميشه اين توازن در عالم هست ، يعنى در حالى كه ماده‌اى معدوم مىشود ، حركتى هم به وجود مىآيد . ديگر بيش از اين نيست .\r\nيا مىگويند نه ، واقعيت اين است كه اصلا ماده حركت شد ، آيا اين طور است ؟ تا از آن طرف در نقطهء مقابل آن هم بگوييم حركت مىشود ماده ؟ آيا تبدّل در اينجا به مفهوم واقعى تبدّل است ؟\r\n- يك قسمت آن به مفهوم واقعى تبدل است . مثلا وقتى كه مىگوييم مادهء راديواكتيو شعاع گاما بيرون مىدهد ، حقيقت اين شعاع كه موج الكترومغناطيس است ، غير از ماده به آن معناست كه عرض كردم ، ولى حالا آيا واقعيت مغناطيس در كمون ماده وجود دارد يا نه ، اين بحث ديگرى است . اگر آن فرضيه‌ها را قبول كنيم ، ممكن است بگوييم تبدل فلسفى با آن دقتى كه فرموديد واقعيت ندارد .\r\nبا نظر ظاهرى اشعهء گاما از نوع الكترومغناطيس و موج است و در باطن ماده ، موجى نيست ، يعنى حركت الكترون به دور پروتون است ، ولى واقعيت مغناطيس و واقعيت ميدان الكتريكى در ماده هست .\r\nاستاد : شما از موج مفهوم ديگرى غير از حركت داريد ؟\r\n- موج الكترومغناطيس را شما بايد اين طور تصور بفرماييد : يك ميدان الكتريكى و يك ميدان مغناطيسى كه در حال تغيير هم هستند .\r\nاستاد : اين فقط معرّف يك خاصيت است ، بازهم تعريف نيست . شما مىفرماييد در يك مقدارى از فضا يك خاصيت جذب وجود دارد ، اما واقعا خود اين خاصيت جذب چگونه است ؟ وقتى جذب مىكند ، چطور مىشود كه [ جرمى 
  ] جذب مىشود ؟ چرا اسم آن را « موج » مىگذاريد ؟\r\n- چون اندازهء آن متغير است ، به آن موج مىگوييم . مثلا در صورت كه مىگوييم موج است ، بر اثر صوت كراتى در فضا ايجاد مىشود ، در بعضى از كرات تحرك ذرات بيشتر و در بعضى از كرات تحرك ذرات كمتر است ، بعضى جاها متراكم و بعضى جاها منبسط است ، انبساط و تراكم در جاهاى مختلف متفاوت است . تراكم و انبساطهاى متوالى را « موج » مىناميم . ميدان ثابت و ميدان متغير داريم . ميدان\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nثابت مثل ميدان جاذبه است . زمين در اطراف خودش يك ميدانى دارد كه به آن مىگوييم « ميدان جاذبه » و معنى آن اين است كه در فضا خاصيتى پيدا شده كه هر جرمى كه در اين ميدان قرار بگيرد تحت تأثير يك نيرو واقع شده و حركت خواهد كرد و اگر فرضا اين ميدان وجود نداشت ، جرم در همان حالت عادى خودش باقى مىماند . يك ميدان ديگرى وجود دارد به نام « ميدان مغناطيسى » . ميدان مغناطيسى خاصيتى است در فضا كه به اجسام مغناطيسى نيرو وارد مىكند . ميدان الكتريكى هم خاصيتى است در فضا كه به ذرات الكتريكى ( الكترونها و پروتونها ) مىتواند نيرو وارد كند . مقصود از موج الكترومغناطيسى اين است كه يك ميدان مغناطيسى و يك ميدان الكتريكى متعامد كه اندازه‌شان در تغيير است ، در فضا وجود دارد كه اين خاصيت ذاتا در فضا پيش مىرود . ميدان الكترومغناطيس ذاتا در حال انتشار است .\r\nمثلا در يك آنتن راديو مقدارى الكترون در نوسان است . هر الكترون در مجاورت خودش يك ميدان الكتريكى و يك ميدان مغناطيسى ايجاد مىكند و چون الكترون در حال نوسان است ، اين ميدانها در حال تغييرند و تشكيل يك موج الكترومغناطيس مىدهد . اين موج الكترومغناطيس كه مجاور آن آنتن ايجاد شد ، با سرعت 000 / 300 كيلومتر در ثانيه در فضا منتشر مىشود كه اين خاصيت ذاتى آن است .\r\nاين ميدان وقتى مجاور آنتن ديگرى رسيد ، در الكترونهاى موجود در آنجا عين همان نوسان را ايجاد مىكند و بعدا آن نوسان را به صوت تبديل مىكنند . اين مفهوم ميدان الكترومغناطيس است . طول موج يا دامنهء تغييرات اين ميدان تغييراتى دارد كه گاهى به صورت نور ، گاهى به صورت امواج راديويى و گاهى به صورت اشعهء ايكس و گاما و حالات ديگرى است . حال تبديل اين ماده به انرژى چگونه است ؟\r\nمثالى مىزنم : اگر مقدارى راديوم در اينجا قرار بدهيم ، اين راديوم كه شروع مىكند به تشعشع ، از داخل هستهء اتم راديوم يك ذرهء با سرعت بيرون مىآيد كه مىگوييم اين ذرهء با سرعت داراى انرژى است و يك ميدان الكترومغناطيسى هم از آن منتشر مىشود كه با آن سرعت پيش مىرود . اين مفهومى است كه ما از تبدل داريم .\r\n- سؤالى را كه آقاى مطهرى كردند ، شما [ آقاى روزبه 
  ] توضيح علمى مفصلى به آن داديد ولى به طور قطع مىتوان جواب داد كه ماده به انرژى تبديل مىشود ، منتها انرژى را كه ما تعريف مىكنيم و مىگوييم « استعداد انجام كار » ، با عبارت وقتى مىخواهيم بيان كنيم اين طور مىگوييم ، و الّا تعريف علمى آن ، فرمول « نيرو در تغيير\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nمكان » است . انرژى كه اين طرف رابطه و معادله است ، مساوى است با تغيير مكان [ ضرب 
  ] در قدرت ، يعنى ما مىتوانيم بگوييم ماده يك حالتى از « تغيير مكان در نيرو » است كه به اين شكل در آمده است .\r\nاستاد : اجازه بدهيد حالا نيرو و قدرت را تعريف كنيم . خود نيرو را مىخواهيم ببينيم چيست ؟ نيرو را در مقابل ماده چه تعريف مىكنيد ؟ قوه مىگوييد ؟ انرژى مىگوييد ؟ [ هر چه تعريف مىكنيد 
  ] ، بازهم به قوه بر مىگردد ، به اصطلاح يك فرض فلسفى به آن مىدهيد ، يعنى از باب اينكه وقتى كه كار مىبينيد ، براى كار هميشه منشأ فرض مىكنيد ، نام آن منشأ و مبدأ كار را « قوه » مىگذاريد . يكى از معانى « قوه » هم كه در قديم مىگفتند ، همين مبدأ اثر و منشأ كار بود .\r\nاستاد روزبه : در مورد نيرو و كار بايد برگرديم به مبناى مكانيكى كه گاليله پىريزى كرد . اصلى را قبول كرده‌اند به نام اصل « اينرسى » كه به اصل « جبر » ( مجبور بودن اجسام ) يا اصل « ماند » ترجمه شده است . « ماند » ترجمهء بهترى براى « اينرسى » است . « ماند » يعنى به يك حال ماندگى . مقصود اين است كه تا بر جسم علت خارجى اثر نكند ، به آن حالتى كه هست باقى است ، اگر ساكن است به حال خودش باقى است و اگر متحرك است ، تا روى آن علتى اثر نكند ، حركتش را به طور يكنواخت ادامه خواهد داد . اگر خلاف اين اصل مشهود شد ، يعنى جسم ساكنى متحرك شد و جسم متحركى ساكن گشت يا در حركت آن تغييرى حاصل شد ، در آنجا عاملى دخالت كرده كه به آن عامل « نيرو » مىگويند . « قوه » در اصطلاح فلسفى غير از اين است .\r\nاستاد : من اينجا يك مجهول ديگرى دارم كه در جلد سوم اصول فلسفه و روش رئاليسم نيز آن را طرح كرده‌ام و اين همچنان براى من به صورت يك سؤال باقى است .\r\nاين قانون « اينرسى » اولين بار به وسيلهء گاليله كشف شد و در كتاب خلاصهء فلسفى نظريهء اينشتين مىنويسد : « دو هزار سال بود كه اين فكر ارسطويى بر علم حكومت مىكرد كه حركت به علت احتياج دارد و محرك مىخواهد » . اگر ما فضايى را در عالم فرض كنيم كه در آن فضا يك سطح بسيار صافى باشد كه با همان دقت عقلى هيچ گونه اصطكاكى نداشته باشد ، اين جسم ( گلوله ) ما هم آن قدر صاف باشد كه حتى دنده‌اى هم نداشته باشد ، هوايى اصلا وجود نداشته باشد ، قوهء جاذبه‌اى اساسا وجود نداشته باشد ( از نظر مانع ، خلأ مطلق باشد ) و ما حركتى به اين جسم بدهيم ، مثلا سرعتى\r\n\r\n","description":"","footnote":"","page_name":" 187 ","page_number":187},
  {"content":"\r\n\r\n[ معادل 
  ] يك متر در ثانيه به آن بدهيم ، اين جسم در چنين فضايى با اين سرعت تا ابد حركت خودش را ادامه مىدهد . قضيه‌اى كه براى من مجهول است اين است كه مگر قبل از گاليله غير از اين حرفى بوده است ؟ من گاهى اوقات به اين طور چيزها بر خورد مىكنم و نمىتوانم آن را حل كنم . [ قبلا هم همين را مىگفته‌اند 
  ] منتها طرز تفكر و بيان فرق مىكند . مىگويند ارسطو [ اين طور 
  ] گفته است ، حرف ارسطو را كه نمىدانيم چيست ، شايد هم ارسطو گفته است . قبل از گاليله هم در بين خودمان اين حرفها بوده است . آيا ارسطو در عمرش نديده بود كه وقتى سنگى را به هوا پرتاب مىكنند ، سنگ مىرود بالا ، يا ديده بود ؟ ارسطو كه قائل است حركت به عامل احتياج دارد ، بعد از اينكه ما دست را از زير اين سنگ بر مىداريم در عين حال تا چند ثانيه‌اى بالا مىرود ، در حالى كه سنگ بالا مىرود عامل [ بالا 
  ] برندهء سنگ را چه مىداند ؟\r\nنيرويى كه در دست من است ؟ نيرو كه حالا ديگر نيست ، آن كه لحظهء اول بود ، بعد نيست . گاليله و هر كسى قبل از او براى حركت عامل قائل بودند ، پس وقتى كه سنگ را به هوا پرتاب مىكردند و مقدارى مىرفت بالا ، عامل حركت آن را چه فرض كرده بودند ؟ اين مطلب هم برايشان امر خيلى مسلّمى بوده است كه بايد هر عاملى با معلول خودش همراه باشد ، مىگفتند تفكيك علت از معلول محال است ، يعنى محال است كه يك عاملى وجود نداشته باشد در حالى كه معلولش وجود داشته باشد ، حتما الآن هم كه سنگ مىرود بالا ، يك عاملى هست كه آن را به بالا حركت مىدهد .\r\nحالا من خودم جوابش را عرض مىكنم . آنها مىآمدند حركت را تفسير مىكردند به دو نوع حركت : حركت طبعى و حركت قسرى . حركت طبعى را مىگفتند حركتى است كه آن عامل محرك در ذات خود شىء است ( همان چيزى كه به آن مىگفتند « طبيعت » يا « صورت نوعيه » ) ، چيزى جداى از آن نيست ، ضربه‌اى نيست كه از بيرون بخواهند بر آن وارد كنند ، بلكه ميلى است مثل يك عشق درونى كه در خود شىء وجود دارد ، يعنى همان ماده‌اى كه شما مىبينيد ، در ذات خودش مساوى است با يك قوه و نيرو ، قوه هم كه ما مىگوييم يعنى چيزى كه منشأ فعل است . اين را مىگفتند « حركت طبعى » . آنها به قوهء جاذبه قائل نبودند [ و در جواب اين سؤال كه 
  ] سنگ را وقتى ما رها مىكنيم ، چرا مىآيد پايين ؟ مىگفتند در خود سنگ مبدأ ميلى وجود دارد ( مثل عشق ) كه آن را مىكشد و مىآورد پايين .\r\nاستاد روزبه : البته اين حرف هم با جاذبه خيلى فرق ندارد .\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nاستاد : البته خيلى فرق ندارد ، قبول دارم كه توضيح فلسفىاش خيلى فرق ندارد .\r\nمىگفتند بسيار خوب ، در سنگ يك طبعى وجود دارد كه آن را به اينجا مىكشاند . پس وقتى كه ما ضربه زير سنگ مىزنيم و سنگ مىرود بالا ، چه چيزى سنگ را مىبرد بالا ؟ مىگفتند اين ضربه كه صلاحيت ندارد ، نيروى دست صلاحيت ندارد كه آن را بالا ببرد ، چون نيروى دست همراه دست است ، نيرو از دست جدا نمىشود برود در سنگ . مىگفتند خاصيت ضربه‌هاى خارجى ( نيروهايى كه از خارج بر اجسام وارد مىشود ) اين است كه ضربهء خارجى بر روى طبيعت شىء اثر مىگذارد ، طبيعتش را آنا دگرگون مىكند و طبيعت دگرگون آن است كه آن را مىبرد بالا . مثل يك آدمى كه طبع اولىاش اين است - تشبيه از من است - كه مثلا عملى را به يك حال عادى انجام مىدهد ، يك كسى او را عصبانى مىكند ، [ در نتيجه 
  ] عملى خلاف رويّهء خودش انجام مىدهد ، بعد هم عصبانيتش تمام مىشود ، يعنى آن حرف زشتى كه به او گفته شده نيست كه اين كار را انجام مىدهد ، اگر اين آدم دستش را بالا برد كوبيد روى ميز و اين ميز را شكست ، آن حرف زشت من نيست كه اين ميز را مىشكند ، [ بلكه 
  ] حرف زشت است كه او را عصبانى كرده و همان قوهء نهفته در اين آدم است كه اين ميز را مىشكند . اين را مىگفتند « حركت قسرى » .\r\nيك مطلب ديگر هم كه در كتابهاى قديميها هست [ اين است كه 
  ] مىگفتند اگر جسمى بخواهد در خلأ حركت طبعى بكند ، آيا الى الابد حركت مىكند يا نه ؟ قطعا الى الابد حركت مىكند ، منتها آنها به فضاى نامتناهى قائل نبودند . ولى اگر فرض كنيم يك چيزى بخواهد حركت طبعى بكند و ميدان برايش باز باشد ، [ الى الابد حركت خواهد كرد 
  ] . مسلّم اگر ما سنگى را به طرف زمين رها كنيم ، اين سنگ مىخواهد خودش را به مركز زمين برساند ، اگر به يك فرض خيالى زمين هم بخواهد از آن فرار كند ، آن سنگ تا ابد دنبال زمين مىرود . در اينجا بحثى نيست . حتى بحث مىآمد روى حركتهاى قسرى . اين را هم قبول داشتند كه وقتى ما سنگ را به بالا پرتاب مىكنيم و مقدارى بالا مىرود بعد بر مىگردد [ بازگشت آن علتى دارد 
  ] ، مىگفتند عوائق است كه آن را بر مىگرداند . اگر عوائق كمتر از ميزان حركت طبعى باشد ، روى آن تأثير نمىگذارد [ اما 
  ] روى حركت قسرى اثر مىگذارد ، چون طبيعت را آرامش مىدهد ، طبيعت به حال عادى برمىگردد و كار اولش را انجام مىدهد . حتى بوعلى تصريح مىكند به عين عبارتى كه آخوند در اسفار نقل مىكند ، مىگويد : « لو لا\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nمصادمة الهواء المخروق لوصل الحجر المرمىّ الى سطح الفلك » يعنى سنگى را كه به طور قسرى پرتاب مىكنيد ، اگر تصادم با هوا و عوائق نبود ، اين سنگ تا بالاى فلك اطلس مىرفت .\r\nاستاد روزبه : اين درست نيست .\r\nاستاد : چرا درست نيست ؟\r\n- ايشان مىگويد علت اينكه سنگ بر مىگردد ، مصادمت آن است با هوايى كه آن را خرق مىكند .\r\nاستاد : مقصود مانع است . اصل فرضيه اين است كه آن حركت قسرى كه ما به اين سنگ مىدهيم تا برود بالا ، موانع است كه آن را بر مىگرداند ، منتها مانع را فقط هوا مىداند . اين يك سؤال علمى مىشود .\r\n- بله ، يعنى ايشان مانع را عبارت مىدانسته از مقاومت هوا و حال آنكه اين طور نيست . اگر ما در خلأ هم يك سنگى را پرتاب كنيم [ پس از مدتى بر مىگردد 
  ] .\r\nاستاد : بله ، چون يك مانع ديگرى وجود دارد .\r\n- بله ، جاذبه وجود دارد .\r\nاستاد : بحث او اين نيست ، بحث او روى مانع است . روى اين بحث نمىكند كه آيا موانع منحصر به هواست . من اين را قبول دارم كه قدما راجع به قوهء جاذبه فكر نكرده بودند ، ولى صحبت اين نيست ، صحبت در اين است كه جسمى كه يك حركت قسرى انجام مىدهد ، آيا اگر موانع نباشد ، باز خود به خود مىايستد يا نه ؟\r\n- خير ، البته اگر لفظ موانع را به طور كلى گفته بود .\r\nاستاد : اصلا بحث همين است . اين را به عنوان مثال ذكر مىكنند . بحث روى اين جهت است كه اگر موانع نباشد ، حركات قسرى هم ادامه پيدا مىكند و سرّ اينكه قسر دوام پيدا نمىكند ( القسر لا يدوم ) اين است كه هميشه با مانع بر خورد مىكند .\r\nمن باور نمىكنم كه حتى ارسطو هم آن حرف را زده باشد . اينها وقتى مىگويند « قوه » منظورشان ضربه‌هايى است كه از خارج بر يك جسم وارد مىآيد ، همان طورى كه جناب عالى تعريف كرديد . وقتى شما مىگوييد « قوه » ، يعنى نيرويى كه از بيرون يك\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nجسم بر آن وارد بيايد ، در صورتى كه از نظر قدما « قوه » در درجهء اول نيرويى است كه در خود جسم است و نيروهاى خارجى نوعى از قوه است . آيا شما امروز مىتوانيد بگوييد نيروى داخلى در اشياء وجود ندارد و قوه را طورى تعريف كنيد كه به اين موانع منحصر شود ؟ شما از كجا مىتوانيد ثابت كنيد كه در داخل اشياء قوه - يعنى مبدأ نيرو - وجود ندارد ؟ چرا شما قوه را اين طور تعريف مىكنيد ؟ اينكه قوه را اين طور تعريف مىكنيد كه فقط آن چيزى است كه در سرعت يا جهت حركت تغييرى ايجاد مىكند ، مبنى بر همان فرض قانون جبر گاليله است و قانون جبر گاليله مبنى بر اين است كه قوه را منحصر بدانيد به نيروهايى كه از خارج بر شىء وارد مىشود ، در صورتى كه چه ملزمى از نظر علم داريم كه قوه را منحصر بدانيم به نيروهايى كه از خارج بر شىء وارد مىشود ؟ [ چه اشكالى دارد كه 
  ] در خودش يك قوه باشد ؟ ما كه جز كار در اشياء نمىبينيم ، براى كار هم مبدأ اثر فرض مىكنيم .\r\n- خوب ، اگر اين خاصيت از خود ماده باشد ( ذاتى ماده باشد ) چرا گاهى اثرش موجود نيست ؟\r\nاستاد : ذاتى ماده نيست . تحليل شىء به ماده و صورت از همين جا در مىآيد . اگر خاصيت از خود ماده باشد ، به قول شما ذاتى است ، مثل خاصيت مثلث است براى خود مثلث كه آن ديگر قابل تفكيك نيست ، ولى ما مىبينيم از ماده تفكيك مىشود ، پس معلوم مىشود كه قوهء نهفته در ماده غير از خود ماده است . قبلا گفتيم كه ما مىبينيم ماده مىميرد ، ماده زنده مىشود ، موجود معدوم مىشود ، معدوم موجود مىشود ، ماده داراى خاصيتى مىشود ، خاصيت از آن گرفته مىشود ، پس ناچار بر اساس فرض عقلى بايد بگوييم چيزى با ماده توأم مىشود ، ماده در جوهر خودش كمالى پيدا مىكند و گاهى اين كمال از آن گرفته مىشود . آن كمال هم كشف‌كردنى است نه حس حس‌كردنى ( 1 ) .\r\n\r\n\r\n\r\n\r\n","description":"","footnote":"\r\n( 1 ) . [ و آن همان چيزى است كه « طبيعت » يا « صورت نوعيه » ناميده مىشود . 
  ]\r\n","page_name":" 191 ","page_number":191},
  {"content":"\r\n\r\n\r\n3 راههاى عقلانى و فلسفى\r\n\r\nراههاى عقلانى و فلسفى ( 1 )\r\nبحث امروز ما يك فصل ديگرى است غير از فصلى كه در جلسهء پيش صحبت مىكرديم . براى اينكه رابطهء بحث امروز ما با بحثهاى گذشته روشن شود ، بايد سر فصلهاى گذشته را در باب توحيد - يعنى در باب دلايل خداشناسى - عرض كنيم .\r\nعرض كرديم مجموع راههايى كه بشر براى خداشناسى طى كرده است سه نوع راه است : يكى راه دل يا فطرت ، ديگرى راه حس يا علوم تجربى ، سوم راه عقل و استدلال يا به عبارت ديگر راه فلسفه .\r\nاول راه دل و فطرت را بيان كرديم كه مقصود چيست و چه حرفهايى در اين زمينه گفته شده است . راه حس كه آن هم نوعى استدلال بود ولى نه استدلال فلسفى ، يعنى استدلال از موجودات و مخلوقات و مشهوداتى كه ما داريم ، آن راه را هم گفتيم ، كه باز به سه طريق استدلال شده است : يكى از راه نظم مخلوقات ، ديگرى از راه هدايت مخلوقات ، و سوم از راه خود خلقت كه اساسا اين اشيائى كه ما مىبينيم ، مخلوق‌اند ، يعنى اشيائى هستند كه نبوده‌اند و بعد پيدا شده‌اند . بحث آخر ما راجع به اين قسمت بود .\r\nحالا مىخواهيم آن راههاى عقلانى و فلسفى را كه براى خداشناسى رفته‌اند بيان كنيم و ببينيم كه آنها چه نوع راهى است و آيا راههاى مستحكمى هست يا\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nنيست ؟ راههاى فلسفى چون علمى نيست به اين معنا كه تجربى نيست ، بيشتر جنبهء حسابگرى دارد ، محاسبه است - البته نه محاسبهء رياضى - يعنى نظير محاسبات رياضى ، انسان از راه معانى و مفاهيم خواسته است در اين زمينه استدلال كند .\r\nاز نظر بسيارى از افراد مردم و مخصوصا اروپاييها راه فلسفى براى اثبات خداشناسى يك راه كهنه و غير موصلى است و حتى بسيارى از آنها تصريح مىكنند كه هيچ‌يك از برهانهايى كه به شكل فلسفى براى اثبات خداشناسى آورده شده است ، به اصطلاح چنگى به دل نمىزند و راه منحصر براى خداشناسى همان راهى است كه از طريق موجودات و مخلوقات و نظامى كه در خلقت هست و يا - آن طورى كه ما تحقيق كرديم - هدايتى كه در موجودات وجود دارد ، مىشود خدا را اثبات كرد ، آنهايى كه از راههاى فلسفى خواسته‌اند وارد شوند ، راهشان صد در صد غلط و كوره راه است و به جايى نمىرسد .\r\nما عجالتا و لو از جنبهء تاريخ علم توحيد هم شده است ، بايد اين راهها را بيان كنيم و ببينيم كه آن راهها چگونه راههايى بوده است و خدشه‌ها و مناقشه‌هايى كه بر اين راهها وارد كرده‌اند ، چگونه خدشه‌ها و مناقشه‌هايى بوده است . من از نظر كلى به سه نوع برهانى كه به شكل فلسفى اقامه شده است اشاره مىكنم و تا اندازه‌اى كه لازم است بحث مىكنيم و از اين مطلب رد مىشويم . يك برهان « برهان ارسطويى » است كه از ارسطو رسيده است ، برهان ديگر « برهان سينوى » است ، يعنى از ابن سينا رسيده است ، و برهان سوم هم مىتوانيم اصطلاح « برهان صدرايى » بر آن اطلاق كنيم كه از صدر المتألّهين است .\r\n\r\nبرهان « محرك اوّل »\r\nآنچه كه از ارسطو رسيده است ، همان حرف معروف « محرّك اول » است . البته بايد توجه داشته باشيد كه حركت در اصطلاح فلسفه مخصوص حركتهاى مكانى نيست ، هر تغيير و تحولى از نظر فيلسوف حركت است ، خواه آن تغيير و تحول در مكان باشد ، خواه در كمّيت ، خواه در كيفيت ، خواه در وضع ، خواه در جوهر و در هر چه مىخواهد باشد . فيلسوف وقتى مىگويد « حركت » يعنى تغيير ، نقطهء مقابل ثبات .\r\nارسطو گفته است كه هر حركتى محرك لازم دارد ، چون حركت حادث است ،\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nحادثه است ، پديده است ، بدون علت نمىتواند باشد ( 1 ) . حركت محرك لازم دارد ، بدون محرك محال است . اين يك مقدمه .\r\nمقدمهء دوم : علت از معلول خودش انفكاك‌پذير نيست و لو زمانا ، يعنى علت با معلول خودش هميشه همزمان است ، محال است كه علت از معلول فاصله زمانى يا [ با آن 
  ] توالى زمانى داشته باشد . اگر علتى از معلول خودش منفك شد ، آن علت واقعى نيست ، به اصطلاح علت « اعدادى » است ، علت آماده‌كننده است نه علت واقعى .\r\nمقدمهء سوم : حركت در دنيا وجود دارد و ما گفتيم حركت به محرك همزمان احتياج دارد . مىگويد محرك خودش متحرك به معنى اعم - يعنى متغير ، متحول - است يا نيست ؟ آيا آن محرك ، خودش ثابت است يا متحرك ؟ اگر ثابت است ، مدعاى ارسطو تا اينجا ثابت است ، با توضيحى كه بعد عرض مىكنيم . اگر محرك ثابت نيست و متحرك است ، آن هم باز به يك محرك احتياج دارد ، باز صحبت در آن محرك مىآيد كه متحرك است يا ثابت ، در نهايت امر بايد حركتها منتهى به ثابت بشوند كه اسم آن ثابت را مىگذارند « محرك اول » .\r\nيك مطلب ديگر هم بايد اضافه كنيم و آن اين است كه هر چه جسم و جسمانى است متغير و متحرك است ، يعنى ما در عالم طبيعت ثابت نداريم ، هر چه داريم داراى نوعى تغير و تحرك است . ارسطو مىخواهد از طرفى بگويد كه در عالم طبيعت ثبات وجود ندارد ، ثابت وجود ندارد ، و از طرف ديگر بگويد تمام حركات بايد به يك ثابت منتهى شود ، يعنى بايد سررشتهء تمام حركات و محركات يك ثابت باشد . آن ثابت از نظر او همان موجود ما وراء الطبيعى است ، چون همين قدر كه « ثابت » شد ، ديگر طبيعت نيست ، طبيعت كه نشد ، ما وراء الطبيعى مىشود . اين پيكرهء استدلال ارسطو در اينجاست . البته در اطراف اين استدلال خدشه‌ها و مناقشه‌هايى شده است كه همهء آنها قابل جواب دادن است .\r\n\r\n\r\n\r\n\r\n","description":"","footnote":"\r\n( 1 ) . البته امروز يك حرفهايى در اين زمينه زده‌اند ، حالا ممكن است بگويند كه آنچه امروز مىگويند ، غير از آن چيزى است كه ارسطو گفته است اگر چه آنها به ارسطو نسبت مىدهند .\r\n","page_name":" 194 ","page_number":194},
  {"content":"\r\n\r\n\r\nخدشه‌اى بر برهان « محرك اوّل »\r\nآنچه شايد از همه مهمتر به نظر برسد ، خدشه‌اى است كه اخيرا وارد كرده‌اند و آن اين است كه مىگويند فيزيك امروز اين اصل را قبول ندارد كه نفس حركت به عامل و محرك احتياج داشته باشد ، حركت به عامل احتياج ندارد ، بلكه تغيير حركت به عامل احتياج دارد . مقصود از « تغيير حركت » اين است كه وضع حركت عوض شود ، خواه تندتر يا كندتر شود يا تغيير جهت بدهد . آن محركى كه ارسطوئيين ( 1 ) گفته‌اند غير از آن عاملى است كه فيزيك امروز مىشناسد . در جلسهء پيش هم به يك مناسبت ديگرى اين بحث پيش آمد و عرض كرديم آنچه كه تجربيات علمى امروز ثابت مىكند ، رابطهء حركت است با عامل خارج از وجود متحرك ، در صورتى كه از نظر فلسفى عامل حركت هميشه در داخل جسم متحرك است و عامل خارجى عامل دست دوم است نه عامل دست اول ، و آنچه ارسطو و ارسطوئيين گفته‌اند اگر درست هم نباشد بايد به دليل ديگر درست نباشد نه به دليل آنچه كه در فيزيك امروز گفته مىشود . اين حرفى كه آنها به ارسطو نسبت مىدهند كه « حركت به محرك احتياج دارد » و محرك را هم عامل خارج از وجود جسم مىدانند ، اصلا براى من باورى نيست كه ارسطو چنين حرفى زده باشد تا بعد بوعلى و نيوتن آن را رد كرده باشند .\r\nچون ما نمىخواهيم روى اين برهان تكيه كنيم ، به صورت سربسته همين قدر عرض كرديم ، كه بدانيد يك چنين حرفى در دنيا بوده است . اگر بخواهيم وارد هر يك از اين براهين فلسفى بشويم ، خيلى طولانى مىشود ، همين قدر عرض كرديم تا از نظر تاريخى آشنايى مختصرى پيدا شده باشد .\r\n\r\nبرهان « سينوى »\r\nاما آن راهى كه عرض كرديم راه سينوى است ، يعنى راهى كه ابن سينا طى كرده\r\n\r\n\r\n\r\n\r\n","description":"","footnote":"\r\n( 1 ) . البته ما وقتى مىگوييم ارسطو ، مقصودمان ارسطويى است كه در كتابهاى اسلامى منعكس است ، آن ارسطوى واقعى هر چه گفته است ، من نمىدانم .\r\n","page_name":" 195 ","page_number":195},
  {"content":"\r\n\r\nاست . ابن سينا براى اولين بار از راه مسألهء « وجوب و امكان » - كه مسأله‌اى در فلسفه است - استفاده كرده است نه از راه حركت . راهى كه ابن سينا رفته است از راهى كه ارسطو رفته فلسفىتر است ، يعنى بيشتر جنبهء عقلانى و محاسباتى دارد . راه ارسطو يك سرش به طبيعيات بستگى دارد ( كه مسألهء حركت است ) اما راهى كه ابن سينا رفته است چنين نيست .\r\nما دو مفهوم داريم كه در فلسفه مورد استعمال است ولى همهء مردم آن را درك مىكنند : هستى ، نيستى . هستى و نيستى از بديهىترين مفهومهاى دنياست و احتياجى نيست كه كسى بخواهد آنها را براى ما تعريف كند .\r\nسه مفهوم ديگر هم داريم كه در همين رديف است ، نفس اين سه مفهوم بديهى است ( يعنى تصورش احتياج به تعريف ندارد ) ، يكى « وجوب » يا ضرورت است ، ديگرى « امتناع » يا محال بودن است ، سومى « امكان » است ، يعنى نه واجب بودن و نه ممتنع بودن . اگر شما « الف » را موضوع قرار دهيد و « ب » را صفت براى آن فرض كنيد ، مىگويند « ب » براى « الف » حتما يكى از اين سه حالت را دارد ، شق چهارم ندارد : يا اين صفت براى « الف » ضرورى است ، يعنى نمىشود اين صفت را نداشته باشد ، مثل اينكه شما مىگوييد مجموع سه زاويهء مثلث نمىتواند مساوى با دو قائمه نباشد . يا اين صفت براى « الف » محال است ، درست نقطهء مقابل [ حالت اول 
  ] ، يعنى اصلا نمىشود « الف » اين صفت را داشته باشد ، مثل اينكه فرضا مجموع سه زاويهء مثلث صد و هشتاد و يك درجه باشد . و يا اين صفت براى « الف » امكان دارد ، يعنى نه ضرورت دارد كه اين صفت را داشته باشد ، نه ضرورت دارد كه اين صفت را نداشته باشد ( مىتواند اين صفت را داشته باشد ، مىتواند اين صفت را نداشته باشد ) ، مثل اغلب حالات طبيعى كه هر كسى دارد . مثلا آيا تعداد انسانهاى داخل اين اتاق بايد ده نفر باشد ؟ نه . محال است كه ده نفر باشد ؟ نه . آيا هم مىشود ده نفر باشد ، هم مىشود نباشد ؟ بله ، افراد انسانهايى كه اينجا مىآيند ، هم ممكن است ده نفر باشند و هم ممكن است ده نفر نباشند . يك مثال ديگر : نفس عدد 5 طاق است ؟ فرد است ؟ يعنى غير قابل انقسام به متساويين است ؟ بالضروره و بالوجوب . جفت بودن برايش امتناع دارد ، اينكه قابل انقسام به متساويين باشد ( مشروط بر اينكه واحدها را همان واحد بگيريم ، نه اينكه يك واحد را به دو واحد تقسيم كنيم ) [ براى آن محال است 
  ] . اما اين شىء كه به نام گردوست ، مىتواند پنج تا باشد ، مىتواند شش تا باشد ، مىتواند طاق\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nباشد ، مىتواند جفت باشد .\r\nاينها يك مفاهيم خيلى واضحى است كه نفس تصور آنها براى ما اشكالى ندارد .\r\nهم هستى و نيستى ، هم ضرورت و امتناع و امكان از چيزهايى است كه هيچ وقت بشر از خودش طرد نكرده و طرد هم نخواهد كرد ، بلكه اساس تمام علوم بر پايهء همين مفاهيم و معانى است . امروز كه شما مىگوييد « قوانين جبرى » يا مىگوييد « اجتناب‌ناپذير » ، اين « اجتناب‌ناپذير » همان ضرورت است . نقطهء مقابل آن را هم مىگوييد « غير ممكن » كه همان محال بودن است . اينكه اين مفاهيم از كجا در ذهن بشر پيدا شده مسأله‌اى است ، چون انسان « وجوب » را هيچ وقت با چشم نمىتواند ببيند ، « امتناع » را هم با چشم نمىتواند ببيند و نه با هيچ حسى ، اينها مفاهيم معقول هستند ولى محسوس نيستند .\r\nحال كه ما اين پنج مفهوم را دانستيم : وجود و عدم از يك طرف ، و ضرورت و امكان و امتناع از طرف ديگر ، حرف معروف ابن سينا اين است ، مىگويد موجودات [ يعنى 
  ] آنهايى كه هستند ، مسلّم محال نيستند ، چون اگر محال بودند كه نبودند ( بودنشان دليل بر اين است كه محال نيستند ) . پس اينها كه هستند ، يكى از دو شقّ ديگر را دارند : يا ممكن الوجودند يا واجب الوجود . آيا به حسب احتمال عقلى از اين دو شق خارج‌اند ؟ در اينكه در عالم اشيائى هست كه بحثى نيست . آنچه كه در عالم هست ، مسلّم يا ممكن الوجود است يا واجب الوجود ، چون ممتنع الوجود نمىتواند باشد . اينجا ما چشمهايمان را مىبنديم و تمام هستى را زير نظر مىگيريم و نمىدانيم آنچه كه در عالم هست واجب الوجود است يا ممكن الوجود : اگر در ميان آنچه كه در عالم هست ، واجب الوجود هست ( يك شق مطلب ) فهو المطلوب ، اگر نه ، آنچه هست ممكن الوجود است . مىگويد ممكن الوجود بايد به واجب الوجود منتهى شود ، اگر با آن ممكن واجب الوجود نباشد ، ممكن الوجودى هم نيست ، چرا ؟ چون ممكن الوجود يعنى آن چيزى كه در ذاتش ، هم مىتواند باشد هم مىتواند نباشد ، پس خود ذاتش - به تعبير امروزى - نسبت به هستى بىتفاوت است ، چون اگر ما ذات او را در نظر بگيريم ، هستى برايش نه ضرورت دارد نه امتناع ( مىتواند باشد ، مىتواند نباشد ) . پس بودن او به حكم علتى است و آن علت است كه وجود را به او داده است و الّا اگر وجود ذاتى او باشد ، ممكن الوجود نمىشود ، واجب الوجود است ، همين قدر كه وجود براى او ذاتى نيست و شما فرض كرديد كه او ممكن الوجود است ( يعنى وجود داشتن براى او به\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nاصطلاح يك امر عرضى است ) پس علتى او را به وجود آورده است . فكر نمىكنم در اين هم بحثى باشد . مىگويد مىرويم سراغ آن علت ، آن علت يا « واجب » است يا « ممكن » : اگر « واجب » است ، پس مطلوب ما كه « واجب الوجود در عالم هست » به دست آمد ، اگر « ممكن » است ، باز آن هم علت مىخواهد . همين طور باز سراغ علت علت مىرويم و . . . شما ممكن است بگوييد بسيار خوب ، همين طور بىنهايت برود جلو ، كما اينكه اصلا فرضيات ماديين در عصر اخير بر همين نظام علت و معلول است ، مىگويند اين شىء معلول است ، معلول چيست ؟ معلول علتى كه آن علت هم باز به نوبهء خود معلول است . اين معلول چيست ؟ معلول يك شىء ديگر كه آن باز علت است و معلول ، الى غير النهايه . نتيجهء حرف ماديين اين است كه نظام هستى از بىنهايت ممكن الوجودها تشكيل شده است .\r\nابن سينا مىگويد محال است كه تمام نظام هستى از بىنهايت ممكن الوجودها تشكيل شده باشد . چرا محال است ؟ محال بودن آن را از دو راه بيان كرده است : يكى از راه تسلسل كه مىگويد نظام علت و معلول نمىتواند غير متناهى باشد . علت و معلول با يكديگر همزمان‌اند ، يعنى اين شىء كه در اينجا وجود دارد اگر ممكن الوجود باشد ، الآن بايد يك علتى باشد كه نگهدارندهء وجود و موجد آن باشد .\r\nآنگاه آن علت هم اگر ممكن الوجود باشد ، الآن بايد علتى در زمان حاضر داشته باشد .\r\nآن هم اگر ممكن الوجود باشد ، بايد علتى در زمان حاضر داشته باشد ، و همين طور . . .\r\n[ در نتيجه 
  ] بايد الآن در آن واحد يك سلسلهء بىنهايت و غير متناهى وجود داشته باشد و چون با براهينى كه در مبحث تسلسل [ اقامه شده 
  ] ثابت شده است كه تسلسل علتهاى همزمان - نه علتهايى كه زمانا منفك از يكديگر هستند - محال است ، پس اين هم محال است .\r\nاين راه بر دو مطلب مبتنى شد كه ما هر دو مطلب را نمىتوانيم اينجا توضيح بدهيم : يكى اينكه بايد ثابت كنيم علت هر معلولى بايد با خودش همزمان باشد ، دوم بايد ثابت كنيم كه علتهاى همزمان ، غير متناهى نمىتوانند باشند كه همان مسألهء تسلسل پيش مىآيد .\r\n\r\nبيان ديگر در ابطال تسلسل ممكنات\r\nراه ديگر كه ساده‌تر است - گواينكه خود ابن سينا توضيح آن را نگفته است و\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nديگران بعد آمده‌اند گفته‌اند ، شايد هم خواجه نصير اولين كسى است كه اين حرف را زده است - اين است : ما به اينجا رسيديم كه در دنيا علت و معلول وجود دارد . حتى « مادى » قبول مىكند كه هر پديده‌اى ، بلكه هر چيزى كه شما در عالم مىبينيد معلول يك علت است ، به زبان ابن سينا ممكن الوجودى است كه به واسطهء علتى وجود پيدا كرده است . چيزى كه هست ، مادى مىگويد هر معلولى - كه شما اسمش را « ممكن الوجود » گذاشته‌ايد - معلول يك علتى است كه آن هم مثل خودش ممكن الوجود و معلول علت ديگر است و . . . تا بىنهايت ، يعنى تمام نظام هستى از مجموع ممكنات به وجود آمده ، يعنى از مجموع اشيائى كه وجودشان از جاى ديگرى ( علت آنها ) به آنها رسيده است ، علتشان بوده است كه به آنها وجود داده است .\r\nبا يك مقدمهء ساده‌اى كه احتياج به آن حرفها نداشته باشد ، مىشود اين مسأله را فيصله داد و آن مقدمهء ساده اين است : شما در فلسفهء امروز و در حرفهاى ماديين زياد مىخوانيد كه مىگويند هر چيزى تا وجودش اجتناب‌ناپذير نباشد وجود پيدا نمىكند ، يعنى تا وجودش ضرورى نشود وجود پيدا نمىكند . مثلا به شما مىگويند گردش اين صفحه را نگاه كنيد ، اگر اين گردش الآن وجود دارد ، ضرورت پيدا كرده است كه وجود پيدا كند ، يعنى مجموع شرايط و علل به آن ضرورت بخشيده‌اند ، كه اين را مىگويند « ضرورت بالغير » ، منتها اين ضرورتى است كه از ناحيهء ذاتش نيست ، علت به آن ضرورت داده ، و اين درست هم هست . ما مىگوييم هر ممكنى ضرورى است ، هر ممكن الوجودى واجب الوجود است اما واجب الوجود بالغير ، يعنى هر ممكن الوجودى علتش به آن ضرورت بخشيده است . بنابراين وجوب وجود بالغير با وجوب وجود بالذات اشتباه نشود . آن تقسيمى كه ما ذكر كرديم اين بود كه اشياء يا ممكن الوجود بالذات‌اند يا واجب الوجود بالذات ، و البته ما گفتيم ممكن الوجود از ناحيهء واجب الوجود بالذات ، واجب بالغير مىشود ، يعنى چون او واجب الوجود است و به اين ضرورت مىبخشد ، اين وجود پيدا مىكند .\r\nپس ماديين مىگويند نظام عالم نظام ضرورت است ، ما هم مىگوييم نظام ضرورت است ، منتها آنها مىگويند دست روى هر چيزى كه بگذاريد واجب بالغير است ، ما مىگوييم اين واجب بالغيرها يك جا منتهى مىشود به يك واجب بالذات .\r\nپس وجوب بالغير را احدى انكار ندارد و قابل انكار هم نيست . ما آمديم با آنها توافق\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nكرديم و مىگوييم اين عالم ، اين هستها ، اين پديده‌ها و اين نظامى كه ما مىبينيم ، يك نظام صد در صد ضرورى و قطعى است . شما كتابهاى ماديين را كه بخوانيد ، مىبينيد كه پر است از اين حرفها ، كتابهاى الهيون را هم كه بخوانيد ، مىگويند : « حفّ الممكن بالضّرورتين » دو ضرورت دو طرف هر ممكنى را گرفته است .\r\nما اين بحث را در مقالهء هشتم اصول فلسفه [ مطرح 
  ] كرده‌ايم . فلسفه در اين جهت اختلاف نظرى ندارد كه نظام عالم نظام ضرورت است . حتى روى حسابهاى فلسفى ، اين حرفى كه الآن از دهان من بيرون مىآيد ، در عين اينكه در آن نظام اختيار كه ما مىگوييم ، اختيار به آن معنا در مقابل جبر هست ، در عين حال ضرورت است ، يعنى چه ؟ يعنى اصلا محال بود كه اين حرف ، در اين ساعت و در اين لحظه ، از دهان من بيرون نيايد . چرا ؟ چون اين حرف در اين ساعت و در اين لحظه كه از دهان من بيرون آمد يا آن پلك چشم شما كه تكان خورد ، به موجب علتى بوده است ، اگر آن علت نبود ، محال بود كه پلك چشم شما تكان بخورد يا اين حرف از دهان من بيرون بيايد ، نه يك علت ، بلكه مجموع عللى كه وجود پيدا كرده‌اند ، به آن ضرورت بخشيده‌اند . چطور مىشد كه اين [ حادثه 
  ] واقع نشود ؟ علت آن وجود پيدا نكند ، و آن علت چرا وجود پيدا كرده ؟ بازهم يك مجموع شرايط و عللى به آن ضرورت بخشيده است . مىرويم سراغ آن علت اصلى ، به آن هم يك مجموع عللى ضرورت بخشيده است . پس با اينكه موجودات عالم - به قول ما و آنها - همه ممكنات هستند ، همه واجبات هستند اما واجبات بالغير . هر واجبى اگر بگوييم چرا ضرورت پيدا كرد ؟ مىگوييم چون علتش به آن ضرورت بخشيد .\r\nسينوىها مىگويند اگر تمام نظام هستى از ممكنات تشكيل شود ، اين ضرورتى كه الآن قبول داريم نبود . اين ضرورتى كه الآن تو هم قبول دارى ، به دليل وجود واجب الوجود بالذات است ، چون خدا در عالم هست ، اين نظام عالم نظام ضرورت است و اگر خدا يعنى واجب الوجود بالذاتى در عالم نباشد ، نه مخلوق و موجودى هست و نه مىتواند اين موجود مخلوق‌ها ضرورى باشند . چرا ؟ براى اينكه وجود اين موجود ممكن وقتى ضرورت پيدا مىكند كه تمام راههاى نيستى بر آن بسته باشد . مثلا اگر اين موجود ممكن ده علت دارد ، نه علت وجود داشته باشد و يكى وجود نداشته باشد ، يك راه نيستى كه برايش باز باشد ، آن موجود نيست .\r\nپس اشياء وقتى در دنيا ضرورت پيدا مىكنند كه تمام راههاى نيستى بر آنها\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nبسته باشد . اينكه شما الآن مىبينيد كه اين عالم هست و ضرورى است [ به اين جهت است كه 
  ] تمام راههاى نيستى بر عالم بسته شده است . منتها شما مىگوييد اين نظام همه ممكنات است ، من مىگويم اين نظام منتهى مىشود به يك واجب الوجود . از من و شما - هر دو - مىپرسند اين [ موجود 
  ] چرا وجود پيدا كرده است و چرا ضرورت دارد كه وجود پيدا كند ؟ مىگوييم به حكم اين علت ؛ به حكم اينكه اين علت وجود داشته ، اين هم بوده است ؛ چون اين علت وجود داشته ، اين هم ضرورت پيدا كرده است .\r\nمىبينيم اين سؤال جواب پيدا كرد . مىرويم سراغ اين علت ، اين چرا وجود و ضرورت پيدا كرده است ؟ مىگوييد چون اين بود ، اين نمىتوانست نباشد . مىبينيم راست مىگويد . سراغ اين مىرويم ، باز شما مىگوييد چون اين بود ، اين نمىتوانست نباشد . مىگوييم بله .\r\nيك فرض ديگر در اينجا هست و آن اين است : اگر من بگويم « الف » چرا وجود دارد ؟ مىگوييد چون « ب » وجود دارد . مىگفتم خوب ، « ب » وجود پيدا نكند كه « الف » هم وجود پيدا نكند ؛ اين نباشد تا آن هم نباشد . مىگفتيد چون « ج » بود ، « ب » هم نمىتوانست نباشد . مىگفتم نه آقا ، « الف » نباشد به اينكه « ب » هم نباشد به اينكه « ج » هم نباشد . مىگفتيد وقتى « ج » بود ، نمىتوانست « ب » نباشد و وقتى « ب » بود ، نمىتوانست « الف » نباشد . يك‌دفعه مىگوييم « سودا چنين خوش است كه يك جا كند كسى » ؛ مىگويم آقا ، چرا الف « هست » ؟ چرا الف « نيست » نيست تا اينكه نه « ب » باشد ، نه « ج » باشد ، نه « د » باشد . . . الى غير النهايه ؟ يعنى چرا اصلا بر عالم نيستى مطلق حكومت نمىكند ؟ چه چيزى راه نيستى را بر جميع عالم بسته است ؟ يعنى نبودن اين شىء بالخصوص [ منوط 
  ] به اين است كه هيچ‌يك از علل آن نباشد ؛ اگر اين علل متكى به واجب الوجود بالذات باشند ، اين [ شىء 
  ] نمىتواند نباشد . چرا ؟ چون اگر اين [ شىء 
  ] نباشد بايد [ علت 
  ] آن نباشد ، [ اگر علت 
  ] آن نباشد بايد [ علت علت 
  ] آن نباشد ، [ اگر علت علت 
  ] آن نباشد بايد [ علت علت علت 
  ] آن نباشد و . . . آخر كار اگر همهء اينها بخواهند نباشند ، بايد چيزى نباشد كه عدم بر ذات او محال است ( يعنى واجب الوجود بالذات ) و چون محال است كه او نباشد ، او بايد باشد ؛ او كه بود همهء اينها هستند .\r\nاما اين نظام هر چه جلوتر مىرود [ مىبينيم 
  ] اين [ شىء 
  ] در ذات خودش مىتواند نباشد ، اين [ شىء 
  ] هم مىتواند نباشد و . . . اگر اينها زبان داشته باشند و از هركدامشان\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nبپرسيد چرا هستى ؟ مىگويد من خودم كه نمىخواستم باشم ، يكى ديگر مرا هست كرد ؛ چون آن هست ، من مجبورم باشم . به آن هم كه مىگفتيم ، مىگفت من مىتوانستم نباشم ولى آن ديگرى كه هست ، من مجبورم كه باشم . ما تا وقتى اين نظام را قطع كنيم و ببرّيم ، هر جا كه از كمرگاهش بگيريم ، جواب داريم . مثلا ما به اين سه شىء مىگوييم چرا هستند ؟ مىگويد اين بالا سر من هست ، من نمىتوانستم نباشم . اما اگر روى تمام اين نظام يك جا دست بگذاريم ، بگوييم چرا تمام آن يك جا « نيست » نيست و چه دليلى دارد كه بايد باشد ؟ [ بدون واجب الوجود بالذات جواب نداريم 
  ] ؛ يعنى اگر تمام نظام عالم از ممكنات باشد ( ممكن است باشد ، ممكن است نباشد ) ، پس چرا هست و چرا ضرورت دارد ؟ هستى و ضرورت و جبرى بودن اين نظام و اينكه هر چيزى كه هست بايد باشد و محال است كه نباشد [ به اين جهت است كه 
  ] يك ضرورت وجود بالذاتى در عالم هست ، واجب الوجود بالذاتى در عالم هست ، و الّا اگر تمام اين نظام هستى ، همه اشيائى است كه زبان حالشان در ذات خودشان اين است كه مىگويند من مىتوانم باشم مىتوانم نباشم ، من كه هستم به حكم خودم نيستم و من كه ضرورت دارم به حكم خودم ضرورت ندارم ، ديگرى به من داده ، ديگرى هم [ همين را 
  ] مىگويد و . . . در اين صورت براى اين سؤال جواب پيدا نمىكنيم ، مىگوييم تو نباش به اينكه علتت هم نباشد به اينكه علت علتت هم نباشد ، چرا تو « نيست » نيستى به اينكه نه علتت مىبود و نه علت علتت و نه علت علت علتت و نه . . . ؟\r\nچه محالى لازم مىآمد ؟ پس ممكن بود كه هيچ چيز نباشد ؟ بله ، ممكن بود هيچ چيز نباشد . پس چرا هست ؟ بنابراين تمام نظام ممكنات حكم ممكن واحد را پيدا مىكند كه باز متكى به واجب الوجود است .\r\nاگر از اين راه وارد شويم ، احتياجى نيست كه ما آن براهين مخصوص باب تسلسل را اثبات كنيم ، بلكه همين كه گفتيم ، با يكى از براهين باب تسلسل خيلى قريب المأخذ است ، و حتى لزومى ندارد وارد آن مطلبى شويم كه قدرى اثباتش مشكل است ( كه علت و معلول بايد با يكديگر همزمان باشند ) ، فقط همين مقدار كه وارد شويم ، با يك محاسبهء فلسفى درك مىكنيم كه چون هستى و ضرورت در عالم هست ، واجب الوجود بالذات در عالم هست و تمام اين هستيها متكى به واجب الوجود بالذات‌اند .\r\n\r\n","description":"","footnote":"","page_name":" 202 ","page_number":202},
  {"content":"\r\n\r\n\r\nبراهين فلسفى ، مكمل راه نظم و راه خلقت\r\nحالا يك مطلب ديگر عرض مىكنم . اين مصريها يك تخم لقى را به اصطلاح در دهان ما شكسته‌اند و در دهان آنها هم شايد فرنگيها شكسته‌اند و آن اين است :\r\nما راههاى گذشته را عرض كرديم و استحكام آنها را هم تأييد كرديم ، گفتيم اگر كسى از راه قلب و فطرت وارد شود ، از راه خوبى وارد شده ، راهى است كه قرآن آن را تأييد كرده و علم و عقل بشر هم هر چه جلوتر رفته ، آن را بيشتر تأييد كرده است . راه نظام مخلوقات را گفتيم راه بسيار خوبى است ، ساختمان مخلوقات ساختمانى است كه از وجود ناظم حكايت مىكند . [ راجع به 
  ] راه هدايت گفتيم كه اين موجودات ساخته شده ، در عين حال ساختمان و سازمانشان كافى نيست كه آنها را ماشينى نشان بدهد كه [ به طور 
  ] خودكار راهى را كه مىرود طى بكند ، باز اين موجودات در راهى كه طى مىكنند يك جاذبهء ديگرى را نشان مىدهند . اين را هم تأييد كرديم . حتى راه خلقت را هم تأييد كرديم . ما همهء راهها را درست رفتيم . آن تخم لقى كه آنها شكسته‌اند اين است كه يك‌دفعه آمدند گفتند : اى آقا ! اين راههاى فلسفه چيست ؟\r\nاينها همه از راههاى غلط است ، كوره راه است . ببينيد ! قرآن فقط از راه مخلوق ( اين كلمهء « فقط » را هم اضافه مىكنند ) ، فقط از راه نظم موجودات وارد شده ، فقط بشر را به آيات خلقت دعوت مىكند :  « وَ مِنْ آياتِهِ اللَّيْلُ وَ النَّهارُ وَ الشَّمْسُ وَ الْقَمَرُ »  ( 1 ) ،  « وَ مِنْ آياتِهِ أَنْ خَلَقَ لَكُمْ مِنْ أَنْفُسِكُمْ أَزْواجاً »  ( 2 ) ، قرآن هرگز از آن راهها نرفته است و آن راهها غلط است ! اما اينكه قرآن از اين راهها رفته است يا نرفته است ، بعد برايتان صحبت مىكنيم ، قرآن بالاتر از اين چيزى كه ما تا امروز گفته‌ايم گفته است . يك چيز ديگر را هم مىخواهم به شما بگويم و آن اين است كه آن راهها راههاى درستى است ، راه فطرت كه اصلا به عقل و استدلال كار ندارد ، دل آدم خودش گواهى مىدهد ، كه مىگويند « گواه عاشق صادق در آستين باشد » . براى كسى كه در دل خودش [ وجود\r\n\r\n\r\n\r\n\r\n","description":"","footnote":"\r\n( 1 ) . فصلت / 37 .\r\n( 2 ) . روم / 21 .\r\n","page_name":" 203 ","page_number":203},
  {"content":"\r\n\r\nخدا را 
  ] احساس مىكند [ همين احساس كافى است 
  ] ، نمىخواهد براى ديگرى هم استدلال كند ، در دل خودش هست . راه نظم هم راه درستى است اما به كمك فطرت يا به كمك همين استدلالهاى فلسفى . خيال نكنيد كه اگر فطرت از يك جا به كمك راه نظم نيايد [ راه نظم به تنهايى كافى است 
  ] . راه نظم همان راهى است كه قرآن هم زياد گفته ، چون اكثر مردم را از همان راه بايد هدايت كرد . عرض كرديم نظر كتابهاى آسمانى بيشتر به اين است كه مردم را از چه راه مىتوان سوق داد و [ راه نظم 
  ] بهترين راه براى سوق دادن مردم است ، فطرت هم به كمك آن مىآيد . فعلا به فطرت كار نداشته باشيم ، چون آن يك امر شخصى است و ما مىخواهيم براى ديگرى استدلال كنيم . اگر ما راههاى فلسفى را [ به راه نظم و راه خلقت و . . . 
  ] ضميمه نكنيم ، خيال كرده‌ايد كه آن راهها به تنهايى كافى است ؟ نه . چرا كافى نيست ؟ حالا من سؤال مىكنم ، شما جواب بدهيد :\r\nشما چه چيز را مىخواهيد اثبات كنيد ؟ فقط مىخواهيد ثابت كنيد كه اين عالم موجد يا مدبّر دارد ؟ خوب ، « عالم موجد يا مدبّر دارد » اعمّ از اين است كه خدا داشته باشد . تصور ما و شما از خدا چيست ؟ آيا اگر يك موجودى باشد كه مدبّر و موجد اين عالم باشد ولى خودش موجد يك موجود ديگرى باشد ، او خداست ؟ نه ، مسلّم است كه او خدا نيست . خدايى كه شما قبول داريد ، يعنى يك موجودى كه اولين صفتش خدايى بودن ( خودآيى بودن ) است ، يعنى اولين صفتش اول بودن است ، اولين صفتش اين است كه او ديگر مخلوق و موجود يك موجود ديگرى نيست ، او برترين موجودات است ، و الّا شما يك موجودى را ثابت كنيد كه علمش ازلى و ابدى است ، علمش بر همهء اشياء است ، بر همهء اشياء قدرت دارد ، مدبّر و موجد همهء اين عالم هم هست ، اما خودش چطور ؟ خودش هم باز مخلوق و موجود دست يك خالق ديگرى است ، او كه خدا نشد .\r\nپس اولين صفت « حق » اين است : وجوب وجود ، برتر بودن از هر چيزى ،  « لَيْسَ كَمِثْلِهِ شَيْءٌ »  ( 1 ) كه اصلا مانند برايش تصور نشود . تازه برهان نظم ( برهانى كه شما از راه نظام خلقت وارد مىشويد ) فقط ثابت مىكند كه عالم موجد و مدبّر دارد . اصلا قرآن ملائكه را « مدبّر » معرفى مىكند . قرآن و عترت « محيى و مميت » را - يعنى آن كه احياء\r\n\r\n\r\n\r\n\r\n","description":"","footnote":"\r\n( 1 ) . شورى / 11 .\r\n","page_name":" 204 ","page_number":204},
  {"content":"\r\n\r\nو اماته به دست اوست - دو فرشته مىداند ، احياء به دست يك فرشته است و مميت فرشتهء ديگرى است . رزق و روزى را به فرشتهء ديگرى و علم را به فرشتهء ديگرى مستند مىكند . از نظر قرآن اصلا براى خدا تنها اين صفات مدبّر بودن ، محيى بودن ، مميت بودن ، رازق بودن و حتى خالق و آفريننده و موجد بودن كافى نيست ، چون خدا اين صفات را به ملائكه‌اش هم نسبت مىدهد . اگر يك كسى آمد گفت آقا ! شما خيلى زحمت كشيديد ، مثل آقاى كريسين موريسن رفتيد اينهمه استدلال كرديد از راه خلقت موجودات ، همه حرفها دليل بر اين است كه يك ناظم شاعرى و يك مدبّرى در عالم هست . مىگويد من قبول ندارم كه مدبّرى در عالم نيست ، [ اما 
  ] آن مدبّر هم يك خالقى دارد ، آن خالق هم يك خالقى دارد و . . . الى غير النهايه ، يعنى يك نوع ديگر انكار خداست ، گواينكه ماديون عقلشان به اين حرفها نرسيده است .\r\nحتى برهان ارسطو از راه « محرّك اول » هم ناقص است . محرّك اول يعنى موجود ثابت غير طبيعى ، يعنى وجودى كه خاصيت طبيعت در آن نباشد ، تغيّر و تحول در آن نباشد . خوب نباشد ، تازه مىشود يك موجود غير طبيعى ، تازه به قول خود ارسطو مىشود يك عقل ( او اسم هر موجود غير طبيعى را مىگذارد عقل و مجرّد ) . خوب ، آن عقل معلول يك عقل ديگرى است و او معلول يك عقل ( يك مجرّد ) ديگرى است و . . .\r\nالى غير النهايه .\r\nپس ما در استدلالات خودمان اين اشتباه را نكنيم . اين حرف را هم اول مصريها آوردند و در دهان ما انداختند ، گفتند « نه آقا ! قرآن از اين راه مىرود ، همهء آن حرفها غلط بوده ، بياييد از اين راه وارد شويد » . بله ، اين خودش يك راهى است ، درست هم هست ، عوام الناس را هم بايد از همين راه سوق داد ، چون براى عوام الناس اساس اين است كه بايد ايمان داشته باشند . اصلا عوام الناس فكر نمىكند ، وقتى كه آمد يك موجود مخلوقى را ديد و آثار قدرت و علم و اراده را ديد ، همين قدر [ كه فهميد 
  ] در ماوراى محسوسات هم حقيقتى هست ، او ديگر به خدا ايمان پيدا مىكند و ما ، ماوراى ايمان به خدا ، از او چيز ديگرى نمىخواهيم . يك وقت هست كه ما مىخواهيم ببينيم از چه راه مردم را بهتر و بيشتر مىشود سوق داد ، اما يك وقت ما مىخواهيم ببينيم آن راهى كه در عين حال تمام راههاى منطقى و عقلانى خلاف را سد كرده باشد ، يعنى صد در صد شكل يك برهان به خود گرفته باشد [ كدام راه است 
  ] . تا اين براهين فلسفى به آن حرفها ضميمه نشود ، آنها شكل « برهان بر وجود خدا » به خود\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nنمىگيرند . پس مكمل و متمم آن براهين ، براهينى است كه از راههاى عقلانى و فلسفى اقامه شده باشد .\r\nراههاى فلسفى تنها اين راه ( راه سينوى ) نيست . من در آن استدلالهايى كه كردم ، آن كه متناسبتر با اين جلسه ديدم ، همين راه سينوى بود كه انتخاب و عرض كردم . آن راهى كه صدرا رفته است ، از اين راه خيلى شريفتر و عاليتر و متين‌تر است .\r\nبوعلى سينا اولين بار اين حرف را در اشارات زده و خودش هم ابتهاج كرده است و مىگويد كه اين آيهء كريمهء قرآن :  « سَنُرِيهِمْ آياتِنا فِي الْآفاقِ وَ فِي أَنْفُسِهِمْ حَتَّى يَتَبَيَّنَ لَهُمْ أَنَّهُ الْحَقُّ ، أَ وَ لَمْ يَكْفِ بِرَبِّكَ أَنَّهُ عَلى كُلِّ شَيْءٍ شَهِيدٌ »  ( 1 ) [ گواه صحت اين راه است 
  ] . در زبان قرآن مثلا مىخوانيم :  « شَهِدَ اللَّهُ أَنَّهُ لا إِلهَ إِلَّا هُوَ »  ( 2 ) ذات حق خودش بر خودش شهادت مىدهد ، يعنى ما از چيز ديگر بر ذات حق استدلال نمىكنيم ، از خود ذات حق به ذات حق استدلال مىكنيم . اين منطق در آيهء  « سَنُرِيهِمْ آياتِنا . . . »  هست . يا مثلا ما در دعاى صباح مىخوانيم : « يا من دلّ على ذاته بذاته » اى كسى كه ذات خودش دليل بر ذات خودش هست . در دعاى ابو حمزه مىخوانيم : « بك عرفتك و انت دللتنى عليك » . در دعاى امام حسين ( عليه السلام ) در روز عرفه مىخوانيم : « أ يكون لغيرك من الظّهور ما ليس لك حتّى يكون هو المظهر لك » .\r\nاين مضمون در اسلام زياد بوده است كه اصلا در يك منطقى ذات خدا خودش دليل بر خودش هست و هيچ احتياج نيست كه ما از راه اشياء بر وجود خدا استدلال كنيم . آن شعر شبسترى هم ناظر به همين است ، كه :\r\nزهى نادان كه او خورشيد تابان * به نور شمع جويد در بيابان ابن سينا در اين راهى كه كشف كرده است ، اصلا سراغ مخلوقات و موجودات نرفته ، از اول آمده از يك تقسيم وارد شده - همانطور كه عرض كردم - گفته موجود بر دو قسم است : يا واجب است يا ممكن . مىگويد : « هذه هى طريقة الصّدّيقين » راه « صدّيقين » همين است ، كه ديگر از راه مخلوقات بر خدا استدلال نكرده است . ولى بعد صدرا و ديگران آمده‌اند گفته‌اند درست است ، اين قدرى با راه آنها فرق مىكند\r\n\r\n\r\n\r\n\r\n","description":"","footnote":"\r\n( 1 ) . فصّلت / 53 .\r\n( 2 ) . آل عمران / 18 .\r\n","page_name":" 206 ","page_number":206},
  {"content":"\r\n\r\nكه از راه مخلوقات استدلال نكرده‌اى ، اما از راه خود حق هم استدلال نكرده‌اى .\r\nصدر المتألهين از يك راه ديگرى وارد شده است ، مىگويد راه « صدّيقين » يعنى همان راه « بك عرفتك . . . » يا « يا من دلّ على ذاته بذاته » راهى است كه من بيان مىكنم ، كه آن راه يك مقدار مقدمات بيشترى لازم دارد . آن راه را من به دو جهت است كه مىخواهم عرض كنم و آن اين است :\r\nاروپاييها از زمان فيلسوفى به نام « آنسلم » برهانى بر وجود خدا اقامه كرده‌اند به نام « برهان وجودى » . كتابها پر است [ از بحث درباره اين برهان 
  ] . در كتابهاى فارسى هم كه اخيرا مىنويسند ، چه به نفع خدا چه بر ضد خدا ، حرفهايى مىزنند . بعد دكارت و ديگران آمدند . دكارت تقريبا همان « برهان وجودى » را با يك كم و زيادى گفته است .\r\nبعد لايب‌نيتس و ديگران آمدند ، اين فلاسفهء فرنگى هم راجع به « برهان وجودى » خيلى بحث كرده‌اند . برهانى كه صدر المتألهين آورده ، نوعى برهان است كه بىشباهت به « برهان وجودى » آنها نيست . من شما را دعوت مىكنم كه اين « برهان وجودى » فرنگيها را از اول تا آخر بخوانيد ، بعد من حرف صدر المتألهين را مىگويم تا ببينيد تفاوت از زمين است تا ما فوق آسمان ! - مسلمانان صدر اسلام كه برهان ابن سينا را ياد نگرفته بودند ، پس خداشناسى آنها چگونه بوده است ؟\r\nاستاد : شما اگر آن راه عمومى را مىگوييد ، كه آن ، راهى است كه همه رفته‌اند ، و اگر آن راه بالاتر از راه عمومى را مىگوييد ، كه بالاتر از راه سينوى است و يك معرفت تامّهء كامله‌اى بوده است . آن ، راهى است كه ما بعدا ثابت مىكنيم كه در صدر اسلام آن راه را رفته‌اند ، يعنى كسانى كه خداشناسىشان در يك مرحلهء بالاترى بوده است ، از آن راه مىرفته‌اند . راه سينوى يك راه متوسط فلسفى است كه فقط به خودش اختصاص دارد . اين راه خيلى شكل فلسفى دارد و شكل عرفانى به آن صورت ندارد .\r\n\r\n","description":"","footnote":"","page_name":" 207 ","page_number":207},
  {"content":"\r\n\r\n\r\nراههاى عقلانى و فلسفى ( 2 )\r\n\r\nعدم توانايى علم در اثبات وجود خدا\r\nصحبت ما در ادلّهء اثبات صانع بود . بحث ما در آن ادلّه‌اى بود كه از راه فلسفه ذكر كرده‌اند نه از راه فطرت وجدانى هر كس و نه از راه علوم ( يعنى از راه محسوسات و مشهودات و مخلوقات ) . مطلبى را ما در جلسهء گذشته عرض كرديم و دلم مىخواهد كه آقايان به اين مطلب بسيار توجه بفرمايند و اگر به نظرشان ايراد و اشكالى مىرسد بفرمايند ، و آن اين است كه راههاى علمى به اصطلاح امروز ، يعنى آن راههايى كه از طريق نظام مخلوقات و هدايت مخلوقات براى اثبات صانع ذكر مىشود ، راههاى بسيار خوبى است ، اما تا همين حدود خوب است كه انسان را متوجه مىكند كه اين عالم و اين صفحه‌اى كه موجود و محسوس ماست ، تحت يك نيروى مدبّرى است ، يك قوهء مدبّرى هست كه آن را تدبير مىكند و به آن نظام بخشيده و مىبخشد . براى عامهء مردم [ اين راهها 
  ] به كمك آن شهادتى كه دل هر كسى به وجود خدا مىدهد ، كافى است كه او را عملا يك آدم موحّدى بكند ، اما اگر ما بخواهيم صرفا از راه علوم - نه از راه وجدان شخصى ، كه وجدان هر كسى مربوط به شخص خودش است - معرفت و خداشناسى پيدا كنيم ، ديگر ما از همين حدى كه عرض كردم نمىتوانيم تجاوز كنيم ، يعنى همين قدر ما مثل كسى هستيم كه يك اثرى را مىبيند و اجمالا كشف مىكند كه يك مؤثرى در اينجا وجود دارد ( مثل همان مثالهايى كه ذكر كرده‌اند ) ، حد اكثر اين\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nاست كه از وجود يك نظم ، ناظمى را درك مىكند و نه بيشتر . تازه مسأله براى او به صورت يك مجهول در مىآيد ، نه به صورت يك امر معلوم قطعى ، يعنى باز جاى سؤالات بسيار ديگر در اين زمينه هست . اگر به همين مجهول قناعت كند ، خوب يك مطلبى است ، اگر قناعت نكند سؤالهايش همه بلا جواب مىماند ، چون اين خيلى واضح است : حد اكثر اين است كه شما مىگوييد اين عالم ما نشان مىدهد كه صانع و ناظمى دارد . خوب ، فورا شخص سؤال مىكند كه خود آن صانع از كجا آمده است و چطور به وجود آمد ؟ خود آن ناظم كه علم دارد ، علمش از كجا آمد و چطور شد كه او خودش عالم شد ؟ آيا خود آن ناظم و آن مدبّر هميشه بوده است و هميشه خواهد بود يا اين طور نيست ؟ و از اينها بالاتر ، آن مدبّر و آن ناظم يكى است يا بيشتر ؟ اصلا توحيد كه از كلمهء « وحدت » است ، معنايش اين است : « خداى يگانه » . بسيار خوب ، علم و حس ( گواهيهاى حسى ) به وجود ناظم و مدبّر و صانع براى اين مخلوقات شهادت مىدهد ، اما شما اين سؤال را جواب بدهيد : آيا علم كه شهادت مىدهد بر وجود صانع و مدبّر و حتى خالق ، شهادت هم مىدهد كه آن صانع و ناظم و مدبّر يكى است نه بيشتر ؟ شايد دو تا باشد ، شايد پنج‌تا باشد ، شايد هزارتا باشد ، شايد بىنهايت ناظم و مدبّر در عالم باشد و حال آنكه ما مىدانيم كه مسألهء خداشناسى تا پاى وحدت در كار نيايد ، اصلا توحيد و خداشناسى نيست ، خداشناسى ملازم است با توحيد . كدام دليل از دلايل علمى عالم - به اصطلاح امروز - اصلا مىتواند دربارهء اين موضوع كوچكترين قضاوتى بكند كه ناظم و مدبّر عالم يكى است يا يكى نيست ؟ بله ، ممكن است شما بگوييد : ولى علم بعضى از صفات خدا را كشف مىكند . مىگويم علم نمىتواند هيچ‌يك از صفات ذات بارى تعالى را آن طورى كه بايد دربارهء آن معتقد بود ، براى ما كشف كند . مثلا يكى از صفات واجب تعالى « علم » است . ما كى موحّد هستيم ؟\r\nوقتى كه معتقد به خداى عليم باشيم و الّا مبدأ غير عليم را كه غير موحّد ( مادّى ) هم قبول دارد . ممكن است شما بگوييد : ولى علوم علم را ثابت مىكند ، وقتى كه نظم را ثابت كرد ، نشان مىدهد كه مدبّر ، عليم است . مىگويم بله ، نشان مىدهد كه مدبّر ، عليم است اما آن عليمى كه شما دربارهء خدا معتقد هستيد اين است :  « وَ هُوَ بِكُلِّ شَيْءٍ عَلِيمٌ »  ( 1 ) .\r\nاصلا لازمهء اعتقاد به خدا اين است كه جهل در ذات او وجود ندارد ، به همه چيز عالم\r\n\r\n\r\n\r\n\r\n","description":"","footnote":"\r\n( 1 ) . انعام / 101 .\r\n","page_name":" 209 ","page_number":209},
  {"content":"\r\n\r\nاست ، مجهولى ندارد . علم حد اكثر مىگويد اين ناظم عالم در اين كارى كه ساخته ، اين را مىدانسته است ، ولى آيا علم مىتواند ثابت كند كه  « وَ هُوَ بِكُلِّ شَيْءٍ عَلِيمٌ »  ؟ آن مفهومى را كه شما در خداشناسى و خداپرستى داريد  « وَ هُوَ بِكُلِّ شَيْءٍ عَلِيمٌ »  كى مىتوانيد از راه علوم ثابت كنيد ؟ علوم مىگويد آن قدرتى كه عالم به اين عظمت را به وجود آورده ، از روى علم به وجود آورده است . مىگويم راست مىگويى ، اين را كه به وجود آورده است مىدانسته و به وجود آورده است ، اما اين در باب خداشناسى كافى نيست ، در باب خداشناسى آن كه لازم است اين است كه  « بِكُلِّ شَيْءٍ عَلِيمٌ »  ، اصلا جهل در ذات او راه ندارد . باز پاى علوم در اينجا قاصر است . قدرت ذات حق را چطور ؟ بله ، ما از راه علوم همين مقدار مىفهميم كه آن موجودى كه عالم به اين عظمت را به وجود آورده است ، قادر بوده و توانايى داشته كه به وجود آورده است ، اما يك مسألهء ديگر هم هست و آن اينكه آيا  « عَلى كُلِّ شَيْءٍ قَدِيرٌ »  ؟ يك قدرت نامحدود مطلق است كه بر هر چيزى قادر است ؟ عجز و ناتوانى در ذات او راه ندارد ؟ ما از اين راه نمىتوانيم آن را اثبات كنيم ، حد اكثر اين است كه بگوييم اين كار را كه كرده قدرت داشته كه كرده است ، اما اينكه آن مبدأ عالم بر همه چيز قدرت دارد يا ندارد ، ما نمىدانيم . در آن كارى كه كرده قدرت دارد اما آن كارى كه نكرده ، ما از كجا بدانيم كه قدرت دارد يا قدرت ندارد ؟\r\nپس اگر شما درست توجه بفرماييد مىبينيد كه از راه علوم فقط همين مقدار - و نه بيشتر - انسان مىتواند جلو برود : عالم ناظمى دارد ، اما آيا ناظم واجب الوجود است ، قائم به ذات است يا از جاى ديگر آمده ؟ من نمىدانم . اين ناظم عالم ، عليم هم هست ، اما  « بِكُلِّ شَيْءٍ عَلِيمٌ »  ؟ هيچ نمىشود اين را فهميد ، قادر هم هست اما  « عَلى كُلِّ شَيْءٍ قَدِيرٌ »  ؟ باز نمىدانيم ، آيا ازلى و ابدى است ؟ باز نمىدانيم . همه چيز را مىگوييم نمىدانيم . اين است كه از اين راهها امكان ندارد خداشناسى به صورت يك علم مثبت و يك فن در بيايد به طورى كه واقعا خداشناسى لا اقل نظير مورچه‌شناسى ، روان‌شناسى و حيوان‌شناسى بشود به طورى كه بتوان بر ذات و صفات او به طور جدى استدلال كرد ، چون تا وجوب وجود براى ذات او ثابت نشود [ معرفت كامل به ذات و صفات او حاصل نمىشود 
  ] و تمام اينها هم بر محور « غير متناهى » مىچرخد ، تا آن اثبات نشود ، خداشناسى حد اكثر اين است كه به صورت يك مجهول در مىآيد ، عجالتا نتوانسته‌ايم عالم را توجيه كنيم كه اين نظام را از خود دارد ، پس از جاى ديگر\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nاين نظام را آورده ، اما آن جاى ديگر از كجا آمد ؟ علمش از كجا آمد ؟ همه براى ما مجهول مىشود ، و تازه اين كه خداشناسى نشد ! حتى بعضى از آقايانى كه اخيرا دربارهء همين موضوعات صحبت كرده‌اند ، به همين جا كه رسيده‌اند مىگويند خوب ، وقتى كه ما گفتيم اين عالم ناظمى دارد ، اگر كسى از ما سؤال كند كه خود ناظم از كجا آمده است ؟ مىگوييم « ما ديگر چه مىدانيم او از كجا آمده ، لازم هم نيست كه ما بدانيم ، انبيا هم تكليف نكرده‌اند كه ما اين چيزها را درك كنيم ، ما همين قدر مىفهميم كه نظمى هست و ناظمى هم هست » . مىگوييم اين كه چيزى نشد ، اصلا صفر شد ! اگر بنا بشود اساسا علمى به نام « خداشناسى » در كار باشد كه در آن ، شناختن ، معرفت ، شناسايى و درك باشد - نه اينكه فقط ما مجهولى را درك و كشف كنيم ، يعنى عجالتا مجهولى براى ما خودنمايى كند - جز از همان راهى كه به آن « علم وجود » گفته‌اند ، راه ديگرى وجود ندارد . من خواستم اين مطلب كاملا براى آقايان روشن بشود كه عجالتا مقصود ما در اين زمينه چيست .\r\n\r\nبرهان وجودى\r\nدر جلسهء پيش عرض كرديم كه ما در ميان راههاى فلسفى سه راه كلى را ذكر مىكنيم : راه ارسطويى ، راه سينوى و راه صدرايى كه خود مرحوم صدر المتألهين اسم آن را « برهان صدّيقين » گذاشته است كه اين كلمه هم خودش تاريخچه‌اى دارد . راهى كه او گفته است از جهاتى به يك برهان خيلى معروف در دنياى اروپا بىشباهت نيست ، كه اول باريكى از علماى مسيحى به نام « آنسلم » ( كه در قرن يازدهم ميلادى و پنجم هجرى و تقريبا معاصر با خيام يعنى در حدود 100 - 150 سال بعد از ابن سينا بوده است ) آن را ذكر كرده و به « برهان وجودى » معروف شده است . بعد خود فرنگيها در اطراف آن برهان خيلى نفى و اثبات كرده‌اند ، بعضيها قبول كرده‌اند ، بعضيها رد كرده‌اند . من دلم مىخواهد قبل از آنكه ما برهان صدر المتألهين را در اين زمينه نقل كنيم ، حرف اين شخص را نقل كنيم و حرف كسان ديگرى كه در اين زمينه بحث كرده‌اند . اين برهان در جاهاى متعددى ( كتابهاى عربى و فارسى ) نقل شده است .\r\nيكى از افرادى كه نسبتا خوب و واضح نقل كرده ، فروغى در سير حكمت در اروپا است . من برهان آنسلم را از جاهاى متعدد اين كتاب برايتان مىخوانم . فروغى\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nمىگويد :\r\n« از همهء برهانها كه آنسلم بر اثبات ذات بارى آورده ، آن كه بيشتر مذكور مىشود و موضوع مباحثات بسيار واقع شده ، آن است كه معروف است به « برهان وجودى ( يا ذاتى ) » از اين قرار : همه كس حتى شخص سفيه تصورى دارد از ذاتى كه از آن بزرگتر ذاتى نباشد . »\r\nگفته است تصور ذات اعلى كه ما فوق همهء ذاتها باشد و به عبارت ديگر تصور كامل مطلق را همه كس دارد . در اين مقدمهء او بحثى نيست . كسى هم به اينكه انسان مىتواند كامل مطلق را تصور كند ايراد نگرفته . بعد مىگويد :\r\n« چنين ذاتى البته وجود هم دارد ، به دليل اينكه ما تصور كمال مطلق و كامل مطلق را داريم ( چه ملازمه‌اى است ميان اين و آن ؟ اين طور مىگويد : ) ( 1 ) زيرا اگر وجود نداشته باشد ، بزرگترين ذاتى كه به تصور آيد كه وجود داشته باشد ، از او بزرگتر است و اين خلف است . »\r\nمىگويد من ذاتى را تصور مىكنم كه از او بزرگتر و كاملتر نباشد ، اين يا وجود دارد يا وجود ندارد ، اگر وجود دارد كه همان است كه من مىگويم ، اگر وجود ندارد پس ذاتى كه بزرگترين ذاتها باشد و وجود هم داشته باشد ، از ذاتى كه بزرگترين ذاتها باشد و وجود نداشته باشد كاملتر است . پس كاملتر از آنچه كه من تصور كردم فرض شد و اين خلف است ( 2 ) . [ بعد مىگويد 
  ] :\r\n« پس يقينا ذاتى هست كه هم در تصور ، هم در حقيقت ، بزرگترين ذات باشد و او خداست . »\r\nاين حرف را اين مرد گفته است و اروپاييها بيش از ده قرن روى آن بحث كرده‌اند . بعد دكارت همين حرف را به صورت ديگرى گفته است كه آن را براى شما\r\n\r\n\r\n\r\n\r\n","description":"","footnote":"\r\n( 1 ) . جملهء داخل پرانتز از استاد است .\r\n( 2 ) . خلف يعنى آنچه كه من فرض كردم پس خودش خودش نيست . ( آن ذاتى كه من تصور كردم كه بزرگترين ذاتهاست ، بزرگترين ذاتها نيست ) . اول يك چيزى را فرض مىكنيم ، بعد روى عارضش مىگوييم فلان چيز به عوارضش هست ، چون اگر نباشد لازم مىآيد نقيض آنچه كه فرض كرديم در حالى كه خود آن را فرض كرديم .\r\nپس با وجود اينكه اين را فرض كرديم ، نمىشود نقيضش باشد ، پس خودش اصل است ، پس آن لازم هم برايش درست است .\r\n","page_name":" 212 ","page_number":212},
  {"content":"\r\n\r\nمىخوانم . اينها را مىگويم براى اينكه مقايسه‌اى ميان طرز فكر غربيها و شرقيها به عمل بيايد .\r\n\r\nفرضيهء دكارت\r\nدكارت يك فرضيه‌اى دارد كه ريشه‌اش غلط است ، ولى يك فكر مزخرفى كه روى آن تبليغات خيلى زيادى كرده‌اند و يكى از مزخرف‌ترين حرفهاى دنياست ، همين حرفى است كه دكارت را در دنيا دكارت كرده است : « من فكر مىكنم پس وجود دارم » . آمده است در همه چيز شك كرده است . خوب ، شكش كار بجايى است . هر فيلسوفى حق دارد در همه چيز شك كند تا در ميان اين مشكوكات ، يقين واقعى را پيدا كند ، بسيار كار خوبى است ولى حالا كه در همه چيز ، از طبيعت و ما وراء طبيعت و خدا و جسم و نفس و دين و حتى در وجود خودش هم شك كرده است ، آمده است كه از يك نقطهء يقين شروع بكند . اول چيزى را كه به عنوان نقطهء يقين مىگيرد ، خود شك است . مىگويد در هر چه كه شك كنم ، در خود شك كه شك نمىكنم ، چون شك وجود دارد پس من وجود دارم . مىگويد من در اين شك مىكنم ، در اين شك مىكنم ، . . . ولى من در اينكه شك مىكنم ، ديگر شك نمىكنم ، پس من شك مىكنم ، پس من فكر مىكنم ، پس من وجود دارم .\r\nالبته اين حرف از نظر ادبى خيلى شيرين است ، اما از نظر علمى و فلسفى خيلى حرف بىاساسى است ، حرفى است كه در ششصد سال قبل از دكارت طرح شده و جوابش را هم داده‌اند ، ولى اروپاييها نمىخواهند قبول كنند كه چنين چيزى نيست .\r\nعين اين حرف با جوابش در اشارات بوعلى هست . بوعلى مىگويد هر كسى وجود خودش را قبل از هر چيزى درك مىكند ، نمىتواند به وجود خودش به دليل ديگرى پى ببرد ، علم نفس به ذات خودش حضورى است . بعد همين حرف را طرح مىكند . اگر شما بگوييد نه ، من به وجود خودم هم از راه يك اثرى از قبيل كار كردن و فكر كردن پى مىبرم ( ببينيد اينجا چه حرف شيرينى مىزند ) ، اگر بگوييد من چون كار مىكنم وجود دارم ، به دليل اينكه فكر مىكنم وجود دارم ، از تو مىپرسم : آيا تو كه از راه فكر كردن مىخواهى به وجود خودت پى ببرى ، از فكر كردن ، فكر كردن مطلق را درك مىكنى ؟\r\nمىبينى فكر كردن وجود دارد ؟ [ در اين صورت 
  ] از آن فقط به مفكّر مطلق مىتوانى پى\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nببرى . چون فكر وجود دارد پس مفكّر وجود دارد ، از كجا كه تو وجود داشته باشى ؟ اين به تو مربوط نيست . فكرى وجود دارد ، فكر هم مفكّر مىخواهد . اما اگر بگويى نه ، « من فكر مىكنم » ( همين كه دكارت گفته است ) پس فكر مطلق را درك نمىكنى ، فكر را در حالى درك مىكنى كه اين « م » هم به آن اضافه شده است . « من فكر مىكنم » يعنى فكر خودم را درك مىكنم . وقتى مىگويى « من فكر مىكنم » قبل از آنكه فكر را درك كنى ، مضاف اليه آن را ( كه خودت است ) درك مىكنى . پس قبل از اينكه فكر را درك كنى خودت را درك كرده‌اى ، آن وقت چطور مىخواهى از فكر پى به وجود خودت ببرى ؟\r\nفكر شخصى را كه مىگويى « فكر مىكنم » ، آن وقت درك مىكنى كه خود آن « م » « مىكنم » ( يعنى من ) را قبلا درك كرده باشى .\r\nبعد دكارت اين را پايهء حرفهاى ديگرى قرار داده است و آمده روى تصوراتش ، كه اين تصوراتى كه در ذهن من وجود پيدا كرده ، از كجا آمده است ؟ اين تصورات را خودم ايجاد كرده‌ام ؟ چيز ديگرى ايجاد كرده است ؟ تا مىرسد به همين تصور نامتناهى . مىگويد يك تصور در ذهن من وجود دارد و آن تصور خداست . تصور خدا خيلى تصور بزرگى است ، اين را حتما خود من به وجود نياورده‌ام ، چون من ناقصم و از ناقص كامل زاده نمىشود . اين تصور مثل كلاهى است كه مىگوييم براى سر من گشاد است ، من كوچكتر از آن هستم كه خودم اين تصور را در خودم به وجود آورده باشم و هر چيزى كه مثل من است [ كوچكتر از آن است كه 
  ] اين تصور را به وجود آورده باشد . چون من تصور « نامتناهى » دارم ، مبدأ تصور نامتناهى بايد نامتناهى باشد .\r\nحالا عبارت دكارت را برايتان مىخوانم :\r\n« . . . باقى مىماند يك امر و آن تصورى است كه از خداوند در ذهن دارم ، يعنى ذات نامتناهى و جاويد بىتغيير مستقل و همه‌دان همه‌توان كه خود من و هر چيز ديگرى كه موجود باشد معلول و مخلوق اوست . اين تصور را حق اين است كه نمىتوانم از خود ناشى بدانم ، زيرا من وجود محدود و متناهى هستم ، پس نمىتوانم تصور ذات نامحدود و نامتناهى را ايجاد كنم ، زيرا كه حقيقت ذات نامتناهى قويتر از حقيقت ذات محدود است و ناچار بايد تصور ذات نامتناهى در ذهن من از وجود نامتناهى ايجاد شده باشد . »\r\nاين هم جواب خيلى واضحى دارد و آن اين است كه تصور شىء و حقيقت شىء دو امر جداست . ذات نامتناهى از من بزرگتر است . البته اگر ذات نامتناهى در ذهن من\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nمىبود ، مىگفتم اين را من ايجاد نكرده‌ام ، من كوچكترم از اينكه او را ايجاد كنم ( يعنى معلول نمىتواند از علت خودش كامل‌الوجودتر باشد و علت نمىتواند از معلول خودش ضعيفتر باشد ) ، اما من تصور ذات نامتناهى را مىكنم . آيا نفس اين تصور ذهنى از من كاملتر است ؟ نه ، تصور شىء غير از حقيقت شىء است ، مثل اين است كه بگوييد من آتش را تصور مىكنم ، بعد ما بخواهيم تمام خواص آتشى را كه در خارج وجود دارد روى اين آتش ذهنى بياوريم ، بگوييم آتش خارجى مثلا مىسوزاند ، پس آتش ذهنى هم مىسوزاند . آتش ذهنى تصور آتش است ، درست است كه تصور آتش رابطه‌اى ماهوى با خود آتش دارد اما عين آتش كه نيست ، اثر آتش در آن ظاهر نيست . بعد يك حرف ديگرى را خودش مىگويد و جواب مىدهد :\r\n« و اگر بحث كنند كه آن تصور هم مانند تصور سردى و تاريكى امر عدمى است و ممكن است مخلوق ذهن باشد ، جواب مىگويم چنين نيست ، ذات نامتناهى يعنى كمال مطلق ، و كمال مطلق امر عدمى نيست ( 1 ) . . . من ناقصم و از نقص پى به كمال نمىتوان برد ، بلكه به سبب تصور كمال كه در ذهن من هست به نقص خود برخورده و طالب كمال شده‌ام ، و نيز كمال از تصورات مجعول نيست ، زيرا كه نمىتوانم آن را متبدّل و كم و بيش كنم ( 2 ) . »\r\n\r\nسخن كانت در ردّ « برهان وجودى »\r\nاين برهان وجودى در ميان حكماى بعدى اروپا همين طور دنبال شده است .\r\nاز آن جمله يك حرفى اسپينوزا حكيم معروف آلمانى يهودى الاصل گفته است ولى چون در آن ، حرف خيلى تازه‌اى نيست ، ديگر من معطل آن نمىشوم . لايب‌نيتس يكى از حكماى معروف اروپا ( كه او هم آلمانى است ) همين برهان را باز به شكل ديگرى قبول و تقرير كرده است ، ولى كانت آلمانى آمده و اين برهان را رد كرده است . اين امر نشان مىدهد كه اين برهان ، برهانى نبوده و رد او هم رد بجايى است و ما بجاى اينكه حرف اسپينوزا و لايب‌نيتس را بخوانيم و خودمان را معطل كنيم ، فقط حرف كانت در رد نظريهء آنها را برايتان نقل مىكنيم . كانت گفته است :\r\n\r\n\r\n\r\n\r\n","description":"","footnote":"\r\n( 1 ) . البته اين تصور ، تصور امر عدمى نيست .\r\n( 2 ) . خود كمال يا تصورش را ؟ !\r\n","page_name":" 215 ","page_number":215},
  {"content":"\r\n\r\n« چون در براهين حكما بر اثبات وجود بارى نظر دقيق مىكنيم ، مىبينيم همه منتهى به سه برهان اصلى مىشود : يكى « برهان وجودى » كه آنسلم آورده و دكارت و هم‌مشربان او يعنى اكثر حكماى جزمى و اصحاب عقل همان را به عبارات مختلف پذيرفته‌اند و به طور خلاصه اين است كه ما تصور كمال و ذات كامل را داريم ، و ذاتى كه وجود نداشته باشد كامل نيست . ( چون ما تصور كامل را داريم و اگر وجود نداشته باشد كامل نيست ، پس اين تصور داشتن ملازم وجود داشتن است ) ( 1 ) . ذات كامل حقيقىترين ذوات است ، پس چگونه ممكن است وجود نداشته باشد ؟ و لزوم وجود براى ذات كامل مانند لزوم درّه است براى كوه يا لزوم وجود زاويه است براى مثلث . ولى عجب است كه اين استدلاليان توجه نمىكنند كه وجوب كمال براى ذات كامل ، پس از آن است كه ذات كامل را متحقق بدانيم . ( مىگويد شما كه مىگوييد ذات كامل ، آن كه تا حالا فقط تصور كمال است . اول ثابت بكن كه او وجود دارد ، تا كمالش هم ثابت بشود ، هنوز بحث در اصل وجود آن است ) ( 2 ) . آرى ، كوه اگر موجود باشد ، درّه لازم است اما اگر كوه نباشد ، درّه هم نخواهد بود ، و نيز ضرورت وجود زاويه براى مثلث سبب ضرورت وجود مثلث نمىشود ( اگر مثلث باشد ، زاويه دارد اما آيا چون مثلث زاويه مىخواهد ، حتما بايد مثلثى وجود داشته باشد ؟ نه ) ( 3 ) . به عبارت ديگر تصور درّه را براى كوه واجب مىدانيم ( اما به شرط اينكه كوهى باشد ) ( 4 ) اما وجود كوه از كجا واجب شد ؟ پس همچنين تصديق مىكنيم كه تصور وجود براى تصور ذات كامل ، واجب است اما تحقق وجود ذات كامل از كجا واجب است ؟ ( اگر ذات كاملى باشد ، ما برايش تصور وجود مىكنيم اما از كجا كه وجود داشته باشد ؟ ) ( 5 ) . اين حكم در مقام تمثيل مانند آن است كه كسى بگويد من تصور صد پاره زر مسكوك دارم ، پس صد پاره زر مسكوك در بغل دارم . ( ريشهء همهء اينها اين شد كه ما چون تصور ذات كامل را داريم ، پس او وجود دارد . مىگويد عجب حرفى است ! اين دليل نمىشود كه چون ما تصور مىكنيم ، او وجود دارد ) ( 6 ) .\r\nالبته ممكن است شما صد پاره زر مسكوك داشته باشى اما بسيار فرق باشد از انديشه تا وصول ، همچنين وجود ذات كامل را منكر نيستيم اما تصورش مستلزم وجودش نيست . » ( 7 )\r\n\r\n\r\n\r\n\r\n","description":"","footnote":"\r\n( 1 ) و 2 و 3 و 4 و 5 و 6 . جملهء داخل پرانتز از استاد است .\r\n( 7 ) . سير حكمت در اروپا ، ص 259 و 260 .\r\n","page_name":" 216 ","page_number":216},
  {"content":"\r\n\r\nمىگويد من وجود ذات كامل را منكر نيستم اما اينكه شما او را تصور مىكنيد و بعد وجودش را اثبات مىكنيد ، اين حرف حرف درستى نيست . اين را هم عرض كنم كه اين برهان وجودى كه اين آقايان آورده‌اند ، خيلى حرف بىپايه‌اى است .\r\n\r\nاصالت وجود\r\nحكماى ما از راه ديگرى وارد شده‌اند و آن راه به كلى غير از اين راههاست . آنها يك مطلبى را به ثبوت رسانيده‌اند كه اين مطلب صد در صد در دورهء اسلامى مستحدث است و حتى متعلق به بعد از دورهء ابن سيناست - تا دورهء ابن سينا هم نبوده است - و به نام « اصالت وجود » معروف است . « اصالت وجود » در مقابل « اعتباريت ماهيت » است ( 1 ) كه خود اين هم البته مسأله‌اى مفصل و طولانى است .\r\nما در اصول فلسفه ثابت كرده‌ايم كه بر خلاف آنچه كه معروف است و خيلى از افراد گمان مىكنند كه مسألهء « اصالت وجود » يك مسألهء قديمى و كهن است ، اين طور نيست . صدر المتألهين هميشه دأبش اين است كه وقتى مطلبى را اثبات مىكند ، مىگردد بلكه از گوشه و كنار حرف افرادى ، قراينى از حرفهاى بزرگان به [ دست 
  ] آورد كه [ نشان دهد 
  ] آنها هم اين حرف را گفته‌اند . براى اينكه خودش را از تنهايى خارج كند و ديگران حرفش را قبول كنند كوشش مىكند كه از گوشه و كنار حرفهاى ديگران شواهدى بياورد . چون اغلب اين طور است كه سخن كسى را كه حرف تازه مىگويد قبول نمىكنند ، لذا مىگويد بزرگان پيشين هم نظر به همين حرف داشته‌اند . بعدها براى ديگران اين تخيل پيدا شده كه شايد اصلا مسألهء « اصالت وجود » به همين شكل مطرح بوده است . نه اينكه من بخواهم بگويم قبليها اصالت وجودى نبوده‌اند ، [ بلكه 
  ] اصلا قبل از اواخر قرن دهم و اوايل قرن يازدهم هجرى ، مسأله‌اى به نام « اصالت وجود » و « اصالت ماهيت » مطرح نبوده است . شما اگر در تمام كتابهاى ابن سينا - كه يك فيلسوف بزرگ درجه اوّل است - از اوّل تا به آخر بگرديد ، نه كلمهء « اصالت وجود » و نه كلمهء « اصالت ماهيت » و نه يك كلمهء ديگرى كه مفيد اين معناها باشد ، پيدا نمىكنيد و اصلا اين مسأله مطرح نيست . آن چيزى هم كه ملا صدرا مىگويد اين است كه\r\n\r\n\r\n\r\n\r\n","description":"","footnote":"\r\n( 1 ) . [ نه به اين معنى كه اين دو ضد يكديگرند ، بلكه به اين معنى كه مستلزم يكديگرند . 
  ]\r\n","page_name":" 217 ","page_number":217},
  {"content":"\r\n\r\nبعضى از حرفهايى كه بوعلى گفته است با « اصالت وجود » جور در مىآيد . من هم قبول دارم ، كما اينكه بعضى از حرفهاى ديگر او هم با « اصالت ماهيت » جور در مىآيد .\r\nملا صدرا مىگويد اصلا آنچه كه در خارج حقيقت دارد ، نفس هستى است ، اشياء ديگر ( هر چيز ديگرى كه ما مىگوييم ) مثل جلوه‌ها و اعتباراتى است از هستى كه در ذهن ما مىآيد . ما مىگوييم انسان هست ، درخت هست ، سنگ هست ، خيال مىكنيم آن كه متن واقع را تشكيل مىدهد انسان است كه داراى صفتى است به نام هستى ، درخت خودش چيزى است با صفتى به نام هستى ، سنگ چيزى است با صفتى به نام هستى ، اين طور نيست . هستى وجود دارد ، آن هستى سنگ كه وجود دارد ، يك هستى خاصى است و ذهن شما وقتى با آن هستى برخورد مىكند ، از آن يك جلوه‌اى پيدا مىكند و آن نقشى كه در ذهن شما مىآيد سنگ يا ماهيت ناميده مىشود . در واقع اين طور نبايد بگوييم : سنگ هست . اگر بخواهيم حقيقت را بگوييم ، بايد بگوييم :\r\nهستى در يك جا سنگ است ، هستى در جاى ديگر انسان است ، هستى در جاى ديگر درخت است . هستى تنوعات مختلفى پيدا مىكند ، درست مثل امواج دريا كه آب ، امواج مختلف پيدا مىكند ، در يك جا اين شكل را پيدا مىكند و در جايى شكل ديگر .\r\nآن كه واقعا وجود دارد خود همين آب درياست ، اين رنگها ، شكلها و تعيّنات به علل خارجى پيدا مىشوند . اين معنى اجمالى از « اصالت وجود » است .\r\nاو حرفش را روى تصور نياورده كه ما تصورى داريم از ذات كامل ، تصورى داريم از وجود مطلق ، تصورى داريم از لا يتناهى . بعد كه ثابت مىشود تمام معانى و مفاهيمى كه از اشياء خارجى داريم ، تعيّناتى است كه ذهن ما از هستيها درك مىكند و آن كه واقعا وجود دارد خود هستى است ، روى هستى تأملى مىكند كه خود هستى چيست ؟ روى هستى در ذات خودش حساب مىكند .\r\nدر تقسيم اوّلى در ذهن انسان اين طور مىآيد كه هستى ممكن است دو جور باشد : يكى آنكه ناقص و محدود باشد ، ديگر آنكه كامل باشد . آنچه طبيعت هستى ايجاب مىكند - كه لازمهء هستى بودن آن است - كمال مطلق ، ضديت يا نيستى ، ابديت و هميشگى بودن است . محدوديت ، عدم و نيستى است . اين عدم و نيستى را بايد ببينيم از كجا پيدا مىشود ، و الّا اگر ما در ذات هستى تعمق كنيم ، ذات هستى مساوى با وجوب وجود ، لانهايى و كامل مطلق بودن است . آنگاه ناقص بودن ، محتاج بودن ، تمام اينها ناشى از جاى ديگر است ، ناشى از چيست ؟ وقتى كه ذات هستى عليت پيدا\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nمىكند ( يعنى هستى ديگرى به وجود مىآورد ) ، آن چون معلول است ، لازمهء معلوليتش تأخّر و نقص و عدم است ، نه لازمهء ذاتش ، اصلا لازمهء ذات هستى كمال مطلق است .\r\nدر اينجا همين قدر خواستم مقايسه‌اى شده باشد ميان آن برهانى كه ديگران از راه وجود وارد شده‌اند و نام آن را « برهان وجودى » گذاشته‌اند ( كه از راه تصور وارد شده‌اند ) و اين راهى كه به نام « برهان صدّيقين » معروف است ، كه اين هم از راه وجود است و حكيم مشرق‌زمينى خودمان از اين راه وارد شده است . خواستم عجالتا تفاوت اين دو راه معلوم شود .\r\nخلاصهء حرف ملا صدرا اين است : در وجود و هستى ، آن كه اصالت و واقعيت دارد - و ديگر باقى هر چه هست ، اعتبارات است - خود هستى است . البته در باب هستى ، مسألهء وحدت حقيقت هستى هم كه به نام « وحدت تشكيكى وجود » معروف است ، اصل مسلّمى است كه هستى نمىتواند حقايق متباين باشد ، هستى اگر هستيها هم باشد ، اختلاف به شدت و ضعف و كمال و نقص مىتواند باشد ، هستيها نمىتوانند با يكديگر مغاير بالذات باشند . پس طبيعت هستى يك حقيقت بيشتر نيست و اين حقيقت ، واجب الوجود است ، يا واجب الوجود بالذات است يا اگر واجب الوجود بالذات نيست ، اثر و فعل واجب الوجود بالذات است ، يعنى نقص و تأخّر از ناحيهء معلوليت براى او پيدا شده است ( 1 ) ، طبيعت هستى معلوليت را ايجاب نمىكند . اگر بخواهيم درست دقت كنيم ، معنايش اين مىشود كه هستى در درجهء اول خداست و در درجهء دوم و به واسطهء خدا و واجب الوجود ( يعنى به واسطهء معلوليت ) هستيهاى ممكن قابل تصور و قابل تحقق است و الّا لازمهء ذات هستى همان نامحدوديت و وجوب وجود و قيام به ذات است . اين چون يك حرف خيلى غامضى است ، ديگر ما بيش از اين نمىتوانيم آن را در اينجا تعقيب كنيم . اين هم خودش يك راهى است كه البته راه بسيار قوى و محكمى است ، اما مشروط به اين است كه انسان بحثهاى « اصالت وجود » و « وحدت وجود » و يك سلسله بحثهاى ديگر را قبلا خوانده باشد . اين بحث در جلسهء ما فقط جنبهء آشنايى دارد و بس . در اينجا ما بحث « ادلّهء اثبات صانع » را خاتمه مىدهيم .\r\n\r\n\r\n\r\n\r\n","description":"","footnote":"\r\n( 1 ) . حالا صحبت وحدت واجب الوجود مطرح نيست ، توحيد را عجالتا طرح نكرده‌ايم .\r\n","page_name":" 219 ","page_number":219},
  {"content":"\r\n\r\nدو سه بحث ديگر داريم . يك بحث ، بحث « يگانگى » است كه آن خودش يك مسألهء علىحده است . بعد از اينكه واجب الوجود و خدا را ثابت كرديم ، چه دليلى داريم بر اينكه او يكى است و بيش از يكى نيست ؟\r\nدو بحث ديگر داريم كه از اين بحثها خيلى ساده‌تر است و خيال مىكنم لازم است كه ما وارد آنها بشويم . يك بحث ، برگشت به حرفهاى گذشته است . ما راجع به نظام عالم كه بحث كرديم ، تا اين حدود قبول كرديم كه اين برهان ( برهان نظم ) برهان خوبى است . نظريه‌اى در علوم امروز پيدا شده است كه اين نظريه را رد دليل الهيون از راه نظام عالم دانسته‌اند و آن همان نظريهء « تكامل » و به عبارت ديگر « داروينيزم » است . اساس استدلال الهيون در نظام عالم ، بيشتر روى موجودات زنده است و عده‌اى آمده‌اند گفته‌اند كه بعد از كشف داروينيزم و اصول و نواميسى كه داروين و غيره در زمينهء تكامل بيان كرده‌اند ، ديگر دليلى بر وجود خدا نيست ، چرا ؟ براى اينكه آنها ثابت كرده‌اند كه با يك سلسله اصول طبيعى و مادى ، همين نظام متقن قابل توجيه است . شما مىگفتيد مثلا اين انسان كه الآن به وجود آمده است با اين نظام متقنى كه در وجودش هست ، حتما بايد صانع شاعر مدبّرى داشته باشد ، ولى ما ثابت مىكنيم كه با همين قوانين كور طبيعت هم اين خلقت منظم قابل توجيه است ، با اصل حب به ذات ، اصل تنازع بقا ، اصل انتخاب طبيعى ، اصل وراثت ، با همين قوانين كور مادى طبيعى مىشود اين نظام حيرت‌انگيز را در دنيا توجيه كرد .\r\nما نمىخواهيم قانون تكامل را رد كنيم و بگوييم اصلا حرف داروين غلط است ، زيرا اولا اين مطلب مربوط به زيست‌شناسى است و در صلاحيت ما نيست كه راجع به مسائل زيست‌شناسى اظهار نظر كنيم ، ديگر اينكه اصلا اين مطلب مربوط به مسألهء توحيد نيست ، بلكه ما بايد ببينيم آيا اين قوانين طبيعى كافى است براى تكاملى كه داروين گفته است يا حتى قانون تكامل داروين را هم بايد با اصول خداشناسى توجيه كرد ؟ ما معتقد به اين [ نظر 
  ] هستيم ، يعنى تا پاى اصول ما وراء الطبيعى به ميان نيايد ، قانون داروين هم قابل توجيه نيست . قانون داروين يك قانون مادى نيست ، از نظر توحيدى يك قانون الهى است . حالا كسى بيايد بگويد كه مسألهء ابتداى خلقت\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nموجودات با كتابهاى آسمانى جور در مىآيد يا جور در نمىآيد ، يك مطلب است ، با توحيد جور در مىآيد يا جور در نمىآيد ، مطلب ديگرى است . اگر از نظر توحيدى بحث كنيم ، قانون داروينيزم يك قانون توحيدى است .\r\n\r\nمسألهء « خير و شر »\r\nيك مسألهء ديگر به اصطلاح حكما مسألهء « خير و شر » است . يكى از ادلّهء مخالفى كه مىآورند ، اين است كه مىگويند اگر خدايى در عالم مىبود ، اينهمه شرور و نواقص در دنيا نبود ، مثلا مرگ در دنيا نبود ، درد در دنيا نبود ، ظلم در دنيا نبود . مىگويند در كنار آن نظمهايى كه ما در عالم مىبينيم كه آنها ما را بر وجود خدا دلالت مىكند ، يك بىنظميهايى هم در عالم مىبينيم كه آنها هم دلالت مىكند بر اينكه خدايى نيست ، اينها را چطور جواب مىدهيد ؟ اگر خدايى در عالم باشد ، بايد هر چه هست همه خير باشد ، شرّى نبايد وجود داشته باشد ، پس اين شرورى را كه در عالم وجود دارد چگونه توجيه كنيم ؟ اين هم به نظر من يك مسألهء خوبى است .\r\nدر باب يگانگى خداوند ، در خود قرآن روى آن استدلال شده است ،  « لَوْ كانَ فِيهِما آلِهَةٌ إِلَّا اللَّهُ لَفَسَدَتا »  ( 1 ) يك استدلال منطقى فلسفى در قرآن است ، يا :   « قُلْ لَوْ كانَ مَعَهُ آلِهَةٌ كَما يَقُولُونَ إِذاً لَابْتَغَوْا إِلى ذِي الْعَرْشِ سَبِيلًا ، سُبْحانَهُ وَ تَعالى عَمَّا يَقُولُونَ عُلُوًّا كَبِيراً »   ( 2 ) ، يا در سورهء   « قَدْ أَفْلَحَ »   مىفرمايد :  « . . . إِذاً لَذَهَبَ كُلُّ إِلهٍ بِما خَلَقَ وَ لَعَلا بَعْضُهُمْ عَلى بَعْضٍ سُبْحانَ اللَّهِ عَمَّا يَصِفُونَ »  ( 3 ) . اصلا قرآن روى اين [ مطلب 
  ] استدلال عقلانى كرده است .\r\nالبته قبول دارم كه اين بحث ، بحثى است در حدود بحثهاى خشك فلسفى ، ولى آن دو مطلب ديگر [ داروينيزم و مسألهء خير و شر 
  ] مطالب سر راست ساده‌اى هستند .\r\nجلسهء آينده وارد بحث داروينيزم مىشويم ، بعد اگر آقايان خواستند ، وارد مسألهء توحيد هم مىشويم .\r\n\r\n\r\n\r\n\r\n","description":"","footnote":"\r\n( 1 ) . انبياء / 22 .\r\n( 2 ) . اسراء / 42 و 43 .\r\n( 3 ) . مؤمنون / 91 .\r\n","page_name":" 221 ","page_number":221},
  {"content":"\r\n\r\n\r\nپاسخ به شبهات\r\n\r\n1 توحيد و تكامل\r\n\r\nتوحيد و تكامل ( 1 )\r\nبحث امروز ما به مناسبت بحث توحيدى خودمان ، دربارهء مسألهء تكامل و تبدّل انواع است . در واقع بحث ما دربارهء توحيد و مسألهء تكامل است ، يعنى مىخواهيم ببينيم كه آيا مسألهء تكامل و تبدّل انواع با اصل توحيد و خداشناسى و اعتقاد به خدا منافات دارد و يا لا اقل بعضى از دلايل خداشناسى را از اعتبار مىاندازد ، يا نه ، اين طور نيست ؟ اگر اين طور نيست ، باز دو جور است : يك وقت مىگوييم در مسألهء تبدّل انواع ، اصل خداشناسى بيشتر تأييد مىشود و دلايل خداشناسى بيشتر پيدا مىشود ، و يك وقت مىگوييم نه ، در مسألهء خداشناسى فرق نمىكند كه انسان معتقد به تبدّل انواع باشد يا معتقد به ثبات انواع باشد .\r\nما جمله‌اى را كه مكرر عرض كرده‌ايم باز تكرار مىكنيم : به اندازه‌اى كه معمولا در تاريخ علوم و تاريخ اديان حرف بىاساس و ياوه گفته شده است ، در هيچ موضوع ديگرى اين قدر ياوه گفته نشده است ، زيرا غالبا - بلكه هميشه - اين جور تاريخ‌نويسى را افرادى انجام مىدهند كه خواه ناخواه قادر نيستند بر همهء علوم احاطه داشته باشند تا بتوانند تاريخ صحيحى براى آنها بنويسند ، علاوه بر سوءنيت‌هايى كه گاهى در اين ميان وجود پيدا مىكند .\r\n\r\n","description":"","footnote":"","page_name":" 222 ","page_number":222},
  {"content":"\r\n\r\n\r\nدو فرضيه دربارهء پيدايش انواع\r\nامروز غالبا در كتابهايى كه راجع به « تبدّل انواع » نوشته‌اند ، مسأله را به اين شكل طرح كرده‌اند كه دربارهء پيدايش انواع گوناگون جاندار در دنيا ، دو فرضيه وجود داشته است و بيش از دو فرضيه هم امكان ندارد وجود داشته باشد : يك فرضيه فرضيهء « ثبات انواع » است كه نام آن را گاهى فرضيهء « خلقت » مىگذارند ( يعنى خلقت مساوى است با ثبات انواع ، قائل مىشويم كه انواع ثابتند ، پس مخلوقند ) و نظريهء ديگر نظريهء « تبدّل انواع » .\r\nحالا چرا اسم نظريهء « ثبات انواع » را نظريهء « خلقت و آفرينش » مىگذارند ؟\r\nمىگويند براى اينكه اگر انواع ثابت باشند ، ناچار بايد قائل بشويم كه هر نوعى از انواع در يك روز معين و در يك وقت معين ، از عدم يا از يك گل و خاكى به طور ناگهانى به وجود آمده است ، با يك وضع غير عادى و غير طبيعى ( ما وراء الطبيعى ) خلق شده است ، همان طورى كه دربارهء خلقت آدم گفته مىشود ، هر جفتى از جفتهاى حيوانات ، در چند هزار سال و يا چند ميليون سال پيش ، بعد از آنكه اصلا نبود و هيچ سابقه‌اى هم در اين دنياى خاكى نداشت ، يك مرتبه مشيّت الهى اقتضا كرد كه فلان نوع - مثلا نوع گوسفند - به وجود بيايد ، براى اولين بار بدون سابقه‌اى يك جفت گوسفند نر و ماده خلق كرد و از اينجا موضوع پيدايش گوسفند پيدا شد و بعد تناسل كردند تا به امروز .\r\nعين اين حرف در اسب و شتر و طيور و در همهء حيوانات مىآيد . اين مسأله به همين شكل ، بسيار مطرح شده است .\r\nبعضيها براى اينكه از خداشناسى و اعتقاد به خدا دفاع كنند ، آمده‌اند با نظريهء « تبدّل انواع » مبارزه كرده‌اند ، به دنبال اشكالات آن بوده‌اند كه ثابت كنند انواع ثابتند و ابتداى زمانى دارند . قهرا در نقطهء مقابل هم براى اثبات ماديت ( كه خدايى نيست ) گفته‌اند انواع حتما متبدل شده‌اند ، پس خدايى وجود ندارد . همه مىدانند كه خود داروين - كه يك زيست‌شناس بوده است - شخصا يك آدم مادى نبوده است ، معتقد به خدا و مذهبى بوده و هرگز نخواسته است از نظريات خودش اين استنتاج را كرده باشد كه پس خدايى وجود ندارد . حتى مىگويند در آن دم آخر هم كتاب مقدس را روى سينهء خودش چسبانده بود . ولى از روى جهالت يا هر چيز ديگرى ، طرفداران و\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nمخالفين توحيد از دو طرف - كه آنها « ثبات انواع » را به آن شكل به مسألهء توحيد چسباندند و اينها از اين طرف « تبدّل انواع » را به ماديت - كار را به جايى كشانيدند كه اساسا نظريهء داروين يك نظريهء صد در صد مادى تلقى شد و اثبات نظريهء « تبدّل انواع » نوعى موفقيت براى ماديگرى و شكست براى خداشناسى در ميان مردم تلقى شد .\r\nما اينجا در دو قسمت بايد بحث كنيم . يك قسمت در همين موضوعى كه عنوان كرديم كه قطع نظر از اينكه در كتب مقدس مذهبى دنيا چه آمده است ، از نظر اينكه ما خداشناسى را يك مسألهء علمى و عقلى مىدانيم نه شرعى و تعبدى ( يعنى نمىگوييم چون در دين آمده است كه خدايى هست ، پس بگوييم خدايى هست ) ، معتقديم دلايل عقلى و علمى هم اقتضا مىكند كه ما قائل بشويم خدايى هست . پس ما از نظر فن و علم خداشناسى و از نظر قانون عقل بايد حساب كنيم كه آيا اعتقاد به وجود خدا ملازم است با اعتقاد به « ثبات انواع » و « خلقت » به همين شكلى كه گفته‌اند ، يا نه ؟\r\nمرحلهء دوم اين است كه اگر نظريهء « تبدّل انواع » ثابت شد و فرضا با اصل توحيد هم منافات نداشته باشد ، آيا با آنچه در كتابهاى مقدس ( قرآن و تورات ) آمده است منافات دارد يا ندارد ؟\r\n\r\nنظريهء « تبدّل انواع »\r\nاما مرحلهء اول : رابطهء مسألهء توحيد و تكامل . اولا اينكه گفته مىشود كه از قديم در دنيا دو نظر بيشتر وجود نداشته است ، يكى نظريهء « تبدل انواع » و يكى نظريهء « حدوث انواع » ، از نظر تاريخ علم و فلسفه يكى از دروغهاى دنياست . اين دو نظريه البته وجود داشته است . نظريهء « تبدّل انواع » هم يك نظريهء بسيار قديمى است ، نه تنها ما مىگوييم قديمى است ، بلكه همه معتقدند كه قديمى است . حتى در اين كتابهاى قديمى خودمان مثل شفاى بوعلى و اسفار ملا صدرا ، اين نظريه را از قدماى يونانيها نقل كرده‌اند و خود فرنگيها هم مكرر از آنها نقل كرده‌اند . تاريخ علم از حدود پانصد سال قبل از ميلاد ، نظريهء « تبدّل انواع » را نشان مىدهد . مردى به نام انكسيمندروس ( 1 ) ( به\r\n\r\n\r\n\r\n\r\n","description":"","footnote":"\r\n( 1 ) . گويا تلفظ فرانسوى آن « انكسيماندر » است .\r\n","page_name":" 224 ","page_number":224},
  {"content":"\r\n\r\nتعبير حكماى قديم ) و مرد ديگرى به نام انباذقلس ( 1 ) نظريه‌شان از قديم معروف است كه قائل بوده‌اند انواع از يكديگر مشتق شده‌اند . حتى در كتاب فلسفة النشوء و الارتقاء كه شبلى شميل معروف لبنانى نوشته است ( 2 ) ، در يكى از مقدماتى كه براى اين بحث ذكر مىكند ، تاريخچهء نظريهء تطوّر ( نشوء و ارتقاء ) را ذكر مىكند و در آنجا اقرار مىكند كه اين نظريه دو هزار و پانصد سال سابقه دارد . پس يك نظريه در ميان علما و فلاسفهء دنيا همين نظريهء نشوء و ارتقاء بوده است . البته آنها آن عواملى را كه بعدها لامارك ، داروين و بعد از داروين بيان كرده‌اند ، به اين دقت بيان نكرده‌اند ولى اصل اين نظريه ( كه انواع از يكديگر اشتقاق پيدا كرده‌اند و انواع در اصل خيلى كم بوده يا بيشتر از يك نوع نبوده است ) وجود داشته است . حتى راجع به اينكه اولين حيوانى كه در دنيا به وجود آمده است چگونه بوده ، دريايى بوده است يا صحرايى يا به صورت كرمهايى بوده كه در لجنزارها به وجود آمده‌اند ، حرفهايى گفته‌اند .\r\n\r\nنظريهء « خلقت »\r\nنظريهء ديگر همان نظريه‌اى است كه اسم آن را نظريهء « خلقت » گذاشته‌اند ، يعنى ثبات انواع بر اساس حدوث زمانى انواع . عامهء مردم عقيده‌شان اين طور بوده كه يك روزى بوده است كه انسان نبوده ، بعد بىسابقه و ناگهانى يك جفت انسان آفريده شده ، يك روز بود كه گوسفند نبود ، بىسابقه و ناگهانى يك جفت گوسفند آفريده شد ، و همچنين حيوانات ديگر . اين نظريه يك نظريهء عامى و مربوط به عامهء مردم تلقى مىشد ، نه يك نظريهء فيلسوفانه . هيچ فيلسوفى پيدايش انواع را به اين شكل قبول نكرده است ، يا سكوت كرده و يا خلاف اين را گفته است .\r\n\r\n\r\n\r\n\r\n","description":"","footnote":"\r\n( 1 ) . گويا تلفظ فرانسوى آن « امپيدوكل » است .\r\n( 2 ) . اين كتاب ترجمهء عربى بنياد انواع داروين است ولى [ مترجم 
  ] تنها به ترجمهء آن اكتفا نكرده ، بلكه شرح بخنر ( كه صد در صد مادى بوده ) را هم ذكر كرده است . بعلاوه خودش مقدمات و مقالات ديگرى هم اضافه كرده است . بنياد انواع كتاب كوچكى است ، اما فلسفة النشوء و الارتقاء دو جلد بزرگ شده است .\r\n","page_name":" 225 ","page_number":225},
  {"content":"\r\n\r\n\r\nنظريهء « ثبات انواع بر اساس قدمت انواع »\r\nدر اروپا از باب اينكه نظريهء فيلسوفانشان با همين نظريهء عامهء مردم كه با كتاب مقدس تطبيق مىكرد يكى بود ، لذا همين دو نظر بيشتر وجود نداشت ، ولى در واقع يك نظريهء ديگرى هم در دنيا بوده است - اگر چه آن نظريه هم درست نيست و تأييد نمىشود - و آن نظريهء ثبات انواع بر اساس قدمت انواع نه بر اساس حدوث انواع است ، يعنى مىگفتند نوع انسان از نوع ديگرى مشتق نشده است ، ولى اين طور هم نيست كه اين نوع حادث باشد كه در ده هزار سال يا صد هزار سال يا ميليونها سال پيش به طور ناگهانى و بىسابقه پيدا شده ، بلكه اين « نوع » قديم است و قدمت دارد ، يعنى تا بىنهايت كه ما جلو برويم ، نوع انسان وجود داشته ، و همچنين انواع ديگر ، تمام انواعى كه امروز در عالم وجود دارند ، به همين شكلى كه امروز هستند بوده‌اند و هميشه هم بوده‌اند . فيلسوفانى نظير ارسطو و ابن سينا از آن جهت كه فيلسوف بوده‌اند - نه از آن جهت كه متعبد به يك دين و شريعتى بوده‌اند - اساس فكر فلسفى شان بر اين بوده است كه انواع هميشه بوده‌اند .\r\n\r\nنظريهء گروهى از حكما دربارهء پيدايش انواع\r\nدر كتابهاى منطق مثل حاشيه ملّا عبد اللّه وقتى مىخواستند مثال ذكر كنند دربارهء اينكه افراد يك نوع نامتناهى باشد ، مىگفتند مثل نفوس ناطقه به عقيدهء حكما . به عقيدهء حكما عدد نفوس ناطقه ( نفوس انسانى ) متناهى نيست ، چرا ؟ چون زمان متناهى نيست و در هر زمانى هم انسان بوده است ، پس عدد نفوس ناطقه لا يتناهى است . اين نظريه نظريه‌اى بوده بر اساس طبيعيات و فلكيات قديم ، يك پايهء توحيدى داشته است و يك پايهء طبيعى . پايهء توحيدىاش اين بوده است كه - قبلا هم عرض كردم - آن طبقات از حكما [ انفكاك خلقت از خالق را 
  ] نمىتوانستند قبول كنند و قبول هم نمىكردند ، و نظريهء آنها در اين حدود درست است . از نظر علم الهى مىگفتند كه تا خدا بوده است ، خلقت هم بوده است . چون ذات الهى ازلى است ، فيض و خلقت الهى هم ازلى است . انفكاك خلقت از خالق را به هيچ وجه نمىپذيرفتند و قابل قبول\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nنمىدانستند ، يعنى اگر كسى خيال كند ذات خدا ازلى است ولى اين ذات ازلى ، بلا مخلوق بوده ، مدتى بوده ، يك مرتبه مثلا در صد هزار سال پيش ، يك ميليون سال ، صد ميليون سال ، ميلياردها سال پيش - بالأخره هر چه بگوييم ، اين زمان محدود مىشود و او نامحدود است - به فكر خلقت كردن افتاد ، اين غلط است . خوب ، تا اينجا حرف درستى است . ولى از طرف ديگر در طبيعيات قديم دربارهء افلاك يك عقيدهء خاصى داشته‌اند ، دربارهء زمين هم عقيدهء خاصى داشته‌اند . وضع افلاك را وضعى مىدانستند كه تغييرناپذير است ، يعنى هيچ وقت تغييرى در وضع افلاك پيدا نمىشود ، در گذشته اين طور بوده ، در آينده هم اين طور خواهد بود . از اين دو نظريه ، نظريهء سومى تكوين پيدا مىكرد و آن اينكه پس انواع عالم هميشه بوده‌اند و هميشه هم خواهند بود .\r\nپس معلوم شد اينكه مىگويند در دنياى علم دو نظريه بيشتر وجود نداشته است ، حرف غلطى است ، در دنياى علم و فلسفه سه نظريه وجود داشته است .\r\n\r\nبررسى نظريات فوق\r\nحالا بياييم راجع به اين نظريات صحبت كنيم . اما فيلسوفان قديم مثل ارسطو و ابن سينا ، چون امروز يك پايهء نظريهء آنها متزلزل شده ، اساس دليلشان متزلزل است .\r\nآن قدمى كه براى انواع انسان قائل بودند ، بر پايهء اين خلقت خاصى بود كه براى ساختمان زمين و آسمان قائل بودند ، و چون به كلى اساس آن فلكيات متزلزل است ، يك پايهء حرف آنها متزلزل است . امروز ثابت شده است كه وضع اين زمين ما در ميليونها سال پيش با امروز خيلى متفاوت بوده است و وضعش طورى بوده كه امكان نداشته است جاندارى بر روى آن زندگى كند . نه اينكه آنها وضع زمين را از هر جهت ثابت مىدانستند ، افرادى مثل ابن سينا تصريح مىكنند كه هزاران تغيير بر روى زمين پيدا شده ، حتى به اين موضوع كه محل درياها تبديل به خشكى و خشكى تبديل به دريا مىشود [ تصريح مىكنند 
  ] . حتى مىگويند اول كسى كه فسيل را كشف كرده است ، ابن سيناست و اين مطالب در كتاب او هست . ولى اين مطلب كه يك روزى بوده است كه زمين قابليت اين كه موجود جاندار بر رويش زندگى كند نداشته است ، در فرضيهء قدما نبوده است . از نظر علم امروز تقريبا ثابت و محقق است كه يك روزى بوده است كه زمين چنين قابليتى كه جاندارى بر رويش زندگى كند ، نداشته است .\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nپس آن نظريه كه انواع قدمت دارند ، بايد از ميان برود .\r\nآمديم سراغ نظريهء دوم و سوم ، يكى نظريهء « تبدّل انواع » ، يكى هم نظريهء ثبات انواع بر اساس حدوث ناگهانى انواع . ما دربارهء تبدّل انواع صحبت مىكنيم . ما نمىخواهيم اين را اثبات كنيم كه همهء انواع حدوث ناگهانى پيدا كرده‌اند و آن را ملازم با توحيد بدانيم ، مىخواهيم بگوييم كه ما در اينجا تابع علوم هستيم ، مىخواهيم ببينيم كه آنچه علوم در اين زمينه گفته‌اند ( كه مربوط به زيست‌شناسى است ) با مسألهء خداشناسى وفق مىدهد يا نمىدهد ؟ ما اينجا ثابت خواهيم كرد كه در اين زمينه دو اشتباه وجود دارد : يك اشتباه از طرف طرفداران تبدّل انواع ، و يك اشتباه از طرف طرفداران بىسواد خداشناسى .\r\nاما اشتباهى كه از طرف طرفداران تبدّل انواع هست ، اين است كه خيال كرده‌اند اصولى كه آنها براى تبدّل انواع ذكر كرده‌اند ، كافى است براى توجيه تبدّل انواع . ما مىخواهيم ثابت كنيم هيچ‌يك از اصولى كه در اين زمينه ذكر كرده‌اند ، نه اصول لامارك ، نه اصول داروين و نه اصول كسانى كه بعد از داروين آمدند و نظريهء او را تكميل و عوض كردند - نمىگويم باطل است - كافى نيست براى توجيه پيدايش انواع . باز چاره‌اى نيست از اينكه همين پيدايش تدريجى و تكاملى انواع را بايد بر اساس مسألهء خداشناسى توجيه كرد ، يعنى بايد مسألهء خداشناسى را هم در آن دخالت داد .\r\nاشتباهى كه از ناحيهء آن طرفدارها شده - كه اينها همه در اروپا صورت گرفته است - اين است كه خيال كرده‌اند خداشناسى مستلزم ثبات انواع است ، آن هم با اعتقاد به يك حدوث آنى ، و كوشش كرده‌اند بگويند اصولى كه لامارك و داروين ذكر كرده‌اند بىاساس است ، در صورتى كه اين اصول همه با اساس است ولى براى توجيه پيدايش حيوانات كافى نيست .\r\nپس بحث ما قهرا روى حسابهاى خودمان ، به يكى از دلايلى كه در باب اثبات صانع آورده‌ايم ارتباط پيدا مىكند . يكى از دلايل ما در باب اثبات صانع اين بود كه از راه نظم استدلال مىكرديم و در مسألهء نظم هم بيشتر به موجودات زنده تكيه مىشود .\r\nاگر آن اصول طبيعى كه امثال لامارك و داروين در پيدايش انواع ذكر كرده‌اند كافى باشد براى تبدّل انواع ، آن استدلال و برهانى كه ما از راه نظم ذكر مىكرديم مخدوش مىشود ، و اگر كافى نباشد نه تنها آن استدلال مخدوش نمىشود ، بلكه تأييد مىشود .\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nكسانى كه از راه نظم استدلال مىكردند ، مىگفتند ما ساختمان يك گياه يا يك حيوان را كه مطالعه مىكنيم ، آن قدر نظم در آنجا مشاهده مىكنيم كه به طور واضح دخالت يك قوهء مدبّر ( قوه‌اى كه كار را بر اساس توجه به هدف و از روى درك و حكمت انجام مىدهد ) محرز است . اگر اصولى كه لامارك و داروين گفته‌اند كافى باشد براى پيدايش اين نظم ، در اين صورت اين دليل از ادلّهء ما براى اثبات خدا از ميان مىرود .\r\nفرض كنيد كه مثلا ما مىگفتيم وجود دندان با اين تركيب و نظم كه يك هماهنگى خاصى با زندگى و احتياجات موجود زنده دارد ، دلالت مىكند بر اين كه در به وجود آمدن دندان يك تدبير در كار بوده و عقل و شعور در پيدايش آن دخالت داشته است .\r\nاگر كسى گفت نه ، مىشود با اصول طبيعى لا يشعر اين را توجيه كرد بدون اينكه به قوهء مدبّرى احتياج باشد ، ديگر اين دليل از كار مىافتد و مخدوش مىشود . چون خود نظريهء تبدّل انواع هم به تدريج متكامل شده است ، ما بايد به ترتيب اين نظريه‌ها را ذكر كنيم ولى از نظر هدف خودمان آن را تعقيب نماييم .\r\n\r\nنظريهء لامارك دربارهء پيدايش انواع\r\nدر عصر جديد كسى كه براى اولين بار معروف شده كه اين نظريه را اظهار كرد ( 1 ) و به نام او بيشتر معروف شد ، يك مرد فرانسوى زيست‌شناس به نام لامارك بود . لامارك معتقد شد كه اين انواعى كه ما امروز مىبينيم ، از يكديگر اشتقاق پيدا كرده‌اند و اين تغييراتى كه در انواع وجود دارد ، حتى اعضا و جوارح مختلفى كه در هر موجود زنده به وجود آمده است تابع يك اصول طبيعى است . اولين چيزى كه او متوجه شد موضوع تأثير محيط در موجود زنده بود ، متوجه شد كه محيط طبيعى ، وضع آب و هوا و گرما و سرما و زياد و كم بودن آذوقه و مثلا دشمن زياد داشتن و دشمن نداشتن ( خصوصياتى كه محيط طبيعى و جغرافيايى به وجود مىآورد ) [ و به طور كلى 
  ] محيطهاى مختلف بر روى حيوان اثر مىگذارد ، به اين معنا كه محيط خاص عكس العمل خاص در حيوان به وجود مىآورد . حيوان مجبور است در هر محيطى براى ادامهء زندگى خودش نوعى كار را صورت بدهد و اجبارا آن نوع كار را صورت مىدهد . در اثر اينكه اجبارا نوعى\r\n\r\n\r\n\r\n\r\n","description":"","footnote":"\r\n( 1 ) . نه اينكه براى اولين بار حتى در اروپا اظهار كرده است ، غير از او هم بوده‌اند .\r\n","page_name":" 229 ","page_number":229},
  {"content":"\r\n\r\nكار را بايد صورت بدهد ، خودكار - كه برايش عادت مىشود زيرا مجبور مىشود قسمتى از بدن خودش را به وضع مخصوصى به كار بيندازد - سبب مىشود كه اين حالت در او به وجود بيايد كه عضوى را زياد استعمال كند و عضو ديگرى را استعمال نكند ، و اين تغييرات را در وضع بدنش به وجود مىآورد . بعد همين تغييرات به وجود آمده ، از راه ارث به فرزندان او منتقل مىشود . بعد در فرزند او همين تغيير متراكم به واسطهء اينكه او هم در همان محيط قرار گرفته است كم كم بيشتر مىشود ، بعد در نسل او و همين طور [ نسلهاى بعدى 
  ] ادامه پيدا مىكند .\r\nمثال معروفى كه ذكر كرده است موضوع زرافه است . مىگويد مثلا ما زرافه را مىبينيم كه قسمت قدّامى بدنش از قسمت خلف بدنش بلندتر است و مخصوصا گردنش خيلى درازتر است . علت اين بوده است كه اين حيوان در يك محيطى قرار گرفته كه در آن محيط آذوقه و علف روى زمين نبوده و مجبور بوده كه از درختها تغذّى كند و برگ درختها را بخورد ، مجبور بوده گردن خودش را بكشد و قسمت قدّامى بدن خودش را هميشه به طرف بالا كش بياورد . اين عمل مرتب تكرار شده است و در اثر تكرار ، خود به خود گردن اين حيوان در همان زمان حيات خودش يك مقدار كشيده‌تر شده است . ( مثل اينكه مىگويند واليبال بازى كردن قد انسان را بلند مىكند ) . او اين كار را كرده ، و گردنش يك ذره بلند شده است ، به شرط اينكه نر و ماده هر دو اين طور باشند ، او مىگويد انتقال از راه وراثت شرطش اين است كه اين خصوصيت در هر دو جنس باشد ، زرافه نر اين كار را كرده ، زرافه ماده هم اين كار را كرده است ، بعد اين دو توالد كرده‌اند ، بچه‌اى كه از اينها به وجود آمده ، از همان ساعت اول با گردن مثلا يك سانتىمتر بلندتر به دنيا آمده است . بچهء او هم كه بزرگ شده ، در همين محيط بوده و باز مجبور بوده است از برگهاى درختها استفاده كند ، باز مجبور بوده گردن خودش را كش بياورد و مرتب كش آورده است ، گردن نسل بعدى مثلا دو سانتىمتر از نسل پيشين درازتر بوده است و همين طور . . . تا به اينجا رسيده است .\r\nروى همين حساب خواسته است تمام تغييرات و اختلافاتى را كه ميان انواع موجودات زنده هست ، از همين راه توجيه كند . مثلا فرض كنيد ما انسان را حالا مىبينيم به اين شكل مستوى القامه است ، روى دو پا راه مىرود ، دستهايش اين جور و انگشتهايش اين جور است ، مىگويد اين انسان با آن گوسفند در ابتدا يك جور بوده‌اند ، اين محيطهاى مختلف است كه گوسفند را تدريجا به آن شكل خاص\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nدر آورده است و انسان را به اين شكل خاص ، و او نفى مىكند كه غير از محيط چيز ديگرى هم تأثير داشته باشد ، مىگويد باور نكنيد كه غير از محيط چيز ديگرى تأثير داشته باشد . حتى مدعى شده است طيورى كه تصوير آنها در معابد و مقابر قديم مصر هست با طيورى كه امروز در خود محيط مصر وجود دارد ، يك شكل و يك وزن دارند ، هيچ گونه تغييرى در آنها پيدا نشده است ، مىگويد بايد هم همين جور باشد ، اگر [ تغييرى 
  ] پيدا مىشد عجيب بود ، چرا ؟ مىگويد محيط كه همان محيط است ، چون محيط وضع ثابتى داشته است ، اينها وضعشان ثابت مانده ، اگر محيط تغيير مىكرد ، وضع آنها هم تغيير مىكرد .\r\nبنابراين لامارك معتقد است به يك سير صعودى در تشكيل ساختمان حيوانات ، و مىگويد اين يك امر غير قابل ترديدى است . من قسمتى از حرفهاى لامارك را نوشته‌ام تا در اينجا برايتان بخوانم . لامارك گفته است :\r\n« به هر نسبت كه موقعيت ، آب و هوا ، طرز زندگى يا عادات افرادى از يك گونه دچار تغيير مىگردند ، به همان نسبت نيز اعضا و شكل و حتى ساختمان جانور يا گياه نيز تحول مىيابد . تا تغييرى در شرايط يك محيط زيستى داده نشود ، موجودات زندهء آن محيط تغيير ساختمان نخواهند داد . »\r\nبيشتر ايرادى هم كه بعدها افرادى مثل داروين به او گرفته‌اند ، به اين جملهء منفى اوست كه : « تا تغييرى در شرايط يك محيط زيستى داده نشود ، موجودات زندهء آن محيط تغيير ساختمان نخواهند داد » . [ امثال 
  ] داروين اين را قبول نكرده‌اند . لامارك گفته است :\r\n« با تغيير شرايط زيست ، نيازمنديهاى موجود زنده تغيير خواهد كرد ( محيط كه عوض شد ، احتياجات عوض مىشود ) . تغيير نيازمنديها عادات خاصى را فراهم مىكند . هر نوع احتياجاتى حيوان را به يك نوع كار بالخصوص وادار مىكند .\r\nبالأخره پس از زمان كافى ، تحول قابل ملاحظه‌اى در افراد ايجاد مىشود ( 1 ) . اگر جانورى را كه به دويدن يا پرواز نمودن عادت كرده ، در كنج قفسى محبوس كنيم ناچار تحت تأثير محيط جديد زندگى ، جانور عادت تازه‌اى كسب نموده ، سرعت و چالاكى دويدن و يا قدرت پرواز كه يكى از مشخصات مهم جانور است تقليل فاحش خواهد يافت . »\r\n\r\n\r\n\r\n\r\n","description":"","footnote":"\r\n( 1 ) . البته موضوع وراثت هم در اينجا گنجانده شده است .\r\n","page_name":" 231 ","page_number":231},
  {"content":"\r\n\r\nيك حرفى هم در جنبهء منفى گفته است كه مخصوصا بايد به آن توجه كنيم ، چون بعد روى آن ، حرف داريم و آن اين است كه مىگويد : همان طورى كه اگر محيط جديد نيازمندى جديد به وجود بياورد ، اين نيازمندى جديد تغييرات جديدى در عضو موجود ايجاد مىكند ( مثلا عضو جديد به وجود مىآورد ) ، اگر محيط جديد بعضى از نيازمنديها را از ميان ببرد ( يعنى در محيطى زندگى كند كه نياز نداشته باشد ) عضوى كه براى آن نياز بوده است تدريجا حذف مىشود و از ميان مىرود . مثالى كه ذكر كرده مثال خيلى واضحى است - راست هم مىگويد - اگر ما پرنده‌اى را مدتى در كنج قفسى حبس كنيم ( مثلا بيشتر از يك سال ) ، بعد رهايش كنيم ، مىبينيم قدرت پروازش را از دست داده است .\r\nدر خود انسان اين قضيه خيلى محسوس است . شايد اگر كسى قيافه‌شناس باشد و كمى در اين مسائل دقت كرده باشد ، اگر در حمام هم - يعنى مىخواهم بگويم به قرائن لباس نه - افراد مختلفى را ببيند مىتواند تميز بدهد كه مثلا اين آدم اهل كار است ، اين كارگر است ، دهاتى است و آن ديگرى ادارى است . يك آدمى كه هميشه پشت ميز مىنشيند و از پشت ميز هم كه حركت مىكند ، باز سوار اتومبيلش مىشود و پشت فرمان اتومبيل است تا مىرود به خانه‌اش ، از آنجا دو مرتبه بر مىگردد ( اصلا كارش اين است ) ، با آدمى كه هميشه در بيابانها زندگى مىكند ، زياد حركت مىكند ، بيل مىزند ، جست و خيزهاى زياد مىكند ، يك جور اندام دارند ؟ اگر آدم در تمام دهات بگردد - اربابهايش نه ، زندگى آنها مثل زندگى ادارى است - در تمام كشاورزها و به طور كلى مردمى كه كار مىكنند ، يك آدم خپلهء آنچنانى پيدا نمىكند كه مثلا پيه خيلى زياد زير پوستهايش جمع شده و شكمش جلو آمده باشد و قدرت راه رفتن نداشته باشد . تا در محيطى زندگى مىكند كه بايد كار كند و راه برود ، وضع ساختمان بدنىاش هم مساعد با همان [ محيط 
  ] است . اگر در محيطى زندگى مىكند كه از اين عضو استفاده نمىكند ، كم كم تغييرات [ پيدا مىشود 
  ] . البته ابتدا نامحسوس است و اثرش فقط در اين است كه مىبيند نمىتواند راه برود . شايد اگر قرنها بگذرد و اين جور آدمها تناسل كنند ، كم كم پاهايشان به كلى حذف شود و به صورت يك خيك در بيايند ! يك آدمى كه هيچ وقت راه نمىرود و از پا استفاده نمىكند ، طبق نظر لامارك كم كم بايد پاهايش حذف شود و يك خيك بشود ! البته اين حرفها تا اندازه‌اى درست است و نظريهء صحيحى است . مىگويد پا كه در مارها حذف شده است ، اين طور بوده كه\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nاينها در ابتدا پا داشته‌اند و از جانورانى كه پا داشته‌اند مشتق شده‌اند ، ولى وضع محيطشان طورى بوده كه مجبور بوده‌اند خودشان را پنهان كنند ، بخزند بروند زير زمين ( به خزيدن خيلى احتياج داشته‌اند ) ، مثل مواقعى كه خود آدم مىخواهد خودش را در گوشه‌اى پنهان كند ، مىرود مىخزد ، ديگر احتياجى به پا ندارد ، با شكم بايد حركت كند . اينها چون نسلها و قرنها به اين وضع زندگى كرده‌اند كه مجبور بوده‌اند براى پنهان كردن خود ، خودشان را در زير خاكها مخفى كنند ، كم كم اين پا حذف شده و از ميان رفته است . در مورد گياهان مىگويد :\r\n« اگر از يك چمن ، دانه‌اى را در محيط سنگلاخ بكاريم ، گياهانى كه در اين شرايط ايجاد شده و تكثير يابند ، نژاد جديدى را مىسازند كه با نژاد اوليه اختلاف خواهد داشت . همچنين گياهانى را كه براى زينت در باغ مىكارند ، با آنكه منشأ اصلى آنها گياهان وحشى است ، در تحت تأثير محيطهاى جديد نژادهاى متنوعى مىسازند . »\r\nلامارك يك حرفى زده است كه به آن خيلى بايد توجه كرد :\r\n« لامارك در توجيه عقايد خود بيان مىنمايد كه تغييرات حاصله در نزد جانور در جهتى است كه به نفع موجود بوده و نتيجهء آن ، ايجاد توافق و هماهنگى بين ساختمان بدن موجود و شرايط محيط زيست مىباشد . اين نكته را هرگز فراموش نكنيد . اين موضوع خيلى قطعى است كه تغييراتى كه در محيطها پيدا مىشود ، هميشه در جهتى است كه به حال زندگى مفيد است . »\r\nيعنى چه ؟ ببينيد ، اين تفاوت ميان موجود زنده و غير زنده هست كه در موجودات غير زنده ( مثل جمادات ) عوامل مؤثر همان عواملى است كه به آن مثلا عوامل فيزيكى يا شيميايى مىگويند . فرض كنيد كوهى هست ، تغييراتى كه در وضع اين كوه پيدا مىشود ، صد در صد تابع عوامل جوّى است : مثلا باران زياد يا كم بيايد ، باران بيايد آن بالا را بشويد و به دره‌ها بريزد ، سيل جارى شود ، باز سيل خاكهايى را كه جمع شده حركت بدهد ببرد به جاى ديگر ، بادهاى تند وجود داشته باشد يا وجود نداشته باشد ، گرماى زياد باشد ، درجهء حرارت چقدر باشد ، يعنى كوه ، اين موجود جمادى يك موجود صد در صد منفعل است و اثر را مىپذيرد . نمىگويم كوه موجود فعال نيست ، آن هم فعاليت دارد ولى اين طور فعاليت ندارد كه وقتى محيط روى آن اثر مىگذارد و براى بقاى خودش نياز به يك عوامل جديد داشته باشد ، خودش را با عوامل جديد تطبيق\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nبدهد ، يعنى تغييراتى در خود ايجاد كند كه آن تغييرات در جهت منافع و بقاى وجود خودش باشد .\r\n\r\nنظريهء « انطباق با محيط »\r\nبعد از لامارك نظريه‌اى پيدا شده است - كه يك وقت ديگر هم عرض كردم - به نام نظريهء « انطباق با محيط » . اين نظريه هم خيلى قديمى است . نظريهء « انطباق با محيط » اين طور نشان مىدهد كه در موجود زنده اين خاصيت هست كه اگر محيط براى زندگى او نامساعد باشد ، با يك عامل مرموز - كه هرگز نمىشود تشخيص داد چيست ، چون غالبا از روى اراده نيست ، اگر از روى اراده باشد خيلى ساده است - لا عن شعور و لا عن اراده وضع داخل خودش را جورى مىسازد كه با محيط جديد سازگار باشد ، خودش را منطبق مىكند . بنابراين لامارك و ديگران اين جهت را اعتراف دارند كه اين طور نيست كه عكس العملى كه موجود زنده در مقابل تأثير محيط نشان مىدهد تصادفى باشد . گاهى تصادفا محيط مىآيد يك تغييرى مىدهد كه آن تغيير به نفع موجود زنده است ، مثل همان گردن زرافه كه تا حدود زيادى همين طور است . البته آنجا عمل ارادى هم هست و خيلى عادى است : محيط و احتياج ايجاب مىكند كه اين حيوان گردنش را بكشد ، خاصيت طبيعى كشيدن هم اين است كه كش بياورد ( البته در اين هم خيلى حرف هست ) ، بعد هم بگوييم [ اين تغيير 
  ] با وراثت منتقل شود . البته ديگران غير از اين هم گفته‌اند ، ولى تا حدودى كه لامارك بيان كرده ، خيلى ساده است . اما عمده اين است كه محيط جديد نياز جديد به وجود مىآورد و نياز جديد تغييرات جديد در حيوان به وجود مىآورد . تغييرات هم هميشه در جهت بقا و مصالح اين موجود است .\r\n\r\nنقد نظريهء لامارك\r\nهمين جا اشكالاتى به نظريهء لامارك وارد مىآيد ، اشكالات به معنى كافى نبودن براى توجيه . به نظر شما مسألهء حذف عضو با اين بيان قابل توجيه است ؟ يعنى اگر ما فقط نظرمان به تأثير محيط و عادت و عمل و تكرار باشد [ اين مسأله قابل توجيه\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nاست ؟ 
  ] مىگويد در اثر استعمال عضو پيدا مىشود و در اثر عدم استعمال حذف مىشود ، هر دو نارساست . در اثر استعمال ، پيدايش بعضى از عضوها قابل توجيه نيست و در اثر عدم استعمال ، حذف هيچ عضوى قابل توجيه نيست . اين را من به صورت جزم هم نمىگويم ، از شما سؤال مىكنم : براى آنكه يك چشم سالم بماند ، آيا غير از اين است كه بدن بايد كار كند و احتياجات اين چشم را تدريجا به آن برساند ؟\r\nاز نظر قانون طبيعى ، خود كار كردن به طور مستقيم در سلامت چشم مؤثر است . من اين جهت را قبول دارم كه اگر چشم مدتى كار نكند ، يك عامل درونى آن را تضعيف مىكند و شايد كور هم بكند ، ولى سؤال من در چراى اين قضيه است ، چرا اين طور مىشود ؟ چرا اگر عضوى مورد احتياج نشد ، بدن از او صرف نظر مىكند و ديگر به او غذا نمىرساند و در واقع عملا او را طرد مىكند ؟ اين با چه قانونى قابل انطباق است ؟\r\nاگر بگويند : خوب ، ما مىبينيم اين طور هست ، من هم مىگويم اين طور هست ، يعنى من منكر آن نيستم ، تا حدودى هم مشاهدات سطحى ما از اين مطلب حكايت مىكند ، ولى بحث در چراى اين قضيه است ، چرا وقتى كه عضو ، مورد استعمال نداشت و مورد نياز بدن نبود ، بدن عنايت خودش را از او سلب مىكند ، ديگر به آن غذاى كافى نمىرساند ، آن را شستشو نمىدهد و پاك و پاكيزه نگه نمىدارد ؟ اين در باب عدم استعمال است . در باب استعمال ، همه [ موارد 
  ] كه مثل گردن زرافه نيست . خود لامارك مىگويد :\r\n« پرندگانى مانند اردك و غاز كه محل زندگىشان در سواحل دريا بود ناچار شده‌اند كه در اثر تغيير شرايط محيط زيست ، مواد غذايى مورد نياز خود را در دريا جستجو نمايند . در نتيجهء تلاش حركت اين جانوران براى حركت در آب و باز نگه‌داشتن انگشتان و تكرار متوالى اين عمل در مدت زمانى طولانى پرده نازكى كه در ابتدا فقط در قاعدهء انگشتان آنان بود به مرور و تدريج توسعه يافت و انگشتان به وسيلهء اين پردهء كامل به يكديگر متصل و براى شنا مناسب شدند . »\r\nمعتقد است كه غاز و اردك و آنهايى كه انگشتانشان با يك پرده به يكديگر متصل است ( يعنى انگشت جدايى كه مثل انگشتهاى ما بدون پرده باشد ندارند ) در ابتدا مثل مرغهاى ديگر بوده‌اند ( مرغهاى خانگى ) كه هيچ پرده‌اى لاى انگشتانشان نيست .\r\nآنها در اثر اينكه در يك محيط جديدى قرار گرفته‌اند كه احتياج به شنا داشته‌اند ، اجبار پيدا كرده‌اند كه اين انگشتان را خيلى حركت بدهند . در اثر استعمال آن ،\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nپرده‌اى كه ابتدا در قاعدهء انگشتان بوده كش برداشته و به مرور زمان لاى تمام انگشتان را پوشانيده و به وضع امروز در آمده است . من نمىخواهم بگويم كه اين طور نبوده است ( يعنى تا اين مقدار ، اين احتياج دخالت نداشته ) ، مىخواهم بگويم [ اين امر براى پديد آمدن اين پرده 
  ] كافى نيست . حيوانى كه در دريا مىرفته ، اگر انگشتهايش مثل انگشتهاى مرغ بوده و هيچ پرده‌اى نداشته است ، اول كه مىخواسته شنا بكند ، نمىتوانسته است شنا كند ، قبل از پيدايش اين پرده كه او نمىتوانسته شنا كند و حال آنكه اين پرده در محيطى پيدا شده كه او شنا مىكرده است . ما به اين هم چندان اهميتى نمىدهيم ، ولى مسألهء عمده‌اى است . فرض كنيد كه همان پردهء خيلى كم هم در ابتدا مفيد بوده است ، [ اما 
  ] اگر يك دستگاه درونى مدبّر در وجود اين حيوان نباشد كه به موازات احتياج ، براى او عضو بيافريند ، آيا عمل و تكرار كافى است كه تدريجا اين پرده را مضاعف كند و تا سر انگشتها بياورد ؟ اين كه ديگر يك فرمول خيلى مهم رياضى نيست ! آيا اگر يك نيروى تدبير كنندهء مرموز شاعرى در درون اين حيوان نباشد كه با توجه به احتياج و به موازات احتياجها عضو بيافريند ، صرف كش دادن لاى انگشتها كافى است براى اينكه يك پرده‌اى توليد بشود و تمام آن را بپوشاند ؟\r\nاز اين واضح‌تر موضوع پيدايش شاخ براى جنس نر حيوانات شاخدار است ، مىگويند فقط در آنجاست كه [ لامارك 
  ] به يك حس و نيروى درونى اعتراف كرده است . مىگويد جنس نر روى احساسات تصاحبى كه براى جنس ماده دارد و بايد از او دفاع كند و در واقع از منافع خودش دفاع كند ، خواه ناخواه با يكديگر در جنگ و تنازع بوده‌اند و احتياج داشته است كه سلاح داشته باشد . بعد چون سرش استخوانهاى محكمى داشته ، با سر خودش ( كه شايد عضو مناسبترى براى جنگ بوده ) با ديگرى نزاع مىكرده است و در اثر اينكه دائما سرش را به حيوان ديگر زده ، تدريجا برايش شاخ پيدا شده است . آيا اگر همان نيروى مدبّرى كه به موازات احتياجات عضو مىآفريند نباشد ، نفس اين عمل كافى است كه شاخ در آنجا ايجاد شود ؟ به نظر من اين خيلى واضح است كه نفس اين عمل كافى نيست .\r\nدر مورد اين حيواناتى كه پاهاى باريك و بلند و گردن خيلى دراز ولى تنهء كوچك دارند و در آب زندگى مىكنند و به آنها [ مرغ 
  ] ماهيخوار مىگويند ، مىگويد اين حيوان مجبور بوده طعمهء خودش را از لاى لجنها كسب كند و در آبها و لجنها زندگى\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nكند ، هم به پاى دراز و هم به گردن دراز - هر دو - نياز داشته است ، نياز داشته كه تنه‌اش بيرون و پاهايش در آب قرار گيرد كه تكيهء تنه‌اش روى آن باشد ، گردن درازى هم داشته باشد تا ماهيها را از لاى لجنها بيرون بكشد . مىگويد در ابتدا كه اين پاها دراز نبوده ، چون احتياج بوده است ، خودش را قهرا مىكشيده ( مثل يك آدمى كه سر انگشتها راه مىرود و مىخواهد به اصطلاح پا بلندى كند ) و در نتيجه تدريجا پاى اين حيوان دراز و درازتر شده است . باز سؤال ما همين است : آيا نفس اين احتياج و نفس اين عمل كه چون آب زياد بوده ، اين حيوان با سر انگشتهايش راه مىرفته است ، كافى است كه پاهايش قد بكشد ؟ مثلا پاهاى ده‌سانتىمترىاش كم كم بشود صد سانتىمتر ؟ پس اين هم باز به نوبهء خودش كافى نيست .\r\nبنابراين اصل اول نظريهء لامارك تأثير محيط است ، اصل دوم پيدايش نيازمنديهاى جديد و عادات جديد بر اساس آن نيازمنديهاست ، و اصل سوم آن اين است كه اين صفات با وراثت منتقل مىشود ، اينها اصول سه‌گانهء لامارك است . از اين اصول سه‌گانه ، ما تأثير محيط را قبول داريم ، منكر نيستيم ولى مدعى هستيم كافى نيست . فايدهء استعمال و عدم استعمال را قبول داريم ولى معتقد هستيم اينها در توجيه [ پيدايش 
  ] عضو كافى نيستند . البته او راجع به وراثت هم [ سخن 
  ] گفته است كه يكى از اشكالات عمدهء حرفهاى او همين است ، معتقد شده است كه صفات اكتسابىاى كه موجود زنده در محيط خاص پيدا مىكند ، به فرزندان او منتقل مىشود . اين را بايد ببينيم علم وراثت قبول مىكند يا قبول نمىكند ؟ بعدها آمدند اين اصل سوم را به كلى باطل شناختند . بنابراين ، اصل سوم او از نظر علمى مخدوش است . اصل اول و دوم ، ما اثرش را منكر نيستيم ولى قائل هستيم كه در توجيه [ پيدايش 
  ] عضو كفايت نمىكند ، ولى اصل سومش قابل مناقشه است . ما راجع به لامارك ديگر حرفى نداريم .\r\nبعد داروين آمد اصول ديگرى را آورد . همان طورى كه در اصول لامارك تأثير محيط نقش اول را بازى مىكند ، داروين هم تأثير محيط را انكار نكرد ولى يك موضوع ديگر را تحت عنوان « انتخاب طبيعى » و « بقاى اصلح » عنوان كرد كه نقش عمده را در كلمات او بازى مىكند . البته او هم باز اصل وراثت را ناچار يكى از اصول خودش قرار داده است . بسيارى از اشكالاتى كه ما بر نظريهء لامارك كرديم ، بر نظريهء داروين وارد نيست . مثلا ما روى اين حرف تكيه كرديم كه لامارك مىگويد هميشه تغييرات موجود در موجود زنده در جهت مصالح و منافع موجود زنده است ، لامارك\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nنتوانست توجيه كند كه چرا هميشه در جهت منافع و مصالح است . داروين با اصل « انتخاب طبيعى » خواسته است تا حدودى اين اشكال را رفع كند ، خواسته توجيه كند كه با همين قوانين لا يشعر طبيعى ، تغييرات موجود در جهت مصالح صورت مىگيرد .\r\nاين را در جلسهء آينده بحث كنيم ، ببينيم آيا آن چيزى كه داروين گفته است كافى است يا كافى نيست ؟ ما هيچ اصلى از اصول داروين را هم از نظر توحيدى اشكال نمىكنيم ، علماى زيست‌شناسى از نظر خودشان اشكال كنند حرف ديگرى است ، ولى ما اصول داروين را بدون دخالت دادن يك اصل ما وراء الطبيعى - كه توضيحش را بعدها عرض خواهيم كرد - كافى براى تبدّل انواع نمىدانيم و بيشتر تكيهء ما روى همين جهت است كه تا اصل خداشناسى به يك تعبير ، اصل عليت غايى به تعبير ديگر و اصل وجود يك نيروى شاعر مدبّر در وجود موجود زنده به تعبير ديگر را قبول نكنيم ، تبدّل انواع قابل توجيه نيست .\r\n- محيط در ساختمان بدنى اشخاص و حيوانات البته تأثير دارد ولى به آن صورت كه انواع مختلف و نقشهاى گوناگون حيوانات تحت تأثير محيط باشد ، چنين چيزى عاقلانه نيست . مثلا اگر گفته شود كه حيوانات به خاطر دفاع از خودشان مجبور بوده‌اند كه از سر خود به عنوان سلاح دفاعى استفاده كنند و به تدريج بر اثر اين ضرورت ، روى سر آنها شاخ پيدا شده است ، پس چرا گاو دو شاخ پيدا كرده و كرگدن يك شاخ وسط سرش پيدا شده و اسب اصلا شاخ پيدا نكرده است ؟ ثانيا چرا در اثر تغيير شرايط محيط ، آن عضو تغيير شكل يافته به شكل اول خود درنيامده است ؟ مثلا امروزه ديگر آذوقهء زرافه در سطح صاف و بر روى زمين هموار و نه لزوما در بلنديها يافت مىشود ، پس چرا گردنش كوتاه نشده است ؟ بنابراين آقايان فلاسفه يك جنبهء قضيه را مىبينند و آن را به تمام موارد كليت مىدهند كه اين صحيح نيست ، در حالى كه ما بايد فرضيهء مذكور را به عكس تفسير كنيم و بگوييم حيوانات مختلفى بوده‌اند ، زرافه به همين صورت بوده ، گاو به همين شكل ، مگس به همين صورت و مار هم به همين شكل بوده است ، منتها مار يك پاهاى كوچكى داشته كه چون وضع راه رفتنش به صورت خزيدن بوده ، بعدها اين پاهاى كوچك حذف شده است . كما اينكه در مورد انسان هم اين امر صدق مىكند ، بعضى انسانها بر حسب\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nشرايط محيطى لاغر و چابك شده‌اند ، برخى بر اثر تابش زياد آفتاب پوستشان سياه شده و . . . پس به طور صد در صد فرضيهء مذكور را نمىشود پذيرفت .\r\nاستاد : جناب عالى نسبت به عرايض بنده چيز مخالفى نفرموديد ، تأييد كرديد .\r\nالبته تا سخن امروز كه ما حرف لامارك را نقل كرديم ، بيان جناب عالى درست است ، يعنى حد اكثر همين مقدار است نه بيشتر . اما خوب ، در نظريهء داروين يك دلايل ديگرى پيدا مىشود كه از راه مثلا تشريحهاى مقايسه‌اى آمده‌اند رابطهء نسلى موجودات را ثابت كرده‌اند . آن مسأله را هنوز ما طرح نكرده‌ايم ، بعد روى آن بحث مىكنيم ، ولى البته در حدود حرفهاى لامارك ايراد جناب عالى وارد است .\r\n- مطلبى فرموديد كه اگر عضوى مورد احتياج نبود چرا حذف مىشود ؟ از نظر زيست‌شناسى ، همانطور كه هر عضوى كه فعاليتش زياد شد ، تغذيه‌اش به وسيلهء عروق و دستگاه تغذيه زياد مىشود ، به همين ترتيب اگر فعاليتش كم شود ، تغذيهء آن هم كم مىشود و ممكن است اين سير تا جايى ادامه پيدا كند كه ديگر آن عضو از كار بيفتد ، و اين از نظر زيست‌شناسى توجيه علمى دارد .\r\nاستاد : صحبت در اين نيست كه جريان عملى به اين صورت است ، صحبت در اين است كه چرا اين طور مىشود ؟ چرا وقتى بدن غذا را روى قاعدهء عادىاش به آن عضو مىرساند ، تدريجا جيرهء غذايىاش را كم مىكند ؟ من در چراى اين ، حرف دارم .\r\nحتى در قوام روحى انسان هم همين طور است ، مثلا وقتى انسان از حافظه‌اش استفاده نكند ضعيف مىشود ولى اگر به طور صحيحى از آن استفاده كند تقويت مىشود ، ولى من در چراى آن ، حرف دارم و مىخواهم ببينم چراى آن قابل توجيه است يا نه ؟\r\n\r\n","description":"","footnote":"","page_name":" 239 ","page_number":239},
  {"content":"\r\n\r\n\r\nتوحيد و تكامل ( 2 )\r\nبحث ما دربارهء نظرياتى بود كه در موضوع « تبدّل انواع » گفته شده است از نظر ارتباط اين مسأله با مسألهء توحيد و خداشناسى ، يعنى از نظر اينكه ببينيم آيا اين نظريه بايد يك نظريهء الحادى و ضد توحيدى تلقى شود و با اعتقاد به خداشناسى سازگار نيست يا - لا اقل - دلايل خداشناسى را تضعيف مىكند ؟ و يا بر عكس ، دلايل خداشناسى را تقويت مىكند ؟ و يا آنكه نظريهء « تبدّل انواع » و « ثبات انواع » هيچ تأثيرى در دلايل خداشناسى ندارد ؟ يعنى از نظر اعتقاد به خدا و دلايلى كه ما را به وجود خدا هدايت و رهبرى مىكند ، هيچ فرقى نيست بين اين كه ما قائل باشيم انواع عالم ثابت‌اند و اين كه قائل باشيم انواع عالم متبدّل‌اند ؟\r\nما عرض كرديم كه از دو جهت بايد اين مطلب را بررسى كنيم . يكى از نظر نقص مسألهء خداشناسى ، چون مسألهء خداشناسى در عين اينكه يك مسألهء دينى و مذهبى است ، يك مسألهء علمى و فلسفى و عقلى هم هست . مخصوصا در دين اسلام هر كسى بايد به توحيد ( كه اصل اصول دين است ) به عنوان يك مسألهء تحقيقى معتقد باشد نه به عنوان يك مسألهء تقليدى . موضوع ديگر اين است كه قطع نظر از اينكه نظريهء « تبدّل انواع » به مسألهء توحيد و علم الهى چه ارتباطى دارد ، آيا با آنچه كه در كتب آسمانى آمده است ، سازگار است يا سازگار نيست ؟ فعلا بحث ما در موضوع اول است .\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nآنهايى كه اين نظريات را ناسازگار با مسألهء خداشناسى دانسته‌اند ، از چه نظر ناسازگار دانسته‌اند ؟ چه چيزى در اين نظريات وجود دارد كه مىتوان فرض كرد كه اين مسائل با خداشناسى ناسازگار است ؟ همان طورى كه موجى در دنياى اروپا به وجود آمد و اين نظريه را يك نظريهء الحادى و كفرآميز تلقى كردند ، چرا ؟ در اين نظريه خصوصياتى وجود دارد و ما بايد ببينيم كداميك از اينهاست كه [ با خداشناسى 
  ] منافات دارد .\r\nپايهء اول كه اساس اين نظريه است ، اعتقاد به قابليت تغيير جاندارهاست كه اين قابليت تغيير در جاندارها هست كه انواعشان متغير بشود . آيا رابطه‌اى هست ميان مسألهء قابليت و عدم قابليت تغيير از يك طرف ، و مسألهء اعتقاد به وجود خدا ( يعنى ملازمه‌اى هست بين اعتقاد به وجود خدا و عدم قابليت تغيير جاندارها ) ؟ نه ، اصلا هيچ رابطه‌اى وجود ندارد بين اين كه كسى به وجود خدا معتقد باشد و اين كه قائل باشد كه انواع قابليت تغيير ندارند .\r\nحال عوامل تغيير را بررسى كنيم . ممكن است كسى اين طور فكر كند - البته يك فكر عوامانه‌اى است و فكر علمى نيست - كه لازمهء اعتقاد به وجود خدا اين است كه انسان خدا را مؤثر مطلق بشناسد ، نه به اين معنا كه او را مسبّب و به جريان‌اندازندهء همهء اسباب بداند ، بلكه هيچ علتى را مؤثر در عالم نشناسد ، اگر مىگويند فلان بيمارى شخصى را عليل كرد ، بگويد نه ، بيمارى يا ميكروب نمىتواند اثر داشته باشد ، اگر مىگويند فلان دارو در بهبود بيمار اثر بخشيد ، بگويد نه ، نبايد چنين حرفى زد ، اصلا چيزى در دنيا مؤثر نيست ، و چون در اين نظريه ( تبدّل انواع ) يك سلسله عوامل براى تغيير موجودات معرفى شده است ، پس اين نظريه يك نظريهء الحادى است . معلوم است كه اين حرف ، يك حرف خيلى مهملى است و اصلا قابل بحث و طرح نيست كه كسى بگويد لازمهء خداشناسى اين است كه هيچ چيز از آن چيزهايى كه خدا آفريده است اساسا اثرى ندارد يا مثلا كسى معتقد باشد كه اساسا نظامى براى خلقت نبايد قائل شد و لازمهء اينكه اشياء مخلوق باشند اين است كه دفعتا آفريده شده باشند ، اگر اشياء دفعتا و آنا آفريده شده باشند مخلوق هستند اما اگر تدريجا به وجود بيايند معلوم مىشود مخلوق نيستند . اين هم به نظر مىرسد كه نظريهء بسيار مضحكى است ، يعنى تا حالا كه همهء خداشناس‌هاى دنيا معتقد بوده‌اند كه همه چيز مخلوق خداست ، پس انسانها را مخلوق خدا نمىدانسته‌اند ؟ از باب اينكه وقتى اين انسانها ، حيوانها ،\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nدرختها و گياهها را مىديدند كه با يك نظام معين به وجود مىآيند ( مثلا تا نر و ماده‌اى با همديگر آميزش نكنند ، بچه‌اى متولد نمىشود ، اين بچه هم ابتدا حالت يك نطفه و مايع آب مانندى دارد و بعد تدريجا در رحم رشد كرده و بزرگ شده تا به دنيا آمده است ) مىگفتند نه ، اينها ديگر مخلوق خدا نيستند ، براى اينكه روى حساب به وجود آمده‌اند ؟ ! پس كى مخلوق خداست ؟ فقط آدم اول را خدا آفريد كه او را ابتدا به ساكن و بدون مقدمه آفريد ، اما آدمهاى بعدى را ديگر خدا نمىآفريند چون اينها تدريجا به وجود مىآيند ؟\r\nاين اصلا بر خلاف اصول خداشناسى است و ما مىبينيم قرآن كريم وقتى كه مىخواهد دلايل خلقت انسان را در همين وضعى كه هست ذكر كند ، همين تحولاتى را كه نطفه پيدا مىكند ( كه در سورهء قد افلح المؤمنون و سوره حج تأكيد دارد كه :    « وَ لَقَدْ خَلَقْنَا الْإِنْسانَ مِنْ سُلالَةٍ مِنْ طِينٍ ، ثُمَّ جَعَلْناهُ نُطْفَةً فِي قَرارٍ مَكِينٍ ، ثُمَّ خَلَقْنَا النُّطْفَةَ عَلَقَةً . . . »    ( 1 ) شما را از نطفه آفريديم و نطفه را تبديل به علقه و علقه را تبديل به مضغه كرديم ، اين مراحلى كه ذكر كرده است تا مىرسد به مرحله‌اى كه انسان كامل مىشود ) همين را در كمال صراحت دليل بر توحيد قرار مىدهد . پس هيچ‌يك از اين مطالب فى حد ذاته مطلبى نيست كه با اصول خداشناسى منافات داشته باشد به طورى كه لازمهء اعتقاد به خدا اعتقاد به خلاف آنها باشد .\r\n\r\nنظريهء داروين و دليل الهيون\r\nيك مطلب هست و آن اين است كه موحدين به عنوان دليل بر خداشناسى ، به نظام حكيمانهء خلقت استناد كرده‌اند و در دلايل خودشان گفته‌اند كه « اگر يك قوهء مدبّرى در كار نباشد و به تعبير قرآن اگر آنچه كه مشهود است مسخّر « نامشهود » نباشد ( قرآن زياد تعبير « تسخير » مىكند ، و همچنين تعبير « تدبير » در قرآن آمده است :\r\n « فَالْمُدَبِّراتِ أَمْراً »  ( 2 ) ) و اگر همين قواى لا شعور طبيعت به خود واگذار شده باشند و تحت يك تدبير و تسخير نباشند ، اين نظام حكيمانه به وجود نمىآيد » . اگر آنچه كه دربارهء\r\n\r\n\r\n\r\n\r\n","description":"","footnote":"\r\n( 1 ) . مؤمنون / 12 و 13 و 14 .\r\n( 2 ) . نازعات / 5 .\r\n","page_name":" 242 ","page_number":242},
  {"content":"\r\n\r\nخلقت و پيدايش اشياء گفته شده است درست باشد ( چه ، كسى قائل به ثبات انواع باشد چه تبدّل انواع ، ولى حالا ثبات انواع طرفدار ندارد ) ، اگر كسى قائل شد كه همين قوانين محسوس مشهود طبيعت بدون آنكه دخالت يك شعورى ، يك اراده‌اى ، يك علمى ، يك حكمتى لزوم داشته باشد ، كافى است براى اينكه اين نظام حكيمانه را به وجود بياورد ، يكى از دلايل خداشناسى ، بلكه از نظر عموميت عمده‌ترين دليل خداشناسى مخدوش و تضعيف مىشود . آن وقت به ما اين طور مىتوانند بگويند كه شما هميشه از راه مخلوقات و نظمى كه در ساختمان آنها هست ، بر وجود خدا استدلال مىكنيد و مىگوييد اين نظم و اين نظام به اصطلاح غايى خود به خود به وجود نمىآيد ، پس حسابى و حسابگرى هم در كار است ، اگر كسى گفت ما بر اساس دلايل علمى ثابت مىكنيم كه همين قوانين غير شاعر و طبيعى كافى است براى به وجود آوردن اين نظم ، پس دليل شما از ميان مىرود . اگر اين طور باشد ، اين [ نظر 
  ] با نظر الهيون تماس پيدا مىكند . حالا ما بايد ببينيم كه آيا نظريات داروين ، دليل الهيون را در باب نظام عالم تضعيف مىكند يا تضعيف نمىكند و بر خوردش با دليل الهيون در كجاست ؟\r\nهمين طورى كه نوشته‌اند ( 1 ) اساس فكر داروين در تبدّل انواع « انتخاب طبيعى » است ، بر خلاف لامارك كه اساس فكرش در تبدّل انواع مسألهء « تأثير محيط » و بعد پيدايش عادات متناسب با محيط بود ، مىگفت محيطهاى مختلف احتياجات مختلفى براى موجود زنده به وجود مىآورد و اين احتياجات ، عادات و فعاليتهاى جديدى را در موجود زنده ايجاد مىكند ، عادات و فعاليتهاى جديد كم كم منشأ آن مىشود كه تغييرات و اعضاى نوى در بدن موجود زنده به وجود بيايد . ما راجع به آن بحث كرديم .\r\nبحث ما راجع به اين نبود كه آيا محيط اثر دارد يا اثر ندارد ، به نظر ما قطعا اثر دارد و كسى از اين جهت نمىتواند ايراد بگيرد . آيا استعمال و عدم استعمال عضو در رشد يا تضعيف عضو مىتواند مؤثر باشد يا نه ؟ قطعا مىتواند مؤثر باشد ، ولى آنجا عرض كرديم صحبت در اين است كه آيا همينها كافى است براى به وجود آمدن اين نظامات و تشكيلات يا كافى نيست ؟ گفتيم كافى نيست . خود لامارك هم از كسانى است كه در\r\n\r\n\r\n\r\n\r\n","description":"","footnote":"\r\n( 1 ) . من ، هم كتاب بنياد انواع داروين را با ترجمه‌اى كه شده دارم و هم كتاب آقاى دكتر محمود بهزاد ( چاپ پنجم با اصلاحات و اضافات ) را كه در اين كار تخصص دارد و چندين كتاب در اين زمينه نوشته است . عبارتهاى اين كتاب واضح‌تر و روشن‌تر است و قسمتهاى زيادى از متن كتاب بنياد انواع را هم نقل كرده است . البته كتابهاى ديگرى هم در اين زمينه داشتم ولى اين كتاب را انتخاب كردم .\r\n","page_name":" 243 ","page_number":243},
  {"content":"\r\n\r\nضمن حرفهايش در كمال صراحت ادعا مىكند كه اينها به تنهايى كافى نيست . آخر هم همان نظريهء الهيون را در اينجا دخالت مىدهد ، كه چون از بحث ما گذشته است ديگر تكرار نمىكنيم . ولى داروين براى همان عللى كه لامارك گفته است ، در درجهء دوم اثر قائل است و عامل عمده براى تبدّل انواع را چيز ديگرى مىداند .\r\n\r\nپايهء فكر داروين\r\nمىگويند كه پايهء فكر او از اينجا شروع شده است : اولين بار متوجه قابليت تغيير انواع در انتخابهاى مصنوعى در گياهان و در حيوانات شد ، ديد كسانى كه حيوانات اهلى زياد دارند ، براى هدفهاى زندگى خودشان نژادها را تغيير مىدهند و معمولا كاملتر هم مىكنند ( همين كارى كه از قديم معمول بوده است ) . بعد خودش هم در اين قضيه تجربيات خيلى زيادى كرد . ديد آنها مىآيند از ميان افراد يك نوع انتخاب مىكنند ( معمولا دهاتيها اين كار را مىكنند ) . مثلا يك سگ كه هفت تا بچه مىآورد ، كسى كه مىخواهد در ميان اين بچه‌ها يك سگ خوب براى گله انتخاب كند ، مىبيند كداميك بهتر است ، باقى ديگر را از ميان مىبرد ، يكى را انتخاب مىكند . بعد ، از ميان فرزندان آنها باز يكى يا دو تا را انتخاب مىكنند و وقتى همين طور سريع پيش مىروند ، كم كم مىبينند اساسا [ نژاد 
  ] عوض شد ، جلو آمد و اوضاع فرق كرد . داروين ديد معلوم مىشود كه قابليت تغيير در اين جنس وجود دارد . به اين فكر افتاد كه پس قابليت تغيير در حيوان است و اختصاص به حيوانات اهلى ندارد ، حيوانات اهلى و غير اهلى در قابليت تغيير فرقى ندارند ، چيزى كه هست ، انسان با ارادهء خودش اين تغييرات را به وجود مىآورد . به فكر افتاد ببيند آيا نظير اين كارى كه انسان با دست خودش مىكند ، در طبيعت با عوامل طبيعى صورت مىگيرد يا صورت نمىگيرد ؟\r\n\r\nنظريهء مالتوس\r\nنوشته‌اند در همين اثنا بود كه نظريات معروف مالتوس ( دانشمند اقتصادى معروف كه گويا كشيش هم بوده است ) راجع به افزايش جمعيت ، نظرش را جلب كرد .\r\nنظريهء او راجع به جمعيت اين بود كه نيروى توالد و تناسل به طور كلى در انسان زياد\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nاست ، به طورى كه با يك تصاعد هندسى بالا مىرود ( دو نفر مىشود حد اقل چهار نفر ، چهار نفر مىشود هشت نفر ، هشت نفر مىشود شانزده نفر ) و با اين تصاعدى كه جمعيت بالا مىرود ، مواد غذايى زمين ( هر اندازه كه بخواهند تهيه كنند ) هرگز وافى به جمعيت نيست . بعد او آمد گفت كه هميشه اين توازن و تعادل را ميان افراد بشر و مواد غذايى موجود ، قحطيها ، جنگها ، مرضهاى مسرى و . . . ايجاد مىكنند ، اگر اينها نباشند ، اصلا بشر از گرسنگى مىميرد . بعد هم پيشنهاد كرد كه از تكثير اولاد جلوگيرى بشود براى اينكه مواد زمين كافى باشد .\r\nداروين از اينجا يك برقى در مغزش پيدا شد كه اين [ امر 
  ] اختصاص به انسان ندارد ، مربوط به اين است كه قوهء تكثير اولاد در انسان زياد است ، خوب در همهء حيوانات زياد است ، مواد غذايى و احتياجاتى كه در طبيعت هست ، به اين اندازه‌اى كه قدرت توليد در طبيعت هست وافى نيست ، مسكن و ساير احتياجات هم كافى نيست . ( حتى او موضوع انتخاب جنسى را هم پيش كشيد كه البته مىگويند در مقابل عامل غذا يك عامل ضعيفى است ) . در حيوانات هم همين طور است . از اينجا متوجه عامل « تنازع بقا » در طبيعت شد ، گفت از باب اينكه مواد غذايى وافى بر روى زمين براى حيوانات وجود ندارد ، خواه ناخواه مجبورند كه هميشه در يك كشمكش و تنازع دائم زندگى كنند ( تنازع ميان افراد يك نوع با افراد نوع ديگر و احيانا تنازع ميان افراد يك نوع ) . در اين تنازع ، خواه ناخواه آن كه قويتر و نيرومندتر است غالب مىشود و باقى مىماند و آن كه ضعيفتر است يا كشته مىشود يا غذا به او نمىرسد و مىميرد .\r\n\r\nانتقال خصوصيات ممتاز از طريق وراثت\r\nضمنا متوجه يك اصل ديگرى شد و آن اصل اين است : بچه‌هاى حيوانات كه به دنيا مىآيند ، « يك قالب » و « يك ريخت » از يك پدر و مادر متولد نمىشوند مثل جنسهايى كه از كارخانه‌ها صادر مىشود ، مثلا اگر بلورسازى استكان به وجود مىآورد ، تمام استكانها صد در صد يك جور است ، حيوانات اين طور نيستند ، از باب اينكه علل و شرايط زيادى در تكوّن فرزندان آنها دخالت دارد . حيوانهايى كه از يك پدر و مادر به وجود مىآيند ، از همان نوع هستند اما خصايص فردى خيلى فرق\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nمىكند : رنگها صد در صد يك جور نيست ، شكلها صد در صد يك جور نيست ، اندامها صد در صد يك جور نيست ، درشتى و كوچكى صد در صد يك جور نيست ، هوش و ذكاوت صد در صد يك جور نيست ، پس قهرا قابليت بقاى آنها صد در صد يك جور نيست ، بعضى قويتر و نيرومندترند ، بعضى نه - عرض كرديم - چون علل زيادى دخالت دارد كه هنوز علم نتوانسته آنها را تحت ضبط در آورد . پس وقتى افرادى از يك نوع كه به دنيا مىآيند با يك اختلافاتى به دنيا مىآيند ، قهرا در نزاعى كه در مىگيرد ، آن كه اتفاقا و تصادفا با يك علل غير قابل ضبط با يك امتيازاتى به دنيا آمده است ، در اين نزاع برنده مىشود . او كه برنده شد ، ديگرى خواه ناخواه محكوم به انقراض است و از ميان مىرود . پس او با يك امتيازى باقى مىماند و اين امتياز را هم به وراثت به فرزندان خودش منتقل مىكند . نتيجه اين مىشود كه نسل دوم مىآيد با يك فرق نسبت به نسل اول ( نسل اول در سطح پايين‌ترى بود ) . در ميان افراد نسل اول يك فرد ممتاز بود و چون اين فرد ممتاز با امتيازش توليد فرزند مىكند ( يعنى امتياز خودش را به فرزندانش منتقل مىكند ) ، تمام فرزندان او مىآيند با همهء آن امتيازات . پس قهرا مجموع فرزندان او در يك سطح بالاتر از فرزندان نسل پيشين به دنيا مىآيند . ولى در عين حال در خود اينها هم يك اختلافات فردى هست ، بعضى با امتيازات بيشتر ، بعضى با امتيازات كمتر . باز آن كه با امتيازات بيشتر است باقى مىماند و آن كه با امتيازات كمتر است از ميان مىرود . دو مرتبه در نسل بعد در يك سطح بالاترى حيوان به وجود مىآيد . پس عامل وراثت در اينجا دخالت مىكند كه امتيازاتى كه با كمك قانون تنازع بقا باقى مانده است ، در نسلهاى بعدى محفوظ بماند . به همين ترتيب نسلها يكى بعد از ديگرى در سطح بالاترى قرار مىگيرند و با امتيازات بيشترى به وجود مىآيند و به اين وسيله تكامل صورت مىگيرد .\r\nاگر برخوردى ميان نظريهء داروين و دليل الهيون در باب نظام خلقت باشد ، همين‌جاست كه ممكن است كسى اين طور بگويد : اين نظامى كه در عالم پيدا شده است ، نتيجهء اين امتيازات پىدرپى است كه هر كدام از آنها به طور تصادف به وجود آمده‌اند ولى به حكم قانون تنازع بقا و بقاى انسب و بقاى اصلح ، هر امتياز كوچكى باقى مانده است ، بعد به امتياز ديگر اضافه شده است و مجموعهء اين امتيازات طى ميليونها نسل ، اين نظام موجود را به وجود آورده است . وقتى كه ما مثلا يك انسان را الآن در نظر مىگيريم ، مىبينيم كه براى نظامات خلقت اين انسان كتابها بايد نوشت ،\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nاگر اين انسان ابتدائا با همين امتيازات و خصوصيات به وجود آمده بود ، قابل توجيه نبود كه خود به خود به وجود آمده باشد بدون اينكه قوهء مدبّرى دخالت داشته باشد ، اما اين انسان با اين وضع كه آنا به وجود نيامده است ، بلكه دنبالهء يك حركتى است كه صدها ميليون سال ادامه داشته تا به اينجا رسيده است . هر يك از خصوصياتى كه در اين انسان هست ، شايد مثلا در يك قرن پيدا شده و مجموعشان روى همديگر اين مجموعهء نظام را به وجود آورده است . در اينجاست كه ميان دليل الهيون از يك طرف و نظريهء « تبدّل انواع » داروين از طرف ديگر تماسى پيدا مىشود . اگر همينها كه داروين گفته است ، براى پيدايش نظام موجود كافى باشد ( 1 ) ، بايد گفت آن دليل الهيون دليل ناتمامى است ، يعنى آن ديگر دليل نمىشود بر وجود خدا - نه اينكه دليل بر نفى وجود خداست - و اما اگر كافى نباشد ( همچنانكه از لابلاى حرفهاى خود داروين هم فهميده مىشود كه او هم مثل لامارك آخر درك كرده است كه آنچه مىگويد كافى نيست ) در نهايت بايد به عللى كه به قول خود او مجهول است قائل بشود تا مجموعهء اين نظامات به وجود بيايد .\r\n- منظور از آنچه الهيون مىگويند ، فلسفهء اسلامى است و گرنه اين با مسيحيت كه جور در نمىآيد .\r\nاستاد : بله ، من خيال نمىكنم مسيحيين هم از نظر خداشناسى و به عنوان يك مسألهء علمى و عقلى با داروين مبارزه كرده باشند ، بلكه به عنوان اينكه اين حرفها بر ضد تورات است با آن مبارزه كرده‌اند و الّا اين مسأله را به اين شكل طرح نكرده‌اند كه آيا آنچه كه داروين مىگويد اصلا با خداشناسى ارتباط دارد يا ندارد . آخر چه ربطى بايد داشته باشد مگر در همين جهت كه عرض كردم ؟\r\nاما راجع به اين موضوع كه در كجا نظريهء داروين با دليل الهيون تصادم پيدا مىكند ، اين قسمت را از روى اين كتاب كه واضح‌تر و مفصلتر نوشته است برايتان مىخوانم :\r\n« گرچه داروين اصل انسان را از آن صورتى كه تا آن زمان تصور مىكرده‌اند ، خارج مىسازد و نشان مىدهد كه قانون تحول و تكامل باعث پيدايش انسان شده و\r\n\r\n\r\n\r\n\r\n","description":"","footnote":"\r\n( 1 ) . نمىگوييم صحيح باشد ، چون ما گفتيم هيچ يك از اينها را نمىشود به خودى خود انكار كرد كه يك عاملى است از عوامل طبيعت .\r\n","page_name":" 247 ","page_number":247},
  {"content":"\r\n\r\nخداوند انسان را به صورت خود ( 1 ) و ابتدا به ساكن نيافريده است و روى آن اصل مورد حملهء اهل كليسا قرار مىگيرد تا به حدى كه او را مشركى بىنظير معرفى مىكنند ، مع هذا داروين چنانچه از نوشته‌هايش بر مىآيد به هيچ وجه نفى صانع نمىكند ، بلكه فقط وجود هدفهايى را كه متكى به پندارهايى بىاساس دربارهء چگونگى تشكيل عالم جانداران است ، مثلا آنها را نمىپذيرد .\r\n. . . در آغاز جهانگردى به كليهء نوشته‌هاى كتاب مقدس ايمان كافى نشان مىدهد ولى در طى سفر از مشاهدهء تنوع عجيب جانوران و گياهان و رابطهء آنها با يكديگر و با محيط زندگى ، افكار جديدى به او دست مىدهد . مخصوصا وقتى « انتخاب طبيعى » را در تحول جانوران و گياهان مؤثر مىبيند ، چنين به نظرش مىرسد كه اين عامل طبيعى در توليد انواع مختلف جانداران همان نقشى را بازى مىكند كه معمولا به خدا نسبت مىدهند ( 2 ) . ولى با وجود قبول علل طبيعى براى ظهور انواع مختلف جانداران ، همواره به خداى يگانه مؤمن باقى مىماند و تدريجا كه سن او افزايش حاصل مىكند ، احساس درونى مخصوصى به درك قدرتى ما فوق بشر در او تشديد مىگردد تا به حدى كه معماى آفرينش را براى انسان لا ينحل مىيابد . »\r\nاين را من فقط از آن قسمت نقل كردم كه خود داروين هم متوجه مىشود كه در كجا نظريهء او با نظريهء الهيون اصطكاك و تماس پيدا مىكند . از نظر ما اينكه جاندار قابل تغيير باشد ، با خداشناسى ارتباطى ندارد ، اينكه شرايط محيط از عوامل تغيير باشد ( يعنى محيط ، تغييرات ايجاد كند ) همين طور ، اينكه تغيير عادات و استعمال و عدم استعمال عضو مؤثر [ در تغيير 
  ] باشد ( يعنى كسى بخواهد آن را به عنوان يك عامل بشناسد ) باز ربطى ندارد ، تغييرات فردى و امتيازات خصوصى ( افراد با همديگر فرق داشته باشند ) ، بازهم نه ، اينكه اساسا كسى قائل به تنازع بقا بشود ، چطور ؟ تنازع بقا هم چيزى نيست كه با خداشناسى منافات داشته باشد ، چه در انسانها و چه در غير انسانها . البته ما دربارهء غير انسانها چيزى در قرآن نداريم ، ولى دربارهء انسانها\r\n\r\n\r\n\r\n\r\n","description":"","footnote":"\r\n( 1 ) . همان جمله‌اى كه در تورات هست و عربى آن اين است كه : « انّ اللّه خلق آدم على صورته » [ خداوند آدم را به صورت خود آفريد . 
  ]\r\n( 2 ) . پس چيزى را كه به خدا نسبت مىدهند و عامل آن را خدا مىدانند ( مثلا ما مىگوييم چرا در فلان موجود فلان عنصر به وجود آمد ، مىگويند خدا اين طور خلق كرده است تا براى فلان هدف درست باشد ) داروين ديد كه علت آن همين عامل طبيعى است .\r\n","page_name":" 248 ","page_number":248},
  {"content":"\r\n\r\nاين آيه هست كه :  « وَ لَوْ لا دَفْعُ اللَّهِ النَّاسَ بَعْضَهُمْ بِبَعْضٍ لَفَسَدَتِ الْأَرْضُ »  ( 1 ) اگر اين طور نبود كه خداوند بعضى از مردم را به وسيلهء بعضى ديگر دفع مىكند ، زمين فاسد و خراب مىشد . به هر حال اين هم خودش به تنهايى [ با خداشناسى ناسازگار 
  ] نيست .\r\n\r\nنظريهء مالتوس و حكيمانه بودن خلقت\r\nبله ، يك مطلب هست كه ما آن را در اين مبحث نمىخواهيم طرح كنيم ، در آن مبحثى كه تحت عنوان « خير و شرّ حكمت بالغه » داريم ، به عنوان ايرادات ذكر مىكنيم و آن مطلب مهمى هم هست كه البته مورد توجه قدما نبوده چون آن را كشف نكرده بودند و آن اينكه :\r\nهمين حرفى كه مالتوس گفته است ( عدم توازن ميان مقدار توليد در جاندارها و مقدار مواد غذايى موجود در طبيعت ) ممكن است به عنوان يك دليل مخالف بر دليل نظام خلقت آورده شود . ببينيد ، يك وقت صحبت در اين است كه اين دليلى كه به عنوان نظام خلقت مىآوريد ، خود اين اصلا دليل نيست ، يك حرف ديگر حرفى است كه نفس آن حرف از قديم بوده ولى نه در اين مورد و آن اين است كه اگر در دنيا در بسيارى از موجودات ، نظاماتى ديده مىشود - كه زياد هم هست - در گوشه و كنار لانظامهايى هم ديده مىشود . اگر آن نظامات قابل توجيه نيست مگر با فرض خداى صانع حكيم و مدبّر ، آن لانظامها هم باز با فرض وجود خدا قابل توجيه نيست . مثال مىزنند به ناقص الخلقه‌ها ، آدمهاى شش انگشتى يا پستان براى مرد ( مىگفتند مرد چرا پستان داشته باشد ؟ اين چيزى است لغو و بىاثر ) و از اين قبيل چيزها . اين حرفى كه اينها مىگويند - كه تقريبا امروز ديگر مسلّم شده است كه همين طور هم هست - كه هيچ توازنى ميان ميزان توليد در جاندارها و مواد غذايى كافى براى آنها در عالم وجود ندارد و اين توازن را قحطيها ، جنگها ، زدوخوردها ، تنازع بقاها و . . . به وجود مىآورد ، آيا اين با حكيمانه بودن اين نظام سازگار است يا سازگار نيست ؟ اين را ما جداگانه در آنجا بحث مىكنيم ، ولى فعلا بحث در اين است كه آيا خود اين دليل « نظام » ما در موردى هم كه استعمال دارد ، ضعيف مىشود يا ضعيف نمىشود ؟\r\n\r\n\r\n\r\n\r\n","description":"","footnote":"\r\n( 1 ) . بقره / 251 .\r\n","page_name":" 249 ","page_number":249},
  {"content":"\r\n\r\nگفتيم كه ما راجع به ساير عوامل ، از نظر خداشناسى بحثى نداريم ، و الّا از نظر علمى روى اينها خيلى بحث كرده‌اند ، از همه مهمتر بحثى است كه روى وراثت كرده‌اند . آن جايى كه لامارك و داروين مسألهء وراثت را در اين تغييرات سطحىاى كه در همين سلولهاى عادى بدن انسان پيدا مىشود قابل انتقال مىدانسته‌اند ، بعدها علما آمدند گفتند كه اين حرفها درست نيست و تغييراتى با وراثت به فرزندان منتقل مىشود كه در سلولهاى جنسى پيدا بشود ، و الّا هر تغييرى كه در اين سلولهاى ظاهرى پيدا بشود ، خيلى سطحى است و تابع محيط است و محيط كه عوض بشود ، فورا به اصل اول بازگشت مىكند . يا بر مسألهء استعمال و عدم استعمال ، از نظر علمى خيلى نقضها كرده‌اند . يا همان مسألهء انتخاب طبيعى و بقاى اصلح به شكلى كه داروين گفته است ، بعد ديگران به آن انتقاد كرده‌اند . علما البته راجع به اينها ايراداتى گرفته‌اند ولى ما از نظر اصول خداشناسى بحث مىكنيم كه در كجا تماس دارد يا تماس ندارد ، مىخواهيم بگوييم فرضا هم اين طور باشد ، با خداشناسى ارتباط ندارد . چه حرف داروين - تا آن قسمتهايى كه عرض كرديم - درست باشد و چه درست نباشد ، با اصول خداشناسى ارتباط ندارد ، مگر در همان يك قسمتى كه عرض كرديم . اگر نظريات داروين - به فرض درستى - كافى باشد براى اين نظام ، پس دليل الهيون ضعيف است ، اگر نه ، نه . حالا ببينيم كافى هست يا كافى نيست ؟\r\n\r\nعامل مجهول يا قوهء فعالهء ما وراء الطبيعى\r\nخود داروين در جاهاى مختلفى از كتابش - كه مخصوصا اينجا هم از كتابش نقل مىكند - در گوشه و كنار حرفهايش اعتراف مىكند كه بالأخره يك عامل مجهولى را بايد براى پيدايش اين تغييرات معتقد شد ، يعنى همهء اين عواملى كه من ذكر مىكنم ، بازهم معما را حل نمىكند . حتى خودش مىگويد كه به من اعتراض كرده‌اند كه تو براى « انتخاب طبيعى » مانند يك قوهء فعالهء ما وراء الطبيعى نظر مىدهى ، چون آنجا كه مىگويد : « طبيعت ، اصلح را انتخاب مىكند » از آن حدودى كه الآن ما گفتيم بيشتر است كه « خود به خود انتخاب مىشود » ، اصلا نشان مىدهد كه مثل اينكه طبيعت خودش به سوى انتخاب مىرود ، يعنى همان توجه به هدف ، همان كه الهيون مىگويند « اصل توجه به غايت » .\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nمن نمىدانم چرا اين « اصل توجه به غايت » اين قدر در ميان اروپاييها بد نام شده است ؟ ! به آن « فيناليزم » مىگويند . يك كتابى هست به نام « فرضيه‌هاى تكامل » كه [ نويسنده 
  ] خيلى هم روى آن زحمت كشيده و آنچنان با اين فيناليزم دشمنى به خرج مىدهد [ كه مىگويد 
  ] آلودگيهاى فيناليستى ! من نمىدانم علت اين دشمنى چيست .\r\nحتى در ميان مسلمين هم گاهى يك حرفهاى كودكانه‌اى دربارهء اين اصل « علت غايى » گفته‌اند كه با نظريات علمى جور در نمىآيد . خود فرنگيها در چند كتاب - از جمله در همان كتاب فرضيه‌هاى تكامل - نقل مىكنند و من اولين بار در كتاب انور خامه‌اى ( يكى از توده‌اىها ) خواندم كه كشيشى اين حرف را گفته كه اين خطوطى كه روى طالبى قرار مىگيرد ( طالبى را مىبينيد قاچ قاچ است و روى هر قاچ آن يك خطى هست ) براى اين است كه وقتى ما به خانه مىرويم و مىخواهيم براى بچه‌ها طالبى قسمت كنيم ، به اصطلاح قاچ قاچ قسمت كنيم . اگر بنا شود كه ما علت غايى را اين طور توجيه كنيم و هدف از قاچها و خطوط روى طالبى را اين بدانيم كه ما بفهميم چطور كارد را روى طالبى قرار دهيم و آن را تقسيم كنيم ، واضح است [ كه قابل قبول نيست 
  ] اما اگر مقصود اين است كه سير طبيعت يك سير هدفى است ، يك نوع نور و عشق به كمالى در ذات طبيعت قرار دارد ، طبيعت سر دوراهىها قرار مىگيرد و راه اصلح را خود انتخاب مىكند ، در اين صورت چاره‌اى از آن نيست .\r\nاگر تمام حرفهاى داروين صد در صد هم درست باشد ، بالأخره بايد به اين [ عامل ما وراء الطبيعى 
  ] معترف شد . اگر « موتاسيون » يا جهش هم درست باشد - كما اينكه گويا حالا ديگر تكيه روى اين اصل است نه روى تغييرات تدريجى - باز تا اين عامل مجهولى كه آنها مىگويند و همان اصلى را كه الهيون در باب نظامات خلقت گفته‌اند دخالت ندهيم ، پيدايش موجودات زنده قابل توجيه نيست . هم لامارك و هم داروين ، چون شخصا مطالعه داشته‌اند و از نزديك اشياء را مىديده‌اند - بالأخره مرد عالم با غير عالم فرق مىكند - با اينكه تكيه‌شان روى علل طبيعى بوده ، ولى در عين حال آن جريان واقعى طبيعت را حس مىكرده‌اند كه به چه شكل و چه نحو است . داروين مىگويد به من مىگويند تو كه مىگويى « انتخاب طبيعى » ، آخر به صورت يك قوهء فعالهء ما وراء الطبيعى تعبير مىكنى . بعد مىگويد البته اين تعبيرات ، تعبيرات مجازى است كه من مىگويم و شما به كلمهء « انتخاب » خيلى خرده‌گيرى نكنيد . بالأخره در بعضى از حرفهايش مىگويد : خوب ، حالا ما اگر براى طبيعت\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nشخصيت قائل شديم ، چه مانعى دارد ؟ « براى طبيعت شخصيت قائل بشوم » همين حرف است [ كه در طبيعت ميل به تكامل و توجه به هدف هست 
  ] . طبيعت چه شخصيتى دارد ؟ مقصود او شخصيت اجتماعى كه نيست ، مقصود اين است كه خود طبيعت - يعنى طبيعت موجود زنده - هم نقشى دارد . هميشه نبايد دنبال عوامل خارجى رفت كه عوامل خارج از وجود اين موجود زنده ، چه اثرى روى آن بخشيده است ، در خود اين موجود زنده هم يك ميل به تكامل و توجه به هدف وجود دارد . اين [ مطلب 
  ] را من از قسمتهاى مختلف اين كتاب برايتان مىخوانم . بعضى از قسمتها قدرى ابهام دارد و بعضى نه . مىگويد :\r\n« گفته‌اند من از انتخاب طبيعى مانند نوعى قوهء فعاله يا قدرت ما فوق الطبيعه صحبت مىكنم ( 1 ) ، ولى چه كسى به مؤلفينى كه از اثر قوهء جاذبه سخن مىگويند و آن را تنظيم كنندهء حركات سيارات مىدانند ايرادى مىكند ؟ هر كسى معنى اين اصطلاحات مجازى را مىداند و ضرورت آنها را براى روشن ساختن بحث به ايجاز سخن درك مىكند . در عين حال خيلى مشكل است در اين اصطلاح از شخصيت دادن به طبيعت اجتناب شود ( 2 ) . انسان روى صفات ظاهرى و مرئى جانداران مىتواند مؤثر باشد ، در صورتى كه طبيعت ( اگر مجاز باشم تحت اين اسم به بقاى اصلح شخصيت دهم ) به ظواهر نمىپردازد اگر چه ظاهر فايده‌اى براى موجود زنده در بر نداشته باشد ( 3 ) . طبيعت مىتواند روى اعضاى داخلى و كمترين اختلاف ساختمانى جسمانى و تمام اعمال حياتى مؤثر باشد . انسان فقط يك منظور دارد و آن انتخاب جاندار است به نفع خود ، ولى طبيعت انتخاب را به نفع موجود صورت مىدهد . طبيعت به صفات انتخاب شده ميدان عمل مىدهد و اين كار ، عمل انتخاب را تقويت مىكند ، در صورتى كه انسان ، زادگان آب و هواى مختلف را در يك ناحيه جمع مىكند و از صفات منتخبه ندرتا به طرز مخصوص برازنده استفاده مىنمايد . »\r\n\r\n\r\n\r\n\r\n","description":"","footnote":"\r\n( 1 ) . آنها از اين كلمات خيلى مىترسند چون وقتى مىگويند « قدرت فعاله و ما فوق الطبيعه » فورا آن حرفهاى كشيشها به يادشان مىافتد و لهذا زود نفى مىكنند .\r\n( 2 ) . هنوز اين عبارت او خيلى صراحت ندارد ، ولى عبارتهاى بعدى صراحت دارد .\r\n( 3 ) . يعنى تا ظاهر فايده‌اى براى موجود زنده نداشته باشد ، طبيعت به آن نمىپردازد .\r\n","page_name":" 252 ","page_number":252},
  {"content":"\r\n\r\n\r\nراز تكامل\r\nاصل مطلب در راز تكامل است . اين موجودها بنا بر « تبدّل انواع » از ساده‌ترين حالات به پيچيده‌ترين و منظم‌ترين حالات رسيده‌اند . اين را مىدانيد كه از جمله ايرادهايى كه به امثال لامارك و داروين كرده‌اند ، اين است كه در ساختمان موجود زنده جهازاتى هست كه اين جهازات فقط وقتى كه به صورت كامل باشد ، به حال موجود مفيد است اما اگر به صورت ناقص باشد ، اصلا به حال موجود مفيد نيست . يك وقت هست كه حساب يك چيز نظير حساب پول است ، يك آدم پولدار ، ميليونر مىشود ، [ يعنى 
  ] پول از يك ريال آن به حال انسان مفيد است و هر چه بالا برود بيشتر مفيد است . خوب ، پول را انسان تدريجا جمع مىكند ، آن پول اول را هم كه جمع شده است نگهدارى مىكند . ولى يك چيز هست كه وقتى تمام اين مجموعه به صورت كامل به وجود بيايد ، آن اثر بر وجودش بار مىشود ، حتى اگر يك چيز ناقص در آن باشد به درد نمىخورد ، مثل يك كارخانه . يك كارخانهء قند آن وقت مفيد است كه تمام ابزارهايش كامل و مجهز سوار شده ، به كار بيفتد ، و الّا اگر يكى از لوازمش نباشد [ مفيد نيست 
  ] . گاهى اوقات مىبينيد كه كارخانه‌اى عظيم به لوازم يدكى احتياج پيدا مىكند و چون نيست ، چقدر خسارت متحمل مىشوند تا وقتى كه آن لوازم يدكى را پيدا كنند . اين تشكيلات و نظاماتى كه در جاندارها هست ، اين طور نيست كه هر جزئى به تنهايى خودش مفيد باشد ، بلكه به صورت دستگاه و كارخانه است . مثلا چشم به حال انسان مفيد است ، ولى چشم يك دستگاه بسيار بسيار مجهزى است كه اگر تمام اين دستگاه [ موجود 
  ] باشد ، از چشم مىشود استفاده كرد و اگر نباشد ( مثلا نصف اين ساختمان باشد ، نصف ديگر آن نباشد ) از چشم نمىتوان استفاده كرد ، اگر تمام آن وجود داشته باشد ولى يك عصب يا يك پرده از آن اعصاب و پرده‌هايى كه بايد وجود داشته باشد وجود نداشته باشد ، ديگر فايده ندارد و لهذا نه نظريهء لامارك مىتواند پيدايش چشم را توجيه كند و نه نظريهء داروين . با نظريهء لامارك كه مىگويد انسان در محيطى كه مقابل آفتاب قرار مىگيرد ، به چشم احتياج پيدا مىكند و بعد مجبور مىشود به استعمال ، آيا اگر يك موجود زنده در چنين محيطى يك نقطهء بدن خودش را مرتبا تحريك كند ، چشم به وجود مىآيد ؟ اگر يك ذره از آن چيزهايى كه در چشم هست\r\n\r\n","description":"","footnote":"","page_name":" 253 ","page_number":253},
  {"content":"\r\n\r\n( مثلا يك برآمدگى مختصر ) قدرى به حالش مفيد بود ، مىگفتيم بسيار خوب ، تدريجا در نسل بعد يك مقدار بيشتر ، در نسل بعدتر يك مقدار بيشتر [ شده 
  ] تا بعد از ميلياردها سال چشم انسان و حيوانات به وجود آمده ، اما فرض اين است كه اين طور نيست ، بلكه اين چشم يك كارخانهء عظيمى است كه تا تمام آن به وجود نيايد ، فايده‌اى به حالش ندارد . من نمىخواهم بگويم چشم در يك « آن » پيدا شده ، يا بايد اين طور باشد كه مثلا با يك جهش - به قول آنها - پيدا شده باشد ، يا اگر هم تدريجا پيدا شده ، طبيعت از همان روزى كه شروع كرده كه تدريجا اين چشم را به وجود بياورد هدف داشته و متوجه آن آخرين مرحله و نقطه بوده است ، و الّا به طور تصادفى با اين قوانين استعمال و عدم استعمال لامارك يا تنازع بقا و انتخاب اصلح داروين ، دستگاه چشم يا دندان يا ريه يا قلب ، بلكه هيچ دستگاهى كه فقط به صورت دستگاه در وجود موجود زنده مؤثر است ، قابل توجيه نيست .\r\nبنابراين در راز تكامل و اينكه موجودات به سوى كمال مىروند ، در نهايت بايد به اين مطلب توجه كرد كه طبيعت ، آن كمال آخرى را از اول در نظر داشته و متوجه به سوى آن كمال بوده است و حتى اگر در يك مراحلى ، مقدماتش را تهيه مىكرده و هنوز اثرى از آن نمىگرفته است ، براى اين بوده كه مىخواسته است در آينده ، كامل آن را براى نسلهاى بعد به وجود بياورد . داروين در راز تكامل يك حرف مبهم معنادارى گفته است و عبارت هم از خود اوست كه اينجا آورده‌اند :\r\n« انتخاب طبيعى با حفظ كردن و جمع نمودن تدريجى تغييراتى كه در شرايط زندگى به حال موجود زنده مفيد است ، در هر جاندارى مؤثر واقع مىشود . نتيجه غايى اين انتخاب آن است كه هر جاندار بيش از پيش با شرايط محيط زندگى سازش يابد .\r\nپس اين تكميل دائمى بايد قسمت اعظم موجودات زندهء منتشره در روى زمين را به سمت كمال تدريجى سوق دهد . ( 1 ) »\r\nدر يك جا بعد از آنكه عوامل تغيير را ذكر مىكند - كه ما گفتيم آن عوامل را قبول داريم و ايرادى به آن نداريم ولى از نظر خود او هم يك عامل مجهولى هست - مىگويد :\r\n« اما آنچه محقق است آن است كه بسيارى از تغييرات شبيه در محيطهاى مختلف\r\n\r\n\r\n\r\n\r\n","description":"","footnote":"\r\n( 1 ) . با آن مقدار بياناتى كه او گفته است ، كافى نيست .\r\n","page_name":" 254 ","page_number":254},
  {"content":"\r\n\r\nحاصل مىشود و عدهء زيادى از تغييرات گوناگون در محيط معينى به ظهور مىرسد . »\r\nداروين به اين مطلب - كه خصوصا مخالف نظريهء لامارك است - متوجه شده است . آنها مىگفتند محيط مؤثر است ، بعد ديدند كه گاهى اوقات در محيطهاى مختلف اثر واحد پيدا مىشود و در محيط واحد آثار مختلف پيدا مىشود ، يعنى قانون تأثير محيط ، صد در صد صادق نيست . از همهء حرفهاى او صريحتر در باب اصل علت غايى اين مطلب است كه بعد از آنكه مىگويد بسيارى از تغييرات مثل هم در محيطهاى مختلف پيدا مىشود و تعداد زيادى از تغييرات گوناگون در محيط واحد پيدا مىشود ، مىگويد :\r\n« به نظر داروين عامل مهم بايد قاعدتا تمايل به تغيير باشد كه تحت اثر عامل مجهولى صورت مىگيرد . »\r\nاين همان حرف الهيون است .\r\n- تماس اين مسأله با ادلهء توحيد چيست ؟\r\nاستاد : من معتقدم كه با نظريهء « تبدّل انواع » نمايش اصل علت غايى را بهتر مىشود درك كرد ، خيلى هم بهتر مىشود درك كرد .\r\n- جنابعالى راجع به تكامل صحبت فرموديد ، اما راجع به تبدّل انواع كه بيشتر با خداشناسى و قرآن و ساير كتابهاى مذهبى تناسب دارد ، صحبتى نفرموديد .\r\nاستاد : عرض كرديم كه طرح مسأله از نظر تماس با كتابهاى مذهبى ، مرحلهء بعدى است . تكامل هم كه عرض كرديم ، مقصودمان فقط تكامل فرد نبود ، بلكه مقصود همان تكامل از نوعى به نوع ديگر و همين رابطهء نسلى بود ، و عرض كرديم از نظر خداشناسى به عنوان يك مسألهء عقلى و علمى ، اينكه قائل بشويم رابطهء نسلى افراد هر نوعى فقط با اجداد نوع خودشان است نه با اجداد نوع ديگر ، يا قائل بشويم با اجداد\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nنوع ديگرى است ، بين اين دو [ يعنى بين اين نظريه و خداشناسى 
  ] هيچ تماسى نيست ، تماسش فقط در همان نقطه‌اى بود كه عرض كردم . بله ، از نظر كتابهاى آسمانى اين مطلب قابل بحث است . اين كتاب آقاى دكتر سحابى هم در همين زمينه است و آن اين است كه از نظر علم امروز تقريبا امر مسلّمى است كه انسان از نسل حيوانات و جاندارهاى گذشته است . حالا اگر به صورت تغييرات تدريجى باشد ، اينكه آيا آن احتمالات - كه خود داروين چندان نگفته است و ديگران گفته‌اند - در باب اينكه [ انسان 
  ] از نسل ميمون است يا از نسل ميمون نيست ، با آنچه كه در كتابهاى آسمانى آمده تضادى دارد يا تضادى ندارد ، اگر لازم باشد ، در يك جلسهء علىحده بايد روى آن بحث كنيم .\r\n- اينكه چشم را مثال زديد كه تا تمام اجزاى آن كامل نشده باشد ، براى انسان فايده‌اى ندارد بر خلاف پول كه يك ريال آن هم مفيد است ، بايد عرض كنم كه دستگاه بينايى ، تنفس و . . . در موجودات پايين هم وجود دارد منتها به صورت ناقصتر و به تدريج اين دستگاهها كامل و كاملتر مىشود .\r\nاستاد : اين كه جناب عالى مىفرماييد درست است ولى در جهتى كه ما تشبيه كرديم . ببينيد ، من عرض نكردم كه موجودات كامل دستگاه بينايى دارند و موجودات پست‌تر دستگاه بينايى ندارند ، يا دستگاه بينايى به همين شكل منحصر است . البته همين طور كه گفتيد و در اصول الهيون هم هست ، هر موجودى در مرتبهء خودش از يك هدايتى استفاده مىكند . صحبت بر سر همين دستگاهى است كه موجود كامل دارد .\r\nاين دستگاهى كه موجود كامل دارد ، آيا در مرتبهء ضعيف ، از ناقص همين دستگاه استفاده مىكرده يا از دستگاه ديگرى ؟ اگر از دستگاه ديگرى استفاده مىكرده ، بحث اين است كه همين دستگاه كامل چطور تدريجا به وجود آمد ؟ اگر اين دستگاه كامل اين طور مىبود كه [ آن موجود 
  ] از ناقصش هم ناقص استفاده مىكرده و تدريجا هر چه كامل شد ، كاملتر استفاده كرده ، پيدايش تدريجى اين دستگاه كامل قابل توجيه بود ، اما شما بهتر مىدانيد كه اين دستگاه كامل اين طور نيست كه در ابتدا از ناقصش ناقص و از كاملش كامل بشود استفاده كرد . اگر او دستگاه بينايى دارد ، دستگاه ديگرى غير از اين دستگاه است . مثلا حشرات به نحو غريزه يا به شكل دستگاه يا به نحو ديگرى ، چطور از بينايى استفاده مىكنند ؟ با اين دستگاه چشم كه استفاده نمىكنند .\r\n\r\n","description":"","footnote":"","page_name":" 256 ","page_number":256},
  {"content":"\r\n\r\n- آنها هم دستگاه ناقصى دارند كه بر حسب احتياجات خودشان استفاده مىكنند .\r\nاستاد : ولى همين دستگاهى كه الآن در انسان و حيوان هست به نام دستگاه چشم ، آيا اين تدريجا به وجود آمده ؟ و تدريجا هم كه به وجود آمده ، در هر مقدارى كه به وجود آمده ، مورد استفاده بوده و مىشده از همين دستگاه چشم استفاده بكنند يا نه ؟\r\n- نظريهء داروين فعلا مطرح نيست . الآن نظريات توسعه پيدا كرده و مثلا نظريهء « موتاسيون » پيدا شده است و آن هم تكامل پيدا كرده و امروز نظريه‌اى كه در تكامل مورد بحث علماى مغرب است ، نظريهء « تكامل ديويژه » ( تكامل متوجه و هدفدار ) است . بنابراين فيناليزم و تكامل هدفدار مورد حمله نيست . تكامل هدفدار اتفاقا مورد حملهء آن عده از علماست كه از لحاظ اجتماعى فكر ماركسيستى دارند . نظريهء داروين بر اساس تنازع بقا پايه و مبنايى براى اصل نزاع طبقاتى است كه ماركسيستها روى تعصب بر آن تكيه مىكنند . امروز تكامل به عنوان يك نظريه مطرح است ولى با نظريهء داروين از زمين تا آسمان تفاوت دارد .\r\nاستاد : ما در نظر داشتيم همانها را هم در اينجا مطرح كنيم ، خواهش هم كرديم آقايانى كه اطلاعات بيشترى دارند در اختيار ما بگذارند كه بتوانيم استفاده كنيم . ولى در حدود اطلاعات خودمان خواستيم از بسيطترين نظريه - كه در نظريات علمى ، نظريهء لامارك است - بگيريم برويم جلو تا ببينيم به كجا رسيده است . بحث ما فقط روى داروينيزم نبود ، روى تكامل بود و لذا عنوانى كه انتخاب كرديم « توحيد و تكامل » است ، و ما احساس كرديم كه هر چه اين نظريهء تكامل پيش رفته است ، نظريهء « هدفدارى » تقويت شده ، نه اينكه تضعيف شده باشد .\r\nبحث ما دربارهء تكامل از نظر علمى تا يك حدودى تقريبا روشن شد كه چه مىخواهيم بگوييم . مراحل بعد يعنى از « موتاسيون » به بعد را ، از آقايان هر كس داوطلب است بيايد اينجا بيان كند تا ما هم استفاده كنيم .\r\n- به نظر من مسأله‌اى كه خيلى مهم است ، مسألهء موجود زنده است . اگر اين مسأله را به عنوان يك اصل بپذيريم ، مسائل ديگر حل مىشود ولى نكته اينجاست كه اين مسأله هنوز حل نشده است . موجود زنده به موجودى مىگوييم كه داراى صفات مشخصى است از قبيل حركت ، تغذيه ، صيانت نفس و توليد مثل ، و مطالعه در احوال و سير تكامل موجود زنده منتج به قوانينى است كه در طبيعت وجود دارد و دربارهء موجود زنده صادق است . آنچه مهم است اين است كه مثلا وقتى به نظر لامارك\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nگوسفندى براى دفاع ، سر خودش را به سر گوسفند ديگر مىزند و شاخ در مىآورد ، چرا هر قدر روى سر گوسفند مىزنيم شاخ در نمىآورد ؟ اگر ما صيانت نفس را به عنوان يك اصل بپذيريم ، مسائل ديگر حل مىشود ولى خود صيانت نفس كه هر موجودى سعى مىكند خودش را حفظ كند ، اين را بايد اول حل كرد .\r\nاستاد : نفس حيات تحت نظر هر خصوصيتى ، خودش يك مسألهء مهمى در طبيعت است . اگر مقصودتان اين است كه تنها بحث دربارهء صيانت نفس و صيانت ذات كافى است ، تازه آن هم كافى نيست . ببينيد ، همان كه الآن مىفرماييد ، خود آقاى لامارك هم در اينجا اعتراف كرده است . فرض كنيد كه دو تا گوسفند سر يكديگر را به هم مىزنند و بعد در آن محل اصابت ، كم كم ابزارى كه متناسب با اين عمل باشد پيدا مىشود .\r\nاين حتى از حدود حس صيانت ذات هم خارج است ، يعنى اين طور نيست كه آن موجود احتياج خودش را به يك چنين چيزى درك مىكند ، طرحش را مىريزد و بعد در وجود خودش مىسازد ، همان قوهء حيات در لاشعورى يعنى يك شعور ما فوق ( 1 ) شعور او اين را به وجود مىآورد . مسلّما اين طور نيست كه موجود زنده ( مثلا همان گوسفند ) وقتى كه سر خود را به دشمن مىزند ، احساس مىكند و مىگويد افسوس ! من اينجا يك ابزارى از فلان جنس و ماده و تركيبات ندارم ، اگر مىداشتم ، دشمن را چنين و چنان مىكردم . قطعا در شعور او [ چنين احساسى وجود ندارد 
  ] . انسانها هم بعد از مدتها كه تكامل پيدا كردند تازه مىفهمند ماده‌اى كه مثلا شاخ گوسفند از آن تركيب مىشود چيست تا بروند از نو آن را تركيب كنند . ولى يك نيروى مرموز مجهولى در طبيعت هست كه متناسب با احتياجات حيوان براى او عضو مىآفريند ، يعنى جنبهء درونى قضيه تقويت مىشود . آنها مىگويند عوامل خارجى [ تأثير دارد 
  ] .\r\nعوامل خارجى مؤثر است ، اما به اين معنا مؤثر است كه مؤثر « موجد » نيست ، بلكه به قول حكما مؤثر « معدّ » است ، علت اعدادى است نه علت ايجابى . علت اعدادى يعنى چه ؟ يعنى اينكه او را آماده مىكند تا علت خودش او را به وجود بياورد و به تعبير ديگر ، عمده آن عكس العملى است كه طبيعت خود موجود زنده در مقابل اين عامل خارجى نشان مىدهد و بايد روى آن حساب كرد .\r\n\r\n\r\n\r\n\r\n","description":"","footnote":"\r\n( 1 ) . البته « ما فوق » مىگويم ، مقصودم اين است كه حتما بايد جدا باشد ، مثل شعور باطن و شعور ظاهر در انسان كه مىگويند شعور باطن فعاليتهايى دارد مخفى از شعور ظاهر .\r\n","page_name":" 258 ","page_number":258},
  {"content":"\r\n\r\n[ لامارك 
  ] مىگويد محيط مختلف ، احتياج مختلف ايجاد مىكند ( راست هم مىگويد ) ، احتياج به چه ؟ احتياج به يك عضو جديد . بعضيها خيلى ساده حرف مىزنند ، مىگويند احتياج خودش خلق مىكند . آخر اين كه لفظ است ! اينكه مىگوييد احتياج خلق مىكند ، اگر مىخواهيد بگوييد در زمينهء احتياج چيزى خلق مىشود ، حرف درستى است ، [ اما اگر مقصود 
  ] نفس احتياج است ، احتياج كه جز نداشتن و نيازمندى چيزى نيست ، اين كه واقعيتى نيست ، يعنى نه تنها بر خلاف نظريهء ماديون است ، بر خلاف نظريهء الهيون هم هست . آنهايى كه به « نامحسوس » به عنوان يك امر مثبت معتقد نيستند ، مىخواهند براى يك امر عدمى شخصيت قائل شوند . در موجود زنده يك نيرويى ، يك چيزى هست كه در زمينه اين احتياجات ، يك عضو را مىآفريند .\r\nپس غرضم اين جهت است كه تنها حس صيانت ذات هم كافى نيست . درست است كه آن يك رمز بزرگى در طبيعت است ، [ ولى 
  ] اصلا خود صيانت ذات يعنى چه ؟\r\nمىگويند انطباق با محيط ، سازش با محيط . انطباق با محيط ، سازش با محيط ، حرف درستى است اما چرا روى آن خيلى حساب مىشود ؟ اگر مقصود اين است كه محيط روى آن اثر مىگذارد و لازمهء اثرى كه محيط مىگذارد اين است ، خوب بله ، مثل اينكه ما قالى را در مقابل آفتاب مىگذاريم و آفتاب روى آن اثر مىبخشد . اگر ما همين قالى را در آفتاب بگذاريم يك جور است ، در سايه بگذاريم وضع ديگرى دارد .\r\nاما آيا موجود زنده فقط تحت تأثير محيط و منفعل از محيط است ، يا عكس العمل نشان مىدهد ؟ عمده آن عكس العمل‌هايش است كه جنبهء هدفدارى طبيعت موجود زنده را به او نشان مىدهد ، مىبيند كه در محيطى كه تا حالا زندگى مىكرده بايد وضع ساختمانش اين طور باشد [ و در محيط جديد به گونه ديگر 
  ] . حتى مثلا مىگويند كه گلبولهاى خون كم و زياد مىشود ، در يك محيط يك مقدار معينى گلبول هست ، در محيط ديگر احتياج بيشترى پيدا مىكند و فورا خود طبيعت گلبول مىسازد . عمده ، آن نحوهء عكس العمل نشان دادن طبيعت موجود زنده است كه هدفدارى اين موجود را مىرساند .\r\nبنابراين ادلّهء الهيون به همان استحكام خودش كه از قديم بوده است باقى است ، بلكه قويتر شده ، يعنى اين جهت كه طبيعت هدفدار است ، از آن مقدارى كه در قديم دربارهء انواع و حيوانات و جاندارها درك كرده بودند بيشتر نشان داده مىشود و حالا\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nخيلى بهتر درك مىشود .\r\n- تكامل به اين صورت مطرح نيست كه ابزار يك دستگاه ماشين را يكى يكى انتخاب كرده باشند ، يكى ناقص باشد و آخرى همه را به راه بيندازد ، بلكه تكامل در نوع است ، يعنى از يك نوع ساده به تدريج تكميل نوعى پيدا كرده است .\r\nاستاد : من هم همين را مىخواستم بگويم كه به اين شكل بوده نه به آن شكل .\r\nفرق است بين اينكه تدريجا اعضاى يك كارخانه‌اى را يكى يكى عوض كنند و آن را كاملتر كنند ( مثلا موتورش را بردارند ، يك موتور ديگر در همان جا نصب كنند ) و اينكه يك‌دفعه دستگاه نخ‌ريسى و بافندگى آن روز تبديل بشود در يك نوع ديگرى به يك كارخانهء ريسندگى كه امروز وجود دارد ، در واقع آن را برداشته‌اند و به جاى آن چيز ديگرى گذاشته‌اند . اين يك چيزى نيست كه قابل توجيه باشد كه [ بگوييم 
  ] خوب ، تدريجا هر جزئش كه مفيد بوده ، خود به خود باقى مانده تا جزء ديگرى پيدا شده و به اين صورت در آمده است .\r\n\r\n","description":"","footnote":"","page_name":" 260 ","page_number":260},
  {"content":"\r\n\r\n\r\nتوحيد و تكامل ( 3 )\r\n\r\nتاريخچهء فرضيهء تكامل جانداران\r\nطبق دستورى كه دوستان انجمن اسلامى پزشكان و همچنين جناب آقاى مطهرى صادر فرمودند ، بنده امروز وظيفه‌دار هستم كه دربارهء تكامل عالم جانداران و بالأخص آخرين نظريات علماى طبيعى نسبت به فرضيهء « تبدّل انواع » داروين دانشمند مشهور انگليسى صحبت كنم . قبلا لازم است دو مطلب را به عرض محترم آقايان برسانم . اول اين است كه اين مبحث جزء مسائل اختصاصى و رشتهء تخصصى بنده نيست ، گواينكه اگر از رشتهء تخصصى بنده هم بود ، روى آن هيچ گونه ادعايى نداشتم ، ولى بخصوص جزء رشتهء تخصصى آقايان اطبا و پزشكان است و در اين مورد مطالعات وسيع و فراوانى دارند ، بنابراين مىتوانند عرايض امروز بنده را به عنوان پس دادن درس يك شاگرد در حضور استاد تلقى كنند ، يا اقلا به عنوان يادآورى و گردآورى خلاصهء مطالعات گذشتهء خودشان به منظور بررسى و استنتاج از آن . مطلب دوم اينكه اين مبحث را به دو قسمت تقسيم كرده‌ايم : قسمت اول صرفا مطالعه در نظريات دانشمندان و علماى طبيعى است و قسمت دوم مسألهء منشأ حيات و « حيات و غائيت » و خلقت انسان و نظريهء مذهب نسبت به خلقت انسان . حال قسمت اول :\r\nآقايان مىدانند در هر علمى لغات و اصطلاحات مخصوصى قبلا تعريف مىشود كه در آن علم معنى مخصوصى دارد . علم طبيعى هم از اين قاعدهء عمومى مستثنى نيست و لغات و اصطلاحات مخصوص به خودش دارد . براى يادآورى و تذكر ابتدا چند\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nكلمه را كه ما زياد به كار خواهيم برد ، آن طورى كه علم طبيعى تعريف كرده تعريف مىكنم ، بعد وارد صحبت خودمان مىشويم . يك فرد معين و مشخص از جانداران ، مثلا يك گربهء مخصوص يا يك فرد انسان را بنا به تعريف « فرد » مىگوييم . پس جانداران از گروه بيشمارى « فرد » به وجود آمده‌اند . مجموعه‌اى از افراد كه تحت يك نام اسم برده مىشوند مثل سگ ، گربه ، درخت چنار را « نوع » يا « گونه » مىگوييم . مجموعه‌اى از انواع كه داراى صفات و اختصاصات مشتركى هستند مثل گربه ، روباه ، گرگ ، ببر ، پلنگ كه همه داراى سر گرد و پنجه‌هاى قوى و تيز هستند و طعمهء خودشان را معمولا زنده به چنگ مىآورند ، تحت نام « جنس » نامگذارى مىكنيم . پس « جنس » مجموعه‌اى از « نوع » است كه داراى صفات مشترك است .\r\nاين تعريف همين طور ادامه دارد ، يعنى مجموعه‌اى از « جنس » كه داراى صفات و اختصاصات مشترك كلىترى است « تيره » يا « فاميل » يا « خانواده » ناميده مىشود و مجموعه‌اى از « تيره » كه داراى صفات مشترك كلىترى است ، « رده » ناميده مىشود و همين طور « راسته » ، « شاخه » و « سلسله » قرار دارند .\r\nبشر از قديمترين ايام هميشه در اطراف خودش حس مىكرده و مىديده كه « نوع » ها شبيه خودشان را توليد مىكنند ، يعنى ديده گربه گربه مىزايد و سگ سگ ، و اصولا تمايل به جفتگيرى هم بين انواع مشاهده نمىكرده و اگر هم استثنائا بين دو نوع نزديك به هم مثل الاغ و اسب تمايل به جفتگيرى وجود داشته ، محصول آنها موجودى عقيم بوده ، يعنى راه باز شدهء جديد كور و بن بست شده است . به همين جهت دربارهء ثبات انواع ، تمام علماى طبيعى يكسان فكر مىكردند و تقريبا تا قرن نوزدهم همه به ثبات انواع فكر مىكردند ، به طورى كه دانشمند مشهور فرانسوى به نام كوويه كه واضع علم تشريح مقايسه‌اى و علم ديرين‌شناسى است و در اواخر قرن هجدهم و اوايل قرن نوزدهم زندگى مىكرد و تسلط و مهارت عجيبى در علم طبيعى داشت ، طرفدار ثبات نوع بود و كشف كرده بود كه جانداران در دورانهاى مختلف زمين‌شناسى هر چه قديمتر بوده‌اند ، ساده‌تر و پست‌تر بوده‌اند و در دورانهاى بعدى ، جانوران كاملتر و پرعضوتر به وجود آمده‌اند و بالأخره به دوران فعلى كه انسان هست منتهى شده است . ولى او داراى فرضيه‌اى است به نام « طرح خلقت » و معتقد است كه جانداران در دورانهاى مختلف زمين‌شناسى خلق شده‌اند و بر اثر انقلابات عظيم ناگهانى در سطح زمين منقرض و معدوم شده‌اند و دوباره خداوند يك دستهء ديگر از حيوانات كاملترى خلق كرده و به همين نحو دوباره از بين رفته‌اند تا به دورهء فعلى رسيده است . اين نظريه در علم زمين‌شناسى به « كاتاستروفيسم » مشهور است . كوويه به علت تسلطى كه بر علم طبيعى داشت ، در\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nزمان حياتش هيچ كس قدرت و جرأت مخالفت با او را نداشت و حتى تا انتشار كتاب اصل انواع داروين ، غالب علماى طبيعى به همين نحو فكر مىكردند .\r\nدر اوايل قرن نوزدهم ، چارلزلايل دانشمند انگليسى كه متخصص در زمين‌شناسى بود ، نظريهء كاتاستروفيسم را رد كرد و ثابت كرد كه آنچنان انقلابات عظيم و ناگهانى كه كوويه از آن نام برده ، در سر گذشت زمين اتفاق نيفتاده بلكه تغييراتى كه در زمين ايجاد شده ، هميشه جزئى ، تدريجى و نامحسوس و طى ميليونها قرن انجام گرفته ، بنابراين دليلى به لحاظ علمى وجود ندارد كه ما معتقد باشيم كه موجودات در هر دوره خلق شده‌اند و بعد بر اثر انقلابات زمين‌شناسى از بين رفته‌اند .\r\nدر زمان حيات كوويه ، دانشمند مشهور فرانسوى لامارك هم زندگى مىكرد . لامارك كه فرضياتش بعد از خودش مشهورتر شد ، مخالف ثبات انواع بود ولى به علت عدم بضاعت علمى در مقابل كوويه نتوانست مقاومت كند و بخصوص چون فرضيه‌اش ناظر بر تبدّل انواع يا تغيير گونه بود ، به زودى از طرف مقامات كليسا محكوم و مطرود و متروك شد و ملحد خوانده شد . لامارك كه در جلسات گذشته هم خلاصه‌اى از نظرياتش را جناب آقاى مطهرى بيان فرمودند ، عقيده داشت كه موجودات در دورانهاى مختلف زمين‌شناسى ، از موجود سادهء تك سلولى پست دريايى شروع شده و به تدريج تكامل پيدا كرده تا به انسان امروزى رسيده‌اند . كيفيت اين تبديل و تكامل را اين طور شرح مىدهد ، مىگويد : تمام جانوران براى ادامهء حيات و تلاش براى بقاى خودشان اعضايى از بدن خودشان را ناچار بيشتر به كار مىبردند و استعمال مىكردند . آن عضو بر اثر اينكه بيشتر استعمال مىشد ، مايعات بدن و مواد غذايى به سمتش متوجه مىشد و رشد مختصرى بيش از ساير اعضا مىكرد . اين رشد عينا به نسل بعدى انتقال داده مىشد و مجددا تشديد و تقويت مىشد ، به طورى كه پس از طى چندين هزار سال و چندين نسل ممكن بود عضو جديدى براى يك جانور ايجاد بشود و همين طور به عكس ، اعضايى از جانوران كه بنا به مقتضيات و شرايط محيط احتياج به استعمال و به كار بردن نداشت ، تدريجا كوچك و ضعيف مىشد و تحليل مىرفت . اين كوچك شدن و تحليل رفتن در نسلهاى بعدى به ارث منتقل مىشد و تدريجا باز تضعيف مىشد ، به طورى كه پس از يك دوران زمين‌شناسى ( مثلا هزار يا دو هزار سال ) آن عضو غير ضرورى و غير مفيد حذف مىشد .\r\nلامارك براى ادعاى خودش دلايل و شواهد بسيارى اقامه مىكند ، مثلا مىگويد فقدان دندان در بالنهاى دريايى و مورچه خوار و پرنده‌هايى كه منقار قوى دارند و از طعمه‌هاى ريز تغذيه مىكنند و در نتيجه احتياج نداشته‌اند دندانشان را به كار ببرند و\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nتحليل رفتن چشم در موش كور و حيواناتى كه در تاريكى و غارها به سر مىبرند و از بين رفتن دست و پا در مارها كه معمولا در بين علفها مىخزيدند و همچنين كوچك شدن بال و عدم قدرت پرواز شترمرغ كه به علت چابكى مخصوص در دويدن ، پرهاى خودش را به كار نمىبرده ، نمونه‌هايى از اعضاى تحليل رفته بر اثر عدم استعمال است و همين طور عكس آن ، پردهء بين انگشتان پاى پرندگان دريايى ، بلندى گردن زرافه و درازى زبان مارها و مارمولك‌ها كه اين عضو را به جاى عضو لامسه به كار مىبرند و همچنين وجود شاخ در حيوانات جنگى و قوى شدن دو پاى عقب كانگورو كه معمولا روى دو پا مىايستد و ناچار است نوزاد خودش را در كيسه‌اى كه زير شكمش قرار دارد نگهدارى كند ، نمونه‌هايى از تقويت عضوهايى از بدن است كه استعمال زياد شده‌اند . البته لامارك طرفدار توليد خود به خود هم بود ، يعنى معتقد بود كه موجودات زنده از موجودات غير زنده به وجود مىآيند ، يعنى طرفدار خلق الساعه بود و تمام دانشمندان علم طبيعى تا ظهور دانشمند شهير فرانسوى پاستور اين طور فكر مىكردند ، به طورى كه در دانشكدهء پزشكى پاريس رسما توليد خود به خود كرم در معدهء انسان تدريس مىشد .\r\nاما داروين . داروين كه بىشك يكى از مشهورترين دانشمندان جهان است و علت شهرت او يكى مخالفت شديد عده‌اى از علماى طبيعى با فرضيه او و بخصوص تمام علما و مقامات مذهبى با نظريات طبيعى وى بود و اين نقش بزرگى در شهرت او داشت و همچنين مقاومت و پايدارى و اقامهء دلايل مستدل علمى كه مخالفين را از محكوم كردنش عاجز مىكرد و نيز حمايت و پشتيبانى بعضى مقامات مكاتب فلسفى مثل ماركسيسم ، ماترياليسم ، فاشيسم ، كمونيسم و غيره كه فرضيات داروين را در جهت عقايد خودشان احساس مىكردند ، در عالمگير شدن و شهرت بيش از حد داروين تأثير داشتند . داروين در سال 1809 يعنى اوايل قرن نوزدهم در يك خانوادهء متموّل به دنيا آمد . پدرش پزشك حاذقى بود و بسيار مايل بود كه فرزندش طبيب بشود . در كودكى آثار هوش و نبوغى در او ديده نمىشد ، فقط به جمع‌آورى گياهان و جانوران بسيار علاقه داشت . بالأخره وارد دانشكدهء پزشكى شد ولى روزى بر اثر ديدن صحنهء عمل جراحى روى يك دختر - كه تا آن زمان داروى بيهوشى كشف نشده بود و بيماران روى تخت جراحى رنج فراوان مىبردند - به قدرى متأثر و ناراحت شد كه براى هميشه دانشكدهء پزشكى را ترك كرد . بعد به جهانگردى پرداخت و مدت پنج سال دور دنيا گردش كرد . خودش ابتدا طرفدار ثبات انواع بود ولى ضمن مطالعاتش اول متوجه شد كه تنوع بين جانوران و گياهان اهلى خيلى بيشتر از تنوع بين جانوران و گياهان وحشى است ، يعنى مثلا نژادهاى مختلف كبوتر\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nوحشى بسيار نادر است ، در حالى كه نژادهاى مختلف كبوتر اهلى بسيار فراوان است ( خودش صد و بيست نوع آن را جمع‌آورى كرده بود ) و حتى تفاوت بين خصوصيات نژاد اهلى گاهى به حدى مىرسد كه بيش از تفاوت بين اين نوع با نوع ديگر پرنده ( فرضا كبك و تيهو ) است . مدتى در اين موضوع مطالعه كرد . بعد متوجه شد كه پرورش‌دهندگان جانوران و گياهان وقتى صفت ممتاز و مفيدى را در جانورى يا گياهى مىبينند ، آن جانور يا گياه را جداگانه پرورش مىدهند و در نتيجه آن صفت مفيد تقويت مىشود و در نسلهاى بعدى اين تقويت و تشديد انتقال داده مىشود ، به طورى كه پس از مدتها ايجاد نوع جديد مىكند . داروين اين مسأله را « انتخاب مصنوعى » ناميده است ، يعنى بشر مصنوعا با دست خودش اين انتخاب را انجام مىدهد . از اين مطلب دو موضوع را كشف كرد : يكى اينكه شكل و هيأت و صفات جانوران و جانداران تغييرپذير هستند ، ثابت نيستند ، دوم اينكه اين تغييرپذيرى قابليت تشديد و تقويت دارد . بعد مدتى به فكر افتاد كه حتما عاملى هم در طبيعت وجود دارد كه بر روى جانوران و گياهان وحشى اثر دارد .\r\nپس از مدتى مطالعه ، كتاب رساله‌اى در باب جمعيت تأليف مالتوس دانشمند اقتصاددان انگليسى كه كشيش هم بود ، به دستش افتاد . مالتوس در كتاب خودش ثابت كرده بود كه جمعيت روى زمين با تصاعد هندسى افزايش پيدا مىكند ، يعنى از هر پدر و مادر به طور متوسط چهار فرزند باقى مىماند . بنابراين افراد روى زمين به نسبت 2 ، 4 ، 8 ، 16 يعنى تصاعد هندسى بالا مىرود ، در حالى كه غذا و مسكن با تمام كوشش و تلاشى كه صنعت و تكنيك بشر در راه تأمينش به كار مىبرد ، به نسبت تصاعد حسابى يعنى 2 ، 4 ، 6 و 8 بالا مىرود . بنابراين عواقب شومى در انتظار بشريت است ، يا بايد آفات ، جنگها ، بيماريهاى ميكروبى ، زلزله و ساير آفات ، بشر را تعديل كند و يا اينكه بايد مردم را به رياضت اخلاقى وادار كرد و مانع توليد مثل آنان شد .\r\nداروين پس از خواندن اين كتاب مدتى مطالعه كرد و عاملى را به نام عامل « انتخاب طبيعى » در طبيعت كشف كرد كه اساس فرضيهء خودش را بر آن گذاشت ، به اين معنا كه گفت تمام انواع جانوران و گياهان به وضع بىحسابى به توليد همنوعان خودشان مشغولند ، به طورى كه اگر زاده‌هاى يك نوع از جانور يا گياه ( فرضا سوسك يا خرگوش يا خزه ) تنها روى زمين باقى بمانند ، در مدت كوتاهى تمام سطح زمين را سوسك يا خرگوش يا خزه فراخواهد گرفت و اگر تمام مردم روى زمين به مرگ طبيعى بميرند ، بعد از گذشت هزار سال ، جا براى ايستادن قائم روى سطح زمين پيدا نمىشود . بعد با خود گفت : پس اين تعادل جمعيتى كه بين انواع مختلف و افراد يك\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nنوع به چشم مىخورد ، به قيمت قربانيهاى بىحسابى است كه در نتيجهء تنازع و جدال بين آنان براى غذا و مسكن ايجاد مىشود . اين تلاش و كوشش براى ادامهء حيات را كه بين افراد يك نوع و انواع مختلف هميشه در جريان بوده و هست « تنازع بقا » ناميد و گفت نتيجهء تنازع بقا ، انتخاب طبيعى است و نتيجهء انتخاب طبيعى ، بقاى اصلح است . مىگفت بين افراد يك نوع ، گاهى افرادى ديده مىشوند كه داراى صفت برجسته‌تر و مميزهء عاليترى هستند و بهتر مىتوانند با اين صفت در طبيعت با محيط سازش كنند و رقباى خودشان را از ميدان بيرون كنند . اين افراد باقى مىمانند و رقيبان خودشان را از بين مىبرند و اين صفت ممتاز در نسلهاى بعدى آنها عينا منتقل مىشود و تشديد مىگردد و دوباره همين جنگ و جدال در مىگيرد و پس از گذشت قرنها تباعد صفات ايجاد مىشود ، يعنى صفتى كه در آخرين نوع مشاهده مىشود ، با جدّ اوليه‌اش تفاوت بسيار زياد دارد ، به طورى كه عرفا نوع جديد خوانده مىشود . البته داروين مىگويد كه تمام افراد موجودات ضعيف ، در اين صحنهء نبرد از بين نمىروند و به كلى معدوم نمىشوند ، بلكه عده‌اى از آنها هم فرار كرده ، مهاجرت مىكنند و در غارها و پناهگاهها پناهنده مىشوند و پس از مدتى باز جدال بين آنها در مىگيرد و بالأخره انواع مختلف جهندگان ، پرندگان ، ماهيها ، دوزيستان ، كرمها و غيره باقى مىمانند و به وجود مىآيند . از روزى كه انتخاب طبيعى و تنازع بقا بر داروين كشف شد ، تا انتشار اولين كتاب پرجنجال و پرسروصداى او به نام « اصل انواع » بيست سال طول كشيد و در تمام اين مدت داروين مشغول جمع‌آورى مدارك و دلايل خودش بود .\r\nاما ببينيم والاس كه بود ؟ يكى از دانشمندان انگليسى كه در سال 1832 به دنيا آمد ، يك دانشمند طبيعى بود به نام والاس . روزى داروين نامه‌اى از او دريافت كرد كه در آن نوشته بود من در طى تجربيات و مطالعات و تحقيقات خود پى بردم كه تنازع بقا و انتخاب طبيعى و بقاى اصلح و تكامل جانداران و تبدّل انواع عينا آن طور كه داروين كشف كرده بود ، بر جانداران حاكم است . او نظرياتش را براى داروين كه تقريبا استادش بود فرستاده بود تا اظهار نظر كند . داروين با خواندن اين نامه خيلى مشوش و ناراحت و نگران شد ، اولا به صحت فرضيات و عقايد خودش اطمينان بيشترى پيدا كرد ، ولى با اينكه نظريات خودش را قبلا به طور مشروح و مفصل به انجمن لينهء انگلستان - كه يك انجمن علمى جهانى بود - فرستاده بود ، فكر مىكرد مبادا والاس تصور كند كه اين افكار را از او دزديده و به سرقت برده و به او خيانت كرده است . به اين جهت بود كه مرتب دوستان و همكاران خودش را در اين مورد گواه و شاهد مىگرفت و آنها وى را تشويق كردند كه به كار خودش ادامه بدهد و\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nبالأخره در روز بيست و چهارم اكتبر 1859 كتاب اصل انواع را منتشر كرد و مىبينيد كه اين نظريات به نام داروين در دنيا منتشر شده است . از اين كتاب استقبال فراوانى شد ، به طورى كه در روز انتشار هزار و دويست و پنجاه جلد آن فروش رفت و ظرف يك ماه به تمام زبانهاى زندهء آن روز ترجمه شد . با اينكه در اين كتاب ، داروين صحبتى از نسل انسان و خلقت انسان به ميان نياورده بود ، مع هذا مقامات كليسا پيوستگى و خويشى انسان را با حيوانات و ميمون از كلمات او دريافته بودند و از اين جهت عليه او قيام كردند . جلسات و بحثهاى مفصلى برپا مىشد ، از جمله در يكى از جلساتى كه بين هكسلى يكى از طرفداران جدى داروين و ويلبر فورس يكى از كشيشها در گرفت ، كشيش گفت اگر فرضيهء داروين درست باشد ، لا بد انسان از نسل ميمون است و چون خداوند انسان را خلق كرده ، بنابراين فرضيهء داروين غلط است . بعد در مقابل جمعيت - كه جلسه در انجمن بريتانيايى بود و عده‌اى بودند - رو كرد به هكسلى و گفت : حالا شما بفرماييد ببينم پدر بزرگ يا مادر بزرگ شما كداميك ميمون بودند ؟ هكسلى در جواب گفت : انسان از اينكه پدر بزرگش ميمونى باشد نبايد خجالت بكشد ، بلكه اگر جدّى وجود دارد كه من بايد از بردن نام او احساس خجالت و شرمندگى كنم ، آن مرد متلوّنى است كه از موفقيت در زمينهء فعاليتهاى خويش مأيوس و ناراضى است و در مسائل علمى كه هيچ گونه تخصص و معرفتى بدان ندارد مداخله مىكند . بازمىگويند كشيشى در يك كلاس درس راجع به خلقت آدم و حوّا و انسان شواهدى از كتاب مقدس اظهار مىكرد ، يكى از شاگردان بلند شد و گفت : قربان ! پدر من مىگويد ما از نسل ميمون هستيم نه از نسل آدم و حوّا . كشيش نگاهى خونسردانه به او كرد و گفت : عزيزم ! ما بحث كلى راجع به خلقت انسان و آدم مىكنيم ، راجع به خانوادهء شما بحث نمىكنيم ، شايد پدرت درست گفته باشد ! داروين اصولا « شرايط محيط » لامارك را تأييد مىكرد و مىگفت شرايط محيط بر روى جانوران تأثير دارد و در آنها تغيير شكل ايجاد مىكند و تمام اين تغييرات اكتسابى تدريجى متصل ، به اعقاب و نسلها انتقال داده مىشود به طورى كه صفاتى كه به ارث برده نشود نادر و استثنائى است ، و در آخر كلام جملهء مخصوص داروين است كه مىگويد :\r\n« به نظر من تمام جانوران از چهار يا پنج جانور اوليه اشتقاق يافته‌اند و كليهء گياهان نيز از همين تعداد يا كمتر نتيجه شده‌اند . شباهت موجود بين سلسلهء گياهان و جانوران مرا به اين نتيجه مىرساند كه حتى قدمى فراتر نهم ، يعنى تصور كنم تمام جانوران و گياهان از يك اصل اوليه منشأ گرفته‌اند . »\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nالبته داروين براى اثبات عقايد خودش دلايل زيادى بيان مىكرد ، بخصوص دلايلى از تشريح مقايسه‌اى و ديرين‌شناسى و زمين‌شناسى و فسيل‌شناسى كه فسيلهاى جانوران مختلف را در دورانهاى مختلف زمين‌شناسى جمع‌آورى مىكند و پهلوى هم قرار مىدهد و از آنها نتيجه مىگيرد و همچنين از تحولات و دگرگونيهايى كه در جنين انسان و حيوانات كاملتر ملاحظه مىكند و قياس با تمام جانوران ديگر ، اين نتيجه را استنباط مىكند .\r\nنظريات داروين در زمان خودش علاوه بر علماى مذهبى ، از طرف علماى طبيعى هم مورد انتقادات و ايرادات فراوانى واقع شد . با اينكه استدلالات داروين براى اولين بار به وسيلهء يك عالم طبيعى به اين اندازه مستدل و منطقى به جهان دانش عرضه شده بود و خود او هم متوجه ايرادها بود ، ولى چون اطمينان و ايمان كاملى به صحت فرضيات خود داشت ، به اين انتقادها جواب مىدهد و هر جا هم كه پاسخهاى او رسا نيست و ضعيف و ناقص است ، آن را به عدم تكميل و نقص مدارك زمين‌شناسى نسبت مىدهد . داروين مىگويد : در دورانهاى مختلف زمين‌شناسى جانداران مختلفى بوده‌اند . اولين و قديمترين دوره دو هزار ميليون سال طول كشيده و فاقد آثار جانداران است . دورهء بعدى هزار ميليون سال طول كشيده و فقط واجد آثار جانوران تك سلولى و حيوانات پست دريايى است و دورهء بعد كه سيصد و شصت ميليون سال طول كشيده واجد آثار خزندگان و دوزيستان و بىمهره‌هاست و دورهء بعد كه هفتصد و پنجاه ميليون سال طول كشيده داراى آثار نخستين پستانداران ، ماهيها و پرندگان است و دورهء فعلى كه هفتاد و پنج ميليون سال طول كشيده و دورهء ما هم جزء اين دوره هست ، بالأخره موجودات كاملتر و انسان‌نماها و يك ميليون سال اخير آثار آدمها را مىبينيم . بنابر نظريهء داروين ، اينها به هم پيوسته و مربوط است ، يعنى از هم اشتقاق پيدا كرده است . به او ايراد مىكنند كه اولا اگر اين سلسله و رشتهء تكامل درست است ، چرا تمام مراحل جانوران ، از پست‌ترين حيوانات تك سلولى تا كاملترين آن كه انسان است وجود دارد و اينها تكامل پيدا نكرده‌اند و ثانيا چرا حد واسط بين انواع و همچنين بين انسان و ميمون ديده نشده و فسيلهايش به دست نيامده است ؟ در جواب اولى مىگويد كه لزومى ندارد تمام جانوران تكامل پيدا كرده باشند ، بلكه ممكن است جانورى احتياج به تكامل پيدا نكرده و در شرايط محيطى خودش به لحاظ مسكن و غذا طورى بوده كه احتياج به اينكه تغيير شكل بدهد نبوده ، و آنهايى كه با تنازع بقا درگير بوده و اين سيرى را كه من بيان مىكنم طى كرده‌اند ، تكامل پيدا كرده‌اند ، به اين جهت ما همه را الآن مىبينيم . دوم اينكه دوره‌اى كه انواع مشترك ( يعنى حد واسط بين نوعها ) زندگى\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nمىكرده‌اند ، در مقابل دوره‌اى كه خود نوع زندگى مىكرده بسيار ناچيز است و ما فسيلها و سنگواره‌هايى كه داريم معمولا مربوط به ميليونها قرن است ، بنابراين در مدت كوتاه زندگى اينها سنگواره‌ها به دست نيامده‌اند و اين شامل ميمون هم مىشود ، و از طرفى چون فسيلها از فرورفتن موجودات زنده در لجنها و آبها و ماسه‌ها تشكيل مىشوند ، اجداد ما ( ميمونها ) باهوش‌تر از اين بودند كه به اين شكل بميرند ، از اين جهت از خودشان فسيل كم باقى گذاشته‌اند .\r\nبالأخره داروين در سال 1871 كتاب اصل انسان و بعد كتاب بيان عواطف در انسان و جانوران را منتشر كرد . در اين كتاب داروين سعى مىكند تمام اختلافات فاحشى را كه بين انسان و جانوران تصور مىشود ، نفى كند و ثابت نمايد كه تمام اختصاصات جسمانى و نفسانى موجود بين انسان و جانوران جز حالت تكامل يافته‌اى از موجودات و حيوانات ناقص ، چيز ديگرى نيست ، حتى مغز و هوش انسان كه عاليترين پديدهء طبيعت است ، حالت كاملى از مغز تكامل‌يافتهء ميمون است و در مقام مقايسه هميشه انسان پست وحشى با كاملترين و عاليترين ميمونها مقايسه مىشود .\r\nبروز امراض مشترك ، تغييراتى كه در جنين و در رحم مادر ايجاد مىشود ، بقاياى خصايص اجدادى از قبيل ماهيچه‌هاى جنبانندهء گوش كه در انسان تحليل رفته و استثنائا در بعضى نموّ اتفاقى دارد ، وجود موى در بدن انسان مخصوصا در زير بغل و سينه ، وجود بقاياى پلك سوم در گوشهء چشم انسان را آثارى از وجه اشتراك انسان و حيوان مىداند و اختلافاتى نظير قائم ايستادن ، كيفيت صورت ، كيفيت حركت دست و حتى صفات نفسانى از قبيل تصور ، توهم ، تخيل ، تجريد و تعميم را در مورد ميمونها آزمايش و آنها را به طور ناقص در ميمونها كشف كرده ، به طورى كه حتى مىگويد صفات معنوى مانند نوع دوستى ، محبت ، فداكارى ، ايثار ، احساسات و عواطف در جانوران كامل ( يعنى بعضى انواع ميمونها ) وجود دارد و بنابراين هيچ دليلى نداريم بر اينكه انسان از اين نظام كامل طبيعت و از اين قاعدهء غير قابل استثناء مستثنى شده باشد ، بنابراين ما با ميمونهاى فعلى داراى اجداد مشتركى هستيم ، اينها را اجداد ما نمىداند ، خواهران و برادران ما مىداند و مىگويد داراى اجداد مشتركى هستيم .\r\nبا اينكه كتاب اصل انسان داروين اعلان جنگ صريح و مستقيمى به مقامات كليسا بود و مقامات كليسا را به شدت خشمگين و مضطرب كرد به طورى كه او را كافر و ملحد و مهدور الدم شناختند ، مع هذا داروين تا پايان عمر انكار صانع نكرد و حتى « انتخاب طبيعى » را ناشى از نيروى ما فوق الطبيعى موجود در جهان تفسير و تعبير مىكرد و معتقد بود كه معماى آفرينش براى بشر براى هميشه لا ينحل است .\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nاما دانش عصر حاضر چه مىگويد ؟ يك سال پس از مرگ داروين ، دانشمند جنين‌شناس مشهور بلژيكى به نام وانبندن كيفيت توليد مثل را در جانوران كشف كرد . اين اكتشاف دورهء نوى در زيست‌شناسى آغاز كرد . اين دانشمند ثابت كرد كه اساس امر توليد مثل بر اتحاد دو نطفه از پدر و مادر به نام اسپرماتوزوئيد و اوول صورت مىگيرد . اين دو نطفه كه دو موجود تك سلولى بيشتر نيستند ، با يكديگر تركيب شده و پس از تقسيم و تكثير بالأخره به صورت انسان كامل يا موجود ديگرى در مىآيد . بنابراين طفل دنبالهء وجود پدر و مادر است و اگر قرار باشد صفتى به ارث به اعقاب انتقال پيدا كند ، بايد حتما از طريق اين دو سلول صورت بگيرد . لامارك و داروين عقيده داشتند كه تمام تغييراتى كه در موجودات ، چه بر اثر تغييرات محيط و چه بر اثر تعليم و تربيت و هر عامل ديگرى ايجاد مىشود ، به ارث عينا انتقال داده مىشود اما تجربيات و علوم امروز اين مسأله را رد كرد و ثابت كرد كه صفات اكتسابى به ارث برده نمىشود .\r\nصفات اكتسابى به يكى از اين صورتها هستند : قطع عضو ، مصونيت ، بيمارى ، محيط ، استعمال و عدم استعمال ، تعليم و تربيت . براى هر كدام از اينها آزمايشهاى مكررى كرده‌اند كه ما براى هركدامشان فقط يك آزمايش را توضيح مىدهيم .\r\nدربارهء قطع عضو آمدند دم 22 نسل متوالى يعنى 1952 موش را قطع كردند ، ديدند آخرين موش با دمى كاملا طبيعى و سالم به دنيا آمد . 22 نسل در مقام قياس با انسان معادل پانصد سال ( پنج قرن ) است . بعد متوجه شدند كه مسلمانها و خصوصا كليميان قرنهاست كه اولاد ذكور خودشان را ختنه مىكنند و پس از طى قرنها اين صفت هنوز ارثى نشده و افراد ، ختنه نشده به دنيا مىآيند . از اين مطلب روشن‌تر ، ملاحظه كردند كه بشر از به دو پيدايش به ازالهء پردهء بكارت دختران مشغول است ، مع هذا هنوز دخترها وقتى به دنيا مىآيند با پردهء بكارت به دنيا مىآيند . بنابراين قطع عضو كه يك حالت كاملى از عدم استعمال است ، به ارث انتقال داده نمىشود .\r\nدوم بيمارى ، آمدند به يك عده خرگوش باردار ، بيست روز پس از باردارى محلول قوى نفتالين را با روغن نيم‌گرم خوراندند . اين مايع بر روى عدسى چشم خرگوش اثر مىكند و آن را كدر مىنمايد . ديدند كه نسل اول حاصل از اين خرگوشها همه با عدسى كدر به دنيا آمدند ولى نسلهاى بعدى همه با عدسى سالم به دنيا آمدند .\r\nبنابراين بيمارى به ارث برده نمىشود و مصونيتهاى ناشى از بيمارى هم به ارث برده نمىشود .\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nتين دانشمند علم طبيعى آمد 69 نسل متوالى دروزوفيل يا مگس سركه ( 1 ) را براى مدتى در تاريكى پرورش داد . بعد آخرين مگس حاصل از آخرين نسل آنها را به روشنايى آورد ، ديد كوچكترين تغييرى در ساختمان جسمانى چشم آنها داده نشده .\r\n69 نسل متوالى در مقام قياس با انسان معادل هزار و پانصد سال ( پانزده قرن ) است ، يعنى اگر اجداد ما از پانزده قرن پيش ( يك قرن قبل از اسلام ) در تاريكى مطلق به سر مىبردند ، امروز چشمشان به همين وضع و ساختمان و ديدى كه الآن هست باقى مىماند . بنابراين استعمال و عدم استعمال باعث انتقال اين صفت به ارث نمىشود .\r\nعامل ديگر محيط بود . محيط بر روى جانوران تأثير و در شكل آنها تغييرات ايجاد مىكند ، به طورى كه سومر در سال 1915 آمد اين آزمايش را كرد : يك عده موش سفيد را در اتاقى گرم با حرارت 22 درجه و عده‌اى ديگر موش را در اتاقى با صفر درجه حرارت به مدت شش ماه پرورش داد . بعد مشاهده كرد كه دم و پا و گوش موشهايى كه در اتاق گرم پرورش پيدا كرده‌اند ، بلندتر از دم و پا و گوش موشهايى است كه در اتاق سرد پرورش پيدا كرده‌اند و اين دراز شدن گوش 22 تا 38 در صد طول اوليهء آنهاست . اما وقتى كه اين دو نسل را در شرايط مساوى و در درجهء حرارت طبيعى دوباره پرورش داد ، ديد تأثيرى در نسل آنها نكرده و عينا مشابه هم شدند .\r\nمسألهء ديگر تعليم و تربيت است . اينكه تعليم و تربيت به ارث برده مىشود يا نه ، مورد شك است . دانشمند مشهور روسى پاولوف آمد اين آزمايش را كرد : يك عده موش را عادت داد كه بر اثر نواختن زنگ الكتريكى به محل غذاى خودشان بدوند . اين آزمايش را سيصد بار تكرار كرد تا موشها عادت كردند به محض نواختن زنگ به محل غذاى خودشان بدوند . نسل اول اين موشها با صد بار تمرين و تكرار ياد گرفتند به محض نواختن زنگ به سمت غذاى خودشان بدوند و نسل بعدى با سى بار و نسل بعدى با بيست بار و نسل بعدى با پنج بار . بعد نتيجه گرفت كه اگر اين كار را ادامه بدهيم ، در نسلهاى بعدى بدون تمرين و تكرار و عادت دادن آنها ، به محض نواختن زنگ الكتريكى به سمت محل غذايشان خواهند رفت . ماك دوبين در سال 1942 يك آزمايش ديگرى كرد : تعدادى موش را گرفت و آنها را عادت داد كه محل غذاى خودشان را بر اثر طى كردن يك عده راههاى پرپيچ‌وخم به نام « لابيرنت » پيدا كنند . بعد از مدتى آزمايش ديد موشها پس از مدتى عادت مىكنند كوتاهترين راه را براى پيدا كردن محل غذا انتخاب كنند . بعد اين آزمايش را روى\r\n\r\n\r\n\r\n\r\n","description":"","footnote":"\r\n( 1 ) . اين جانور را براى اين انتخاب مىكنند كه بعد از موش ، بيش از تمام جانوران توليد مثل مىكند .\r\n","page_name":" 271 ","page_number":271},
  {"content":"\r\n\r\nنسلهاى آنها كرد ، ديد نسلهايشان همين طورند ، يعنى همان اندازه نيرو و تمرين و وقت لازم است صرف كنند كه پدرهايشان لازم داشتند . بنابراين در انتقال صفات اكتسابى ناشى از تعليم و تربيت به ارث نيز هنوز نظريهء قطعى بيان نشده است .\r\nبنابراين آنچه مسلّم است صفات اكتسابى ناشى از قطع عضو ، استعمال و عدم استعمال ، محيط و بيماريها هيچ‌كدام به ارث برده نمىشوند و به اين ترتيب اولين پايهء فرضيهء لامارك و داروين فرو مىريزد ، چون اساس نظريهء آنها بر روى انتقال صفات اكتسابى بود .\r\nعلم بيولوژى ثابت كرده كه صفات ارثى به وسيلهء رشته‌هايى به نام كروموزوم كه در هستهء سلولهاى نطفهء اسپرماتوزوئيد و اوول هست ، به اولاد منتقل مىشود و اين كروموزومها داراى اجزاى كوچكترى به نام ژن يا واحد ارثى هستند كه با اينكه مىگويند هنوز كيفيت و كنه و ماهيت آنها كشف نشده ، ولى آنچه مسلم است موجودات زنده‌اى هستند ، چون تغذيه و نموّ مىكنند و تمام صفات ارثى انسان و جانوران از قد ، هيكل ، رنگ و حتى صفات روانى و روحى تماما به وسيلهء اين ژنها به نسلهاى بعدى انتقال داده مىشود . پس ژنها حامل تمام صفات و اختصاصات ارثى هستند و ثابتند ، به طورى كه اگر بعضى از صفات ارثى در نسلى ظاهر نشد ، دلالت بر اينكه آن صفت و ژن ارثى از بين رفته نمىكند ، بلكه آن صفت و ژن محفوظ نگه داشته شده و موقتا مخفى شده و در نسلهاى بعدى ظاهر خواهد شد .\r\nدر مورد اين اصل آزمايشهاى زيادى كرده‌اند ، از جمله مندل آمد يك عده موش سفيد و خاكسترى را گرفت و آنها را وادار كرد كه با يكديگر جفتگيرى كنند . اولاد اول ناشى از جفتگيرى موشهاى سفيد و خاكسترى تماما خاكسترى شدند . در اينجا بنا به تعريف مىگويند صفت خاكسترى در مقابل صفت سفيد ، صفت غالب و صفت سفيد ، صفت مغلوب است . بعد اين موشهاى نسل اول را وادار كرد مجددا با همديگر جفتگيرى كنند . اولاد حاصل از آنها به ازاى هر چهار موش ، يك موش خاكسترى خالص ، يك موش سفيد خالص و دو موش خاكسترى دورگه شدند .\r\nموشهاى سفيد خالص وقتى با همديگر جفتگيرى كنند ، الى الابد جز موش سفيد نمىدهند و موشهاى خاكسترى خالص هم اولاد حاصل از آنها تماما خاكسترى مىشود ، اما اولاد حاصل از جفتگيرى موشهاى دورگهء خاكسترى اين طور نيست ، آنها طبق قاعده و اصل اول ، از هر چهار اولاد يكى سفيد خالص ، يكى خاكسترى خالص و دو تا دورگه خواهند شد . از اين آزمايش و آزمايشهاى ديگر نتيجه مىگيرند كه صفات ارثى طبق قاعده و فرمول پيچيده‌اى كه در صفات ارثى ساده و در جانوران ساده قابل كشف است و در صفات تركيبى و جانوران كاملتر و پرعضوتر\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nمبهم است به ارث برده مىشود و انتخاب طبيعى نقشى در اين كار ندارد . بنابراين ملاحظه مىكنيم كه دومين پايهء فرضيهء داروين از لحاظ علمى رد مىشود .\r\nهنگامى كه دانشمندان طرفدار داروين و لامارك يا نيولاماركيستها و نيوداروينيستها مشغول بحث و جدل بودند ، دانشمند گياه‌شناس مشهور بلژيكى به نام هوگودوفريس مطلب تازه‌اى به جهان دانش و بيولوژى عرضه كرد و آن ، مسألهء جهش يا « موتاسيون » بود . اين دانشمند ضمن تجربيات خودش ديد كه بعضى از دانه‌هاى گياهان در عين شباهت تام و تمام به انواع خودشان ، بعد از پرورش تغيير نوع و تغيير صفات مىدهند . اين تغيير ناگهانى كه در خواص ارثى موجودات ايجاد مىشود و آن را بعدا « موتاسيون » يا « جهش » ناميدند ، داراى چهار خاصيت است :\r\nاول اينكه ناگهان ظاهر مىشود و در موقع ظهور حد اكثر خاصيت خودش را بروز مىدهد ، يعنى موتاسيون يا جهش منفصل است ، متصل و تدريجى نيست . دوم اينكه جهش يا موتاسيون ارتباطى به محيط خودش ندارد و علت معلوم و آشكارى هم ندارد ، يعنى در دو فرد از يك جانور يا گياه در شرايط و محيط مساوى ، براى يكى دست مىدهد و براى يكى دست نمىدهد . سوم اينكه اين جهش براى گياهان و جانوران با شدت و ضعفهاى مختلف دست مىدهد ، گاهى ممكن است با تحليل رفتن چشم يا يك چشم شدن يا كور شدن يك جانور و يا تغيير رنگ يك جانور و يا ريختن موى يك جانور بروز كند . اما چهارمين خاصيت كه مهمتر از همه است اين است كه جهش روى ژن اثر مىكند و عينا به اعقاب منتقل مىشود و ارثى است .\r\nبنابراين نتيجه گرفتند كه نه تنها در گياهان ، بلكه در تمام انواع جانوران و در تمام زمانها و دورانهاى زمين‌شناسى هميشه جهش و موتاسيون وجود داشته ، فقط تفاوت آن اين است كه صفاتى كه بر اثر جهش در گياهان يا جانوران ايجاد مىشود ، اغلب از نوع مغلوب است و اگر نوع آن جداگانه پرورش داده نشود ، تدريجا مستهلك مىشود و اگر جداگانه پرورش داده شود ، ايجاد نوع جديد مىكند ، به طورى كه مثلا گوسفند مرينوس خودش يك جهشى بود كه براى دو برّه در استراليا در سال 1828 اتفاق افتاد و شبان آنها اين دو گوسفند را جداگانه پرورش داد و در نتيجه الآن گوسفند مرينوس را در تمام سطح كرهء زمين مىبينيد و از آن پشم بسيار گران قيمت و لطيفى به دست مىآيد .\r\nفقط يك سؤال باقى مىماند و آن اينكه اين ژنها كه اين نقش عمده را دارند و اين قدر ثبات دارند و با اين سرسختى و فقط با فرمول معينى نقل مكان مىكنند ، آيا اينها به دست بشر قابل تصرف و مداخله هستند يا نه ؟ جواب مثبت است ، مىگويند مىتوانيم ولى رابطهء بين عامل اثر دهنده و حادثه يا معلول يا پديده‌اى كه به وجود\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nمىآيد ، هنوز كشف نشده . مثلا آمده‌اند با عبور دادن اشعهء تصفيه نشدهء ايكس بر روى جنين موش ديده‌اند در آن ، صفات خارق العاده‌اى مثل تحليل رفتن چشم يا يك چشم شدن يا كور شدن به وجود آمده ، ولى رابطهء اين دو را كشف نكرده‌اند .\r\nپس حالا كه فهميديم تكامل موجودات جاندار با نظريهء داروين و لامارك ( يعنى با انتخاب طبيعى و انتقال صفات ارثى ) ميسر نشد ، ملاحظه مىكنيم كه فقط « جهش » وقوع تبدّل انواع يا تكامل جانوران را امكان‌پذير مىكند و فقط امكان دارد به وسيلهء جهش اين عمل صورت گرفته باشد . اما در اينجا بد نيست يك مقايسه‌اى بكنيم : لامارك عقيده داشت موش كور براى اين كور است كه اول چشم داشته ، مدتى در غار به سر برده و احتياج نداشته چشمش را به كار ببرد ، بعد تدريجا كور شده است . داروين مىگفت نه ، موش كورى كه الآن ما مىبينيم كور است ، از گروه كورها بوده منتها موشهاى كورى كه در بيرون و در روشنايى بوده‌اند ، به علت نقص اين عضو و عدم توانايى در مقابل تنازع بقا و رقابت با رقيبان از بين رفته‌اند ، آن كورهايشان كه آنجا بوده‌اند و با كورهاى ديگر زندگى مىكرده‌اند ، احتياج نداشته‌اند چشمشان را به كار ببرند ، لذا باقى مانده‌اند و انتخاب طبيعى موجب اين شده كه ما مىبينيم موش كور در غار و تاريكى به سر مىبرد . موتاسيون مىگويد نه ، كور شدن يك موتاسيون و يك جهش است كه براى يك عده از موشها يا جانوران ديگر دست داده است ، آن موشهايى كه در تاريكى به سر برده‌اند ، اين صفت به حالشان مضر نبوده ، باقى مانده‌اند و آن صفت براى موشهايى كه در روشنايى زندگى مىكرده‌اند و اين موتاسيون برايشان ايجاد شده ، مفيد نبوده و آنها را از بين برده است . موتاسيون تقريبا به انتخابى مانند انتخاب طبيعى ولى به نام انتخاب حذفى عقيده دارد . يا مثلا لامارك مىگفت پردهء بين انگشتان پاى پرندگان شناور بر اثر استعمال و شناورى تدريجا ايجاد و تقويت شده است . داروين مىگفت نه ، بين جانورانى كه اين پرده را داشته‌اند ، آنهايى كه در آب شناورى مىكرده‌اند ، از اين خصيصه استفادهء بيشترى كرده و باقى مانده‌اند ، بقيه از بين رفته‌اند . موتاسيون هم تقريبا شبيه به اين مىگويد ، كه بدون علت معلوم و بدون هدف خاصى يك‌دفعه براى عده‌اى پرنده پرده ايجاد شد ، آنهايى كه در خشكى راه مىرفتند ، با آن پرده نمىتوانستند راه بروند و پرده براى راه رفتن آنها مضر بود ، در نتيجه از بين رفتند و آنهايى كه در آب زندگى مىكردند ، اين پرده مفيد به حالشان شد و باقى ماندند .\r\nاما يك هماهنگى عجيب و شگفت‌انگيزى بين موجودات و محيط خودشان ، و بين موجودات و اعضاى خودشان از پست‌ترين موجودات تا كاملترينشان وجود دارد كه مورد اقرار و اعتراف تمام علماى طبيعى دنياست و اين مسأله را لامارك اتفاقا از\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nهمه بهتر حل كرده بود ، اگر دانش امروز به او اجازه مىداد كه صفات ارثى و صفات اكتسابى به ارث برده بشود ، و داروين هم تا حدى با « انتخاب طبيعى » توضيح داده بود ، اگر بطلان آن ثابت نمىشد ، و « موتاسيونيسم » هم ملاحظه مىكنيد كه با چه منطق ضعيف و ناقص و نارسايى شبيه به پرت‌وپلا مىخواهد اين مسأله را حل كند ، به طورى كه رووير طبيب مشهور فرانسوى كه متخصص در تشريح تطبيقى است ، در اين مورد در كتابى به نام « حيات و غائيت » مىگويد : « تصور اينكه اين جهشها بدون اينكه در جهت معينى صورت گرفته باشد نتيجه‌اش هماهنگى غير قابل انكار عالم موجودات زنده باشد ، مطلبى دور از حقيقت است » . اين سخن رووير در نقد موتاسيون است كه مىگويد اين جهشها بدون هدف و علت خاص و بدون ارتباط با محيط در جانوران ايجاد مىشود .\r\nاين مطالبى كه به عرض آقايان رسانديم ، مطالبى صرفا علمى بود كه هيچ‌كدام از علماى طبيعى دنيا در مورد آن اختلاف ندارند و به عقايد فردى و مسلكها و مرامها و عقايد شخصى يا مذهبى مطلقا ارتباطى ندارد . مبحث منشأ حيات يا هدفدارى حيات و خلقت انسان و نظريهء مذهب نسبت به خلقت انسان ، مبحثى است كه جداگانه بايد در مورد آن در جلسات ديگر صحبت بشود . دكتر محمود بهزاد استاد علم تكامل است و در اين قسمت مطالعات و تأليفات بسيار زيادى دارد و به اين جهت نوشته‌هايش هم بسيار واضح و مفهوم و عالى است ، كنفرانسهاى متعددى هم داده است . من از لابه‌لاى كلامش احساس مىكنم آدم غير موحد و غير مذهبى ، حتى ضد مذهب باشد ، البته صريحا چيزى نمىنويسد ولى از لابه‌لاى كلامش پيداست و حتى خودش هم خيلى مايل است كه انسان از نسل ميمون اشتقاق پيدا كرده باشد ، براى اينكه در جاهايى كه نظر خودش را تا حدى ابراز مىكند ، اين را مىگويد . او در آخر كتاب داروينيسم خودش خلاصهء نظريات دانشمندان را در چند جمله خلاصه مىكند و مىگويد : « تغييرپذيرى جانداران ، چه مصنوعا ، چه به طور طبيعى مورد اتفاق است . رده‌هاى جانوران چون در زمانهاى بسيار قديم صورت گرفته ، متأسفانه آزمايش مستقيمى روى آنها نمىتوانيم بكنيم و به عمل نيامده ولى ديرين‌شناسى ، تشريح مقايسه‌اى و جنين‌شناسى ، پيدايش آنها را از طريق تبدل تا حدى تأييد مىكند . ولى راجع به شاخه‌ها بايد اقرار كرد كه هيچ‌يك از نظريات علماى طبيعى ، كافى براى بيان آن نيست و اين هماهنگى غير قابل انكارى كه بين موجودات وجود دارد نمىتواند تصادفى باشد زيرا جهش هميشه با حذف عضو همراه است ، با توليد عضو هم همراه نيست . بنابراين وقتى ما براى توضيح عضو نمىتوانيم نظرى بگوييم ، دربارهء شاخهء جانوران و تبديل آنها به يكديگر به كلى كميتمان لنگ است » .\r\n\r\n","description":"","footnote":"","page_name":" 275 ","page_number":275},
  {"content":"\r\n\r\n\r\n2 توحيد و مسألهء شرور\r\n\r\nتوحيد و مسألهء شرور ( 1 )\r\nدر دنبالهء مباحث گذشتهء ما دربارهء توحيد ، عرض كرديم مسائلى هست كه آن مسائل را از نظر مخالفين اصل توحيد بايد طرح كرد . يكى مسألهء تكامل بود كه عرض كرديم بعضيها مىگفتند اين دليلى كه الهيون از راه نظم عالم مىآورند ، آن وقت دليل تامّ و تمامى است كه اشياء و مخصوصا انواع ، مخلوق السّاعه و دفعىّ الوجود باشند ، ولى بنابر نظريهء تكامل مىتوان نظام مخلوقات مخصوصا جانداران را - كه بيشتر مورد استناد الهيون است - با همان نواميس ساده و لا شعور طبيعت توجيه كرد بدون اينكه احتياجى باشد كه فرض نيروى مدبّرى در كار عالم بشود . از اين بحث گذشتيم .\r\n\r\nبديها و بىنظمىها در عالم\r\nبحث دوم كه بحثى قديمىتر و مهمتر از اين مبحث است و عمومىتر هم هست ( يعنى براى اشخاص بيشتر مطرح مىشود ) مسألهء بديها و بىنظمىها در كار عالم است . مىگويند در مقابل دليلهايى كه شما از نظر نظم عالم مىآوريد و آنها را دليل بر وجود خالق عالم مدبّر حكيم صانع مىدانيد ، يك عده دليلهاى ديگر هم در عالم در\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nجهت خلاف وجود دارد ، شما دليلهاى يك طرف را ذكر مىكنيد ولى اين دليلها را هيچ ذكر نمىكنيد ، و لا اقل اين است كه وقتى انسان آن دليلها و اين دليلها را نگاه مىكند ، ناچار مىشود كه متوقف بشود و اين مسأله برايش به صورت يك مجهول و يك امر لاينحلّى باقى بماند ، بنابراين شكاك بشود و بگويد اصلا اين مسأله يك مسألهء غير قابل حلى است . مىگويند غير از آن جنبه‌اى كه ما در عالم نظاماتى مىبينيم ، يك بىنظمىها و شرور و بديهايى هم در عالم مىبينيم كه اينها هم با اين كه خدايى در عالم كارفرما باشد ( آن طورى كه الهيون مىگويند ) سازگار نيست . بهترين دليلش اين است كه هر كسى در اين دنيا ، حتى خود الهيون و پيروان اديان هميشه از وجود بديها در عالم شكايت دارند و هميشه طالب تغيير وضع موجود هستند ، حال يا با عمل يا با دعا ، هميشه از كار عالم شكايت دارند ، منتها اگر ابا داشته باشند و شرم كنند از اينكه مستقيما خدا را به عنوان مسئول معرفى كنند ، پاى روزگار را به ميان مىكشند و مىگويند روزگار چنين است و چنان است يا دنيا چنين و چنان است ، چرخ را كج رفتار و فلك را كج مدار [ مىدانند 
  ] و اين چيزهايى كه گفته‌اند . كمتر يك افراد شجاعى مثل خيام پيدا مىشوند كه اول از چرخ و فلك شكايت مىكنند ، بعد مىگويند نه بابا ، اصلا چرخ و فلك هم گناهى ندارد ، اگر گناهى هست ، از بالاتر از چرخ و فلك است . مىگويد :\r\nاى چرخ فلك خرابى از كينهء توست * بيدادگرى شيوهء ديرينهء توست اى خاك اگر سينهء تو بشكافند * بس گوهر قيمتى كه در سينهء توست از اين جور اشعار كه خطابش به چرخ و فلك است زياد است ، ولى يك جاى ديگر مىگويد :\r\nاجرام كه ساكنان اين ايوانند * اسباب تردّد خردمندانند هان تا سر رشتهء خرد گم نكنى * كآنان كه مدبّرند سرگردانند [ مىگويد 
  ] اصلا خود اينها هم سرگردان هستند و در كار خودشان حيرانند .\r\nبديهاى عالم همين مصائبى است كه ما در دنيا مىبينيم . اينهمه مصائب در دنيا وجود دارد ، مرگ وجود دارد ، اصلا خود مرگ چرا بايد باشد ؟ اگر حيات هست چرا مرگ در كنارش وجود دارد ، اگر هستى هست چرا نيستى در كنارش وجود دارد ، اگر\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nجوانى هست چرا پيرى در كنارش وجود دارد ؟ فقرها چرا وجود دارند ، ظلمها و بيدادگريها چرا وجود دارند ، جهلها و نادانيها چرا وجود دارند ؟\r\nانواع بديها و بىنظمىها و بىحسابىهايى كه در كار عالم مىبينيم ، چه آنچه كه در زندگى انسانها وجود دارد و چه آنچه كه در زندگى غير انسانها ( در حيوانها و در چيزهايى كه انسانها مسئول آن نيستند ) مىبينيم ، مثلا اين زلزله‌ها چرا وجود دارند ؟\r\nاگر اين عالم روى نظم و حسابى بايد اداره بشود ، براى چيست كه ناگهان زلزله‌اى پيدا مىشود و ولايتى را خراب مىكند و اينهمه افراد بىتقصير بىگناه را زير آوار مىبرد ؟ چرا يك‌دفعه وبايى پيدا مىشود و ديگر صغير و كبير و پير و جوان و بىتقصير و با تقصير را از پيش درو مىكند و مىبرد ؟ بلكه به طور كلى موجودات عالم از نظر روزىخوارى بلاتكليف هستند ، روزىخوار در دنيا آفريده شده است و حال آنكه روزى به قدر كفايت وجود ندارد . چون روزى به قدر كفايت وجود ندارد ، نظامى كه به وجود آمده است نظام درندگى و تنازع بقاست ، حيوانات خودشان همديگر را مىخورند ، جاندارها كه همه بايد خودشان روزى داشته باشند ، چون روزىشان كمتر از مقدار [ لازم 
  ] است ، خودشان همديگر را مىخورند و علت اينكه اين تعداد از موجودات در دنيا باقى مانده‌اند ، كمى روزى است و اگر روزى به قدر كافى در دنيا وجود مىداشت ، تعداد آنچه كه خلق مىشدند و به وجود مىآمدند سر به فلك مىزد .\r\nاين اشكال خيلى معروفى است كه بيش از اين هم مىشود در اطراف آن شرح و بسط داد و خيلى هم در اين زمينه گفته شده است . از قديم و جديد ، شعرا و ادبا و غير اينها به صورت اعتراض يا به صورت جدى و شوخى ، هرطور بوده است به شكلهاى مختلفى در اين زمينه شعرها گفته‌اند و حرفها زده‌اند ( 1 ) . اين است صورت اشكال . اين اشكال به شكلهاى مختلفى طرح شده است و مخصوصا اروپاييها ( هر جا كه ما در گفته‌هاى آنها ديده‌ايم ) اين اشكال خير و شر ، اشكال شرور و مصائب و بديها را در\r\n\r\n\r\n\r\n\r\n","description":"","footnote":"\r\n( 1 ) . در حدود سى چهل سال پيش ، يك شاعر شيرازى به نام بهمنى اشعار خيلى شيرينى در اين زمينه گفته بود در قالب قطعه‌اى تحت عنوان « اعتراض به خلقت » . گويا اين اشعار در يك انجمن ادبى مطرح بوده است . سرهنگ اخگر - كه يك وقت وكيل مجلس شوراى ملى بود - اولا خودش منظومه‌اى در جواب او گفته بود و بعد هم شعرهاى او را به مسابقه گذاشته بود . تقريبا از تمام ايران نويسنده‌ها و شخصيتهاى آن وقت به او جواب داده بودند . جوابها هم اغلب جواب حسابى نبود . تمام اين جوابها به صورت كتابى به نام « اسرار خلقت » در آمده و همان وقت هم چاپ شده است كه موجود است .\r\n","page_name":" 278 ","page_number":278},
  {"content":"\r\n\r\nدنيا يك اشكال لا ينحل تلقى كرده‌اند كه اساسا نمىشود به آن جوابى داد . حكماى اسلامى مبحثى در « الهيات » طرح كرده‌اند به عنوان « مسألهء خير و شر » و خواسته‌اند به اين اشكال جواب بدهند . اول بايد جنبه‌هاى مختلف اين اشكال را عرض كنيم كه آنها هم از آن جنبه‌ها وارد شده‌اند ، تا بعد ببينيم مسأله به چه صورت در مىآيد .\r\n\r\nطرح مسألهء « شرور » و استدلال « ثنويّه »\r\nگاهى اين مسأله را از آن نظر مطرح كرده‌اند كه خواسته‌اند به استدلال « ثنويّه » جواب بدهند ، چون وجود شرور در عالم ، منشأ يك فكر نيمه فلسفى و نيمه مذهبى در ايران قديم شده است كه گفته‌اند اساسا اشياء دو نوع و دو سنخ‌اند : بعضى از اشياء خيرند ، خوبند و اينها منتهى مىشوند به يك حقيقت كه آن حقيقت فاعل و مبدأ اين خيرات است . و اما شرور و بديها اصلا به آن كه منشأ اين خيرات است مربوط نيست ، آنها يك مبدأ و منشأ ديگرى دارند و از او به وجود آمده‌اند . پس براى عالم دو مبدأ وجود دارد : مبدأ خير ، مبدأ شر ، يزدان ، اهرمن ( 1 ) . اين مسألهء خير و شر منشأ اين فكر در دنيا شده است كه اصلا ما بياييم اشياء را به دو دسته تقسيم كنيم : خيرات ، شرور ، همهء خيرها به يك مبدأ اصلى بر مىگردد و او مبرّا و منزّه است از شرورى كه در عالم واقع مىشود ، اين شرور اصلا به او انتساب و ارتباط ندارد ، او منشأ آنها نيست ، و همهء بديها به يك اصل ديگرى بر مىگردد .\r\n\r\n\r\n\r\n\r\n","description":"","footnote":"\r\n( 1 ) . گواينكه امروز مخصوصا زرتشتىها مىخواهند اين مطلب را انكار كنند كه اين فكر در قديم به اين شكل وجود داشته كه يزدان و اهرمن دو حقيقت در مقابل يكديگر باشند و هر دو هم مبدأ اصلى باشند : يزدان مبدأ خيرات و اهرمن مبدأ شرور ، بلكه مىخواهند بگويند كه اهرمن هم مثل شيطان است در نزد مسلمين - كه خود مسألهء شيطان هم بايد در همين مبحث طرح بشود - كه خودش در عين حال مخلوقى از مخلوقات يزدان است . اما اغلب آنهايى كه تحقيق كرده‌اند ، مىگويند اين يك توجيه و تعبيرى است در اين مطلب و حقيقت مطلب اين است كه خواسته‌اند براى اشياء دو مبدأ اساسى و اصلى قائل بشوند . به هر حال حكماى قديم هم كه اين عقيده را به نام عقيدهء ثنويّه و مجوس نقل كرده‌اند ، به همين صورت نقل كرده‌اند كه آنها قائل به دو مبدأ اصلى بوده‌اند .\r\n","page_name":" 279 ","page_number":279},
  {"content":"\r\n\r\n\r\nطرح مسألهء « شرور » از جنبهء عدل مبدأ عالم\r\nيك مطلب ديگرى كه در اينجا به وجود آمده است ، به اين شكلى است كه ما طرح كرده‌ايم و شكل كامل مطلب اين است : بودن اين شرور و بديها و بىنظمىها در عالم يا از اين جهت است كه مبدأ عالم ، عالم و شاعر و حكيم نيست و آنچه واقع مىشود روى تصادف طبيعت واقع مىشود و از يك مبدأ لاشعور صادر مىشود يا اگر عالم هست پس عادل نيست ، اين با عدالت منافات دارد . او يا نمىداند و مىكند ، پس مبدأ شاعرى در عالم نيست ، يا مىداند و مىكند ، پس مبدأ عالم عادل نيست ، و آنگاه چطور ممكن است شما مبدأ و خدايى را اثبات كنيد كه در عين حال عادل نباشد ؟ پس ، از جنبهء « عدل » مسأله را طرح كرده‌اند .\r\nحرفهايى كه در اين زمينه گفته شده است چيست ؟ در اينجا در سه چهار مرحله بحث شده است . مرحلهء اول تحليل حقيقت شرور و بديهاست ، كه اصلا حقيقت شر و بدى و منشأ شرّيت و بدى در عالم چيست ؟\r\nمرحلهء دوم مرحلهء تفكيك‌ناپذيرى خير و شر از يكديگر است ، يعنى اين مسأله كه آيا خير و شر در نظام عالم عقلا از يكديگر تفكيك پذيرند كه آن وقت اين بحث پيش بيايد كه مبدأ عالم كه خيرات را آورده است چرا شرور را هم آورده است ؟ يا اينها آنچنان لازم و ملزوم يكديگرند كه محال است كه از يكديگر تفكيك بشوند ؟ يا بايد نه خيرى و نه شرى باشد و يا اگر بناست آن خير باشد ، خواه ناخواه و به ضرورت ( به معناى امتناع انفكاك ) حتما اين شرورى هم كه شما مىگوييد شرور است ، دنبال آن بايد باشد .\r\nمرحلهء سوم مرحله‌اى است كه غير حكما هم روى آن بحث كرده‌اند و آن اين است كه اين شرورى هم كه شما شرور مىناميد و بدى مىدانيد ، صد در صد بد نيستند ، اينها بدند به نسبت ، [ يعنى 
  ] از جنبه‌اى بدند ، و همين بديهايى كه شما مىگوييد ، منشأ خوبيهاى دنيا هستند ، بديها منشأ خوبيها هستند . ( اين غير از آن است كه خوبيها و بديها از يكديگر تفكيك‌ناپذيرند ) . همهء اينها به اصطلاح ، فلسفه دارند ، بر مصيبتها فوايدى مترتب است ، بر سختيها و شدايد فوايدى مترتب است ، بر مرگ و پيرى فوايدى مترتب است . اينجا مسألهء فوايد بديها مطرح مىشود كه خيلىها وارد\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nاين مسأله شده و بحث كرده‌اند .\r\nمعمولا وقتى شما اين مسأله را براى يك آدم متدين طرح مىكنيد ، او يك جواب اجمالى به آن مىدهد . او در جواب اين سؤال كه چرا اينهمه مصيبت و سختى پيدا شد ، چرا من بيمار شدم ، چرا چنين شد ، چرا چنان شد ؟ مىگويد لا بد يك مصلحتى در آن است . جواب اجمالىاى كه افراد مىدهند همين است : خدا خودش بهتر مىداند ، لا بد يك مصلحتى هست در اينكه مرگ را بيافريند ، فقر را بيافريند ، جهل را بيافريند ، بيمارى را بيافريند . اين جواب يك جواب اجمالى است كه فقط براى افراد مؤمن قانع‌كننده است ، براى غير مؤمن قانع‌كننده نيست . مقصودم از افراد مؤمن افراد متعبد نيست ، مقصود يك عده افرادى است كه اعتقادشان به نظام اين عالم آن قدر قوى و شديد است كه وقتى با اين طور مسائل مواجه مىشوند ، خود به خود در ذهنشان جهل خودشان منعكس مىشود . هر كسى وقتى در مقابل عظمت كار يك نفر قرار گرفت و جز نظم و حكمت و عدالت در كار او نديد ، وقتى كه در يكى دو جا برخورد كند و نفهمد ، اعتراض نمىكند ، مىگويد حتما اين هم يك سرّى دارد كه من نمىدانم . مىخواهم بگويم اين حرفى هم كه آنها مىگويند ، يك حرف بىمنطقى نيست ، نمىخواهيم بگوييم آقا اين حرفها يعنى چه ، خدا خودش بهتر مىداند يعنى چه ؟ نه ، اين هم خودش يك منطقى است ، اما به شرط اينكه انسان به آن حدى از ايمان رسيده باشد كه اعتقادش به نظم و حكمت و عدالت عالم آن قدر قوى و نيرومند باشد كه آن بديها و بىنظميهايى كه مىبيند ، به نظرش كوچك و حقير بيايد و بگويد من نمىدانم ، مثل كسى كه به يك كارخانهء بسيار بسيار منظمى مىرود و در گوشه و كنار به چيزهايى مىرسد كه به نظرش مىآيد اينها ديگر زايد است و نبايد باشد ، ولى بعد خودش را تخطئه مىكند و مىگويد آن كسى كه دستگاه به اين عظمت را با اين دقت درست كرده است ، نمىشود كه اين را ديگر نفهميده باشد ، حتما يك چيزى هست كه من نمىدانم . اما براى كسى كه به اين حد نرسيده است ، اين جواب اجمالى قانع‌كننده نيست ، حتما بايد اين جواب تفصيل بيشترى داشته باشد .\r\n\r\nتحليل ماهيت « شرور »\r\nعرض كرديم اينجا سه مرحله وجود دارد : مرحلهء اول ، مرحلهء تحليل حقيقت و\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nماهيت شرور و بديهاست . در اينجا حكما يك حرفى زده‌اند كه در ابتدا شايد يك حرف خيلى كوچك و سخيفى به نظر بيايد ، در صورتى كه حرف خوبى است ، گفته‌اند برگشت تمام بديهاى عالم به نيستى است نه به هستى ، هستى خير است و هر چه كه شما بدى مىبينيد نيستى است . پس هستيهاى عالم دو تيپ نيست : هستيهاى خوب و هستيهاى بد ، كه بعد بگوييد آن كسى كه فاعل هستى است و هستيهاى خوب را آفريد ، چرا هستيهاى بد را آفريد ؟ تمام بديها نيستى است . شما مىگوييد مرگ [ چرا هست ؟ 
  ] مرگ غير از فقدان حيات چيز ديگرى نيست ، اين طور نيست كه خالق حيات ، خالق موت هم جداگانه باشد . خالق حيات ، خالق حيات است ، منتها حيات وقتى محدود به يك حدى شد ، بعد از آن حد وقتى كه چيزى نيست ، نيستى است . اين ، نظير يك خطى است كه شما داريد مىكشيد . اگر شما يك متر خط كشيديد ، فاعل اين خط هستيد . اين خط يك مترى را در مقابل يك خط دو مترى كه بگذاريد ، فاقد يك متر ديگر است اما آن يك متر ديگر كشيده نشده است نه اينكه عدم آن يك متر ديگر كشيده شده است .\r\nهر چه كه شما در دنيا بدى مىبينيد ، بالأخره وقتى تحليل مىكنيد مىبينيد آن چيزى كه مىگوييد بد ، يا خودش نيستى و فقدان است يا يك هستى است كه آن هستى نه از جنبهء هستىاش بد است ، [ بلكه 
  ] از آن جهتى كه منشأ يك فقدان شده است بد است ( باز آن هم كه بد است ، از آن جهت بد است كه منجر به يك فقدان شده است ) .\r\nكورى بد است ، خود كورى فقدان است ، اما عملى كه منجر به كورى مىشود ، خود اين از آن جهت كه يك عمل و يك كار است ، يك هستى است . يك كسى كس ديگر را كور مىكند و اين كار نام ظلم به خودش مىگيرد و ظلم بد است . درست است كه ظلم بد است ، اما شما ظلم را بايد تحليل كنيد . چرا ظلم بد است ؟ آن كسى كه با كارد چشم ديگرى را در مىآورد ، آيا اين از آن جهت كه نيروست ، نيرو داشتن او بد است ؟ آيا اراده داشتن او بد است ؟ آيا حركت كردن دستش بد است ؟ آيا برّندگى چاقويش بد است ؟ اگر همهء اينها وجود داشته باشد و فقط منجر به آن نيستى و كورى نشود ، بد است ، ظلم است ؟ نه ، تمام اين هستيها از آن جهت صفت بدى به خود مىگيرند كه منتهى مىشوند به يك فقدان و يك كورى . فقر چرا بد است ؟ چون نيستى است . ضعف چرا بد است ؟ چون نيستى است . جهل چرا بد است ؟ چون نيستى است . تمام هستيهايى هم كه منجر به اين نيستيها بشوند ، به خاطر رابطه‌شان با اين نيستيها صفت « بدى » را به\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nخود مىگيرند ، پس به اصطلاح شرّ بالعرض مىشوند ، يعنى شر به واسطهء شىء ديگر ، نه به خودى خود .\r\nاين مطلب را گاهى بعضى اشخاص به اين صورت تلقى مىكنند ، مىگويند :\r\nگفته‌اند شرور نيستى است ، پس مثلا عقرب را كه گفته‌اند شر است ، نيستى است ، فقر را كه گفته‌اند شر است ، يعنى اصلا فقرى وجود ندارد ، شما خيال مىكنيد فقرى وجود دارد ، بدى نيستى است ، ظلم وجود ندارد . نه ، به اين شكل نيست ، [ حكما 
  ] نمىخواهند بگويند در دنيا فقر وجود ندارد يا فقير وجود ندارد يا عقرب وجود ندارد ، عقرب نيستى است ، صحبت اين است كه اين شرورى كه در عالم وجود دارند ، يا خودشان نيستى هستند يا هستىاى هستند كه اين صفت نيستى ( نيستى يك شىء ) را دارا هستند . مثلا ممكن است كسى بگويد آيا شما مىگوييد كورى نيستى است ؟\r\nمىگوييم بله . مىگويد پس چه فرق است بين اينكه بگوييم زيد كور است و كورى نيستى است يا بگوييم زيد كور نيست ؟ مثل اين است كه يك وقت من مىگويم زيد پول ندارد ، و يك وقت مىگويم زيد پول دارد و پول نيستى است . هر دو يكى شد . چه فرق است ميان اينكه شما بگوييد فلان كس كور است و كورى نيستى است و اينكه بگوييد نه ، اصلا كور نيست . مسلّم ميان اين دو فرق است و اين مغلطه است . وقتى كه ما مىگوييم فلان كس كور است ، يعنى متّصف به اين نيستى است ، اصلا كورى يعنى اين نيستى . « كور است » يعنى متّصف به اين نيستى است ، « كور نيست » يعنى متّصف به اين نيستى نيست . پس آنها كه مىگويند اينها نيستى است ، يعنى يك سلسله صفات عدمى است در اين دنيا كه اين صفات عدمى منشأ انتزاعش - به اصطلاح فلاسفه - وجود دارد ، خودش نيستى است و الّا منشأ انتزاع اين نيستى ، مسلّم وجود دارد . وقتى يك وجود محدود شد به يك حدى ، براى آن حد هم به مناسبت محدود ، يك نوع اعتبار هستى مىشود ، گواينكه آن هستى يك هستى اعتبارى است . خيال نمىكنم در اين مطلب كه تمام شرور و بديهاى عالم از نيستيها انتزاع مىشود ، ايرادى باشد . ممكن است اين بيانى كه من امروز كردم بيان كاملى نباشد ، بعد سؤال كنيد و روى آن بحث مىكنيم ، ولى مطلب مطلب درستى است .\r\n\r\n","description":"","footnote":"","page_name":" 283 ","page_number":283},
  {"content":"\r\n\r\n\r\nرفع اشكال « ثنويّت »\r\nتا اينجا فقط اشكال ثنويّت رفع مىشود كه مىگفتند اصلا ما دو سنخ هستى در عالم داريم : يك سنخ آن بايد به يك فاعل مستند بشود ، سنخ ديگر به فاعل ديگرى .\r\nمعلوم شد كه نه ، اصلا نيستى از آن جهت كه نيستى است ، فعل نيست ، لا فعل است .\r\nفرضا ما قائل به تباين خير و شر بشويم و آن اصل را از ثنويّين قبول كنيم كه اينها تباين ذاتى با يكديگر دارند و چون تباين ذاتى دارند پس آنچه كه منشأ خيرات است نمىتواند منشأ شرور باشد و آنچه كه منشأ شرور است نمىتواند منشأ خيرات باشد ، از جاى ديگر مىگوييم اصلا اين شرور و نيستيها در مقابل هستيها حقيقت و واقعيتى ندارند كه ما براى هستيها بخواهيم فاعل جداگانه قائل بشويم و براى نيستيها فاعل جداگانه ، همان فاعل هستيها كافى است كه نيستيها هم در دنيا پيدا بشوند ( پيدايش اعتبارى ) ، مثل نور و سايه : نور وجود دارد ، سايه هم وجود دارد . منشأ نور يك منبع نور است مثل خورشيد يا چراغ ، ولى هر جا كه نور هست ، سايه هم هست ( يك شاخص كه وجود داشته باشد ، سايه هم وجود دارد ) اما آن سايه جز فقدان نور چيز ديگرى نيست ، وقتى كه نور آمد و در يك جاى بالخصوص تابيد و در يك محدودهء بالخصوص نتابيد ، آنجا ديگر سايه است ، لازم نيست ما در جستجوى يك كانون ديگرى غير از كانون نور باشيم و بگوييم آن كانونى كه سايه‌ها را در عالم به وجود مىآورد چه كانون است ؟\r\nخورشيد كانونى است كه نورها را به وجود مىآورد ، آن كانون ديگر چيست ؟ نبايد يك كانون ديگرى در عالم قائل شد . بدانيد حساب كار عالم همين حساب نور و ظلمت است ، به معناى اينكه ظلمتها همان عدميات عالم است . پس لزومى ندارد كه ما كانون جداگانه‌اى براى ظلمتها و شرور و بديهاى عالم قائل باشيم .\r\nولى تا اينجا فقط اشكال ثنويّه را حل مىكند ، اما اشكال حكمت بالغه و اشكال عدل و غيره را حل نمىكند . مىگويد بسيار خوب ، از اين جهت ما فارغ شديم ، پس لزومى ندارد كه منشأ عالم حتما دو تا باشد ، ولى ما مىگوييم اگر منشأ عالم يكى است و آن يكى هم آن طور كه شما مىگوييد حكيم و عادل است ، اصلا چرا عالم را اين طور آفريده است كه اينهمه ظلمتها ( و لو همين امور عدمى به همين شكل ) پيدا بشود ؟ آيا نمىتوانست عالم را طورى بيافريند كه نور مطلق باشد ؟ اين ظلمتها و نيستيها در واقع\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nجاهاى خالى عالم است . چرا اين جاهاى خالى را پر نكرد ؟ اگر [ نظام عالم 
  ] به آن صورت بود كه ثنويّين مىگفتند ، شما با تحليل كردن حقيقت شرور كه شرور سر انجام منتهى به اعدام مىشود ، اشكال را جواب داده‌ايد ، اما اشكال تنها آن نيست ، اشكال - به اصطلاح فلسفه - اشكال به عنايت است ، اشكال به عنايت الهى و به حكمت الهى و به عدل الهى است ، چرا اين جاهاى خالى عالم پر نشده است ؟\r\nاينجاست كه آن دو مسألهء ديگر پيدا مىشود و بايد طرح كرد . يك مسأله ، مسألهء تفكيك‌ناپذيرى نور و ظلمت ، و خير و شر از يكديگر است ، يعنى اصول خير و شر از يكديگر تفكيك‌ناپذيرند ، نه اينكه وضع عالم يك وضع ثابتى است كه نمىشود جاى اين شر جزئى را پر كرد و به جاى آن خير گذاشت ، به صورت يك نظام كلى در عالم ، از يكديگر تفكيك‌ناپذيرند ، يعنى اگر در اين دنيا حيات هست ، موت هم بايد در كنارش باشد ، اگر غنا هست فقر هم بايد در كنارش باشد ، اگر قدرت هست ضعف هم بايد در كنارش باشد ، اگر سلامت هست بيمارى هم بايد در كنارش باشد ، اگر رضا هست نارضايى هم بايد در كنارش باشد ، اينها از يكديگر تفكيك‌پذير نيست . بعد از اين مسأله ، مسألهء فلسفه‌ها و فوايد در كار مىآيد و يك‌دفعه اصلا فكر عوض مىشود ، آنهايى را كه ما تا حالا بد حساب مىكرديم و بد مطلق ( صد در صد بد ) مىدانستيم - و لو مىگفتيم چاره‌اى از وجودشان نيست و بايد باشند ، چون آن خوبيها هستند اينها هم بايد باشند - مىبينيم كه نه ، غير از اينكه بايد باشند به اعتبار اينكه وجودشان يك لازم لا ينفك خوبيها هست ، بايد باشند براى اينكه منشأ خيرات بشوند و اگر اينها نبودند ، اصلا آن خيرات نبود ، علت و منشأ خيرات زيادى هم هستند .\r\n\r\nتفكيك‌ناپذيرى خيرات و شرور\r\nاما قسمت اول : مسألهء تفكيك‌ناپذيرى [ خيرات و شرور 
  ] ، اين يك حقيقت و حرف درستى است . ببينيد ، اين عالمى كه ما در آن هستيم ، عالم ماده است ، عالم حركت است ، عالم تغيير و تبدّل است ، عالم تضاد و تزاحم ( تزاحم علل با يكديگر ) است ، يعنى اين خصوصيات لازمهء ذات اين عالم است ، نه اينكه لازمهء ذات هستى است ، مىتواند عالمى باشد كه در آن عالم ، حركت اصلا نباشد ( از باب اينكه از اول پر و كامل آفريده شده باشد ) ، عالمى كه در آنجا به عبارت ديگر نور باشد و ظلمت\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nاصلا وجود نداشته باشد ، و چنين عوالمى هم در هستى وجود دارد . الهيون معتقد به يك چنين عوالمى هستند ، چه در ما قبل اين عالم و چه در ما بعد اين عالم . هستى از مبدأ كل كه فائض مىشود ، به حكم طبيعت علّيت و معلوليت و به حكم طبيعت خودش ، مرتبه به مرتبه نازلتر مىشود ( 1 ) . خواه ناخواه مىرسد به مرتبه‌اى كه وجود آن قدر ضعيف است كه با نيستى آميخته است . عالمى كه ما اكنون در آن هستيم ، آخرين تنزّل نور وجود و آخرين حدّ قوس نزول است ، منتها عالم كمال و تكامل است ، هستى در همين عالم رو به تكامل و پر كردن نيستيها مىرود كه باز بر مىگردد روى قوس اول خودش ، بر مىگردد به هستى اول  ( إِنَّا لِلَّهِ وَ إِنَّا إِلَيْهِ راجِعُونَ )  ( 2 ) .\r\nاينكه عرض كردم كه در عالم ما هستى با نيستى توأم است و لازمهء ذات اين عالم اين است كه هستى و نيستى با يكديگر توأم بشود و بعد عرض كردم كه عوالم ديگرى هست [ كه چنين نيست 
  ] ، براى اين است كه كسى خيال نكند اصلا لازمهء هستى اين است ، نه ، لازمهء اصل هستى ، نامحدوديت و اطلاق است ، هستى در ذات خودش نيستى را طرد مىكند ولى هستى در مراتب نزول خودش كه لازمهء معلوليت است [ با نيستى توأم است 
  ] . لازمهء هر معلوليتى ( 3 ) اين است كه مرتبهء بعدى ناقصتر باشد . خود اين نقصان ، راه يافتن عدم است . باز از آن مرتبه به مرتبهء ديگرى كه از آن ناقصتر است نزول مىكند ، تا مىرسد به دنياى ما ، يعنى حالتى كه به آن مىگوييم « ماده » كه همان قوّهء محض است و از هستى فقط اين حظّ و مرتبه را دارد كه بالقوه است ، مىتواند هستيهاى ديگر را به خود بپذيرد . اين « مىتواند بپذيرد » مبدأ اصل حركت مىشود و حركت لازمهء ذات اين عالم است . « اين عالم ، عالم حركت آفريده شده است » يعنى اصلا قوامش به تدريج است ، نه اينكه عالم را اول قلمبه آفريده‌اند ، بعد كشش داده‌اند تا حركت پيدا كرده است ، يا عالم را در لازمان آفريده‌اند ، بعد اين زمان را كش داده‌اند تا شده است زمان . زمان و حركت و تغيير و تدريج و . . . لازمهء ذات عالم است . تأثّر و قبول كردن اثر از ديگرى لازمهء ذات اين عالم است ، يعنى مادهء اين عالم\r\n\r\n\r\n\r\n\r\n","description":"","footnote":"\r\n( 1 ) . لازمهء معلوليت ، تأخّر معلول از علت است ( تأخّر وجودى ) .\r\n( 2 ) . بقره / 157 .\r\n( 3 ) . معلوليت واقعى غير از معلوليتى است كه ما در عالم ماده مىگوييم ( كه اصطلاحا علتهاى اعدادى گفته مىشود ) ، معلوليتى است كه معلول از ذات علت ناشى شده باشد و علت ، منشأ ايجادى آن باشد .\r\n","page_name":" 286 ","page_number":286},
  {"content":"\r\n\r\nكه اثر را مىپذيرد ، آن ديگر ماده آفريده شده ، پذيرنده آفريده شده ، غير از اين هم نمىتوانسته آفريده شود . آن كه غير از اين است ، در غير اين عالم است ، در جاى ديگر است ، در مرتبهء ديگرى از وجود است . ماده همين است ، اثر مىپذيرد ، هم اثر مناسب مىپذيرد ، هم اثر ضد خودش را مىپذيرد .\r\n\r\nادارهء عالم بر اساس قانون كلّى\r\nمطلب ديگر اين است كه نه فقط روى مشاهداتى كه ما در عالم مىكنيم مىگوييم عالم بر اساس قانون كلى اداره مىشود ، خوشبختانه فعلا اين فكر پيدا شده ، همه مىدانند و حتى موحدين هم اقرار مىكنند كه اين عالم بر اساس قانون كلى اداره مىشود نه قانون جزئى ، يعنى حيات ما و شما تابع يك قانون كلى در اين عالم است كه قرآن از آن تعبير به « سنّت » مىكند ، يعنى من يك قانون جزئى براى خودم ندارم ، شما هم يك قانون جزئى نداريد ، آن يكى هم قانون جزئى ندارد . به اصطلاح فلسفه ، خداوند با اراده‌هاى شخصى و جزئى دنيا را اداره نمىكند ، با يك ارادهء كلى عالم را اداره مىكند و محال است با ارادهء شخصى و جزئى عالم را اداره كند ، چون ارادهء جزئى و شخصى شأن يك موجود حادث است ، شأن موجودى است كه خودش تحت تأثير عوامل ديگرى باشد : يك « آن » اين اراده ، « آن » ديگر ارادهء ديگر . ذات واجب الوجود كه اراده‌اش عين ذاتش است ، محال است غير از اين [ از او صادر شود 
  ] و متناسب با مقام قدّوسيت پروردگار غير از اين نيست كه با يك ارادهء كلى و عمومى تمام هستى را ايجاد كرده باشد . پس عالم بر اساس نظام و قانون كلى اداره مىشود . همين قدر ما فهميديم كه از نظر پروردگار ، اراده‌اى كه اين عالم را اداره مىكند يك ارادهء كلى است ، نه ارادهء شخصى و جزئى ، سنّت و قانون است ، و از نظر اين عالم ، تغييرپذيرى و اثرپذيرى اين عالم و تأثير علتهاى اين عالم در يكديگر ، لازمهء طبيعت و ذات اين عالم است . اگر اين دو مطلب را دانستيم ، راه جواب ما باز مىشود و آن اين است :\r\n\r\n","description":"","footnote":"","page_name":" 287 ","page_number":287},
  {"content":"\r\n\r\n\r\nغلبهء خير بر شر در نظام عالم\r\nاز نظر حكمت بالغه اين مطلب را بايد حساب كنيم كه مجموع آنچه كه در همين دنيا با همين وضع موجود است ، خيرش بيشتر است يا شرش ( اين خير و شر كه از يكديگر تفكيك‌پذير نيست ) ؟ مثلا وقتى كه باران مىبارد و آفتاب متناسب مىتابد ، مىگوييم امسال سال خيلى خوبى شد ، درختها همه ميوه مىدهند . يك سال در آن فصلى كه تازه درختها شكوفه كرده‌اند ، سرماى سختى مىآيد و ميوه‌ها را سرما مىزند ، مىگوييم امسال سال بدى شد ، آن را ما بد حساب مىكنيم . آن سرما هم بايد باشد ، پيدايش آن سرما در نظام عالم از اين آفتاب و اين گرمى تفكيك‌پذير نيست ، اين كه هست ، آن هم بايد باشد ، اينها دنبال يكديگر و لازم و ملزوم يكديگرند . در مجموع ، آيا آنچه كه در عالم وجود دارد و بيشتر است و غلبه دارد ، خيرات است كه شرور هم عارضش مىشود ، يا شرور است كه احيانا خيراتى پيدا مىشود ؟ اگر مجموع نظام عالم خير شد ، آنگاه نمىتوانيد بگوييد خدا چرا چنين عالمى را آفريده است ، چون چنين عالمى در مجموع خودش خير است . به اصطلاح مىگويند اگر عالم آفريده نمىشد ( يعنى خيرات عالم ممنوع مىشد به واسطهء شرورش ) منع خير كثير به واسطهء شر قليل بود و منع خير كثير به واسطهء شر قليل ، شر كثير است .\r\nاينجاست كه يك تقسيم‌بندى مخصوصى شده است . مىگويند به حسب فرض اوّلى اين طور بايد حساب كنيم كه موجودات يا خير مطلق‌اند كه خير مطلق در اين عالم وجود ندارد ، يا شر مطلق‌اند كه شر مطلق هيچ جا وجود ندارد ( شر مطلق همان اعدام و عدميات است ) . موجودى كه شر است ، آن است كه شر براى شىء ديگر است ، آن كه شر براى شىء ديگر است ، وجودش براى خودش خير است ، براى چيز ديگر شر است . شر مطلق هم اصلا نيست . سه شقّ ديگر باقى مىماند : يكى اينكه موجودات خيرشان بر شرشان غلبه داشته باشد ، دوم اينكه شر بر خير غلبه داشته باشد ، و سوم اينكه خير و شر كاملا متساوى باشند . آن كه در نظام عالم وجود دارد ، اين است كه خير بر شر غلبه دارد . باز نظام عالم نظام پيشرفت است ، نظام تكامل است . شرور هست ولى در اقليت واقع شده است . اين هم يك فرضيه و يك تئورى فلسفى راجع به توجيه اصل مطلب كه حتى مسألهء حكمت بالغه را هم توجيه مىكند . چرا اين خلأها پر نشد ؟\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nچرا اين نيستيها به جايش هستى گذاشته نشد ؟ اين چراها ديگر وجود پيدا نمىكند .\r\nاين چراها معنايش اين است كه اصلا چرا اين عالم آفريده شده است ؟ اگر اين عالم مىخواهد همين طبيعت را داشته باشد كه هست و مىخواهد همين عالمى باشد كه هست ، اينها هم در آن هست . اما اگر بخواهيم بگوييم كه خوبيهاى اين عالم باشد ، بديهايش نباشد ، يعنى اصلا اين عالم اين عالم نباشد ، يعنى امرى محال . مىگويند « ليس فى الامكان ابدع ممّا كان » بديع‌تر و زيباتر از آنچه كه هست محال است ، يعنى آن فقط يك فرض و توهّمى است كه شما مىكنيد .\r\n\r\nشباهت مراتب هستى با مراتب اعداد\r\nموجودات در مراتب خودشان عينا مثل اعدادند در مراتب خودشان ، مراتب هستى مثل مراتب اعداد است . هر عددى مرتبه‌اش مقوّم ذاتش است ، يعنى هر عددى اين طور نيست كه خودش يك چيز باشد و مرتبه‌اش يك حالت عارضى براى آن ، مثل اين كه هر كدام از ما الآن در يك جايى نشسته‌ايم و اين جايى كه نشسته‌ايم مقوّم ما نيست ، يعنى ممكن است من من باشم ، اينجا نشسته نباشم ، آنجا پيش آقاى الف نشسته باشم ، آقاى الف خودش خودش باشد ، آنجا نباشد ، جاى من نشسته باشد .\r\nيعنى اين جاها و مرتبه‌ها براى ما يك حالات عارضى است ، جدا از اصل وجود ما . ولى اعداد ، مرتبه ، مقوّمشان است . عدد پنج يك مرتبه‌اى دارد : بعد از چهار و قبل از شش است . آيا معقول است كه جاى عدد پنج عوض بشود ولى پنج پنج باشد ؟ يعنى ما فرض كنيم جاى اين عدد پنج ميان چهار و شش نباشد ، ميان پانزده و هفده باشد و پنج باشد ؟ اگر ميان پانزده و هفده قرار گرفت ، نه فقط جايش عوض شده بلكه اصلا خودش ديگر خودش نيست ، آن ديگر پنج نيست ، آن همان شانزده است . شانزده بودن شانزده فقط به اين است كه ميان پانزده و هفده باشد ، پنج بودن پنج هم به اين است كه ميان چهار و شش باشد . اين طور نيست كه اعداد خودشان يك چيزند ، مرتبه‌شان چيز ديگر و ما حالا آمده‌ايم اين طور اصطلاح كرده و گفته‌ايم قرار داد يا مثلا علت خاص خارجى طبيعى آمده پنج را عجالتا بين چهار و شش قرار داده ( به لفظ كار نداريم ، به خود عدد كار داريم ، نه به لفظ « پ » و « ن » و « ج » ) ، ممكن بود پنج پنج باشد و بين پانزده و هفده قرار بگيرد . نه ، چنين چيزى نيست ، مرتبه‌اش مقوّم ذاتش است .\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nتمام موجوداتى كه در اين عالم هست ، مرتبه‌شان مقوّم خودشان است . ما در عالم توهّم مىگوييم كه اگر سعدى در زمان ما بود ، اگر ما در زمان سعدى بوديم ، اگر من به جاى سعدى بودم ، از آن پدر و مادر شيرازى متولد شده بودم ، در شهر شيراز بودم ، در قرن هفتم هجرى بودم . اگر تمام آن خصوصيات را بگويى كه اگر من به جاى او بودم . . . ، آن وقت اصلا تو نيستى ، او هموست ، او همان است كه هست . اين يك توهّم غلطاندازى است كه به اصطلاح فلسفى مىگويند فكر اصالت ماهوى - كه فكر عاميانه است - در ذهن انسان مىآورد ، ماهيت را از وجود تفكيك مىكند و بعد اين ماهيت را اينجا و آنجا مىبرد . خيال مىكند اين يك امر واقعى است ، نمىداند كه اصلا اين هستى كه در عوالم ما قبل طبيعت و عالم طبيعت پهن شده است ، در خود طبيعت هم كه پهن شده است ( چه پهنى زمانى ، چه پهنى مكانى ) هر كدام در هر جا كه هستند ، آن جايش با هستىاش يكى است ، از جايش بخواهد جدا شود ، اصلا خودش خودش نيست . اين نحوه از هستى آميخته به نيستى ، براى موجودات عالم طبيعت ، مقوّم ذاتشان است . اينكه در اين دنيا پيرى و جوانى با همديگر باشد ، اينكه از همان حالت اول - مثلا از همان ذرهء اول كه مبدأ نطفه مىشود - حركت كند ، بعد به صورت بچه در بيايد ، بعد به صورت يك آدم جوان در بيايد ، بعد به صورت يك آدم پير در بيايد و بعد هم تحول ديگرى از اين دنيا به دنياى ديگر پيدا كند ، همه از لوازم آن است .\r\nاين هم مرحلهء ديگر كه حالا اگر از اين مرحله فارغ شديم ، بعد در مرحلهء سوم راجع به اين بحث مىكنيم كه اصلا در اين دنيا اين بديهايى هم كه مىگوييد ، چنين نيست كه فقط آنها را به شكل « بدى » قبول كنيم و بگوييم بدى هستند اما از اين بديها چاره‌اى نبود . نه ، غير از اين كه چاره‌اى نبود ، همين بديها منشأ خوبيهاى اين عالمند ، باز به يك معنا علتند از براى خوبيهاى اين عالم ، به شكلى كه در جلسهء آينده ان شاء اللّه بحث مىكنيم .\r\n- اينكه مىگويند شرور ، عدم امتداد هستى است يا سايه عدم نور است ، البته سايه عدم نور هست ولى شرور را نمىشود به آن تشبيه كرد ، به اين علت كه يك بار عدد مثبت است ، يك بار صفر است كه ديگر عدد نيست و يك بار منفى است . بنده يك بار\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nمتموّل و پولدارم ، يك بار اصلا پول ندارم ولى يك بار اصلا مديونم و علاوه بر اينكه پول ندارم ، بدهكار هم هستم . اين بدهكارى را نمىشود « پول نداشتن » گفت . مطلب دوم اين است كه در مورد خيرات و شرور در عالم - همان طورى كه فرموديد - بايد به طور كلى قضاوت كرد و اين همان چيزى است كه متدينين هم مىگويند : لا بد مصلحتى هست ، چون روى نتيجه نگاه مىكنند كه من حيث المجموع كار عالم بر اساس خير است .\r\nاستاد : آن مطلب دومى كه فرموديد ، تأييد سخن ما بود و درست هم هست ، ولى از مطلب اول هم به اين سادگى نگذريد ، من نمىگويم شما صد در صد قبول كنيد ، ولى تأمل كنيد . اما آن مثالى كه فرموديد : يك وقت من ثروت دارم ، يك وقت ثروت ندارم ، يك وقت مديون هستم ، شما از نظر اجتماعى و اعتبارى در نظر نگيريد ، از نظر واقعى و فلسفى در نظر بگيريد . الآن كه مديون هستيد ، خود مديون بودن يك اعتبار است ، چيز ديگرى نيست ، يك امر قراردادى است ، تعهدى به عهدهء شما هست كه فلان مقدار بدهيد . بعلاوه ، اگر آدم يك ثروتى در كنار داشته باشد ، تعهد هم داشته باشد [ اشكالى ندارد 
  ] . آدم دلش مىخواهد هزار تومان قرض داشته باشد ولى به شرط اينكه الآن صد هزار تومان هم دارايى داشته باشد ، از اين قرض استقبال مىكند . منشأ بدى مديون بودن ، فاقد بودن پولى است كه آدم با آن بتواند دينش را ادا كند . آدم مديون باشد ، هر چه هم مديون باشد ، اگر پول فراوان در دستش باشد ، مديون بودن عيبى ندارد .\r\nمديون بودن چه بدى دارد ؟ كى مىگويد دين با داشتن امكانات براى ادا بد است ؟ دين براى آدم آن وقت بد است كه ندارد ، منتها وقتى كه آدم ندارد و دين هم ندارد ، كم اذيتش مىكند ، وقتى كه ندارد و دين هم دارد ، بيشتر اذيتش مىكند ، باز منشأش نيستى است .\r\nحالا شما بيشتر روى اين تأمل كنيد ، نقض كنيد ، بهتر مسأله روشن مىشود ولى بالأخره نمىشود از اين قضيه گذشت كه چيزهايى كه بشر بد مىداند ، يا خود آن ، نفس يك حالت نيستى و فقدان است و يا چيزى است كه منجر به فقدانات مىشود . حتى در گناهان اين طور است ( تنها ظلم را گفتيم ) . گناهان و صفات رذيله را اگر شما در نظر بگيريد ، هر صفت رذيله‌اى فى نفسه ، خودش براى خودش و براى آن قوه‌اى كه آن را به وجود آورده بد نيست ، از نظر ديگر بد است . تكبر ، حسادت و . . . از نظر آن قوه از\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nقواى نفسانى كه اينها وابسته به آن هستند [ كمال‌اند 
  ] . مثلا جاه طلبى از نظر آن قوه كمال است ، اصلا جاه‌طلبى هر چه شديد باشد ، براى آن غريزه‌اى كه در بشر هست كمال است ، رشد است ، خير است ، ولى براى فرد بد است از اين جنبه كه وقتى خيلى رشد كرد ، مانع رشد ساير استعدادها در انسان مىشود و به قول آقايان وقتى اين صفات نفسانى رشد كرد ، ديگر آن قوهء نطقيهء عاليهء انسانيه تحت الشعاع قرار مىگيرد ، مثل يك درختى است كه وقتى خيلى رشد مىكند ، درختهاى ديگر را سايه‌كش مىكند ، چون در سايهء خودش است نمىگذارد رشد كنند . يا از نظر اجتماع بد است . اين قوهء غضبى - به قول آقايان - يا هر قوه و غريزه‌اى وقتى در او رشد مىكند ، از نظر آن قوه رشد است ، كمال است ولى از نظر اجتماع بد است ، براى اينكه سعادت ديگران را سلب مىكند . حتى زنا ، چرا زنا بد است ؟ آيا از نظر قوه‌اى كه انجام مىدهد بد است ؟\r\nنه ، از نظر آن قوه بد نيست ، واقعا بد نيست ، غريزه‌اى است كه در بشر هست و اين غريزه اشباع خودش را اقتضا مىكند و از نظر آن غريزه به هر شكل اشباع بشود خوب است ، اما همين زنا منشأ يك فسادى در اخلاق انسانى شخص مىشود ، يعنى به اصطلاح مىگوييم طبيعت هرزه شد و اگر هرزه شد ديگر اساسا دنبال مقامات عالى انسانيت نمىرود ، هميشه دنبال اشباع اين غريزه است . از نظر اجتماع بد است ، براى اينكه بايد يك حساب و نظمى و يك مالكيت خاصى در مسائل جنسى در كار باشد ، يعنى هر زنى بايد اختصاص داشته باشد به يك مردى و هر مردى در حدود اسلام .\r\nطبق هر قانونى بازهم اختصاص بايد باشد . هيچ قانونى در دنيا نيست كه و لو براى مرد اباحهء مطلق قائل باشد ، آن هم در حدود مصالح قانون ، تغيير مىپذيرد . چرا در باب تعدّد زوجات ، تنها به مرد اجازه داده مىشود ؟ در حدود مصالح اجتماع اجازه داده مىشود . يا بيمارى ، شما مىگوييد مثلا يك ميكروب در خون آدم پيدا مىشود ، در ريه پيدا مىشود ، آيا آن ميكروب از نظر خودش كار بدى انجام مىدهد ؟ خوب ، ميكروب موجودى از موجودات اين دنياست ، آن هم يك جاى مناسب مىخواهد كه در آنجا زندگى كند ، رشد كند ، غذا بخورد . مثلا غدهء سرطان كه پيدا مىشود ، هر چه هست ، از نظر خود آن غده چيز بدى است ؟ خوب ، يك موجود حيىّ است كه يك زمينهء مناسبى براى رشد خودش پيدا كرده ، رشد مىكند . از نظر مجموعهء حيات اين انسان بد است ، يا از نظر خود آن غده هم چون منتهى مىشود به فناى انسان و بعد خودش هم زمينه ندارد ، بد است ، مثل كسى است كه در خانه‌اى كه خودش هست ، زير بناى آن خانه را\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nدارد خراب مىكند ، يا كسى روى شاخه است ، از آن زير شاخه دارد تغذّى مىكند ، بعد كم كم شاخه مىشكند ، خودش هم مىافتد و بر مىگردد به عدم و نيستى . هر چه بدى كه شما در دنيا مىبينيد ، يا نيستى است يا هستىاى است كه از آن جهت كه منشأ نيستى ديگرى شده است ، ما به او مىگوييم بد ، نه از جهت هستى خودش ، از جهت هستى خودش بد نيست .\r\n- اگر براى جهان خالقى قائل نباشيم ، تمام مشكلات و ضعفها و نقصها و نيستيها و هستيها توجيه‌پذير است ، اما اگر قائل به خالقى شديم ، اين چند سؤال بنيادى مطرح مىشود : اولا خدا مىتوانست مانع از خلق جهان بشود يا نمىتوانست ؟ اگر نمىتوانست كه اين نقص است و اگر مىتوانست و خودش با اراده اين كار را كرد ، به خاطر چه خلق كرد و حالا كه خلق كرده ، چرا كامل خلق نكرده و اساسا چه هدفى از خلقت داشت ؟ مطلب ديگر اينكه وجود هر شرى لازم است براى يك كمالى ، يعنى اگر همه چيز نور مطلق بود ، ديگر تشخيص نور نمىداديم ، سايه‌اى وجود دارد كه ما نور را تشخيص مىدهيم . پس اگر فردى در جايى قرار دارد كه ضعفى بر او عارض است و ضعف او موجب يك كمال بعدى است ، آيا او را مىتوان گناهكار و مسئول و قابل تنبيه دانست ؟ اگر بخواهيم بين اعمال انسان كه ناشى از ارادهء اوست با ضرورتهاى طبيعت تفكيك قائل بشويم و بگوييم كه انسان با ارادهء خودش عامل فقدان و ضعف مىشود و بنابراين مسئول است ، ولى ضرورتهاى طبيعى چنين نيست و مسئوليتى متوجه طبيعت نيست ، آنگاه تشخيص اين دو نوع اعمال و حوادث چگونه امكان دارد ؟\r\nاستاد : مطالبى كه فرموديد مجموعا به نظرم سه قسمت بود . قسمت اول فرموديد كه همهء اين اشكالات به فرضى به وجود مىآيد كه ما قائل به خالقى براى اين عالم باشيم و اگر قائل به خالقى براى عالم نباشيم ، همهء اين اشكالات مرتفع است و توجيه صحيحى دارد . من معناى اين را نفهميدم كه « توجيه صحيحى دارد » يعنى چه ؟ اگر ما قائل نباشيم به خدايى براى اين عالم به مفهومى كه الهيون گفته‌اند ، اصلا ديگر احتياجى نداريم كه جوابى به اين اشكالات بدهيم ، يعنى مىگوييم عالم را همين طورى كه هست مىپذيريم ، چه خوب باشد چه بد ، چه اين فرض بشود كه اى كاش چنين مىبود ، چه نشود . اشكالات سر جاى خودش هست ، ولى اين اشكالات اشكالاتى است كه ديگر محل سؤال ندارد . اين ، نظير آن است كه فرضا شما يك\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nجلسه‌اى داريد و داريد صحبت مىكنيد ، يك وقت يك انسان مىآيد و اين جلسهء شما را بهم مىزند . خوب ، شما به اين انسان اعتراض مىكنيد ، مىگوييد آقا ! تو نمىبينى ما اينجا نشسته‌ايم ؟ ! اينجا كه جاى اين كارها نيست كه تو يك‌دفعه مىآيى - مثلا - توپت را مىاندازى اينجا ، جلسهء ما را بهم مىزنى . يك وقت يك حيوان مىآيد جلسهء شما را بهم مىزند . شما اساسا از دست او عصبانى هم نمىشويد كه چرا اين حيوان آمده ، پايش را هم نمىشكنيد ، چوب هم به او نمىزنيد ، آن حيوان را رد مىكنيد و مىگوييد خوب ديگر نمىفهمد ، درك ندارد .\r\nاگر مىخواهيد بگوييد كه اگر ما قائل به خداى عالم نشديم توجيه اينها صحيح است ، توجيهش اين است كه آن مبدأ اصلى عالم تقصير ندارد ، چون نمىفهمد و شعورش نمىرسد . چه بگوييم و به چه كسى اعتراض كنيم ؟ جاى اعتراضى وجود ندارد ، نه اينكه بدى ديگر بدى نيست ، و الّا بدى باز به همان مفهومى كه الآن ما بدى مىبينيم بدى است ، بىنظمى باز به همان مفهومى كه الهى مىبيند بىنظمى است ، اما ديگر مسئولى در عالم نيست . در اين صورت آدم جز اينكه بگويد عالم هر چه هست همين است كه هست ، [ چيز ديگرى نمىتواند بگويد 
  ] ، جايى براى سؤال نيست ، چون مسئولى وجود ندارد ، نه اينكه اگر ما منكر خدا بشويم ، ديگر تمام مسألهء شرور حل شده است ، يعنى آن وقت شرى در عالم وجود ندارد ، حل نشده است ، به همان [ صورت 
  ] حل نشده‌اش بايد قبول كنيم .\r\n- منظورم اين است كه در آن صورت قابل تعليل است .\r\nاستاد : مسلّم قانون علّيت و معلوليت كه بهم نمىخورد ولى از جنبهء شريت مسأله را به صورت حل نشده بايد بپذيريم ، [ كه 
  ] همين جور هست و بايد هم باشد و چاره‌اى هم نيست . بنابر قانون مادى ، اگر تمام هستيها هم بدى مىبود و اصلا خوبىاى در كارگاه هستى نبود ( آن طورى كه فلاسفهء بدبين قضاوت مىكنند كه مىگويند اصلا تمام هستى مساوى است با بدى ) مىگفتيم باشد ، هستى است ، هيچ مسئولى هم در كار نيست ، يك هستى لايشعرى هست و لا يشعر هم جريانهايى را دارد انجام مىدهد و از تمام اينها هم بدى برمىخيزد .\r\nاما آن مسائلى كه بعد طرح كرديد ، تمام اين مسائل ، مسائل طرح شده است . اما اين مسأله كه آيا عالم را كه خداوند آفريد ، بالاختيار آفريد يا بالاجبار ؟ قدرت داشت\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nنيافريند يا قدرت نداشت ؟ اين مسأله ثابت شده است كه بالاختيار است و نه بالاجبار ، قدرت هم بر نيافريدن داشت ، اما قدرتى كه متناسب با ذات پروردگار است يعنى قدرت كامل ، نه نظير قدرتى كه در يك « ممكن » وجود دارد . قدرتى كه در ما وجود دارد به معناى يك امر بالقوه است ، در ذات واجب به معناى امر بالفعل است . اراده و اختيار هم در او اين طور است . ببينيد ، من مىگويم قدرت دارم كه اين كار را بكنم ، قدرت دارم كه نكنم ، معنايش اين است كه اگر بخواهم مىكنم و اگر نخواهم نمىكنم .\r\nمن قدرت دارم اين ميكروفون را بلند كنم و قدرت دارم بلند نكنم ، يعنى اگر بخواهم بلند بكنم ( اگر اين خواستن من پيدا بشود ) اين را بلند مىكنم و اگر اين خواستن من پيدا نشود ، بلند نمىكنم . پس بلند شدن اين ، وابسته به مشيت من است ولى اين خصوصيت هم در من هست كه اين اراده در من يك امر ممكن الوجود است ، نفس اين اراده مىشود پيدا بشود ، مىشود پيدا نشود ، مىشود اراده بكنم ، مىشود اراده نكنم .\r\nاين معنا و حقيقت در ذات واجب الوجود هست ، اگر بخواهد عالم را ايجاد كند ، ايجاد مىكند و اگر نخواهد عالم را ايجاد كند ، ديگر عالمى وجود ندارد . اما ارادهء او مثل ارادهء من نيست كه تحت تأثير يك عامل ديگرى باشد كه گاهى موجود باشد ، گاهى موجود نباشد . او اراده كرده است و عالم ناشى از اراده و مشيت و قدرت اوست . اين « اگر » هم به صورت « اگر » موجود است [ يعنى 
  ] چون عالم ناشى از ارادهء اوست اگر او نمىخواست عالم موجود نمىشد ، نه اينكه چه بخواهد چه نخواهد عالم موجود مىشد . اين طور نيست كه او چه بخواهد و چه نخواهد ، لازمهء ذاتش اين است كه عالم باشد ، يعنى اين طور نيست كه اگر اراده هم در ذات او نبود ، عالم بود . اين اراده در ذات او بود و عالم هم ناشى از ارادهء اوست . او يك اختيار ازلى دارد و عالم هم بالاجبار ناشى از اختيار اوست .\r\nمسألهء دوم مسألهء غايات است كه خداوند چه هدفى داشت ؟ انسان در هر كارى كه هدف دارد ، مستكمل به آن هدف است ، يعنى در عين حال مىخواهد خودش را كامل كند . همان كارى كه خيرترين و بىغرض‌ترين كارها در انسان است ، در عين حال انسان به آن كارها مستكمل است . يك كار خيريه‌اى كه انسان انجام مىدهد ، فرق اين كار خيريه و غير خيريه اين است كه در كار غير خيريه ، آن كسى كه مثلا يك مدرسه تأسيس مىكند و مقصودش اين است كه وجيه الملّة بشود و بعد ، از مردم بار بكشد ، يعنى از اين كار مىخواهد خودش منتفع بشود ، از نفس اين كار مىخواهد اثر\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nبراى خودش بگيرد ، پس خود اين كار را چنان انجام مىدهد كه اثر اين كار به خودش برگردد . كسى كه كار خير انجام مىدهد ، نمىخواهد اثر مادى اين كار به او برگردد ، مىخواهد اين اثر به غير بر گردد ، اما يك احتياجى در وجودش هست ( احتياج اخلاقى انسانى يا الهى ، هر چه هست ) كه وجدانش ناراضى است ، لا اقل مىخواهد وجدان خودش را راضى و راحت كند يا مىخواهد اين را بدهد به مردم براى اينكه خداى خودش را راضى كند . بالأخره انسان در كارهاى خودش مستكمل به آن كارهاست . در ذات پروردگار جود محض است ، حتى جود براى اينكه جود كند نيست و نيازى به اين جود كردن هم نداشته است و نمىتواند داشته باشد ، اما اين جود لازمهء مشيت و اراده‌اش ، لازمهء كمال ذاتش ، لازمهء علم كامل و لازمهء ارادهء كامل است .\r\n\r\n","description":"","footnote":"","page_name":" 296 ","page_number":296},
  {"content":"\r\n\r\n\r\nتوحيد و مسألهء شرور ( 2 )\r\n\r\nخلاصهء بحث گذشته\r\nموضوع بديها و بىنظميها در كار عالم و به تعبير ديگر موضوع خير و شر را در سه مرحله بايد بحث كنيم كه دو مرحلهء آن گذشت . دو مرحله‌اى كه گذشت ، يكى مرحلهء بررسى ماهيت شرور و بديها بود كه اساسا منبع شريت چيست و هر چيزى را كه ما به آن مىگوييم بد ، از چه جهت مىگوييم ؟ در تحليل نهايى رسيديم به اين كه بديها يا خود يك سلسله نيستيها هستند ( يعنى صفات عدمى اشياء ) مثل اينكه مىگوييم كورى بد است ، كرى بد است ، جهالت بد است ، فقر بد است ، و يا يك سلسله هستيهايى هستند كه از آن جهت به آنها « بد » گفته مىشود كه سبب نيستيها مىشوند ، سبب مىشوند كه اشيائى كه هستند ، نيست بشوند يا اشيائى كه مىتوانند واجد يك سلسله كمالات بشوند ، مانع كمالات آنها مىشوند . مثلا ما مىگوييم و با بد است ، و با خودش يك بيمارى يا ميكروب است ، هر چه هست خودش نيستى نيست ، اما چرا و با بد گفته مىشود ؟ چون رشتهء هستى و حيات را در انسانها يا در حيوانها قطع مىكند و مىبرد .\r\nپس آن هم كه بد است ، نه از نظر وجود فى نفسه - به اصطلاح فلاسفه - است ، يعنى آن\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nميكروب خودش از نظر خودش و براى خودش بد نيست . آن ميكروب خودش براى خودش ، مثل ما براى خود ما هستيم ، همان طورى كه ما هيچ وقت دربارهء خودمان فكر نمىكنيم كه ما خودمان براى خودمان بد باشيم و كمالات و پيشرويهاى ما براى خودمان قطع نظر از ساير اشياء ، بد باشد ، آنها هم خودشان براى خودشان فى حد نفسه خوبند ، ولى از نظر اشياء ديگر ، به نسبت اشياء ديگر ( كه به اصطلاح مىگويند وجود بالقياس ، وجود بالاضافه يا وجود نسبى ) ، از نظر وجود نسبى خوب نيستند . آن هم چرا از نظر وجود نسبى خوب نيستند ؟ چون منجر به يك نيستى در آن اشياء مىگردند .\r\nقسمت دوم بحث ما مسألهء تفكيك‌ناپذيرى خير و شر ( شر به همين معنا ) و به عبارت ديگر تفكيك‌ناپذيرى هستيها و نيستيها در جهان طبيعت از يكديگر است . اين يك توهّم محض است كه ما آن را يك امر ممكن فرض مىكنيم ، بعد مىگوييم چرا [ اين طور 
  ] نيست كه در اين دنيا آنچه كه ما آن را خير مىناميم ( كه همان جنبه‌هاى هستى اشياء است ) باشد و آن چيزهايى كه ما آنها را شر مىناميم ( يعنى همان نيستيها يا هستيهايى كه منجر به نيستيها مىشود ) نباشد ؟ فكر مىكنيم اين يك امر ممكن است و لهذا از چرايش مىگوييم . اين طور نيست ، اين دنيا و طبيعت اگر باشد ، با همهء اين لوازم و توابعش بايد باشد و اگر نباشد ، مگر اصلش نباشد . پس در مجموع بايد در نظر گرفت كه آيا در جهان خير بر شر غلبه دارد ، هستى بر نيستى غلبه دارد يا نيستى بر هستى ؟ قطعى است كه اگر حساب بشود ، جانب خير بر جانب شر غلبه دارد .\r\n\r\nشرور ، مقدمهء خيرات\r\nمرحله سوم - كه اين مرحله امروز مورد بحث ماست - اين مسأله است كه خود اين شرور و چيزهايى كه ما آنها را نيستيها و فقدانات مىناميم و مىگوييم از خيرات لا ينفك هستند ، اينها هم صد در صد شر نيستند ، يعنى اين طور نيست كه همين چيزهايى كه ما آنها را شر مىناميم ، صد در صد نيستيهايى بلا اثر باشند ، بلكه همين نيستيها در هستيها مؤثرند ، كه اگر اين نيستيها و فقدانات و شرور نبودند - اگر ما فرض كنيم اين يك امر ممكنى باشد كه خيرات را از آنچه كه ما شرور مىناميم ، جدا كنيم و شرور را يك‌دفعه از عالم برداريم - دستگاه عالم اختلال پيدا مىكرد ، يعنى آن چيزهايى كه ما آنها را خيرات مىناميم ، آنها هم ديگر امكان وجود پيدا نمىكردند . البته اين يك\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nادعاست كه بايد دربارهء آن توضيح بدهيم . پس باز آنچه كه ما شر مىناميم ، از نظر يك شخص و يك شىء جزئى شر است ، ولى از نظر نظام جملى و كلى ، خود همان شر هم خير است . خير بودن خيرات بستگى دارد به شر بودن اين شرور و پيدايش خيرات بستگى دارد به اينكه همين نيستيها ، همين گودالها - كه در عالم توهّم ، ما آنها را يك سلسله گودالها در هستيها فرض مىكنيم - همين خلأها حتما باشد تا آن هستيها صورت تحقق به خود بگيرد . اين اصل فرضيهء مرحلهء سوم است .\r\nبه نظر مىرسد كه در اين بحث ، ما بايد بديها را به سه قسم تقسيم كنيم . البته اين يك مطلب صد در صد حساب‌شده‌اى نيست كه بگويم حتما همين سه قسم است و طور ديگرى نمىشود تقسيم كرد ، اين تقسيمى است كه اخيرا در ذهن خودم آمد و بعد ممكن است بيشتر بشود ، يعنى چيزى نيست كه روى آن كار و بررسى كامل شده باشد ، به نظر مىرسد كه از اين سه قسم خارج نباشد ، گواينكه بعضى از خود اقسام هم با همديگر تداخل پيدا مىكنند .\r\n\r\nنوع اول از شرور : فناها\r\nيك قسم شرور و بديها از نوع فناهاست . اين شايد مهمترين مسأله‌اى است كه مورد سؤال واقع مىشود كه اگر اشياء پيدا مىشوند ، حادث مىشوند ، به وجود مىآيند ، چرا براى هميشه نمىمانند ، چرا بعد فانى مىشوند ؟ در شعرهاى معروف خيام كه دنيا را با مقياس دستگاه كوزه‌گرى مىسنجد - خيلى هم عجيب است - مىگويد كوزه‌گرى كه كوزه مىسازد ، اگر بيايد آن كوزه‌اى را كه خودش ساخته بشكند ، همه او را يك آدم جاهل و احمق حساب مىكنند ، چرا دستگاه خلقت از اين كوزه‌گر ياد نمىگيرد كه كوزه را كه مىسازد ، ديگر لا اقل خودش نشكند ، چرا اينها را مىشكند ؟ پس اين مسأله به اين صورت است كه چرا بعد از آنكه اشياء هست مىشوند ، نيست مىشوند ؟ البته عرض كرديم كه منشأ اصلى اين نيستيها و يا لا اقل يكى از مناشئش تضاد و تزاحمى است كه ميان علل و اسباب اين عالم هست ، كه دو منشأ دارد و هر دو را براى شما توضيح مىدهيم . ما مىخواهيم ببينيم آيا از نظر نظام كلى عالم ، فايده‌اى بر وجود اين نيستيها و اين مرگها در انسانها و حيوانها و گياهها مترتّب است يا اساسا هيچ فايده‌اى ندارد ؟\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nاين هم فكر كودكانه‌اى است كه آدم بگويد هر چيزى كه لباس هستى مىپوشد ، چرا بعد نيست مىشود ؟ ريشهء اين فكر هم يك اشتباه بيشتر نيست ، يعنى اين فكر و سؤال بر اساس اين توهّم است كه خالق عالم ، اشياء را از كتم عدم و نيستى مطلق به وجود مىآورد ، بعد هم يك‌دفعه آنها را نيست مىكند . مىگويد آن را كه از كتم عدم ايجاد كردى ، نگه‌دار ، چرا از ميان مىبرى ؟ اگر هم مىخواهى چيز ديگر به وجود بياورى ، يكى ديگر از نو به وجود بياور ، در صورتى كه دنيا دنياى ماده و طبيعت و حركت است ، يعنى تمام اشياء كه در طبيعت به وجود مىآيند ، محال است كه بدون يك مادهء قبلى به وجود بيايند ، يعنى اين مادهء عالم است كه دائما شكل و صورت و نقش مىپذيرد . خود ما كه الآن به وجود آمده‌ايم ، آيا از كتم عدم مطلق به وجود آمده‌ايم يا همين ماده‌هاى عالم است كه به اين صورت ( 1 ) مصوّر شده است ؟ مادهء عالم از نظر قابليت پذيرش صورت ، يك قابليت معين و محدود و ظرفيت مشخصى دارد . ما به هر جا برويم حساب همين است . ما هستيم و همين زمين خودمان ، ماده‌اى كه در همين زمين و اطراف زمين هست ، مقدارى كه استعداد دارد صورت گياه بپذيرد ، صورت حيوانى بپذيرد ، صورت انسانى بپذيرد [ مىپذيرد 
  ] ، بالأخره محدود است ، نامحدود نيست . اگر تمام مواد اين عالم اين صورتها را پذيرفتند و بنا شد اينها بمانند و نيست نشوند ، اولين اثرش اين است كه راه را بر آيندگان مىبندند ، مثلا اگر آنچه گياه در هزاران سال پيش به وجود آمده بود فانى نمىشد ، آيا گياه‌هايى كه امروز به وجود آمده‌اند ، بودند ؟\r\nانسانهايى كه در سالها و قرنها و بلكه ميليونها سال پيش بوده‌اند ، اگر فقط آنها بر روى زمين باقى بودند ، آيا انسان ديگرى به وجود مىآمد ؟ حيوانها همين طور ، و هر چيزى را كه شما در نظر بگيريد . اين انبساط يافتن هستى ، اين كه تمام اشيائى كه امكان وجود دارند به وجود بيايند ، اصلا بستگى دارد به اينكه صورتهايى كه در عالم پيدا مىشوند محدود و فانى باشند ، تا نوبت به صورتهاى بعدى برسد ، و الّا اگر همهء صورتهايى كه در مادهء عالم پيدا مىشوند براى هميشه باقى بمانند ، تازه يك سؤال ديگر به وجود مىآيد كه چرا عالم اين قدر محدود است ؟ يا به زبان حال ، از زبان آن معدومات مىشود گفت : چرا اينها آمده‌اند و اين ماده را نگه داشته‌اند و ديگر هيچ به\r\n\r\n\r\n\r\n\r\n","description":"","footnote":"\r\n( 1 ) . « صورت » را تنها به مفهوم شكل ظاهر نمىگيريم ، بلكه به اصطلاح فلسفى و جوهرى ، ما يك جوهريت انسانى پيدا كرده‌ايم .\r\n","page_name":" 300 ","page_number":300},
  {"content":"\r\n\r\nآيندگان نوبت نمىدهند ؟ خود اين ، يك تنوعى است در هستى ، يعنى تكاملى است در هستى ، انبساط و ادامه‌اى است در هستى . پس هستى و مبدأ هستى اگر بنا بشود - و بايد هم - فيض وجودش عام باشد ، خواه‌ناخواه بايد اين نيستيها وجود پيدا كند تا زمينه براى هستيهاى بعدى پيدا بشود .\r\n\r\nتلقى صحيح از مرگ و نيستى\r\nتازه اين را ما از نظر يك فكر نيمه مادى داريم مىگوييم ، يعنى از اين نظر كه صور عالم را فانى مطلق بدانيم و بگوييم حيات گياهها كه معدوم مىشود واقعا معدوم شده است ، حيات حيوانها كه معدوم مىشود واقعا نيست و معدوم شده است ، و بالاتر از اين راجع به حيات انسان است كه حيات انسان وقتى معدوم مىشود و انسان وقتى كه مىميرد ، نيست و نابود و فانى مطلق مىشود ، و الّا اگر از نظر كسانى بگوييم كه معتقدند هر صورتى كه در اين عالم پيدا مىشود فانى نمىشود و به اصطلاح قبض و بسط است ( يعنى هر چه كه در اين دنيا بسط پيدا مىكند ، فنايش نوعى قبض و بازگشت است ، كه حتى مىگويند نباتات هم حشر دارند ، تا چه رسد به حيوانات ، تا چه رسد به انسانها ) آن كه ديگر نيستى نيست و در آن منطق اصلا به مرگ نام نيستى نبايد داد ، مرگ همان تحول و تكامل است ، نيستى « نيستى » است ، نه نيستى « هستى » ، همان كه :\r\nاز جمادى مردم و نامى شدم * وز نما مردم ز حيوان سر زدم مردم از حيوانى و آدم شدم * پس چه ترسم كى ز مردن كم شدم بار ديگر من بميرم از بشر * پس برآرم از ملائك بال و پر بر پايهء اين منطق اساسا مرگ به معنى واقعى نيست ، مرگ تحول از منزلى به منزلى و انتقال از جايى به جايى است . پيغمبر اكرم ( ص ) فرمود :\r\nكما تنامون تموتون و كما تستيقظون تبعثون ( 1 ) .\r\nهمين طورى كه مىخوابيد ، مىميريد و همين طورى كه بيدار مىشويد محشور مىشويد .\r\n\r\n\r\n\r\n\r\n","description":"","footnote":"\r\n( 1 ) . بحار الانوار ، ج 7 / ص 47 ، با اختلاف عبارت .\r\n","page_name":" 301 ","page_number":301},
  {"content":"\r\n\r\nدر واقع مردن به معنايى كه بگوييم « نيست شد ، نابود شد » نيست . اگر اين منطق را بگيريم ، يك درجه بالاتر رفته‌ايم . غير از اينكه مردنها و نيستيها راه را براى آيندگان به طور كلى باز مىكند ، از نظر خود آن هم [ مرگ 
  ] انتقال از نشئه‌اى به نشئه ديگر است .\r\nبابا افضل كاشى يكى از حكما و فيلسوفان بوده است ، گويا با يكى دو واسطه شاگرد ابن سينا بوده است ، و بعضى مىگويند كه استاد خواجه نصير الدين طوسى است ، حالا معلوم نيست كه استاد بلاواسطه‌اش بوده يا استاد مع الواسطه يعنى استاد استادش بوده است . خواجه يك رباعى اساسا در مدح بابا افضل دارد و اين مىرساند كه مرد فاضلى بوده و از آثارش هم پيداست . اتفاقا بسيارى از چيزها را هم به زبان فارسى نوشته است . يكى از كارهايش اين است كه كتابهاى فلسفى را به زبان فارسى نوشته و خيلى از اصطلاحات را به زبان فارسى در آورده و از اين جنبه خدمت بزرگى به زبان فارسى كرده است . خواجه در وصفش گفته است :\r\nگر عرض دهد سپهر اعلا * فضل فضلا و فضل افضل ( 1 ) از هر ملكى به جاى تسبيح * آواز آيد كه افضل افضل يك كسى از او همين موضوع مرگ‌وميرها و منطق خيامى و تشبيه به كوزه‌گر را سؤال كرد ، سائل مىگويد :\r\nاجزاى پياله‌اى كه در هم پيوست * بشكستن آن روا نمىدارد مست چندين قد سرو نازنين و سر و دست * از بهر چه ساخت و ز براى چه شكست بابا افضل در جواب او موضوع مرگ‌وميرها را به پيدايش گوهر در صدف - كه در قديم مىگفتند - تشبيه مىكند . نمىدانم از نظر علوم طبيعى اين پيدايش گوهرها در صدفها چقدر درست است ، ولى به هر حال تشبيه است و نظير اين تشبيه در دنيا زياد است . اين طور مىگفتند كه اين گوهرها كه در صدف پيدا مىشود ، اول از باران پيدا مىشود . اين حيوان بر روى دريا مىآيد و بعد دهانش را باز مىكند و قطرهء بارانى مىآيد مىافتد در دهانش ، كه سعدى هم مىگويد : « يكى قطره باران ز ابرى چكيد . . . » .\r\n\r\n\r\n\r\n\r\n","description":"","footnote":"\r\n( 1 ) . سپهر اعلا اگر همهء فضلا را بياورد و « افضل » را هم بياورد و بپرسد كى از همه افضل است ؟\r\n","page_name":" 302 ","page_number":302},
  {"content":"\r\n\r\nاين قطرهء باران مدتها بايد در شكم اين حيوان بماند تا تبديل شود به يك گوهر و در واقع اصلا فلسفهء صدف ، پرورش دادن گوهر است در داخل خودش ، و مدتها هم بايد اين ماده در داخل شكم اين حيوان باشد تا پرورش پيدا كند ، همين كه رسيد به مرحله‌اى كه ديگر گوهر گوهر شد ، مرحلهء اين است كه ديگر صدف بدون فايده است و بايد بشكند و دور ريخته شود و گوهر از آن استخراج گردد . بابا افضل گفت :\r\nتا گوهر جان در صدف تن پيوست * وز آب حيات صورت آدم بست گوهر چو تمام شد ، صدف چون بشكست * در طرف كله گوشهء سلطان بنشست خواست بگويد اين موت و حيات‌هايى كه در دنيا مىبينيد ، در واقع مادهء عالم مأموريت دارد كه صورتها را در داخل خودش پرورش بدهد ، تكميل كند ، وقتى كه كامل شد ، خود به خود بايد اين بشكند تا بعد زمينه بشود براى پرورش دادن گوهرهاى ديگرى .\r\nلهذا از قديم دربارهء سرّ موت و راز مرگ بحث مىكردند ، كه علت مردن - نه فايده و فلسفهء مردن - چيست ؟ يك موجود كه زنده مىشود ، چرا بعد دوره‌اى را طى مىكند ، بعد پير مىشود ، بعد از ميان مىرود ؟ بعضيها مثل بو على همين علل طبيعى را مطرح مىكردند و اينكه حرارت غريزى بر اساس عللى كم كم رو به كمبود مىگذارد . شايد علوم طبيعى امروز هم اغلب بر اساس چنين اصولى توجيه كنند ، ولى يك عده ديگرى مىگفتند اين يك ريشهء اساسىتر دارد و اين علل طبيعى معلول يك علت اساسىتر است و آن علت اساسىتر همين است كه مادهء عالم در داخل وجود خودش وقتى كه صورتها و فعليتهايى را پرورش مىدهد و تكميل مىكند ، هر اندازه كه آنها كاملتر بشوند ، علايق ميان آنها كمتر مىشود و هر چه كه علايق كمتر شد ، از يكديگر بيشتر جدا مىشوند . تشبيه مىكردند به مغز بادام و پوست بادام يا مغز گردو و پوست گردو كه در ابتدا كه به وجود مىآيد ، آن قدر با يكديگر آميخته هستند كه يكى هستند و بايد هم باشند . تدريجا اين مجموعه به اين صورت در مىآيد كه مغز در داخل گردو پرورش پيدا مىكند تا به حد كمال مىرسد ، ولى رسيدن آن به حد كمال مساوى است با اينكه علايق ضعيفتر و كمتر بشود ، تا آن آخر كار ، پوست گردو به صورت يك قشر جامد در مىآيد و وقتى كه مىشكنيد ، مىبينيد مغز به كلى از پوست جداست .\r\nبه هر حال اگر كسى به فلسفهء بقاى صور قائل باشد و اينكه نشئه‌اى ماوراى\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nنشئهء ماده و دنيا وجود دارد و موتها در واقع قبض است ، توفّى ( 1 ) است به اصطلاح قرآن ، حسابش خيلى روشن است . فرضا هم اين را نگوييم ، باز مىبينيم فناها از نظر آن موجودى كه فانى مىشود شر است ، ولى از نظر موجودى كه فناى اين مقدمه است براى پيدايش آن - كه اگر اين فنا نشود محال است آن به وجود بيايد ، و موجودات از عدم مطلق آفريده نمىشوند ، نقشهايى هستند كه روى نظام بر روى مادهء دنيا پشت سر يكديگر پيدا مىشوند - خير و كمال است . مثل پستهاى ادارى است كه معزول شدن يك كسى از پست ادارى خودش براى خود او شر است ، ولى براى كسانى كه اين خالى شدن پست منشأ مىشود كه آنها ابلاغ تازه‌اى بگيرند خير است . اگر يك پست براى هميشه در دست يك نفر بماند ، ما اين را شر مطلق حساب مىكنيم و مىگوييم اين كار نشد كه همهء پستها هميشه در دست يك عده‌اى باشد و هرگز عوض نشوند ، مىگوييم آقا تو برو تا نوبت به اشخاص ديگر برسد ، چون پستها محدود است . اين راجع به اثر فناها ( شرورى كه از نوع فناست ) كه فنا هم خودش اثر دارد و خير است ولى براى موجودات ديگر كه در آينده مىآيند .\r\n\r\nنوع دوم از شرور : تفاوتها و تبعيضها\r\nنوع دوم از شرور ، تفاوتها و تبعيضها ناميده مىشوند ، مىگويند اساسا چرا اشياء اين طور در سطحهاى مختلف آفريده شده‌اند ؟ البته وقتى بشر روى مقياس منافع خودش صحبت مىكند ، تا مىگويد تفاوت ، فورا ذهنش متوجه همين مسألهء جزئى ( نسبت به مسألهء كل عالم ) مىشود ، مثلا تفاوت افراد در فقر و غنا ، يكى ثروتمندتر ، يكى فقيرتر ، يكى قويتر ، يكى ضعيفتر ، يكى باهوش‌تر ، يكى كم هوش‌تر ، در صورتى كه تفاوت محدود به اين نيست .\r\nتفاوتها يكى اين است كه بالأخره بعضى از موجودات حشره آفريده شده‌اند ، بعضى انسان و مسلّم انسان يك موجود كاملترى از حشرات است ، يكى گياه آفريده\r\n\r\n\r\n\r\n\r\n","description":"","footnote":"\r\n( 1 ) . « توفّى » يعنى تام و تمام تحويل گرفتن .  « اللَّهُ يَتَوَفَّى الْأَنْفُسَ حِينَ مَوْتِها »  ( زمر / 42 ) يعنى خداوند نفوس را در وقت مردن بتمامه مىگيرد ، قبض مىكند ، تحويل مىگيرد . يا  « وَ اللَّهُ يَقْبِضُ وَ يَبْصُطُ »  ( بقره / 245 ) خداوند ، هم قبض مىكند و هم بسط مىدهد . بسط دادن همين است كه ما به آن « احياء » مىگوييم ، قبض كردن همين است كه به آن « اماته » مىگوييم . اماته‌ها در واقع ميراندن و فانى كردن نيست ، بلكه تحويل گرفتن است .\r\n","page_name":" 304 ","page_number":304},
  {"content":"\r\n\r\nشده ، يكى جماد ، مىگويند اين كه اشياء ، متفاوت آفريده شده‌اند ، با عدل الهى سازگار نيست ، لازمهء عدل الهى اين است كه اشياء در يك سطح متساوى آفريده شده باشند . اين هم به نظر مىرسد خيلى اشكال حساب نشده‌اى است ، چون اگر هيچ تفاوتى ميان مخلوقات نباشد ، آن وقت آيا مىتواند كثرت و تعدد وجود داشته باشد ؟ يعنى اگر افراد انسانها از هيچ جهت با يكديگر اختلاف و تفاوت نداشته باشند ، لازم مىآيد كه ديگر دوتا بودن وجود نداشته باشد و افراد متعدد نباشند ، تمام افراد انسان بايد يك انسان باشند و اگر تمام انواع يكى باشند و با يكديگر اختلاف نداشته باشند ، باز همهء انواع بايد يك نوع باشند . پس نتيجه‌اش اين است كه تمام افراد ، يك فرد و تمام انواع ، يك نوع باشند ، يعنى بايد ما اين طور فرض كنيم كه هستى محدود بشود به يك فرد ، يعنى هستى از نظر تعدد فردى و تعدد نوعى انبساط پيدا نكند .\r\nبعلاوه ، شما مىگوييد هستى تعدد و كثرت پيدا كند ( كثرت زمانى ، كثرتى كه [ افراد آن 
  ] در عرض يكديگرند ) ، حالا هر موجودى حق دارد سؤال كند ، مثلا مار بگويد چرا من را مار آفريدى و انسان نيافريدى ؟ انسان بگويد چرا من را فرشته نيافريدى ؟ اين فرد انسان بگويد چرا من را او نيافريدى ؟ در جلسهء پيش عرض كردم اين من و او گفتن ، بر اساس اين توهّم است كه وقتى مىگوييم چرا من را فرشته نيافريدى ، خيال مىكنيم من بودن من مربوط به اينكه من من باشم و آن فرشته فرشته باشد نيست ، يعنى من مىتوانستم من باشم و در عين حال همين من فرشته مىبود . مثل اينكه فرض كنيد يك چوبى اينجا داريم ، اين چوب همين چوب است ، مىتواند اين چوب راست باشد ، مىتواند اين چوب كج باشد . خيال مىكنيم در [ وجود 
  ] اشياء هم اين طور است ، مىگوييم چرا من فرشته نيستم ؟ يعنى همين من مىتوانستم من باشم و فرشته باشم ، يا فرشته بگويد چرا من انسان نيستم ؟ يعنى او همان فرشته باشد و در عين اينكه خودش خودش است ، انسان باشد ، آن مار هم بگويد چرا من را انسان نيافريدى ؟ يعنى آن منيّت و ذات و خودش خودش باشد ولى انسان باشد ، در صورتى كه اين طور نيست . آن كه مار است اگر انسان مىبود ، اين طور نبود كه « او » انسان بود ، مار اگر هست ، همين مار است . آن ماهيتى كه ماهيت مار است ، اگر بخواهد موجود بشود مار است ، انسان هم ماهيتش اگر بخواهد موجود بشود همين انسان است ، نه اينكه يك اشيائى بوده‌اند و از اين اشياء ، آن مىتوانست انسان باشد ، اين مىتوانست مار باشد ، با يك قرعه‌كشى و يا با يك تبعيض و بىعدالتى گفته‌اند تو چشمت كور\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nشود ، بايد مار شوى و او هم چشمش كور شود ، بايد انسان باشد ، مثل افرادى كه همهء آنها صلاحيت دارند پستهاى بالا و پايين را اشغال كنند ، يكى را انتخاب كرده ، در رأس گذاشته‌اند و گفته‌اند تو رئيس اداره ، ديگرى را گذاشته‌اند زير دست و گفته‌اند تو معاون ، به ديگران گفته‌اند شما كارمندهاى عادى ، در صورتى كه اگر كارمند عادى را هم رئيس قرار داده بودند ، مىشد رئيس باشد . اين طور نيست .\r\nدر مقام تشبيه - من تشبيه نكرده‌ام ، ديگران تشبيه كرده‌اند اما تشبيه خوبى است - مىگويند نظير اين است كه يك نفر مهندس و معمار كه مىخواهد نقشهايى را به وجود بياورد ، اول آن نقشها را تصور مىكند ، مثلا دايره‌اى ، مربعى ، مثلثى ، خط منحنى ، خط مستقيم و خطوط زياد را در ذهن خودش رسم مىكند ، بعد دايره ، مثلث ، خط مستقيم و خط منحنى را ايجاد مىكند . مثلث را كه قبل از آنكه ايجاد كند در علم خودش مرتسم كرد ، او مثلث نكرد و دايره را هم او دايره نكرد ، كه دايره بگويد چرا مرا مثلث نكردى و مثلث بگويد چرا مرا دايره نكردى ؟ همان ذات دايره را ( كه دايره بودنش به ذات خودش هست ) و ذات مثلث را ( كه در ذات خودش مثلث است ) به وجود مىآورد .\r\nجملهء معروفى هست از بوعلى سينا كه گفت : « ما جعل اللَّه المشمشة مشمشة بل اوجدها » كه آن سر و صداها را در دنيا به وجود آورد . گفت : خدا زردآلو را زردآلو نكرده است ، زردآلو را وجود داده است . البته نه اينكه زردآلو قبل از وجود ، يك وجودى دارد ، بلكه اينكه ما در فكر خودمان خيال مىكنيم كه يك چيز را كه در ذات خودش مىتوانست گلابى باشد ، مىتوانست زردآلو هم باشد ، آن را زردآلو كرد و گلابى نكرد ، اين طور نيست . معنى « عدل » تساوى نيست ، معنى عدل اين است كه هر موجودى آن وجودى را كه استحقاق دارد و مىتواند داشته باشد ، به او بدهند . آن ذات ، اين وجود را مىتوانست داشته باشد و غير از اين وجود را نمىتوانست داشته باشد و آن ذات ديگر هم اين وجود را مىتوانست داشته باشد و غير از اين وجود نمىتوانست داشته باشد . عدل اين نيست كه آنچه را كه اولى نمىتواند داشته باشد ، به او بدهند و آنچه را كه دومى مىتواند داشته باشد ، از او كم كنند تا به اولى برسد . اين ، يك جهت در باب تفاوتها كه خيلى ريشه فلسفى دارد .\r\n\r\n","description":"","footnote":"","page_name":" 306 ","page_number":306},
  {"content":"\r\n\r\n\r\nزيباييها مديون زشتيها هستند\r\nجهت دوم در باب تفاوتها ساده‌تر است و آن اين است كه همانطور كه دربارهء نيستيها گفتيم در نظام كلى و جملى عالم آن نيستيها ضرورت دارد ، اين تفاوتها هم از نظر جملى و كلى عالم ضرورت دارد . ما در اين تفاوتها يكى را مىگوييم خوب و يكى را بد ، و مىگوييم آن خوبش كه هست ، اين بدش چرا هست ؟ نمىدانيم كه اگر اين بد نبود ، آن خوب هم نبود . مثال مىزنند به يك تابلوى نقاشى . در تابلوى نقاشى ، روشنايى و تاريكى توأما وجود دارد ، اين تفاوت ميان قسمتها هست كه يك قسمت روشن است يك قسمت تاريك ، ولى اين تابلو ، تابلو بودن خودش را و زيبايى و كمال خودش را به همين دارد كه روشنيها و تاريكيها به يكديگر آميخته است . اگر به جاى تاريكيها هم روشنى بود ، آيا آن وقت تابلو وجود داشت ؟ آيا آن وقت زيبايى وجود داشت ؟ آيا اگر در دنيا محروميت نبود ، موفقيت وجود داشت ؟ آيا اگر در دنيا زشتى نبود ، زيبايى وجود داشت ؟ آن را كه الآن ما مىگوييم زيبايى ، در مقابل آن مات و مبهوت مىمانيم و آن را درك و توصيف مىكنيم ، براى اين است كه همه جاى دنيا آن طور نيست . اگر همه جاى دنيا يك جور و يك شكل بود ، تمام مردهاى دنيا نظير همان زيباترين مرد دنيا مىبودند ( همه يوسف مىبودند ) و تمام زنهاى دنيا كلئوپاترا مىبودند ، ديگر نه يوسفى وجود داشت و نه كلئوپاترايى ، اصلا زيبا وجود نداشت . پس آن كه ما آن را زيبا مىناميم ، زيبايى خودش را مديون همين زشتى زشت است ، اگر اين نبود ، آن هم نبود . در تمام خوبيها اين طور است . آن عادلها و عدالتخواهان درجه اول دنيا كه اينهمه جلوه و جلال دارند ، براى اين است كه در كنار آنها ديگران اين را ندارند . اگر همهء افراد بشر خصيصهء على بن أبي طالب را مىداشتند ، ديگر على بن أبي طالبى هم در دنيا وجود نداشت .\r\nپس گذشته از اينكه نفس تفاوتها ذاتى اشياء است ( يعنى اگر بناست كثرتى به وجود بيايد ، ناچار بايد اشياء ، متفاوت باشند و اين اشياء متفاوت هم تفاوت را از ذات خودشان دارند ) ، در نظام كلى و جملى عالم ، براى همان چيزى كه شما خير مىناميد ، اين تفاوت لازم است ، مثل اين است كه ما مىگوييم كوه چقدر شكوه دارد ! حالا اگر دره و پستى نبود ، كوهى در دنيا وجود داشت ؟ اين هم راجع به تفاوتها كه براى\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nآنها خيلى مثال مىتوان ذكر كرد .\r\n\r\nنوع سوم از شرور : سختيها و شدايد\r\nاما قسمت سوم شرور و بديها آنهايى است كه نه از نوع فناهاست و نه از نوع تفاوتها و تبعيضها ، بلكه از نوع سختيها و شدايد است . چرا مصائب در دنيا وجود دارد ؟\r\nمردن يك جوان را اگر از نظر خود آن جوان حساب كنيم ، مرگ و فنا و نيستى است - بحث سابق است كه گفتيم - ولى از نظر آن كسى كه اين فراق در او اثر مىگذارد ، نامش مصيبت است . به طور كلى آيا بر وجود سختيها ، شدايد ، عداوتها ، رقابتها ، جنگها ، بيماريها و . . . اثرى مترتّب هست يا نه ؟ اتفاقا اينها هم همين طورند ، يعنى خود همين مصائب و سختيها و شدتها يك عامل بزرگى هستند براى خوبيها و تكاملهاى بعدى .\r\nدر اينجا اتفاقا اگر كسى ايراد را در جهت عكس بياورد ، از ايراد در اين جهت كمتر نيست . ما سلامت ، قدرت ، ثروت ، امنيت را مىگوييم خوبى ، خوبى هم هست ولى همينها را اگر از نظر عوارضى كه بعد به وجود مىآورند نگاه كنيم ، مىبينيم كه چندان خوب نيستند . معمولا - البته كليت ندارد - قدرت غرور مىآورد ، غرور بدبختى مىآورد ، ثروت فساد مىآورد ، فساد بدبختى مىآورد ، سلامت آرامش روحى مىآورد ، آرامش و بىخيالى بعدها بدبختى مىآورد ، امنيت زياد كه هيچ وقت انسان از طرف دشمن تهديد نشود ، تنبلى و تن‌پرورى مىآورد . ولى در جهت مخالف ، ضعف است كه انسان را به سوى پيشرفت مىكشاند . از نظر مقياس سعادت كه هميشه بحث مىكنند ، انسان خيال مىكند كه سعادت يعنى قدرت ، سعادت يعنى ثروت ، سعادت يعنى سلامت ، در صورتى كه اين طور نيست ، اى بسا قدرتمند و ثروتمندى كه همين قدرت و ثروتش او را به بدبختى مىكشاند .\r\nحال فرمول سعادت چيست و سعادت چگونه براى انسان تأمين مىشود ؟ آيا معناى سعادت نيل به آرزوست يا رضايت داشتن از وضع موجود ؟ همين اشكال بر تمام اينها وارد است . عده‌اى اين فرضيه را گفته‌اند - فرضيهء بدى هم نيست - كه سعادت به اين است كه انسان هميشه در خيال سعادت باشد ، مىگويند به اندازه‌اى كه انسان از فكر سعادت سعادتمند است ، از خود وجود واقعى سعادت سعادتمند نيست .\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nشعرى هست كه از قديم در عربى نقل كرده‌اند :\r\nامانىّ ان تحصل تكن غاية المنى * و الّا فقد عشنا بها زمنا رغدا اى آرزوها اگر برسى و ما به تو برسيم كه چه بهتر ، اگر هم نرسى يك عمر ما با تو خوش زندگى كرديم .\r\nآرزو داشتن مساوى است با نداشتن و نداشتن مساوى است با طلب كردن .\r\nانسان اگر بخواهد در اين دنيا سعادتمند باشد ، هميشه بايد چيزهايى را نداشته باشد و با عشق و اميد و آرزو دنبال آنها بدود . وجدان كامل ، مرگ آرزو در انسان است و مرگ آرزو بدترين بدبختى در اين دنيا براى بشر است و لهذا قرآن يك تعبيرى دارد ، مثل اينكه جواب اين اشكال است ، دربارهء قيامت ( آنجا كه نظامش با نظام اينجا فرق مىكند ، كه آن هم رازى دارد ) مىفرمايد :  « لا يَبْغُونَ عَنْها حِوَلًا »  ( 1 ) يعنى در آنجا كسى آرزوى دگرگونى نمىكند ، يعنى آدم سير نمىشود . وضع اين دنيا اين طور است كه انسان هر چيزى را تا وقتى ندارد مىخواهد ، وقتى كه دارا شد از آن سير مىشود ، باز دنبال يك چيز ديگرى مىرود . قرآن مىگويد ولى در آن دنيا اين طور نيست  « لا يَبْغُونَ عَنْها حِوَلًا »  ، در آنجا آنچه را كه دارند ، ديگر آرزوى دگرگونى و تحول و تنوع در آن نمىشود .\r\nمعروف است كه مىگويند سفير انگليس با ناپلئون ملاقات كرد و اين در همان وقتى بود كه ميان آنها اختلاف و جنگ بود . ناپلئون به سفير انگليس گفت : فرق ما فرانسويها با شما انگليسيها اين است كه ما طالب شرافتيم ، ولى شما طالب ثروت .\r\nاو گفت : بله ، همين طور است ، انسان هميشه طالب آن چيزى است كه ندارد ! بله ، انسان هميشه طالب و دنبال آن چيزى است كه ندارد ، پس بايد يك نداشتنى در كار باشد ، و اتفاقا به اندازه‌اى كه اين مصيبتها و ضربتها بر روح بشر ، قوه‌ها را در وجود انسان به فعليت مىرساند ، هيچ چيز اين كار را نمىكند . مىگويند شاهكارهايى كه بشر به وجود آورده است ، مولود دو عامل است ، يا مولود عامل عشق است يا مولود عامل مصيبت . باز در عشق هم مىگويند عشق وقتى مىتواند شاهكار به وجود بياورد كه وصال كامل در كار نباشد ، وصال ، اول خمود است ، عشقهايى كه با فراق توأم\r\n\r\n\r\n\r\n\r\n","description":"","footnote":"\r\n( 1 ) . كهف / 108 .\r\n","page_name":" 309 ","page_number":309},
  {"content":"\r\n\r\nاست . بهترين شعرها را شاعر در حالى گفته است كه يا عاشقى بوده است كه گرفتار فراق بوده ، يا گرفتار مصيبت بوده است و اين در ادبيات و در مطلق ابداعها فوق العاده صادق است . ابو الحسن تهامى قصيده‌اى دارد در عربى كه از شاهكارهاى قصايد عربى است ، پسرش مرده بود [ و او در سوگ پسرش گفت 
  ] : « حكم المنيّة في البريّة جار - ما هذه الدّنيا بدار قرار . . . » هنوز هم بعد از ششصد هفتصد سال ، وقتى كه انسان مىخواند تكان‌دهنده است . حافظ آن غزل معروفش را كه [ با اين بيت شروع مىشود 
  ] :\r\nبلبلى خون دلى خورد و گلى حاصل كرد * باد غيرت به صدش خار پريشان دل كرد كه به نظر من براى هميشه زنده است و هميشه تكان‌دهنده است ، در وقتى سروده كه اين تارهاى وجودش با مصيبت فرزندش به لرزش در آمده بوده است .\r\nسختى و مصيبت اين طور نيست كه اثرش فقط خمود و بريدن و قطع كردن باشد ، اثرش بيشتر تحريك است . مىگويند يهوديها شخصيت خودشان را مديون دو چيز هستند ، يكى اينكه اينها مردمى هستند كه به همان سنن نژادى ، دينى ، اسرائيلى خودشان صد در صد پايبندند ، دوم اينكه اين مردم عاشق پايبند به اين سنن و مليت خودشان ، در دنيا مصيبت و سختى خيلى ديده‌اند و اين الآن يك واقعيتى است كه ده ميليون يهودى واقعا بر تمام دنيا اگر نگوييم ، بر نيمى از دنيا حكومت مىكنند ، هفتصد ميليون مسيحى واقعا مستعمر و مستثمر همين ده ميليون يهودى هستند و اينها قسمتى از اين قوّت و نيرو و هوشيارى و بيدارى و وحدت و اتفاق خودشان را مديون سختيها و زجرها و شكنجه‌هايى هستند كه در طول تاريخ ديده‌اند .\r\nقرآن كريم هم روى همين جهت است كه بلايا را بدبختى نمىخواند :\r\n وَ نَبْلُوكُمْ بِالشَّرِّ وَ الْخَيْرِ فِتْنَةً وَ إِلَيْنا تُرْجَعُونَ  ( 1 ) .\r\n  وَ لَنَبْلُوَنَّكُمْ بِشَيْءٍ مِنَ الْخَوْفِ وَ الْجُوعِ وَ نَقْصٍ مِنَ الْأَمْوالِ وَ الْأَنْفُسِ وَ الثَّمَراتِ وَ بَشِّرِ الصَّابِرِينَ ، الَّذِينَ إِذا أَصابَتْهُمْ مُصِيبَةٌ قالُوا إِنَّا لِلَّهِ وَ إِنَّا إِلَيْهِ راجِعُونَ   ( 2 ) .\r\nما شما را با اين سختيها در بوتهء آزمايش در مىآوريم ( نه اينكه اينها بد باشند ) .\r\nآنهايى كه در مقابل سختيها ايستادگى مىكنند و از ميدان در نمىروند ، آنها را بشارت و مژده بده ( 3 ) .\r\n\r\n\r\n\r\n\r\n","description":"","footnote":"\r\n( 1 ) . انبياء / 35 .\r\n( 2 ) . بقره / 156 و 157 .\r\n( 3 ) . [ ترجمهء آيات قريب به مضمون است 
  ] .\r\n","page_name":" 310 ","page_number":310},
  {"content":"\r\n\r\nيا در حديث داريم كه :\r\nانّ اللّه اذا أحبّ عبدا غتّه بالبلاء غتّا ( 1 ) .\r\nخداوند آنگاه كه بنده‌اى را دوست بدارد ، او را در گرداب بلا فرومىبرد ، فرو بردنى .\r\n« غت » به معنى زير آب كردن كسى است ، يعنى اصلا خداوند او را در گرداب بلايا و شدايد فرومىبرد . در همين زمينه مثال ذكر مىكنند - و خوب هم ذكر مىكنند - مىگويند در اين دنيا كسى پيروزمند است كه قدرت شناورى داشته باشد ، شناورى در امواج بلاها و سختيها ، و اين شناورى را كسى مىتواند بلد باشد كه در اين موج بيفتد و الّا انسان اگر صد سال كتاب بخواند و نرود در يك درياچه‌اى ، حوضچه‌اى شناورى كند ، آيا ممكن است شناورى را ياد بگيرد ؟ انسان شناورى را در عمل بايد ياد بگيرد ، يعنى بايد بيفتد در آب ، در حالتى كه احساس خطر مىكند ، آن وقت است كه نيرو به خرج مىدهد و شناور مىشود و شناورى مىكند . بنابراين اگر مصائب و سختيها و بلايا و شدايد از زندگى بشر برخيزد ، آن وقت اول تباهى و نابودى بشر است .\r\n- فرموديد كه در ادبيات هميشه از چيزهايى كه انسان به آن دسترسى ندارد صحبت كرده‌اند . يكى از دوستان ما در فرانسه ، در اين زمينه مطالعات خيلى زيادى كرده بود و ادبيات شرق را وقتى با ادبيات غرب مقايسه مىكرد مىگفت تمام ادبا و شعراى مشرق زمين هميشه در تمام اشعارشان از سه چيز صحبت كرده‌اند : يار ، جويبار و كنار سبزه‌زار ، و شراب ، چون هميشه از اين سه چيز در محروميت بوده‌اند ، منطقهء خشك و بىآب و علفى داشته‌اند و هميشه دنبال آب و جويبار و سبزه‌زار بوده‌اند ، از شراب هم منع مىشده‌اند و مجبور بوده‌اند پنهانى بخورند و يكى هم يار است كه دسترسى به يارى نداشته‌اند . ولى اينها را در فرهنگ مغرب زمين هيچ نمىبينيم ، آنها از سبزه اصلا صحبت نمىكنند براى آنكه سبزه دلشان را زده است و بيشتر از آفتاب صحبت مىكنند ، زيرا آنها معمولا آفتاب نداشته‌اند و براى اينكه مثلا بخواهند يك روز زيبا را توصيف كنند اول از وصف يك روز آفتابى شروع مىكنند .\r\nاز مشروب هم اصلا صحبت نمىكنند چون هميشه در اختيارشان بوده است . در مورد يار هم كه هميشه دستشان در گردن يار بوده است ! معمولا آنها از سه چيز صحبت مىكنند ، يكى آفتاب است ، ديگرى پول است و سوم تعطيلات ، چون معمولا فعاليتهاى زيادى مىكنند و كمتر وقت براى استراحت دارند .\r\nاستاد : اين جزء مسائلى است كه در اروپا مطرح است و راسل هم طرح كرده\r\n\r\n\r\n\r\n\r\n","description":"","footnote":"\r\n( 1 ) . بحار الانوار ، ج 15 / ص 55 ، چاپ كمپانى ، نقل از كافى .\r\n","page_name":" 311 ","page_number":311},
  {"content":"\r\n\r\nاست و آن مردن عشق است در اروپا و آن مسرّتهاى خاصى كه فقط ناشى از عشق است و يا آثار و ابداعاتى كه بشر در اثر اين پديده به وجود مىآورد ، و مىگويند چون وصال زياد شده است و رايگانى خيلى زياد است ، ديگر خود به خود مردن اين روح است در بشر . البته اين را هم قبول دارند كه فراق مطلق هم چيزى نيست ، بايد اينها آميخته باشد ، يعنى اگر برسد به حدى كه يأس به وجود بيايد ، ديگر شاهكار و ابداع هم به وجود نمىآيد ، بايد هم اميد باشد و هم فراق هر دو ، كه در اينجاست كه شاهكار حتما به وجود مىآيد .\r\nاما مسألهء « مى » و اين حرفها اين طور نيست كه صرف نداشتن باشد . در مشرق زمين خيلى چيزها از قديم ممنوع بوده ، گوشت خوك هم هميشه ممنوع بوده ، چرا هرگز در ادبيات گوشت خوك منعكس نيست ؟ « مى » اساسا از جهت آن حالت بىخودى و مستى كه ايجاد مىكند ، حالتى كه انسان را از فكر و عقل و اين چيزها خالى مىكند ، موضوع شعر قرار داده شده است ، منتها آن كسى كه از رنج دنيا ناراحت بوده ، مى را از آن جهت توصيف كرده كه يك مدتى او را از فكرهاى موذى و از فكر دربارهء مصيبتى كه از ناحيهء فلان ظالم به او رسيده ، بىخبر نگه مىدارد ، و آن كسى كه يك مشرب عرفانى داشته - كه اكثر هم همين طور است - از باب اينكه عشق را ما فوق عقل مىداند و با پيدايش عشق يك حالت بىخودى [ به او دست مىدهد 
  ] . البته مقصود بىخودى ما فوق خودى عقل است ، نه بىخودى مادون خودى عقل . آن اولى كه توصيف مىكند ، مىخواهد از حد عقل يك درجه پايين بيايد ، مىخواهد فاقد عقل باشد ، برسد به درجهء حيواناتى كه حس نمىكنند . آن ديگرى كه توصيف مىكند ، مىخواهد به يك مرحلهء بىخودى ما فوق خودى عقل برسد . بنابراين موضوع واقع شدن مى و باده روى اين نكته بوده ، نه اينكه فقط مردم محروم بوده‌اند ، خيلى از محروميتها بوده كه اين جهت را به وجود نياورده است .\r\nاما خوب ، موضوع سبزه و جويبار و اين حرفها را شايد راست بگويد و همين طور باشد ، يعنى وقتى كه افراد بشر هميشه با بهترين سبزه‌ها و گلها و بهترين جويبارها مواجه بوده‌اند و شخص از اولى كه بچه بوده ، در خانه‌اى كه متولد شده است بهترين گلها را ديده ، چشمش به آنها افتاده و بعد هم هر جا رفته غير از اين نديده ، قهرا اين براى او محرك نيست ، هيجان هيجان‌آور نيست ، احساسات او را تهييج نمىكند ولى اگر فاقد آنها باشد و بعد بيايد ببيند ، احساساتش خيلى تهييج مىشود .\r\n\r\n","description":"","footnote":"","page_name":" 312 ","page_number":312},
  {"content":"\r\n\r\n- ما اصولا تبعيض يا بىعدالتى يا شر را در موجودات جامد طبيعت نمىبينيم ، بلكه يك نظام مرتب در آنها مشاهده مىكنيم ، آنچه مىبينيم در موجودات زنده و در انسانهاست و ما بايد جوابمان را به اين بىنظمىها و اين شرور بدهيم . ما نمىخواهيم سياهيهاى تابلوى طبيعت باشيم تا تابلوى طبيعت زيبا شود ، چرا سفيدى نباشيم ؟\r\nاستاد : آنچه كه من عرض كردم شامل انسانها هم مىشد . شما مىگوييد چرا من سياهىاش باشم . اين « چرا من سياهىاش باشم » همان فكر اول را به وجود مىآورد ، البته در يك حدودى . ببينيد ، يك تفاوتهاى طبيعى در افراد هست و يك تفاوتهاى اجتماعى كه مربوط به نظم اجتماع و در حدود اختيارات بشر است . تفاوتهاى طبيعى همين است كه فرضا شما داراى يك شخصيت طبيعى خاصى هستيد ، طرز تفكر شما با طرز تفكر ديگرى فرق مىكند ، ممكن است شما يك مزايايى نسبت به ديگرى داشته باشيد و ديگرى مزايايى نسبت به شما داشته باشد ، اولا شما پسر پدر خودتان كه در فلان شهر بوده است هستيد و ديگرى پسر پدر خودش هست كه در شهر ديگرى زندگى مىكند . اينهاست كه سؤال ندارد كه بگوييم : چرا خدا اين كار را كرد ، چرا من را پسر آن پدر قرار نداد و او را پسر اين پدر قرار نداد ؟ اينهاست كه چرا بر نمىدارد ، يعنى پسر اين پدر همين است ، نه اينكه اين شخصيت كه الآن منش اين شخص را دارد ، مىتوانست همين منش را داشته باشد ولى پسر پدر و مادر شما باشد ، و شما همين شما باشيد و پسر پدر و مادر او باشيد ، چون اصلا اين هستى مجموع همان خاصيتها و ژنهايى است كه ابتدائا از آن پدر و مادر به ارث رسيده ، و او همين بوده و غير از اين نمىتوانست باشد و مبدأ هستى همين لباسى را كه او مىتوانست داشته باشد به او پوشانده است نه غير آن را . پس در مسألهء تبعيضها مقصود ما تبعيضهاى طبيعى بود ، يعنى اختلافاتى كه در نفس و ذات طبيعت ميان افراد وجود دارد .\r\n- چرا بشرى كه جاهل بوده و به تمدن دسترسى نداشته ، گرفتار بليات و آفات بوده و بعدا كه به علم و صنعت دست پيدا كرده توانسته است آن بلايا را رفع كند ؟ و صانع طبيعت چرا آن بىعدالتى را بر آنها روا مىداشت كه يك‌دفعه و با بيايد ميليونها نفرشان را بكشد ولى حالا و با كه مىآيد قرنطينه مىگذارند ، جلويش را مىگيرند ؟\r\nالبته شايد اين مسأله به مسألهء اختيار ربط پيدا مىكند .\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nاستاد : مسألهء اختيار يا مسألهء تكامل يك حساب خاصى دارد كه مربوط به مسألهء جبر و اختيار است كه تا چه حدودى انسان مجبور است و در چه حدود آزاد ؟ و بعد خود همين ، مسألهء تكليف را به وجود مىآورد .\r\nبشر ، هم به حكم عقل و هم به حكم دين مكلف است كه با اين بديها ( 1 ) مبارزه كند .\r\nاين موضوع منافات ندارد با آن مسأله‌اى كه ما مىگوييم ، چون بشر كه خارج از نظام كل نيست . عقل بشر ، آن احساس تكليف بشر ، ميل بشر به مبارزه كردن با بيماريها ، ميل بشر و حتى آن تكليفى كه براى بشر وضع شده براى مبارزه با بديها ، ظلمها ، قساوتها ، اينها همه جزء اين نظام است ، در داخل اين نظام است ، نه در خارج نظام ، يعنى اين طور نيست كه نظام عالم همانى است كه در ميليونها سال پيش بود كه بشرهاى وحشى بودند و مثلا و با بيايد آنها را بكشد ولى حالا ما آمده‌ايم نظام عالم را تغيير مىدهيم . نه ، ما الآن خودمان قسمتى از نظام عالم هستيم . نظام عالم نظام تكامل است و اگر آنها آن مرحله را طى نمىكردند ، ما امروز به اين مرحله نرسيده بوديم . باز اين طور نيست كه ما را در اين مرحله قرار داده‌اند ، آنها را در مرحله ، يعنى مىشد آنها را بياورند جاى ما بگذارند ، ما را ببرند جاى آنها بگذارند . آنها در آن مرحله بودنشان ذاتى آنهاست و نمىتوانستند غير از اين باشند ، و ما هم در اين مرحله بودنمان ذاتى ماست و نمىتوانيم غير از اين باشيم . شما اينها را خارج از يكديگر حساب نكنيد ، نه اينكه بشر را در بيرون نظام عالم بگيريد و بگوييد نظام عالم تا حالا آن طور بوده ، وقتى كه بشر علم پيدا كرده اين طور شده است . بشر جاهل و بشر عالم هر دوشان دو سطر هستند در [ كتاب 
  ] نظام هستى . [ اگر بخواهد جاى ما و آنها عوض شود 
  ] معنايش اين است : ما پدران خودمان باشيم ، پدران ما پسران ما باشند . نه ، ما نمىتوانستيم پدران خودمان باشيم ، پدران ما هم نمىتوانستند پسران ما باشند . ما و پسر بودنمان براى آن پدرها يك چيز هستيم ، آنها با پدر بودنشان براى ما يك چيز هستند ، يعنى اين طور نيست كه اول آنها نه پدر بودند نه پسر ، ما هم اول نه پدر بوديم نه پسر ، بعد يك ابلاغ دست آنها دادند گفتند شما پدر باشيد ، و يك ابلاغ دست ما دادند گفتند شما پسر باشيد ، يك ابلاغ دست آنها دادند گفتند شما در يك ميليون سال پيش زندگى كنيد و يك ابلاغ دست ما دادند گفتند شما در يك ميليون سال بعد زندگى كنيد .\r\n\r\n\r\n\r\n\r\n","description":"","footnote":"\r\n( 1 ) . از نظر جزئى نظام كه البته بدى هست ، منتها از نظر كلى يك چيزهايى را گفتيم كه بدى نيست .\r\n","page_name":" 314 ","page_number":314},
  {"content":"\r\n\r\nاينها همه جزء خميره و ذات ماست و اصلا از يكديگر جدايىپذير نيست . بنابراين حساب ، « چرا اين طور شد » ، « چرا آن طور شد » ، « چرا بايد اين طور باشد » [ معنى ندارد 
  ] ، در نظام كل هر چيزى در جاى خودش تخلف‌ناپذير است و نمىتواند غير از اين باشد .\r\nاگر شما ايرادى داريد ، در مجموع بايد سؤال كنيد : اين مجموع كه يك واحد است ، اين بشر كه در حكم يك واحد است ، اين بشر كه در ابتدا آن مراحل را طى كرده است كه ميليونها افرادش را و با از ميان مىبرده است ، ظلم و قساوت از ميان مىبرده تا رسيده به اين مرحله ، تا آينده‌اى كه انتظار دارد كه : « يملأ الارض قسطا و عدلا بعد ما ملئت ظلما و جورا » ( 1 ) و اصلا شر و بدى از جامعهء بشر رخت بر بندد ، آيا اين مجموع كه يك نظام تكاملى را تشكيل داده و آن را بايد مجموعا يك واحد در نظر بگيريم ، درست است يا نادرست ؟ تا بگوييم درست است .\r\nباز مثل اين است كه شما دربارهء يك فرد قضاوت كنيد كه چرا من كه امروز يك انسان چهل‌ساله هستم ، فردى هستم كه از خودم دفاع مىكنم ، زندگى خودم را شخصا اداره مىكنم ، پول در مىآورم ، بايد اين طور باشم ؟ آيا اين ظلم نيست كه من در سى و چند سال پيش يك بچهء ضعيف ناتوانى بودم كه آن لله هر بلايى مىخواست سر من درمىآورد ؟ چرا آن بچه من نيست ، چرا من آن بچه نيستم ؟ آن بچه همين تو هستى و تو هم همان بچه هستى ، آن مرحله را طى كرده‌اى كه به اين مرحله رسيده‌اى . در واقع يك « واقعيت » است كه اين مراحل را طى مىكند . اگر آن مرحلهء كودكى را طى نكرده بودى ، به اين مرحلهء كمال و رشد امروز نمىرسيدى ، امكان نداشت كه برسى ، امكان نداشت كه از اول شما را به اين حالت سى سالگى و چهل سالگى بيافرينند . پس اينها حساب تبعيض نيست .\r\n- اگر مسألهء تبعيضاتى را كه در اين دنيا وجود دارد با مسألهء آخرت توأم نكنيم ، نمىتوانيم اين ظلمها را توجيه كنيم . يا بايد اقرار كنيم كه در طبيعت مقدارى ظلم هست و صانع طبيعت آنها را خواسته يا بايد بگوييم كمبود اينها را در آخرت جبران مىكند .\r\nاستاد : اينكه من اين را ذكر نمىكنم ، براى اين است كه متكلمين اين طور فكر\r\n\r\n\r\n\r\n\r\n","description":"","footnote":"\r\n( 1 ) . اعلام الورى ، ص 401 .\r\n","page_name":" 315 ","page_number":315},
  {"content":"\r\n\r\nمىكنند كه خدا قيامت را خلق كرده است براى اينكه اين كمبودها را در آنجا جبران كند . مثل اينكه در يك كشور دستگاه مجازات و دادگسترى به وجود مىآيد براى اينكه اين كمبودها و كسريها را تعديل كند . اينها در قيامت [ انجام 
  ] مىشود ، اما نه اينكه قيامت براى اينها به وجود آمده ، يعنى قيامت يك چنين وجود تبعى براى اين دنيا ندارد . اگر اين كمبود هم نبود قيامت بود ، اگر هم در دنيا ظلمى نبود باز قيامت بود .\r\nقيامت آخرين مرحلهء سير بشر است ، يعنى انتقال پيدا كردن موجودات اين دنيا از نشئه‌اى به نشئهء ديگر ، تحول پيدا كردن ، مادى الوجود بودن ابتدائى و روحانى الوجود بودن آخر ، ملكى بودن و تبديل به ملكوتى شدن ، اين لازمهء نظام عالم است . جبران اين كمبودها در آنجا خواه ناخواه صورت مىگيرد ، اما نه اينكه اين براى آن است . مثل اين است كه يك بچه‌اى كه از سنين كودكى به سنين رشد و كمال مىرسد ، خيلى از كسريهايى را كه در زمان كودكى داشته در زمان رشد تكميل و اصلاح مىكند ، اما نه اين است كه او رشد پيدا مىكند تا كمبود اينجا را اصلاح كند . فلسفهء رشد او اين نيست كه چون در حال بچگى يك ناراحتيها و كمبودهايى داشت ، از اين جهت به سن چهل سالگى رسيد كه اين مسائل تعديل شود ، يعنى اين را فرع و طفيلى ايام كودكىاش حساب كنيم . طرز فكر متكلمين اين است كه اصلا قيامت و نشئهء آخرت را مثل « دادگسترى » كه طفيلى يك كشور هست ، طفيلى دنيا حساب مىكنند . نه ، در قيامت همهء اين كسريها و كمبودها تأمين مىشود بدون اينكه ما آنجا را يك حالت طفيلى بخواهيم حساب كنيم . اينكه من اين را به اين صورت بيان نمىكنم ، چون نمىخواهم آن منطق متكلمين را به خود بگيرم ، چون معمولا مىگويند خدا قيامت را خلق كرده ، درست مثل اينكه در دنيا دادگسترى را خلق مىكنند . آن دنيا چقدر جاى كوچكى خواهد بود ، چقدر دنياى طفيلى خواهد بود ! هيچ وقت خداوند كارهايى به اين صورت طفيلىگرى و جزئى ندارد .\r\n- در آن قسمت از شرور كه با فنا تطبيق شد ، شما اشاره‌اى فرموديد كه به نظر من خيلى مهم است ولى توضيح درباره‌اش داده نشد . اگر آن فناها نبود و انسان و موجوداتى به صورت لا يتغير براى هميشه بودند ، خودش سكون بود و سكون هم فنا بود . اصلا اين تغييرات همان حركت است ، جهان هستى هم معلول حركت است .\r\nاستاد : اين كه شما الآن مىفرماييد ، سخن ما را تأييد مىكنيد . مىگويند سكون در اين دنيا نيست ، ثبات هست . مقصود از اين كه سكون نيست ، اين است كه طبيعت\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nدر مرحلهء طبيعت هميشه متحول است ولى حركت طبيعت منتهى مىشود به موجوداتى كه نشئهء آنها با اين نشئه فرق مىكند ، آنها ساكن نيستند ولى ثابتند . « ساكن » در جايى است كه در شىء استعداد و امكان حركت باشد و حركت نكند اما « ثابت » وجودش اصلا يك وجود جمعى مىشود كه در وجود جمعى - نه وجود تدريجى - ديگر حركت امكان ندارد .\r\n- فرموديد در آن دنيا طبق آيهء قرآن :  « لا يَبْغُونَ عَنْها حِوَلًا »  اشخاص طالب تحول از آن وضع نيستند . اين نوع پاسخ ، اين ايراد را به وجود مىآورد كه پس چرا اين زندگى به آن صورت ساخته نشده است ؟ اگر آن ، وضع تعادل مطلوب است ، چرا از اول به آن صورت ساخته نشد ؟\r\nاستاد : راز مطلب را برايتان عرض مىكنم . ما الآن در ضمن عرايضمان گفتيم كه انسان طالب چيزى است كه ندارد و هر چيزى را كه دارد پس از داشتن از آن سير مىشود . يك عده افراد روى همين حساب به قيامت ايراد مىگيرند و مىگويند بنابراين بهشت جاى خسته كننده‌اى است ، براى اينكه آدم همه چيز را آنجا دارد و وقتى كه همه چيز را دارد ، انگار هيچ چيز ندارد . اگر به راز اين مطلب توجه كنيم ، راز خيلى خوبى هست . چرا انسان يك چيزى را تا ندارد مىخواهد ، وقتى هم كه دارد تا يك مدتى كه هنوز در همان حالت فكر نداشتن آن است و روزهاى نداشتنش را به ياد مىآورد ، آن را دوست دارد ولى همين‌كه به آن خو گرفت ، يعنى آن وضع روحى ندارى او تبديل شد به يك وضع جديدى ، اول سردى اوست ، چرا ؟ آيا واقعا انسان طالب نيستى است ؟ طالب نيستى كه نيست . چنين چيزى نمىشود كه بگوييم انسان دنبال نيستى مىرود . انسان دنبال هستى مىرود . پس چرا وقتى كه پيدايش مىكند ، آن را نمىخواهد ؟ اينجا يك حرف بسيار بزرگى از قديم عرفاى ما گفته‌اند و اين حرف بسيار محكم است و آن اين است كه آن چيزى كه انسان در اين دنيا دنبالش مىدود ، سرّ اينكه [ پس از رسيدن 
  ] از آن سير مىشود اين است كه مطلوب واقعىاش نيست ، نتوانسته سيرابش كند ، نتوانسته آن غريزه‌اى را كه طالب است اشباع كند ، و الّا اگر يك غريزه و يك چيزى را در حالى كه ندارد مىخواهد [ و مطلوب واقعى اوست 
  ] ، در حالى كه داشته باشد محال است از آن متنفر شود . . . ( 1 )\r\n\r\n\r\n\r\n\r\n","description":"","footnote":"\r\n( 1 ) . [ دنبالهء مطلب متأسفانه ضبط نشده است 
  ] .\r\n","page_name":" 317 ","page_number":317},
  {"content":"\r\n\r\n\r\nتوحيد و مسألهء شرور ( 3 )\r\nبحث امروز ما بحث قرآنى خير و شر و به عبارت ديگر بديهاست ، يعنى مىخواهيم ببينيم كه در قرآن كريم راجع به مسائل مربوط به خوبى و بدى و خير و شر چگونه اظهار نظر شده است . اولين مسأله‌اش اين است كه ببينيم آيا قرآن كريم اشياء را تقسيم كرده است به خوبى و بدى ، خوبها و بدها ، خيرها و شرها ، و شرها را اصلا به كلى از خداوند جدا دانسته است و براى آنها يك مبدأ و منشأ ديگرى غير از خدا قائل شده است ( همان كه در شكل خيلى صريحش در ثنويت هست ) يا اينكه نه ، قرآن كريم هيچ چيزى را در دنيا موجود نمىداند الّا اينكه او را مستند به مشيت الهى مىداند ، به اين معنا كه هر چيزى كه در اين دنيا به وجود آمده و به وجود مىآيد ، بالأخره سلسلهء علّيت و خلق و ايجاد آن منتهى به خداوند مىشود ؟\r\n\r\nخدا ، خالق همه چيز\r\nدر اين جهت ترديدى نيست كه قرآن كريم خالق و آفرينندهء هر چيزى را خدا مىداند . همان طورى كه خدا را مبدأ حيات مىداند و مىگويد حيات به دست خداست ، او را مبدأ و منشأ موت ( همان كه ما او را بدى مىدانيم ) هم مىداند  « يُحْيِي وَ \r\n\r\n","description":"","footnote":"","page_name":" 318 ","page_number":318},
  {"content":"\r\n\r\n يُمِيتُ »  ( 1 ) ، نه اينكه خداوند زنده مىكند ، يك چيز ديگرى هست كه ديگر مربوط به خدا نيست و او مىميراند . يا مثلا :   « وَ أَنَّهُ هُوَ أَضْحَكَ وَ أَبْكى ، وَ أَنَّهُ هُوَ أَماتَ وَ أَحْيا »   ( 2 ) اوست كه مىخنداند يا موجبات سرور را فراهم مىكند و هم اوست كه مىگرياند يا موجبات گريه و ناراحتى را به وجود مىآورد .  « الَّذِي خَلَقَ الْمَوْتَ وَ الْحَياةَ لِيَبْلُوَكُمْ أَيُّكُمْ أَحْسَنُ عَمَلًا »  ( 3 ) خدايى كه هم مرگ را آفريد و هم زندگى را آفريد .  « وَ لَنَبْلُوَنَّكُمْ بِشَيْءٍ مِنَ الْخَوْفِ وَ الْجُوعِ وَ نَقْصٍ مِنَ الْأَمْوالِ وَ الْأَنْفُسِ وَ الثَّمَراتِ وَ بَشِّرِ الصَّابِرِينَ »  ( 4 ) شما را تحت آزمايش قرار مىدهيم به نقصها و كمبودهايى در ناحيهء مال يا در ناحيهء جان به انواع مختلف .\r\nدر اين جهت بحثى نيست . بله ، يك مطلب هست كه در عين حال قرآن كريم بين استناد خوبيها به خداوند تبارك و تعالى با استناد بديها يك فرقى مىگذارد كه آن فرق را توضيح خواهيم داد .\r\nآيهء اوّل سورهء انعام اين است :\r\n  « الْحَمْدُ لِلَّهِ الَّذِي خَلَقَ السَّماواتِ وَ الْأَرْضَ وَ جَعَلَ الظُّلُماتِ وَ النُّورَ »   .\r\nسپاس خدايى را كه آفرينندهء آسمانها و زمين است و قرار دهندهء نور و ظلمت .\r\nاين « و قرار دهندهء نور و ظلمت » معلوم است كه مىخواهد يك عقيدهء خاصى را نفى كند كه همان عقيدهء يزدان و اهريمن باشد ، كه خدا مبدأ نور است نه مبدأ ظلمت ، و مبدأ ظلمت كس ديگر است ، اين طور نيست ، مبدأ همه خداست . پس در اين جهت ما نبايد ترديد داشته باشيم كه آيا يك فكر ثنوى در قرآن وجود دارد ؟ خير ، فكر ثنوى در قرآن وجود ندارد .\r\nمطلب ديگر اين است : ما بحثى مىكرديم راجع به خير و شر ، خوبى و بدى ، و مىگفتيم كه منشأ بديها نيستيهاست و يا ما به هستيهايى مىگوييم « بدى » كه نه از جهت اينكه خودشان خودشان هستند بدند ، بلكه از جهت اينكه با اشياء ديگر برخورد و تصادم مىكنند و هستى را از آنها سلب مىكنند ، شر ناميده مىشوند . در اصطلاح ، اين طور تعبير مىكنند ، مىگويند يك شىء يك وجود نفسى دارد ، يعنى خودش\r\n\r\n\r\n\r\n\r\n","description":"","footnote":"\r\n( 1 ) . بقره / 258 .\r\n( 2 ) . نجم / 43 و 44 .\r\n( 3 ) . ملك / 2 .\r\n( 4 ) . بقره / 156 .\r\n","page_name":" 319 ","page_number":319},
  {"content":"\r\n\r\nبراى خودش قطع نظر از هر چيز ديگرى كه در دنيا باشد وجود دارد . به اين معنا همه چيز خوب است ، يعنى هر چيزى خودش براى خودش و نسبت به هدفها و كمالات خودش در دنيا خوب است . و اما از جنبهء رابطه‌اى كه اشياء با يكديگر پيدا مىكنند ، اينجاست كه منقسم به دو قسمت مىشوند : نافع و ضارّ ، يعنى يك وقت هست كه يك شىء شىء ديگر را در كمالات وجودش يارى مىدهد ، كمك مىكند ، اين مىشود نافع و مفيد ، و يك وقت هست كه بر عكس ، مزاحم اوست ، آن وقت براى او مىشود ضارّ و مضر ، آن وقت اين براى او ، به اضافه و نسبت به او بد است .\r\n\r\nاختلاف ، نه تبعيض\r\nاين مقدار اختلافها و تفاوتها ميان اشياء پيدا مىشود ، اما همانطور كه عرض كرديم در خلقت اختلاف هست اما تبعيض وجود ندارد . تبعيض يعنى اينكه دو شىء كه براى هر دوى آنها امكاناتى وجود داشته باشد ، اين امكان را به يكى بدهند و به ديگرى ندهند ، چنين چيزى [ در خلقت 
  ] نيست . هر موجودى در هر مرتبه‌اى كه هست ، در هر حدى كه براى آن ممكن است خير از ناحيهء پروردگار [ به او 
  ] برسد ، مىرسد . اگر اختلافى در ميان اشياء هست ، اختلافى است كه از ناحيهء امكانات ذاتى خود اشياء است ، تفاوتهاى ذاتى خود اشياء كه امكان ندارد آن در جايى كه هست بيش از آنچه دارد داشته باشد و اين در جايى كه هست بيش از آنچه دارد داشته باشد .\r\n\r\nراز اختلافها و تفاوتها\r\nآيا در اين زمينه ( راز اختلافها و تفاوتها ) مطلبى در قرآن هست يا نيست ؟ آيه‌اى در قرآن است كه روى اين آيه علما از قديم الايام زياد بحث كرده‌اند . مطلب به صورت يك مثل ذكر شده است . آيه در سورهء رعد است ، مىفرمايد :\r\n « أَنْزَلَ مِنَ السَّماءِ ماءً فَسالَتْ أَوْدِيَةٌ بِقَدَرِها فَاحْتَمَلَ السَّيْلُ زَبَداً رابِياً وَ مِمَّا يُوقِدُونَ عَلَيْهِ فِي النَّارِ ابْتِغاءَ حِلْيَةٍ أَوْ مَتاعٍ زَبَدٌ مِثْلُهُ كَذلِكَ يَضْرِبُ اللَّهُ الْحَقَّ وَ الْباطِلَ فَأَمَّا الزَّبَدُ فَيَذْهَبُ جُفاءً وَ أَمَّا ما يَنْفَعُ النَّاسَ فَيَمْكُثُ فِي الْأَرْضِ »  .\r\nبعد در آخرش مىفرمايد :\r\n\r\n","description":"","footnote":"","page_name":" 320 ","page_number":320},
  {"content":"\r\n\r\n كَذلِكَ يَضْرِبُ اللَّهُ الْأَمْثالَ  ( 1 ) .\r\nخداوند حقايق را به صورت تمثيل اين طور بيان مىكند .\r\nحال توضيح آيه : آبى را از آسمان فرود آورد . سپس سيلها در واديها ( 2 ) روان شد ، ولى هر وادى به اندازهء خودش از اين آب در بر گرفت . [ به عبارت ديگر 
  ] واديها و رودخانه‌هايى هر كدام به اندازهء خودشان سيلان پيدا كردند ، يعنى آب را گرفتند ، مثل بارانى كه در كوهستان مىبارد ، بعد در جوبها و رودخانه‌ها جارى مىشود . پس از آنكه آب به جريان و حركت مىافتد ، اين سيل و اين آب فراوان جارى كفى ( 3 ) را بر روى خودش ، به دوش خودش حمل مىكند ( 4 ) ، يك كفى از داخل اين سيل بالا مىآيد و روى اين سيل را مىگيرد . نظير اين كف در اشياء و در فلزاتى كه شما از آنها زينت و زيور يا اسباب و آلات مىسازيد [ وجود دارد 
  ] . زيور و زينت مثل طلا و نقره ، و اسباب و آلات مثل چيزهايى كه معمولا از آهن مىسازند ، اينها را هم وقتى كه مىگدازند ، بر رويشان كفهايى مىايستد ، يعنى از نظر اينكه كفى بيايد روى مادهء اصلى را بگيرد ، فلزات هم در حال ذوب شدن ، در حالى كه مىخواهند از آنها يك چيز مفيدى بسازند ، روى آنها را يك مادهء زايدى مىگيرد كه از آن تعبير به « زبد » مىكردند . بعد مىفرمايد :  « كَذلِكَ يَضْرِبُ اللَّهُ الْحَقَّ وَ الْباطِلَ »  . « يضرب » را در اينجا معنى كرده‌اند : « يثبّت » و درست است .\r\nخداوند حق و باطل را اين طور مىآفريند ، اين طور ايجاد مىكند ، نه اينكه اين طور مثل مىزند ،  « كَذلِكَ يَضْرِبُ اللَّهُ الْأَمْثالَ »  بعدا مىآيد .\r\nخداوند حق و باطل را اين طور در عالم به وجود مىآورد : آن كه حق و حقيقت و خير و خوبى است ، مثلش مثل همان آبى است كه از آسمان مىآيد : خالص ، پاك . مثل اشياء از نظر مقدارى كه از حق و از خير و خوبى داشته باشند ، مثل واديهاست كه ظرفيتها مختلف است ، هر كدام به اندازهء ظرفيت خودش از اين آب مىگيرد ، نمىتواند بيشتر بگيرد . گفت :\r\n\r\n\r\n\r\n\r\n","description":"","footnote":"\r\n( 1 ) . رعد / 17 .\r\n( 2 ) . وادى يعنى رودخانه ، جوى .\r\n( 3 ) . « زبد » يعنى كف ، كفى كه روى آب است . كره را كه در عربى مىگويند « زبد » ، از اين جهت است كه وقتى دوغ را مىزنند ، دوغ كه از چربى جدا مىشود ، چربى به حالت كف‌كردگى روى آن مىايستد ، ولى اصل معنى « زبد » همان كف است .\r\n( 4 ) . « احتمل » از مادهء « حمل » به معنى به دوش گرفتن است .\r\n","page_name":" 321 ","page_number":321},
  {"content":"\r\n\r\nگر بريزى بحر را در كوزه‌اى * چند گنجد ، قسمت يك روزه‌اى دريا را اگر انسان بخواهد در كوزه بريزد ، كوزه ظرفيتش اندازهء همان يك كوزه است و بيشتر از آن نيست . اين آب صافى كه از آسمان مىآيد ، وقتى كه سرازير مىشود در اين واديها و رودخانه‌ها ، يك جا شما يك نهر كوچك ، يك جوى كوچك ، يك آب باريك مىبينيد ، يك جا يك آب زيادتر ، يك جا هم يك آبى كه به اندازهء يك سيل ( 1 ) فراوان است .\r\nمثل حق و مثل خير و خوبى و وجود و هستى كه از ناحيهء خداوند مىرسد مثل آبى است كه از آسمان فرود مىآيد . مثل اشياء از نظر تحويل گرفتن مقدار هستى و كمالات هستى مثل اين واديهاست كه هر كدام به اندازهء ظرفيت خودشان مىگيرند و بيشتر از اين امكان‌پذير نيست ، و اين اختلاف و تفاوت ناشى از ظرفيت اشياء است نه از ناحيهء دهنده ، دهنده تبعيض نكرده است ، يعنى اين طور نيست كه اين واديها همه به طور متساوى مىتوانستند از اين آب بگيرند ، او در ناحيهء خودش آمد يك تبعيضى كرد و گفت به تو اين قدر مىدهم ، به تو اين قدر مىدهم ، . . . تبعيض و تفاوت پيدا مىشود ولى منشأ اين تفاوت ، ظرفيتها و اختلافات ذاتى قبول كننده‌هاست .\r\nپس خيرات و وجودات و هستيها و حقها و آنچه كه حق و ثابت و واقعيت‌دار است به اين شكل وارد مىشود ولى در اين ميان باطلها و بديها هم هست ، اينها چيست ؟ اينها هم از لابلاى آنها پيدا مىشود ، يعنى لازمهء پيدايش يك آبى كه در يك ظرفى از اين ظروف باشد و لازمهء اين ظروف اين است كه كفهايى ( كه ناپايدار هم هستند ) پيدا بشود . باران و سيل بدون اينكه كفى پيدا بشود ، عملا وجود ندارد . بديها و باطلها هم خواه ناخواه در وجود و هستى پيدا مىشوند ولى اصل نظام عالم بر خوبى است و آن كه عالم را نگه مىدارد خوبيهاست ، بديها و باطلها يك سلسله امور عرضى و زايل شدنى هستند .\r\nبعد مىفرمايد :  « فَأَمَّا الزَّبَدُ فَيَذْهَبُ جُفاءً وَ أَمَّا ما يَنْفَعُ النَّاسَ فَيَمْكُثُ فِي الْأَرْضِ »  اين كفها جفاء مىشوند ، باد هوا مىشوند ، از ميان مىروند ولى آن چيزى كه نافع و مفيد است ( كه در مثل اول آب باشد و در مثل دوم خود آن فلز خالص باشد ) باقى مىماند .\r\n\r\n\r\n\r\n\r\n","description":"","footnote":"\r\n( 1 ) . « فسالت » در قرآن يعنى سيلان پيدا كرد ، نه سيل كه حتما بايد آب زياد باشد تا به آن سيل بگوييم .\r\n","page_name":" 322 ","page_number":322},
  {"content":"\r\n\r\nاين مثل راز تفاوتها را بيان مىكند كه منشأ اين تفاوتها اختلاف ظرفيتهاست . اين يك گوشه‌اى است از مطلبى كه ما در جلسه‌هاى گذشته مىگفتيم .\r\n\r\n« تفكيك‌ناپذيرى خير و شر » در خلقت آدم\r\nآيهء ديگرى در قرآن است كه از آنجا هم به طور اشاره و ضمنى ، اين مسألهء خودمان را مىتوانيم استفاده كنيم و آن آيهء مربوط به خلقت آدم است كه قرآن كريم آن را اين طور طرح كرده است كه خداوند وقتى مىخواست آدم را بيافريند ، آن را به فرشتگان اعلام كرد :  « وَ إِذْ قالَ رَبُّكَ لِلْمَلائِكَةِ إِنِّي جاعِلٌ فِي الْأَرْضِ خَلِيفَةً »  . فرشتگان مىدانستند كه در طبيعت انسان شر و فساد هست ( 1 ) ، و لهذا با تعجب سؤال كردند :\r\nخدايا تو مخلوقى را مىخواهى بيافرينى كه در وجود او شر و فساد است ؟  « قالُوا أَ تَجْعَلُ فِيها مَنْ يُفْسِدُ فِيها وَ يَسْفِكُ الدِّماءَ »  كسانى را مىآفرينى كه در روى زمين افساد خواهند كرد ؟ افساد همين شرهايى است كه ما مىگوييم از انسانها بر مىخيزد و يكى از فسادها كه از همه بالاتر است و در حد اعلاست ، خونريزى است ، خون يكديگر را مىريزند .  « وَ نَحْنُ نُسَبِّحُ بِحَمْدِكَ وَ نُقَدِّسُ لَكَ »  اما ما جز تسبيح و تقديس تو كارى نداريم ، چرا خلقت مىكنى ؟  « قالَ إِنِّي أَعْلَمُ ما لا تَعْلَمُونَ »  ( 2 ) من چيزى را مىدانم كه شما نمىدانيد .\r\n  « وَ عَلَّمَ آدَمَ الْأَسْماءَ كُلَّها ثُمَّ عَرَضَهُمْ عَلَى الْمَلائِكَةِ فَقالَ أَنْبِئُونِي بِأَسْماءِ هؤُلاءِ إِنْ كُنْتُمْ صادِقِينَ . قالُوا سُبْحانَكَ لا عِلْمَ لَنا إِلَّا ما عَلَّمْتَنا إِنَّكَ أَنْتَ الْعَلِيمُ الْحَكِيمُ »   ( 3 ) .\r\nاينها جزء آيات بسيار پرمعنا و قهرا مرموز قرآن است و قرآن كريم هم در اين طور مواقع براى اينكه مردم بيشتر وادار شوند به تعمّق و تدبّر ، خصوصياتش را توضيح نمىدهد و حتى شايد خصوصياتش توضيح دادنى نيست ، رسيدنى است نه پايين آوردنى . بعضى از مطالب مطالبى است كه بايد افراد برسند به آنجا و درك كنند ، نمىشود مطلب را در سطح پايين آورد كه همه درك كنند .  « وَ عَلَّمَ آدَمَ الْأَسْماءَ »  اسمها را ،\r\n\r\n\r\n\r\n\r\n","description":"","footnote":"\r\n( 1 ) . منشأ [ اين آگاهى 
  ] چه بوده ؟ عجالتا به ما مربوط نيست .\r\n( 2 ) . بقره / 30 .\r\n( 3 ) . بقره / 31 و 32 .\r\n","page_name":" 323 ","page_number":323},
  {"content":"\r\n\r\nنامها را به آدم آموخت . حالا مقصود از اسمها چيست ؟ آيا مقصود اسمهاى خدا ، يعنى شئون پروردگار است ؟ آيا مقصود از اسم حقايق اشياء است ؟ چون هر چيزى را انسان تا يك عنوانى ، اسمى ، نامى به آن ندهد نمىتواند بشناسد ، و بلكه ميان اينها شايد از يك نظر تفاوتى هم نباشد ، بگوييم اسماء و شئون الهى يا حقايق اشياء ، حالا هر چه هست . همين‌كه خداوند اسمها را به آدم آموخت ، به ملائكه عرضه كرد :  « أَنْبِئُونِي بِأَسْماءِ هؤُلاءِ »  آن حقايق را نشان داد ، گفت : شما اينها را به من معرفى كنيد ، بگوييد نام اينها چيست ؟ براى آنها مجهول بود :  « قالُوا سُبْحانَكَ لا عِلْمَ لَنا إِلَّا ما عَلَّمْتَنا »  پروردگارا ، ما جز آن مقدارى كه تو به ما آموختى نمىدانيم ، ما از اينها سر در نمىآوريم .  « قالَ يا آدَمُ أَنْبِئْهُمْ بِأَسْمائِهِمْ ، فَلَمَّا أَنْبَأَهُمْ بِأَسْمائِهِمْ »  ( 1 ) آن وقت به آدم مأموريت داده شد : اى آدم ! تو به اينها تعليم بده . همين موجودى كه درباره‌اش گفته بودند :  « أَ تَجْعَلُ فِيها مَنْ يُفْسِدُ فِيها وَ يَسْفِكُ الدِّماءَ »  آمد به فرشتگان حقايقى را كه براى آنها مجهول بود تعليم داد . آن وقت خداوند به فرشتگان فرمود :  « أَ لَمْ أَقُلْ لَكُمْ إِنِّي أَعْلَمُ غَيْبَ السَّماواتِ وَ الْأَرْضِ وَ أَعْلَمُ ما تُبْدُونَ وَ ما كُنْتُمْ تَكْتُمُونَ »  ( 2 ) من به شما نگفتم رازهايى نهانى وجود دارد كه من آن رازهاى نهانى را مىدانم و شما نمىدانيد ؟ يعنى شما از آن موجود ، فقط اين جنبه‌اش را مىدانستيد و مىشناختيد و مىگفتيد او منشأ شر و فساد مىشود اما اين جنبه‌اش كه او مىرسد به جايى كه شما بايد در مكتب او بياموزيد ، اين را ديگر شما نديده بوديد .\r\nآن وقت بعد از اين جريان است كه :  « وَ إِذْ قُلْنا لِلْمَلائِكَةِ اسْجُدُوا لِآدَمَ . . . »  ( 3 ) آن وقت به فرشتگان گفتيم كه به اين آدم سجده كنيد .\r\nاز مجموعهء اين مثل ، البته انسان مىتواند مطالب بسيارى از قسمتهاى مختلف استفاده كند و دربارهء آن بحث كند ، ولى يكى از جنبه‌ها اين است كه انسان موجودى است كه در طبيعت او شر و فساد هست و در عين حال در طبيعت اين موجود اين استعداد هست كه برسد به جايى كه ما فوق فرشتگان و ملائكه قرار بگيرد ، و اين دو هم به يكديگر آميخته است ، تفكيك‌ناپذير است . ملائكه نگفتند خدايا اين را كه مىآفرينى [ منهاى شر و فسادش خلق كن 
  ] . اگر براى ملائكه اين مسأله مطرح بود -\r\n\r\n\r\n\r\n\r\n","description":"","footnote":"\r\n( 1 ) . دوباره « هم » كه ضمير عاقل هست آورده مىشود ( نام آنها را ، آن كسان را ) . از اينجا استفاده كرده‌اند كه آن اسماء الهى يك حقايق واقعى بوده است ، تنها لفظ و اسم و نام و نشان و از اين حرفها نيست .\r\n( 2 ) . بقره / 33 .\r\n( 3 ) . بقره / 34 .\r\n","page_name":" 324 ","page_number":324},
  {"content":"\r\n\r\nآن طورى كه اغلب ما اين طور فكر مىكنيم و مىگوييم خوب ، انسان آفريده شود منهاى شر و فسادش - [ همين طور سخن مىگفتند 
  ] . نه ، مىدانستند اگر انسان آفريده شود ، آن شر و فساد هم جزء آن هست و قضيه منها ندارد . آنها مىدانستند كه انسان توأم با اين شر و فساد است ، منتها ما بعد شر و فساد يعنى جنبه‌هاى خير كثير را ديگر نمىديدند . خداوند آن جنبه‌هاى ديگر را به آنها اعلام كرد . وقتى كه فرشتگان آن استعدادهاى ديگرى كه در همين انسان هست و آن خيرات كثيرى كه بر وجود اين انسان [ مترتب 
  ] است ديدند ، اعتراض خودشان را پس گرفتند [ و فهميدند كه چرا بايد 
  ] چنين موجودى آفريده شود .\r\nآيا اين آيه تأييد نمىكند همان نظرى را كه عرض كرديم هر شيئى در مقام تقسيم‌بندى از نظر نافع بودن و مضرّ بودن - و الّا از لحاظ آن خير و شرى كه گفتيم ، هر چيزى بر حسب وجود نفسى خودش خير است - از جنبهء ارتباطش با ساير اشياء ، يا خيرش مىچربد بر شرش يا شرش مىچربد بر خيرش ، يا خير و شر آن مساوى است ، يا خير محض است ، يا شر محض ؟ اگر موجودى باشد كه خيرش بر شرش بچربد ، بايد آفريده شود ، اگر آفريده نشود ، اين شر است . آيا همين آيه به نظر شما اين راز را بيان نمىكند كه انسان يك موجودى است كه خير و شر در او آميخته است ، تفكيك‌ناپذير است ولى اين انسان خيرش بر شرش غالب است ، به اعتبار آن خيرش بايد آفريده شود ؟ اين هم يك آيه كه ما آن را مرتبط با اين موضوع مىدانستيم .\r\n\r\nحيات و موت ، براى حسن عمل\r\nما بحث ديگرى داشتيم راجع به فوايد اين چيزهايى كه آنها را « بد » مىناميم و آن مرحلهء آخر بحث ما بود . عرض كرديم اين چيزهايى كه ما آنها را « بد » مىدانيم و خيال مىكنيم كه اينها صد در صد بد هستند ، اين طور نيست ، تازه همان بدها هم منشأ خوبيها هستند . غير از آن جهت كه هر چيز خوبى دارد ، بدى دارد و خوبىاش بر بدىاش مىچربد ، مرحله دوم اين است كه خود اين بدى باز منشأ خوبيهاست ، اگر اين بديهايى كه اسمشان را بدى گذاشته‌ايم نباشد ، بسيارى از خوبيها در دنيا نخواهد بود . ببينيم آيا در اين زمينه تصريحى ، اشاره‌اى در قرآن كريم هست يا نيست ؟ در اين زمينه هم هست . يكى همان آيه‌اى است كه به مناسبت بحث اول خواندم ، آيهء دوم\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nسورهء « تبارك الّذى بيده الملك » :\r\n   « تَبارَكَ الَّذِي بِيَدِهِ الْمُلْكُ وَ هُوَ عَلى كُلِّ شَيْءٍ قَدِيرٌ . الَّذِي خَلَقَ الْمَوْتَ وَ الْحَياةَ لِيَبْلُوَكُمْ أَيُّكُمْ أَحْسَنُ عَمَلًا »    ( 1 ) .\r\nخداست آن كسى كه هم مرگ را آفريد و هم زندگى را . اين دو را آفريد براى اينكه شما را بيازمايد كه چه كسى نيك‌عمل‌تر است .\r\nدر احاديث ما هست كه امام فرمود قرآن نگفت : « لِيَبْلُوَكُمْ ايُّكُمْ اكْثَرُ عَمَلًا » چه كسى بيشتر عمل كند ، فرمود :  « لِيَبْلُوَكُمْ أَيُّكُمْ أَحْسَنُ عَمَلًا »  يعنى چه كسى عملش صوابتر باشد . آيه اين طور مىفرمايد كه : زندگى و مردن را براى اين خلق كرد كه مقدمه‌اى باشد كه شما به سوى حسن عمل سوق داده شويد ، هر دوى اينها براى حسن عمل لازم است ، هر دو مقدمهء حسن عمل‌اند . نفرمود : « خَلَقَ الْحَياةَ لِيَبْلُوَكُمْ ايُّكُمْ احْسَنُ عَمَلًا » شما را زنده كرد و به شما زندگى داد تا به سوى حسن عمل سوق داده شويد ، فرمود : زندگى و مردن را با هم آفريد تا شما به حسن عمل سوق داده شويد ، و همين طور هم هست .\r\nاما زندگى شرط حسن عمل است ، تا انسان خلق نشود ، تا اين حيات و آن هم اين حيات انسانى را پيدا نكند ، تا عقل نداشته باشد ، تا اراده نداشته باشد ، حسن عمل معنى ندارد . و اگر مردن هم نبود ، حسن عمل نبود ، يعنى خود همين مردن و اينكه انسان مىداند مىميرد ، يك عامل بزرگى است براى اينكه به سوى حسن عمل سوق داده شود . آيا واقعا اگر انسان مىدانست در اين دنيا مخلّد است و اصلا مردنى در كار نيست ، به سوى حسن عمل مىرفت ؟ البته ممكن است ، شما افراد استثنائى را در نظر نگيريد بگوييد فرضا شخصى مثل على بن أبي طالب پيدا بشود و تشخيصش دربارهء حسن عمل طور ديگرى باشد ، آن فرد استثنائى به جاى خود ، ولى همين بشر كه ما الآن داريم مىبينيم ، مسلّما بيشتر كارهاى بد را كه انجام نمىدهد ، به خاطر همين فكر مردن است و اينكه انسان مىداند مىميرد . اگر انسان بداند كه در هيچ شرايطى در اين دنيا نمىميرد و همين زندگىاش ادامه دارد ، بر شرش صد برابر افزوده مىشود و خيرش شايد به حد صفر برسد . آن عاملى كه انسان را به سوى حسن عمل سوق مىدهد ، بيش از هر چيز ديگرى همين است كه انسان مىداند يك مدت موقتى در اينجا\r\n\r\n\r\n\r\n\r\n","description":"","footnote":"\r\n( 1 ) . ملك / 1 و 2 .\r\n","page_name":" 326 ","page_number":326},
  {"content":"\r\n\r\nهست . آن كسى كه ايمان دارد به اينكه ماوراى اين دنيا دنياى ديگرى است ، براى او خيلى روشن است . آن كسى هم كه ايمان ندارد ، بالأخره دنياى مرگ براى او يك دنياى مجهولى است و باز ترمز است نسبت به اعمال شر . پس اين آيه براى « موت » خاصيت و اثر و فايده قائل شده است ، كه همين است كه بشر را به سوى حسن عمل سوق مىدهد .\r\n\r\nفوايد مصائب و سختيها\r\nآيهء ديگرى كه خيلى واضح است و واضح‌تر از آن آيه هم هست راجع به فوايد مصائب و سختيها و شدايد است ( در اين زمينه آيات زيادى هست ، منحصر به اين يك آيه نيست ) :\r\n   « وَ لَنَبْلُوَنَّكُمْ بِشَيْءٍ مِنَ الْخَوْفِ وَ الْجُوعِ وَ نَقْصٍ مِنَ الْأَمْوالِ وَ الْأَنْفُسِ وَ الثَّمَراتِ وَ بَشِّرِ الصَّابِرِينَ ، الَّذِينَ إِذا أَصابَتْهُمْ مُصِيبَةٌ قالُوا إِنَّا لِلَّهِ وَ إِنَّا إِلَيْهِ راجِعُونَ ، أُولئِكَ عَلَيْهِمْ صَلَواتٌ مِنْ رَبِّهِمْ . . . »    ( 1 ) .\r\nما شما را آزمايش مىكنيم به چيزى از بيم ، يعنى عدم امنيت ، ترس از دشمن ، اينكه دشمن داشته باشيد و حساب اين دشمن را داشته باشيد و بيم دشمن در ذهنتان باشد ،  « وَ الْجُوعِ »  به گرسنگى و سختى ، نداشته باشيد ، احتياج داشته باشيد ،  « وَ نَقْصٍ مِنَ الْأَمْوالِ »  كسرى در مال و ثروت ،  « وَ الْأَنْفُسِ »  يا كسرى در نفس و جان خودتان ( 2 ) ،  « وَ الثَّمَراتِ »  ميوه‌ها ( 3 ) ، ما شما را گرفتار اين جور مصائب و سختيها مىكنيم  « وَ بَشِّرِ الصَّابِرِينَ »  پشت سر اين سختيها بشارت ذكر مىكند : بشارت بده كسانى را كه در مقابل اين سختيها خويشتن‌دارى مىكنند ، خويشتن‌دارىاى كه مبتنى بر ايمان به خداست ، وقتى كه انواع اين سختيها را مىبينند فورا متوجه خدا مىشوند : « همه از آن خدا هستيم و به سوى او بازگشت مىكنيم » .  « أُولئِكَ عَلَيْهِمْ صَلَواتٌ مِنْ رَبِّهِمْ »  اين\r\n\r\n\r\n\r\n\r\n","description":"","footnote":"\r\n( 1 ) . بقره / 156 - 158 .\r\n( 2 ) . ممكن است اينجا مقصود كسرى در بدن باشد ، يعنى زخمى ، جراحتى .\r\n( 3 ) . ممكن است مقصود همين ميوه‌هاى معمولى باشد كه باز جزء اموال مىشود ، ولى معمولا گفته‌اند ثمرات يعنى ثمرات قلوب ، ميوه‌هاى دل ، يعنى فرزندان ( مصيبت فرزندان ) .\r\n","page_name":" 327 ","page_number":327},
  {"content":"\r\n\r\nطبقات هستند كه رحمتهاى پروردگار شامل حال آنها مىشود .\r\nپس اين سختيها و شدايد را زمينهء بسيار مفيدى براى كسانى معرفى مىكند كه بتوانند در اين سختيها و شدايد مقاومت و ايستادگى و خويشتن‌دارى كنند . پس اينها فايده دارد ، يعنى يك چيزى است كه بشر مىتواند در اين زمينه‌ها از وجود آنها استفادهء زياد كند ، كه قرآن هم آنها را به صورت نويد و بشارت ذكر مىكند . البته به اين مضمون آيهء اخير بازهم ما آيات ديگرى در قرآن راجع به فوايد گرفتاريها و فتنه‌ها و شرور و اين طور چيزها داريم :  « وَ نَبْلُوكُمْ بِالشَّرِّ وَ الْخَيْرِ فِتْنَةً وَ إِلَيْنا تُرْجَعُونَ »  ( 1 ) ما شما را آزمايش مىكنيم ، هم به شرور ( كه مقصود همين بديهاست ، همين چيزهايى كه ضربه به آدم مىزند ) و هم به خيرات و نعمتها ، هم آن مايهء آزمايش و امتحان است و هم اين .\r\nاين خيلى جملهء عجيبى است ، يعنى آن را كه شما « خير » مىناميد ، صد در صد نبايد بگوييد خير است ، و آن را كه شما « شر » مىناميد ، صد در صد نبايد بگوييد شر است ، خير بودن واقعى و نهايى خير ، و شر بودن نهايى شر بستگى دارد به نحوهء استفاده‌اى كه شما از آن مىكنيد يا به نحوهء برخوردى كه با آن مىكنيد . اى بسا يك چيزى خودش خير است ، نعمت است ، ما كه به شما مىدهيم جنبهء امتحانى دارد ، ولى وقتى كه به شما داديم ، همين خير بسا هست كه سبب فساد شما بشود . باز شر هم جنبهء امتحانى دارد ، اى بسا همين شر منشأ صلاح شما بشود ، و واقعا هم همين طور است  « عَسى أَنْ تَكْرَهُوا شَيْئاً وَ هُوَ خَيْرٌ لَكُمْ وَ عَسى أَنْ تُحِبُّوا شَيْئاً وَ هُوَ شَرٌّ لَكُمْ »  ( 2 ) .\r\n\r\nآزمايش انسانها\r\nاما در آزمايشهايى كه در مورد انسانها صورت مىگيرد سه خصوصيت هست . يك خصوصيت اين است كه گاهى آزمايش‌كننده مىخواهد از اين آزمايش چيزى را استفاده كند ، كه به آنها كار نداريم . مثل يك نفر معلم كه مىخواهد وضع شاگردها را به دست بياورد ، خودش هم نمىداند وضع درسى آنها چگونه است . اول سال ، وسط سال و آخر سال مىخواهد بفهمد كه اين شاگردان درسشان را خوانده‌اند يا\r\n\r\n\r\n\r\n\r\n","description":"","footnote":"\r\n( 1 ) . انبياء / 35 .\r\n( 2 ) . بقره / 216 .\r\n","page_name":" 328 ","page_number":328},
  {"content":"\r\n\r\nنخوانده‌اند ، مىخواهد يك پردهء جهالتى را از جلوى خودش رفع كند ، اينها را امتحان مىكند و آن وقت مىفهمد هر كس در چه حدى است .\r\nيك نتيجهء ديگرى كه در آزمايشهاى انسانها مىگيرند ، اين است كه براى آزمايش‌كننده چيزى مجهول نيست ولى براى خود آزمايش‌شده‌ها مجهول است . باز مثل همان شاگردها ، اى بسا خود معلم الآن مىداند شاگرد اول كيست ، شاگرد دوم كيست ، شاگرد سوم كيست و كى بايد حتما رفوزه شود ، ولى اگر همين طور بنشيند و بگويد اين نمره‌اش بيست است ، او پانزده ، او ده ، او هشت ، همه اعتراض دارند غير از آن كه نمرهء بيست گرفته ، امتحان مىكند تا بر خود آنها حقيقت روشن شود .\r\n[ آزمايش 
  ] اولى دربارهء خداوند معنى ندارد . خداوند هيچ وقت بندگانش را به سختيها و شدايد و امتحانات گرفتار نمىكند براى اينكه خودش موضوعى را به دست بياورد ، براى خداوند همه چيز معلوم است . قرآن مىگويد :  « وَ ما تَكُونُ فِي شَأْنٍ وَ ما تَتْلُوا مِنْهُ مِنْ قُرْآنٍ وَ لا تَعْمَلُونَ مِنْ عَمَلٍ إِلَّا كُنَّا عَلَيْكُمْ شُهُوداً »  ( 1 ) هيچ جنبشى ، هيچ حركتى نمىكنيد مگر اينكه ما شاهد و ناظر هستيم .  « لا تَأْخُذُهُ سِنَةٌ وَ لا نَوْمٌ »  ( 2 ) ،  « فَإِنَّهُ يَعْلَمُ السِّرَّ وَ أَخْفى »  ( 3 ) . يا در آيات ديگر مىفرمايد : آنچه كه در خاطر افراد خطور مىكند ، ما مىدانيم .\r\nپس قرآن وقتى كه « آزمايش » براى خدا ذكر مىكند ، نمىخواهد بگويد خدا آزمايش مىكند براى اينكه خودش عالم بشود . ولى دومى مانعى ندارد كه خداوند آزمايشها را به وجود بياورد براى اينكه ماهيت افراد بر خودشان روشن شود .\r\n\r\nفلسفهء اصلى امتحان و آزمايش\r\nولى در باب امتحان يك جنبهء سومى وجود دارد كه آن فلسفهء اصلى امتحان و آزمايش است و آن اين است كه افراد وقتى در معرض امتحان و آزمايش قرار مىگيرند ، به كار مىافتند و به اصطلاح فلاسفه آنچه كه در قوّه دارند به فعليت مىرسد ، يعنى اگر امتحان در كار نيايد ، استعدادها بالقوّه باقى مىماند ، يعنى بروز\r\n\r\n\r\n\r\n\r\n","description":"","footnote":"\r\n( 1 ) . يونس / 61 .\r\n( 2 ) . بقره / 255 : [ او را چرت و خواب فرا نگيرد 
  ] .\r\n( 3 ) . طه / 7 : [ همانا او بر نهان و مخفىترين امور آگاه است 
  ] .\r\n","page_name":" 329 ","page_number":329},
  {"content":"\r\n\r\nنمىكند ، به حد فعليت نمىرسد ، رشد نمىكند . ولى وقتى كه يك موجود در معرض عمل و امتحان قرار گرفت ، سير كمالى خودش را طى مىكند ، رشد مىكند ، پيشرفت مىكند ، نظير كارهاى تمرينى است كه ورزشكاران قبل از مسابقه‌هاى نهايى انجام مىدهند ، آنچه كه انجام مىدهند براى اين نيست كه مربى بفهمد هر كس استعدادش چقدر است ؟ براى اين است كه خودشان آماده شوند ، براى اين است كه هر چه در استعداد دارند به ظهور بپيوندد .\r\nسختيها و شدايدى كه خداوند تبارك و تعالى در دنيا براى انسان پيش مىآورد و بلكه - در تعبير ديگر قرآن - نعمتهايى هم كه در دنيا براى انسان مىآورد ، براى اين است كه آن استعدادهاى باطنى بروز كند ، يعنى از قوّه به فعليت برسد . انسان از نظر حالات روحى ، درست حالت يك بچه‌اى را دارد كه از نظر جسمى در حالى كه تازه به دنيا آمده است استعداد اين را كه يك جوان برومند بشود دارد ولى حالا كه آن را ندارد ، بايد تدريجا رشد كند تا يك جوان برومند بشود . انسان هم از نظر كمالات واقعى و نفسانى ( يعنى آنچه كه در استعداد دارد ) اول در يك حد بالقوّه است ، مىتواند باشد ، اما حالا كه نيست ، از يك طرف به واسطهء سختيها و شدايد و از طرف ديگر به واسطهء همان نعمتهايى كه به او داده مىشود ، در معرض يك چنين امتحانى قرار مىگيرد تا به حد كمال برسد .  « وَ لَنَبْلُوَنَّكُمْ بِشَيْءٍ مِنَ الْخَوْفِ وَ الْجُوعِ وَ نَقْصٍ مِنَ الْأَمْوالِ وَ الْأَنْفُسِ وَ الثَّمَراتِ وَ بَشِّرِ الصَّابِرِينَ »  . بايد اين سختيها پيش بيايد و در زمينهء اين سختيهاست كه آن صبرها ، مقاومتها ، پختگيها ، كمالها براى انسان پيدا مىشود ، آن وقت موضوع اين نويد و بشارت واقع مىشود . اين هم دو آيه كه مربوط به يك موضوع بود و عرض كرديم .\r\n\r\n« شيطان » از نظر قرآن\r\nيك مطلب ديگر هم اينجا عرض كنيم و به عرايض خودمان خاتمه دهيم ، يعنى اين بحث ما ديگر به پايان مىرسد ، و آن موضوع اين است :\r\nدر قرآن كريم از شيطان زياد ياد شده است . بحث شيطان هم خودش يك بحث بسيار مهمى است . در اخبار و احاديث ما اين موضوعى كه عرض مىكنم نيامده است ، ولى در كتابهاى ما نقل كرده‌اند كه در بعضى از شروح انجيل آمده است . شهرستانى\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nدر ملل و نحل ، از كتابهاى مسيحيها نقل كرده كه حتى خود شيطان بعد از آنكه ملعون و مطرود بارگاه الهى شد ، شش اعتراض به خداوند كرد و گفت : اولا تو چرا مرا آفريدى ، تو كه مىدانستى من آخر كارم به اينجا مىكشد چرا مرا آفريدى ؟ بعد از آنكه مرا آفريدى ، تو كه مىدانستى اگر به من امر به سجده كنى ، طبيعت من حاضر نيست كه اين خضوع را انجام دهد ، تو كه مىدانستى من معصيت مىكنم ، چرا امر كردى ؟ بعد از آنكه من سجده نكردم و دشمن آدم شدم ، چرا مرا بر او مسلط كردى ؟ من به تو گفتم :  « أَنْظِرْنِي إِلى يَوْمِ يُبْعَثُونَ »  ( 1 ) به من مهلت بده ، مرا از بين نبر ، چرا مرا هلاك نكردى ؟ گفتم به من مهلت بده ، گفتى بسيار خوب ، مهلت دادم . گفتم من مىخواهم فرزندان آدم را وسوسه كنم براى اينكه آنها را گمراه كنم ، خيالات بد در دل آنها القاء كنم ، گفتى بسيار خوب برو هر كار دلت مىخواهد بكن ، وقتى گمراه كردى ، من هم گمراهان را يكسره مىبرم جهنم ، و از اين جور سؤالات . در اول حرفش - در اين نقلى كه شرّاح اناجيل كرده‌اند - گفت : خدايا تو حكيم هستى ، از حكيم اين كارها نسزد . به جوابش گفتند كه اول ما تو را به همان حرف خودت مىگيريم ، گفتى ما حكيم هستيم .\r\nبله ، ما كه حكيم هستيم ، هيچ كارى را بدون حكمت انجام نمىدهيم . بنابراين فضولى موقوف ، برو دنبال كارت ! ببينيد ، راجع به شيطان بحثهايى هست . اولا قرآن كريم اين طور مىفهماند كه شيطان قبل از خلقت انسان در صف ملائكه بود ، بعد از خلقت انسان از صف ملائكه خارج و رجيم شد . در موضوع وسوسه‌هاى شيطانى هم قرآن كريم بيان كرده است كه اين موجود انسان را وسوسه مىكند ، از زبان خود او نقل كرده است :  « بِما أَغْوَيْتَنِي لَأُزَيِّنَنَّ لَهُمْ فِي الْأَرْضِ »  ( 2 ) من بر روى زمين يك چيزهايى را در نظر اينها جلوه مىدهم ، نشان مىدهد كه كيفيت گمراه كردن شيطان چه كيفيتى است ، يعنى از راه ادراكات و احساسات و از راه دل وارد مىشود ، راه ديگرى هم نيست .\r\nباز از قرآن كريم اين مطلب استفاده مىشود كه اين تسلط شيطان بر انسان يك تسلط محدودى است ، چون خودش هم مىگويد :   « لَأُغْوِيَنَّهُمْ أَجْمَعِينَ ، إِلَّا عِبادَكَ مِنْهُمُ الْمُخْلَصِينَ »   ( 3 ) گمراهشان خواهم كرد مگر بندگان مخلص تو را ، كه آنها را ديگر\r\n\r\n\r\n\r\n\r\n","description":"","footnote":"\r\n( 1 ) . اعراف / 14 .\r\n( 2 ) . حجر / 39 .\r\n( 3 ) . حجر / 39 و 40 .\r\n","page_name":" 331 ","page_number":331},
  {"content":"\r\n\r\nنمىتوانم . در يك آيهء ديگر مىفرمايد :  « إِنَّما سُلْطانُهُ عَلَى الَّذِينَ يَتَوَلَّوْنَهُ »  ( 1 ) حكومت شيطان بر افرادى است كه آن افراد سرپرستى شيطان را پذيرفته‌اند . اينجا ديگر تسلط او را خيلى محدود مىكند . افرادى كه سرپرستى او را پذيرفته‌اند ، بر آنها تسلط دارد ، يعنى افرادى كه ولايت و سرپرستى او را نپذيرفته‌اند ، بر آنها تسلط ندارد .\r\nاز اين واضح‌تر ، يك محاكمه‌اى ميان شيطان و گنهكاران در قيامت ذكر مىكند كه در قيامت چنين واقع خواهد شد ، منتها چون يك امرى است كه قطعا واقع مىشود ، قرآن به صورت گذشته نقل مىكند :\r\n « وَ قالَ الشَّيْطانُ لَمَّا قُضِيَ الْأَمْرُ إِنَّ اللَّهَ وَعَدَكُمْ وَعْدَ الْحَقِّ وَ وَعَدْتُكُمْ فَأَخْلَفْتُكُمْ وَ ما كانَ لِي عَلَيْكُمْ مِنْ سُلْطانٍ إِلَّا أَنْ دَعَوْتُكُمْ فَاسْتَجَبْتُمْ لِي فَلا تَلُومُونِي وَ لُومُوا أَنْفُسَكُمْ ما أَنَا بِمُصْرِخِكُمْ وَ ما أَنْتُمْ بِمُصْرِخِيَّ إِنِّي كَفَرْتُ بِما أَشْرَكْتُمُونِ »  ( 2 ) .\r\nآنجا شيطان طلبكار مىشود ، اصلا آدميزاد را يك چيزى هم [ بدهكار مىكند 
  ] .\r\nمىفرمايد وقتى كار به نهايت مىرسد و تمام مىشود ، شيطان رو مىكند به مردمى كه از او پيروى كرده‌اند ، مىگويد : خدا به شما نويد و وعده داد ، من هم وعده دادم ، خدا وعده‌اش راستين بود ، وعدهء من خلاف  « إِنَّ اللَّهَ وَعَدَكُمْ وَعْدَ الْحَقِّ وَ وَعَدْتُكُمْ فَأَخْلَفْتُكُمْ »  .\r\nمعنايش اين است كه تسلط من بر شما كه از تسلط خدا بيشتر نبود ( يعنى در همين حدود بود ) ، همان طورى كه خداوند به بشر نويد داد كه اگر كار خوب بكنيد چنين [ پاداش به شما خواهم داد 
  ] ولى كسى را مجبور به كار حق نكرد ، من هم به شما نويد دادم ، كسى را كه مجبور نكردم .  « وَ ما كانَ لِي عَلَيْكُمْ مِنْ سُلْطانٍ »  من كه بر شما مسلط نبودم ، يعنى زور نداشتم ، شما را به زور به جايى نكشاندم  « إِلَّا أَنْ دَعَوْتُكُمْ فَاسْتَجَبْتُمْ لِي »  من شما را خواندم [ و شما به سرعت پذيرفتيد 
  ] . در يك آيه هست كه سوت كشيدم :\r\n « وَ اسْتَفْزِزْ مَنِ اسْتَطَعْتَ مِنْهُمْ بِصَوْتِكَ وَ أَجْلِبْ عَلَيْهِمْ بِخَيْلِكَ وَ رَجِلِكَ وَ شارِكْهُمْ فِي الْأَمْوالِ وَ الْأَوْلادِ »  ( 3 ) يعنى تو سوت بكش ، آنها مىآيند ، خيلى احتياج ندارد كه بخواهى دنبالشان به روى ، يك سوت كشيدن كافى است كه دورت بريزند .\r\nخواب معروفى نقل مىكنند كه در زمان شيخ انصارى يك كسى خواب ديد كه\r\n\r\n\r\n\r\n\r\n","description":"","footnote":"\r\n( 1 ) . نحل / 100 .\r\n( 2 ) . ابراهيم / 22 .\r\n( 3 ) . اسراء / 64 .\r\n","page_name":" 332 ","page_number":332},
  {"content":"\r\n\r\nشيطان در نقطه‌اى ( قضيه مربوط به نجف است ) تعداد زيادى افسار همراه خودش دارد ، ولى افسارها مختلف است ، بعضى از افسارها خيلى شل است ، طناب بسيار ضعيفى را به صورت افسار در آورده است ، يكى ديگر افسار چرمى ، يكى ديگر زنجيرى ، زنجيرهاى مختلف و بعضى از زنجيرها خيلى كلفت است . در ميان اينها يك افسار خيلى كلفت و زنجير قوى بود كه خيلى جالب بود . اول از شيطان پرسيد : اينها چيست ؟ گفت : اينها افسارهايى است كه به كلهء بنى آدم مىزنم و آنها را به طرف گناه مىكشانم . آن افسار خيلى كلفت نظر اين شخص را جلب كرد ، گفت : آن براى كيست ؟ گفت : اين براى يك آدم خيلى گردن كلفتى است . گفت : كى ؟ گفت : شيخ انصارى . گفت : چطور ؟ گفت : اتفاقا ديشب زدم به كله‌اش ، يك چند قدم آوردم ولى زد آن را پاره كرد . گفت : حالا افسار ماها كجاست ؟ گفت : شما كه افسار نمىخواهيد ، شما دنبال من هستيد ! اين افسار مال آنهايى است كه دنبال من نمىآيند . آن شخص صبح آمد خواب را براى شيخ انصارى نقل كرد .\r\nمثل اينكه شبى بوده ، شيخ خيلى اضطرار پيدا مىكند و پولى كه بابت سهم امام بوده و فردا بايستى تقسيم مىكرده است ، به عنوان قرض از آن چيزى برمىدارد ، مىآيد تا دم در ، ولى پشيمان مىشود ، دوباره بر مىگردد مىگذارد سر جايش . شيطان كه گفته بود زنجير را زدم به كله‌اش و او را چند قدم آوردم ولى بعد پاره كرد و رفت ، قضيه اين بوده است ( 1 ) .\r\n\r\n\r\n\r\n\r\n","description":"","footnote":"\r\n( 1 ) . شيخ در منتها درجهء زهد زندگى مىكرده و واقعا اين مرد از عجايب روزگار بوده است . اولا در همان رشتهء خودش - كه فقه و اصول است - يك محقق فوق العاده‌اى است ، يعنى نظير بوعلى سينا در عصر و زمان خودش كه در طب و فلسفه نسبت به ديگران برترى داشته است ، او هم نسبت به عصر خودش همين طور است . در منتهاى پاكى و زهد و تقوا هم زندگى كرده ، كه وقتى مرده است تمام هستى و زندگى و دارايى او را كه سنجيده‌اند ، هفده تومان بيشتر نشد . زندگى او تاريخچه‌هاى عجيبى دارد و بسيار مرد عاقل فهميدهء باهوشى بوده است . شيخ هرگز در وجوهات تصرف نمىكرده است . دخترش مىرفت مكتب - پسر نداشت ، دو تا دختر داشت ، اين « سبط » ها از اولاد او هستند - خيلى گريه كرد و گفت : در مكتب هر جا مىروم ، بچه‌هاى ديگران وضع بهترى دارند و من غذا و لباسهايم خوب نيست و از اين حرفها . شيخ خيلى متأثر شد . زنش گفت : آخر اين همه سختى دادن كه درست نيست ، چرا اين قدر به ما سختى مىدهى ؟ شيخ گريه كرد و گفت : و اللّه من دلم مىسوزد ، نمىخواهم اين طور باشد ، ولى مىدانى اين وجوهات چيست ؟ ( زنش داشت رخت مىشست ، عمامهء شيخ را مىشست ) مثل اين وجوهات براى ما كه مىخوريم ، مثل آبهاى اين تشت است ، يك آدم اگر خيلى تشنه باشد و از تشنگى بخواهد بميرد ، اگر بخواهد براى رفع تشنگى از اين آبها بخورد چقدر مىخورد ؟ همين قدر مىخورد كه نميرد . ما از خودمان كه چيزى\r\n","page_name":" 333 ","page_number":333},
  {"content":"\r\n\r\nآنجا هم شيطان مىگويد ما افسارى در كار نداشتيم . آيهء قرآن - به تعبير ما - مىگويد : ريسمانى ، افسارى ، جبرى ، چيزى در كار نبود  « إِلَّا أَنْ دَعَوْتُكُمْ فَاسْتَجَبْتُمْ لِي »  من فقط دعوت كردم ، خواندم ، شما هم به سرعت پذيرفتند ( 1 ) .  « فَلا تَلُومُونِي وَ لُومُوا أَنْفُسَكُمْ »  پس مرا سرزنش نكنيد ، خودتان را سرزنش كنيد .  « ما أَنَا بِمُصْرِخِكُمْ وَ ما أَنْتُمْ بِمُصْرِخِيَّ »  اينجا نه شما به درد من مىخوريد و نه من به درد شما . حالا آنجا كه طلبكار مىشود اينجاست :  « إِنِّي كَفَرْتُ بِما أَشْرَكْتُمُونِ »  من كفر مىورزم به اينكه شما مرا شريك پروردگار كرديد . در اينجا دم از توحيد مىزند : شما مشركيد كه من را در مقابل خدا گرفتيد ، ولى من از اين شرك تبرّى مىجويم .\r\nبنابراين شيطان از نظر قرآن يعنى يك مبدأ باطنى و معنوى كه كارش فقط اين است كه انسان را به بدى و شر و معصيت دعوت مىكند اما اين ، دعوت اجباركننده نيست ، فقط دعوتى است ، يعنى نشان مىدهد . مولوى چه خوب مىگويد :\r\nاز جهان دو بانگ مىآيد به ضد * تا كدامين را تو باشى مستعد آن يكى بانگش نشور اتقيا * و إن دگر بانگش نفور اشقيا\r\n\r\nضرورت وجود شيطان از نظر نظام كلّى عالم\r\nهميشه در دنيا دو دعوت وجود دارد ، از يك طرف دعوت به خير و صلاح و از طرف ديگر دعوت به شر و فساد ، و اين انسان است كه در ميان اين دو دعوت بايد به حكم اختيار خودش ، آن دعوت خير و صلاح را بپذيرد ، مصداق  « وَ هَدَيْناهُ النَّجْدَيْنِ »  ( 2 ) است ، مصداق  « إِنَّا هَدَيْناهُ السَّبِيلَ إِمَّا شاكِراً وَ إِمَّا كَفُوراً »  ( 3 ) است .\r\nاگر در وجود خود انسان ، نفس امّاره ، يا در خارج از وجود انسان ، آن كه الهام‌بخش به نفس امّاره است ، نبودند ، اگر نفس امّاره‌اى نبود و اگر شيطانى نبود ، اگر دعوت به شر و فسادى نبود ، اگر امكان شر و فساد در انسان نمىبود ، خوبى هم ديگر\r\n\r\n\r\n\r\n\r\n","description":"","footnote":"\r\nنداريم . اگر من از خودم دارايى مىداشتم البته آن حساب ديگرى بود ، اما من از مال عموم دارم زندگى مىكنم\r\n( آن وقت وضع عموم هم خيلى بد بوده است ) و ناچارم اين طور باشم .\r\n( 1 ) . « استجابت » اجابت خيلى سريع را مىگويند .\r\n( 2 ) . بلد / 10 .\r\n( 3 ) . دهر / 3 .\r\n","page_name":" 334 ","page_number":334},
  {"content":"\r\n\r\nنبود ، چرا ؟ براى اينكه خوبى آن وقت خوبى است كه انسان ، هم امكان خوبى را داشته باشد و هم امكان بدى ، از ميان خوبى و بدى ، خوبى را انتخاب كند ، اما اگر راه بدى در وجود انسان بسته باشد ، اگر به تعبير قرآن :  « فَأَلْهَمَها فُجُورَها وَ تَقْواها »  ( 1 ) « الْهَمَها تَقْواها » باشد ، ميل به تقوا در انسان باشد ولى ميل به فجور در انسان نباشد ، آن تقوا ديگر تقوا نيست . تقوا آن وقت تقواست كه انسان در حالى كه ميل به فجور و دعوت به فجور در او هست ، تقوا و عدالت را انتخاب مىكند . اطاعت كى محقق مىشود ؟ شما مىگوييد خداوند امر كند ، ما اطاعت كنيم . اطاعت در وقتى است كه ما مىتوانيم اطاعت نكنيم ، مىتوانيم اطاعت بكنيم ، اما در جايى كه اجبارا بايد يك كارى را انجام بدهيم ، آن ديگر اطاعت نيست . اطاعت كه نبود ، مدح و ذمّى نيست . مدح و ذمّى كه نبود ، ثواب و عقابى نيست ، تكليفى نيست ، قانونى نيست ، اجتماعى نيست ، انسانى نيست ، هيچ چيزى نيست .\r\nبنابراين اگر شيطان نباشد ، اگر دعوتهاى به بدى نباشد ، عمل صالحى نيست ، يعنى اگر شيطان نباشد و آن امكانات شيطانى در انسان نباشد ، عمل صالح ، عمل صالح نمىشود . عمل صالح ، صالح بودن خودش را از اين دارد كه نفس امّاره‌اى و شيطانى هست و امكان رفتن آن راه هست ولى امكان رفتن اين راه هم هست و انسان از ميان دو راه  « هَدَيْناهُ النَّجْدَيْنِ »  اين راه را انتخاب مىكند .\r\nمثال واضح آن زياد است . مثلا ما دو نفر داريم ، يكى اساسا برايش امكان دزدى نيست ، از اول آنچنان او را مراقبت مىكنند كه اصلا راه دزدى را به كلى بر او بسته‌اند ، بيست سال خدمت مىكند بدون اينكه يك دينار دزدى كرده باشد . يكى ديگر راه دزدى به رويش باز است ، راه صلاح هم به رويش باز است ، هر سال مىتوانست ميليونها از بودجهء دولت دزدى كند ، نكرد . هيچ كدام از اين دو نفر دزدى نكرده‌اند ، اما آيا اين يكى امين و داراى كمال است و به كمال نفسانى خودش رسيده است يا آن يكى ؟ دزدى نكردن اجبارى كه راه بر انسان بسته باشد ، اصلا براى انسان كمال نيست .\r\nبنابراين وجود شيطان از نظر نظام كلى [ ضرورت دارد 
  ] . البته نفس امّاره كه ما مىگوييم ، از نظر غرائز داخلى مىگوييم ، ملك و شيطان كه مىگوييم ، به عنوان دو منبع براى الهامات خير و الهامات شر ، القائات خير و القائات شر ، يعنى تصور و ميل به\r\n\r\n\r\n\r\n\r\n","description":"","footnote":"\r\n( 1 ) . شمس / 8 .\r\n","page_name":" 335 ","page_number":335},
  {"content":"\r\n\r\nخوبى [ و بدى مىگوييم 
  ] . در احاديث ما هست كه براى قلب انسان دو گوش است ( گوش دل ) : « انّ للقلب اذنين » ( 1 ) ، از يك گوش ملك هميشه به او القاء مىكند كه بيا كار خير بكن ، و از گوش ديگر شيطان به او القاء مىكند كه بيا كار شر بكن ، ولى خودش هميشه در ميان اين دو القاء وجود دارد . پس اگر واقعا شيطان و نفس امّاره‌اى وجود نداشته باشد ، اصلا عمل صالحى وجود ندارد ، و اگر عمل صالحى وجود نداشته باشد ، سعادتى كه ناشى از عمل صالح است وجود ندارد .\r\nفقط يك سؤال باقى مىماند و آن اين است : پس شيطان وجودش براى زندگى بشر - كه زندگى بشر هم او را از عالم ملائكه جدا كرد - براى سعادت بشر و براى اينكه بشر اين راه اختيارى خودش را طى كند ضرورت دارد ، اما شيطان خودش براى خودش چطور ؟ مطلبى كه البته قرآن آن را توضيح نداده است ، شايد هم توضيح دادنى نباشد ، اين است : قرآن مىگويد كه طبيعت شيطان طبيعت آتشين است  « خَلَقْتَنِي مِنْ نارٍ وَ خَلَقْتَهُ مِنْ طِينٍ »  ( 2 ) و مىگويد اساسا شيطان مثل انسان نيست كه در او تمايلات مختلف باشد ، در او جز اين يك ميل كه همان تمايل به مسائل مربوط به شهوات و همانهايى است كه ما به اصطلاح بدى مىگوييم - كه بدى نسبى است - چيز ديگرى وجود ندارد .\r\nبسيار خوب ، شيطان به اصل خودش ملحق مىشود كه همان جهنم است ، آيا در جهنم همانطور كه اگر يك انسان برود معذّب است ، او هم معذّب است يا بهشت او همانجاست ؟ اين ديگر رازى است كه كسى كه مىگويد :  « إِنِّي كَفَرْتُ بِما أَشْرَكْتُمُونِ »  آن يك چيز ديگرى است .\r\nمولوى يك داستان خيلى عجيبى را آورده ( قصهء شيطان و معاويه ) و قصهء بسيار شيرينى هست . مىگويد معاويه خواب بود ، يك وقت شيطان آمد پيدايش كرد و گفت :\r\nنماز دارد قضا مىشود ، پاشو نمازت را بخوان ! معاويه گفت : تو ديگر چرا دعوت به نماز مىكنى ؟ ( قصه خيلى مفصل است ، آخرش البته به سرشكستگى معاويه تمام مىشود ) شيطان گفت تو تازه خدا را شناخته‌اى ، ما از قديم شناخته‌ايم :\r\nما هم از مستان اين مىبوده‌ايم * ساكنان درگه وى بوده‌ايم آب رحمت خورده‌ايم اندر بهار * روز نيكو ديده‌ايم از روزگار\r\n\r\n\r\n\r\n\r\n","description":"","footnote":"\r\n( 1 ) . بحار الانوار ، ج 63 / ص 206 .\r\n( 2 ) . اعراف / 12 .\r\n","page_name":" 336 ","page_number":336},
  {"content":"\r\n\r\n- اصولا آن طور كه در روايات وصف شيطان را شنيده‌ايم ، مىگويند از ملائكه بوده است و ملك قاعدتا اراده ندارد ، يعنى امكان اينكه گناه بكند ندارد ، به همين جهت تكامل هم ندارد . با اين وجود ، چگونه براى شيطان اين امكان پيدا شد كه از فرمان خدا تمرّد كند و سجده بر آدم نكند ؟\r\nاستاد : اينكه فرموديد شيطان از ملائكه بود ، بر خلاف نصّ قرآن است كه مىفرمايد :  « كانَ مِنَ الْجِنِّ فَفَسَقَ عَنْ أَمْرِ رَبِّهِ »  ( 1 ) . من هم در تعبيرات خودم عرض كردم در صف ملائكه بود ، نگفتم از ملائكه بود . قرآن مىگويد :  « كانَ مِنَ الْجِنِّ »  و راجع به شيطان اين تعبير را دارد كه از آتش آفريده شده است ، در صورتى كه راجع به ملائكه چنين حرفى را ندارد .\r\nراجع به اينكه فرموديد براى ملائكه امكان كار خوب هست و امكان كار بد نيست ، [ بايد گفت 
  ] ملائكه مختلفند ، بعضى از ملائكه ملائكهء مقرّب هستند يا به اصطلاح فلسفى آنها را مجرّد مىدانند . البته مىدانيد كه ما اينها را بايد از منابع نقلى بگيريم و دليل عقلى و فلسفى ندارد ، ولى آن مقدارى كه فهميده مىشود اين طور است كه مثلا حضرت على ( عليه السلام ) مىفرمايند ملائكه‌اى هستند كه : « سجود لا يركعون و ركوع لا ينتصبون » ( 2 ) اينها از اولى كه خداوند آنها را آفريده است نمىدانند كه غير از خودشان هم مخلوقى هست يا نيست و به طورى غرق در خداوند هستند كه غافلند از ماسواى پروردگار ، ولى همهء ملائكه اين طور نيستند .\r\nبعضى از ملائكه را در اخبار و احاديث ملائكهء ذمّى مىگويند ، موجوداتى هستند نامرئى اما شايد خيلى به انسان شبيه‌اند ، يعنى تكليف مىپذيرند ، احيانا تمرّد مىكنند - حقيقت اينها بر ما روشن نيست - و لهذا در بعضى اخبار راجع به بعضى از ملائكه دارد كه تمرّد كرد و بعد مغضوب واقع شد . پس دربارهء ملائكه به طور كلى نمىشود گفت كه حسابشان آن طور حسابى است ، حتى در اخبار آمده است كه بعضى از ملائكه را از\r\n\r\n\r\n\r\n\r\n","description":"","footnote":"\r\n( 1 ) . كهف / 50 .\r\n( 2 ) . نهج البلاغه ، خطبهء 1 : [ بعضى در حال سجودند ، ركوع نمىكنند و برخى در ركوع‌اند ، بر پا نمىايستند 
  ] .\r\n","page_name":" 337 ","page_number":337},
  {"content":"\r\n\r\nعنصرهاى اين عالم آفريده‌اند .\r\n- آيا اصولا شيطانى وجود دارد ؟ يعنى غير از هواى نفس و شهوت و تمايلات نفسانى كه خودش كافى است براى اينكه ما را بيچاره كند و ديگر احتياج نيست ما را بخوانند ( براى اينكه نيروى محركهء داخلى وجود دارد ) آيا شيطانى هم لازم است باشد يا اينكه اين مسأله جنبهء استعاره دارد ؟ و اگر شيطان وجود دارد جنسش چيست ، آيا يكى است يا زاد و ولد مىكند ؟\r\nاستاد : من در ضمن عرض خودم متوجه اين نكته بودم ، شايد توضيح درست ندادم . شيطان ، آن طورى كه قرآن معرفى مىكند ، يك موجودى است كه از باطن بر انسان تسلط دارد ، يعنى به اصطلاح در طول ما هست نه در عرض ما ، يعنى همين غرائز شهوانى كه مىگوييد ما داريم ، زائد بر اينها شيطان چيزى ندارد ولى همينها از ناحيهء شيطان مىآيد . من تعبير كردم ، گفتم آن منبعى كه اينها از آن منبع مىآيد . نه اين است كه الآن براى خواندن ما به شر و فساد دو عامل وجود دارد : يك عامل هواهاى نفس ما ، يك عامل هم شيطان كه بگوييم يك عامل كافى بود ، ديگر اين عامل دوم چرا مىآيد ؟ نه ، همان طورى كه در كارهاى خير ما ( يعنى الهامات خيرى كه در ما هست ) ملائكه يك عامل ثانوى در مقابل اين تمايلات خير دوستانهء ما نيستند ، بلكه آنها عامل عامل‌اند ، يعنى آنها منابعى هستند كه اين الهامات را به وجود مىآورند [ شيطان هم يك عامل ثانوى در مقابل الهامات شر نيست 
  ] . گفتم كه در حديث آمده است كه دل انسان دو گوش دارد ، از گوش راستش ملك مىآيد الهام خير مىكند و از گوش چپش شيطان مىآيد الهام شر مىكند . نه ملك يك عامل ثانوى است براى دعوت به خير ( در مقابل غريزه و فطرت الهى كه در انسان هست و در مقابل انبياء ، آن عامل سومى نيست ) و نه شيطان يك عامل ثانوى است در مقابل هواهاى نفس ، بلكه او عامل عامل است ، يعنى او منشأ و منبع اين هواهاى نفسانى است . آن چيزى كه مخزن و منبعى است كه اينها را مىدمد ( كه در ما هواهاى نفسانى ناميده مىشود ) او شيطان است ، پس او عامل جداگانه‌اى نيست . و چون نقش هواهاى نفسانى براى انسان نقش دعوت بيشتر نيست ، يعنى راه تسلط شيطان همان راه هواهاى نفسانى است و هواهاى نفسانى هيچ وقت عامل اجباركننده نيستند ، هميشه انسان خودش را در مقابل دو ميل مختلف مىبيند و در ميان اين دو ميل مختلف يك راه را انتخاب مىكند .\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nجنود شيطان همين هواهاى نفسانى است . قرآن مىگويد :  « إِنَّهُ يَراكُمْ هُوَ وَ قَبِيلُهُ »  ( 1 ) شيطان و قبيل او ( كه تقريبا همان معناى قبيلهء او را مىدهد ) [ شما را مىبينند 
  ] و در بعضى جاها تعبير ذرّيه ( فرزندان ) را هم دارد ، البته فرزند هر چيزى به تناسب خودش است ( چيزهايى كه مولود او هستند ) ، و [ مضمون 
  ] « اعوان » هم در قرآن هست .\r\nمىفرمايد :\r\n       « قُلْ أَعُوذُ بِرَبِّ النَّاسِ ، مَلِكِ النَّاسِ ، إِلهِ النَّاسِ ، مِنْ شَرِّ الْوَسْواسِ الْخَنَّاسِ ، الَّذِي يُوَسْوِسُ فِي صُدُورِ النَّاسِ ، مِنَ الْجِنَّةِ وَ النَّاسِ »        ( 2 ) .\r\nدر آنجا بعضى از مردم هم جزء اعوان شيطان به حساب آمده‌اند .\r\n- ما در قرآن داريم كه :  « وَ عِنْدَهُ مَفاتِحُ الْغَيْبِ لا يَعْلَمُها إِلَّا هُوَ »  ( 3 ) . آنجا كه خداوند مىخواهد آدم را خليفه در زمين قرار دهد ، ملائكه به عنوان سؤال مىگويند : تو كسى را در زمين خليفه قرار مىدهى كه شر و فساد و خونريزى مىكند ؟ اينجا اين غيب‌گويى و پيش‌بينى ملكهايى كه اين سؤال را كرده‌اند چگونه است ؟ آنها از كجا مىدانستند كه انسان در آينده مىآيد در زمين شر و فساد يا خونريزى مىكند ؟\r\nاستاد : اينكه آنها از كجا مىدانستند ، اين را ما نمىدانيم و از حدود اطلاعات ما خارج است ، ولى بحث ما راجع به خود غيب است و از اين جهت مسأله قابل بحث است .  « لا يَعْلَمُها إِلَّا هُوَ »  ( غيب را جز خدا كسى نمىداند ) ناظر به اين مطلب است كه تنها موجودى كه همه چيز براى او شهود است و هيچ چيزى براى او نهان نيست خداست ، يعنى براى خدا نهانى وجود ندارد . براى غير خدا نهان و آشكار وجود دارد ، غيب و شهادت - هر دو - وجود دارد ، اما اين غيب و شهادت‌ها نسبى است ، يعنى يك چيزى براى من و شما غيب است ، براى كسى ديگر غيب نيست . فرض كنيد اين اتاق الآن براى ما شهادت است ( اگر ما از اين اتاق خبر بدهيم ، براى ما غيب نيست ) اما كسى كه دو حياط آن طرف‌تر هست ، اگر الآن بگويد در اين اتاق چه مىگذرد ، او از غيب گفته است ، چون براى او غيب است و براى ما نيست . نسبت به آينده نيز همين طور است ، براى ما الآن آينده نهان است ، ما الآن نمىدانيم وضع الواح سماويّه\r\n\r\n\r\n\r\n\r\n","description":"","footnote":"\r\n( 1 ) . اعراف / 27 .\r\n( 2 ) . ناس / 1 - 6 .\r\n( 3 ) . انعام / 59 .\r\n","page_name":" 339 ","page_number":339},
  {"content":"\r\n\r\nچگونه است ، لوح محفوظ كه در قرآن آمده است معنايش چيست و وضعش چيست ، اما اگر كسى از راهى از لوح محفوظ اطلاع داشته باشد و از آنجا بتواند عالم را بخواند ، آينده ديگر براى او غيب نيست ، شهادت است .\r\nدر نهج البلاغه آمده است كه حضرت امير ( عليه السلام ) يك جريانى را كه مربوط به آينده بود خبر داد . كسى عرض كرد : يا امير المؤمنين ، تو دارى از غيب خبر مىدهى و قرآن مىفرمايد :  « لا يَعْلَمُها إِلَّا هُوَ »  . حضرت خنديد و فرمود : اين غيب نيست « و انّما هو تعلّم من ذى علم » ( 1 ) من غيب نمىگويم ، من از معلّم ياد گرفته‌ام ، حالا دارم براى شما نقل مىكنم ، اين را پيغمبر به من گفته و من دارم به شما مىگويم . پيغمبر از كجا مىگويد ؟ به پيغمبر از طريق وحى اطلاع رسيده است . پس پيغمبر هم در ذات خودش از آينده خبر ندارد ، ولى وقتى كه به او اطلاع دادند [ با خبر مىشود 
  ] ، بالأخره بر مىگردد به مدبّر اصلى ، وقتى كه مسأله را آن مدبّر اصلى به اطلاع كسى رساند و او از آنجا ياد گرفت و گفت ، آن علم غيب نيست .\r\nيك نكته كه هست اين است كه از همين راه تعليم و تعلّم هم هيچ كس نيست كه بر جميع نهانها اطلاع پيدا كند جز خدا ، يعنى آنهايى كه اطلاع پيدا مىكنند به غيب ، به بعضى از غيبها اطلاع پيدا مىكنند .   « فَلا يُظْهِرُ عَلى غَيْبِهِ أَحَداً ، إِلَّا مَنِ ارْتَضى مِنْ رَسُولٍ »   ( 2 ) خداوند مسلط نمىكند بر نهان خودش احدى را ، مگر افرادى از رسولان كه آنها را مورد رضايت خودش بپسندد و افراد شايسته‌اى را انتخاب كند .\r\nپس آن كسى كه از ذات خودش هر نهانى را مىداند خداست . هيچ كس از ذات خودش نمىداند ، همه از راه تعليم مىدانند . اين يك تفاوت اصلى ميان خدا و غير خدا .\r\nتازه آنهايى هم كه از راه تعليم مىدانند ، به همهء غيبها اطلاع پيدا نمىكنند . آن كه بر تمام اسرار هستى آگاه است و هيچ كس ديگر آگاه نيست ، خود خداوند است .\r\n- قرآن اصولا با پديده‌هايى كه در زندگى پيش مىآيد سر و كار دارد ، اصلا با « وجود » كارى ندارد و اينكه فرموديد وجودى كه هست ، محال است شر محض باشد ، ممكن است شرش بر خيرش بچربد يا خير محض باشد يا شر و خيرش مساوى باشد ، در قرآن با صراحت آمده است :  « الَّذِي أَحْسَنَ كُلَّ شَيْءٍ خَلَقَهُ »  ( 3 ) . بنابراين هر چيزى در عالم\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء 126 .\r\n( 2 ) . جن / 26 و 27 .\r\n( 3 ) . سجده / 7 .\r\n","page_name":" 340 ","page_number":340},
  {"content":"\r\n\r\nبر اساس نيكى و درستى خلق شده است . آنچه كه هست روى خواص اشياء و از پديده‌هايى است كه از عمل مردم و عمل اشياء بيرون مىآيد . چون خلقت اصلا براى انسان است و از نظر قرآن موجودات براى تكميل و هدايت بشر آفريده شده‌اند ، بنابراين انسان بيشتر در معرض آزمايش است و همان مثال آب باران كه فرموديد ، قرآن مىفرمايد تمام اينها آب خالصند كه هر كس به اندازهء ظرفيت خودش هست ، منتها وقتى كه برخورد اعمال مىشود ، شرور پيدا مىشود .\r\nاستاد : آن مطلبى كه عرض كرديم كه از قرآن مسأله خير كثير و شر قليل را مىتوان استفاده كرد ، در آيهء مربوط به خلقت آدم بود . آيه اين طور فهميده مىشود :\r\nفرشتگان گفتند كه تو اين را كه بيافرينى حتما از وجودش شر و فساد پيدا مىشود ، يعنى فرشتگان منها نكردند ، نگفتند اين را بيافرين منهاى شر و فساد ، خداوند هم در جواب آنها نگفت : خير ، اينها منشأ شر و فساد نمىشوند . نكتهء قضيه اين است كه به ملائكه نگفت خير ، شما اشتباه مىكنيد و انسان منشأ شر و فساد نمىشود . با يك تاكتيك ، آنها را به يك مطلب ديگر آگاه كرد ، به قول معروف : « عيب وى جمله بگفتى ، هنرش نيز ببين » ، گفت همين موجودى كه منشأ شر و فساد مىشود ، شما آن را كه ديديد اين را هم ببينيد . پس اينجا قبول كرد كه  « يُفْسِدُ فِيها وَ يَسْفِكُ الدِّماءَ »  ( 1 ) اما در كنار اين جنبه ، آن جنبه را هم نشان داد . آيا غير از اين است كه مىخواهد نشان دهد كه اين يك تابلويى است كه در اين تابلو اگر آن هست ، اين هم هست ، ولى اگر اين جهت را ببينيد ، ديگر آن جهت را فراموش مىكنيد ؟\r\n\r\n\r\n\r\n\r\n","description":"","footnote":"\r\n( 1 ) . بقره / 30 .\r\n","page_name":" 341 ","page_number":341},
  {"content":"\r\n . \r\n","description":"","footnote":"","page_name":" 342 ","page_number":342},
  {"content":"\r\n\r\n\r\nنبوّت\r\n\r\n","description":"","footnote":"","page_name":" 343 ","page_number":343},
  {"content":"\r\n . \r\n","description":"","footnote":"","page_name":" 344 ","page_number":344},
  {"content":"\r\n\r\n\r\nراههاى اثبات نبوت ( 1 )\r\nبحث ما دربارهء نبوت است كه به يك اعتبار دومين اصل و به اعتبار ديگر سومين اصل از اصول دين است . اصول دين به يك اعتبار عبارت است از توحيد ، نبوت و معاد ، ولى از ديد شيعيان چون دو چيز ديگر هم جزء اصول دين است ، گفته مىشود كه اصول دين پنج است : توحيد ، عدل ، نبوت ، امامت و معاد . به هر حال نبوت يكى از اركان اصول دين است . راجع به نبوت بحثهاى زيادى هست كه ما عجالتا فهرست بحثها را آن اندازه‌اى كه فعلا به نظرمان رسيده عرض مىكنيم و ممكن است كه آقايان هم موضوعاتى داشته باشند كه لازم باشد در اطراف آنها بحث شود . مفهوم عمومىاى كه همهء مردم از نبوت دارند اين است كه بعضى از افراد بشر واسطه هستند ميان خداوند و ساير افراد بشر ، به اين نحو كه دستورهاى خدا را از خدا مىگيرند و به مردم ابلاغ مىكنند . تا اين حد را همه در تعريف نبوت قبول دارند . اين ديگر تفسيرى همراهش نيست : گروهى از افراد بشر كه دستورهاى خدا را از ناحيهء خداوند مىگيرند و به مردم ابلاغ مىكنند . آنگاه در اينجا مسائل زيادى هست . يكى از مسائل اين است كه اساسا چه نيازى در عالم به اين كار هست كه دستورهايى از ناحيهء خدا به مردم برسد ، اصلا مردم نياز به چنين چيزى دارند كه از ناحيه خدا به آنها دستور برسد ، يا نه ، چنين نيازى نيست ؟ و تازه اگر چنين نيازى هست [ آيا 
  ] حتما راه برآورده\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nشدن اين نياز اين است كه به وسيله افرادى از بشر اين دستورها ابلاغ بشود ، راه ديگرى وجود ندارد ؟ اگر گفتيم اين نياز هست ، اين نياز از چه قسمت است ؟ آيا زندگى اجتماعى بشر بدون آنكه يك دستور الهى در آن حكمفرما باشد نظم و نظام نمىپذيرد ؟\r\nيا نه ، از اين جهت بشر نيازى ندارد ، از آن جهت [ نياز دارد 
  ] كه زندگى بشر محدود به زندگى دنيا نيست ، يك زندگى ما وراء دنيايى هم وجود دارد و آن زندگى ما وراء دنيا از نظر اينكه بشر در آنجا سعادتمند باشد بستگى دارد به اينكه در اين دنيا چگونه زندگى كند ، چه جور معتقدات و افكارى داشته باشد ، چه جور خلقياتى داشته باشد و چه جور اعمالى داشته باشد كه اعمال صالح گفته مىشود . چون سعادت بشر در آن دنيا بستگى دارد به افكار و معتقدات و اخلاقيات و اعمالش در اين دنيا ، پيغمبران دستورهايى از ناحيه خدا براى بشر آورده‌اند كه فكر و عمل و اخلاق خودش را طورى تنظيم كند كه در آن دنيا سعادتمند باشد . و يا هر دو ، يعنى هم زندگى اجتماعى بشر اگر بخواهد سعادتمندانه باشد احتياج دارد كه آن دستورهاى خدايى اجرا بشود و هم زندگى اخروى بشر ، و اين دو به يكديگر پيوسته و وابسته‌اند نه اينكه ضد يكديگر باشند كه آنچه زندگى اجتماعى را صالح مىكند آن دنيا را خراب كند و بالعكس ، نه ، در هر دو ، بشر چنين نيازى دارد . پس يك بحث در باب نبوت مسأله نياز به انبياست .\r\nبحث ديگر در باب نبوت اين است كه انبياء كه ما مىگوييم دستورها را از ناحيهء خدا مىگيرند اين را چگونه مىگيرند ؟ كه اين نامش « وحى » است ، بحث در مسألهء وحى است ، يعنى انبياء اين تعبير را دربارهء خودشان به كار برده و گفته‌اند از ناحيهء خدا به ما وحى مىشود . آنگاه در باب وحى ، نام فرشتگان را آورده‌اند ، جبرئيلى مخصوصا نامش برده شده است در خود قرآن و در كتابهاى ديگر آسمانى به عنوان واسطهء وحى ، و به هر حال اين گرفتن دستور ، تلقى كردن دستورهاى خدا كه خودشان اسم « وحى » رويش گذاشته‌اند چگونه و به چه شكل است ؟\r\nمسألهء ديگر كه باز يك مسألهء اساسى در باب نبوت است [ اين است كه انبياء 
  ] ( 1 ) معجزه داشتند و معجزه‌هايى مىآوردند . معجزه چيست ؟ خود معجزه هم به اندازهء مسألهء وحى يك مسألهء مرموزى است . آيا اصلا معجزه وجود داشته است و مىتواند وجود داشته باشد ؟ آيا معجزه ضد علم است يا ضد علم نيست ؟ علم و معجزه آيا با هم\r\n\r\n\r\n\r\n\r\n","description":"","footnote":"\r\n( 1 ) . [ حدود يك دقيقه از مطالب استاد روى نوار ضبط نشده است . 
  ]\r\n","page_name":" 346 ","page_number":346},
  {"content":"\r\n\r\nناسازگارند يا ناسازگار نيستند ؟\r\nبه نظر من مىآيد كه بحثهاى اساسى در باب نبوت همين سه بحث است : يكى [ اينكه آيا 
  ] نياز [ به دستورات الهى 
  ] هست يا نيست و اگر هست از چه راه ؟ ديگر اينكه اين كيفيت ارتباط چگونه كيفيتى است ؟ و سوم اينكه معجزات كه دليل و آيت پيغمبران است چيست و چگونه بوده است و ماهيت معجزه چيست ، رابطه‌اش با علم چه رابطه‌اى است ؟\r\nالبته مسائل ديگرى هم در اينجا هست گواينكه به اندازهء اين مسائل ، اساسى نيست ولى به هر حال آنها هم مسائل مهمى است .\r\n\r\n« نبى » و « رسول »\r\nمثلا يكى از مسائل كه از نظر قرآنى خيلى قابل بحث است اين است كه در قرآن ، هم تعبير « نبى » آمده است و هم تعبير « رسول » ، نبى و رسول ، نبيين و رسل ، آيا نبوت با رسالت فرق مىكند ، يعنى دو مقام و دو خصوصيت است ؟ يا نه ، يك چيز است كه با دو اسم تعبير شده است ؟ كلمهء « نبى » از مادهء « نبأ » است . نبأ يعنى خبر ، البته خبرهاى مهم و عظيم و خبرهاى صادق . مثل اينكه هر خبرى را نبأ نمىگويند ، كلمهء « حديث » يا « خبر » را ممكن است بگويند ولى كلمهء « نبأ » يك اهميت ديگرى دارد . نبى يعنى خبر دهنده ، چون انبياء از خدا خبرهايى آورده و به مردم داده‌اند ، به اين اعتبار به آنها گفته‌اند « نبى » . كلمهء « رسول » از مادهء « رسالت » است كه اصل معنايش رهايى است در مقابل قيد . « مرسل » در زبان عرب يعنى رها شده ، در مقابل « در قيد شده » . مثلا اگر مويى را همين طور رها كنند به پايين ، مىگويند « ارسله » يعنى رهايش كرد ، اما اگر مو را با سنجاقى ببندند اين نقطهء مقابل ارسال است . ولى اين كلمه را در مطلق مورد فرستادن [ به كار مىبرند 
  ] . وقتى كه كسى ، كسى يا چيزى را از جايى به جايى مىفرستد ، به آن مىگويند « ارسال » و « رسول » يعنى فرستاده به طور كلى . نمايندگانى كه مثلا يك امير ، يك پادشاه از پيش خودش نزديك نفر ديگر مىفرستد اينها را معمولا در زبان عربى « رسول » مىگويند ، رسولى فرستاد يعنى نماينده‌اى فرستاد ، فرستاده‌اى فرستاد . اين معنى لغوىاش .\r\nآيا در اصطلاح قرآن ميان « نبى » و « رسول » فرقى هست كه قرآن وقتى به كسى\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nمىگويد « نبى » به يك عنايت خاصى مىگويد و وقتى مىگويد « رسول » به عنايت ديگرى است كه احيانا ممكن است كسى نبى باشد رسول نباشد ، يا بر عكس رسول باشد نبى نباشد ، چنين چيزى هست يا نه ؟ اين هم بحثى است كه چون در درجهء اول لزوم نيست ما فعلا وارد آن نمىشويم ، اگر لازم بود روى اين جهت هم بحث مىكنيم كه آيا ميان اين دو فرق هست و يا فرق نيست ؟ اين مخصوصا از اين جهت ضرورت پيدا مىكند كه در آيهء ختم نبوت ، ما به اين تعبير داريم كه :  « ما كانَ مُحَمَّدٌ أَبا أَحَدٍ مِنْ رِجالِكُمْ وَ لكِنْ رَسُولَ اللَّهِ وَ خاتَمَ النَّبِيِّينَ »  ( 1 ) . بعضىها ( البته در عصرهاى اخير و نه آدمهاى حسابى ، افرادى كه دنبال [ بهانه 
  ] مىگردند ) گفته‌اند در اينجا قرآن كه نفرموده رسالت ختم شده است ، فرموده نبوت ختم شده است ، چه مانعى دارد كه نبوت ختم شده باشد و رسالت هنوز ختم نشده باشد ؟ اگر بگوييم نبوت مگر چيست كه ختم شده و رسالت ختم نشده ؟ مىگويند انبياء فقط به كسانى مىگفتند كه مثلا در عالم رؤيا ، در عالم خواب چيزهايى را مىديدند ، اما رسالت مطلب ديگرى است كه آن ختم نشده .\r\nاين را فقط براى اينكه توجه به اهميت مطلب داده باشيم عرض كردم . ما آن سه بحث اساسى و اصولى خودمان را عرض بكنيم .\r\n\r\nنياز به رسالت\r\nمسألهء اول مسألهء نياز به رسالت بود . بدون شك اگر ما مسألهء آخرت را بپذيريم يعنى اگر قبول كنيم كه زندگى بشر با مردنش در اين دنيا پايان نمىپذيرد و نشئهء ديگرى ما وراء نشئهء دنيا هم وجود دارد و بشر در آن نشئه حيات و زندگى دارد و در آنجا هم به نوعى مرزوق است ، سعادتى دارد ، شقاوتى دارد :   « وَ لا تَحْسَبَنَّ الَّذِينَ قُتِلُوا فِي سَبِيلِ اللَّهِ أَمْواتاً بَلْ أَحْياءٌ عِنْدَ رَبِّهِمْ يُرْزَقُونَ ، فَرِحِينَ بِما آتاهُمُ اللَّهُ مِنْ فَضْلِهِ وَ يَسْتَبْشِرُونَ بِالَّذِينَ لَمْ يَلْحَقُوا بِهِمْ »   ( 2 ) ( اين جزو خبرهايى است كه پيغمبران آورده و داده‌اند و از جنبه‌هاى علمى و فلسفى هم بحثهايى شده ) اگر ما تنها مسألهء آخرت را بپذيريم ( برزخ و آخرت و اينها ) بدون شك علم و عقل بشر كافى نيست براى تحقيق در مسائل آخرت و تشخيص\r\n\r\n\r\n\r\n\r\n","description":"","footnote":"\r\n( 1 ) . احزاب / 40 .\r\n( 2 ) . آل عمران / 169 و 170 .\r\n","page_name":" 348 ","page_number":348},
  {"content":"\r\n\r\nاينكه چه چيز براى سعادت اخروى نافع است و چه چيز مضر . حتى بشر با علم و عقل خودش اصلا نمىتواند پى ببرد به وجود يك نشئه‌اى . تا امروز هم كه علم بشر اينهمه پيش رفته است هنوز ما بعد مرگ به عنوان يك مجهول براى بشر تجلى مىكند ، هنوز هم واقعا قطع نظر از هر فكرى ، اگر از نظر كلى بخواهيم ببينيم ، به صورت يك مجهول است براى بشر ، يعنى نمىتواند اين را از نظر علمى صد در صد اثبات كند كه چنين چيزى هست ( البته يك قرائن و دلائلى هست اما يك امرى كه از نظر علم ، قطعى تلقى شده باشد نيست ) كما اينكه از نظر علم نمىتواند اين را صد در صد نفى كند بگويد نه ، علم كشف كرده كه چنين چيزى نيست . جزء مجهولات بشر است .\r\nپس اگر مسألهء عالم آخرت را - كه باز خود پيغمبران هستند كه اصل وجود آن را خبر داده‌اند و راه سعادت و راه شقاوت در آنجا را نشان داده‌اند - در نظر بگيريم نياز به انبياء صد در صد قطعى است و جاى بحثى در آن نيست .\r\nآن چيزى كه بيشتر بايد رويش بحث كرد مسألهء زندگى اجتماعى است كه آيا واقعا اين زندگى دنيايى بشر نيازى به پيغمبران دارد يا ندارد ؟ اولا ببينيم خود قرآن چه مىگويد ؟ آيا در قرآن به اين مسأله عنايتى هست يا قرآن فقط توجه به عالم آخرت دارد ؟ ما مىبينيم قرآن تنها مسأله عالم آخرت را بيان نمىكند ، مسألهء زندگى دنيا را هم از نظر هدف انبياء مطرح مىكند ، خيلى هم واضح و صريح ، در آن آيه معروف :  « لَقَدْ أَرْسَلْنا رُسُلَنا بِالْبَيِّناتِ وَ أَنْزَلْنا مَعَهُمُ الْكِتابَ وَ الْمِيزانَ لِيَقُومَ النَّاسُ بِالْقِسْطِ »  ( 1 ) پيامبران خودمان را با دلايل و بينات فرستاديم ، كتاب و مقياس همراه آنها فرستاديم تا در ميان مردم عدالت برپا بشود . پس معلوم مىشود قرآن اين را يك نيازى دانسته است و براى اين اصالتى قائل شده است ، و در اينجا حتى آن هدف ديگر [ يعنى شناخت خداوند 
  ] را هيچ ذكر نمىكند ، در جاهاى ديگر ذكر مىكند ولى در اينجا اين هدف را ذكر نمىكند شايد براى اينكه نشان بدهد كه اين هم اصالتى دارد و واقعا اين جهت مورد نياز است و بايد باشد . پس قرآن كه نظر داده است كه از ضرورتهاى زندگى بشر وجود عدالت است وجود پيغمبران را براى برقرارى عدالت لازم و ضرورى مىداند .\r\nاز نظر علمى چطور ؟ از نظر مطالعات اجتماعى چطور ؟ آيا چنين ضرورتى هست يا نه ؟ راجع به اين خيلى مىشود بحث كرد ، ما يك بحث مختصرى عرض\r\n\r\n\r\n\r\n\r\n","description":"","footnote":"\r\n( 1 ) . حديد / 25 .\r\n","page_name":" 349 ","page_number":349},
  {"content":"\r\n\r\nمىكنيم ، اگر باز نياز باشد ممكن است كه بيشتر بحث كنيم .\r\nبشر يك موجود خاصى است كه زندگىاش بايد زندگى اجتماعى باشد يعنى بدون اينكه با يكديگر زندگى كنند و با يكديگر ارتباط داشته باشند و زندگى تعاونى داشته باشند امكان‌پذير نيست ، ولى بر خلاف ساير جاندارهاى اجتماعى كه به حكم غريزه و اجبار زندگىشان اجتماعى هست ، به حكم غريزه اجبار ندارد كه زندگىاش اجتماعى باشد . مقصودم اين جهت است كه حيوانهاى اجتماعى از طرف خود خلقت و طبيعت مسخر و مجبورند كه اجتماعى زندگى كنند ، تقسيم كار را خود خلقت و طبيعت در ميان آنها انجام داده ، قانون اجتماعىشان را خود خلقت جبرا براى آنها وضع كرده است و آنها هم به طور خودكار ، كار خودشان را انجام مىدهند . مثلا زنبور عسل ، ما داريم مىخوانيم و مىبينيم كه تكليف و وظيفهء خودش را اجبارا مىداند ، يعنى لزومى نيست با تعليم و تربيت ياد بگيرد و كوشش كند تا بفهمد راه چيست ، اجبارا به او داده شده است . وظيفه و راه خودش را اجبارا مىداند . پستها هم عوض نمىشود ، هر كدام يك مقام معلومى دارند ، آن كه كارگر است ، كارگر است و آن كه مهندس است ، مهندس است و آن كه حاكم و حكمران و ملكه است ، ملكه است . حتى ساختمانهاى اينها هم با هم متفاوت است ، بر عكس بشر كه بايد زندگىاش زندگى اجتماعى باشد و به حكم اينكه يك موجود مختار و عاقل و آزادى آفريده شده است تمام اينها را خودش بايد انجام دهد به اختيار خودش ، خودش بايد فكر [ كند و 
  ] ( 1 ) برود براى خودش انتخاب كند . اين نقصها از نظر غريزى در بشر هست به اين معنا كه به او اين غريزه داده نشده است . حالا چرا داده نشده است ، آن خودش يك حساب ديگرى دارد كه گفته‌اند چرا داده نشده است . آن وقت بشر به موجب همين كه مختار و آزاد آفريده شده است امكان تخلف از وظيفه هميشه برايش هست ، و به حكم اينكه غريزهء حيات دارد و مىخواهد زندگى بكند ، نفع‌جو آفريده شده و دنبال منفعت خودش هست ، اين است كه هر فردى آن چيزى كه ابتدائا دربارهء آن فكر مىكند اين است كه در اجتماع دنبال هدفهاى شخص خودش و فرد خودش برود نه دنبال مصلحت اجتماع ، يعنى آن چيزى كه اول براى بشر و براى فكر بشر مطرح است منفعت فرد است نه مصلحت اجتماع ، مصلحت اجتماع را نه خوب تشخيص مىدهد و نه به\r\n\r\n\r\n\r\n\r\n","description":"","footnote":"\r\n( 1 ) . [ چند ثانيه روى نوار ضبط نشده است . 
  ]\r\n","page_name":" 350 ","page_number":350},
  {"content":"\r\n\r\nفرض تشخيص دادن رعايت مىكند . حيوان اجتماعى به حكم غريزه مصلحت اجتماع را تشخيص مىدهد مىرود دنبالش و به حكم غريزه هم آن را اجرا مىكند ، و بشر در هر دو ناحيه اين نياز را دارد : نياز دارد به يك هدايت و رهبرى كه او را به سوى مصالح اجتماعىاش هدايت و رهبرى كند ، و نيازمند است به يك قوه و قدرتى كه حاكم بر وجودش باشد كه آن قوهء حاكم بر وجودش او را دنبال مصالح اجتماعى بفرستد . مىگويند پيغمبران براى اين دو كار آمدند ، هم او را به مصالح اجتماعى رهنمايى مىكنند و هم - كه اين دومى شايد بالاتر است - او را موظف مىكنند ، يك قدرتى بر وجودش مسلط مىكنند به نام « ايمان » كه به حكم اين قدرت آن مصالح اجتماعى را اجرا مىكند ، دنبال آنچه كه مصلحت اجتماعى تشخيص مىدهد ( حالا يا به حكم وحى يا به حكم عقل و علم ، فرق نمىكند ) مىرود و اگر حكومت دين و حكومت انبياء در ميان بشر در گذشته و حال نبود ، به عقيده اينها اصلا بشريتى نبود ، يعنى اصلا امروز بشرى روى زمين نبود ، بشر خودش را خورده بود ، اصلا بشر فانى شده بود . بشر بقاى خودش را در روى زمين و همين تمدنى را كه امروز در روى زمين دارد مديون پيغمبران است . آنها ، هم او را رهبرى كردند و هم خودش را از شر خودش نگهدارى كردند ، و حتى امروز هم كه اينهمه علم پيش رفته و عقل بشر كامل شده است بازهم نقش انبياء محفوظ است ، يعنى همين الآن هم بشر تربيتهاى انسانىاى كه دارد ، ارث از گذشته‌اى است كه سر منشأش پيغمبران بوده‌اند ، و مقدار انسانيتى كه دارد بازهم از بقاياى همان تعليمات دينى و كتابهاى آسمانى است كه اگر فرض كنيم همين الآن تأثير كتابهاى آسمانى را با يك قوه و قدرتى از روح بشر به كلى بيرون بكشيم ، اين مساوى خواهد بود با فناى بشريت يعنى با از بين رفتن روح انسانيت به طور كلى و قهرا فناى بشريت ، بشر به صورت يك موجودات درنده‌اى در خواهد آمد كه هيچ روح اجتماعى نداشته باشند و همه مجبور باشند با همديگر باشند ولى نه مجموع شيرها بخواهند با هم زندگى كنند ، چون خيلى تفاوت است ميان افراد بشر ، مثل يك جنگلى [ خواهد بود 
  ] كه در آن عده‌اى گوسفند باشد ، عده‌اى گرگ ، عده‌اى شغال ، عده‌اى شير ، عده‌اى ببر ، عده‌اى پلنگ ، عده‌اى شتر و عده‌اى اسب ، اينها به جان يكديگر بيفتند و قوى ضعيف را پايمال خواهد كرد .\r\nاين يك خلاصه‌اى بود كه خواستم در اين باره عرض كنم ، چون خودم نمىدانم كه لازم هست ما دربارهء اين مطلب زياد بحث كنيم يا نه . اين به عبارت ديگر همان\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nبحث « نياز به دين » است كه بشر در زندگى اجتماعى خودش به دين نياز دارد . روح مطلب همين بود كه عرض كردم ، كه اگر بيش از اين نياز باشد بعد روى آن بحث مىكنيم .\r\nپس راهى كه از جنبه نياز به نبوت ذكر شده است دوتاست : مسألهء آخرت ، مسألهء زندگى اجتماعى و فردى .\r\n\r\nوحى\r\nحالا بياييم وارد مسألهء دوم بشويم : مسألهء وحى ، مسألهء اينكه پيغمبران از خدا دستور مىگرفتند ، چگونه دستور مىگرفتند ؟ كيفيتش چگونه بوده است ؟ مقدمتا اين مطلب را مىتوانيم بگوييم كه - همانطور كه گفته‌اند - هيچ كس نمىتواند ادعا بكند كه من مىتوانم حقيقت اين كار را تشريح بكنم . اگر كسى بتواند چنين ادعايى بكند خود همان پيغمبران هستند ، براى اينكه اين يك حالتى است ، يك رابطه‌اى است ، يك ارتباطى است نه از نوع ارتباطاتى كه افراد بشر با يكديگر دارند يا افراد عادى بشر با اشياء ديگرى غير از خدا دارند . كسى هيچ وقت ادعا نكرده است كه كنه و ماهيت اين مطلب را مىتواند تشريح بكند ، ولى از اين هم نبايد مأيوس شد كه تا حدودى مىشود دربارهء اين مطلب بحث كرد ، لا اقل از راه اينكه يك چيزهايى را مىشود نفى كرد و دربارهء يك چيزهايى از روى قرائنى كه خود پيغمبران گفته‌اند مىشود بحث كرد . در اينجا به طور كلى سه نظريه است .\r\n\r\nنظريه عوامانه\r\nيك نظريه نظريهء عاميانه است . من نمىگويم درست يا نادرست ، بعد كه آيات قرآن را خوانديم ببينيم كه قرآن با كداميك تطبيق مىكند . يك نظرى عوام الناس دارند و آن اين است كه تا مىگويند « وحى » اينجور به فكرشان مىرسد كه خداوند در آسمان است ، بالاى آسمان هفتم مثلا ، در نقطهء خيلى خيلى دورى ، و پيغمبر روى زمين است ، بنابراين فاصلهء زيادى ميان خدا و پيغمبر وجود دارد ، خدا كه مىخواهد دستورهايش را به پيغمبرش برساند نياز دارد به يك موجودى كه بتواند اين فاصله را\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nطى كند و آن موجود قهرا بايد پروبال داشته باشد تا اين فاصله را طى كند ، و از طرفى هم بايد عقل و شعور داشته باشد كه بتواند دستورى را از خدا به پيغمبر القاء كند . پس اين موجود بايد از يك جنبه انسان باشد و از يك جنبه مرغ ، بايد انسان باشد تا بتواند دستور خدا را براى پيغمبر بياورد چون مىخواهد نقل كلام و نقل سخن كند ، ولى از طرف ديگر چون اين فاصلهء بعيد را مىخواهد طى كند ( اگر هر انسانى مىتوانست كه خود پيغمبر مىرفت و بر مىگشت ) بايد يك پر و بالى داشته باشد تا اين فاصلهء ميان زمين و آسمان را طى كند ، و او همان است كه به اسم « فرشته » ناميده مىشود . عكس فرشته‌ها را هم كه مىكشند و انسان نگاه مىكند مىبيند يك انسان است ، سر دارد ، چشم دارد ، لب دارد ، بينى دارد ، گردن دارد ، دست دارد ، پا دارد ، كمر دارد و همه چيز دارد به اضافهء دو تا بال نظير بال كبوتر ، فقط لباس ندارد كه حتى بىشلوارش را هم مىكشند . آقا بزرگ حكيم گفته بود « اينكه مردم شنيده‌اند ملائكه مجردند ، اينها مجرد از تنبان فرض كرده‌اند ( به همان زبان مشهدى ) ، مجرد است يعنى خالى از تنبان است ، شلوار پايش نيست . »\r\nاين يك تصور است : خدا چون در آن بالاى بالا قرار گرفته است وقتى مىخواهد براى پيغمبرش خبر دهد به آن فرشته مىگويد ، او هم پروبال مىزند ، از بالا مىآيد پايين ، بعد هم با پيغمبر حرف مىزند ، با همين گوش و با همين چشم ، پيغمبر مىبيند يك انسانى آمد با بال ، از در وارد شد حرفش را زد و رفت . پيغمبر از چه طريق حرف خدا را تلقى مىكند ؟ از همين طريق كه حرف ما را تلقى مىكند ، با اين تفاوت كه حرف ما را بلا واسطه مىشنود ، خود ما را مىبيند و حرف ما را مىشنود ، ولى حرف خدا را چون خود خدا در فاصلهء دورى قرار گرفته است به وسيلهء يك انسان بالدار مىشنود اما از همين راه مىشنود ، مىآيد حرف مىزند و گفتگو مىكند و مىرود . اين يك نوع تصور است . عامهء مردم در باب وحى چنين تصورى دارند .\r\n\r\nنظريه روشنفكرانه\r\nاينجا تفسير نقطهء مقابلى وجود دارد كه اين هم انكار نبوت نيست ، كسى كه اين حرف را مىزند نمىخواسته انكار كند ولى پيش خودش اينجور خواسته تفسير كند و كرده است . سيد احمد خان هندى كه يك سبك خاصى تفسير نوشته تقريبا چنين فكرى\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nدارد ، و بعضى افراد ديگر . بعضى از افراد خواسته‌اند كه تمام اين تعبيرات ، وحى از جانب خدا و نزول فرشته و سخن خدا و قانون آسمانى و همه اينها را يك نوع تعبيرات بدانند ، تعبيرات مجازى كه با مردم عوام جز با اين تعبيرات نمىشد صحبت كرد .\r\nمىگويند پيغمبر يك نابغهء اجتماعى است ولى يك نابغهء خير خواه . يك نابغهء اجتماعى كه اين نبوغ را خداوند به او داده است در جامعه‌اى پيدا مىشود ، اوضاع جامعه خودش را مىبيند ، بدبختىهاى مردم را مىبيند ، فسادها را مىبيند ، همهء اينها را درك مىكند و متأثر مىشود و بعد فكر مىكند كه اوضاع اين مردم را تغيير بدهد . با نبوغى كه دارد يك راه صحيح جديدى براى مردم بيان مىكند . مىگوييم پس وحى يعنى چه ؟\r\nروح الامين و روح القدس يعنى چه ؟ مىگويد روح القدس همان روح باطن خودش است ، عمق روح خودش است كه به او الهام مىكند ، از باطن خود الهام مىگيرد نه از جاى ديگرى . چون از عمق روحش اين انديشه‌ها مىآيد به سطح روحش ، مىگوييم پس روح الامين اينها را آورده و چون سر سلسلهء همه كارها خداست و همه چيز به دست خداست ، پس خدا فرستاده ، چون هر كارى تا خدا نخواهد كه نمىشود . پس معنى وحى اين است كه از عمق انديشهء خود پيغمبر سرچشمه مىگيرد و مىآيد به سطح انديشه‌اش . مىگوييم ملائكه يعنى چه ؟ مىگويد ملائكه يعنى همين قواى طبيعت ، ملائكه عبارت است از قوايى كه در طبيعت وجود دارد ، و چون خدا اين قوا را استخدام مىكند بنابراين ملائكه در اختيار او هستند . پس دين يعنى چه ؟ مىگويد چون اين قوانينى كه او وضع كرده است واقعا قوانين صحيح و صالحى است و براى سعادت اجتماع مفيد است پس دين است ، از جانب خداست و ما چيز ديگرى نمىخواهيم . خلاصه تمام آنچه كه در باب رابطه پيغمبر با خدا ، گرفتن دستور از خدا ، وحى ، نزول فرشته و اينجور چيزها گفته مىشود تمام اينها را تقريبا توجيه و تأويل مىكنند به همين جريانهاى عادىاى كه در افراد بشر هست ، منتها افراد استثنايى و افراد نابغهء بشرى . در واقع اينكه ما وراء فكر و مغز و روح انسان حقيقتى باشد و او از آن ما وراء تلقى كرده باشد - حالا به هر نحو و به هر شكل - اينها را نمىخواهند قبول كنند و اصلا هيچ جنبهء غير عادى را نمىخواهند بپذيرند . اين هم يك جور نظريه است .\r\n\r\n","description":"","footnote":"","page_name":" 354 ","page_number":354},
  {"content":"\r\n\r\n\r\nنظريهء سوم\r\nنظريهء سومى در اينجا وجود دارد كه نه مسألهء وحى را به آن شكل عاميانه قبول مىكند ( كه وحى را چيزى نداند جز اينكه آدم حرفها را از راه گوشش مىشنود و يك فرشته هم مثل يك انسان مىآيد ، او هم از بالا پرپر مىزند مىآيد پايين ) و نه آن را يك امر عادى تلقى مىكند منتها در سطح نوابغ بشرى ، بلكه معتقدند كه در همه افراد بشر - ولى به تفاوت - غير از عقل و حس ( 1 ) يك شعور ديگر و يك حس باطنى ديگر هم وجود دارد و اين در بعضى از افراد قوى است و آن قدر قوى مىشود كه با دنياى ديگر واقعا اتصال پيدا مىكند ( دنياى ديگر چگونه است ، ما نمىدانيم ) به طورى كه واقعا درى از دنياى ديگرى به روى او باز مىشود ، يعنى تنها فعاليت وجود خودش نيست ، نبوغ خودش نيست ، فقط استعدادى كه دارد استعداد ارتباط با خارج از وجود خودش هست ، درست مثل اينكه - بلا تشبيه - ممكن است دو نفر باشند كه از نظر نبوغ فردى مثل همديگر باشند ولى يكى چون با خارج ايران ارتباط دارد ، مىرود و مىآيد يا مثلا وسيلهء ارتباطى مانند تلگراف و تلفن دارد ، به واسطه داشتن اين وسيله از آنجا خبرهايى را تلقى مىكند كه اين رفيقش كه به اندازهء او نبوغ فردى دارد از اين قضايا بىخبر است . آنچه اين بر او زيادت دارد ، وسيله‌اى است ، حسى است ، ارتباطى است كه با دنياى ديگر دارد . و اين به نص قرآن اختصاص به پيغمبران هم ندارد ، براى اينكه خود قرآن هم اين را براى غير پيغمبران نيز ذكر كرده است به يك حد بسيار قوى و نيرومندى .\r\nما مىدانيم كه مريم مادر عيسى را خداوند در زمره پيغمبران ذكر نكرده است همچنانكه مادر موسى را هم در زمره پيغمبران ذكر نكرده است ، ولى در عين حال اين گونه ارتباط و اتصال با جهان ديگر را به يك نحو بسيار شديد و عالى - مخصوصا براى مادر عيسى حضرت مريم - ذكر كرده است كه فرشتگان بر او ظاهر مىشدند و با\r\n\r\n\r\n\r\n\r\n","description":"","footnote":"\r\n( 1 ) . حواس ما همينهايى است كه مىشناسيم ، خواه تعدادش پنج تا باشد يا ده تا ، همينهايى كه با همين طبيعت خارجى تماس مىگيرند ما به آنها مىگوييم حواس . عقل هم كه قوهء تجزيه و تركيب و تجريد و تعميمى است كه در انسان هست ، همين قوهء استدلالى كه در علوم به كار برده مىشود .\r\n","page_name":" 355 ","page_number":355},
  {"content":"\r\n\r\nاو سخن مىگفتند   يا مَرْيَمُ إِنَّ اللَّهَ اصْطَفاكِ وَ طَهَّرَكِ وَ اصْطَفاكِ عَلى نِساءِ الْعالَمِينَ ، يا مَرْيَمُ اقْنُتِي لِرَبِّكِ وَ اسْجُدِي وَ ارْكَعِي مَعَ الرَّاكِعِينَ   ( 1 ) ، حتى - به نص قرآن كريم - براى او از غيب غذا مىآوردند ، تا آن حد كه زكريايى كه پيغمبر بود در شگفت مىماند و مىگفت :\r\n يا مَرْيَمُ أَنَّى لَكِ هذا قالَتْ هُوَ مِنْ عِنْدِ اللَّهِ إِنَّ اللَّهَ يَرْزُقُ مَنْ يَشاءُ بِغَيْرِ حِسابٍ .  ( 2 )\r\nدر اصطلاح حديث ما اينها را « محدّث » مىگويند ، مىگويند نبى نيستند ، رسول هم نيستند ، محدّث هستند ، يعنى با اينها سخن گفته مىشود ، و اين تقريبا مىشود گفت از مسلّمات اسلام است كه غير پيغمبران هم مىتوانند محدّث باشند . ما حضرت امير را و خيلى كمتر از حضرت امير را پيغمبر نمىدانيم و پيغمبر نبوده‌اند ولى مسلّم [ حضرت امير 
  ] حقايقى را از غيب تلقى مىكرده بدون واسطه پيغمبر . البته به دست پيغمبر پرورش پيدا كرده ولى اين مقدار مطالب را تلقى مىكرده ، و حتى اين در نهج البلاغه هست كه مىفرمايد : « و لقد كنت مع رسول اللَّه بحراء » من با پيغمبر در حرا بودم ( آن وقت بچه بوده ، در حدود سنين ده سالگى ، و بعضى نوشته‌اند دوازده سالگى ) « أرى نور الرّسالة و اشمّ ريح النّبوّة » نور رسالت را مىديدم و بوى نبوت را استشمام مىكردم ( معلوم است يك تعبير خاصى است ، يعنى چيزهايى را همان وقت در پيغمبر حس مىكردم ) تا آنجا كه مىگويد : « و لقد سمعت رنّة الشّيطان حين نزول الوحى اليه » من آن ناله دردناك شيطان را وقتى كه وحى بر پيغمبر نازل شد شنيدم ، به پيغمبر گفتم كه من شنيدم ، به من فرمود : « يا على انّك تسمع ما اسمع و ترى ما أرى و لكنّك لست بنبىّ » ( 3 ) تو مىشنوى آنچه من مىشنوم . معلوم است كه « تو مىشنوى آنچه من مىشنوم » يك صدايى نبوده كه اگر ما هم آنجا بوديم مىشنيديم ، يعنى شكل شنيدن اين جور نبوده كه هر صاحب گوشى ، هر حيوانى و هر انسانى اگر آنجا مىبود اين صدا را مىشنيد ، چون مىگويد : « انّك تسمع ما اسمع و ترى ما أرى » آنهايى كه من مىشنوم تو مىشنوى ، آنهايى كه من مىبينم تو هم مىبينى ، در عين حال تو پيغمبر نيستى .\r\nخود ايشان جمله‌هايى دارند ، مىفرمايند : « انّ اللّه سبحانه و تعالى جعل الذّكر جلاء\r\n\r\n\r\n\r\n\r\n","description":"","footnote":"\r\n( 1 ) . آل عمران / 42 و 43 .\r\n( 2 ) . آل عمران / 37 .\r\n( 3 ) . نهج البلاغه ، خطبهء 190 .\r\n","page_name":" 356 ","page_number":356},
  {"content":"\r\n\r\nللقلوب تسمع به بعد الوقرة و تبصر به بعد العشوة و تنقاد به بعد المعاندة و ما برح للّه عزّت آلاؤه في البرهة بعد البرهة و في أزمان الفترات عباد ناجاهم في فكرهم و كلّمهم في ذات عقولهم » ( 1 ) خدا ذكر را - يعنى ياد خودش را - مايهء روشنى دلها قرار داده است ، به وسيلهء همين ياد او بودن ( 2 ) است كه گوش انسان سنگينىاش بر طرف مىشود ، مىشنود بعد از اينكه نمىشنيد ، مىبيند بعد از آنكه نمىديد ( اگر ما باشيم و اين تعبير ، اين را دو جور مىشود معنى كرد : يكى اينكه « مىشنود بعد از آنكه نمىشنيد » مقصود كنايه است از اينكه سخنان حق را مىشنيد ولى در او اثر نمىگذاشت ولى بعد از اين در او اثر مىگذارد ، عبرتها را مىديد ترتيب اثر نمىداد ، بعد از اين ترتيب اثر مىدهد . ولى احتمال بيشتر كه همان هم به نظر من مقصود است اين است كه چيزهايى مىشنود كه قبلا نمىشنيد ، واقعا چيزهايى مىشنود كه قبلا نمىشنيد و واقعا چيزهايى مىبيند كه قبلا نمىديد ) « و تنقاد به بعد المعاندة » بعد مىشود واقعا عبد ، منقاد ، خاضع در مقابل حق .\r\nقرينه ، اين ما بعد است : « و ما برح للّه عزّت آلاؤه في البرهة بعد البرهة » دائما در جهان اينچنين بوده ، در فواصل متعدد ، در وقتى كه پيغمبرانى نبوده‌اند ( و في ازمان الفترات ) هميشه خداوند بندگانى داشته است كه با آنها در فكرشان مناجات مىكرده ( مناجات سخن سرّى را مىگويند ) ، خداوند در فكر آنها با آنها سخن سرّى مىگفته است « و كلّمهم في ذات عقولهم » در عقل آنها با آنها سخن مىگفته است . صد در صد اين جمله حضرت مىخواهد بفهماند كه تنها پيامبران نيستند كه سخن حق را مىشنوند و الهامى از ناحيه حق به آنها مىشود ، افراد ديگرى هميشه بوده‌اند و چنين اشخاصى در جهان خواهند بود ، در عين حال پيغمبر هم نيستند .\r\nپس اين نظريه كه نظريهء سوم است مبتنى بر اين اساس است ، يك نوع انسان‌شناسى است ، خلاصه‌اش انسان‌شناسى است ، كه در هر بشرى كم و بيش اين استعداد هست ، حد اقلش آن چيزى است كه در بعضى از خوابها ظهور مىكند . حتى فلاسفه هم اين را از همين باب ذكر كرده‌اند . در حديث هم هست كه رؤياى صادق يك جزء از هفتاد جزء نبوت است ، يعنى يك شعله و يك برق خيلى كوچكى است . هفتاد هميشه عددى است كه براى كثرت آورده مىشود . مقصود اين است كه آن خيلى\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء 220 .\r\n( 2 ) . البته خود ياد خدا بودن خيلى مراتب دارد .\r\n","page_name":" 357 ","page_number":357},
  {"content":"\r\n\r\nشديد است و اين خيلى ضعيف ، مثل اينكه نور خيلى ضعيفى را بگوييد كه اين هم از نوع خورشيد است . مقصود اين است كه آن قوى است و اين ضعيف . بالأخره نور نور است ولى آن قوى آن است اين ضعيفش . مىگويند اين حس در همهء افراد كم و بيش وجود دارد و قوىترش آن چيزى است كه در پيغمبران وجود دارد .\r\nاين نظريه در قديم بوده است يعنى فلاسفه قديم كه در باب « نفس » صحبت مىكردند اين استعداد را پذيرفته‌اند ، امروز هم اين قدر من مىتوانم عرض بكنم كه عده‌اى از اكابر روانشناسهاى امروز اين را پذيرفته‌اند ، از جمله ويليام جيمز است كه مرحوم فروغى در كتاب سير حكمت در اروپا ( جلد سوم ) اين مطلب را از او نقل كرده است . او روانشناسى را بر پايه آزمايش گذاشته ، روانشناسىاش روانشناسى آزمايشى است و معتقد است كه من در آزمايشهاى خودم به اين مطلب رسيده‌ام كه بعضى از افراد بشر اين حس در آنها وجود دارد كه گاهى از باطن ، يك راهى به جاى ديگر پيدا مىكنند و به قول خود او اين من‌ها ( من من و من شما و من ايشان ) مثل چاههايى است كه از زمين كنده باشند ، آبهايى كه از زير زمين مىآيد به روى زمين ، اين يك چشمه است آن يك چشمه و آن يك چشمه ، اينها از همديگر جدا هستند ولى در آن زير زمين ، در آن اعماق مىتوانند به همديگر متصل بشوند با اينكه از رو از هم جدا هستند . من‌ها ممكن است از آن زير يك پيوستگى و ارتباطى داشته باشند كه به همديگر متصل مىشوند و از آن راه است كه ممكن است من از ضمير شما آگاه شوم ، شما از ضمير من آگاه شويد و يا آگاهى به قدرى كامل باشد كه يك نفر از ضمير همه آگاه بشود .\r\nبه هر حال ، اين نظريه كه وحى را يك حس مخصوص و يك شعور مخصوص و يك استعداد مخصوص تشخيص مىدهد مىگويد درى از جهان ديگر - كه به جهان ديگر هم معتقد است - به روى شخص باز مىشود . اگر بگوييم مسألهء فرشته چه مىشود ؟\r\nفرشته نازل مىشود يعنى چه ؟ مىگويند فرشته همانى است كه اين به او اتصال پيدا مىكند ، اين همان حقيقتى است كه اين او را در باطن مىيابد ولى روح انسان اين خاصيت را دارد كه به اصطلاح طبقه به طبقه و درجه به درجه است ، هر چيزى را در هر درجه‌اى به نوع خاصى ادراك مىكند . مثلا مىگويند امر عادى كه در طبيعت وجود دارد اين يك وجود است ، به حس انسان كه مىآيد آن را ادراك مىكند يك مرتبه خاص ديگرى از وجود است ، بعد مىرود در عالم خيال ، آنجا شكل ديگرى پيدا مىكند ، بعد\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nمىرود در عالم عقل شكل ديگرى پيدا مىكند ، و بعد ممكن است در ما وراء عقل شكل ديگرى داشته باشد . اشيائى را كه انسان ادراك مىكند ، از طبيعت مىآيد به حس ، از حس مىرود به خيال ، از خيال مىرود به عقل ، از عقل مىرود به ما وراء عقل . يك وقت هست كه از آن طرف مىآيد پايين : همان موجود ما وراء طبيعت و ماده‌اى كه حس باطن انسان در آنجا درك كرده ، وقتى كه تنزل كند بيايد به مرتبهء حس ، براى او به صورت يك فرشته مجسم مىشود و او را مىبيند . پس نزولى كه فرشته مىكند نزول است اما نه نزول در طبيعت كه از كرهء مثلا بالا بيايد در عالم [ طبيعت 
  ] ، حركت هم هست ، واقعا سير هم هست ، اما سيرى است كه از مراتب باطن خود او آمده است ، از باطن خود او آمده تا متمثل شده و به صورت يك امر محسوس در بيرون در آمده است . پس نزول هست ولى نه نزول جسمانى و مادى ، نزول معنوى و باطنى .\r\nاين همين حرفى است كه از قديم حكماى الهى گفته‌اند و عده‌اى گفته‌اند اين انكار نبوت است ، انكار وحى است ، چنين است ، چنان است . من هم فعلا نظرى را ذكر مىكنم . اساس اين نظر - همين طور كه عرض كردم - اين دو نكته است : يكى اين كه در انسان يك شعورى ما وراء عقل و حس تشخيص مىدهند كه در بعضى از افراد خيلى قوى است كه آنها پيغمبران هستند و مادون پيغمبران . پايهء ديگر اين نظريه اين است كه [ به 
  ] جهان ما وراء طبيعتى قائل است ، و پايهء سوم آن اين طرز فكر فلسفى روانشناسى است راجع به روح و نفس انسان كه اشياء از مرتبهء طبيعت ترقى مىكنند .\r\n« ترقى مىكنند » يعنى هر مرتبه‌اى يك شكلى دارد تا مىرسد به بالا . از بالا وقتى كه بيايد به طرف حس باز همين طور همين شكلها را طى مىكند ، [ همين 
  ] رنگها را پيدا مىكند ، يعنى در هر ظرفى كه قرار مىگيرد يك شكل خاصى دارد ، همانى كه جبرئيل است ، روح القدس است ، روح الامين است ، در آن جهان كه هست يك شكل خاصى دارد ، وضع خاصى دارد ، همو وقتى به اين جهان بيايد به صورت يك بشر متمثل مىشود ، و لهذا پيغمبر فرمود كه من وقتى جبرئيل را به صورت واقعىاش مىديدم هر جا نگاه مىكردم او را مىديدم يعنى آن وقت ديگر براى من به صورت يك موجود مجسمى كه فقط در مقابل من هست و در جاى ديگر نيست نبود ، وقتى او را به صورت واقعىاش مىديدم هر جا را كه نگاه مىكردم او را مىديدم . پس معلوم مىشود او هم صورت واقعى و صورت متمثل‌شدهء اينچنينى دارد . اين سه نظريه كه باز به طور اجمال در باب وحى ذكر كرديم .\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nيك نظريه‌اى آقاى مهندس بازرگان در مسألهء وحى ذكر كرده‌اند كه شايد منطبق با هيچ‌يك از سه نظريه نباشد . آن نظريهء اول عاميانه را كه صد در صد انكار و رد مىكنند .\r\nبا نظريهء دوم هم كه صد در صد وحى را يك امر طبيعى و مادى و همان نبوغ بشرى مىداند منطبق نيست . با اين حرف هم منطبق نيست . اگر آقايان مصلحت بدانند روى آن هم يك بحثى مىكنيم و همهء اينها احتياج به بحث بيشترى دارد . آن چيزى كه به نظر من بيشتر براى ما لازم است يعنى از نظر خودم آن را بيشتر لازم مىدانم كه بحث بكنيم و آقايان هم اگر مدارك و اطلاعاتى دارند ممكن است رويش مطالعه كنند ، همين است كه آيا روانشناسى امروز چنين حسى را كه قدماى علما مىگفتند مىپذيرد يا نمىپذيرد ؟ امروز ديگر عرضى ندارم .\r\nسؤال : راجع به مسألهء نبوت چرا تعداد مشخص و يا نامشخصى پيغمبر و يا رسول فرستاده شده و چرا اين افراد خاص انتخاب شده‌اند ، چه خصوصياتى بايد مىداشتند تا انتخاب مىشدند ؟ چرا پيامبران بزرگى كه ما مىشناسيم از سرزمين خاصى ظهور كرده‌اند ؟ و ديگر اينكه ساير اقوام چه وضعى داشته‌اند ، آيا اقوام ديگر آنطور كه گفته شده پيغمبر داشته‌اند و اگر داشته‌اند به چه صورت بوده كه بعضى از اقوام آنطورى كه تاريخ و حتى مشاهده در حال حاضر نشان مىدهد ظاهرا آثارى از اينكه پيغمبرى براى آنها ظهور كرده باشد نيست و اينها از لحاظ مسئوليتى كه دارند و به هر حال بايد حقايق به شكلى براى آنها ارسال شده باشد و آنها تا مدت زيادى ارتباطى با جهان ديگر نداشته‌اند وضعشان به چه صورت بوده ؟ و نكتهء آخر اينكه تحت چه شرايطى پيامبر اسلام ظهور كرد كه مىتوانست آخرين پيغمبر باشد و آن شرايط ديگر تكرار نمىشود يعنى آن خواسته‌ها و نيازها ديگر تكرار نمىشود يا براى هميشه جواب گفته شده است ؟\r\nجواب : يك سؤال آقاى دكتر اين بود كه چه امتيازى در كار بوده كه يكى پيغمبر شود يكى نشود ؟ اين جزء همان مسائل فرعى است كه من يادداشت كرده‌ام . در واقع سؤال اين است كه آيا افرادى كه براى پيغمبرى انتخاب مىشوند يك امتيازى نسبت به ديگران دارند يا همين طور گزاف و گتره است ، مثل اينكه قرعه بكشند يك كسى\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nاسمش در بيايد ؟ اين جزء مسائلى است كه در يادداشتهاى من هست ولى جزء مسائل اساسى نبود ، جزء مسائل فرعى است كه بحث مىكنيم ، و جوابش اين است كه خير ، گزافى و گتره‌اى نيست و لياقت خاص در آن دخيل است و قرآن هم روى اين مسأله تكيه دارد :  إِنَّ اللَّهَ اصْطَفاهُ عَلَيْكُمْ . . .  ( 1 ) . كلمهء « اصْطَفى » اين را مىفهماند . از همه صريحتر آيه‌اى است كه مىفرمايد :  اللَّهُ أَعْلَمُ حَيْثُ يَجْعَلُ رِسالَتَهُ  ( 2 ) خدا خودش بهتر مىداند كه رسالت را كجا قرار دهد . اين « بهتر مىداند » يعنى بهتر تشخيص مىدهد .\r\nپس معلوم مىشود كه همهء افراد ، آن صلاحيت را ندارند و اين روى صلاحيت خاصى است .\r\nمسألهء دومى كه سؤال كرديد و در آخر هم تكرار كرديد كه اين دو تقريبا [ يك مطلب بود 
  ] ، يكى مسألهء عدد انبياء بود و ديگر مسألهء ختم نبوت . مسألهء عدد انبياء كه چقدر بوده ، در قرآن چيزى نيامده ، در حديث آمده و جزو مسائلى نيست كه ما حتما بايد معتقد باشيم كه مثلا پيغمبران صد و بيست و چهار هزار بودند يا بيشتر و يا كمتر . يك حديثى هم هست از پيغمبر كه به ابو ذر فرمود كه صد و بيست و چهار هزار پيغمبر بودند .\r\nاينها مسألهء مهم نيست .\r\nمسألهء ديگرى كه ذكر كرديد اين بود كه در چه شرايطى ضرورت پيدا مىكرده كه پيغمبرى بيايد و بعد چه شرايطى بود كه پيغمبر آخر الزمان آمد و بعد هم نبوت ختم شد ؟\r\nاين بيشتر مسألهء ختم نبوت است ، آن هم مقدمهء بحث ختم نبوت ، كه ما در همان مقالهء « ختم نبوت » روى آن بحث كرده‌ايم ، در عين حال اگر لازم باشد روى اين هم بحث مىكنيم .\r\nاما مسألهء اين كه چرا در سرزمين خاصّى پيغمبر زياد بوده ، اين بستگى پيدا مىكند به همان  « اللَّهُ أَعْلَمُ حَيْثُ يَجْعَلُ رِسالَتَهُ »  يعنى وقتى كه اين بستگى داشته باشد به استعدادهاى مخصوصى كه در افراد هست ، مسلّما سرزمينها هم در پرورش استعدادها تأثير دارد . امروز هم مىگويند كه شرق ، سرزمين عرفان و اشراق است . اين يك امر گزاف و گتره نيست كه مثلا غربيها بيشتر به محسوسات مىپردازند و شرقيها بيشتر به نامحسوسات ، يعنى اينها بيشتر به اين سو كشانده مىشوند آنها به آن سو . محيط\r\n\r\n\r\n\r\n\r\n","description":"","footnote":"\r\n( 1 ) . بقره / 247 .\r\n( 2 ) . انعام / 124 .\r\n","page_name":" 361 ","page_number":361},
  {"content":"\r\n\r\nجغرافيايى و اوضاع و احوال و گرمى آفتاب و اينها در پرورش جسم انسان مفيد است و وضع جسم هم در پرورشهاى مخصوص روح تأثير دارد . اين مانعى ندارد كه بعضى از سرزمينها آمادگى بيشترى داشته باشد براى پروراندن افرادى كه اجمالا استعداد اشراق و الهام دارند . اما اينكه آيا بعضى سرزمينها به كلى عارى بوده و فقط يك نقطه دنيا [ محل ظهور پيامبران 
  ] بوده كه همان سرزمين فلسطين و حجاز و اينها باشد ، سرزمينهاى ديگر دنيا پيغمبر هيچ پرورش نداده ؟ اين را ما با تاريخ نمىتوانيم اثبات كنيم كه همه جا بوده و نمىتوانيم اثبات كنيم كه بعضى جاها قطعا نبوده . قرآن مىگويد :  وَ إِنْ مِنْ أُمَّةٍ إِلَّا خَلا فِيها نَذِيرٌ  ( 1 ) در تمام ملتها نذيرى وجود داشته . تاريخ هم نمىتواند ثابت كند كه حتما نبوده . ولى قرآن مىگويد همه جا بوده . منتها ما با تاريخ نمىتوانيم اثبات كنيم كه در فلان سرزمين آيا پيغمبرى ظهور كرده يا نكرده ، اما نمىتوانيم نفى هم بكنيم كه نبوده . قرآن هم به طور كلى مىگويد :  « وَ إِنْ مِنْ أُمَّةٍ إِلَّا خَلا فِيها نَذِيرٌ »  .\r\n- راجع به مسألهء نبوت كه اصولا ما با چه ديدى به انسان و با چه ديدى به سرنوشت انسان نگاه كنيم و نبوت چرا لازم و ضرورى شده ؟ آيا ضرورى بوده يا نبوده ؟ يك ديد اين است كه ما فكر كنيم انسان هم مثل موجودات ديگر ، در هر حال در مرحلهء عالىترى هست و هدف از اين زندگى در اين دنيا آنطور كه بعضى شواهد نشان مىدهد و بعضىها هم معتقدند اين است كه انسان هم با گذشتن از يك مرحله‌اى از عمر و يا از تاريخ ، هر دو - هم عمر يك فرد و هم عمر تاريخ - به يك مرحلهء عالىترى برسد و عده‌اى از اينها براى زندگى بعدى كه ما « معاد » مىناميم برگزيده بشوند ، آنهايى كه شايد نوع جديدى باشند ، حتى نوع برترى از انسان فعلى كه ما الآن مىشناسيم . براى اين كار لازم بوده كه از تجربيات و آزمايشات زيادى بيرون بيايند و انسان به نيروها ، به ضعف و قدرت‌هايى هم مجهز است و ما به آن جنبهء صد در صد طبيعى مىدهيم ، منتها نه با نفى خدا ، يعنى خداوند خواسته يك چنين سير تكاملى طى بشود و عده‌اى را برگزيده كه در جهان بعدى هم باشند ، منتها اگر از نوع انسان غريزه را به آن قدرتش گرفته بجايش عقلى داده كه تشخيص بدهد . پس آنهايى كه بتوانند عقل را بهتر به كار بيندازند مسلّم زندگى خود را تكامل مىدهند و يك زندگى عالىترى انتخاب مىكنند ، خواه ناخواه جزو برگزيده‌ها خواهند شد ، جزو\r\n\r\n\r\n\r\n\r\n","description":"","footnote":"\r\n( 1 ) . فاطر / 24 .\r\n","page_name":" 362 ","page_number":362},
  {"content":"\r\n\r\nكسانى كه زندگى بعدى را هم مىتوانند داشته باشند ، و آنهايى كه عقل را به كار نيندازند جزو برگزيده‌ها نمىشوند و يا در نوع فعلى كه به نسبت نوع بعدى پست‌تر خواهد بود مىمانند . مسألهء تكامل را قبول كنيم . آن انواع پست‌تر در زندگى معمولىشان مانده‌اند ، يك عده خاصى بوده‌اند كه توانسته‌اند به نوع عالىترى برسند به علت استعدادهاى خاصى كه داشته‌اند . اگر با اين ديد نگاه كنيم ، انسان هم [ بجاى غريزه به شكلى كه در حيوانات است 
  ] عقل به او داده شده و بايد به حال خود رها باشد . اينجا ديگر قاعدتا نبايد احتياج به يك نيروى اضافى باشد ( همه بر فرض است ) ، چون همه داراى عقل هستند بايد رها بشوند ، آن كه واقعا اين عقل را به كار انداخته است ، استعدادش را رشد داده ، مىتواند درك حقايق بكند و راهش را تشخيص بدهد . همانطور كه آن موجودات پست‌تر فقط به كمك غريزه بهترين نوع زندگى را مىكنند از لحاظ شرايط خودشان ، انسان هم به كمك عقل بتواند بهترين نوع زندگى خود را داشته باشد ، به مرحلهء عالى برسد ، منتها آنهايى كه استعداد بيشترى دارند به مرحلهء عالى مىرسند و جزو كسانى مىشوند كه مىتوانند بعدا به يك نوع عالىترى تبديل بشوند ، آنهايى كه ندارند يا به كار نمىاندازند خواه ناخواه بايد بمانند . حالا اينجا چه لزومى داشته پيغمبرى بيايد ضمن اينكه انسان اين عقل را دارد كه راهش را تشخيص بدهد يعنى جبران كمبود غريزه‌اش شده ، چرا بايد پيغمبرى بيايد كه راه نشان بدهد ؟ اينجا بالنتيجه يا بايد بين كسانى كه عقلشان را به كار مىاندازند و كسانى كه نمىاندازند اختلافى حاصل نشود يا اين سير تكاملى به شكل طبيعىاش طى نشود . چرا يك عامل اضافى مرتب بيايد بخواهد هشدار بدهد ؟ ولى اگر قرار باشد اين عامل اضافى بيايد مسألهء عقل چقدر مىتواند مؤثر باشد با توجه به تضادهاى نيروهايى كه در انسان هست ، كه عده‌اى ممكن است اين عامل اضافى را درك كنند ، عده‌اى نكنند ، از راهنماييهاى پيغمبران استفاده بكنند يا نكنند . . .\r\nجواب : آنچه كه در قسمت آخر فرموديد همان راه بود كه ما طى كرديم ، منتها من خيلى مختصر و به اجمال عرض كردم . آمدن پيغمبران نه براى اين است كه نيروى عقل مردم راكد بشود يعنى جانشين عقل بشوند ، بلكه بر عكس است ، براى به كار انداختن عقل و براى آزاد ساختن عقول است و اين جزء نصوصى است كه در خود اسلام آمده . اولا شما در خود قرآن مىبينيد كه مسألهء لَعَلَّهُمْ يَعْقِلُونَ ،  لَعَلَّكُمْ تَتَفَكَّرُونَ  و اين چيزها هست كه اصلا بناى قرآن بر زنده كردن و بيدار كردن عقل و بر پاره كردن زنجيرهايى است كه عقل را در بند مىكشد از قبيل تقليد  إِنَّا وَجَدْنا آباءَنا عَلى أُمَّةٍ وَ إِنَّا \r\n\r\n","description":"","footnote":"","page_name":" 363 ","page_number":363},
  {"content":"\r\n\r\n عَلى آثارِهِمْ مُقْتَدُونَ  ( 1 ) كه من يك وقت در قرآن مطالعه كردم ديدم جزء مشتركات همه پيغمبران يكى همين است كه با اين حس تقليد مردم مبارزه كرده‌اند . حرف ما اين است كه اگر پيغمبران نيامده بودند و رهبرى نكرده بودند ، اصلا اين عقل در همان حد كودكى مانده بود و بشر به اين حد نرسيده بود . ما الآن بشر آزاد شده را داريم مىبينيم مىگوييم مىرود به كرهء ماه ، خيال مىكنيم اگر پيغمبران هم در چند هزار سال پيش نيامده بودند بشر امروز مىرفت به كرهء ماه ، در صورتى كه اين پيغمبران بودند كه آمدند و آمدند و زنجيرها را از عقل بشر پاره كردند و پاره كردند و به او شخصيت دادند . آخر موجودى كه در مقابل ساختهء خودش تعظيم مىكرده ، آتش را پرستش مىكرده ، خاك را پرستش مىكرده ، سنگ را پرستش مىكرده ( مىگويند هيچ موجودى در دنيا نيست الّا اينكه مدتى خدايى كرده ) وقتى پيغمبرانى مىآيند او را از عبادت هر چيزى جز خداى يگانه آزاد مىكنند و يك تكيه‌گاه ديگرى به او مىدهند تا اينكه تكيه‌گاهها را از او مىگيرند و به او مىگويند تو اشرف مخلوقات هستى  وَ لَقَدْ كَرَّمْنا بَنِي آدَمَ وَ حَمَلْناهُمْ فِي الْبَرِّ وَ الْبَحْرِ  ( 2 ) ، اينها براى تو آفريده شده است ، حتى مىگويد خورشيد و ماه و ستاره مسخر توست و براى توست و تو اشرف مخلوقات هستى ، آن وقت است كه اين بشر دست و پايش آزاد مىشود .\r\nحضرت امير در باب فلسفهء آمدن پيغمبران مىفرمايد : فَبَعَثَ فيهِمْ رُسُلَهُ وَ واتَرَ الَيْهِمْ انْبياءَهُ لِيَستَأدوهُمْ ميثاقَ فِطْرَته پيامبران را پشت سر هم فرستاد تا آن پيمانى را كه در فطرت مردم از آنها گرفته از ايشان بخواهند ( خيلى تعبير عجيبى است ! ) يعنى آنها را بر جادهء فطرت و طبيعتشان بيندازند ، موانع فطرتشان را بر طرف كنند وَ يُذَكِّروهُم مَنْسِىَّ نِعْمَتِه نعمتهايى كه به آنها داده و فراموش كرده‌اند به يادشان بياورند ، بشناسانند به آنها كه تو چه هستى و چه نعمتهايى به تو داده‌ام ، اين نعمتهايى كه تو خودت را در خدمت او قرار مىدهى ، او در خدمت تو باشد . « و يثيروا لهم دفائن العقول » ( 3 ) ( دفائن ، گنج را مىگويند كه در زير خاك است ، چون در زير خاك است و خاك رويش را گرفته آدم از رويش راه مىرود ولى نمىفهمد كه زير پايش گنج است . « اثاره »\r\n\r\n\r\n\r\n\r\n","description":"","footnote":"\r\n( 1 ) . زخرف / 23 .\r\n( 2 ) . اسراء / 70 .\r\n( 3 ) . نهج البلاغه ، خطبهء 1 .\r\n","page_name":" 364 ","page_number":364},
  {"content":"\r\n\r\nبر طرف كردن خاكهاست ) تا خاكها را از روى گنجينه‌هاى عقلها بر دارند .\r\nاين نيروى اضافىاى كه شما مىگوييد ، نيامده كه حتى كمك باشد براى عقل ، ما فوق كمك است براى عقل ، تا چه رسد كه بگوييم آمده‌اند كه عقل را بگويند تو برو كار نداشته باش ما كار مىكنيم .\r\nما خواستيم عرض كنيم اگر ما باشيم و اين ساختمان بشر ، مىبينيم اين ساختمان بشر هم نياز دارد به رهبرى و هدايت ( همان كه شما از آن تعبير مىكنيد كه عقلش را كمك كند ) ، و هم نياز دارد به اينكه آن غريزهء منفعت‌جويى فردى او را رام كند يا به قول فرويد آن را تعالى بدهد يعنى متوجه مسائل بالاترى بكند تا مصالح اجتماعىاش هم بر همين اساس تنظيم بشود . اما اينكه كسى بيايد بگويد چرا اصلا بشر اينطور آفريده شد ، چرا آنطور آفريده نشد ، چرا به همهء افراد نبوت داده نشد ، اين چراها در متن خلقت اصلا صحيح نيست ، يعنى خلقت روى يك نظام لايتخلفى حركت مىكند كه اين نظام را نمىشود تغيير داد . اين هم كه من عرض كردم « نياز به نبوت » - و هر كسى كه مىگويد - معنايش اين نيست كه چون بشر نيازمند است ، خداوند خودش را مكلف دانست و بر خداوند واجب شد پيغمبران را خلق كند تا اين نقص خلقت بر طرف بشود . آقاى مهندس بازرگان هميشه نقل مىكند از آقاى ابو الحسن خان فروغى ( كه معلوم مىشود ابو الحسن خان فروغى هيچ اين چيزها را نمىفهميده ) كه « بله ، اينها براى خدا آيين‌نامه معين كرده‌اند » . صحبت آيين‌نامه نيست ، صحبت اين است كه اگر ما مسألهء نياز را مطرح مىكنيم براى اين است كه در خلقت چنانچه چيزى مورد نياز نباشد اگر هم به وجود بيايد حذف مىشود ، يعنى چيزى نمىتواند در خلقت باقى بماند الّا اينكه با ساير نيازها هماهنگى داشته باشد و البته طرح خلقت طرح كاملى است ( صحبت آيين‌نامه و تكليف و اين حرفها نيست ) و هر چيزى را در جاى خودش [ به وجود آورده است 
  ] يعنى اگر در خلقت نيازى باشد و استعداد و امكان پذيرشى باشد ( ممكن است نياز باشد و امكان پذيرش نباشد ) فيض خداوند مطلق است ، افاضه مىكند .\r\nپس مسألهء نياز را مىگوييم ، به واسطهء [ اينكه 
  ] يك ركن از پيدايش [ نبوت 
  ] است . ما نمىتوانيم بگوييم چرا افراد بشر اينجور نيستند ؟ خلقت نظام منظمى دارد ، هر موجودى در مرتبهء خودش كه موجود شده نمىتوانسته غير از اين باشد كه هست .\r\nبشر در اين مرحله‌اى كه هست ، با اين نيازهايش ، با همين نقصها و كمالهايش ،\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nنمىتواند غير از اين باشد ، نمىتوانسته از اين ناقص‌تر باشد و نمىتوانسته كاملتر باشد . من يك وقت ديگر عرض كردم : بهترين مثال در باب نظام خلقت مثال اعداد است . اين كه انسان فرض مىكند كه يك موجودى در مرتبهء موجود ديگرى باشد ، چرا اين آن نشد ، چرا الاغ انسان نشد چرا انسان الاغ نشد ، حتى چرا زيد عمرو نشد چرا عمرو زيد نشد ، چرا أبو جهل پيغمبر نشد چرا پيغمبر أبو جهل نشد ، درست مثل اين است كه بگوييم چرا 4 ، 5 نشد چرا 5 ، 4 نشد . اصلا 4 بودن 4 به همين است كه در اين جايى كه هست باشد ، اگر 4 را از اينجا برداريم نه اين است كه 4 را ما 7 كرده‌ايم ، اصلا آن 4 نيست ، آن 7 است . 7 را هم از جاى خودش برداريم بياوريم جاى 4 ، نه اين است كه جاى 7 را عوض كرده‌ايم ولى 7 ، 7 است ، اصلا 7 جايش عوض بشود خودش خودش نيست . موجودات در اين عالم به اصطلاح فلاسفه مرتبه‌شان مقوّمشان است ، يعنى هر موجودى در هر مرتبه‌اى كه وجود دارد [ آن مرتبه 
  ] جزء ذاتش است ، اصلا محال است ، فرض امر محال است [ كه مرتبهء آن عوض شود و آن موجود همان باشد 
  ] . همين طور كه شما در حساب و هندسه اصلا فكر نمىكنيد كه بگوييد چرا 7 ، 8 نشد چرا 8 ، 7 نشد ، در نظام خلقت هم اينطور است ، اساسا اين چراها نمىآيد . من هم [ كه 
  ] اين مسألهء نياز را عرض كردم ، ديديد دنبالش نياوردم كه چون نياز اينچنين است [ پس عدم ارسال پيامبران بر خداوند قبيح است 
  ] . البته بعضى متكلمين بودند كه اينطور مىگفتند : چون چنين نياز بود بر خداوند قبيح بود كه پيغمبران را نياورد ، اگر خداوند پيغمبران را نمىفرستاد فقط كار زشتى را مرتكب شده بود . نه ، اگر نياز بود و استعداد هم بود ، هم نياز بود هم امكان افاضهء فيض ، قطعا مىشود . اگر نياز نباشد يك موجودى است كه در خلقت باقى نمىماند ، مثل انگشت اضافى است كه خود طبيعت حذفش مىكند . خلقت ، امرى را كه مورد نياز نباشد و با ساير امور تلازم نداشته باشد [ فرضا 
  ] هم وجود پيدا كند حذف و طرد مىكند .\r\n- مسألهء اول مسألهء اصول دين بود كه فرموديد اصول دين سه تاست و در مذهب شيعه مىگويند پنج‌تاست در حالى كه به نظر بنده اصول دين دوتاست چون اصول ، آن را مىگوييم كه منشعب از همديگر نباشد ، يكى توحيد است يكى نبوت است و معاد زاييدهء اين دوست يعنى اگر كسى توحيد را بپذيرد و نبوت را هم بپذيرد اتوماتيكمان و خواه ناخواه معاد را مىپذيرد مگر دومى را نپذيرفته باشد . البته توحيد هيچ به اينها\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nارتباط ندارد يعنى يك كسى مىتواند خداپرست باشد و انبياء را قبول نكند كما اينكه بسيارى از دانشمندان دنيا هستند و بودند كه انبياء را قبول نداشتند و خدا را قبول داشتند ولى كسى كه خدا را قبول كند و انبياء را قبول كند سومى را نمىتواند قبول نكند بخصوص كه سومى طبيعى نيست يعنى چيزى نيست كه خود آدم آن را حس كند . خداپرستى را خود آدم حس مىكند ، شايد احساس نياز به سرپرستى و هدايت هم مىكند ، اما معاد چيزى نيست كه انسان خودش اگر نگويند و تلقين نكنند و تكليف نكنند كه راجع به اين مطالعه كن و فكر كن ، پيش خودش فكر كند بعد از اينكه من مردم دوباره زنده مىشوم .\r\nاستاد : اولا اين مسأله كه گفتيد اصول دين سه‌تاست يا پنج‌تا ، يك چيزى نيست كه در قرآن يا در حديث معتبرى آمده باشد ، كه ما بايد اين را بپذيريم . اين ، استنباطى است كه علماى اسلام كرده‌اند . [ اگر بگوييم 
  ] اصول دين دوتاست ، در نتيجه فرق نمىكند . شما اين مطلب را قبول مىكنيد كه اگر كسى منكر معاد باشد مسلمان نيست ولى به اعتبار اينكه انكار معاد انكار نبوت است . پس در آن اصل مطلب شريك هستيد ، حالا شما مىخواهيد بگوييد اين جزء پايه‌هاست يا جزء پايه‌ها نيست . اما من مىخواهم بگويم كه آنها هم كه اين حرف را گفتند روى يك حسابى گفتند ، بىحساب هم نگفتند و آن اين است ( من حرف شما را اول تكميل مىكنم بعد جواب مىدهم ) :\r\nممكن است شما بگوييد پس نماز هم از اصول دين است براى اينكه از ضروريات دين نماز است ، يعنى از ضروريات نبوت يكى نماز است ، چون نماز را هم اگر كسى انكار كند مسلّم مسلمان نيست ، و خيلى ضروريات ديگر ما داريم . معاد هم در رديف آنهاست چون پيغمبر گفته و قطعى است كه پيغمبر گفته است و اگر كسى آن را انكار كند با قبول نبوت سازگار نيست . از اين جهت اينها را مىگوييم « ضرورى » . ولى نه ، علتش اين است كه در قرآن راجع به معاد نظير نبوت و توحيد ، ايمان خواسته‌اند ، به ما گفته‌اند ايمان بياوريد به خدا و ايمان بياوريد به پيغمبر و ايمان بياوريد به قيامت ، از موضوعات ايمانى شناخته شده . كتب و رسل هم هست ولى كتب و رسل از توابع پيغمبر است . قرآن مىگويد :  آمِنُوا بِاللَّهِ وَ رَسُولِهِ وَ الْكِتابِ الَّذِي نَزَّلَ عَلى رَسُولِهِ  ( 1 ) و  مَنْ \r\n\r\n\r\n\r\n\r\n","description":"","footnote":"\r\n( 1 ) . نساء / 136 .\r\n","page_name":" 367 ","page_number":367},
  {"content":"\r\n\r\n آمَنَ بِاللَّهِ وَ الْيَوْمِ الْآخِرِ . . .  ( 1 ) . گاهى ملائكه هم هست به عنوان اينكه واسطهء وحى هستند ، و مسألهء ملائكه هم مطرح است . به هر حال قيامت در قرآن هر جا كه مطرح شده به عنوان يك چيزى [ مطرح شده 
  ] كه به آن ايمان بياوريم . آنها كه گفتند « اصول دين » يعنى چيزهايى كه ما بايد به آنها ايمان بياوريم ، نگفتند به نماز ايمان بياوريد ولى گفتند به خدا ايمان بياوريد و به پيغمبر و به قيامت ، و اتفاقا مطلبى كه خودتان در آخر اشاره كرديد و خواستيد رد بكنيد درست نيست ، [ معاد 
  ] يك موضوع ايمانى هم هست ، يعنى همين طور كه خدا در فطرت و روح انسان يك پايه‌اى دارد و انبياء و نبوت هم همين جور ، معاد هم در روح انسان يك پايه‌اى دارد ، يعنى همين تمايل به بقا يك چيزى است در انسان . انسان فكرش و شعورش و ادراكش به گونه‌اى است كه نمىتواند فنا و نيستى خودش را بپذيرد ، لا اقل معادش را به صورت بقاى نامش ، بقاى يادگارش ، به يك صورت « بقايى » مىپذيرد ، مىخواهم بگويم در روح انسان مايه‌اى از ايمان نسبت به معاد هست . به هر حال حرف اساسى اين است : شما بخواهيد اصول دين را دوتا بدانيد يا سه تا ، به جايى ضرر نمىزند . متكلمين كه اين حرف را گفتند اساس حرفشان اين بوده كه در قرآن معاد جزء موضوعات ايمانى شناخته شده . حالا شما در عين حال مىخواهيد قبول بكنيد مىخواهيد قبول نكنيد ، قبول هم نكنيد به جايى ضرر نمىزند .\r\n- ما آن دو اصل را از طريق عقل و استدلال مىپذيريم يعنى علائم ، استدلال ، دليل ، مطالعات علمى ، در حالى كه معاد را از اين طريق نمىتوانيم بپذيريم . فرق اين دو اين است .\r\nاستاد : به اندازه‌اى كه در نبوت مىشود بحث كرد [ و 
  ] دليل عقلى [ آورد 
  ] ، در معاد هم مىشود بحث كرد .\r\n- اما مطلب دربارهء طرح مسألهء نبوت بود كه جنابعالى فرموديد كه يكى از مسائل اين است كه آيا بشر احتياج و ضرورتى داشت به اينكه انبيائى برايش بيايد يا نه ، كه سؤال شبيهش را آقاى دكتر . . . كردند . اتفاقا جوابى كه داديد ، اعتراضى بود كه بنده به صحبت خود شما داشتم و آن اينكه اصولا طرح سؤال به اين شكل درست نيست .\r\n\r\n\r\n\r\n\r\n","description":"","footnote":"\r\n( 1 ) . بقره / 62 .\r\n","page_name":" 368 ","page_number":368},
  {"content":"\r\n\r\nما نبايد بياييم فرض ، درست بكنيم . اگر اينجور راجع به خلقت بخواهيم فرض درست بكنيم ضمن اينكه اين طرز بحث كردن از نظر علمى غلط است هزار فرض پيش مىآيد كه اگر آسمان اينطور بود ، اگر زمين اين گونه بود ، اگر بشر اينجور خلق شده بود ، اگر نواقص نبود ، در حالى كه اينها را هيچ وقت نبايد طرح كرد ، بلكه بايد وضع موجود را كه وجود دارد و خلق شده و خارج از اختيار ما هم هست فقط اين به عنوان فرض ما پذيرفته بشود بعد ببينيم در اين وضع موجود ، انبياء چگونه آمدند ، با چه دلائلى آمدند ، چه نقشى بازى كردند ، وجودشان چه اثرى داشته در اجتماع ، و الّا همان سؤال ايشان مطرح مىشود كه . . .\r\nاستاد : سؤال اولى كه كرديد ، به نظر خودم خودتان جواب خودتان را داديد يا در جواب آقاى دكتر . . . عرض كردم . مسأله نياز و فايده ، اصلا اين دو با هم توأم است . . . ( 1 )\r\n\r\n\r\n\r\n\r\n","description":"","footnote":"\r\n( 1 ) . [ ادامه مطلب ضبط نشده است . 
  ]\r\n","page_name":" 369 ","page_number":369},
  {"content":"\r\n\r\n\r\nراههاى اثبات نبوت ( 2 )\r\nبحث خودمان را در جلسه گذشته اينجور شروع و پايه‌گذارى كرديم و فكر كرديم كه مسائل اساسى در باب نبوت كه بايد بحث بشود سه مسأله است : يكى مسألهء نياز بشريت به نبوت ، مسألهء دوم دربارهء وحى و ارتباطى كه پيغمبران ادعا كرده‌اند كه با خداوند تبارك و تعالى داشته‌اند . اين ارتباط مرموز كه ديگران ندارند و آنها مدعى هستند كه داشته‌اند چيست يعنى چگونه مىتوان آن را توجيه كرد ؟ به فرض اينكه قبول كنيم مخصوص عدهء خاص بوده و ما كه مىخواهيم وارد بحثش بشويم از يك چنين ارتباطى بىبهره هستيم ، قهرا تفسيرش هم براى ما فوق العاده مشكل خواهد بود اگر نگوييم ناممكن است . حالا اگر گفتيم ممكن است ، بايد بگوييم چطور مىتوانيم بگوييم ممكن است ؟ آيا يك نمونه‌اى و يك شباهتى از آن را ما مىتوانيم پيدا كنيم ، يك درجه ضعيفى از آن را ، كه بعد بگوييم درجهء قوى آن در پيغمبران است ؟ يا نه ، در مقابل اين جهت فقط بايد تسليم باشيم همين طورى كه عده‌اى گفته‌اند ، همين قدر بايد اقرار و اعتراف كنيم كه يك رابطهء مرموزى ميان پيغمبران و خدا بوده است و آنها هم از او تعبير به « وحى » كرده‌اند ، و اما اينكه اين ارتباط چگونه و چه نحو است ما نمىدانيم و امكان هم ندارد كه بتوانيم بفهميم و بدانيم .\r\nمسألهء سوم مسألهء آيات و معجزات انبياء است ، به عبارت ديگر دلائل انبياء بر\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nصدق گفتار خودشان ، كه بشر اگر بخواهد تصديق بكند كه اينها من جانب الله هستند ، روى چه قرينه و دليلى بايد تصديق بكند ، كه قرآن كريم از آنها تعبير به « آيات » كرده است و بعدها در اصطلاح متكلمين كلمهء « معجزه » اصطلاح شده است كه كلمهء « معجزه » يك اصطلاح كلامى است ، علتش را هم بعد عرض مىكنيم كه چرا اين اصطلاح پيدا شده ، ولى به هر حال يك اصطلاحى است كه بعد علماء اين را به وجود آوردند . ما يك احترام خاصى براى كلمهء معجزه قائل نيستيم و خودمان را هم ملزم نمىدانيم كه حتما اين كلمه را صادق بدانيم .\r\nدر هفتهء گذشته من در قسمت اول بحثى كردم كه مورد ايراد بعضى از رفقا بود در مسألهء نياز به نبوت ، كه آيا بشريت نياز به نبوت دارد يا ندارد ؟ بعضى از رفقا ايرادشان به اين نحو بود كه اين مسأله‌اى كه من به عنوان نياز ذكر كردم ، چنين نيازى اصلا بشر ندارد ، نمىشود ثابت كرد كه واقعا بشر نيازى به نبوت و دستگاه انبياء و به وجود پيغمبران و قهرا دينى كه آنها از ناحيهء خدا بياورند دارد . و بعضى ديگر در اصل اين سبك استدلال اعتراض داشتند كه به طور كلى اصلا اين سبك استدلال يعنى از راه نياز وارد شدن ، سبك صحيحى نيست كه چون بشر نيازمند به نبوت است بنابراين انبيائى بايد در جهان باشند ، نبوت عامه‌اى ، نبوتى به طور كلى بايد در ميان بشر باشد ، يعنى به فرض اين هم كه ما اثبات كنيم كه واقعا بشر نيازمند به چنين چيزى هست ، يك دليل قاطعى پيدا كنيم براى يك چنين نياز و احتياجى ، دليل نمىشود كه هر چيزى كه بشر به آن احتياج دارد و واقعا هم احتياج دارد ، بايد در جهان وجود داشته باشد ، ممكن است بشر به يك چيزى احتياج داشته باشد ، احتياجش هم واقعى باشد ، ولى ما از كجا مىتوانيم بگوييم كه يك چنين چيزى بايد وجود داشته باشد چون بشر به آن نياز دارد ؟\r\nبعد هم استناد كردند به نوشتهء آقاى مهندس بازرگان در كتاب راه طى شده كه اصلا اين سبك استدلال درست نيست .\r\nالبته من ابتدا مىخواستم اين بحث نبوت را همانطور كه در جلسهء گذشته ديديد خيلى سريع طى بكنيم ، در سه چهار جلسه تمام كنيم و بگذريم ، بعد فهميديم كه نه ، اساسا اينجور بحث به جايى نمىرسد ، هزار جور ايراد و اشكال در آن باقى مىماند و خيلى ناقص و مبهم است ، و بعد هم واقعا بحث لازم و مفيدى هست ، هر چه بيشتر فكر بكنيم ممكن است به مطالب روشنترى برسيم .\r\nمن اولا يك توضيحى بايد دربارهء عرض خودم بدهم و بعد يك توجيهى براى بيان\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nايشان بكنيم و بعد هم ببينيم كه ديگران چگونه بحث كرده‌اند .\r\nهمين مسأله نياز و احتياج را - كه ما به تعبير نياز و احتياج عرض كرديم - اگر بخواهيم بحث بكنيم به دو شكل مىشود بحث كرد . يك شكل را در اصطلاح علماى اسلامى مىگويند سبك كلامى ، كه فلاسفه اين را منكرند و قبول ندارند . يك سبك ديگر را مىگويند سبك فلسفى ، كه ما هم روى آن اساس خواستيم صحبت كنيم .\r\n\r\nسبك كلامى در اثبات نبوت\r\nمتكلمين - كه سبكشان را مىگويند سبك كلامى - اساسا قانون علت و معلول و نظام سببى و مسبّبى را در جهان قبول ندارند و آنچه را هم كه ديده مىشود تقريبا يك امر تشريفاتى مىدانند و گويى فكر مىكنند تقيد به نظام علت و معلول نوعى محدوديت قائل شدن براى خداست كه بگوييم از يك علت معين معلول معين پيدا مىشود و بعد هم كأنه خدا را از كار خودش منعزل كرده‌ايم ، نه ، اين حرفها در كار نيست ، هر چيزى را ما مستقيم و بلا واسطه بايد به خدا نسبت دهيم . بعد مىگويند خداوند هم چون حكيم است كارها را بر طبق مصلحت انجام مىدهد ، كارى كه خوب هست مىكند و به مقتضاى حكمتش بايد هم بكند ، اگر نكند به حكمتش ضربه مىزند ( تازه آنهايى كه قائل به حسن و قبح هستند [ چنين مىگويند 
  ] ، آنهايى كه نيستند اين مقدار را هم نمىگويند ) ، كار بد را هم نبايد بكند ، اگر بكند باز به خدايى و حكمتش ضربه مىزند . اين است كه كارهاى خوب را تعبير مىكنند كه « يجب على الله » بر خدا واجب است ، چون نيك است بر او واجب است چنين كارى را بكند ، و كار بد را مىگويند - مثلا - قبيح است بر خدا كه چنين بكند .\r\nاين سبك استدلال البته سبك صحيحى نيست ، چه از آن جهتى كه انكار نظام علت و معلول است و چه از نظر اينكه انسان بخواهد خداوند را محكوم يك قاعده و قانون كرده باشد كه خدا اين كار را مىكند به دليل اينكه اگر نكند خلاف است ، يعنى تحت اين انگيزه اين كار را مىكند ، اگر اين كار را نكند خلاف كرده است ، براى اينكه خلاف نكند [ اين كار را مىكند 
  ] . اصلا « براى » كه معنايش حكم انگيزه را داشته باشد ، با خدايى يعنى با واجب الوجود بودن ، با اينكه خودش تحت تأثير هيچ علتى قرار نداشته باشد منافات دارد . و بعلاوه اين حسن و قبح‌هايى كه ما درك مىكنيم اينها را به\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nاصطلاح مىگويند امور اعتبارى بشرى است ، يعنى اينها يك چيزهايى است كه فقط در زندگى بشر صادق است ، در غير آن صادق نيست . اين يك سبك است كه اساسش [ اين است 
  ] : چون اين كار نيك است بايد باشد ، چون اين كار بد است نبايد باشد . اين يك سبك فكر است . ما اينطور نخواستيم استدلال كنيم كه پيغمبران اگر باشند وجودشان مفيد است ، چون ما فرض مىكنيم وجودشان مفيد است مىگوييم هر چيزى هم كه مفيد است خوب است ، پس بايد خدا اين كار را كرده باشد .\r\n\r\nسبك فلسفى\r\nيك سبك استدلال ديگرى هست كه آن - به تعبيرى كه ما عرض كرديم - مسأله احتياج [ است 
  ] كه اين خودش يك قانونى است ، قانون طبيعى هم هست :\r\nهر چه روييد از پى محتاج رست * تا بيابد طالبى چيزى كه جست مسألهء احتياج اين است كه اگر يك موجودى در جريان طبيعى خودش ، در حيات خودش ، در مسير خودش ، به چيزى نيازمند باشد و پيدايش آن چيز هم براى او امكان داشته باشد ( اين شرط دوم آن است ، چون ممكن است نيازى داشته باشد ولى ناممكن باشد ) ، شيئى به چيزى محتاج باشد و قابليت اينكه آن چيز به او داده شود وجود داشته باشد ، آن وقت اگر داده نشود معنايش اين است كه قابليت هست و فاعليت وجود ندارد ، و از نظر فلاسفه هر چه در جهان واقع نمىشود به علت عدم امكان و عدم قابليت است و هر چيزى كه امكان و قابليت داشته باشد او وجود پيدا مىكند . آنها در مسألهء انبياء و نبوت ، اول وارد اين بحث شدند كه نبوت ممكن است - روى حسابهايى كه در خود حقيقت وحى بحث مىكنيم ، يعنى اينكه يك انسان اتصال با جهان ديگر داشته باشد ، اول اين را فرض كردند و روى حسابهاى خودشان ثابت كردند كه اين يك امر ممكنى است و ناممكن نيست - آن وقت در مرحلهء بعد آمده‌اند گفته‌اند كه بشريت به نبوت نيازمند است ، يعنى نبوت براى زندگى بشر يك خير و يك سعادت و يك كمال است . به كمك اين دو اصل ، يكى امكان اصل نبوت به معنى اينكه بشرى اتصال داشته باشد با جهان ديگر و از آنجا الهاماتى و القائاتى به او بشود ، و ديگر اينكه با نبودن آنها در زندگى بشر خلئى وجود پيدا مىكند كه منجر به اختلال كلى زندگى بشر\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nمىشود ، گفته‌اند پس در نظام جهان ضرورت دارد ( 1 ) كه نبوتى وجود داشته باشد .\r\nپس اين طرز بيان غير از آن طرز بيانى است كه به اصطلاح مىگويند تكليف براى خدا معين مىشود ، چون خدا مكلف است بايد كارى را انجام دهد . صحبت تكليف نيست ، صحبت امر ديگرى است . اينكه آنها مىگويند خداوند فاعل تام است و از ناحيه او منع فيض امكان ندارد ، بخل در ذات او وجود ندارد ، پس اگر شيئى در نظام وجود ، امكان [ وجود 
  ] و امكان ادامهء وجود داشته باشد از طرف او افاضه مىشود ، غير از اين است كه بگوييم چون تكليف خدا اين است بايد انجام دهد .\r\nاما آن بيان مختصرى كه ما راجع به اصل نياز داشتيم كه گفتيم بعضى از رفقا دو ايراد به ما كردند ، يكى اينكه اصلا شما نمىتوانيد اثبات كنيد كه بشريت نيازى به انبياء داشته و دارد ، دوم اينكه به فرض اينكه اثبات شود دليل نمىشود . دربارهء اصل مسألهء نياز عرض كرديم ( حالا شما فكر كنيد ببينيد چنين نيازى هست يا نيست ) بشر در سطحى كه زندگى مىكند زندگى او زندگى يك موجود مختار است يعنى يك موجودى كه با ارادهء خودش و با انتخاب و تصميم خودش بايد كار كند ، يعنى به اين مرحله از كمال وجودى رسيده است كه با جمادات فرق مىكند ، با نباتات فرق مىكند ، با حيوانات هم فرق مىكند كه حيات او يك حياتى است كه با انتخاب و تصميم و ارادهء خودش بايد كارها را انجام بدهد ، يك موجود آزاد مختار . اين موجود آزاد مختار زندگيش هم يك زندگى اجتماعى است ، همين كه گفته‌اند مدنىّ بالطبع است ، يعنى اگر بخواهد انفرادى زندگى كند نمىتواند باقى بماند ، بقاى او به همين است كه اجتماعى زندگى كند ، اصلا ساختمانش به گونه‌اى است كه بايد با كمك يكديگر زندگى كنند ، چه از نظر استعدادهاى جسمى و چه از نظر استعدادهاى روحى و معنوىاى كه دارد ، آنگاه زندگى اجتماعىاش مشروط به وجود يك ايمان است ، يعنى آن حالت طبيعى و غريزىاى كه خودش دارد كه هر فردى فقط منفعت خودش را مىخواهد و بس ، و منفعت خودش را بر مصلحت [ جمع 
  ] مقدم مىدارد ، قادر نيست كه زندگى اجتماعى او را اداره كند ، بايد يك ايمانى بر وجودش حكومت كند كه به موجب آن ايمان ، قوانين و مقرراتى كه به خاطر مصالح اجتماع وضع شده است ( حالا يا من جانب الله يا از جانب خود مردم ، كه البته لا اقل اصولش بايد من جانب الله باشد ) ،\r\n\r\n\r\n\r\n\r\n","description":"","footnote":"\r\n( 1 ) . آنها وقتى مىگويند « وجوب » يعنى ضرورى است .\r\n","page_name":" 374 ","page_number":374},
  {"content":"\r\n\r\nقوانينى كه اداره‌كننده اجتماع است ( چون زندگى اجتماعى كه بدون قانون نمىشود ) احترام پيدا كند و زندگى بشر اداره شود ، و عرض كرديم عملا هم زندگى بشر را همين چيزهايى كه اسم آنها را « اخلاق » مىگذارند [ اداره كرده است 
  ] ، همين پايبنديها به راستى ، پايبنديهاى از روى ايمان ، نه اينكه من راست بگويم روى حساب دقيق منفعت ، براى اينكه اگر دروغ بگويم ديگران هم دروغ خواهند گفت و آنگاه ضرر من بيشتر خواهد بود ، راست بگويد به خاطر ايمان به راستى ، امانت داشته باشد به خاطر ايمان به امانت ، دزدى نكند به خاطر ايمان به اينكه نبايد دزدى كند . بقاى گذشتهء زندگى بشر به همين اصول احترام به قانون و راستى و درستى بوده ، همينهايى كه اسمش را « اخلاق » و « عدالت » مىگذارند ، و الآن هم باز بشر همين زندگىاى كه دارد ، تا حد زيادى بستگى دارد به همين ايمان و احترامى كه به اصول زندگى اجتماعى خودش دارد . اگر اين ايمان و احترام را از او بگيريم و او را به همان حالت منفعت خواهى شخصى خودش بگذاريم و بخواهد در زندگى اجتماعى اين اصول را ( كه از ضروريات زندگى اجتماعى است ) ، قانون را به خاطر شخص خودش محترم بشمارد ، دائر مدار اين است كه تا وقتى كه از تخطّى از آن مىترسد ، يعنى قوّت و زورى ندارد ، احترام مىگزارد ، همين قدر كه قوّت و زور شخصى پيدا كرد نه ، تا وقتى همكارى مىكند كه تحت يك فشار باشد ، همين طور كه مثلا ما مىبينيم يك عده دزد هم در مدتى كه دزدى مىكنند و يك جمعيتى را تشكيل داده‌اند ، با خودشان در نهايت صداقت و امانت رفتار مىكنند چون خودشان را در مقابل دشمنهاى بيشتر و قويتر از خودشان مىبينند و اثر سوء اختلاف را قريب و نقد مىبينند ، يعنى مىدانند همين امروز اگر اختلاف كنند فردا همه‌شان از بين رفته‌اند . در يك چنين شرايطى بشر خودش را پايبند مىكند ، يعنى وقتى اثر دروغ را مستقيم و نقد ببيند خودش را پايبند مىكند . اما اگر به اين صورت باشد كه اثر [ كار خلاف 
  ] به اجتماع مىخواهد برسد و اجتماع مىخواهد فاسد بشود ، و اثرش چند سال ديگر مىخواهد پيدا شود ، هرگز به آن مطلب اهميتى نمىدهد . بشريت به زندگى اجتماعى نيازمند است ، به قانون نيازمند است ، قانونى كه به آن ايمان داشته باشد ، و به خود ايمان نيازمند است .\r\nپس اصل نيازمندى را نمىشود انكار كرد و گفت چنين نيازى وجود ندارد . و تا امروز هم كه عصر ترقى بشر است ، اين [ نظريه 
  ] كه بشريت نيازى به قانون ندارد نيامده ، اين هم كه بشريت احتياج به ايمان به قانون ندارد بازهم نيامده ، فقط مطلبى كه\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nهست اين است كه آيا مىشود اين ايمان را و اين قانون را از غير طريق نبوت به وجود آورد يا نه ؟ بحثى كه عصر امروز مطرح است اين است كه [ آيا 
  ] مىشود قانون را توأم با يك ايمان واقعى به آن ، از غير طريق انبياء به وجود آورد ، و لا اقل در عصر حاضر به وجود آورد ؟ اگر در گذشته بشر قادر نبوده است چنين قوانينى و چنين ايمان به قوانينى [ پديد آورد آيا در عصر حاضر قادر است 
  ] ؟ همين طور كه احزاب و مسلكها در اثر تربيتها تا حدودى اين كار را مىكنند كه هم قانون به وجود مىآورند و هم ايمان به قانون و فداكارى در راه قانون ، كه اگر ما توانستيم بگوييم نه ، اين چيزى هم كه هست يك امر پايدارى نيست ، اگر اين مطلب را هم توانستيم ثابت كنيم ، احتياج به نبوت را در همه عصرها ثابت كرده‌ايم و اگر نتوانستيم نه .\r\n\r\nراه ديگر در اثبات نبوت\r\nيك مطلب هست و من آن را قبول دارم - كه بازهم در كتاب راه طى شده ، راه روى اين مبنا طى نشده - و آن اين است كه ممكن است كسى اساسا در باب نبوت از اين طريق وارد بشود ( كه راه را خيلى كوتاه و نزديك كرده باشد ) بگويد ما در قبال يك امر واقعى قرار گرفته‌ايم ، فرضا هم ما نتوانيم نياز عالم خلقت را به نبوت به دست آوريم و به اصطلاح نتوانيم از راه برهان لمّى - يعنى از راه علت بر معلول - استدلال كنيم ، از راه معلول بر علت استدلال مىكنيم [ كه 
  ] روشنتر است . ما گاهى در خارج به يك اشيائى بر خورد مىكنيم كه شك نداريم كه اين يك امرى است كه وجود دارد ، و اين امرى كه وجود دارد وقتى تجزيه و تحليلش مىكنيم مىبينيم كه منبع آن نمىتواند يك امر مادى و عادى باشد ، اين امرى كه وجود دارد داراى يك سلسله خصائص است كه به موجب اين خصائص بايد بگوييم منبع الهى دارد ، منبع خدايى دارد يا به تعبيرهاى ما منبع ما وراء الطبيعى دارد .\r\nمثالى عرض مىكنم . يكى از مسائل مهم كه خيلى هم درباره‌اش - مخصوصا در عصر امروز - كتاب نوشته و مىنويسند مسألهء غرائز حيوانات به ويژه غرائز حشرات است . اگر قديم فقط روى زنبور عسل مطالعاتى كرده بودند - كه آن هم حتما به اندازه مطالعات امروز نبوده است - اكنون روى بسيارى از حيوانات و حشرات مطالعه كرده‌اند و به يك غرائزى از آنها برخورد كرده‌اند كه هيچ گونه نتوانسته‌اند منشأ اين\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nغرائز را توجيه كنند ، يعنى اينجور كشف كرده‌اند . خود كلمه « غريزه » مبيّن يك معنى واقعى نيست يعنى مبين يك حقيقتى نيست ، در مقابل « اكتسابى » مىگوييم « غريزى » .\r\nچطور ؟ روى حشراتى آزمايش كرده‌اند ديده‌اند اين حشرات پس از اينكه متكوّن و متولّد شدند بدون اينكه مصالح زندگى خودشان را اكتساب كرده باشند - چه از طريق تعلم و چه از طريق آزمايش - نشانه‌گيرى مىكنند و هدفهاى خودشان را پيدا مىكنند . اما آزمايش نكرده‌اند براى اينكه اين حيوان براى اولين بار پيدا شده ، همان اولين بارى كه پيدا مىشود دنبال هدف و مقصد خودش مىرود ، قبل از آزمايش راه خودش را مىداند . و اما تعليم و تعلم [ نداشته‌اند 
  ] براى اينكه شواهد نشان مىدهد كه تعليم و تعلمى از طرف مادر آن حيوان مثلا وجود ندارد . مثال آن خيلى عادى است و لازم نيست يك عالمى گفته باشد : بچه گوسفند يا بچه اسب وقتى از مادر متولد مىشود ( من خودم مكرّر ديده‌ام ) كوشش مىكند از جا بلند شود و بلند مىشود . تا بلند مىشود پوزه‌اش را كج مىكند و دنبال پستان مادر مىگردد يعنى آن پستانى كه هنوز يك بار هم از آن نچشيده است ، يك گمشده‌اى دارد ، جستجو مىكند و مىيابد . هيچ آدم نمىبيند كه مادرش در حالى كه درد مىكشد او را كوچكترين اعانت و كمكى بكند كه آدم بگويد اين از طريق مرموزى به او خبر مىدهد كه برو اينجا ، و اين چندان معقول هم نيست . گذشته از اين ، علماء ثابت كرده‌اند كه بعضى از اين حيوانات هستند كه نسل جديد اصلا نسل گذشتهء خودش را نمىبيند ، با اين كه او را نمىبيند مع ذلك آن عمل حيرت‌انگيز خودش را انجام مىدهد . پس با تعليم و تعلم هم نيست . مىماند مسألهء وراثت كه شايد اين علم از طريق وراثى منتقل شده . اين را هم علم تأييد نكره كه علمى از طريق وراثت منتقل بشود . اگر از طريق وراثت است ، در خود انسانها ولد العالم بايد تمام العالم به دنيا بيايد ، هر كسى كه عالم شد - مخصوصا اگر نسلهاى متوالى عالم شدند - فرزند او بايد عالم به دنيا بيايد ، و بعلاوه اساسا اشكال مىآيد در آن نسلهاى قديمى - كه حالا من يادم رفته مواردى كه ذكر كرده‌اند علمايى كه در اين زمينه مطالعه كرده‌اند - كه در آن نسلهاى سابق سابق هم نه با تعليم و تعلم قابل توجيه است و نه با آزمايش . چنين هدايت و راهيابى به شكلى كه در غرائز حيوانات وجود دارد منشئى نمىتواند داشته باشد جز الهام الهى ، جز اينكه انسان بگويد منشئى غير از منشأهاى عادى دارد ، همان طورى كه قرآن كريم هم از مسألهء زنبور عسل تعبير به « وحى » مىكند  وَ أَوْحى رَبُّكَ إِلَى النَّحْلِ أَنِ اتَّخِذِي مِنَ الْجِبالِ بُيُوتاً وَ مِنَ الشَّجَرِ وَ مِمَّا \r\n\r\n","description":"","footnote":"","page_name":" 377 ","page_number":377},
  {"content":"\r\n\r\n يَعْرِشُونَ  ( 1 ) .\r\nاين راه البته بسيار راه خوبى است . اگر ما در باب انبياء به همان شكلى كه غرائز حيوانات را مطالعه مىكنيم مطالعه كنيم و در آنها آثارى را ببينيم كه آن آثار با تعليم و تعلم و اكتساب از معلم يا محيط سازگار نيست ، هيچ‌يك از اين دو نيست و خلاصه اين را از بيرون نگرفته‌اند ( از درون خودش هم كه تركيبات مادى به خودى خود نمىتواند چنين خاصيتى داشته باشد ) در اين صورت بايد قائل به نوعى القاء و الهام بشويم .\r\nمثلا اگر كسى در تعليمات انبياء نوعى پيشگوييها يعنى اخبار از غيب را قبول كند ( همين طور كه در قرآن هست يعنى قرآن اين را ادعا مىكند ) ، اگر پيغمبران از آينده‌اى خبر دهند و آن آينده واقع شود ، اگر از گذشته‌اى [ خبر دهند 
  ] كه آن گذشته را از ديگران نياموخته‌اند و مع ذلك صحيح مىدانند ، مثل قصص و حكايات ( كما اينكه باز قرآن هم به همين مطلب تكيه مىكند كه وقتى قصصى ، حكاياتى از گذشتگان ذكر مىكند مىگويد اينها خبرهايى است كه ما از غيب به تو خبر مىدهيم :  ما كُنْتَ تَعْلَمُها أَنْتَ وَ لا قَوْمُكَ  ( 2 ) تو و قومت اينها را نمىدانيد ) و يا اگر در تعليمات انبياء تعليماتى ببينيم كه آن قدر منطبق با مصالح بشريت و با جميع شئون بشريت است كه علماء و فلاسفه كه در ادوار گذشته آمده‌اند ، به علت اينكه همه شئون زندگى بشر را نمىتوانستند بشناسند تعليماتشان تعليمات ناقص بوده و تعليماتى كه اينها داده‌اند در مقايسه با تعليماتى كه ديگران داده‌اند به حدى از كمال بوده كه باز امكان ندارد مال يك فرد عادى باشد كه يا از طريق تعليم و تعلم يا از طريق تجربه و آزمايش و يا از طريق نبوغ - كه يك فردى يك امتيازكى از افراد ديگر دارد ، يعنى از حدود عقل و فكر بشر خارج باشد - [ به دست آورده باشد ، در اين صورت بايد قائل به القاء و الهام شويم 
  ] . اگر كسى از اين راه وارد شود ، اين همان راه آيات است كه در آينده مىخواهيم ذكر كنيم ، همان فصل سوم ماست كه راه معجزه است ( معجزات كه ما مىگوييم ، همينهاست ، معجزه كه تنها عصا را اژدها كردن نيست ) .\r\n\r\n\r\n\r\n\r\n","description":"","footnote":"\r\n( 1 ) . نحل / 68 .\r\n( 2 ) . هود / 49 .\r\n","page_name":" 378 ","page_number":378},
  {"content":"\r\n\r\n\r\nنقد نظر مهندس بازرگان\r\nولى من مىبينم اين راههاى ديگرى كه طى شده است ، يك مقدمات كاملى براى اثبات مطلب نيست ، يك مقدمات ضعيف و ناقصى هست كه تقريبا مىشود گفت كه حرف ديگران را كم و بيش ممكن است از دستشان بگيرد بدون اينكه يك حرف تمامى بجاى آن گذاشته شده باشد ، كه حالا من مقدارى از مقدمات [ را ذكر مىكنم 
  ] . واقعا اگر بيان تمام باشد ، با كمك حرفهايى كه ديگران هم در اين زمينه گفته‌اند من عرض مىكنم . خلاصهء آنچه كه من در دو كتاب درس دين‌دارى و راه طى شده مطالعه كردم ( 1 ) [ به اين شرح است 
  ] ، چند مقدمه ذكر شده :\r\n1 . « پيغمبران هميشه بر خلاف جريان حاكم بر اجتماعات خود قيام كرده‌اند » .\r\nهميشه حالتشان اين بوده كه بر خلاف يك جريان عادى در اجتماع خودشان قيام كرده‌اند . البته اين مطلب مطلب درستى است ، همين طور است ، ولى مىدانيم اختصاص به پيامبران ندارد ، غير پيامبران هم خيلى بوده‌اند . اصلا همه قيام كنندگان و پديدآورندگان انقلابات اين جور بوده‌اند . سقراط كشته نشد مگر به علت اينكه بر خلاف جريان حاكم بر اجتماع خودش قيام كرده بود .\r\n2 . « پيغمبران در راه هدف خود مجاهده و فداكارى كرده‌اند » . اين هم درست است ، همين طور است ، اينها در راه خودشان مجاهده و فداكارى كرده‌اند ، كه اين هم باز نمىشود گفت از مختصات پيغمبران است يعنى غير پيغمبران در راه هدفهاى خودشان مجاهده و فداكارى نكرده‌اند ، كما اينكه نمىتوانيم بگوييم هر كسى كه در راه هدف خودش مجاهده و فداكارى كرده است پيغمبر بوده ، مثلا آيا مزدك واقعا در راه خودش فداكارى نكرد ؟ و هر كس ديگر نظير او ؟ در عصر اخير كه زياد بوده‌اند .\r\n3 . « آنها هميشه منفرد و تنها بوده‌اند ، يك قدرتى ، سياستى ، طبقه‌اى از آنها حمايت نمىكرده است » . اين هم باز مشابه در دنيا هميشه داشته است .\r\n4 . « منفعت طلب نبوده‌اند ، در پى جمع مال و كسب قدرت نبوده‌اند » . اين البته مطلبى است كه ما قبول داريم ولى يك نفرى كه ما مىخواهيم براى او نبوت را اثبات\r\n\r\n\r\n\r\n\r\n","description":"","footnote":"\r\n( 1 ) . درس دين‌دارى شايد اندكى مفصلتر و جامعتر است يعنى اصول مطالبش بيشتر و تفصيلش در هر يك كمتر است .\r\n","page_name":" 379 ","page_number":379},
  {"content":"\r\n\r\nكنيم او اين مطلب را قبول ندارد كه آنها در پى كسب قدرت نبوده‌اند و چيزى نمىخواسته‌اند . آنهايى كه منكر نبوت هستند مىگويند هر كسى در دنيا يك چيزى مىخواهد يعنى به يك چيز قانع مىشود ( اين حرفى است كه گفته‌اند و مىگويند ) ، عده‌اى اساسا آن شورى كه در آنها هست حكومت معنوى بر مردم كردن است . حتى گاهى يك تعبير زشتى هم در باره بعضى افرادى كه خيلى علاقه دارند به سالوس و به اينكه مردم به آنها عقيده داشته باشند مىكنند كه « جنون پيغمبرى دارند » . مقصودشان اين است كه يك عدّه در دنيا هستند كه اينها اساسا شور و تمايلشان فقط و فقط به اين است كه مردم به آنها اعتقاد داشته باشند . اين خودش يك نوع منفعت است . اين را شما نمىتوانيد صد در صد بگوييد كه انبياء چون مال نمىخواسته‌اند قدرت هم نمىخواسته‌اند ، البته از نوع قدرتى كه سلاطين داشته‌اند قبول داريم [ كه نمىخواسته‌اند 
  ] . آن جور قدرتى كه سلاطين دارند كه مىخواهند مال و ثروت جمع كنند و هدف آخرشان اين است كه شكم و غريزه جنسىشان را اشباع كنند مسلّم نبوده . هيچ كس اينها را از سنخ پادشاهان ندانسته است يعنى كسى نمىگويد كه پيغمبران نظير ملوك و سلاطين هستند ، همين طور كه كسى اينها را در رديف علماء و فلاسفه هم نشمرده . به هر حال هر كس تيپ ديگرى شمرده است ، اما تيپ ديگر بشمارند غير از اين است كه اينها را من جانب الله بدانند .\r\n5 . « موفقيت عظيم و بىنظير داشته‌اند » . اين هم درست است .\r\n6 . « تعليماتشان با تعليمات ديگران ( فلاسفه و دانشمندان ) متفاوت بوده ، سبك متفاوت بوده » . اين هم حرف راستى است ، نه علماء و دانشمندان پيامبران را در رديف سلسلهء خودشان مىشمارند و نه پيامبران آنها را در رديف خودشان ، سبك متفاوت است . توضيح هم داده‌اند به اينكه علماء و فلاسفه سبكشان سبك منظم از مقدمه به نتيجه رفتن است ، خلاصه سبك فكرى و استدلالى است ، از يك مقدماتى قدم به قدم جلو مىروند ، بعد به يك نتيجه‌اى مىرسند ، بعد آن نتيجه را مقدمه قرار مىدهند و بعد به نتيجه ديگرى مىرسند . اصلا پيامبران سبكشان سبك استدلالى و منطقى و اين حرفها نيست ، كه البته اين تا اندازه‌اى درست است نه اينكه كاملا درست باشد . بعد هم خود ايشان درباره قرآن [ قائل به 
  ] استثناء شده‌اند كه چون ساير كتب آسمانى در عصر صباوت بشر بوده اين جور بوده ولى قرآن كه در دوره بلوغ بشريت است راه عقل و منطق را با اين راه توأم كرده است چون در قرآن اساسا استدلالهاى\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nصد در صد عقلى فلسفى وجود دارد نه فقط عقلى تجربى ، مثل  لَوْ كانَ فِيهِما آلِهَةٌ إِلَّا اللَّهُ لَفَسَدَتا  ( 1 ) كه اسمش را « برهان تمانع » گذاشته‌اند كه دربارهء آن بحثهايى هست .\r\n7 . « مللى كه از تعليمات آنها پيروى كرده‌اند به پيشرفت و تمدن نائل شده‌اند » .\r\nالبته اين را معتقديم و بايد اثبات كنيم ، ولى آنهايى كه منكر نبوتند چنين حرفى را قائل نيستند ، بلكه اينها را اغلب مظاهر ارتجاع دانسته‌اند . اگر از يك جنبه مؤثر و مفيد دانسته‌اند از جنبهء ديگر مؤثر و مفيد ندانسته‌اند .\r\n« پس نتيجه اينكه آنها استفاده‌جو نبوده‌اند ، خودشان به خودشان ايمان داشته‌اند . »\r\nمسأله اينكه انبياء به گفته خودشان ايمان داشته‌اند يا نه ، بعضىها اساسا اين را انكار دارند كه واقعا انبياء خودشان خودشان را صادق مىدانسته‌اند ( آنهايى كه مىگويند اينها منفعت جو و رياست طلب بوده‌اند كه البته نمىگويند ايمان داشته‌اند ) ولى واقع مطلب اين است كه وضع انبياء ، فداكاريهاى آنها ، مجموعا سيرهء آنها آن قدر روشن است كه واقعا نشان مىدهد كه اينها به آنچه مىگفته‌اند ايمان داشته‌اند .\r\nلا اقل از نظر شخص من اين قضيه مورد ترديد نيست . من نمىدانم چگونه است كه سيره و روش حضرت امير خصوصا ، آن بساطت و سادگىاى كه به خرج مىداد ( و شايد هم علتش آن مسألهء پرهيز جستنش از هر گونه سياست بازى است كه ما امروز اسمش را « سياست » گذاشته‌ايم ) به قدرى روشن نشان مىدهد كه اين مرد به آنچه مىگويد صد در صد ايمان دارد كه براى من هيچ قابل ترديد نيست . ولى عده‌اى اين را قبول ندارند . اما آيا اينكه اينها به خودشان ايمان داشته‌اند كافى است يا نه ؟ نه ، هيچ كافى نيست ، براى اينكه امروز - و ديروز هم همين طور - بسيارى از كسانى كه منكر نبوت بودند نه به اين معنا بود كه مىگفتند العياذ بالله اينها شيّادند و دانسته دروغ مىگويند ، بلكه مىگفتند كه اينها يك حالتى بر ايشان پيدا مىشود ، بعد يك تجسماتى براى آنها پديد مىآيد ، خيال مىكنند كه [ به آنها وحى مىشود 
  ] . در ترجمه‌هاى كتابهاى اعراب مثل كتاب سيد محمد رشيد رضا ( يك كتابى هم چند سال پيش « خليلى » ترجمه كرد ) اسم اين حالت را گذاشته‌اند « وحى نفسى » يعنى از درون خودشان به خودشان القاء مىشود و بعد اينها خيال مىكنند كه از خارج به آنها وحى\r\n\r\n\r\n\r\n\r\n","description":"","footnote":"\r\n( 1 ) . انبياء / 22 .\r\n","page_name":" 381 ","page_number":381},
  {"content":"\r\n\r\nمىشود . بنا بر اين مسألهء ايمان هم ، اينكه خودشان ايمان داشته‌اند ، نمىتواند به تنهايى چيزى باشد .\r\n« خود خواه و كوتاه نظر نبوده‌اند ، در محيط خود متأثر و متعلم نبوده‌اند . »\r\nهمهء اينها را ديگران قبول ندارند ما قبول داريم .\r\n« ماليخوليا نداشته‌اند ، ساده‌لوح هم نبوده‌اند . »\r\nديگران كه اينها را قبول ندارند ، ما مىگوييم .\r\n« نتيجه ( كه من اندكى مفصلتر نوشته‌ام ) اينكه : چون تعليماتشان از وجود خودشان سرچشمه گرفته نه از محيط و معلم ، ثانيا ناشى از يك منشأ فكرى و منتهى به يك مقصد يعنى خدا بوده است ( 1 ) و ثالثا مأموريت و خدمات آنها با صداقت و رشد و نبوغ توأم بوده است ، مجبوريم بگوييم چنين مجموعه و مكتبى كه آنها آورده‌اند و به اصل واحدى به نام خدا متكى كرده‌اند مىبايستى يا محصول تخيلات و تصورات شخصى و ابداعات « من در آوردى » بوده و در اين صورت زود پوچ بودن آنها واضح مىشد ( اگر من در آوردى مىبود زود واضح مىشد كه پوچ است ) و يا حال كه مىبينيم يك مكتب مثبت و سازنده است و مفيد و محرك و يك سيستم مرتبطى از آب در آمده است و سير زمانه و تمدن به تأييد و استقبال آن برخاسته است پس بايد قبول كنيم كه يك منبع و منشأ واقعى و حقيقى و در عين حال فوق بشرى داشته است يعنى آن فرضيهء يا عقيدهء اساسى كه داشته‌اند و نامش را « خدا » گذاشته‌اند و تمام مكتبشان از او تراوش كرده است ، صحيح و درست بوده است يعنى توحيد ( خود همين دليل بر توحيد هم [ بايد 
  ] بشود كه واقعا اين خداى فرضى واقعى هم هست ) .\r\nضمنا چون خودشان صميمانه به آئينشان اعتقاد داشته از دروغ و تزوير حتما و شديدا احتراز داشته‌اند و آنچه مىگفتند صادقانه مىگفته‌اند بنا بر اين ادعاى آنها هم كه اين حرفها و تعليمات از پيش خودشان و به عقل خودشان نيست و از خداى فرضى اخذ مىكنند اين هم نمىتواند دروغ باشد . »\r\n\r\n\r\n\r\n\r\n","description":"","footnote":"\r\n( 1 ) . مقصود اين است كه همه انبياء يك دعوت داشته‌اند . مطلبى كه روى آن خيلى تكيه كرده‌اند اين است كه پيغمبران وحدت كلمه داشته‌اند ، كه اين از وجوه اختلافى است كه ميان فلاسفه و انبياء ذكر مىكنند : فلاسفه و دانشمندان اختلاف نظر زياد دارند و پيغمبران اختلاف نظر ندارند ، همه يك جور حرف زده‌اند ، از يك منشأ سخن گفته‌اند .\r\nاين كه « منتهى به يك مقصد يعنى خدا بوده است » يعنى از يك منشأ سخن گفته‌اند .\r\n","page_name":" 382 ","page_number":382},
  {"content":"\r\n\r\nدر راه طى شده هم همين مطلب است ، فقط بعضى اصول كه در اينجا هست در آنجا نيست ولى بعضى اصولى را كه در اينجا به اختصار آمده ، مثل تفاوت روش انبياء با روش دانشمندان و فلاسفه ، خيلى تفصيل داده‌اند كه نيازى هم به تفصيل نداشته چون هيچ كس قائل نيست كه روش انبياء به روش دانشمندان و فلاسفه يك روش بوده . در آنجا بعد مطلب ديگرى [ دارد 
  ] كه من ابتدا كه مىخواندم متوجه شدم ، بعد ديدم كه خود ايشان هم متعرض شده‌اند :\r\n« روش انبياء روش درونى بوده ، از درون خودشان الهام مىگرفته‌اند همان طورى كه هنرمندان و شعرا و موسيقىدان‌ها از درون خودشان متأثرند نه از بيرون . »\r\nتا اين مقدار وجه مشترك تا اندازه‌اى درست است اگر چه راجع به هنرمندان تعلم و تأثر از خارج يعنى عامل خارجى هم خيلى مؤثر بوده كه خود ايشان در عين حال از راسل نقل مىكند كه « هر هنرمند نابغه‌اى نتيجهء وفور يك عده هنرمندان عادى است » . بعد در آخر كار مىخواهند يك فرقى بگذارند ميان الهاماتى كه به هنرمندان مىشود و الهاماتى كه به پيغمبران مىشود ، مىگويند :\r\n« آنها هرگز از دايرهء همان نفسانيات و امور ذهنى خودشان خارج نشدند ولى اينها بر عكس درى به سوى عقل و خارج و تربيت اجتماع باز كردند و چون اينها مكتبشان يك مكتب مفيد و اثرى و عملى بوده است ( در آخر بدون اينكه كوچكترين توضيحى بدهند : ) پس فرق است ميان الهامات اينها و الهامات آنها . الهامات اينها ( يعنى هنرمندان ) شيطانى است ، همان است كه قرآن به شيطان نسبت مىدهد  هَلْ أُنَبِّئُكُمْ عَلى مَنْ تَنَزَّلُ الشَّياطِينُ  و الهامات اينها الهى و از ناحيه خالق و آفريننده است . »\r\nكه من نتوانستم اين را بفهمم . اولا چرا اينها را ما شيطانى بدانيم ؟ اينها هم شيطانى نيست . آنچه كه قرآن شيطانى مىداند اكاذيبى است كه كاهنها مىگفتند و احيانا خبرهاى غيبى است كه آنها مىدادند كه قرآن آن را تنزيل شياطين مىداند . و بعد هم چه دليل هست كه آنچه مال پيغمبران بوده است كه يك الهام درونى هست - و فرض اين است كه آنها هم قدرت ابداع و ابتكار دارند ، اين مقدار ابداع و ابتكارى كه در اينجا ذكر شد - الهى است ؟ ( ممكن است كه من درست نفهميده باشم ) .\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nبه هر حال - عرض كردم - اصل اين راه ، كلّى اين راه ، راه صحيحى است كه ما تحت عنوان آيات و معجزات آن را ذكر مىكنيم و عرض كردم ما پايبند كلمهء « معجزه » به آن معنا نيستيم ، پايبند كلمهء « آيه » هستيم يعنى نشانه‌هايى كه در پيغمبران هست كه آن نشانه‌ها دليل است بر اينكه اينها از يك مبدأ ديگرى الهام گرفته‌اند ، كه ما در آينده روى آنها بحث مىكنيم و دو سه [ نشانه 
  ] را عرض كردم . ما ملزم نيستيم كه حتما راه « نياز » را كه وارد شديم بگوييم اگر اين راه را اثبات نكرديم مسألهء نبوت به كلى از ميان رفته ، نه ، ما تنها از راه برهان « لمّى » كه راه نياز است نمىخواهيم وارد بشويم ، از راه آيات و دلايل كه راه « انّى » است نيز وارد مىشويم و به طور كلى اين راه را راه درستى مىدانيم ولى نه با اين شواهد و قرائن ، اين شواهد و قرائن يك سلسله شواهد و قرائن ظنّى و قابل نقض و قابل ايرادى است كه ما را به جايى نمىرساند ، در حقيقت مثل همان مسألهء توحيد است كه بحث كردم كه آن راه اساسى توحيد را انكار مىكنند بدون اينكه يك راه صحيح توحيدى بيان كرده باشند . به نظر من اگر ما باشيم و اين آثار ، و آن آثار و دلايلى را كه خود پيغمبران ذكر كرده‌اند كنار بگذاريم ، نمىتوانيم نبوت را اثبات كنيم ، يعنى منشأ الهى داشتن تعليمات انبياء را با اين مقدمات هرگز نمىشود اثبات كرد ، تا بعد خودمان در جاى ديگر ببينيم چطور مىتوانيم اثبات كنيم .\r\nسؤال : براى اثبات نبوت ، آن طور كه جنابعالى فرموديد ، يكى دلائلى است كه متكلمين ذكر مىكنند و يكى هم دلايل فلسفى و هيچ‌كدام از اين دو دليل اين طور كه فرموديد قانع‌كننده براى مخالفين ما يعنى آنهايى كه اصلا منكر اصل نبوت هستند نيست زيرا آنها كه اصلا منكر اصل نبوت هستند مىگويند انسان يك عقلى دارد كه در زندگى راهنمايش هست و همين طور كه ما در زندگى مادى مىبينيم امروز ترقياتى كرده و راههايى رفته و بالاتر از اين هم خواهد رفت و اين به كمك عقل است . بنده فكر مىكنم در بين اين دو دليل كه فرموديد شايد دليل قرآنى خيلى روشنتر و واضح‌تر و دندان‌شكن‌تر براى اينها هست براى اينكه قرآن كريم براى بشر دو خاصيت ذكر مىفرمايد ، يكى موضوع عقل انسان است و يكى هم احساسات و عواطف است و بشر هيچ وقت خارج از اين دو خاصيت نيست ، يعنى بشر اگر عقل تنها بود مثل ماشين بود ، حرف همين ماترياليستها درست بود براى\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nاينكه انسان با همين عقلش مىتواند جلو برود ، ولى علاوه بر عقل ، انسان يك مقدار عواطف و احساسات دارد مثل احساس جاه طلبى ، احساس حسد ، احساس شهوت ، همينهايى كه جزو عواطف و احساسات ذكر كرده‌اند و اينهاست كه در بشر احتياج به كنترل دارد و تمام فشار و تكيهء قرآن هم روى اين نكته است . به همين دليل هم يك نمونه در خود قرآن ذكر كرده و آن نمونه سمبل و اصل است براى اين موضوع كه همان موضوع خلقت آدم است در آنجا كه مىفرمايد : ما به آدم گفتيم اين كار را نكن ، بعد شيطان وسوسه كرد ، بعد ما او را از بهشت بيرون كرديم ، و دنبال آيه دارد كه :  فَإِمَّا يَأْتِيَنَّكُمْ مِنِّي هُدىً  شما بايد به روى بيرون ولى بعدا هدايت و راهنمايى از طرف من براى شما خواهد آمد . معلوم مىشود هدف انبياء كه قرآن روى آن خيلى اصرار دارد فقط تعادل آن عواطف و احساسات بشر است و آن دليلى كه آنها مىآورند كه بشر عاقل ديگر احتياجى به اين ندارد كه خدا يا غيب [ به كمك او 
  ] بيايد ، البته اگر بشر عقل خالى بود بله ، ولى چون عقلى است توأم با عواطف و احساسات ، براى تعديل و تعادل اين احساسات و عواطف حتما احتياج به پيغمبر است ، و اين دليل قرآنى است و نه فلاسفه اين را ذكر كرده‌اند [ و نه ديگران 
  ] .\r\nفلاسفه رفته‌اند روى احتياج اجتماعى بشر به هم ، يا اگر هم بوده به طرزى بوده كه يك گوشهء قضيه را گرفته‌اند . البته آيات زيادى در قرآن هست - كه جنابعالى خودتان بهتر مىدانيد - كه اگر بخواهيد ، آن آياتى را كه در خود قرآن هست راجع به احتياج به نبوت [ مطرح نماييد 
  ] ، و البته بعد هم راجع به اينكه چه كسى نبى باشد همانطور كه فرموديد از راه آيات ، كه آيا نبى دليلش چيست ؟ فقط آيات و نشان دادن آيات ، آيات لفظى يا آيات كونى ، هر كدام باشد آن هم از براى اينكه ما بفهميم كه اين نبى هست . ولى براى احتياج به نبوت بهترين دليل روش خود قرآن است .\r\nجواب : مسألهء روش قرآن يك چيزى است كه همه مىگويند كه هر چه ما مىگوييم روش قرآن همان است . اولا من كه به آن بيان عرض نكردم ، تازه اگر مىگفتيم ، بيانش درست هم بود ، كه چون عقل بشر ناقص است يك متمم و مكملى براى آن لازم است .\r\nمن گفتم بشر احتياج دارد به يك ايمان ، نه عقل بشر در دانستن احتياج دارد . [ اگر ايمان در كار نباشد 
  ] عقل ديگر قوهء مجرى نيست ، بلكه حتى تأييد مىكند منفعت طلبى را . عقل انسان چه حكم مىكند به انسان ؟ مىگويد منفعتت را هر جا تشخيص مىدهى برو دنبال آن . شما تا به يك مصلحت بالاترى ايمان نداشته باشيد عقل به شما نمىگويد برو دنبال آن مصلحت . وقتى يك ايمان به يك مصلحت بالاتر پيدا كرديد\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nآن وقت عقل مىگويد برو دنبال آن . من نگفتم كه بشر چون عقلش ضعيف است ، ناقص العقل است ، چون عقل خودش نمىرسد ، افراد ديگرى بايد بيايند كه عقلشان كاملتر از او باشد . ما مىگوييم عقل بشر از نظر عملى هميشه انسان را هدايت مىكند به منفعت و مصلحت خودش . ما دام كه ايمان به يك اصولى در كار نباشد عقل آدم [ جز به منافع شخصى حكم نمىكند 
  ] . آنهايى هم كه منفعت طلب هستند در دنيا ، عقلشان كمتر از ديگران نيست بلكه شايد بيشتر است . اين منفعت‌پرست‌هاى دنيا كه يك دنيا را فداى خودشان مىكنند ، اينها يعنى عقلشان نمىرسد ، مردم احمق و كوتاه فكرى هستند ؟ نه ، آنها هم مثل ما ملزمند كه به آنچه خير خودشان را در آن تشخيص مىدهند عمل كنند ولى آنها چون به ما فوق منافع فردى ايمان ندارند ، مصالح خودشان را در همين منافع خودشان مىدانند . اما اگر يك ايمانى پيدا شد به يك مصلحت بالاتر كه اين منفعت در مقابل آن مصلحت ، كوچكتر بود آن وقت عقل هم آن را تأييد مىكند . پس دو قوه است : قوه ايمان و قوه عقل .\r\nو ثانيا اين مسأله كه عرض كردم ، مسألهء نياز ، خود قرآن مگر همين را ذكر نمىكند ؟ ( ما يك آيه قرآن را كه نبايد در نظر بگيريم و ساير آيات را فراموش كنيم ) :\r\n لَقَدْ أَرْسَلْنا رُسُلَنا بِالْبَيِّناتِ وَ أَنْزَلْنا مَعَهُمُ الْكِتابَ وَ الْمِيزانَ لِيَقُومَ النَّاسُ بِالْقِسْطِ  ( 1 ) مىگويد ما پيغمبران را فرستاديم براى اينكه عدالت به وسيلهء آنها اجرا بشود . اگر بشر خودش نيازى به عدالت ندارد خدا كار لغوى كرده ! اين آيه نشان مىدهد كه بشر نياز دارد به عدالت يا نه ؟ آيا آيه نشان مىدهد كه اگر آنها نبودند عدالتى نبود ، يا مىگويد نه ، ديگران هم اين كار را مىكردند مع ذلك ما پيغمبران را فرستاديم ؟ پس خود آيه اصلا نشان مىدهد كه بشر نيازى به عدالت دارد و نشان مىدهد فقط پيامبران هستند كه اين نياز را بر مىآورند . پس چطور مىتوانيم بگوييم چنين مسأله‌اى در قرآن نيست ؟\r\nخودتان هم مىفرماييد كه قرآن مسألهء هدايت را مطرح كرده . وقتى كه قرآن پيغمبران را به عنوان هادى و راهنما معرفى مىكند تازه دليل بر آن چيزى است كه حتى ما نگفتيم و آن اين است كه معلوم مىشود وراء منطقه‌اى كه عقل هدايت مىكند هنوز منطقه‌اى هست كه پيغمبران به آن منطقه هدايت مىكنند ، يك هدايت ما وراء و بالاتر از هدايت عقلى . ما كه هدايت عقل را تخطئه نمىكنيم ، همين طور كه كسى كه قائل به\r\n\r\n\r\n\r\n\r\n","description":"","footnote":"\r\n( 1 ) . حديد / 25 .\r\n","page_name":" 386 ","page_number":386},
  {"content":"\r\n\r\nعقل مىشود حس را تخطئه نمىكند ، و در جلسه گذشته عرض كردم هدف انبياء تنها مسألهء اداره و تعديل زندگى مادى بشر نيست ، انبياء براى يك مسألهء ديگرى هم آمده‌اند و آن را هم مقدمه براى اين قرار نداده‌اند ، اين را مقدمه براى آن ذكر كرده‌اند و آن ، مسألهء آخرت و نشئهء باقيه است . اگر ترديدى باشد در اين جهت است كه آيا عقل و علم بشر زندگى او را اداره مىكند ؟ حد اكثر اين است . ولى احدى نمىتواند قائل بشود كه عقل بشر كافى است براى اينكه راهنماى بشر باشد به وجود زندگى نشئهء ديگرى غير از اين نشئه و به اينكه براى آن نشئه چه چيز مفيد است و چه چيز مضر ( اين مطلب هم البته در قرآن هست ) ، و از اين نظر ما صد در صد به پيغمبران احتياج داريم و احدى ادعا نمىكند كه دانش و فلسفه بشر كافى بوده است براى اينكه راهنماى او به جهان بعد از اين جهان باشد . در بارهء خدا چرا ، تا حدودى مىشود گفت عقل بشر هم مىتواند راهنما باشد يعنى مبدأ را معرفى كند ، اما معاد را نه . اگر هم دانشمندان و فلاسفه بعدها حرفهايى در تأييد معاد گفتند بعد از اين بوده كه پيغمبران نشانه و علامتى از آن نشان دادند آن وقت ديگران در جستجويش بر آمدند . تازه بعد از اينهمه جستجوها نشانه‌هايى پيدا كردند ، بيش از اين نبوده . در هدايت هم اين احتياج هست .\r\n- در جلسهء گذشته بنده به كيفيت طرح مسأله ايراد گرفتم و همان طورى كه آن دفعه بحث كردم گفتم كه ما نرويم ثابت كنيم بايد خدا نبى بفرستد ، براى اينكه براى طرح هر مسأله‌اى يك فرضها و اصولى را ما بايد ثابت بگيريم بعد يك چيزهايى را كه ثابت نيست ثابت كنيم . اگر آن اصول را نداشته باشيم يا نامحدود باشد مثل مسائل رياضى است كه يك معادله و دو مجهول يا بيشتر ، جوابش بىنهايت است و هيچ وقت ممكن نيست شما به نتيجه برسيد . منظورم اين بود كه ما يك وقت مثلا مىخواهيم دربارهء وظايف الاعضاء صحبت كنيم ، ببينيم فلسفهء وجود پا مثلا چيست ؟ دو جور مىشود در اين باره بحث كنيم : يك وقت بگوييم پايى اكنون وجود دارد ما بياييم وظائفش را ، كيفيتش را ، حركاتش را ، ساختمانش را ، محاسنش را ، معايبش را ، امراضش را مطالعه كنيم ، و يك وقت ببينيم با چه جور ديگر مىشد وجود پيدا كند . حالت اول درست است ، خيلى خوب قابل مطالعه است و خيلى هم نتيجه مىگيريم و منطقى و معقول و علمى است . همين طور ساير اعضاى بدن . اما آن حالت را اگر مطرح كنيم كه اگر پا نبود آدم مثلا چرخ داشت ، اگر پا نبود آدم\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nمىجهيد بالا مثل قورباغه ، اگر اينطور بخواهيم فرض كنيم به هزار راه حل ديگر مىرويم و هيچ وقت به نتيجه نمىرسيم . بنده مىگويم كه اول ثابت نكنيم كه بشر بايد نبى داشته باشد ، نياييم در اين بحث ، نمىتوانيم در اين بحث پيش برويم ، بياييم ببينيم انبياء كه آمدند و يك حقيقتى است در تاريخ ، چه كردند ؟ خودشان چه جور بودند ؟ چه خواص و مشخصات و مزايا و چه تمايزى با ساير نوابغ ، رهبران فكرى ، افراد عادى داشتند و چه آثارى گذاشته‌اند ؟ و روى مطالعه اينها آن وقت خود به خود نيازش هم تأمين مىشود . همان طورى كه خودتان اشاره فرموديد از فايده به نياز برويم ، از نياز به فايده نرويم . اين عرض بنده بود و اشاره كردم مثل آن بحثى است كه آقاى مهندس بازرگان در كتاب راه طى شده دارد . شما كتاب راه طى شده را آمديد اينجا رد كرديد در حالى كه مؤلف كتاب به عنوان دفاع از خودش نيامد ، حتى مطالبش را هم بيان نكرده ، مثل محاكمه غيابى شد كه نسبت به آقاى دكتر سحابى در اين جلسه كرديم ، قبل از اينكه خودشان در اين جلسه تزشان را طرح كنند ما ردش كرديم و به همين دليل هم راهمان درست نبود و از خودشان خواهش كرديم آمدند اول تز خودشان را گفتند و دفاع كردند ، مسألهء جالبى در آمد . من اگر مىدانستم شما مىخواهيد انتقاد به گفتهء نگفته‌شدهء اينجا بكنيد مىرفتم خودم را مجهز مىكردم حد اقل من از آن دفاع كنم ، در حالى كه شما تمام جهات منفى آن را بدون اينكه دلايل را ذكر كنيد ، يا باشد كه بعدا دفاع كند ، بيان كرديد . حالا اگر قسمتهاى منفى را گفتيد ان شاء الله جلسات ديگر قسمتهاى مثبتش را مىگوييد ، اما اگر اينجور نباشد از مجموع دو جلسه ما المانهاى منفى نبوت را همه ياد گرفتيم و چيز مثبت گيرمان نيامد .\r\nجواب : اولا راهى كه فرموديد از فايده به نياز برسيم ، راه غلطى است ، چرا ؟ براى اينكه خيلى چيزها فايده‌هايى بر وجودشان مترتب است ولى اينها جاى چيزهايى را اشغال كرده‌اند كه اگر آنها مىبودند فوائد خيلى بيشترى مترتب مىشد . به عنوان نمونه ، افرادى مىآيند يك پستى را ، يك مقامى را ، يك حكومتى را اشغال مىكنند ، جلوى يك جريان بسيار صحيح منطقى و عميقى را مىگيرند ، بعد واقعا هم يك كارهاى مفيدى انجام مىدهند و آن كارها را هميشه نشان مىدهند و واقعا هم اين آثار آثار خوبى است ، بعد مىگوييد پس به دليل اينكه اين كارهاى خوب را اينها انجام دادند معلوم مىشود كه نيازى هم بوده و صحيح هم بوده و به حق هم بوده‌اند ، در صورتى كه اين درست عكس آن چيزى است كه شما داريد مىگوييد ، و اگر نبودند و\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nهمان آثارشان هم نبود آن وقت مىديد كه چه افراد ديگرى در جاى اينها بودند و چه آثار بهتر و بيشترى داشتند . ما نمىتوانيم به آن سبك ويليام جيمز [ بينديشيم 
  ] كه هر چيزى كه يك اثر مفيد داشته پس حق است ( البته او مىخواهد بگويد كه حق يعنى چيزى كه مفيد باشد ) به مفهومى كه ما مىخواهيم بگوييم يعنى حق من جانب الله است . اين دليل نمىشود . عده‌اى مىگويند پيغمبران با همه آثار مفيدى كه داشتند چون بشر را با يك ايمان الهى به خودشان متوجه كرده‌اند جلوى علم و تمدن را گرفته‌اند و اگر آنها از چندين هزار سال پيش نبودند شما آن وقت مىديديد امروز اثر بشريت چقدر زيادتر است ! شما چطور مىتوانيد اين حرف را بگوييد كه ما فقط برويم دنبال آثار ، ببينيم كارهاى مفيدى كرده‌اند پس اينها حق هستند ؟ ! اين هم حرف شد ؟ ! هيچ حكومت فاسدى در دنيا نيست الّا اينكه يك آثار مفيدى هم دارد و بسا هست كه فساد آن حكومت جز اين نيست كه جاى حكومت صالح را گرفته ، و نسبت به سابقش كه [ هنوز 
  ] نيامده بود خيلى بهتر هم هست . هرگز شما نمىتوانيد به صرف اينكه يك شىء آثار مفيدى داشته آن را صحيح و واقعى و به آن معنايى كه ما مىگوييم « من جانب الله » بدانيد .\r\nمسألهء ديگر : اگر بنا بشود هر كسى كه هر حرفى را در هر كتابى بزند شرط اينكه كسى حرف او را رد كند اين باشد كه خودش را در آنجا احضار كنند بيايد ، هيچ كس جواب هيچ كس را [ نمىتواند بدهد 
  ] . همين كه كسى كتابش را چاپ و منتشر كرد [ ديگر قابل انتقاد نخواهد بود 
  ] . به قول آقاى بروجردى « همين قدر كه كتاب چاپ شد به نظر بعضىها ديگر اين دليل حقانيت آن است ، مىگويد آقا چاپ شده » . چند بار چاپ مىشود ، بعد شما مىبينيد پنجاه هزار نفر آن را مىخوانند و هيچ كس حق رد كردنش را ندارد چون اول بايد آقاى مؤلف را بياورند . شما حق نداريد كار ناس را رد كنيد چون او اينجا حاضر نيست كه بيايد جواب شما را بدهد . عجب حرفى است ! آدمى كه مىنويسد ، فكر خودش را ، هر چه كه دارد مىنويسد ، چيزى در دلش باقى نمىگذارد كه نصفش را نوشته باشد نصفش را ننوشته باشد . تازه اين مقدارى كه ما گفتيم خيلى احترام ايشان را رعايت كرديم اگر نه خيلى بيش از اينها معايب دارد كه چون شما دلتان مىخواهد در جلسات بعد عرض مىكنم . هيچ حرف مفيد در آن نيست .\r\nاينهايى كه عرض كردم ، ابطال نبوت است . نبوت را در حد يك هنرمند ، در حد يك شاعر ( حالا بگوييم از طرف خالق بوده ) تنزل داده‌اند بدون اينكه بتوانند كوچكترين\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nاثرى از آنچه كه معنى واقعى نبوت را بيان كند نشان بدهند . البته ما آيات قرآن در مسألهء نبوت را مىخوانيم و بايد هم بخوانيم . شما مخصوصا برويد مطالعه بفرماييد و جلسهء ديگر كاملا از روى مطالعه بياييد بگوييد تا ببينيد يك حرف حسابى پيدا مىكنيد يا پيدا نمىكنيد . چه در نبوت ، چه در توحيد و چه در معاد ، اين كتاب يك كلمه درست ندارد . در نبوت يك اساس باطلى است كه هر كسى نگاه كند اعتقادش به نبوت [ سست مىشود 
  ] اگر فكر كند ، مگر كسى مجذوب باشد و بخواهد بخواند و نخواهد فكر كند ، و الا اگر كسى بخواهد از روى آزاد فكرى مطالعه كند ، اساس نبوت را متزلزل مىبيند ، اساس توحيد را هم متزلزل مىبيند ، اساس معاد را هم متزلزل مىبيند ، و ما كه نبايد به خاطر حب و بغض ، يك چيزى را كه با اصول دين سر و كار دارد اغماض كنيم .\r\n- در قسمت اول ، بنده طرفدار ويليام جيمز نيستم كه بگويم حقايق چيزهايى هستند كه مفيدند ، آن بحث را مىدانم ولى عرض كردم كه اينجور بايد طرح كنيم ، حالا شما با طرحش مخالفيد چيزى ديگرى است .\r\nپاسخ : من مخالف نيستم ، من عرض كردم يك وقت كسى به عنوان « آيات » وارد اينها مىشود ، خيلى درست هم هست ، اما يك كسى مىخواهد از همين آثار عادى و طبيعى استدلال كند ، استدلال از راه اثر ، كه گفتم « برهان انّى » ناميده مىشود . آن ، حرف بسيار درستى هست . اصلا عموم مردم كه تا حالا به پيغمبران معتقد شده‌اند ، از راه آثارشان معتقد شده‌اند . در اين كه ما بحث نداريم ، ولى ما در بحث « معجزات » وارد آن مىشويم . اين يك بحث علىحده‌اى بود كه ما كرديم . بنده عرض كردم اگر بخواهد از راه آثار وارد شود اين آثارى كه اينجا ذكر شده دلالت نمىكند ، يعنى اگر ما اينها را بخواهيم ملاك قرار بدهيم اصلا بر صدق انبياء دلالت ندارد .\r\n- منظورم اين بود كه آن طرز استدلال را ما معتقديم از آن طريق شروع بكنيم اما آن كسى كه شروع مىكند بايد دليل بياورد . ممكن است كسى ثابت كند فلان نوع حكومت يا فلان رژيم يك محاسنى دارد و يك معايبى ، بنا بر اين آن افرادى كه از فوائد و محاسنش مىخواهند حقانيتش را ثابت كنند اشتباه كنند . اما استدلال‌كننده بايد قوى باشد و ثابت كند معايبى ندارد . شما فرض كرديد يك استدلالى را كه بر ناحق است كسى مىخواهد بيان كند ، طبيعى است يك موارد ضعف دارد و يك موارد قوّت ،\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nممكن است مردم را به اشتباه بيندازد ، ولى آن كسى كه مدعى اين نوع استدلال است او ثابت مىكند كه انبياء مفيد بوده و مضر نبوده‌اند ، بايد دليل بياورد و دلائل مخالفش هم كه عليه اينها تا حالا گفته شده و فلاسفه گفته‌اند و انتقاد كرده‌اند آنها را بتواند جواب دهد . من مىگويم طرز استدلال اين طور باشد ، حالا شما مخالفيد ، استدلال را جورى ديگرى بكنيد ، منتها جهات مثبتش را بايد جلسهء ديگر به ما بگوييد چون تا حالا هر چه منفى بوده در اين جهات بيان كرديد .\r\nاما مسأله آن كتاب هم كه ما مىگوييم ، تعصب خاصى روى آن كتاب نداريم ، به عنوان مثال بنده عرض كردم . اما اينكه گفتم خودشان باشند ، براى اينكه آدم وقتى كه مىخواهد يك مطلبى را رد كند اول بايد بيانش كند ، اگر همه آقايان مطالعه كرده باشند ، حاضر الذهن باشند و خوب در مسأله وارد باشند حالا شما يكى يكى رد بكنيد مسلّم ديگر لازم نيست خودش بيايد اينجا ، اما اگر هيچ كتاب را نخوانده باشند يا ده سال پيش يك مقدارش را خوانده باشند ، بعد شما هم آن را تكرار نكنيد ، استدلالش را هم بيان نكنيد ، موارد ردش را بيان كنيد ، من مىگويم اين بحث ناقص است و الّا اى بسا كه شما ثابت كنيد كه او اشتباه كرده ، ما حرفى نداريم اما طريقهء بحث اين نيست كه دليل طرف را نگوييد ، بعد مخالفش را بگوييد ، مثل كارهايى است كه الآن دولتها مىكنند بدون اينكه نظر فلان رهبر سياسى و فلان كسى كه انتقادى كرده بگويند ، بعد مىبينيم جوابش را نوشته‌اند ، اصلا آدم نمىداند او چه گفته ، جوابش را مىخواند ، بعضى از قسمتهايش را نقل مىكنند .\r\nاستاد : آنچه من عرض كردم خلاصه بود ، من در خلاصه چيزى را فروگذار نكردم .\r\n- اينجا واقعا يك بحث حر و آزاد است و مىخواهيم جلسه‌اى باشد غير از اين مجالس مذهبى كه همه جا هست و هى براى هم استدلال مىكنند و هيچ‌كدامشان به درد هيچ جا نمىخورد و يا كتابهايى كه مىنويسند . اينهمه كتاب در مملكت منتشر مىشود ، اگر خلاصه‌شان را بگيريد ده‌درصدشان مفيد نيست . ما مىخواهيم بحث واقعا مفيد باشد يعنى هر چه طرف مطلب دارد بيايد بيان كند و الّا حالا پيشنهاد اين نيست كه حتما ايشان را دعوت كنيم . اما آنچه راجع به توحيد و معاد و اينها اعتراض داريد ما حرفى نداريم ، به هر كتابى مىشود ايراد گرفت ، من خودم هم اتفاقا به آن ايراد دارم ، بحثى كه آنجا راجع به روح كرده بنده اعتراض دارم ، بحثى كه راجع به قانون احتمالات كرده بنده اعتراض دارم ولى اينها هيچ دليل نمىشود بر اينكه اگر كسى بخواهد ردش را بگويد خودش را نگويد . خودش را بايد بگويد\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nبعد ردش را بگويد . و باز هم ما متكى هستيم به مطالعات شما و استدلالى كه در جلسات بعد مىخواهيد بگوييد چون مجموعا شما جهات مثبت قاطعى براى ما بيان نكرديد گواينكه بنده معتقدم در مسائل اجتماعى و مسائل فلسفى دليل قاطع مثل رياضى نمىشود آورد به دليل اينكه در مورد خدا هم نياورده‌اند . شما الآن مىدانيد كه در طول تاريخ بشر راجع به وجود خدا هميشه اختلاف بوده ، الآن هم هست . اين دليل آن نيست كه اگر همديگر را نتوانستند قانع كنند پس ما معتقد نباشيم . در مورد نبى هم اگر بخواهند دليل بياورند بايد مخالف و موافق باشد و مخالف و موافق هم بوده و آن دلايلى كه - هفت تا مثلا - ايشان آورده‌اند ممكن است قابل رد باشد ولى كى مىخواهد از اينها استنتاج كند ؟ آن كسى كه مجموعهء اين هفت دليل را مىخواند بعد به عقل و وجدان خودش مراجعه مىكند ببيند اين منطق قويتر و صحيحتر است يا منطق مخالفين ، و الا هيچ وقت دليل رياضىاش را براى خدا هم نتوانسته‌ايم بياوريم .\r\nاستاد : اولا در مسائل باب خدا ، معلوم است كه موضوعش موضوع رياضى نيست . شما مىخواهيد در موضوع غير رياضى دليل رياضى آورده شود ؟\r\n- دليل رياضى است كه قاطع است .\r\nاستاد : اين را هم اشتباه مىفرماييد ، و اما اگر مىگوييد كه دليل آورده نشده يعنى برهان آورده نشده ، برهان آورده شده ولى در باب مسأله خدا آن قدر اوج براهين بالا هست كه افراد تا تحصيلات عالى نداشته باشند آن براهين را درك نمىكنند . شما بياييد چند سالى درس بخوانيد آن وقت اگر ديديد براهين قاطع نيست ايراد بگيريد .\r\n- چرا من ؟ فلاسفه‌اى كه خوانده‌اند مخالف هستند .\r\nاستاد : كدام فلاسفه‌اى كه خوانده‌اند مخالف‌اند ؟\r\n- تمام فلاسفه مادى كه مخالف هستند .\r\nاستاد : كه نخوانده‌اند مثل شما .\r\n- چطور مىشود نخوانده باشند ؟ تهمت به آنها مىزنيد ، دليل كه نيست .\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nاستاد : عجب حرفى است ! شما مىگوييد يا من بايد بگويم ؟ منى كه وقتى كتاب اين آقا را مطالعه مىكنم مىبينم بويى از آنچه كه من فهميده‌ام نبرده ، براى خود من كه دليل هست ، ولى براى شما دليل نيست چون شما هيچ‌كدام را نخوانده‌ايد . شما فرض مىكنيد كه آنچه كه فلاسفه الهى گفته‌اند ماديين خوانده‌اند و قانع نشده‌اند ، در صورتى كه اساسا نديده‌اند و نمىتوانند هم بفهمند . همين طور كه اگر بنده بيايم بگويم فرضيهء نسبيت اينشتين را رد مىكنم كسى بايد به من بخندد بگويد تو بايد سالهاى متمادى به روى درسش را بخوانى بعد بگويى من كتابش را مطالعه و رد كرده‌ام و قبولش ندارم ، همين طور كه به من بايد بخندند به او هم بايد بخندند . در باب مسائل مربوط به خدا و قسمتى از مسائل مربوط به روح ، براهين ، بسيار قطعى و محكم و استدلالى است . اين جور هم نيست كه برهان اختصاص به رياضيات داشته باشد .\r\nالبته رياضيات ساده‌ترين علوم جهان است چون روى يك فرضيات ساده‌اى مىرود كه خود شخص آنها را در ذهن خودش فرض كرده ، اين است كه هر بچه‌اى هم مىتواند روى آنها استدلال كند ، اما انه اين كه ما بخواهيم بگوييم اصلا برهان و استدلال منحصر به رياضيات است ، غير از اين هر چه هست بايد بگوييم تخمين و گمان و ظن است و انسان از « يقين » در ساير مسائل نبايد بحث كند ، اينطور نيست . به هر حال منظور من اين است كه بيشتر بحث بشود . باز هم شما مطالعه بفرماييد ، هر شكلش هم كه شما مايل هستيد مطالعه فرماييد تا اين مطلب آن طور كه بايد روشن شود .\r\n\r\n","description":"","footnote":"","page_name":" 393 ","page_number":393},
  {"content":"\r\n\r\n\r\nراههاى اثبات نبوت ( 3 )\r\nقبلا بايد عرض كنم كه من امروز آمادگى كافى ندارم . در مسألهء نبوت كه بحث مىكرديم عرض كرديم كه از جنبه‌هاى ما وارد بحث مىشويم . يك موضوعى كه ما در جلسات گذشته وارد بحثش شديم و حالا فكر مىكنم كه بيان خود من در حدود زيادى ناقص بود يعنى آنچه كه خودم مىخواستم بيان بكنم درست بيان نكردم و شايد همان بيشتر منشأ ايراد و اشكال بود اين بود كه عرض كرديم يك بيان براى نبوت عامه - نه نبوت خاصه ، يعنى نه براى اثبات پيغمبرى فلان پيغمبر يا پيغمبرانى كه در تاريخ آمده‌اند ، بلكه يك بحث كلى راجع به نبوت كه در ميان بشر نبى وجود دارد و بايد وجود داشته باشد - بيانى است كه حتى در عرف علماء هم مىگويند « بيان حكماى اسلام » .\r\nدر كتابهاى حقوقى امروز هم كه گاهى در مسألهء لزوم قانون بيان مىكنند اسمش را مىگذارند « بيان حكماى اسلام » . من فقط پايه و نيز ريشهء قرآنىاش را عرض مىكنم بعد ديگر از اين مطلب مىگذريم .\r\n\r\nپايه استدلال حكما\r\nبه طور كلى در باب خدا يك بحث هست - كه در گذشته هم و لو به اجمال اين را\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nگفته‌ايم - كه آيا اگر ما بخواهيم بر خدا استدلال كنيم حتما بايد به وسيلهء چيز ديگر بر خدا استدلال كنيم ، يا اينكه به وسيلهء چيز ديگرى بر خدا استدلال كردن يك راه استدلال است و مىتوان از خود خدا بر خود خدا استدلال كرد ؟ عده‌اى معتقدند كه راه صدّيقين همان راهى است كه از خود خدا بر خود خدا استدلال مىكنند ، كه ما در تعبيرات مذهبى هم در اين زمينه زياد داريم : « يا مَنْ دَلَّ عَلى ذاتِهِ بِذاتِه » ( 1 ) يا امام حسين مىفرمايد : « أ يكون لغيرك من الظهور ما ليس لك » ( 2 ) آيا غير از تو از تو ظاهرتر است كه من غير تو را دليل بر تو بگيرم ؟\r\nپس عده‌اى معتقدند ( اجمال را مىخواهم اشاره بكنم ) كه آن هم راهى است و اشرف هم هست ( حالا تقرير و بيانش هر چه هست به جاى خود ) . مطلب ديگر اين است : آيا مىتوان از خدا بر چيز ديگر استدلال كرد يا نه ؟ يعنى ما خدا را معلوم قرار بدهيم و يك چيزى را مجهول ، به دليل اينكه خدا هست پس فلان چيز هم بالضروره وجود دارد ، كه آن معلومى كه ما در برهان خودمان اتخاذ مىكنيم خود خدا باشد ، يعنى اگر ما نتوانيم خدايى اثبات بكنيم آن مجهول ما هم مجهول است ولى اگر خدا را اثبات كرديم ، به دليل اينكه خدا هست فلان شىء هم هست يعنى اين يك ضرورتى است كه از وجود خداوند ناشى مىشود ؟ عده‌اى معتقدند كه بله ، اين هم خودش يك طرز استدلال است ، البته نه اينكه بر همهء اشياء بشود از اين راه ، از طريق عقلى استدلال كرد ، ولى مىتوان نظام كلى وجود و كليات وجود را از راه شناختن خداوند كشف كرد . در باب نبوت عامه يك چنين استدلالى است ، نه استدلال از راه متكلمين كه بر خداوند واجب است ، اگر نكند خداوند به تكليف خودش عمل نكرده ، نه ، صحبت ضرورت است نه وجوب و تكليف . خواسته‌اند بگويند چون خدا هست ، در خلقت خلأ وجود ندارد يعنى اگر يك موجودى امكان يك رشد و يك كمال در او باشد و موانعى در كار نباشد ، قابليت از طرف او تمام باشد ، از طرف خداوند آن كمال به او افاضه مىشود . بعد آمده‌اند در باب نوع انسان اينجور گفته‌اند : نوع انسان نيازمند به يك هدايتى هست ماوراى هدايت حس و عقل ، و امكان اين هم كه بشر بتواند اين را از ماوراى خودش ، از عالم ديگر تلقى بكند - كه نامش وحى هست - وجود دارد ، بشر\r\n\r\n\r\n\r\n\r\n","description":"","footnote":"\r\n( 1 ) . بحار ، ج 87 / ص 339 .\r\n( 2 ) . مفاتيح الجنان ، دعاى عرفه .\r\n","page_name":" 395 ","page_number":395},
  {"content":"\r\n\r\nمىتواند اين را تلقى بكند ، پس با نياز بشر به چنين هدايتى و با امكان اينكه بشر چنين تلقىاى بكند ( كه اينها را با مقدماتى ذكر مىكنند ) از ناحيه خداوند اين فيض بالضروره مىرسد .\r\nاين طرز بيانى است كه [ ذكر 
  ] كرده‌اند . حالا من يادم نيست كه اينكه مىگويند « بيان حكماى اسلام » اول كسى كه اين را بيان كرده فارابى بوده است يا بوعلى ، فرصت نكرده‌ام [ ببينم 
  ] . بوعلى كه متعدد در كتابهاى خودش اين مطلب را متعرض شده است و مثالهايى هم ذكر مىكند . اين يك بيان كلى .\r\n\r\nريشهء قرآنى بيان حكماى اسلام\r\nحالا ما به اين بيان خيلى كار نداريم ، ما مىخواهيم ببينيم اصلا خود قرآن هم از اين راه رفته است يا نه ، اين يك راهى است كه ساخته و پرداختهء متكلمين و حكماى اسلامى است ؟ اگر يك راهى صرفا ساخته و پرداختهء حكما و متكلمين باشد ضرورتى ندارد كه ما حساسيتى داشته باشيم ، حرفى است كه بشرهايى گفته‌اند ، اشتباه كرده‌اند يا نكرده‌اند ، ولى اگر يك استدلالى در خود قرآن هم باشد ما بالأخره بايد رويش فكر كنيم ببينيم قرآن روى چه مبنا و اساسى اين را گفته است . ما در قرآن به آياتى بر مىخوريم كه مىبينيم اين اصل را تأييد مىكند . مثلا در سوره انعام آيه 91 در مقام انتقاد منكرين نبوت و وحى اينجور مىگويد :\r\n وَ ما قَدَرُوا اللَّهَ حَقَّ قَدْرِهِ إِذْ قالُوا ما أَنْزَلَ اللَّهُ عَلى بَشَرٍ مِنْ شَيْءٍ . \r\nبعد هم مىفرمايد :\r\n قُلْ مَنْ أَنْزَلَ الْكِتابَ الَّذِي جاءَ بِهِ مُوسى نُوراً وَ هُدىً لِلنَّاسِ . \r\nاينجا دو نوع استدلال است : اول مىفرمايد كه « نشناخته‌اند خدا را آنچنان كه بايد بشناسند كسانى كه مىگويند خدا بر بشرى وحى نكرده است » . پس اين مىخواهد بگويد كه « اگر كسى توحيدش درست باشد ، اگر كسى خدا را بشناسد و خدا را خدا شناخته باشد چنين حرفى نمىزند كه خدايى باشد در جهان و خدا خدا\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nباشد ولى بر بشرى وحى نفرستد » . اين همان استدلال از خداست بر وجود نبوّت و وحى . اين ديگر آئين‌نامه هم نيست كه براى خدا معين شده باشد . در قسمت دوم استدلال مىكند بر امر موجود ، [ و مجموعا چنين مىشود : 
  ] « نه خدا را شناخته است و نه اين اثر موجود را تشخيص داده است كه كتابهاى آسمانى باشد » . از هر دو راه استدلال شده و به اصطلاح هم دليل لمّى آورده است ( چون آن كسى كه منكر بوده ، خدا را قائل بوده ، گفت خدا بر بشر چيزى نازل نكرده . مىگويد نه ، اگر تو خدا را شناخته بودى چنين حرفى نمىزدى ) [ و هم دليل انّى ، زيرا 
  ] بعد هم استناد مىكند به اثرشان ، به شاهد و دليلشان كه در خارج وجود دارد كه كتاب آسمانى باشد .\r\nآيهء ديگر در سورهء اسراء آيه 95 است در جواب كسانى كه مىگفتند اگر خدا مىخواست رسولى بفرستد و وحيى نازل كند و پيامى براى ما بفرستد چرا يك بشر را بفرستد ، بايد يك فرشته را مىفرستاد . در جواب اينها جوابهاى مختلف و متعدد نوشته شده است كه اگر ما فرشته را بر شما مىفرستاديم باز بايد او را بشرى قرار مىداديم  لَجَعَلْناهُ رَجُلًا  . به آن استدلال كار نداريم .\r\nيك استدلال ديگر اين است كه : اگر در روى زمين فرشتگانى بودند آن وقت ما بر آنها رسولى از نوع فرشتگان مىفرستاديم . از اين آيه فهميده مىشود كه چون شما بشر هستيد خداوند براى شما هادىاى از نوع بشر مىفرستد ، فرشتگانى در روى زمين نيستند ولى اگر فرشتگان در روى زمين مىبودند ما كه خدا هستيم آنها را هم مهمل و بىهدايت نمىگذاشتيم ، باز آنها را هم از طريق يك فرشته‌اى هدايت مىكرديم ، يعنى ما كه ما هستيم نه بشر را مهمل مىگذاريم در امر هدايت و نه فرشتگان را .\r\nدر آن جلسه اين آيه را خواندم :  لَقَدْ أَرْسَلْنا رُسُلَنا بِالْبَيِّناتِ وَ أَنْزَلْنا مَعَهُمُ الْكِتابَ وَ الْمِيزانَ لِيَقُومَ النَّاسُ بِالْقِسْطِ  ( كه قرآن به طور علت غايى بيان مىكند ) يعنى ما پيغمبران را فرستاديم براى همين كه عدالت در ميان بشر بر قرار بشود ، يعنى قرآن اين مطلب را مسلّم گرفته است كه اگر پيغمبران در دنيا نمىآمدند عدالتى در زندگى بشر وجود نمىداشت ، ولى البته چون بنا بر اجبار نيست ، همين مقدار كه بشر وسيله داشته باشد ، وسيلهء اينكه عدالتى در كار باشد ، كه وقتى وسيله بود لا بد افراد زيادى به او مىگروند اين كار خواهد شد . اگر اين نياز به قانونى كه از طرف خدا وحى بشود و مردم به آن ايمان داشته باشند در كار نبود يا بشر از راه ديگر اين را تهيه مىكرد ، اين\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nمنطق قرآن منطق كاملى نبود كه چون بشر به قانون و به عدالت نياز دارد پس خدا پيغمبران را مىفرستد . اين همان استدلال است ، چيز ديگرى نيست .\r\nاز اين كه بگذريم اگر يادتان باشد در مبحث توحيد كه ما بحث مىكرديم عرض كرديم كه قرآن استدلال بر خدا را كه از طريق مخلوقات مىكند ، از دو راه بلكه از سه راه مىكند ، ما از سه راه عرض كرديم : يكى اينكه اصلا اين موجودات را حادث و مخلوق مىداند ، مىگويد اساسا كى اينها را به وجود آورده ؟ به دليل اينكه نبوده‌اند و پيدا شده‌اند ، نيستند و تغيير و تبديل مىپذيرند و پيدا مىشوند ، مىگويد خدا خالق است .\r\nدليل ديگر نظم موجودات است و اين هم در قرآن زياد تكرار شده است ، [ استدلال 
  ] به نظم ماهرانه‌اى كه نشان مىدهد ناظم مدبرى داشته است كه از اين نظر عالم حكم يك ساختمانى را دارد كه وضع ساختمان و ترتيب اجزائش نشان مىدهد كه عمدى در كار بوده است كه هر چيزى را در جايى براى منظورى قرار بدهد ، همين طور كه نوشته‌هاى يك كتاب ، ترتيب كلمات و حروف بر علم نويسندهء آن دلالت مىكند ، و همچنين يك مصنوع مثل ماشين يا ساعت و يا ساختمان [ بر صانع آن دلالت مىكند 
  ] .\r\nيك استدلال ديگرى در قرآن است و آن غير از اين دوتاست و از راه هدايت و رهبرى موجودات است و اين از مختصات قرآن است كه تفكيك كرده است ميان اصل نظم و اصل هدايت ، يعنى آن را يك چيز مىداند و اين را چيز ديگر ، و همان جا باز عرض كردم من در ميان كسانى كه ديده‌ام متوجه اين نكته شده‌اند اول كس ظاهرا فخر الدين رازى است كه در تفسير خودش مىگويد بر خلاف آنچه كه متكلمين خيال مىكنند ، قرآن اين دو را از يكديگر تفكيك كرده است . چطور مىشود هدايت را از نظم تفكيك كرد ؟ ممكن است بگوييد همان است ، چيز ديگرى نيست . اگر ساختمان موجود يك شىء براى راهى كه مىرود كافى باشد ، آن ديگر هدايت علىحده‌اى ندارد ، مثل اينكه يك سفينه را طورى مىسازند كه خود سفينه و آن ساختمان داخلى و ماشينىاش كافى است ، يعنى مجموع علل فاعلى كه در آن گنجانده‌اند كافى است كه او را پيش ببرد و هدايت كند ، همان نظمش هادى او هم هست . ولى گاه يك نوع هدايتهايى در شىء هست كه اين ساختمان براى آن هدايت كافى نيست ، يك چيز ديگرى غير از ساختمان مادىاش بايد باشد ، مثل يك كششى كه از جلو دارد اين شىء را مىكشد و مىبرد . مىگويند علل فاعلى كأنّه سائق است يعنى از پشت سر شىء را\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nمىراند و به جلو مىبرد ، علت غائى مثل قائد است كه از جلو مىكشد ، مثل يك جذبه‌اى كه يك شىء را به سوى خودش مىكشد . ما از قرآن چنين استنباط مىكنيم كه گذشته از اين نظم بسيار دقيقى كه در اشياء هست ، قوه هدايتى در اشياء وجود دارد كه اينها را مىكشاند . در آنجا ما بحث كرديم اين هدايتهاى عجيبى كه در اشياء مخصوصا در جانداران هست ، نظم داخلى و نظم ماشينىشان ، براى چنين هدايتى كافى نيست خصوصا آنهايى كه از نوع ابتكار است و حتى از نوع تطبيق دادن خود بر احتياجات جديد و احتياجات پيش‌بينى نشده است .\r\nاين يك اصلى است كه در قرآن خيلى هم روى آن تكيه شده است ، اصل هدايت اشياء ، و قرآن مىفرمايد كه ما هيچ چيزى را عارى از هدايت خلق نكرديم :  رَبُّنَا الَّذِي أَعْطى كُلَّ شَيْءٍ خَلْقَهُ ثُمَّ هَدى  ( 1 ) ( با « ثمّ » ذكر كرده است ) در ساختمان هر چيزى آنچه كه براى آن چيز لازم است قرار داديم و سپس او را هدايت كرديم . آنچه كه در اينجا من مىخواهم به آن استدلال كنم اين  كُلَّ شَيْءٍ  است ، يعنى هر موجودى ، در هر مرتبه‌اى ، به هر نوع هدايتى كه نياز دارد و در مسير تكاملى آن قرار گرفته است آن هدايت به او داده شده است . بنابراين ما بايد ببينيم كه انسان در چه مرتبه‌اى و در چه مرحله‌اى از تكامل است و در آن مرحله به چه هدايتهايى نيازمند است . اگر ما نيازمندى را ثابت كرديم - ممكن است شما آن را قبول نكنيد ، آن يك حرفى است ، ولى اگر نيازمندى بشر را به هدايت وحى قبول كرديم - به حكم قرآن كه هيچ موجودى در مرتبه‌اى كه احتياج دارد به يك هدايت ، مهمل گذاشته نمىشود ، بايد قبول كنيم چنين هدايتى وجود دارد .\r\nباز نظير اين است :   الَّذِي خَلَقَ فَسَوَّى ، وَ الَّذِي قَدَّرَ فَهَدى   ( 2 ) . آنجا هم باز خلقت و تسويه و تعديل و تكميل ( ساختمان شىء ) علىحده ذكر شده ، و هدايت به عنوان يك امر علىحده ذكر شده است .  وَ لِكُلٍّ وِجْهَةٌ هُوَ مُوَلِّيها  ( 3 ) ( اين همان اصل غائيت است ) هر چيزى در جهان يك وجهه‌اى ، يك طرفى دارد ، يك غايتى دارد كه آن غايت را پيش مىگيرد يعنى اشياء تنها از پشت سر رانده نمىشوند كه همين علل مادى باشد ، به\r\n\r\n\r\n\r\n\r\n","description":"","footnote":"\r\n( 1 ) . طه / 50 .\r\n( 2 ) . اعلى / 2 و 3 .\r\n( 3 ) . بقره / 148 .\r\n","page_name":" 399 ","page_number":399},
  {"content":"\r\n\r\nسوى جلو هم كشيده مىشوند ، يك جاذبه‌اى هم در جلو دارند كه راه خودشان را به واسطهء آن جاذبه‌اى كه از جلو آنها را مىكشد به سوى كمال آيندهء خودشان مىپيمايند . در مبحث « تكامل » هم اگر يادتان باشد بحث كرديم - و يك تعبيرى آقاى دكتر سحابى داشتند : « تكامل هدايت شده » - كه علماى امروز هم رسيده‌اند به اينجا كه بر خلاف آنچه كه داروين و بسيارى اشخاص ديگر مىپنداشتند كه تكامل يعنى جمع شدن شرايط [ مادى 
  ] ، اين امر كافى نيست براى اينكه جاندارها به اين تكاملى كه پيدا كرده‌اند برسند ، در عين حال يك هدايتى هم هست ، يك كشيدنى هم هست كه اينها را از اين مسيرها دارد عبور مىدهد ، يعنى مجموع آن شرايط مادى كافى نيست كه [ جاندار 
  ] به آنجا برسد ، باز در ميان اين مجموع علل و شرايط ، دارد رهبرى و هدايت مىشود .\r\nبنابراين وقتى كه قرآن مسألهء هدايت را به صورت يك اصل كلى به ما تلقين و القاء مىكند و مىگويد هيچ چيزى خالى از هدايت نيست ، پس اگر نياز به يك هدايتى و نيز امكانش - به قول بو على - ثابت شد ( بو على مىگويد صرف اينكه بگوييد ما به چنين چيزى نياز داريم پس بايد باشد ، كافى نيست ، بايد ببينيم امكانش هم در كار هست يا نه . وقتى امر محال شد كه ديگر پيدا نمىشود ) ، اگر ما نياز بشر به هدايت نبوت و امكان وجود چنين هدايتى را - يعنى امكان اينكه بشر بتواند وحى را از خدا تلقى بكند - ثابت كرديم ، از ناحيه خداوند قصور و نقص و منع و بخلى در كار نيست ، قطعا چنين چيزى وجود دارد .\r\nاين ، سبك استدلال بر نبوت عامه است ، ولى از اين البته نمىشود استدلال كرد كه موسى پيغمبر بوده ، عيسى پيغمبر بوده ، ابراهيم پيغمبر بوده ، حضرت رسول پيغمبر بوده‌اند ، چون اين استدلال يك « كلى » است و به فرض اينكه تمام باشد فقط نشان مىدهد كه در ميان افراد نوع بشر وحيى وجود دارد اما آنها [ كه وحى را تلقى مىكنند 
  ] چه كسانى هستند ، آن را ديگر بايد از راه آثار خصوصى و به قول خود قرآن از آيات و بيّنات هر پيغمبرى جداگانه به دست آورد .\r\n\r\n","description":"","footnote":"","page_name":" 400 ","page_number":400},
  {"content":"\r\n\r\n\r\nوحى ( 1 )\r\nراجع به خود « وحى » از همه بهتر همين است كه موارد استعمالش را در قرآن به دست بياوريم تا حقيقتش را بهتر بفهميم . اينها را از لغت نمىشود به دست آورد چون عرف عام مورد استعمال نداشته ، آنچه كه در لغت هست يك معنى نزديك به اين معناست . حالا ما در علوم مثال مىزنيم . ارباب علوم به يك معانى تازه‌اى مىرسند كه عرف عام به آن معانى نمىرسد ، ناچارند كه يك لغتى براى معنى جديد وضع كنند ، و معمولا ديگر نمىروند لفظى از خارج اختراع كنند ، به قرائن و مشابهاتى كه هست لفظى را از جايى مىگيرند و بعد آن را توسعه و تعميم مىدهند ، [ ترويجش 
  ] مىكنند تا قالب جديد پيدا كند . مثلا علم و فلسفه علت و معلول كشف مىكند به صورت يك مفهوم فلسفى و علمى ، ولى عرف به اين معناى عام فلسفى و علمى چنين لفظى براى آن ندارد ، آنگاه اهل لغت مىروند مىبينند كه در زبان عرف يك كلمه‌اى دارند به نام علت يعنى بيمارى ، وقتى بيمارى پيدا مىشود يك آدمى مىشود معلول يعنى آن بيمارى را به خود مىگيرد ، نزديكترين لغتى كه پيدا مىكنند اين است ، بعد كلمهء علت را بر مىدارند مىآورند در اين معنا ، اما حالا كه ما مىگوييم\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nعلت ، ديگر مقصودمان بيمارى نيست ، مقصودمان يك مفهوم عام است . اين مال اهل علم و علماء و فلاسفه . در دريافتهاى انبياء هم يك چنين چيزى است يعنى آنچه آنها دريافت مىكنند يك نوع معانىاى است كه قبلا در ميان مردم وجود نداشته كه لفظ داشته باشد . لفظ جديد وضع كردن هم كه اين درد را دوا نمىكند چون لفظ جديد را ميان دو نفر بايد وضع كرد كه هر دو با معنى آشنا باشند . ناچار از همان الفاظ متداول ، نزديكترين الفاظ را براى اين معنى انتخاب مىكنند . ما اگر بخواهيم به آن معنى نزديك شويم - ما هم كه به آن معنى مستقيما آشنايى نداريم - بايد ببينيم از مجموع مواردى كه به كار برده‌اند چه درك مىكنيم و چه مىفهميم . در لغت ، معنى « وحى » هر القاء محرمانه و مخفيانه و پنهان را مىگويند ، القاء مرموز ، مثل اينكه اگر يك نفر به يك نفر ديگر به صورت نجوا و مخفى كه كسى نفهمد ، مطلبى را القاء كند ، اين را در عرف مثلا مىگفته‌اند وحى . پس ، از معنى لغوى ، آن مقدارى كه در اينجا منظور هست همين جنبهء مخفى بودن و مرموز بودنش است نسبت به افهام ساير مردم .\r\n\r\nموارد استعمال وحى در قرآن\r\n\r\nنظر اقبال در باره وحى\r\nحالا موارد استعمال ( از همينها انسان خيلى چيزها مىتواند كشف كند ) : قرآن وحى را اختصاص نداده به آنچه كه به انبياء به اصطلاح گفته مىشود كه ما اصطلاحا « نبوت » مىگوييم ، وحى را تعميم داده به يك معنا در همهء اشياء . اقبال لاهورى در كتاب احياء فكر دينى در اسلام عبارت خوبى دارد ( آقاى آرام ترجمه كرده‌اند و كتاب خوب و عميقى است ) . اقبال مرد مفكرى بوده يعنى از خودش ابتكار داشته . ابتكارهايش مورد توجه است گواينكه اطلاعاتش مخصوصا در مسائل اسلامى خيلى وسيع نبوده ، ولى انصافا بايد تصديق كرد كه مرد صاحب فكرى بوده است . اقبال خودش در عين حال يك مشرب عرفانى دارد ، به مسائل عرفانى و سير و سلوك عرفانى و مكاشفات عرفانى سخت معتقد است ، آن عرفان را « خود آگاهى باطنى » مىنامد . حالا عبارتهايش را مىخوانم . اگر چه قسمتهايى از آن مربوط به بحث ما نيست ولى همه آن را مىخوانم :\r\n« پيغمبرى را مىتوان همچون نوعى از خودآگاهى باطنى تعريف كرد كه در آن تجربهء اتحادى ( چون حالت عرفانى يك حالت تجربهء شخصى است اسمش را گذاشته\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nتجربهء اتحادى ، اتحاد هم يعنى اتحاد با خدا ، اتصال با خدا ) تمايل به آن دارد كه از حدود خود لبريز شود و در پى يافتن فرصتهايى است كه نيروهاى زندگى اجتماعى را از نو توجيه كند يا شكل تازه‌اى به آنها بدهد ( 1 ) . در شخصيت وى مركز محدود زندگى در عمق نامحدود خود فرومىرود ( 2 ) ، تنها به اين قصد كه بار ديگر با نيروى تازه ظاهر شود ( 3 ) و كهنه را بر اندازد و خط سيرهاى جديد زندگى را آشكار سازد . »\r\nتا اينجا مقدمهء بحثش بود . ويليام جيمز سخنى دارد از نظر روانشناسى كه همين مطلب را ذكر مىكند . او معتقد است كه « من » ها - يعنى روحها - كه از هم جدا هستند ( الآن من غير از شما هستم ، شما غير از ايشان هستيد ، ايشان غير از آن آقاى ديگر هستند ) يك راهى از باطن ميان روحها وجود دارد كه اين [ راه 
  ] گاهى بسته است و گاهى باز مىشود . ممكن است يك وقت روحى از همان عالم ارواح و از آن درون ، روزنه‌اى پيدا كند به روح ديگر و حتى محتويات آن روح را بخواند و بداند و متوجه بشود . اين حرف در سير حكمت در اروپا هم نقل شده و عرفاى خودمان زياد روى آن تكيه دارند و حتى يك از علماى بزرگ معاصر كه مدتى هم به اصطلاح اهل سير و سلوك بود و براى خودش اين جور قضايا پيش آمده است نقل مىكرد كه يك وقت براى من اين حالت پيش آمد كه خودم را با يك شخصى كه در ششصد هفتصد سال پيش زندگى مىكرد يكى مىديدم ، اصلا خودم را او مىديدم و تمام كارهاى او را كار\r\n\r\n\r\n\r\n\r\n","description":"","footnote":"\r\n( 1 ) . حرف عرفا را به اين عبارت گفته . عرفا اصطلاحى دارند ، مىگويند « سير من الخلق الى الحق » مىگويند كسى كه اهل سير و سلوك است ابتدا از خلق به حق سير مىكند . بعد اصطلاح ديگرى دارند ، مىگويند « سير بالحق في الحق » ، بعد كه رسيد به آنجا ، به وسيلهء خود حق در حق سير مىكند يعنى معارفى از صفات ربوبى و اسماء الهى و از چيزهايى كه مربوط به دنياى ديگرى است در آنجا كشف مىكند . آنگاه مىگويند در اينجا - به فرض اين كه برسد - بعضى در همان جا مجذوب مىمانند و هرگز بر نمىگردند ولى بعضى ديگر از آنجا حالت بازگشت پيدا مىكنند ، بازمىگردند به سوى مردم براى رهبرى و دستگيرى مردم ، آن را مىگويند « سير من الحق الى الخلق » . مىگويند نبوت سير من الحق الى الخلق است يعنى پس از آن است كه [ نبى 
  ] به حق و اصل شده ، از حق دو مرتبه بازگشت به سوى مردم كرده براى سوق دادن مردم . اين را به اين تعبير امروزى ذكر كرده و بيشتر جنبه اجتماعى مىدهد ، بر خلاف عرفا كه جنبه‌هاى فردى [ را 
  ] مىگيرند او جنبه‌هاى اجتماعى هم مىدهد .\r\n( 2 ) . مىخواهد بگويد حيات ما يك حيات محدودى است . دريايى را شما در نظر بگيريد كه از آن دريا يك جوى باريكى بازشده و يك درياچهء كوچك يا حوضچه‌اى در كنار آن باشد ، اين مىشود حيات محدود ما ، و ممكن است راه هم بسته باشد يا راه باز باشد ، ولى ممكن است كسى بخواهد از اين حيات به آن حيات نامحدود اتصال پيدا كند .\r\n( 3 ) . از حالت شخصى مىرود و در خداوند كأنّه غرق مىشود براى اينكه باز برگردد به حالت عادى .\r\n","page_name":" 403 ","page_number":403},
  {"content":"\r\n\r\nخودم مىديدم ( اين باز مهم نيست چون مربوط به گذشته است ) . گفت يك وقتى براى من در سحر اين حالت پيدا شد كه من [ خودم را 
  ] يك نفر ديگرى - كه او هم از دوستانش بوده - [ مىديدم 
  ] ، من خودم را او مىديدم و او را خودم ، و خودم را او ديدم در حالى كه از رختخواب بلند شد رفت وضو گرفت و نماز خواند ، تمام كارهايى كه او مىكرد مىديدم خودم دارم مىكنم ، خودم را او مىديدم ، تنها در وقتى كه او رفت براى قضاى حاجت كشف عورت كرد مثل اينكه بر من پوشيده شد . فراد من از او پرسيدم ، تمام جزئياتى كه من در آن وقت خودم را او مىديدم ، همان كارهايى بود كه آن شب او انجام داده بود . بحث من سر حرف اقبال در اينجاست :\r\n« اين اتصال با ريشه وجود به هيچ وجه مخصوص آدمى نيست ( 1 ) . شكل استعمال كلمهء « وحى » در قرآن نشان مىدهد كه اين كتاب آن را خاصيتى از زندگى مىداند ( 2 ) ، و البته اين هست كه خصوصيت و شكل آن بر حسب مراحل مختلف تكامل زندگى متفاوت است ( 3 ) . گياهى كه به آزادى در مكان رشد مىكند ، جانورى كه براى سازگار شدن با محيط تازهء زندگى داراى عضو تازه‌اى مىشود و انسانى كه از اعماق درونى زندگى ، روشنى تازه‌اى دريافت مىكند همه نمايندهء حالات مختلف وحى هستند كه بنا بر ضرورتهاى ظرف پذيراى وحى يا بنا بر ضرورتهاى نوعى كه اين ظرف به آن تعلق دارد اشكال گوناگون دارد . »\r\nاين حرف به نظر من بسيار حرف متين و حرف صحيح و درستى است و موارد استعمال كلمهء « وحى » در قرآن همين مطلب را تأييد مىكند ولى بحث ما در مطلق وحى\r\n\r\n\r\n\r\n\r\n","description":"","footnote":"\r\n( 1 ) . وحى به قول او يعنى « اتصال با ريشهء وجود » و اين هم مخصوص آدمى نيست .\r\n( 2 ) . چون مىبينيم كه وحى را تنها در مورد انسان نمىگويد ، در مورد زنبور عسل مىگويد ، در مورد مورچه مىگويد ، در مورد درخت مىگويد و در مورد همه اشياء ، كه من در حاشيه نوشته‌ام : « بلكه خاصيتى از وجود و اختصاص به جاندارها ندارد » براى اينكه مىگويد :  وَ أَوْحى فِي كُلِّ سَماءٍ أَمْرَها  ( فصّلت / 12 ) در هر چيز ، كارى كه بايد انجام بدهد ما به او وحى كرده‌ايم . راجع به زمين و آسمان در آن آيه‌اى كه مىفرمايد :  ثُمَّ اسْتَوى إِلَى السَّماءِ وَ هِيَ دُخانٌ فَقالَ لَها وَ لِلْأَرْضِ ائْتِيا طَوْعاً أَوْ كَرْهاً  ( فصّلت / 11 ) با كلمهء « قال » بيان مىكند . در قيامت هم راجع به زمين مىفرمايد :   يَوْمَئِذٍ تُحَدِّثُ أَخْبارَها بِأَنَّ رَبَّكَ أَوْحى لَها   ( زلزال / 4 و 5 ) وحى نسبت به زمين هم اين است . نسبت به جاندارها هم كه در قرآن زياد است .\r\n( 3 ) . شكلش فرق مىكند ( چون حقيقت اينها هدايت است ، همان رهبرى و كشيدن از جلو به اصطلاح ) : وحى زمين يك شكل مخصوص است ، وحى به نباتات كه در يك درجهء عاليترى هستند به شكل ديگرى است متناسب با ساختمان و هستى و درجهء هستىشان ، وحى در حيوانات و حشرات به شكل ديگرى است ، و وحى در انسان و مقام نبوت به شكل ديگرى .\r\n","page_name":" 404 ","page_number":404},
  {"content":"\r\n\r\nنيست ، اينجا هم كه مىگويند شكل وحى در هر موجودى متناسب با خود آن موجود است ، بحث ما در وحى نبوت است كه شكلش چه شكلى هست . عمده ، آن را ما بايد بدانيم . اين هم باز مسأله‌اى است كه ما از زبان اولياء وحى بايد بشنويم چون نه مىتوانيم روى آن تجربه كنيم و نه مىتوانيم استدلال كنيم . ما بايد ببينيم آنها چه گفته‌اند ، بعد ، از نظر علمى ببينيم چگونه مىتوانيم توجيه كنيم .\r\n\r\nوحى انبياء\r\nدر وحى انبياء يك مطلب كه مسلّم است اين است كه اين وحى معلم داشته يعنى بدون معلم نيست ولى معلم غير بشرى و غير طبيعى :  « عَلَّمَهُ شَدِيدُ الْقُوى . »        وَ النَّجْمِ إِذا هَوى ، ما ضَلَّ صاحِبُكُمْ وَ ما غَوى ، وَ ما يَنْطِقُ عَنِ الْهَوى ، إِنْ هُوَ إِلَّا وَحْيٌ يُوحى ، عَلَّمَهُ شَدِيدُ الْقُوى       ( 1 ) . اين مطلب را ما در باب وحى حتما بايد [ در نظر 
  ] بگيريم يعنى فرض معلم و متعلم بايد بكنيم . بنابراين اگر ما بخواهيم اينجور فرض كنيم كه مثل نبوغهاى افراد [ است 
  ] ، يك نبوغى كه فقط لازمه اين ساختمان كامل وجودى است ، نابغه هم اينجور است ، يك نابغه طرح ابتكارى مىريزد ولى اين طرح ابتكارى از خودش است ، به اين معنا كه ساختمانش يك ساختمانى است كه ايجاب مىكند چنين ابتكارى بكند . ولى در وحى هر چه شخصيت كه پيغمبر دارد در واسطه بودنش هست ، تمام شخصيتش در اين است كه توانسته ارتباط با خارج وجود خودش ، با خدا ، با شديد القوى ، با ملك ، با فرشته - هر چه مىخواهيد بگوييد - [ پيدا كند 
  ] ، تمام شخصيتش در اين جهت خلاصه مىشود كه با خارج وجود خودش ارتباط پيدا كرده .\r\nبه نظر من وقتى وحى نبوتى را در قرآن ببينيم اين را نمىتوانيم از آن بگيريم . بنابراين اگر شخصى هر چه كار فوق العاده انجام بدهد كه اين جهت در آن نباشد كه او واسطه است كه از بيرون وجود خودش گرفته است ، نمىتوانيم اسمش را « وحى » بگذاريم ، مىخواهد ابتكار باشد مىخواهد نباشد ، هر چه مىخواهد باشد اين وحى نيست .\r\nجنبهء دوم كه باز در وحى مسلّما مىشود اين را [ منظور 
  ] كرد حالت استشعار است يعنى در حالى كه مىگيرد متوجه است كه از بيرون دارد مىگيرد ( كه اين هم مربوط به\r\n\r\n\r\n\r\n\r\n","description":"","footnote":"\r\n( 1 ) . نجم / 1 - 5 .\r\n","page_name":" 405 ","page_number":405},
  {"content":"\r\n\r\nهمين است كه از خارج مىگيرد ) . مثلا يك الهاماتى گاهى به افراد مىشود بدون اينكه خود فرد هم علتش را بفهمد . بديهى است كه اين الهامات هست . انسان همين قدر مىبيند كه يك‌دفعه در دلش چيزى القاء شد ( 1 ) ، احساس مىكند يك چيزى را درك كرد بدون اينكه بفهمد كه آن چيست . اين خودش يك نوع القاء است ، يك نوع الهام است .\r\nتعجب است ، يك مردى كه شايد در حرفهاى خودش اغلب مادى حرف مىزند ( گواينكه او از يك نظر يك آدم پراكنده‌گوست ، اسمش را نمىخواهم ببرم ) مىگفت كه من در پاريس تحصيل مىكردم و يك زن خارجى هم آن وقت گرفته بودم . روزى با زنم قرار گذاشته بوديم كه ساعت مثلا چهار و نيم بعد از ظهر برويم سينما و محل قرارمان هم ايستگاه مترو بود ، جايى كه از پله‌ها بايد مىرفتيم پايين . مىگفت من چند دقيقه قبل از او رسيدم ، از پله‌ها كه رفتم پايين ، يك مرتبه مثل اينكه مغزم در يك لحظه‌اى روشن شد ، تهران را ديدم ، خانهء برادرم را ديدم ، ديدم جنازهء پدرم را از خانه برادرم دارند مىآورند بيرون ، و مردم را ديدم كه داشتند تشييع جنازه مىكردند . يك حالت ضعفى در من پيدا شد . رنگ در صورتم نماند ، بىحال شدم . بعد زنم آمد گفت چطورى ؟ چرا رنگت پريده ؟ گفتم چيزى نيست ، جواب او را دادم . بعد ديگر نامهء پدرم نيامد . به پدرم خيلى علاقه‌مند بودم ، او هم به من خيلى علاقه‌مند بود . بعد از آن ديدم كه برادرم نامه مىنويسد . نمىخواستند كه من ناراحت بشوم . تا اينكه من اصرار كردم كه بنويسيد كيفيت چه بوده است ؟ معلوم شد اتفاقا همين جور هم بوده ، پدرم در همان لحظه و همان ساعت ( گفت يادداشت كردم ) در خانهء برادرم مرده بوده و [ آن حالت من 
  ] در همان لحظه‌اى بوده كه جنازه‌اش را مىآورده‌اند بيرون .\r\nاين را من از خود آن آدم شنيدم . اگر دروغ هم گفته من از خودش شنيدم .\r\nولى در وحى حالت استشعار هست يعنى آن كسى كه به او وحى مىشود مىفهمد كه دارد از آنجا تلقى مىكند و حتى در قرآن اينطور وارد شده كه پيغمبر اكرم از ترس اينكه آنچه مىگيرد فراموش كند ، از اين طرف هنوز جمله‌هايى كه مىگرفت تمام نشده بود از سر مىگرفت تكرار مىكرد ، آيه نازل شد كه :  وَ لا تَعْجَلْ بِالْقُرْآنِ مِنْ قَبْلِ \r\n\r\n\r\n\r\n\r\n","description":"","footnote":"\r\n( 1 ) . سؤال : فرق وحى با الهام چيست ؟\r\nاستاد : مىگويند فرق لغوىاش [ اين است كه 
  ] الهام در همين جور موارد اطلاق مىشود كه انسان مستشعر به مبدئش نيست .\r\n","page_name":" 406 ","page_number":406},
  {"content":"\r\n\r\n أَنْ يُقْضى إِلَيْكَ وَحْيُهُ  ( 1 ) شتاب نكن . هنوز داشت از اين طرف مىگرفت ، از اين طرف ديگر داشت تكرار مىكرد ، يعنى اين مقدار مستشعر بود به حالتى كه برايش رخ مىدهد ، غير استشعارى نبوده .\r\nنكتهء سومى كه ما در وحى انبياء از زبان خود انبياء مىفهميم اين است كه آنها يك موجود ديگرى را غير از خدا به عنوان فرشته ادراك مىكرده‌اند كه او باز واسطه وحى بوده است ( خود وحى وساطت بشرى است كه واسطه شود ميان خداوند و افراد ديگر . حال آن [ وساطت 
  ] چرا و چه ضرورتى دارد ، ما به چرايش كار نداريم ، ما داريم از زبان انبياء مىگوييم ) يعنى اينجور نمىگفتند كه ما مستقيم هميشه از خداوند تلقى مىكنيم بدون آنكه موجود ديگرى واسطه باشد ، يك موجود ديگرى را به نام فرشته كه به وجود او هم مستشعر بودند درك مىكردند و براى ما معرفى كرده‌اند   نَزَلَ بِهِ الرُّوحُ الْأَمِينُ عَلى قَلْبِكَ لِتَكُونَ مِنَ الْمُنْذِرِينَ   ( 2 ) . « جبرئيل » هم در قرآن زياد آمده است .\r\nحتى همين « شديد القوى » كه در اينجا هست ، در تفاسير گفته‌اند مقصود جبرئيل است ، همان واسطه وحى است . اين واسطه را هم ما نمىتوانيم انكار كنيم . البته نمىخواهم عرض كنم كه هيچ‌گاه وحيى براى پيغمبر صورت نگرفته كه جبرئيل واسطه نباشد . نه ، آن هست ، خود قرآن تصريح مىكند كه هست ، ولى اكثر كه وحى مىشد به وسيلهء او بوده . حالا اين چگونه است كه گاهى بدون واسطه هم بوده ، خدا مىداند ، شايد هم يك وقتى به رازش پىبرديم .  وَ ما كانَ لِبَشَرٍ أَنْ يُكَلِّمَهُ اللَّهُ إِلَّا وَحْياً أَوْ مِنْ وَراءِ حِجابٍ أَوْ يُرْسِلَ رَسُولًا فَيُوحِيَ بِإِذْنِهِ  ( 3 ) . مىگويد گاهى مستقيم خود خدا وحى مىكند كه فرشته هم واسطه نيست ، گاهى من وراء حجاب است ، يا اينكه يك واسطه و رسولى را - كه اينجا مقصود فرشته است - مىفرستد ، او به اذن پروردگار به پيغمبر وحى مىكند .\r\nپس اين سه چيز را ما بايد در باب وحى مسلّم و مفروض بگيريم . حالا ممكن است چيزهاى ديگر هم بعد به نظر ما برسد . آنگاه بايد ببينيم كه با توجه به اين سه چيز چگونه ما مىتوانيم وحى را از نظر علمى توجيه كنيم و هيچ ضرورتى هم ندارد كه ما حتما بگوييم ما بايد حقيقت و كنه و ماهيت وحى را درك كنيم ، آخرش هم يك توجيهى بكنيم و بگوييم همين است و غير از اين نيست . ما بايد به وجود وحى ايمان داشته\r\n\r\n\r\n\r\n\r\n","description":"","footnote":"\r\n( 1 ) . طه / 114 .\r\n( 2 ) . شعراء / 193 و 194 .\r\n( 3 ) . شورى / 51 .\r\n","page_name":" 407 ","page_number":407},
  {"content":"\r\n\r\nباشيم ، لازم نيست بر ما كه حقيقت وحى را بفهميم ، اگر بفهميم يك معرفتى بر معرفتهاى ما افزوده شده است ، و اگر نفهميم جاى ايراد به ما نيست ، به جهت اينكه يك حالتى است مخصوص پيغمبران ، كه قطعا ما به كنه آن پى نمىبريم ، ولى چون قرآن وحى را عموميت داده در اشياء ديگر ، شايد به تناسب آن انواعى از وحى كه مىشناسيم ، بتوانيم تا اندازه‌اى آن وحيى را كه با آن از نزديك آشنايى نداريم ، كه وحى نبوت است ، توجيهى بكنيم ، و اگر نتوانستيم توجيهى بكنيم ، از خودمان حتى گله‌مند نيستيم ، چون يك امرى است ما فوق حد ما و يك مسأله‌اى است كه از مختصات انبياء بوده است .\r\nسؤال : آيهء  وَ ما قَدَرُوا اللَّهَ حَقَّ قَدْرِهِ إِذْ قالُوا ما أَنْزَلَ اللَّهُ عَلى بَشَرٍ مِنْ شَيْءٍ  در سورهء انعام را ترجمه فرموديد كه « نشناخته‌اند خدا را . . . » . در كدام تفاسير « قَدْر » را به شناختن معنى كرده‌اند ؟\r\nجواب : همهء تفاسير ، مخصوصا تفسير الميزان . « قدر » اصلا معنايش اندازه گرفتن است ، چون هر كسى را وقتى انسان مىشناسد نوعى اندازه‌گيرى مىكند . اصلا خود تعريف را هم مىگويند « حد » چون هر چيزى را ما وقتى مىخواهيم بشناسيم ، در قالب فكرى خودمان آن را قالب‌گيرى مىكنيم . از اين جهت اين كنايه آورده مىشود . در قرآن اين تعبير زياد آمده ، كه مىگويد خدا را اندازه نگرفته‌اند آنچنان كه بايد اندازه بگيرند . البته اين معلوم است كه اندازه جسمانى نيست كه مترى بردارند ببينند قد خدا چقدر است ، عرضش چقدر است ، ارتفاعش چقدر است ، مقصود اندازه‌گيرى ذهنى است ، يعنى خدا را آن طورى كه بايد در ذهن اندازه بگيرند و بشناسند نشناخته‌اند .\r\nمفسرين هم همين طور تفسير كرده‌اند .\r\n- « قدر » به معنى « عرف » آمده ؟\r\nاستاد : قدر كنايه است از عرف .\r\n- خصوصيتى ندارد ؟\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nاستاد : خير ، حتى گفته‌اند در غير مورد خدا هم اين كلمه استعمال شده ولى در مورد معرفت . كنايه است از شناختن .\r\n\r\n","description":"","footnote":"","page_name":" 409 ","page_number":409},
  {"content":"\r\n\r\n\r\nوحى ( 2 )\r\nمعلوم شد كه از آيات كريمه قرآن استفاده مىشود كه وحى كه به انبياء نازل مىشود يك حقيقت و واقعيتى است كه كم و بيش در همه اشياء وجود دارد ، حتى در جمادات ، تا چه رسد به نباتات و حيوانات و انسانهاى غير نبى ، و آنچه از قرآن استفاده مىشود از مورد استعمال وحى ، اين است كه به نوعى از هدايت تعبير مىشود (  وَ أَوْحى فِي كُلِّ سَماءٍ أَمْرَها  ( 1 ) يا در باب حيوانات كه تعبير وحى دارد ، و در باب نباتات هم كلمهء وحى نيست ولى كلمات ديگر نزديك به اين هست ) ، اين حالت خاص راهيابى كه در اشياء هست كه آثار هم نشان مىدهد كه يك نور معنوى كأنّه همراه همه اينها هست و اينها را در مسير خودشان هدايت مىكند ، نامش وحى است ، ولى البته درجات و مراتب دارد ، وحى جماد با وحى نبات در يك درجه نيست ، شايد اگر بتوانيم تشبيه بكنيم بايد به نورهاى ضعيف و قوى و قويتر تشبيه بكنيم ، همچنانكه آن هدايتى كه در نباتات هست با هدايتى كه در حيوانات هست يكسان نيست يعنى در يك درجه نيست ، و آنچه كه در حيوان است با آنچه در انسانها ، و آنچه در انسانهاى عادى است با آنچه كه در نبى وجود دارد ، كه اين ديگر حد اعلاى از وحى و هدايت و ارشادى است كه يك\r\n\r\n\r\n\r\n\r\n","description":"","footnote":"\r\n( 1 ) . فصّلت / 12 .\r\n","page_name":" 410 ","page_number":410},
  {"content":"\r\n\r\nموجود طبيعى از غيب مىشود . از كلمات پيغمبر اكرم هم مىتوان همين مطلب را فهميد كه اساسا وحى با ساير القائاتى كه مثلا به بشر مىشود ، از نظر ماهيت متفاوت نيست ، از نظر درجه متفاوت است و لهذا اين حديث را هم شيعه نقل كرده است از پيغمبر اكرم هم سنى - اينكه مىگويم « نقل كرده است » من درجه نقلش را نمىدانم كه صحيح است يا نيست ، ولى اين را شيعه و سنى در كتابهايشان نقل كرده‌اند - كه پيغمبر اكرم فرمود رؤياى صادقه ( 1 ) جزئى است از هفتاد جزء نبوت . همين معنا را مىخواهد بگويد ، يعنى اين مثل يك نور ضعيف است و او مثل يك نور قويتر كه هفتاد درجه از اين قويتر باشد . البته توجه داشته باشيد كلمهء « هفتاد » در زبان عربى نماينده كثرت است ، وقتى مىخواهند بگويند « خيلى زياد » مىگويند هفتاد ، مثل اينكه ما مىگوييم « هفتاد بار به تو گفتم » ، مقصود اين نيست كه نه عدد 69 ، نه عدد 71 ، يعنى خيلى زياد .\r\nبعد ما گفتيم ببينيم آنچه كه در انبياء هست كه در ساير افراد بشر نيست و يك درجه بسيار بسيار قوى هست ، از طرف خود انبياء با چه مشخّصاتى توضيح داده شده است . بعد كه آنها با مشخصاتى توضيح دادند ما مىبينيم از نظر خودمان يك فرضيه پيدا مىكنيم براى توجيه وحى از نظر علمى و فلسفى .\r\n\r\nمشخّصات وحى انبياء\r\n\r\n1 . درونى بودن\r\nيكى از خصوصياتى كه آنها در امر وحى توضيح داده‌اند جنبهء درونى بودن آن است ، يعنى وحى را مثل ما [ كه محسوسات را 
  ] از طريق [ حواس ظاهر تلقى مىكنيم 
  ] همين‌طور كه ما از راه گوشمان يا چشم ظاهرمان تلقى مىكنيم ، از يك زيدى حرفى مىشنويم ، تلقى نمىكردند ، بلكه از طريق باطن و درون تلقى مىكردند . ما مىبينيم - و زياد هم هست - كه پيغمبر اكرم در حالتى كه وحى بر ايشان نازل مىشد ، در اكثر حالات وحى كه نوشته‌اند ، حواسش تعطل پيدا مىكرد ، حالتى غش مانند به او دست مىداد به طورى كه در ظاهر به خود نبود ، در ظاهر از خود بى خود بود يعنى چشمش مثل چشم آدم خواب بود كه نمىبيند و گوشش مثل گوش آدم خواب بود كه نمىشنود و\r\n\r\n\r\n\r\n\r\n","description":"","footnote":"\r\n( 1 ) . قطعا بعضى از رؤياها هست كه با اين توجيهات كه مربوط به حالات طبيعى بدنى يا سوابق ذهنى است قابل توجيه نيست ، كه آنها را مىگوييم رؤياهاى صادقه ، غير آنها را قرآن هم خودش تعبير مىكند به « اضغاث احلام » .\r\n","page_name":" 411 ","page_number":411},
  {"content":"\r\n\r\nحالتش هم از اين جهت غير عادى بود كه سنگين مىشد و بعد عرق مىكرد و عرق زيادى روى پيشانىاش مىنشست . قرآن هم مىگويد :   نَزَلَ بِهِ الرُّوحُ الْأَمِينُ عَلى قَلْبِكَ   .\r\nدر رؤياهاى صادقه همان طورى كه - اگر چه اين تشبيهات خيلى بعيد است - چشم انسان بسته است ، گوش انسان هم بسته است ، ماهيتش هم البته مجهول است ، ولى مسلّم اگر يك تلاقىاى واقع مىشود ميان روح انسان و آن چيزى كه به انسان از يك آيندهء مجهول خبر مىدهد ، آن از طريق اين حواس نيست ، از يك طريق مرموز و باطن است كه انسان كشف مىكند . حالا انسان در رؤياهاى صادقه با كى و با چى تماس مىگيرد و به چه كيفيت ؟ ما نمىدانيم و بحثش هم لازم نيست . پس در اين جهت كه همهء غرايز و همهء وحيها درونى است شكى نيست . مگر وحيى كه به جمادات مىشود بيرونى است ؟ مگر وحيى كه به نباتات مىشود بيرونى است ؟ ما هم نمىدانيم ، ما مىدانيم در درون اين نبات يك نيرويى هست كه او را رهبرى مىكند ، در درون حيوان غريزه‌اى هست . با اين همه پيشرفتهاى علمى هنوز علم نتوانسته كشف كند كه اين غرايز حيوانات كه بدون تعليم و تعلم و بدون اكتساب يك چيزهايى را خود به خود مىدانند يا مثل دانسته عمل مىكنند چيست ؟ حتى وراثت هم نتوانسته اين را توجيه كند . پس در درونى بودن ، با همهء آنها شريك است .\r\n\r\n2 . معلم داشتن\r\nيك موضوع ديگر كه باز از توضيحات خودشان مىفهميم - و خيلى بايد رويش تكيه كرد - مسألهء معلم داشتن است يعنى از يك قوه‌اى ، از يك چيزى تعليم مىگرفته است . پس وقتى ما مىگوييم « بيرونى نيست » يعنى از راه حواس نيست ، از يك موجودى كه در طبيعت به آن معلم بشرى [ مىگويند 
  ] نيست ، يا از تجربه و آزمايش نيست ، نه اينكه اساسا هيچ معلمى ندارد يعنى از ذات خودش دارد ، در ذات خودش بشرى است مثل ما ، در ذات خودش جاهل است    أَ لَمْ يَجِدْكَ يَتِيماً فَآوى وَ وَجَدَكَ ضَالًّا فَهَدى وَ وَجَدَكَ عائِلًا فَأَغْنى    ( 1 ) در ذات خودش يعنى در روح خودش ، در سلولهاى مغز خودش هيچ از اين اطلاعات قبلا نداشته . در قرآن خيلى روى اين قضيه [ تأكيد شده 
  ] :  ما \r\n\r\n\r\n\r\n\r\n","description":"","footnote":"\r\n( 1 ) . ضحى / 6 - 8 .\r\n","page_name":" 412 ","page_number":412},
  {"content":"\r\n\r\n كُنْتَ تَعْلَمُها أَنْتَ وَ لا قَوْمُكَ  ( 1 ) ،  وَ عَلَّمَكَ ما لَمْ تَكُنْ تَعْلَمُ  ( 2 ) يك كسى كه نمىداند ، قطعا هم نمىداند ولى به او آموزانيده مىشود ، « عَلَّمه شديد القوى » . حالا « شديد القوى » مىخواهد مقصود خدا باشد ، مىخواهد مقصود جبرئيل باشد ، هر چه مىخواهد باشد ، به هر حال آموختن است ، بدون شك صحبت آموزش در كار است ، مثل غرايز حيوانات نيست . در غرايز حيوانات آموزش نيست كما اينكه در الهامهايى كه انسانهاى ديگر هم احيانا مىگيرند ، الهامى كه مثلا در دانشمندان - آنهايى كه روش الهامى را قبول دارند - [ رخ مىدهد آموزش نيست 
  ] . دانشمندى كه مدعى است ناگاه يك فرضيه‌اى به من الهام مىشود ، او فقط همين قدر احساس مىكند كه نمىدانست ، ناگهان چيزى در ذهنش آمد اما احساس نمىكند كه با يك معلمى سر و كار دارد ، همين قدر مىفهمد جوشيد اما اين از كجا آمد خودش ديگر حس نمىكند كه با جايى تماس داشته يا نداشته است . ولى انبياء آنطورى كه توضيح مىدهند وجود آن معلم را احساس مىكنند ، احساس مىكنند كه نمىدانند و مىگيرند ، معلم را احساس مىكنند ، پس معلم دارند . قسمت دوم مسألهء معلم داشتن است كه تعليم و تعلم در كار است .\r\n\r\n3 . استشعار\r\nمشخصه سوم - كه اين دو را با هم مخلوط كرده‌اند - استشعار انبياء به حالت خودشان بود ، در حالى كه دارد مىگيرد مستشعر است كه از جايى ديگر دارد مىگيرد .\r\nهمين طور كه ما پيش معلمى درس مىخوانيم در همين طبيعت مىفهميم كه در مقابل كسى نشسته‌ايم و از او گوش مىكنيم و به ذهن خودمان مىسپاريم كه از معلم ياد بگيريم در ذهنمان باشد ، او هم عينا همين حالت را دارد با اين تفاوت كه معلمش در اين عالمى كه ما مىبينيم نيست ، در جاى ديگر است ، و عرض كردم پيغمبر اكرم هميشه بيم داشت كه آنچه مىگيرد از ذهنش محو شود ، از اين طرف مىگرفت ، از طرف ديگر به زبان مىآورد كه فراموش نكند ، كه آيه نازل شد چنين كارى نكن  وَ لا \r\n\r\n\r\n\r\n\r\n","description":"","footnote":"\r\n( 1 ) . هود / 49 .\r\n( 2 ) . نساء / 113 .\r\n","page_name":" 413 ","page_number":413},
  {"content":"\r\n\r\n تَعْجَلْ بِالْقُرْآنِ مِنْ قَبْلِ أَنْ يُقْضى إِلَيْكَ وَحْيُهُ  ( 1 ) . در آيهء ديگر آمد :  سَنُقْرِئُكَ فَلا تَنْسى  ( 2 ) تضمين كرد كه تو بعد از اين فراموش نمىكنى ، مبتلا به فراموشى نخواهى شد ، پس نترس و با طمأنينه بگير . مثل شاگردى كه شما مىبينيد كه گاهى سر كلاس ( براى خودم اتفاق افتاده ) از اين طرف شما داريد مىگوييد از آن طرف دانشجو دارد مىنويسد ، مىگويى آقا ننويس ، اگر بنويسى خوب نمىتوانى ياد بگيرى ، اول گوش كن خوب ياد بگير به ذهنت بسپار بعد برو بنويس . وحى هم به پيغمبر گفت در حالى كه مىگوييم ، يادآورى نكن ، تكرار نكن . ولى آنجا نگفتند برو در خانه بنويس ، گفت ما تضمين مىكنيم كه يادت نرود ، غصه نخور يادت نخواهد رفت . پس اين هم مسألهء استشعار .\r\n\r\n4 . ادراك واسطه وحى\r\nاكثر ، وحى واسطه هم دارد . اين هم يك مطلبى است . نمىشود انكار كرد . يك حقيقتى است و بايد به آن ايمان داشت چون يكى از چيزهايى كه ما در قرآن داريم و بايد به آن ايمان بياوريم ملائكه است  كُلٌّ آمَنَ بِاللَّهِ وَ مَلائِكَتِهِ  ( 3 ) . اين خودش يك ايمانى است كه بايد داشت . پيغمبران معمولا ( 4 ) وحى را به وسيلهء يك موجود ديگرى - نه مستقيم از خدا - كه نام او « روح الامين » است  نَزَلَ بِهِ الرُّوحُ الْأَمِينُ  يا « روح القدس » است در تعبيرات ديگر ، يا « جبرئيل » است در تعبيرات ديگر ( اينها اسمهاى مختلف از اوست ) مىگيرد ، به وسيلهء او تلقى مىكند و مستشعر به آن وسيله هم هست . ولى در غرائز و الهامات فردى اين چيزها ديگر در كار نيست و كسى احساس و درك نمىكند .\r\nبا توجه به همهء اينها - كه اينها را اولياء وحى توضيح داده‌اند - ما بايد ببينيم چه فرضيه‌اى مىتوان گفت ( مىگويم فرضيه ، چون در مسألهء وحى هيچ كس ادعا نكرده كه من مىتوانم صد در صد حقيقتش را كشف كنم ، يك پديدهء مخصوص انبياء بوده ) . تا حدودى كه از همين قرائن به دست مىآيد يك فرضيه‌اى مىشود گفت .\r\n\r\n\r\n\r\n\r\n","description":"","footnote":"\r\n( 1 ) . طه / 114 .\r\n( 2 ) . اعلى / 6 .\r\n( 3 ) . بقره / 285 .\r\n( 4 ) . نمىگويم هميشه اينطور است چون آيه‌اى از قرآن مىخوانيم كه تفسير هم شده كه گاهى اينجور نيست .\r\n","page_name":" 414 ","page_number":414},
  {"content":"\r\n\r\n\r\nفرضيه حكماى اسلام دربارهء وحى\r\nبه نظر ما بهترين فرضيه همين فرضيه‌اى است كه حكماى اسلام گفته‌اند .\r\nبا توجه به اينها ، آنها آمدند اينجور گفتند كه انسان از جنبهء استعدادهاى روحى حكم يك موجود دو صفحه‌اى را دارد . خواستند بگويند چون ما داراى روح هستيم و تنها اين بدن مادى نيستيم ، روح ما دو وجهه دارد : يك وجهه‌اش همين وجه طبيعت است .\r\nعلوم معمولىاى كه بشر مىگيرد از راه حواس خودش مىگيرد . اصلا حواس وسيلهء ارتباط ماست با طبيعت . آنچه از حواس مىگيرد در خزانهء خيال و خزانهء حافظه جمع‌آورى مىكند و در همان جا به يك مرحلهء عالىترى مىبرد ، به آن كليت مىدهد ، تجريد مىكند ، تعميم مىدهد ( كه به عقيده آنها تجريد و تعميم يك مرتبه عالىترى است از مرتبهء احساس ، كه حالا نمىخواهيم دربارهء آن بحث كنيم ) . ولى گفته‌اند اين روح انسان يك وجهه ديگرى هم دارد كه به آن وجهه سنخيت دارد با همان جهان ما بعد الطبيعه . به هر نسبت كه در آن وجهه ترقى كند مىتواند تماسهاى بيشترى داشته باشد .\r\nمولوى مىگويد :\r\nدو دهان داريم گويا همچو نى * يك دهان پنهانست در لبهاى وى تشبيه مىكند روح انسان ( 1 ) را به نى كه دو دهان دارد ، و خدا را به نىزن ، مىگويد شما با يك دهان نى آشنا هستيد ، وقتى در مجلس نى زن نشسته‌ايد ، شما آن دهانى را مىبينيد كه آواز مىخواند و صدا مىكند و نغمه مىسرايد و خيال مىكنيد كار اين دهان است ، نمىدانيد كه اين نى يك دهان ديگرى دارد كه در لبهاى آن نى زن پنهان است و چون در لبهاى او پنهان است شما نمىبينيد .\r\nآنگاه مىگويند آنچه كه در آن جهان است با آنچه در اين جهان است فرق مىكند . اين جهان ، طبيعت است ، ماده است ، جسم است ، جرم است ، حركت است ، تغيير است ، تبدّل است ، آنجا جور ديگرى است ولى جهانها با همديگر تطابق دارند\r\n\r\n\r\n\r\n\r\n","description":"","footnote":"\r\n( 1 ) . البته روح عارف را مىگويد كه سخنى كه مىگويد به قول او سخن حق است .\r\n","page_name":" 415 ","page_number":415},
  {"content":"\r\n\r\nيعنى آن جهان قاهر بر اين جهان است و در واقع آنچه در اين جهان است سايهء آن جهان است و به تعبير فلسفى معلول [ آن جهان است 
  ] . مىگويند روح انسان صعود مىكند . در باب وحى ، اول صعود است بعد نزول . ما فقط نزول وحى را كه به ما ارتباط دارد مىشناسيم ولى صعودش را نه . اول روح پيغمبر صعود مىكند و تلاقىاى ميان او و حقايقى كه در جهان ديگر هست صورت مىگيرد ، كه ما آن كيفيت تلاقى را نمىتوانيم توضيح دهيم ولى همان طورى كه شما از طبيعت گاهى يك صورت حسى را مىگيريد بعد در روحتان درجاتش مىرود بالا و بالا حالت عقلانيت و كليت به خودش مىگيرد ، از آن طرف روح پيغمبر با يك استعداد خاصى حقايق را در عالم معقوليت و كليتش مىگيرد ولى از آنجا نزول مىكند مىآيد پايين ، از آنجا نزول مىكند در مشاعر پيغمبر مىآيد پايين ، لباس محسوسيت به اصطلاح به خودش مىپوشاند و معنى اينكه وحى نازل شد همين است ، حقايقى كه با يك صورت معقول و مجرد ، او در آنجا با آن تلاقى كرده ، در مراتب وجود پيغمبر تنزل مىكند تا به صورت يك امر حسى براى خود پيغمبر در مىآيد ، يا امر حسى مبصر و يا امر حسى مسموع . همان چيزى را كه با يك نيروى خيلى باطنى به صورت يك واقعيت مجرد مىديد بعد چشمش هم همان واقعيت را به صورت يك امر محسوس مىبيند . بعد واقعا جبرئيل را با چشم خودش مىبيند . اما با چشمش هم كه مىبيند ، از آنجا تنزل كرده آمده به اينجا ( كه در اينجا توضيحات زيادى دارد ) .\r\nاينها با اين طريق خواسته‌اند هم جنبهء درونى بودن ، هم جنبهء بيرونى بودن و هم جنبهء الهى بودن [ وحى 
  ] را توجيه كنند . اما درونى است چون از راه حواس نيست ، از راه قلب و باطن تماس پيدا شده . و اما معلم داشته چون واقعا تماس پيدا شده ، منتها مىگويند آخر چرا انسان بايد فكر كند كه من تماس با معلم كه مىگيرم فقط با اين چشم ، با اين گوش ، با يك انسان مادى بايد باشد . اين ، نوع ديگرى از تماس است .\r\nواقعا معلم داشته . مستشعر هم بوده ، مثل اينكه انسان در عالم خواب با يك نيروهاى ديگرى مىبيند ، با يك نيروهاى ديگرى مىشنود . اين مسألهء خواب هم خيلى عجيب است . وقتى آدم خواب مىبيند غير از اين است كه در عالم خواب تصور كند ، در عالم خواب مىبيند . با اينكه چشم كار نمىكند ، در عالم خواب مىبيند . وقتى بيدار مىشود يادش مىآيد كه در عالم خواب ديد ، عين حالت ابصارى كه در عالم بيدارى رخ مىدهد ( از جنبهء روانى نه از جنبهء فيزيكى ) . از جنبهء روانى شما الآن در بيدارى داريد\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nمىبينيد ولى اين يك مقدمات طبيعى دارد تا اين ديدن براى شما محقق شود . در عالم خواب آن حالت روانى عينا حالت روانى عالم بيدارى است ولى بدون اينكه مقدمات طبيعى پيدا شده باشد . مىگويند پس معلوم مىشود خود ديدن هم لازم نيست از اينجا بيايد در چشم من تا حالت روانى ديدن پيدا شود ، ممكن است از درون من بيايد تا آن مركز ديدن و در آنجا حالت ديدن پيدا شود . كى گفته كه ديدن بايد تصاعد از طبيعت باشد ، ممكن است تنازل از غيب باشد . لزومى ندارد چنين چيزى باشد ، كه روى اين هم خيلى بحثها مىشود . پس واقعا ديدن است . البته در حالت بيمارى هم اينجور چيزها پيدا مىشود . مثل بو على ذكر مىكنند بسيارى از بيمارهايى را كه برايشان تجسمات پيدا مىشود . امروز هم گويا مسلّم است كه براى بعضى از بيمارها حالت تجسم پيدا مىشود و مسلّم همان خيالات كه قبلا حالت خيال و تصور داشت ، بعد صورت تجسم پيدا مىكند بدون اينكه در طبيعت چيزى وجود داشته باشد .\r\nبراى خود من در يك بيمارى اين قضيه به صورت بسيار روشن پيدا شد . تقريبا يك سال و نيم بود كه رفته بوديم قم . گويا بيمارى حصبه بود ( خيلى عجيب بود ) . يادم هست كه تبم شديد شد و متعاقب آن يك مرتبه اين خيال برايم پيدا شد كه من مىخواهم بميرم و يقين پيدا شد كه مىخواهم بميرم . حال چطور شد اين يقين براى من پيدا شد خودم نمىفهمم . روى تخت خوابيده بودم . تابستان بود ، حصير پهن بود . آمدم روى حصيرها پايم را رو به قبله گذاشتم و من اصلا حالت احتضار را واقعا احساس كردم . تا شايد يك سال بعد هر وقت فكر مىكردم آن حالت را ، حالتى كه آدم يقين مىكند كه در اين لحظه ديگر دارد جدا مىشود از پدرش ، از مادرش ، از خويشانش ، از آرزوهاى آينده‌اش ، آن وقت چه به آدم دست مىدهد خدا مىداند . يك حالت عجيبى بود . بعد تنم يخ كرد . نمىدانم همان خوابيدن روى حصيرها سبب شد يا چيز ديگر . كم كم حالت تب از من رفت ، ديدم نه ، من نمردم . هر چه كه انتظار كشيدم ديدم نمردم ، بلند شدم دو مرتبه نشستم . آنگاه يك چيزهايى مىديدم . اول چيزى كه من آنجا ديدم اين بود كه يك‌دفعه ديدم اين متّكايى كه پهلويم هست دارد ورم مىكند ، مثل گوسفندى كه آن را باد مىكنند تدريجا ورم مىكند ، اصلا به چشم خودم داشتم مىديدم . با اين ديدن اگر بگوييد يك ذره تفاوت داشت ( آخر ديدن خواب كمى ابهام دارد ) يك ذره تفاوت نداشت . رفقايى كه آنجا بودند ، خيال مىكردند ( خيال آنها هم البته درست بود ) كه من خلاصه هذيان دارم مىگويم و من خيال مىكردم آنها هم مثل من مىبينند . يك‌دفعه\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nديدم رفيقم كه پهلويم بود پيشانىاش شروع كرد به ورم كردن ، تدريجا ورم مىكرد . تو چرا اينجور مىشوى ؟ باز آن يكى و آن يكى . بعد گفتم برويد ببينيد در مدرسه هم چيزى ورم مىكند يا ورم نمىكند و اختصاص دارد به اين اتاق ؟ بعد من به اين چشم خودم ديدم دكتر مدرسى آمد براى من نسخه داد و به گوش خودم شنيدم صداى پاى دكتر مدرسى را قبل از آمدن ( كه با صداى پايش آشنا بودم ) كه من گفتم بفرستيد دنبال دكتر مدرسى ، دكتر مدرسى است ، صداى پايش را شنيدم . آمد در اتاق من صحبت كرد ، نسخه به من داد . بعد هم كه حالم خوب شده بود تا مدتها من خيال مىكردم دكتر مدرسى آمده . بعد از مدتها فهميدم تمام اينها تجسماتى بوده كه من با چشم خودم داشتم مىديدم و اصلا واقعيت نداشته ، و من واقعا حيرت كردم . آخر انسان يك وقت چيزى را كه نمىبيند تصورش را مىكند ، چون در حافظه‌اش است ، استمداد از حافظه و تصور كردن . مثلا آقايى كه الآن اينجا نيست ، ما در ذهن خودمان يك تصور مبهمى از او مىكنيم اما هرگز ما قادر نيستيم در حال بيدارى يكى از دوستانمان را كه در اين جلسه نيست الآن جلوى چشم خودمان ببينيم ، هر كار بخواهيم بكنيم او را جلو چشم خودمان مجسم كنيم نمىتوانيم . ولى من در آن حال در جلوى چشم خودم مجسم مىديدم . بعد اين از جنبهء روانى براى من مبدأ يك فكر شد كه همين حرفى كه فيلسوفها مىگويند درست است : براى ديدن - يعنى آن حالت روانى ديدن نه حالت فيزيكى ديدن ، همان حالتى كه انسان واقعا شيئى را با قوه باصرهء خودش در جلوى چشم خودش مجسم ببيند - هيچ لزومى ندارد كه اين شرايط طبيعى هميشه باشد ، بلكه در بعضى حالات لازم است . بعد هم من به همين دليل قبول كردم كه راست مىگويند كسانى كه مىگويند در عالم خواب ، ديدن ، واقعا خود ديدن واقع مىشود نه اينكه آدم نمىبيند و خيال مىكند مىبيند ، نه ، در عالم رؤيا آدم خيال مىكند كه يك وجود مادى در جلويش هست ، اين را اشتباه مىكند اما در اينكه مىبيند يعنى آن حالت ابصار برايش رخ مىدهد هيچ اشتباه نمىكند ، واقعا حالت ابصار رخ مىدهد ، در آن هيچ اشتباه نمىكند و اصلا ديدن در حال عادى شرايطش آن است ، در غير حالت عادى شرايطش اين است .\r\n[ حكما 
  ] مىگويند بنابراين [ ديدن 
  ] از راههاى مختلف [ صورت مىگيرد 
  ] . حتى مرض و بيمارى هم ممكن است سبب شود ، منتها يك آدم بيمار و مريض چه چيز را مىتواند جلوى خودش تجسم دهد ؟ همان سوابق ذهنى خودش را . آنجا كه ديگر روح\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nمن جز با همان ذخيره‌هاى موجود خودش - دكتر مدرسى و نسخهء دكتر مدرسى و صداى پاى دكتر مدرسى - با چيز ديگرى تماس نداشت ، همان خيالات يعنى آنچه در حافظهء من بود به صورت يك امر مبصر در مقابل چشم من مجسم مىشد .\r\nپس اصل مطلب چيزى نيست كه قابل انكار باشد . پس چه مانعى دارد كه پيامبر واقعيت حقيقتى را در جهان ديگر ببيند ( ببيند يعنى تماس بگيرد ، تعبير ديگر نداريم ) و آنچه كه در آنجا ديده است در چشمش واقعا مجسم بشود . نگوييد پس معلوم مىشود جبرئيل يك امر خيالى است ، نه ، خيال آن وقت است كه انسان يك چيزى را ببيند و هيچ واقعيت نداشته باشد . ولى بحث اين است كه آنچه شما مىبينيد يك وقت واقعيتش در ماده و طبيعت موجود است و يك وقت در ما وراء طبيعت . يك وقت در طبيعت وجود دارد ، بعد او سبب مىشود كه در ابصار شما رؤيت پيدا شود ، و يك وقت در ما وراء طبيعت شما با آن تماس پيدا مىكنيد ، باز همان در ابصار شما مىآيد مجسم مىشود . در هر دو حال واقعيت دارد . شما با يك امر واقعى در تماس هستيد ، منتها يك وقت امر واقعى شما در بيرون طبيعت است و يك وقت در داخل .\r\nمن نمىگويم - البته نبايد هم ادعا كرد - كه اين فرضيه صد در صد تمام است ، و در اين زمينه هنوز خيلى حرفها گفته‌اند كه چطور مىشود كه قبلا [ پيغمبر 
  ] ملك را به صورت انسان مىبيند ، و چطور مىشود كه آنچه كه در آن جهان مىبيند بعد در پرتو او اين جهان را مىبيند با يك حقايقى ، بعد اين به صورت يك كلام يا به صورت يك كتاب براى او مجسم مىشود ؟ اينها مربوط به حرفهايى است كه در اين زمينه‌ها گفته‌اند .\r\nبه هر حال ما در باب وحى ، اين چند چيز را حتما بايد قبول كنيم ، يكى مسألهء درونى بودن به اين معنا كه ما عرض مىكنيم يعنى به معنى اينكه اين را از راه يك قوهء مرموز باطنى تلقى مىكند نه از راه حواس معمولى ، كه اين را اصطلاحا قرآن مىگويد « قلب » ، [ در 
  ] اصطلاح عرفان هم مىگويند « قلب » . قلب اينجا البته يعنى باطن .\r\nمىگويند كسى دل داشته باشد يا نداشته باشد ، مقصود اين دل نيست . اين دل را همه دارند .  لِمَنْ كانَ لَهُ قَلْبٌ  ( 1 ) هر كس دل داشته باشد ، هر كس يك روح صحيحى داشته باشد . مسألهء بيرونى بودنش هم به اين معناست كه واقعا با جهان ديگرى تماس پيدا كرده و جهان ديگرى واقعا وجود دارد .\r\n\r\n\r\n\r\n\r\n","description":"","footnote":"\r\n( 1 ) . ق / 37 .\r\n","page_name":" 419 ","page_number":419},
  {"content":"\r\n\r\n\r\nنزول چيست ؟\r\nيك مسألهء ديگر : قرآن تعبير مىكند به « نزول »  نَزَلَ بِهِ الرُّوحُ الْأَمِينُ  . نزولى پيدا شده . اين نزول چيست ؟ نزول يا بايد بگوييم مكانى است كه فرض اين است كه مكانى نيست ، جبرئيل از يك زمين ديگر كه نمىآيد اينجا ، [ و يا بايد بگوييم معنوى است 
  ] . مسلّم اينجا نزولش بايد يك نزول معنوى باشد چون خود فوقيّت و تحتيّت در خود قرآن هم محصور نيست به فوقيت و تحتيت جسمانى و مكانى ، و در اصطلاح هيچ كس . قرآن دربارهء خدا مىفرمايد :  وَ هُوَ الْقاهِرُ فَوْقَ عِبادِهِ  ( 1 ) خداوند از ما فوق بندگان خودش قاهر بر آنهاست . و حتى در فوقيت و تحتيت‌هاى اعتبارى هم قرآن مىگويد :  قُلْ هُوَ الْقادِرُ عَلى أَنْ يَبْعَثَ عَلَيْكُمْ عَذاباً مِنْ فَوْقِكُمْ أَوْ مِنْ تَحْتِ أَرْجُلِكُمْ  ( 2 ) . شايد همه تفاسير به اتفاق گفته باشند عذاب از بالا يعنى از طبقهء فوقانى ، يعنى از بالا دست‌هاتان ، و عذاب از پايين يعنى از ناحيهء زير دست‌هاتان مثل نوكرها ، كلفتها و كارگرها . پس اينكه قرآن مىگويد اين از فوقى نازل شده است به چه اعتبار است ؟\r\nاين يك فوقيت واقعى است يا اعتبارى ؟ نه ، فوقيت واقعى است براى اينكه آن جهان ديگر كه جهان ما وراء طبيعت است ، واقعا فوقيتى يعنى تسلطى بر اين جهان دارد  وَ إِنْ مِنْ شَيْءٍ إِلَّا عِنْدَنا خَزائِنُهُ وَ ما نُنَزِّلُهُ إِلَّا بِقَدَرٍ مَعْلُومٍ  ( 3 ) قرآن مىگويد هر چه در اين دنيا هست از آن دنيا نازل شده ، هر چه ، نه فقط وحى ، چون هر چه در اين دنياست ظل آن دنياست و فيض آن دنياست و فيض هر چيزى از او آمده ، پس او را مىگوييم « از » ، او را مبدأ مىگوييم و اين را منتها . پس به اين دليل فوق است كه آن جهان جهان ديگرى است ، جهان ما فوق طبيعت است و جهان ما فوق طبيعت واقعا هم ما فوق طبيعت است به دليل اينكه اين جهان فيضى است از آنجا ، ترشحى است از آنجا ، و آنچه كه در اينجا آمده از آنجا سرچشمه گرفته است . پس چون اين تماس [ تماس 
  ] با سرچشمهء هستى اين جهان است ، از آن جهت كه تماس با سرچشمهء اين جهان است گفته مىشود كه از آنجا نازل شده است . پس نزولش هم به اين جهت است .\r\n\r\n\r\n\r\n\r\n","description":"","footnote":"\r\n( 1 ) . انعام / 18 .\r\n( 2 ) . انعام / 65 .\r\n( 3 ) . حجر / 21 .\r\n","page_name":" 420 ","page_number":420},
  {"content":"\r\n\r\nروى همين حسابهاست كه من فكر مىكنم كه مسألهء وحى با همين مشخصاتى كه انبياء گفته‌اند ، خواه توجيه حكما را بپذيريم يا نپذيريم ، غير از توجيهى كه لا اقل در آن توجيه براى انسان يك روحى در مقابل بدن قبول بكنيم و براى روح هم يك استعداد ديگرى غير از اين استعدادها بپذيريم ، قول قابل توجيه ديگرى داشته باشد ، يعنى اگر انسان براى بشر يك روح قائل نباشد كه آن روح هم يك سنخيتى با جهان ديگر داشته باشد ، [ به عبارت ديگر 
  ] تا ما جهان ديگرى قائل نشويم و تا تماسى غير از اين تماسهاى طبيعى - كه با موجودات طبيعى هست - با جهان ديگر قبول نكنيم ، مسألهء وحى را به هيچ شكل نمىتوانيم توجيه كنيم ، حالا مىخواهد به آن شكل توجيه كنيم يا به شكل ديگر .\r\nما ديگر در مسألهء وحى بيش از اين در اينجا بحثى نداريم . حد اكثر اين است كه اگر بخواهيم بحث كنيم يكى در « امكان وحى » بحث مىكنيم ، يكى هم فرضيه‌اى در توجيه وحى . حرفهاى گذشتهء ما خيال مىكنم اين دو مطلب را گفت . اما امكان وحى .\r\nبعد از اينكه ثابت كرديم خود وحى از نوع هدايت است و ما مىبينيم همان هدايتهايى كه در غير انبياء هست ( در آن وحيهاى ديگر قرآن ) وجود دارد و حال آنكه از جنبهء علمى قابل توجيه نيست يعنى از جنبهء ساختمان مادى اشياء قابل توجيه نيست ، [ بلكه 
  ] همين قدر مىفهميم يك نيرويى هست كه اين [ موجود 
  ] را به سوى هدفى مىكشاند ، مىگويند ادل دليل بر امكان شىء وقوع شىء است ، وقتى اين درجهء ضعيفش را ما در نحل به تعبير قرآن  وَ أَوْحى رَبُّكَ إِلَى النَّحْلِ  ( 1 ) در زنبور عسل مىبينيم ، در آنجا چه مىگوييم ، چگونه آن را توجيه مىكنيم ؟ وقتى در آنجا وقوع دارد پس ما دليل نداريم كه بتوانيم نفى بكنيم كه نه ، درجه بالاترش در پيغمبران وجود ندارد . پس بحث بحث امكان است .\r\nمسألهء توجيهش هم كه همين فرضيه‌اى بود كه عرض كردم ، حالا مىخواهد اين فرضيه را كسى قبول كند مىخواهد قبول نكند ، ضرورتى هم ندارد كه ما حتما فرضيه‌اش را بپذيريم چون [ وحى 
  ] يك امرى بوده كه از مختصات انبياء بوده است و ما راهى نداريم براى اينكه مستقيما آن را تحت نظر و مطالعهء خودمان قرار بدهيم ، به كمك ساير معلوماتى كه در باب روان انسان از يك طرف و در باب جهان ما وراء الطبيعه از طرف ديگر داريم ، به كمك اطلاعاتى كه از اين دو ناحيه داريم ، تا حدودى يك\r\n\r\n\r\n\r\n\r\n","description":"","footnote":"\r\n( 1 ) . نحل / 68 .\r\n","page_name":" 421 ","page_number":421},
  {"content":"\r\n\r\nفرضيه‌اى مىتوانيم در اين زمينه بياوريم .\r\nمسألهء بعدى مسألهء آيات و بيّنات - در تعبير قرآن - است . وحى چون از مختصات انبياء است قهرا بر ساير افراد بشر مجهول است ، حد اكثر ، كوششمان اين است كه ما در امكانش بحث مىكنيم و يك فرضيه‌اى برايش درست مىكنيم . به چه دليل قبول كنيم كه سخن يك نفر وحى است ؟ وحى ، قبول و ممكن ، اما يك آدمى كه مىآيد ادعا مىكند كه سخن من وحى است ما به چه دليل بپذيريم كه سخن او وحى است ؟ اين است كه قرآن مىگويد هر پيغمبرى كه آمده ، با يك سلسله آيات و بينات آمده است يعنى با يك سلسله نشانه‌ها و قرائن ، كه از همين كلمهء « آيات » در تعبير متكلمين اسلامى به « معجزه » تعبير شده است . آنچه كه قرآن « آيات » مىنامد و آنچه كه متكلمين « معجزه » مىنامند ، به طور مشخص در بسيارى از آيات قرآن نقل شده است . حالا اينها همه از چه نوع است ؟ البته آن معجزاتى كه خيلى جلب نظر مىكند همانهاست كه خيلى جنبهء خرق عادت دارد مثل اينكه پيغمبرى به نام موسى - قرآن نقل مىكند - مىآيد و عصاى خودش را القاء مىكند و اين عصا تبديل به يك اژدها مىشود . اين مىشود آيت موسى يا به تعبير متكلمين مىشود معجزه ، يا پيغمبرانى كه باز به نص قرآن مجيد از غيب خبر مىداده‌اند يعنى از چيزى كه از راه عادى هيچ كس نمىتوانست اطلاع پيدا كند آنها اطلاع داشتند و خبر مىدادند  وَ أُنَبِّئُكُمْ بِما تَأْكُلُونَ وَ ما تَدَّخِرُونَ فِي بُيُوتِكُمْ  ( 1 ) كه آيات در اين زمينه زياد است . اينها را بايد از قرآن جمع و ذكر كنيم ، و يك سلسله آيات ديگر و شواهد ديگر . بالأخره مسألهء معجزه - به اصطلاح متكلمين - در قرآن مطرح است .\r\nمعجزه چيست ؟ اصلا معجزه ممكن است يا ممكن نيست ؟ اولا چيست و بعد آيا ممكن است يا ممكن نيست ؟ يعنى اول معجزه را بايد تعريف كنيم ، بعد ببينيم ممكن است يا ممكن نيست ؟ مرحلهء سوم ، آيت بودن و طرز دلالت آن است ، يعنى فرضا معجزه را قبول كرديم ، ممكن دانستيم و فرضا توجيهى هم كرديم ( معنى كرديم ، بعد ممكن هم دانستيم و حتى قبول كرديم كه واقع هم مىشود ) به چه دليل معجزه به معنى خرق عادت ( 2 ) ، آيت است ؟ حالا يك كسى آمد از غيب خبر داد ، يك كسى آمد عصا را اژدها كرد ، چه رابطه‌اى است ميان چنين عمل خارق العاده‌اى و اينكه ما بپذيريم كه دعوت\r\n\r\n\r\n\r\n\r\n","description":"","footnote":"\r\n( 1 ) . آل عمران / 49 .\r\n( 2 ) . قرآن كه مىگويد « آيت » يعنى خودش نشانه است ، نشانه نشانه است .\r\n","page_name":" 422 ","page_number":422},
  {"content":"\r\n\r\nاين شخص از جانب خداوند است ؟ اين سه قسمت ، بحث در باب معجزه ، كه اگر اجازه بفرماييد امروز بحث خودمان را اينجا خاتمه دهيم .\r\nسؤال : چطور مىشود به خودمان بقبولانيم اين معجزه را همان خدايى كه اين آسمان و زمين را خلق كرده به اين پيغمبر [ عطا كرده است 
  ] ؟\r\nجواب : همان بحث دلالت مىشود كه عرض كرديم از چه راه ما بگوييم معجزه آيت است . « آيت است » يعنى اينكه نشان مىدهد كه اين از جانب خداست . ممكن است آن طور نباشد يعنى معجزه به همان معنا خرق عادتى باشد ولى اين يك نوع قوّت روحى و شخصى باشد و يا بالاتر ، خود قرآن يك سلسله شياطين را مىپذيرد و حتى مىپذيرد كه  إِنَّ الشَّياطِينَ لَيُوحُونَ إِلى أَوْلِيائِهِمْ  ( 1 ) گاهى شيطانها هم يك چيزهايى را به دوستانشان خبر مىدهند . اگر ملاك ، خرق عادت است ، من چه مىدانم اين رحمانى است و از ناحيه خدا يا شيطانى است و از ناحيهء شيطان ؟ بله آن ، بحثى است و در همين سه بحث ما داخل است .\r\nسؤال : راجع به معجزهء شقّ القمر كه [ به پيغمبر اسلام 
  ] نسبت مىدهند اولا آنچه كه در افواه جارى است [ اين است كه 
  ] مىگويند فلان كس شقّ القمر كرد . اين حكايت مىكند از اينكه شقّ القمر را پذيرفته‌اند و به آيهء قرآن هم   اقْتَرَبَتِ السَّاعَةُ وَ انْشَقَّ الْقَمَرُ   استناد مىكنند . آيا اين واقعا از جنبهء حقيقت و احاديث واقعيت داشته ؟\r\nجواب : اين سؤالى كه كرديد يك بحث بر بحثهاى ما افزود و آن اينكه راجع به خصوص معجزات حضرت رسول بحث كنيم كه يكى از آنها شقّ القمر است . الآن نمىتوانم جوابى بدهم .  يُعْرِضُوا وَ يَقُولُوا سِحْرٌ مُسْتَمِرٌّ  ( 2 ) دلالت مىكند بر اين كه شايد واقعيتى بوده .\r\n- [ سؤال نامفهوم 
  ] .\r\n\r\n\r\n\r\n\r\n","description":"","footnote":"\r\n( 1 ) . انعام / 121 .\r\n( 2 ) . قمر / 2 .\r\n","page_name":" 423 ","page_number":423},
  {"content":"\r\n\r\nاتفاقا ما به آيهء قرآن استدلال نكرديم ، ما يك بحث كرديم راجع به امكان وحى ، گفتيم اولا بحث ما دربارهء وحى است كه انبياء گفته‌اند ، ما دربارهء آن بحث مىكنيم ، نمىخواهيم روى آن استدلال كنيم . مىخواهيم بگوييم در قرآن راجع به وحيى كه به انبياء نازل مىشود بحث شده و از مسلّمات اديان و مذاهب است كه وحى بر پيغمبران نازل مىشده . اين يك مطلب .\r\nبعد گفتيم آنها كه آمدند مدعى وحى شدند ننشستند وحى را تعريف كنند مثل تعاريف معمول . ما اگر بخواهيم بفهميم آنچه كه آنها به نام وحى ادعا كردند همان مدعاى آنها چيست ، استدلال نكرده‌ايم . ما وقتى مىبينيم وحى را آنها كه به انبياء نسبت دادند همان را به درختها هم نسبت دادند ، به زنبور عسل هم نسبت دادند ، به برخى انسانهاى غير نبى مثل مادر موسى هم نسبت دادند ، حتى به جمادات هم نسبت دادند ، از اينجا مىفهميم آن مدعايى كه انبياء دارند به نام وحى ، از نوع آن چيزى است كه ما در اينها مىبينيم ولى مسلّم با يك درجات قويتر و شديدتر .\r\nبعد گفتيم آن وحيى كه به انبياء مىشود انبياء با چه مشخصاتى آن را ذكر كرده‌اند چون ما در وحى اگر بخواهيم ببينيم مشخصاتش به صورت يك ادّعا چيست ، بايد ببينيم مدعيان وحى ، وحى را با چه مشخصاتى ذكر كرده‌اند . آنها هم وحى را با چنين مشخصاتى ذكر كرده‌اند . ما استدلال نكرديم ، گفتيم آنچه كه آنها با اين مشخصات ذكر كرده‌اند ما همين قدر مىتوانيم بگوييم يك امر ممكنى است يعنى دليل بر خلافش نداريم ، دليلى نداريم كه چنين چيزى ناشدنى است بلكه دليل داريم كه درجات ضعيفش - كه خودشان بيان كرده‌اند - شدنى است و الآن در خارج وجود دارد .\r\nپس ما مرحلهء امكان را بحث مىكنيم نه مرحلهء اثبات ( مرحلهء اثبات در باب همين معجزات بايد بحث شود ) و براى اينكه بتوانيم وحى را تعريف كنيم مىرويم سراغ قرآن . بنابراين ما به آيهء قرآن استدلال نكرديم .\r\n- يادداشت فرموديد كه در مورد بعضى از خرق عادات كه به وسيلهء پيغمبر انجام شده بحث شود ، مىخواستم عرض كنم معراج پيامبر را هم كه شايد جزء خرق عادات است و در قرآن هم دربارهء آن مفصل بحث شده يادداشت بفرماييد .\r\nاستاد : بله ، آن هم بحث خوبى است ، بحث معراج هم چون در قرآن آمده من موافقم [ مطرح شود 
  ] اگر آقايان هم موافق هستند . آنچه كه آقاى . . . گفتند واقعا دنبالهء\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nهمين بحث ماست ، بنابراين ديگر لزومى ندارد از آقايان اجازه بگيريم اما اين بحثى كه شما مىگوييد بحثى است كه ضميمهء بحث ما مىشود . اين بايد با اطلاع و اجازه باشد و رفقا هم مثل اينكه قبول دارند .\r\n- معراج جزء خرق عادت است ؟\r\nجواب : نه ، معراج جزء معجزه‌هاى پيغمبر نيست .\r\n- خرق عادت است .\r\nاستاد : خرق عادت هست ولى معجزه نيست . معجزه آن است كه پيغمبر براى مردم مىآورد كه مردم آن را ببينند و به دليل آن قبول كنند . از معراج خبر داده و الّا مردم كه نديدند پيغمبر معراج كرده .\r\nسؤال : شق القمر ديده شده ؟\r\nجواب : شق القمر به عنوان معجزه است . اگر ما قبول كنيم ، معنايش اين است كه ديده شده . يا بايد شق القمر را به كلى بگوييم به اين معنا نيست و يا اگر قبول كرديم بايد بگوييم شق القمر را آورده براى اينكه مردم ببينند و مردم هم ديدند . معجزه يعنى كارى كه پيغمبر مىكند كه مردم ببينند و جنبهء خرق عادتش را هم ببينند و آن را دليل قرار دهند كه من از جانب خدا هستم .\r\n- ديگران از آوردن مثلش عاجز باشند .\r\nاستاد : بله ، و اما خود وحى . خود وحى خرق عادت هست يا نيست ؟ [ بديهى است كه هست 
  ] . اما وحى خودش براى پيغمبر معجزه نيست چون وحى را مردم نمىفهمند .\r\nنمىتواند بگويد معجزه من چيست ؟ اين است كه به من وحى مىشود . آن خودش مدعاست . معراج هم جزء مدعاهاى پيغمبر است نه جزء دليلش . پيغمبر مىگويد من معراج كردم به آسمانها . اين جزء ادعاهاى پيغمبر است كه با معجزه‌ها كه ما اقوالش را مىپذيريم آن را هم بايد بپذيريم . به دليل معجزه معراجش را بايد بپذيريم .\r\n\r\n","description":"","footnote":"","page_name":" 425 ","page_number":425},
  {"content":"\r\n\r\n\r\nمعجزه 1\r\nبحث ما دربارهء « نبوت » رسيد به مسأله - به اصطلاح متكلمين - معجزه ، چون نبوت آنطورى كه ما از قرآن كريم استنباط مىكنيم با معجزه توأم بوده است يعنى هيچ پيغمبرى نيامده است كه مردم را دعوت كند به قبول دعوت خودش مگر آنكه دعوتش توأم با نوعى معجزه - و به تعبير قرآن آيه و بيّنه - بوده است كه ما راجع به فرق « آيه » و « بينه » و فرق اين دو با كلمهء اصطلاحى « معجزه » بعد صحبت مىكنيم . در باب معجزه به نظر مىرسد ضرورت دارد كه ما خيلى مشروحتر از هر مبحث ديگرى وارد شويم . اولا معجزه چيست ؟ ثانيا آيا معجزه به طور صريح در قرآن كريم وارد شده است يا وارد نشده است ؟ ثالثا نظرياتى كه در باب معجزات گفته شده است ، كلّى آن نظريات چيست ؟ و در ضمن اشكالاتى كه در باب معجزه هست چه اشكالاتى است ؟\r\n\r\nمعجزه چيست ؟\r\nاما اينكه معجزه چيست ؟ حتما شما برخورد كرده‌ايد كه بعضى از افرادى كه منكر معجزه هستند معجزه را طورى تعريف مىكنند كه از همان تعريف معلوم بشود كه يك امر ناشدنى است . معمولا در كتابهاى ماديين اين جمله پيدا مىشود . در كتابهاى\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nدكتر ارانى من مكرر اين تعبيرات را ديده‌ام ، معجزه را مرادف با صدفه يعنى تصادف [ مىگيرند 
  ] ، صدفه به اين معنا كه يك حادثه‌اى در جهان پيدا شود بدون آنكه علتى داشته باشد يعنى ما حادثى داشته باشيم كه آن حادث اساسا علت نداشته باشد . معلوم است كه اين يك امر محالى است و اگر الهيون صدفه را به اين معنا قبول كنند كه حادثه‌اى پيدا شود بدون آنكه هيچ علتى داشته باشد ، اولين ضربه بر خودشان وارد است و آن اين است كه ديگر دليلى بر وجود خدا ندارند ، خدا را به عنوان پديدآورندهء اشياء معتقدند ، و معتقدند كه هر چه در جهان طبيعت هست بلا استثناء حادث است و هر حادثى و پديده‌اى پديدآورنده لازم دارد يا لا اقل - قبلا گفته‌ايم - يكى از راههاى استدلال الهيون كه از قديم مىرفته‌اند همين راه بوده . معلوم است كه اين تعريف كه معجزه يعنى يك حادثه‌اى پيدا شود خود به خود ، بدون علت ، بدون اينكه يك مبدأ و قوه‌اى در به وجود آوردن آن دخالت داشته باشد ، تعريف مغرضانه است و گذشته از اينكه دليل الهيون در باب اثبات خدا را از ميان مىبرد ، آيت هم براى نبوت هيچ پيغمبرى نمىشود . اگر يك حادثه خود به خود به وجود آمده و هيچ قوه‌اى در ايجاد آن دخالت نداشته ، اين چه ربطى دارد به اينكه دليل شود كه اين شخص پيغمبر است ؟ ! يك حادثه‌اى خود به خود پيدا شده . اين كه معلوم است كه حرف نامربوطى است . پس چگونه تعريف كنيم ؟\r\nعرض كردم كه كلمهء « معجزه » اصطلاح متكلمين است و در قرآن به اين تعبير يعنى همان چيزهايى كه ما امروز معجزه مىگوييم با كلمهء « معجزه » بيان نشده است ، با كلمهء « آيت » بيان شده است . آيت يعنى نشانه ، يعنى چيزى كه نشانه‌اى باشد بر صدق دعوى اين پيغمبر . نه اين است كه اين پيغمبر ادعا مىكند كه من اطلاع و علم و خبر خودم را از جهان ديگر آورده‌ام ؟ معجزه آن چيزى است كه دلالت كند بر رابطه و اتصال او با جهان ديگر . به عبارت ديگر او ادعا مىكند كه علم و اطلاع من از جهان ديگر است ، معجزه دلالت مىكند كه او كه از جنبهء علم و معرفت ادعا مىكند اتصالش را با جهان ديگر ، از جنبهء قدرت هم بايد نشانه‌اى از آن جهان بياورد . متكلمين از اين ، تعبير به معجزه كرده‌اند براى اينكه يكى از لوازم آيت بودن اين است كه مردم ديگر ناتوان و عاجزند از آوردن مثل آن ، و پيامبران هم مردم را به صورت تعجيز مخاطب قرار مىدادند ، مىگفتند اگر مىتوانيد ، شما هم مثل اين بياوريد . لهذا اسمش را گذاشته‌اند « معجزه » يعنى چيزى كه آشكار مىكند ناتوانى ديگران را ، چون مىگويند\r\n\r\n","description":"","footnote":"","page_name":" 427 ","page_number":427},
  {"content":"\r\n\r\nيك معنى باب « افعال » آشكار كردن است . ولى اين كلمه يك نارسايى دارد و آن اين است كه هر آيتى آشكار كنندهء ناتوانى ديگران هست يعنى ديگران در مقابل آن ناتوان هستند اما هر چيزى كه ديگران در مقابل آن ناتوان باشند معجزهء اصطلاحى يا به اصطلاح قرآن آيت نيست ، چطور ؟ اين را من به صورت ايراد ذكر مىكنم . بعضى اشخاص مىگويند ما قبول مىكنيم كه پيغمبران معجزه آورده‌اند و از آن جمله خود قرآن . شما مىگوييد قرآن معجزه است به دليل اينكه كسى مثل آن را نياورده است .\r\nمىگويد در هر رشتهء علمى يا ذوقى و صنعتى بشر بالأخره يك نفر هست كه حد اعلى است كه ديگران مثل [ اثر 
  ] او را نمىتوانند بياورند . آيا اين دليل معجزه بودن است ؟\r\nشما در تمام شاهكارهاى بشرى مثلا ادبى يا صنعتى ، پيدا خواهيد كرد شاهكارى را كه ديگران هر چه تلاش كرده‌اند نتوانسته‌اند مثل آن را بياورند . مثلا مىگويند در حماسه ، هزار سال است كه شاهنامه فردوسى به وجود آمده است و بعد از آن خيلى افراد ديگر خواسته‌اند شعر حماسى بگويند ولى نتوانسته‌اند مثل او بياورند . واقعا همه شعراى فارسى زبان ديگر از هزار سال پيش تا امروز ناتوان بوده‌اند كه مثل فردوسى حماسه بگويند . همان طورى كه غزل حافظ هم خودش يك شاهكار است و از زمان حافظ تا حالا كسى نتوانسته است برابرى كند با حافظ . سعدى در تيپ خودش ، مولوى هم در تيپ خودش . آيا ما اينها را بايد معجزه به آن معنايى كه قرآن مىگويد تلقى كنيم چون كسى مثل مولوى يا ديگرى نياورده است ؟ نه . بالأخره در افراد بشر [ از هر نظر يك حد اعلى هست 
  ] ، مثل اينكه مردم از نظر بلندى و كوتاهى قد با همديگر فرق دارند ولى بالأخره يك نفر هست كه از همه بلندتر است . مردم از نظر زور بازو با همديگر فرق دارند ولى بالأخره يك نفر هست كه داراى حد اعلاى زور بازوست . مردم از نظر نبوغ در قدرت فكر و استدلال با همديگر تفاوت دارند ولى بالأخره يك نفر هست كه حد اعلى است . پس آيا حد اعلى بودن ، در حد اعلى قرار گرفتن كه نتيجه‌اش ناتوان بودن ديگران است از آوردن به مثل آن ، معجزه اصطلاحى شماست يا نه ؟ از همين جا معلوم مىشود اين كلمه نارساست . ما هم تابع اين كلمه نيستيم . نه ، معجزه به آن معنايى كه اصطلاح متكلمين است ( به آن معنا كه قرآن آورده ، ما به لفظ معجزه كار نداريم ، آيت ) اين است كه آن كار نشان بدهد كه كار غير بشرى است نه اينكه حد اعلايى است كه بشر انجام مىدهد و ديگران فقط نمىتوانند . اصلا بايد نشان بدهد اين جهت را كه از مرز قدرت بشرى خارج است . پس خيلى تفاوت است ميان كارى كه بشر آن\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nرا از سنخ كار خودش مىداند ولى حد اعلى و دست بالا ، و كارى كه از سنخ كار بشر و از حد و مرز بشريت خارج است . معجزه‌هايى كه قرآن از پيغمبران نشان مىدهد مخصوصا معجزهء پيغمبران سلف - كه راجع به معجزهء پيغمبر اسلام گفتيم جداگانه بايد بحث كنيم - چيزهايى است كه اصلا از مرز بشر و نبوغ بشرى خارج است ( حالا ما نمىخواهيم بگوييم وجود داشته يا وجود نداشته كه بگوييد اشخاص قبول ندارند ، ما اكنون بر اساس قبول معجزات داريم بحث مىكنيم ، نظريات را عرض خواهم كرد ) مثل معجزاتى كه براى موساى پيغمبر يا عيساى پيغمبر نقل شده يا آنچه كه براى نوح نقل شده گرچه آن استجابت دعاست نه معجزه و اين دو با هم فرق دارند .\r\nمثلا حضرت موسى يا يك لشكر انبوه مثلا صد هزار نفرى دويست هزار نفرى از مصر بخواهد بيايد به همين سرزمين فلسطين ، از غرب بخواهد بيايد به شرق ، بعد لشكر دشمن كه از او خيلى عظيمتر و قويتر است و اينها را لشكر  لَشِرْذِمَةٌ قَلِيلُونَ  ( 1 ) مىداند اينها را تعقيب كند ، بعد به ساحل بحر احمر برسد و با اشارهء عصا يك‌دفعه دريا شكافته شود و مثل اينكه جاده برايش درست شود ، حتى آن لاى و لجن‌هاى كفش هم خشك شود ، كه قدرت رفتن داشته باشد كه اگر بخواهند به اين شكل بروند بتوانند :\r\n اضْرِبْ بِعَصاكَ الْبَحْرَ فَانْفَلَقَ فَكانَ كُلُّ فِرْقٍ كَالطَّوْدِ الْعَظِيمِ  ( 2 ) به او مىگويند عصايت را بزن به دريا ، بزند به دريا ، دريا شكافته بشود ، بعد در قسمتهاى مختلف كوچه بدهد ، ديوار ديوار بشود ، اين آبى كه به طبع خودش بايد بريزد ، همين جور [ به شكل 
  ] ديوار بايستد تا اينها بيايند و رد بشوند . دشمن هم در عين حال مغرور بشود بيايد داخل بشود و تا وقتى هم كه همه افراد دشمن نيامده‌اند در قعر دريا آب به حال خودش باشد ، بعد يك مرتبه آب به هم بيايد .\r\nاين را نمىشود گفت دست بالاى بشر ، همه بشرها نزديك اين كار را انجام مىدهند ، اين يك درجه از ديگران بالاتر است . تفاوت اين [ كار با ساير كارها 
  ] مثلا از قبيل تفاوت گلستان سعدى است با پريشان قاآنى ، نه ، اين جور نيست . اين را يا بايد گفت وجود نداشته ، مثل كسانى كه اصلا منكر هستند ، و يا اگر كسى گفت چنين چيزى در جهان وجود داشته است اين تنها آن نيست كه ديگران ناتوانند از مثل او و دست\r\n\r\n\r\n\r\n\r\n","description":"","footnote":"\r\n( 1 ) . انَّ هؤُلاءِ لَشِرْذِمَةٌ قَليلونَ ( شعراء / 54 ) .\r\n( 2 ) . شعراء / 63 .\r\n","page_name":" 429 ","page_number":429},
  {"content":"\r\n\r\nبالاست ، اصلا فوق حد بشريت است . و همچنين ساير معجزاتى كه در قرآن آمده است .\r\nپس در تعريف معجزه اينجور بايد بگوييم كه معجزه ( 1 ) آن كار و اثرى است كه از پيغمبرى به عنوان تحدّى - يعنى براى اثبات مدعاى خودش - آورده بشود و نشانه‌اى باشد از اينكه يك قدرت ما وراء بشرى در ايجاد آن دخالت دارد و فوق مرز قدرت بشرى است به طور كلى . پس تا اينجا تعريف معجزه .\r\nواقعا آيا ما از آن جهت كه مسلمان و معتقد به قرآن هستيم ( 2 ) بايد قبول داشته باشيم كه پيغمبران معجزه داشته‌اند يا نه ؟ يعنى معجزه داشتن پيغمبران جزء ضروريات دين اسلام است يا نه ؟ به نظر مىرسد در اين مطلب نمىشود شك و ترديد كرد ، براى اينكه آياتى كه در قرآن ذكر شده است در موضوع معجزات انبياء ، به هيچ وجه قابل تأويل نيست كه انسان بخواهد بگويد كه اينها مثلا كنايه است از يك امر عادى و يك جريان عادى . اين چيزها نيست . در قرآن مسألهء طوفان ، آن هم طوفانى كه متعاقب با دعا و در اثر دعا باشد آمده است ، هلاكتهاى عجيبى كه باز در اثر دعا باشد آمده است ، مسألهء ناقهء صالح خيلى عجيب است ( البته من قبلا غفلت كردم كه با دقت زياد روى آن مطالعه كنم ولى امروز آن مقدارى كه فرصت داشتم به آيات قرآن مراجعه كردم ) .\r\nآيا از آيات قرآن اين مطلب استنباط مىشود كه اين ناقه را صالح از كوه بيرون آورد يا اينكه از آيهء قرآن اين مطلب استنباط نمىشود ؟ حالا گيرم اين مطلب استنباط نشود ، يعنى يك چيزهاى ديگرى استنباط مىشود ، آنچه كه معجزه و آيت صالح بوده اين نبوده است بلكه قضيه اين بود كه بعد به او گفت :  « هذِهِ ناقَةُ اللَّهِ لَكُمْ آيَةً فَذَرُوها »  اين را بگذاريد ، اين آيت خداست كه در ميان شما باشد  وَ لا تَمَسُّوها بِسُوءٍ »  ( 3 ) به اين بدى نرسانيد و آن آب هم قسمتى از آن چنين و چنان باشد و اگر به آن ضرر بزنيد آن وقت عذاب الهى نازل مىشود و اينها هم او را عقر كردند - يعنى پى كردند - بعد هم عذاب نازل شد .\r\nغرضم اين جهت قضيه است . نمىدانم شما يادتان هست آيه‌اى كه از خود قرآن\r\n\r\n\r\n\r\n\r\n","description":"","footnote":"\r\n( 1 ) . يعنى معجزهء اصطلاحى ، چون اين لفظ را متكلمين گفته‌اند ما مجبوريم با همين لفظ تلفظ بكنيم ولى بدانيد ما به مفهوم مصطلحش مىگوييم ، آيه است به اصطلاح قرآن .\r\n( 2 ) . چون ما بعد از نبوت داريم بحث مىكنيم يعنى بعد از اينكه توحيد و نبوت را قبول كرديم بحث مىكنيم .\r\n( 3 ) . اعراف / 73 .\r\n","page_name":" 430 ","page_number":430},
  {"content":"\r\n\r\nبشود استنباط كرد كه اين از كوه استخراج شد و از سنگ بيرون آمد يا نه ؟ به نظرم در قرآن اين جهتش نيست . در عين حال قضيه ناقه صالح هم جريان عادى نيست .\r\nمىخواهم بگويم اين جهتش آيا در قرآن هست يا نيست و الّا همان قسمتهاى ديگر آن [ داراى جنبهء غير عادى است 
  ] . وقتى مىگويد اين آيت پروردگار است ، لا بد يك چيزى ، يك جنبهء غير عادى در آن هست كه آيت پروردگار است ، و بعد هم مىگويد حق نداريد آسيبى به آن برسانيد ، بعد هم مىگويد اين آبى كه در اينجا جارى مىشود يك روز مال او يك روز مال شما ، و اين هم با يك حيوان عادى سازگار نيست ، كه جداگانه بايد بحث كنيم .\r\nهمچنين راجع به معجزات حضرت موسى كه در قرآن خيلى زياد است . اژدها شدن عصا ، در قرآن مكرر اين مطلب آمده است . يد بيضا كردن ، اين هم همين طور ، و همچنين مسألهء شكافته شدن دريا و نيز آن مجموع تسع آياتى ( نه آيه‌اى ) كه در قرآن كريم آمده است .\r\nقضاياى معجزه حضرت عيسى . نص قرآن است كه :  وَ إِذْ تَخْلُقُ مِنَ الطِّينِ كَهَيْئَةِ الطَّيْرِ بِإِذْنِي فَتَنْفُخُ فِيها فَتَكُونُ طَيْراً بِإِذْنِي  ( 1 ) از گل به شكل مرغ مىساخت و در آن مىدميد و به اذن پروردگار يك مرغ زنده مىشد . اين ديگر نص قرآن است ، نمىشود اين را به گونه‌اى تأويل و توجيه كرد . البته اگر كسى بازروى اينها بحثى داشته باشد از جنبهء اينكه قابل توجيه و تأويل هست يا نيست ، ممكن است باز بحث بكنيم . حالا بحث اولى است كه ما فعلا داريم عرض مىكنيم .\r\nاين سلسله آيات در قرآن هست . البته يك سلسله آيات ديگرى هم در قرآن هست ، آنها را بالخصوص بايد رسيدگى بكنيم كه آن آيات ، مستند است براى كسانى كه مىگويند قرآن اساسا به مسألهء اعجاز اعتقاد ندارد ، كه آنها را بعد در ذيل فصل ديگرى برايتان عرض مىكنم يعنى همين فصل نظرياتى كه الآن مىخواهيم وارد بشويم .\r\nدر باب معجزه مجموعا سه نظريه است كه با نظريهء منكرين مىشود چهار نظريه .\r\nيك عده كه اساسا معجزه را به هيچ معنايى قبول نمىكنند ، اصلا منكر معجزه هستند و قهرا منكر نبوت هم هستند و اينها را از اساس يا دروغ محض مىدانند يا نظير كارهاى\r\n\r\n\r\n\r\n\r\n","description":"","footnote":"\r\n( 1 ) . مائده / 110 .\r\n","page_name":" 431 ","page_number":431},
  {"content":"\r\n\r\nجادوگران و ساحرها كه مردم خيال مىكردند چيزى هست و چيزى نيست . اين كه انكار كلى است ، به اين كار نداريم . اما آنهايى كه مسلمانند ، مؤمنند و قبول كرده‌اند .\r\nاينجا سه نظريه است .\r\n\r\nنظريات در باب معجزه\r\n\r\nنظريهء تأويل\r\nيك نظريه نظريه‌اى است كه قبول كرده‌اند ولى تأويل كرده‌اند ، كه اين هم در واقع انكار است اما يك انكار محترمانه‌اى است ، انكارى است كه نمىخواهم بگويم آن كسى كه منكر شده است خواسته اسلام را انكار بكند ، ولى اينجور فكر مىكند . مثل مرحوم سيد احمد خان هندى . اگر چه من كتابش را نخوانده‌ام [ ولى 
  ] در كتابهاى ديگران ديده‌ام كه از او نقل كرده‌اند و در شرح حالش هم خوانده‌ام ، كه در خود هندوستان هم خيلى سر و صدا راه انداخت و سبب شد كه علماى اسلامى هند او را طرد كردند ، و حتى صبغهء سياسى هم به او زدند چون او از نظر سياست هندوستان - آنطور كه در بعضى كتابهايى كه من خواندم [ آمده است 
  ] - طرفدار همزيستى و سازش با انگلستان بود از نظر سياست هند ، و بعضى اساسا او را در سياستش هم متهم به خيانت مىكردند و در اين افكارش هم او را متهم به خيانت به اسلام مىكردند . ايشان تفسيرى نوشته است كه مرحوم فخر داعى ، همه يا قسمتى از آن را به فارسى ترجمه كرده ، من در كتابفروشيها ديده‌ام ولى نخوانده‌ام . يك مرد مؤمن و مسلمانى است ، يكى از علماى اسلامى است ولى فكر مىكند كه اينجور توجيه و تفسيرى كه در باب معجزات شده است كه به اينها جنبه خرق عادت داده‌اند اينها همه خرافه‌ها و پيرايه‌هايى است كه بعد به اسلام بسته‌اند . تمام معجزاتى را كه در قرآن آمده است ايشان كوشش مىكند كه يك توجيه عادى و طبيعى بكند . حتى مثلا عبور كردن موسى از دريا را مىخواهد يك توجيه عادى و طبيعى بكند كه نه ، اين يك جريان غير عادى نبوده ، يك جريان عادى بوده كه واقع شده است ، و همچنين اژدها شدن عصاى موسى .\r\nهمه اينها را يك توجيه و تأويل‌هاى خيلى دورى مىكند كه البته به نظر ما كه نمىشود اصلا احتمال اين تأويلها را هم داد . ايشان روى يك طرز فكرى اين احتمال را مىداده .\r\n\r\n","description":"","footnote":"","page_name":" 432 ","page_number":432},
  {"content":"\r\n\r\nامثال سيد احمد خان دو دليل هم از خود قرآن بر اين مطلب مىآورند : يكى اينكه مىگويند ما در قرآن يك سلسله آيات داريم كه مردم از پيغمبران همين كارهاى خارق العاده را مىخواستند و پيغمبران مىگفتند ما جز بشرى نيستيم ، ما هم بشرى هستيم مانند بشرهاى ديگر ، و امتناع مىكردند ، كه بعضى از اين آيات را - اين فهرست را عرض بكنم - برايتان مىخوانم .\r\nديگر يك سلسله آيات ديگرى است در خود قرآن كه نظام خلقت را به عنوان « سنن الهى » مىنامد و تصريح مىكند كه سنن الهى تغييرپذير نيست . اينجور آيات هم زياد داريم . يك وقتى من خودم جمع كرده بودم تقريبا ده آيه به اين تعبير داريم كه از همه صريح‌تر اين آيه است :  سُنَّةَ اللَّهِ . . .   وَ لَنْ تَجِدَ لِسُنَّةِ اللَّهِ تَبْدِيلًا  ( 1 ) ( چون اين آيات را هم بعد بايد به تفصيل بخوانيم حالا شرح نمىدهم ) . قبلا موضوعى را ذكر مىكند ، بعد مىگويد : سنت خداست ، بعد به صورت يك قانون كلى :  وَ لَنْ تَجِدَ لِسُنَّةِ اللَّهِ تَبْدِيلًا  و در آيهء ديگر :  فَلَنْ تَجِدَ لِسُنَّتِ اللَّهِ تَبْدِيلًا وَ لَنْ تَجِدَ لِسُنَّتِ اللَّهِ تَحْوِيلًا  ( 2 ) ( « لن » هم مىگويد كه براى نفى ابد است ) هرگز تو نخواهى يافت سنت الهى را كه عوض بشود ، تحويل پيدا بكند .\r\nمىگويند به اين دليل پس معجزه به معنى اينكه خرق عادت بشود ، تبديل سنت الهى است ، تحويل سنت الهى است و نمىشود . سنت الهى مثلا اين است كه يك انسان اگر مىخواهد متولد بشود بايد از يك زن و مرد به شكل خاصى - كه نطفه‌هاشان با يكديگر تلاقى پيدا مىكنند و در ظرف خاصى بزرگ مىشوند ، مدت معينى هم لازم دارد - متولد بشود . اين سنت الهى است ، ديگر اين سنت تغييرپذير نيست به نصّ قرآن . اين يك نظريه كه البته [ آن را به عنوان 
  ] « نظريهء اسلامى » هم عرض مىكنم چون بعضى از علماى اسلامى اينجور گفته‌اند و من هم عرض كردم كه اين را دليل بر مغرض بودن آن گوينده هم نمىگيرم چون واقعا ممكن است طرز تفكرش اينجور بوده .\r\n\r\nنظريهء اشاعره\r\nنظريهء دوم درست نقطهء مقابل اين نظريه است يعنى اساسا كوچكترين تفاوتى\r\n\r\n\r\n\r\n\r\n","description":"","footnote":"\r\n( 1 ) . احزاب / 62 .\r\n( 2 ) . فاطر / 43 .\r\n","page_name":" 433 ","page_number":433},
  {"content":"\r\n\r\nميان معجزه و غير معجزه قائل نيستند از نظر اهميتى كه ما بخواهيم توجيه و تفسير بكنيم . اين نظريه ريشه‌اش از علماى اشعرى است ولى بعضى از فضلا و اكابر خودمان هم آن را قبول كرده‌اند و آن اين است كه مىگويند معجزهء يك پيغمبر يعنى آيتى كه از طرف خداوند به وسيلهء آن پيغمبر و به دست او پيدا مىشود . شما مىگوييد پيغمبرى مرده‌اى را زنده مىكند يعنى خداوند براى اينكه ثابت كند بر مردم كه گفتهء اين پيغمبر بر حق است مرده‌اى را زنده مىكند . اينجا اين كار كار پيغمبر نيست كار خداست و هر چه در عالم هست معجزه است و آيت خداست ، آنچه كه معجزه نيست آن را شما به ما نشان بدهيد . هر چه در عالم واقع مىشود معجزه است يعنى كار خداست و خداوند هم هر چه را كه در عالم واقع است آيت مىداند ، منتها نشانه‌اى مىداند براى قدرت و حكمت پروردگار . ولى معجزه‌هاى پيغمبران كه به صورت استثنايى صورت مىگيرند اينها هم آيت خدا هستند ولى آيتى است از طرف خداوند براى صدق نبوت پيغمبران . مشيت خداوند قرار گرفته است كه نظام عالم را اينطور قرار بدهد كه داده . عالم يك جريان منظمى دارد كه ما مىبينيم و اين جريان منظم را كه ما مىبينيم روزى پى شب و شبى پى روز پيدا مىشود و هيچ وقفه‌اى در حركت شبانه روز پيدا نمىشود يا اگر سنگى بالا باشد بيفتد به زمين ، يا اگر گياهى بخواهد موجود بشود به اين شكل موجود بشود ، يا اگر جسمى مىخواهد برود بالا بايد نيرويى ضد نيروى جاذبه وجود داشته باشد كه آن را ببرد بالا ، اينها قانونهايى است كه خدا خودش وضع كرده براى عالم . از نظر ما انجام دادن بر خلاف اينها يك امر ناممكن است ، يعنى اگر ما بخواهيم پرواز كنيم برويم بالا ، بدون وسيله نمىشود ، چرا ؟ زيرا خدا قانون عالم را اينجور وضع كرده . عمل ما بر خلاف قانونى است كه خدا وضع كرده . ولى از نظر خود خداوند كه واضع اين قانون است و قانون بودن اين قانون بستگى دارد به مشيت و ارادهء او ، خواسته اينجور باشد ، همان لحظه‌اى كه خداوند مىخواهد اينجور نباشد ديگر اينجور نيست . پس در باب معجزه ديگر صحبتى نيست كه ما بحث بكنيم . مگر يك انسان مىخواهد معجزه بكند كه بگوييد : « يك انسان چطور مىتواند از بحر احمر اينجور عبور بكند و برود ؟ ! اين خلاف قانون عالم است » ! خلاف قانون عالم است براى من و تو كه قانون را خدا وضع كرده و من و تو محكوم قانون خدا هستيم ، اما براى واضع قانون كه قانون بودن اين قانون تابع ارادهء اوست فقط و فقط ، تابع مشيت اوست فقط و فقط ، هر لحظه كه مشيت او بخواهد بر خلاف آن\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nعمل كند فورا قانون عوض مىشود ، اين ديگر چه بحثى است كه ما بياييم بحث كنيم كه آيا اين امر محال است يا محال نيست ؟ اصلا صحبت محال بودن و محال نبودن و اين حرفها معنى ندارد .\r\nدر ميان متكلمين اسلامى اشاعره اينجور فكر مىكردند و بعد هم بسيارى ديگر از علماء و فضلاى اسلامى همين نظريه را پذيرفته و گفته‌اند مطلب همين است ، اصلا در باب معجزه نبايد بحثى كرد ، صحبت از سرّ معجزه و راز معجزه [ صحيح نيست 
  ] ، اساسا معجزه رازى ندارد ، خواست خداوند [ است 
  ] . اگر به آنها بگوييد پس ما با علم چه بكنيم ؟ علوم يك سنتى را در جهان به ما نشان مىدهند كه هر حادثه‌اى دنبال يك حادثهء ديگر واقع مىشود و نظام معيّنى هست ، مىگويند شما سراغ علوم هم كه برويد علوم چه مىگويند ؟ علوم مىگويند هر چه ما تا كنون مطالعه كرده‌ايم نظام را به اين كيفيت يافته‌ايم . علوم جز توالى قضايا چيز ديگرى نشان نمىدهند ، كه حالا يك مطلب هم من به كمك اين اشخاص اضافه مىكنم و آن اين است كه فرق است ميان قوانين طبيعى و قوانين عقلى كه در رياضيات يا فلسفه جريان دارد . قوانين رياضى قوانينى است كه عقل ضرورت آنها را كشف مىكند و خلاف آن محال است ، مثل اينكه شما مىگوييد دو شيئى كه مساوى با شىء سوم باشند خودشان با يكديگر مساوى هستند .\r\nاين يك امرى است كه فرض ذهن ماست يعنى اصلا موضوع را ذهن خود ما فرض مىكند و ضرورت آن را هم درك مىكند يعنى عقل مىگويد خلافش محال است . اگر كسى معجزه‌اش اين گونه است كه دو كميّت متساوى را پيدا كرده است كه اين دو كمّيت متساوى با يك شىء سوم مساوى هستند و از همان جهت كه اين دو با شىء سوم مساوى هستند خودشان با يكديگر نامساوى هستند ، مىگوييم قبول نيست ، اين خلاف ضرورت عقل است . يا مثل بديهياتى از قبيل « كل و جزء » . اگر يك كلى داشته باشيم و يك شىء ديگر ( در اجسام ) ، حجمى داشته باشيم كه جزء حجم ديگر باشد ، ضرورت عقل حكم مىكند كه كل از جزء بزرگتر است چون كل همان جزء است بعلاوهء حجم ديگر . امكان ندارد كه جزء مساوى كل باشد و يا جزء از كل بزرگتر باشد .\r\nاين ضرورت عقلى است . اگر پيغمبرى آمد امرى را ادعا كرد بر خلاف قانون رياضى يا بر خلاف ضرورت عقلى فلسفى ، ما نمىپذيريم و مىگوييم عقل اين را نمىپذيرد .\r\nولى قوانينى كه ما الآن مىگوييم كه معجزه بر خلاف آن قوانين است قوانين طبيعى است . هرگز عقل ضرورت قوانين طبيعى را كشف نمىكند ، عقل فقط وجود آنها را\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nكشف مىكند ، فقط مىبيند كه اين جريان به اين شكل وجود دارد ، اما عقل نمىداند كه آيا ضرورت دارد كه حتما بايد همين جور وجود داشته باشد يا ضرورتى ندارد ، اينجور وجود دارد ؟ مثل اين است كه در يك اجتماعى كه آن اجتماع را خود افراد اجتماع ساخته‌اند و قانون برايش وضع كرده‌اند ، وقتى خودشان قانون را وضع كرده‌اند اجتماع به آن شكل وجود پيدا مىكند . مثلا قانون وضع كرده‌اند كه در خيابانها وسائل نقليه از دست راست حركت كنند . شما هم وقتى جاده‌ها و خيابانها را نگاه مىكنيد مىبينيد همه جا وسائط نقليه از دست راست حركت مىكنند . يك آدمى كه از بيرون بيايد چه مىبيند ؟ فقط مىبيند اينجور وجود دارد . اما آيا مىتواند بگويد اين ضرورت دارد كه اينجور وجود داشته باشد ؟ خلاف اين محال است وجود داشته باشد ؟ محال است كه وسائل نقليه بخواهند از چپ حركت كنند ؟ نه ، فقط مىتواند بگويد اينجور وجود دارد . يك روز هم واضعين قانون مىآيند آن را عوض مىكنند و مىگويند خير ، از چپ حركت كنيد .\r\nقوانين طبيعى قوانينى است كه بشر فقط وجود اينها را كشف كرده ، هرگز ضرورت اينها را كشف نكرده است ، و اين اشتباهى است در باب علوم اگر ما بگوييم علوم طبيعى ضرورت را هم كشف مىكند . اصلا علوم طبيعى مبتنى بر حس است .\r\nحس فقط وجود را كشف مىكند . ضرورت ، يك مفهوم عقلى و ساختهء عقل انسان است . ضرورت نه مبصّر است نه ملموس نه مسموع و نه مشموم و انسان به هيچ حسى ضرورت را كشف نمىكند و لهذا بسيارى از فلاسفه گفته‌اند اصلا ضرورت ساختهء عقل است . يك « ساختگى » هم مىگويند كه آن را حتى از اعتبار هم مىخواهند بيندازند . ولى در اينكه ضرورت محسوس نيست و به علم در نمىآيد - علم مصطلح ، يعنى به علم حسى و تجربى - بحث نيست . علوم فقط وجود اشياء را كشف كرده و وجود اين قوانين را به اين شكل كشف كرده است ، ضرورتى كشف نكرده و نمىتواند هم كشف كند . معجزات انبياء جريانهايى است بر خلاف قوانين « طبيعى » كه بشر وجود آنها را كشف كرده است نه بر خلاف قوانين « عقلى » از قبيل قوانين رياضى كه عقل بشر ضرورت آنها و محال بودن خلاف آنها را كشف كرده است .\r\n[ اگر 
  ] بگوييم پس قوانين طبيعى اگر ضرورت ندارد چرا وجود دارد ؟ [ مىگويند 
  ] مشيت خداوند . دكارت و ديگران حتى همان ضرورتهاى عقلى را هم نظير قوانين طبيعى تلقى كرده‌اند ، مىگويند آنها را هم خدا قرار داده است . اگر بگوييد سه زاويهء\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nمثلث مساوى با دو قائمه است ، چرا ؟ مىگويد خدا عجالتا اينجور قرار داده . يك‌دفعه هم خدا اين را عوض مىكند كه سه زاويه مثلث مساوى با دو قائمه نباشد . « دو شىء مساوى با شىء سوم خودشان با يكديگر مساوى هستند » ، مىگويد خدا اينجور وضع كرده ، خدا اينجور دلش خواسته قرار بدهد ، يك روز هم دلش مىخواهد قانونش را عوض كند و عوض مىكند . ولى حالا به حرف او كار نداريم .\r\nبه هر حال اينجور اشخاص مىگويند قانون طبيعت يعنى مشيت خدا ، خدا اينجور خواسته . وقتى مشيت خداست ، معجزه هم كار خداست ، پس معلوم است خدا جور ديگر مشيت كرده و خواسته ، اين ديگر بحثى ندارد .\r\nاين هم توجيهى است كه برخى ديگر ، از معجزات كرده‌اند . اگر ما اين اصول را بپذيريم باز نيازى نداريم كه دنبال راز معجزات برويم و بگوييم يك رازى در معجزات [ هست 
  ] . ديگر رازى ندارد ، راز ، مشيت خداوند است .\r\nآقاى شريعتى ( 1 ) خودمان در مقدمهء تفسير نوين به اختصار و در كتاب محمد خاتم پيامبران ، جلد دوم ( مقالهء وحى و نبوت ) نسبتا به تفصيل [ در اين باره بحث كرده‌اند 
  ] كه همين بعد به صورت كتاب هم در مىآيد و در آن كتاب البته بيشتر است يعنى دو برابر اين مقاله است ولى خيال نمىكنم در اين قسمت چيز بيشترى داشته باشد چون هر چه مربوط به اين قسمت بوده - چون من خودم انتخاب كردم - به نظرم همه را آورده‌ام .\r\nايشان از كسانى هستند كه اين طرز فكر را گرفته‌اند و خيلى هم شديد تعقيب مىكنند .\r\nاگر بخواهيد اين نظريه را در بعضى قسمتها به تفصيل بيشتر ببينيد همين مقاله وحى و نبوت ، بحث مربوط به معجزه را در جلد دوم كتاب محمد خاتم پيامبران مطالعه كنيد ، و ايشان اصرار زيادى هم روى اين مطلب دارند كه حرف اصلا همين است و غير از اين چيزى نيست . البته آنچه كه من در آخر به عنوان تأييد گفتم كه فرق است ميان قوانين طبيعى و قوانين عقلى و رياضى ، اين مسأله را ايشان نگفته‌اند ولى اصل مطلب را خيلى به تفصيل مىگويند ، بعد هم اقوال علماء را راجع به ضرورى نبودن مسائل علوم و قطعى نبودن قوانينى كه علوم كشف مىكند و نسبى بودن [ آنها نقل مىكنند 
  ] كه اولا اين قوانينى كه بشر به نام قوانين علمى كشف مىكند قوانينى نسبى است يعنى ما دامى كه قانون بهتر و كاملترى نيامده بشر عجالتا آن را قانون قبول مىكند . اينها\r\n\r\n\r\n\r\n\r\n","description":"","footnote":"\r\n( 1 ) . [ مرحوم استاد محمد تقى شريعتى 
  ]\r\n","page_name":" 437 ","page_number":437},
  {"content":"\r\n\r\nدائما تغيير مىكند و تازه آن قانون واقعى و راست ثابت تغييرناپذيرش هم يك امر ضرورى نيست كه خلافش محال باشد ، همين طور كه عرض كردم بستگى دارد به مشيت الهى .\r\nايشان در آن مسأله‌اى كه منكرين معجزه يعنى منكرين خارق العاده بودن معجزه مثل مرحوم سيد احمد خان به آن تمسك كرده‌اند [ يعنى 
  ] آيات قرآن راجع به سنن كه قرآن مىگويد كه سنن لا يتغير الهى هست ، مىگويند كه اين مسأله سنن در قرآن اختصاص دارد به مسائلى كه مربوط به عدل الهى است يعنى به مسائلى كه مربوط به تكاليف بندگان است كه خداوند به بندگان نيكوكار پاداش مىدهد و بندگان بدكار را مجازات مىكند . هر جا در قرآن مسألهء سنت آمده است كه سنت خدا تغيير نمىكند يعنى در اين زمينه ، يعنى سنت خدا هرگز عوض نمىشود كه يك روزى به نيكوكاران كيفر بدهد يا كيفر بدكاران را ندهد . پس در حدود افعال بشرى و عكس العملى كه خداوند در مقابل آن نشان مىدهد ، اين است سنت لا يتغير الهى ، و قرآن در غير اين مورد سنت لا يتغير را نپذيرفته ، و خيلى هم تعجب مىكنند و مىگويند عجيب است از افرادى كه به اين آيات تمسك مىكنند و به خود قرآن مراجعه نمىكنند ببينند اين آيات موردش كجاست و بعد مىگويند سنن لا يتغير ، سنن لا يتخلّف ، قانون خلقت تغييرناپذير است . مىگويند كى قرآن گفته قانون خلقت تغييرناپذير است ؟ ! گفته قانون پاداش و كيفر من تغييرناپذير است . اين آيات را هم ايشان اينطور مىگويند .\r\nولى آيات ديگرى كه آن دسته متعرض شده‌اند كه قرآن از زبان پيغمبران مىگويد « من بشرى هستم مانند شما » آنها را ايشان متعرض نشده‌اند .\r\n\r\nنظريهء سوم\r\nو اما نظريهء سوم : نظريهء سوم اين است كه قوانين طبيعى هم آن جورها نيست كه از قبيل قوانين قراردادى بشرى باشد و خداوند قراردادهايى داشته باشد كه مثلا خاصيت آتش اين است ، خاصيت حرارت اين است ، خاصيت جسم اين است . چرا خاصيت جسم اين است ؟ خاصيتهاى حيات اين است ؟ خدا اينجور قرار داده . قرار دادن هم يك قرار دادن قراردادى است مثل قوانين موضوعهء ما . هر روز هم خواست ، خودش قانونش را عوض مىكند ، دست خدا كه بسته نيست ،  « يَدُ اللَّهِ مَغْلُولَةٌ »  حرف يهود\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nبود كه مىگفتند دست خدا بسته است . مىگويند نه ، اينطور نيست ، آن هم به دلايلى يك سنت تغييرناپذير واقعى دارد - كه دليل دارم ، به عنوان اشكالات مطلب عرض مىكنم - و معجزه يك راز دارد . در عين اينكه جنبهء آيت بودنش را قبول مىكنند ، غير عادى بودن يعنى خارج از مرز بشر بودنش را قبول مىكنند ، ولى مىگويند همين خارج از مرز بشر بودن هم با اين مطلب كه قوانينى كه در جهان رخ مىدهد يك سلسله قوانينى قطعى و ضرورى است ، منافات ندارد . آن وقت اينها هستند كه دنبال راز و سرّ معجزات مىگردند . آنهايى كه تأويل مىكردند كه اصلا وجودش را قبول نداشتند كه دنبال رازش بروند . اينهايى هم كه نظريهء دوم را داشتند مثل آقاى شريعتى اصلا به رازى قائل نيستند ، مىگويند كه اصلا قراردادى است ، امر قراردادى ديگر راز نمىخواهد . و اما آنهايى كه قانون طبيعت را هم قانون ضرورى مىدانند دنبال رازى مىگردند كه آن راز با قطعى بودن قوانين طبيعى هم منافات نداشته باشد . حكماى اسلام از قبيل بو على سينا [ در اين باره بحث كرده‌اند 
  ] . در دوران اول كه فلسفه يونان را ترجمه مىكردند اصلا صحبتى از نبوت و معجزات و اين حرفها نبوده . اندكى از زمان فارابى اين مسائل مطرح شده ، بعد در زمان بو على توسعه‌اى پيدا كرده كه بعد هم بيشتر توسعه پيدا كرده است . مخصوصا بو على در مسألهء نبوت و معجزات بيشتر از ديگران بحث كرده و او خواسته است كه معجزات را ، هم جنبهء الهى و ما وراء الطبيعى بدهد و خارج از مرز بشريت بداند و هم از قانون علم و فلسفه خارج نداند ، و ديگران هم بعدها آمده‌اند دنبال راز معجزات گشته‌اند .\r\nما در اين بحث خودمان اگر نظريهء اول يعنى نظريهء تأويل را قبول كنيم ، ديگر دنبال راز معجزات نمىرويم ، نظريهء دوم را هم قبول كنيم باز دنبال آن نبايد برويم . اما اگر آن دو را باطل دانستيم بايد دنبال نظريهء سوم برويم كه آن وقت كارمان كمى مشكل است كه راز معجزات را كشف كنيم كه اين چگونه است كه معجزه واقع مىشود بر خلاف قوانين جارى عالم ، و قوانين جارى عالم هم اينجور سست و به اصطلاح سرخودى و قراردادى نيست . اين ، انگاره و خلاصه‌اى از اين سه نظريه .\r\n\r\nآياتى كه پيروان نظريهء اول به آن استدلال كرده‌اند\r\nگفتيم [ پيروان 
  ] نظريهء اول ( نظريهء تأويل ) به دو نوع آيات استدلال كرده‌اند :\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nيكى آيات سنن الهى ، يكى هم آياتى كه دارد كه پيغمبران مىگويند كه ما بشرى هستيم مثل شما . اينها را ما حتماً بايد متعرض بشويم . اما آياتى كه در آن آيات تقريباً اظهار عجز پيغمبران از معجزه‌اى كه مردم خواسته‌اند منعكس شده ، آنها را ببينيم چيست .\r\nاولًا آيا واقعاً تناقضى است ميان اين آيات و آن آيات ، يا نه ، تناقض نيست ؟ اگر تناقض نيست چگونه اينها را با يكديگر جمع كنيم .\r\nيكى از آيات ، همين آيه معروف است ، اغلب هم همين را مىبينيد كه به زبان مىآورند . [ مىگويند 
  ] معجزه يعنى چه ؟ ! قرآن خودش مىفرمايد :  « قُلْ إِنَّما أَنَا بَشَرٌ مِثْلُكُمْ يُوحى إِلَيَّ »  ( 1 ) بگو من هم بشرى هستم مثل شما ، فقط فرقش در وحى است كه اينها به من وحى شده ، به شما وحى نشده ، و الّا من بشرى هستم صد در صد مثل شما ، يعنى در جنبه‌هاى مثبت و جنبه‌هاى منفى هر دو ، هر چه شما داريد من هم دارم ، هر چه شما نداريد من هم ندارم . اگر شما غذا مىخوريد من هم غذا مىخورم ، راه مىرويد من هم راه مىروم ، مىخوابيد من هم مىخوابم ، حاجتهاى طبيعى داريد من هم همهء حاجتهاى طبيعى را دارم ، اگر شما نمىتوانيد يك كار خارق العاده انجام بدهيد من هم نمىتوانم ، من مثل شما و در حد شما هستم . « مِثْلُكُمْ » يعنى در حد شما هستم از هر جهت .\r\nآيهء ديگرى كه مفصلتر از آن آيه و از مفصلترين آياتى است كه در قرآن آمده است اين آيات است در سورهء بنى اسرائيل ، راجع به پيغمبر اكرم و قريش :  « وَ قالُوا لَنْ نُؤْمِنَ لَكَ حَتَّى تَفْجُرَ لَنا مِنَ الْأَرْضِ يَنْبُوعاً »  گفتند ما هرگز به تو ايمان نمىآوريم تا آن وقتى كه از زمين چشمه‌اى جارى كنى . مكه بود ، سرزمين خشك بىآب و علف بىدرخت ، و تنها آب آن - كه تازه آن هم اخيراً پيدا شده بود - همان زمزم بود . البته از قديم بوده و بعد جرهمىها آن را بسته بودند و دو مرتبه عبد المطّلب باز كرد . خيلى احتياج داشتند به يك چشمه كه در مكه جارى بشود . و مكه آب نداشت و نداشت تا در زمان هارون ، زبيده همسر هارون از طائف نهرى جارى كرد و چقدر با وسائل آن زمان زحمت كشيدند و پول خرج كردند تا كوهها را شكافتند و از طائف آب را وارد مكه كردند كه الآن هم همان آب زبيده به همان نام « آب زبيده » معروف است . در منى و عرفات هم بعضى جاها كه شما مىبينيد شير نصب كرده‌اند ، نوشته‌اند « نهرُ زبيدة » ولى\r\n\r\n\r\n\r\n\r\n","description":"","footnote":"\r\n( 1 ) . كهف / 110 .\r\n","page_name":" 440 ","page_number":440},
  {"content":"\r\n\r\nتا آن وقت اصلا آب نبوده است .\r\nگفتند ما هرگز ايمان نمىآوريم تا اينكه تو چشمه‌اى از زمين جارى كنى  « أَوْ تَكُونَ لَكَ جَنَّةٌ مِنْ نَخِيلٍ وَ عِنَبٍ »  طمع را كمى بالا بردند ، گفتند يا اينكه تو خودت يك باغ داشته باشى كه در آن باغ نخلستان و انگورستان وجود داشته باشد ، درختهاى خرما و تاكهاى انگور زيادى باشد ( يك آدم سرمايه‌دارى هم اگر پيدا بشود كه يك باغستان خيلى عظيمى داشته باشد خودش كه همه را نمىخورد ، مىدهد به اين مردم )  « فَتُفَجِّرَ الْأَنْهارَ خِلالَها تَفْجِيراً »  آن وقت بشكافى تو نهرها را در وسط آن ، شكافتنى ، نهرها جارى كنى . اول فقط يك چشمه آب مىخواستند كه بعد خودشان بروند زراعت و كشاورزى كنند ، باغ را درست كنند ، بعد گفتند نه ، تو اصلا يك باغ آماده با معجزه ايجاد كن ، نهرها هم در خلال آن خودت به جريان بينداز  « أَوْ تُسْقِطَ السَّماءَ كَما زَعَمْتَ عَلَيْنا كِسَفاً »  يا آسمان را آن طورى كه مىپندارى ( لا بد يعنى آنچه كه در قدرتت هست ) تكه تكه بر ما فرود بياور  « أَوْ تَأْتِيَ بِاللَّهِ وَ الْمَلائِكَةِ قَبِيلًا »  يا خدا و فرشتگان را بياور اينجا با ما روبرو شوند به ما بگويند كه اين را ما فرستاده‌ايم «  أَوْ يَكُونَ لَكَ بَيْتٌ مِنْ زُخْرُفٍ »  . اين دوتاى آخر يعنى آسمان را فرود آوردن و خدا را حاضر كردن ، منفعت مادى نداشت ، فقط در لابلا ذكر كردند ، مثل اينكه براى خلط مبحث هم بوده ، باز دو مرتبه رفتند دنبال چيزى كه فايده مادى برايشان داشته باشد :  « أَوْ يَكُونَ لَكَ بَيْتٌ مِنْ زُخْرُفٍ »  و يا اينكه خانه‌اى از زر داشته باشى ، يك خانه مملوّ از زر . باز دوباره :  « أَوْ تَرْقى فِي السَّماءِ »  يا بالا به روى به آسمان  « وَ لَنْ نُؤْمِنَ لِرُقِيِّكَ حَتَّى تُنَزِّلَ عَلَيْنا كِتاباً نَقْرَؤُهُ »  اما اگر تنها بخواهى به روى بالا و برگردى ، بعد بيايى بگويى من رفتم بالا و آمدم ، ما قبول نمىكنيم مگر اينكه نامه‌اى از بالا خطاب به ما بياورى ، خدا از بالا نامه‌اى براى ما بفرستد كه أيها الناس ، اى قريش ، اى - مثلا - جناب وليد بن مغيره ، اى جناب ابو سفيان ! خدمت شما عرض مىشود كه اين كسى كه آمده ، حامل نامه ، پيامبر ماست و از طرف ما فرستاده شده .\r\nاينها بود مجموع خواسته‌هاى آنها كه در اين آيه ذكر شده .  « قُلْ سُبْحانَ رَبِّي هَلْ كُنْتُ إِلَّا بَشَراً رَسُولًا »  ( 1 ) سبحان اللّه ، شما چه فكر كرده‌ايد ؟ ! آيا من جز اينكه يك بشر رسول باشم كه خدا او را به ميان شما فرستاده ، چيز ديگرى هستم ؟ ! اين توقعات چيست كه از من داريد ؟ !\r\n\r\n\r\n\r\n\r\n","description":"","footnote":"\r\n( 1 ) . اسراء / 90 - 93 .\r\n","page_name":" 441 ","page_number":441},
  {"content":"\r\n\r\nمنكرين معجزه مىگويند آنها از پيغمبر يك سلسله معجزات ( مجموعا شش معجزه ) خواستند و پيغمبر مىگويد من يك بشر رسول هستم ، يعنى بشرِ رسول ، يك پيغمبر كه ديگر معجزه ندارد كه شما از او اين چيزها را بخواهيد !\r\n\r\nتفسير اين آيات\r\nمفسرين اين آيات را چه تفسير كرده‌اند كه با معجزات منافات نداشته باشد ؟\r\nآنها در اينجا دو سه تا حرف دارند كه حرفهاى خوبى است ، و آن اين است كه مىگويند مسألهء معجزه اولا براى اين است كه يك عده افرادى كه مىخواهند حقيقت را بفهمند و در صدق نبوت ترديد دارند ، پيغمبر مجاز است معجزه‌اى ظاهر كند كه آنها بفهمند او صادق است يا صادق نيست . اما پيغمبر از طرف خدا ملزم نيست - و از طرف عقل هم همچنين - كه هر اقتراحى كه هر كسى بيايد بكند فورا جواب بدهد ، كارخانه معجزه‌سازى وارد نكرده‌اند . اينها نه به عنوان اينكه واقعا تو يك معجزه بكن كه اگر اين كار را كردى مىخواهيم به تو ايمان بياوريم ، [ چنين درخواستهايى مىكردند 
  ] ، اينها از پيغمبر معجزات زيادى ديده بودند ، در عين حال باز به عنوان اينكه يك امر تازه‌اى را ابتكار كرده باشند آمدند اين حرفها را اختراع كردند .\r\nثانيا آنچه كه در اينجا آمده است حساب معجزه نيست ، يك قسمتش كه اصلا يك امر محال است ، از جمله اينكه « خدا را با فرشتگان بياور با ما روبرو كن » . اين يك امر محال است ، اين كه معجزه به آن تعلق نمىگيرد . و همچنين بعضى قسمتهايش بىمعنى است ، مىگويد : « برو به آسمان ، از آنجا نامه‌اى خطاب به ما با امضاى خدا بياور » . يك آدم ديوانه بايد چنين حرفى بزند . اگر كسى اين مقدار قدرت داشته باشد كه خودش را ببرد بالا از شما مخفى بكند ، مىتواند به دست خودش هم نامه‌اى بنويسد ، امضاى خدا را هم پايينش بگذارد و بگويد از طرف خدا آورده‌ام .\r\nحكايت مىكند از احمقى درخواست‌كننده . قسمتهايى از درخواستهاى اينها معامله بود و راست هم هست :  « لَنْ نُؤْمِنَ لَكَ حَتَّى تَفْجُرَ لَنا مِنَ الْأَرْضِ يَنْبُوعاً »  . نگفتند « لَنْ نُؤْمِنَ بِكَ » ، گفتند ما به نفع تو ايمان نمىآوريم مگر اينكه به نفع ما چنين كارى بكنى . خلاصه رشوه مىخواستند ، پول مىخواستند : بيا تو در سرزمين مكه يك نهر جارى كن ، وسيله كشاورزى فراهم كن ، يك چنين خدمتى به ما بكن ، ما هم در ازاى آن به تو ايمان\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nمىآوريم ، خدمتى به تو مىكنيم ، بيا باغستانى چنين و چنان در اينجا ايجاد كن ، چنين نفعى به ما برسان تا ما هم به نفع تو ايمان بياوريم . آن كه ايمان نيست ، معامله است ، و لهذا تمام اينها را تحت عنوان  « لَنْ نُؤْمِنَ لَكَ »  ذكر كرده است نه تحت عنوان « لَنْ نُؤْمِنَ بِكَ » چون در قرآن حساب « يُؤْمِنُ لَه » و  « يُؤْمِنُ بِهِ »  از هم جداست . در جاى ديگر راجع به خود پيغمبر اكرم تعبيرى دارد كه :  « وَ يَقُولُونَ هُوَ أُذُنٌ قُلْ أُذُنُ خَيْرٍ لَكُمْ يُؤْمِنُ بِاللَّهِ وَ يُؤْمِنُ لِلْمُؤْمِنِينَ »  ( 1 ) . پيغمبر اكرم در عين اينكه استقامت فوق العاده داشت و وقتى كه تصميم مىگرفت هرگز ديگر منصرف نمىشد ، در مسائل جزئى خيلى نرمش نشان مىداد ، هر كسى كه مىآمد يك چيزى مىگفت حرفش را گوش مىكرد و چنان با مهربانى گوش مىكرد كه او راضى بر مىگشت و مىرفت . بعضى خيال مىكردند كه واقعا پيغمبر به حرف همه گوش مىكند  « يَقُولُونَ هُوَ أُذُنٌ »  گفتند ما كه رفتيم حرفمان را به پيغمبر گفتيم ، بعد مخالفين ما هم رفتند حرفشان را به پيغمبر گفتند ، حرف ما را گوش مىكند ، حرف آنها را هم گوش مىكند ، اين كه فقط گوش است ، سر تا پا گوش است  « قُلْ أُذُنُ خَيْرٍ لَكُمْ »  بگو ولى گوش خوبى است براى شما  « يُؤْمِنُ بِاللَّهِ وَ يُؤْمِنُ لِلْمُؤْمِنِينَ »  به خدا ايمان دارد و به نفع مؤمنين تصديق مىكند ، نه « يُؤْمِنُ بِالْمُؤْمِنين » ، يعنى اگر چيزى را تصديق مىكند به خاطر مصلحت مؤمنين است ، نه واقعا آن حرف را قبول دارد ، يعنى اگر چيزى را پيغمبر رد نمىكند نه اين است كه آن حرف را قبول دارد و رد نمىكند ، او يك تصديق مىكند ، همان تصديق به نفع شماست . شما خيال كرده‌ايد پيغمبر هر كه هر چه گفت حرفش را قبول مىكند ؟ اينجور نيست .\r\nپس « يُؤْمِنُ لَه » با  « يُؤْمِنُ بِهِ »  در قرآن دو مفهوم دارد . آنها هم نگفتند كه « لَنْ نُؤْمِنَ بِكَ » گفتند  « لَنْ نُؤْمِنَ لَكَ »  خيال كردند پيغمبر آمده و مىخواهد يك بساطى راه بيندازد و احتياج دارد به يك افرادى كه بيايند دورش را بگيرند و لشكر و حامى و مبلّغش باشند ، گفتند اين كار را برايمان بكن تا آن كار را هم ما براى تو بكنيم ، سبحان اللّه  « هَلْ كُنْتُ إِلَّا بَشَراً رَسُولًا »  من يك پيغمبرم ، من آمده‌ام در شما ايمان به خدا و ايمان به خودم ايجاد كنم ، من كه نيامده‌ام اينجا جمعيت و حزب براى خودم درست بكنم . پس  « سُبْحانَ رَبِّي هَلْ كُنْتُ إِلَّا بَشَراً رَسُولًا »  معنايش اين نيست كه پيغمبر كه ديگر كار خارق العاده ندارد ، [ بلكه معنايش اين است كه 
  ] يك پيغمبر كه با كسى معامله ندارد :  « هَلْ كُنْتُ إِلَّا بَشَراً \r\n\r\n\r\n\r\n\r\n","description":"","footnote":"\r\n( 1 ) . توبه / 61 .\r\n","page_name":" 443 ","page_number":443},
  {"content":"\r\n\r\n رَسُولًا »  . من در باب توجيه اين آيات ، از افراد زيادى تفسيرهاى مختلف شنيده‌ام و يادم است يك وقتى همين آقاى خمينى درس اخلاق مىگفتند ، ايشان تكيه‌شان در اين آيات بيشتر روى اين مسأله بود كه خلاصه كارخانهء معجزه‌سازى نيست ، معجزه آيت پروردگار است و پيغمبران هم هيچ وقت بر خلاف سنت الهى كارى نمىكنند مگر آنجا كه ضرورت ايجاب كند ، كه اگر نكنند مردم گمراه مىشوند ، آن وقت به حكم آن ضرورت اين كار را مىكنند . مرحوم اشراقى ( 1 ) طور ديگرى مىگفت ، مثلا مىگفت مطلب واضح است ، وقتى واضح است ديگر معجزه نمىخواهد . آقاى حاج ميرزا ابو الفضل زاهدى قمى ( چون حق هر كسى را بايد ادا كرد ) پير مردى است ، الآن هم پيشنماز است در مسجد امام ، ايشان مفسر بود ، نسبتاً مفسر خوبى هم هست ، تفسير مىگفت و اين بيانى كه در آخر عرض كردم بيانى بود كه از اين مرد شنيدم و به نظرم آمد بسيار بيان خوبى است راجع به همين  « لَنْ نُؤْمِنَ لَكَ »  كه اصلًا اساس اين كار بر معامله بود نه بر ايمان به خداوند و ايمان به پيغمبر .\r\nالبته آيات ديگرى نظير اين آيات هست كه باز بعضىها گفته‌اند كه پيغمبران گفته‌اند ما يك بشرى هستيم و پيغمبر ، و بشرِ پيغمبر معجزه ندارد ، كه آنها را هم ان شاء اللّه جمع كنيم و در هفته آينده مورد بحث قرار دهيم . اگر آقايان هم از اينجور آيات پيدا كردند به ما ارائه دهند .\r\n- فرموديد كه آقاى شريعتى در مقالهء « وحى و نبوت » عقيده‌شان اين است كه قوانين طبيعى هيچ‌كدام ثابت و لا يتغير نيست .\r\nاستاد : ضرورت ندارد كه خلافش محال باشد .\r\n- بنده سؤالم اين است كه آيا اولًا عقيده خود جنابعالى هم اين است و ثانياً اين نظر آقاى شريعتى شاهد و دليلش چيست ، ايشان به چه دليل اين حرف را مىزنند ؟\r\nاينجور فرمودند كه قوانين طبيعى هيچ‌كدام ثابت نيست . يك زمانى يك قانون هست\r\n\r\n\r\n\r\n\r\n","description":"","footnote":"\r\n( 1 ) . [ واعظ مشهور معاصر 
  ]\r\n","page_name":" 444 ","page_number":444},
  {"content":"\r\n\r\nبعد آن قانون عوض مىشود مثل قوانينى كه بشر وضع مىكند ، مانند قوانين حقوقى . بنده مىخواستم عرض كنم كه اصل قوانين طبيعى هيچ وقت تغيير نمىكند ، آن استنباط و بيانى كه بشر از آن قوانين مىكند آنهاست كه تغيير مىكند ، درك ماست كه تغيير مىكند و ما هم تكامل پيدا مىكنيم و مرتباً چيزهاى جديدى بايد درك كنيم . من باب مثال قانون جاذبه قانونى است كه نيوتن كشف كرد كه در عالم جاذبه‌اى بين اشياء و اجزاء عالم وجود دارد . تا حدود چهار قرن اين قانون حاكم بود يعنى هيچ گونه رد و نقضى بر اين قانون كسى نمىتوانست پيدا كند ولى به تدريج از اواخر قرن نوزدهم و اوايل قرن بيستم مواردى در عالم پيدا شد كه ديدند اين قانون كافى نيست ، بيان اين قانون كافى نيست براى اينكه آن موارد را هم توجيه كند . اين بود كه به دنبال اين رفتند كه يك بيان ديگرى از قانون جاذبه پيدا كنند كه اين مواردى كه حالا تناقض پيدا كرده و نمىشود توجيه كرد ، اينها را هم توجيه كند و در بر بگيرد و اين بود كه قوانين ديگرى پيدا شد . مثلًا قانون جاذبه عمومى اينشتين يك حالت كلى است از قانون جاذبهء نيوتنى ، چنان كه قانون جاذبه اينشتينى را با فرمولى بيان مىكنند كه وقتى فواصل اجزاء به قدر كافى زياد مىشود درست همان حالت قانون نيوتنى صادق است و وقتى فواصل خيلى كم مىشود قانون نيوتنى اصلًا بر عكس مىشود . پس مىبينيم كه يك حقيقت و واقعيتى در عالم هست ، در زمان نيوتن آنجور از آن درك كرده‌اند و مدتى هم آن درك براى همه افراد بشر كافى بود و قبول داشتند و نمىتوانستند نقضش بكنند ، بعد از مدتى ، كشفيات يا شواهد تازه نشان داد كه آن بيان كافى نيست ، بيان را تغيير دادند . حالا زمان باز پيش مىرود چنان كه خود اينشتين هم در ابتداى كارش نظريه نسبيت عمومى او به اينجا رسيد كه در عالم دو ميدان هست ، يكى ميدان جاذبه و يكى ميدان الكترومغناطيس ، ولى بعدها خودش به اين فكر رسيده بود - حالا آن يك بحث جدايى است كه از كجا به اين فكر رسيده بود - كه نمىشود دو چيز در عالم باشد ، عالم يك وحدتى دارد و قانون واحدى آن را اداره مىكند . اين است كه در شرح حالش مىگويند سى سال آخر عمرش تمام وقتش را روى اين كار مىكرد كه بين اين دو قانون هم يك تلفيقى بدهد يعنى بگويد يك قانون هست ، يك ميدان هست ، يك جاذبه هست در عالم كه الكترومغناطيس يك حالتش هست ، مثلًا جاذبهء مادى هم يك حالت ديگرش است كه اين را بالأخره تمام نكرد و دنبال كارش را ديگران گرفتند .\r\nمنظور بنده اين است كه پس قانونى در طبيعت هست ولى درك ماست كه فرق مىكند ، و اگر اين را ما قبول كنيم آن وقت قبول كردن معجزه هم براى ما آسانتر است براى اينكه معجزاتى كه پيامبران مىكنند طبق قوانين واقعى طبيعت انجام مىشود\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nمنتها آن قوانين هنوز بر ما پوشيده است . اى بسا معجزات پيغمبران را در زمان خود آنها كسى نمىتوانست درك كند ولى صد سال بعد ، دو قرن بعد يك راههايى پيدا شد كه دركش براى انسان آسانتر گرديد . پس قوانين وجود دارد و ما دركمان غلط يا ناقص است .\r\nاستاد : سؤال جنابعالى اول اين بود كه آيا من خودم اين بيان را قبول دارم يا قبول ندارم ، نه ، من بعد عرض مىكنم كه قبول ندارم . و اما بيانى كه جنابعالى فرموديد به عنوان سؤال كه آيا ايشان منظورشان چيست ، منظور ايشان هر دوتاست يعنى به هر دو مطلب تكيه كرده‌اند ، هم اينكه استنباطهاى بشر راجع به قوانين علمى متغير است يعنى آنچه را كه قانون علمى مىداند قانون جهان نيست ، بعد معلوم مىشود قانون جهان چيز ديگرى بوده ، و هم اين را قبول ندارند كه قانونى در جهان وجود داشته باشد كه لا يتخلّف باشد . هر قانونى را كه شما فرض كنيد آن قانونِ واقعى است ، اعم از آنكه بشر به آن رسيده يا نرسيده ، مىگويند بالأخره يك قانون قراردادى است كه خدا آن را قرار داده ، چون قانون قراردادى است [ و 
  ] خدا قرار داده براى ما تخلف از آن قانون غير ممكن است چون اين قيام در مقابل مشيّت الهى است ، براى غير خدا امر محالى است ، اما براى خود خدا كه ديگر امر محالى نيست و وقوع هم دارد . بستگى دارد به مشيتش . اينجور مشيت كرده ، شده قانون واقعى ، يك‌دفعه مشيتش را عوض مىكند مىشود معجزه ، كه از نظر ايشان معجزه عوض شدن مشيت الهى است در مورد قانونى كه خودش وضع كرده . البته ما مىگوييم اين حرف درست نيست ، منتها اين چيزى كه جنابعالى الآن فرموديد ، با توجيه سوم كه توجيه حكماى اسلامى است سازگار است ، آنها هم معتقدند كه قانون واقعى عالم تغييرپذير نيست و استنباطهاى بشر تغيير مىپذيرد . آقاى طباطبايى مخصوصاً روى اين مطلب تكيه دارند ، منتها اگر كسى بگويد شما چه دليلى مىتوانيد براى اين مطلب اقامه كنيد ، اگر من به جاى آقاى شريعتى بگويم شما كه مىگوييد عالم يك قانون واقعى دارد كه تغيير نمىپذيرد ، آنچه كه تغيير مىپذيرد استنباطهاى بشر است ، شما چه دليلى داريد بر اين كه همان قانون واقعى عالم هم تغيير نمىپذيرد يا امكان تغيير در آن نيست ، اين به نظر من ( من اينجور فكر مىكنم ، حالا شما اگر بيانى داريد بفرماييد ) از راه علوم امكان ندارد ما بتوانيم اثبات كنيم كه قانون واقعى عالم تغييرپذير نيست ، كه ما تحت عنوان « اشكالات » مىخواستيم اين را عرض كنيم . آنچه كه مىتواند دليل بياورد كه قانون واقعى عالم\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nتغييرپذير نيست فقط فلسفه است . حالا شما روى اين قضيه فكر كنيد ، ببينيد مىتوانيد از راه علمى اين را ثابت كنيد . ايشان كه تكيه‌اش به مسائل علمى است مىگويد كه اصلًا از راه علمى كسى نمىتواند اين را ثابت كند كه عالم يك قانون واقعى تغييرناپذير دارد ، هر چه كه شما بگوييد قانون واقعى ، بسيار خوب قانون واقعى ، اما چرا تغييرناپذير باشد ؟ قانون واقعى يعنى مشيت الهى فعلًا اينجور خواسته ، معجزه هم يعنى تغيير مشيت . شما اگر خودتان راهى پيدا كرديد بفرماييد ، دليلى داريد يا نه ؟\r\nبعد هم ما دليلى را كه فلاسفه در اين زمينه ذكر مىكنند برايتان عرض مىكنيم ، ببينيم آن دليل قابل قبول است يا قابل قبول نيست . اگر آن دليل قطعى شد ، همين چيزى كه شما الآن مىخواهيد كه قانونهاى واقعى عالم تغيير نمىپذيرد ، آن وقت نوبت اين مىرسد كه ما دنبال آن توجيه‌ها برويم ببينيم با اينكه تغيير نمىپذيرد معجزه به چه شكل صورت مىگيرد ؟ كه ما بعد خواهيم گفت كه معجزه حكومت قانونى است بر قانونى نه ابطال يك قانون . ما بعد در توجيهى كه حكما كرده‌اند همين را [ مورد بحث قرار خواهيم داد 
  ] . بسيار حرف حسابى هم هست : معجزه حكومت كردن يك قانون است بر قانون ديگر ، نه باطل كردن يك قانون يا آمدن قانونى و نسخ كردن قانونى .\r\nهيچ قانونى در جهان نسخ نمىشود ، و اين بسيار حرف خوب و حسابى هم هست ، ان شاء اللّه در جلسات آينده [ دربارهء آن صحبت مىكنيم 
  ] و البته اين بحث يك بحث خيلى عالى است .\r\n- اصلًا اثبات علمى يعنى چه ؟ آنطورى كه آقاى شريعتى مىفرمايند و جنابعالى مىفرماييد اثبات علمى را ما نبايستى با اثبات رياضى اشتباه كنيم .\r\nاستاد : ايشان مىگويد اثبات علمى يعنى قراردادى ، مىگويد آنچه كه شما مىگوييد يعنى قراردادى .\r\n- آن قراردادى نيست .\r\nاستاد : بسيار خوب ، صحبت كنيم ، شما هم راجع به اين قضيه باز يك بيانى بياوريد ببينيد مىتوانيد اثبات علمى را از راه فقط علم - كه در عين اينكه رياضى نيست قطعى و لا يتخلف باشد - بيان كنيد يا نه .\r\n\r\n","description":"","footnote":"","page_name":" 447 ","page_number":447},
  {"content":"\r\n\r\n\r\nمعجزه ( 2 )\r\nبحث ما دربارهء معجزه بود كه قرآن كريم براى انبياء آيات و بيّناتى را ذكر كرده است كه در اصطلاح ما « معجزه » ناميده مىشود . عرض كرديم در باب معجزه به طور كلى سه جور تفسير هست : يك نوع تفسير ، به اصطلاح تفسير روشنفكرانه‌اى است كه بعضى در عصر اخير خواسته‌اند بكنند و خواسته‌اند كه آنچه را كه به صورت امور غير عادى و معجزات در قرآن نقل شده است تأويل و توجيه كنند به طورى كه صورت عادى به خودش بگيرد . و عرض كرديم كه اين ، توجيه قانع كننده‌اى نيست و مساوى با انكار آن چيزى است كه در قرآن كريم آمده است . اگر بناست كه انسان ايمان داشته باشد و گفته‌هاى قرآن را تصديق كند ، نمىتواند خودش را با اين جور توجيه‌ها قانع و راضى كند .\r\nگفتيم كه دو نظريه ديگر در باب معجزه وجود دارد كه اين هر دو نظر در جهان اسلام سابقه دارد و ما روى اين دو نظر بحث مىكنيم و اگر نظر ديگرى هم باشد و آقايان به نظرشان چيزى رسيد بفرمايند كه روى آن بحث كنيم .\r\n\r\n","description":"","footnote":"","page_name":" 448 ","page_number":448},
  {"content":"\r\n\r\n\r\nتوضيح نظر اشاعره\r\nيك نظر نظرى است كه گروهى از متكلمين اسلامى به نام « اشاعره » داشته‌اند و آن اين است كه اصلًا ما چه دليلى داريم و چرا بايد معجزات را حتى مستبعد بشماريم ؟\r\nو اين را اگر بخواهيم به بيانى كه كمى امروزىتر باشد در بياوريم - كه عرض كرديم آقاى شريعتى خودمان هم در مقالهء « وحى و نبوت » تقريباً همين راه را رفته‌اند - اين است كه ما چرا قوانين طبيعت را آن مقدار ضرورى و قطعى و غير قابل نفوذ بدانيم كه بعد دچار اين اشكال بشويم و بگوييم كه معجزه يك امرى است بر خلاف قانون طبيعت و قانون طبيعت نقض‌ناپذير است ، كه من خودم به اين بيان در جلسهء پيش از طرف آنها عرض كردم كه فرق است ميان قوانين رياضى يا منطقى يا فلسفى و قوانين علمى و طبيعى . قوانين رياضى يا منطقى يا فلسفى قوانينى است كه ذهن ضرورت و حتميت آنها را كشف مىكند . مثلا اگر ما در منطق گفتيم كه اگر عامى داريم و خاصى ، نقيض عام ، خاص خواهد شد و نقيض خاص عام ، اين يك امرى است كه ذهن ضرورت آن را كشف مىكند ، اصلا مىفهمد كه غير از اين نمىشود باشد . يا اگر شما در حساب گفتيد حاصل ضرب اين عدد در آن عدد مساوى است با فلان عدد ، ذهن ضرورت اين را كشف مىكند ، مىفهمد كه اين خلافش محال است ، نمىتواند يك عدد بالاتر يا يك عدد پايين‌تر باشد .\r\nاما قوانين طبيعى . ما مثلا مىگوييم كه فلزات در اثر حرارت انبساط پيدا مىكنند . ذهن ما ضرورت اين را كه فلز حتما بايد در اثر حرارت انبساط پيدا كند كشف نمىكند زيرا علوم طبيعى - يعنى هر چه كه انسان دربارهء طبيعت كشف كرده است - پايه‌اش تجربيات و محسوسات بشر است و حس و تجربه بشر جز يك سلسله محسوسات متوالى را به انسان ارائه نمىدهد ، يعنى مثلا ما پديدهء الف را هميشه مىبينيم كه به دنبال آن پديدهء ب هست . ذهن ما فقط همين را ادراك مىكند ، مىگويد تا آنجا كه من ديده‌ام و تا آنجا كه من تجربه كرده‌ام ، هميشه هرگاه حادثهء الف رخ بدهد به دنبال آن حادثهء ب رخ مىدهد و اگر حادثهء الف رخ ندهد حادثهء ب هم رخ نمىدهد . اصلا بيش از اين ذهن من حكمى ندارد ، و اين يك مقايسهء غلط و يك اشتباهى است كه ما آنچه را كه در باب مسائل عقلى - يعنى مسائل مثلا رياضى ،\r\n\r\n","description":"","footnote":"","page_name":" 449 ","page_number":449},
  {"content":"\r\n\r\nمنطقى ، فلسفى - مىبينيم كه آن را به صورت يك امر ضرورى و قطعى و غير قابل تخلف ادراك مىكنيم ، خيال مىكنيم علم ، ديگر علم است ، چه فرق است ميان رياضيات و طبيعيات ؟ چطور شد يك قانون رياضى ، قطعى و لا يتغير هست ، قانون طبيعى نيست ؟ قانون ديگر قانون است ، قانون علم قانون علم است . نه ، اين جور نيست . در قوانين طبيعى اصلا ضرورتش را از اول ما كشف نكرده‌ايم كه در مقابل ضرورت آن گير باشيم بعد بگوييم نقض اين قانون چطور مىشود ؟ چطور ندارد ، اشكالى نيست . اگر ما مقدمات قضيه را قبول كرديم اين اشكال نيست . اگر واقعا قبول كرديم خدايى در عالم هست ، آن وقت مىگوييم پيغمبرى كه مدعى وحى است يك كارى مىكند بر خلاف سنت معمولى عالم ، خدا هم اين كار را بر خلاف اين سنت معمول مىكند به عنوان يك علامت . وقتى كه مىخواهد يك علامتى به ما نشان بدهد كه اين كسى كه ادعا مىكند كه من پيغمبر هستم از ناحيهء من است ، خدا كه آن سنت و قانون را آنطور وضع كرده است يك‌دفعه در يك جا مىآيد تغيير مىدهد .\r\nالبته اين مطلب يك ريشهء به اصطلاح فلسفى يا نيمه فلسفى هم در دنياى اروپا داشته است ولى نه اينكه در باب معجزات بحث مىكرده‌اند . در باب مسائل فلسفى كه بحث مىكرده‌اند ، وقتى كه علوم و فلسفه‌ها از جنبه‌هاى تعقلى خودش گريزان شد و آمد بر پايه علوم قرار بگيرد و خواستند كه جز آنچه كه علم گفته است ، به صورت فلسفه نپذيرند ، بسيارى از مسائل را از روى فهميدگى - واقعا هم همين طور بايد گفت - طرد كردند و گفتند اگر بناست ما فقط علم را بپذيريم و چيزى كه غير از علم باشد نپذيريم خيلى از مسائلى كه تاكنون پذيرفته‌ايم نبايد بپذيريم ، از جمله قانون علّيت است . قانون علّيت اين است كه ما حادثه‌اى را ناشى از حادثهء ديگر مىدانيم ، معلول آن مىدانيم ، يعنى اصلا وجود اين را از آن مىدانيم . مىگويند اين را علم كه بر پايهء حس است به ما ارائه نمىدهد ، علم فقط دو پديده را يا مقارن يكديگر و يا متوالى يكديگر به ما ارائه مىدهد . علم نشورا - يعنى اينكه اين وجود از آن وجود متولد شده است ، از آن پيدا شده است - ديگر نمىتواند به ما نشان بدهد ، اين يك فرض فلسفى بوده كه ما قديم مىكرديم . پس اصلا ما قانون علّيت را نمىپذيريم تا چه رسد به اينكه قانون ضرورت علت و معلول را بپذيريم كه بگوييم علت خاص معلول خاص را ايجاد مىكند ليس الّا ، و معلول خاص فقط از علت خاص به وجود مىآيد و غير از اين نيست . از نظر علم اينها پذيرفته نيست . پس اگر ما از نظر علم بخواهيم نگاه كنيم جز\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nاين نمىتوانيم بگوييم كه در دنيا عجالتا ما يك جريانهاى ثابت و يكنواختى را مىبينيم اما اين جريانها ضرورت دارد چنين باشد يا ممكن است به شكل ديگرى باشد ، نمىدانيم . ممكن است زمانى يك‌دفعه عالم وضعش عوض بشود ، آنچه كه علت است معلول بشود و آنچه كه معلول است علت بشود ، يا اين علتى كه تا امروز مال آن معلول بود از فردا مال آن معلول ديگر بشود و آن علتى كه ( يعنى چيزى كه ما به نام علت مىشناسيم ) ، آن مقدمه‌اى كه تا ديروز مقدمهء آن نتيجه بود از امروز مقدمه براى نتيجهء ديگرى بشود . اين از جنبهء علمى .\r\nاز جنبهء قرآنى هم مىگويند كسى كه معتقد به خدا هست ، خداى قادر متعال ، خدايى كه فعال ما يشاء و  « أَنَّهُ عَلى كُلِّ شَيْءٍ قَدِيرٌ »  است ، بايد همچنين حرفى بزند كه هيچ قانونى در جهان قطعى نيست زيرا اگر بگوييم يك قانون ، قطعى است ، ما قدرت و ارادهء خدا را محدود كرده‌ايم يعنى گفته‌ايم خدا مجبور است از اين قانون پيروى كند .\r\nاگر يك قانون خلافش محال است معنايش اين است كه حتى خدا هم مجبور است كه از اين قانون پيروى كند ، دست خدا را گفته‌ايم كه مغلول است ، همان حرفى كه يهود دربارهء خدا گفته‌اند : « يَدُ اللّهِ مَغْلُولَةٌ » و خدا مىفرمايد كه  « غُلَّتْ أَيْدِيهِمْ وَ لُعِنُوا بِما قالُوا بَلْ يَداهُ مَبْسُوطَتانِ »  ( 1 ) ، در آن صورت ما هم همين حرف را در اين زمينه گفته‌ايم . نه ، اين چيزها نيست . قوانين طبيعى صد در صد قوانين موضوعه و قراردادى است . براى ما امكان نقض آن قوانين نيست ، ما مجبوريم از همان قوانين پيروى كنيم اما براى خود واضع قانون كه خدا هست اين قضيه فرقى نمىكند . او اين جور وضع كرده ، خودش هم نقض مىكند .\r\nآنگاه مثالهايى هم ذكر مىكنند ، مىگويند علماى امروز اين مطلب را تأييد كرده‌اند كه قوانين طبيعت يكنواخت نيست ، متنوع و مختلف بلكه متناقض است .\r\nآن وقت از خيلى از علماى امروز مثل لكنت دونوئى نويسندهء كتاب سرنوشت بشر و از كتاب اثبات وجود خدا - و در اين كتابها اين جور حرفها هست - نقل كرده‌اند داير بر اين مطلب كه اساسا كسانى كه خيال مىكنند قوانين طبيعى يك قوانين يكنواخت و يك‌جورى هست و اختلاف‌ناپذير و نقض‌ناپذير است ، چنين چيزى نيست . اصلا از غير راه معجزه هم الآن وجود دارد . مثالهايى ذكر مىكنند ، از جمله مىگويند كه در\r\n\r\n\r\n\r\n\r\n","description":"","footnote":"\r\n( 1 ) . مائده / 64 .\r\n","page_name":" 451 ","page_number":451},
  {"content":"\r\n\r\nبسيارى از مسائل ، قانون آب ضد و نقيض قانون طبيعى است در غير مورد آب . مثلا هر چيزى در اثر انجماد حجمش كمتر مىشود الّا آب كه زيادتر مىشود . به عبارت ديگر هر چيزى در اثر برودت حجمش روى قاعده بايد كمتر بشود و آب بر عكس است ، وقتى كه به درجهء يخ بستن مىرسد حجمش زياد مىشود و در نتيجه وقتى كه يخ بست ، در آب فرو نمىرود و غرق نمىشود ، و اين اساسا يك نقض و يك استثنايى است كه در آب به وجود آمده . اين ، دليل بر آن است كه اصلا اين قانون قانون نيست .\r\nاين يك راه .\r\nاگر كسى اين حرف را بزند ، در باب معجزات احتياجى ندارد كه معجزه را يك توجيه علمى يا فلسفى بكند [ كه 
  ] چرا معجزه پيدا مىشود ، چه جور مىشود ؟ اين ديگر چه جور مىشود نمىخواهد ، براى اينكه احتياج ندارد كه جور مخصوصى بشود . اصلا اين قوانين يك قوانين محكمى نيست كه اگر بنا بود بر خلاف آن بشود ما احتياج داشته باشيم به نوعى توجيه بكنيم . خود قانون قطعيتى ندارد . همان خدايى كه قانون طبيعت را وضع كرده ، همان خدا هم در يك مواردى نقض و استثناء مىكند . يكى از موارد استثناى قانون طبيعت معجزات انبياست و استثناى قانون طبيعت هم زياد وجود دارد .\r\nاين خلاصهء حرف .\r\n\r\nاشكال معجزه از طريق فلسفه است نه علم\r\nشايد اگر ما همان طورى كه مبناى اين مقاله ( 1 ) و مبناى خيلى از نظريات هست ، فقط بر مبناى علوم - يعنى علوم متكى به حس و تجربه - بخواهيم قضاوت كنيم مطلب از همين قرار باشد به اين معنا كه غير از اين نمىتوانيم بگوييم ، يعنى بر مبناى علوم ، ما دليلى نداريم كه قوانين طبيعت قوانين قطعى و لا يتغير است ، و حقا اگر ما مفاهيم فلسفى را بىاعتبار بشناسيم ، بايد قبول كنيم كه قوانين طبيعت قوانينى غير قطعى است يا لا اقل نمىتوانيم به قطعيت اين قوانين حكم كنيم ، و آن كسانى كه اين قوانين را قطعى مىدانند بر يك مبنايى گفته‌اند كه آن مبنا غير از مبناى علمى است ، يك طرز تفكر فلسفى است .\r\n\r\n\r\n\r\n\r\n","description":"","footnote":"\r\n( 1 ) . [ مقالهء « وحى و نبوت » مرحوم استاد محمد تقى شريعتى ، كه قبلا از آن سخن رفت . 
  ]\r\n","page_name":" 452 ","page_number":452},
  {"content":"\r\n\r\nآن طرز تفكر فلسفى - كه كار معجزه را مشكل مىكند - اين است كه از يك طرف قانون عليت را به طور كلى و عمومى مىپذيرند ، يعنى مىگويند هر چيزى كه در جهان به صورت پديده پيدا شد ، بدون علت امكان ندارد . هيچ پديده‌اى در جهان بدون علت محال است به وجود بيايد . البته علم نمىتواند بگويد « محال است به وجود بيايد » . علم مىگويد تا حالا من نديده‌ام به وجود بيايد . تازه علم مىگويد « يك پديدهء بدون مقدمه ( بدون سابقه ) » ، نمىتواند بگويد « علت » ، ولى فلسفه مىخواهد ادعا كند كه هيچ پديده‌اى بدون علت امكان ندارد وجود پيدا كند . اين يكى .\r\nدوم : قائل است به اصلى به نام « سنخيّت ميان علت و معلول » و اصل سنخيت مىگويد درست است كه هر پديده‌اى بدون علت به وجود نمىآيد اما اين طور نيست كه هر چيزى كه ما نام « علت » رويش بگذاريم صلاحيت داشته باشد كه هر معلولى از آن پيدا بشود ، بلكه هر علتى فقط صلاحيت براى يك معلول خاص را دارد و هر معلولى امكان پيدايش از يك علت معين را دارد و بس . اسم اين را مىگذارند « اصل سنخيت ميان علت و معلول » . وقتى كه اصل عليت را با اصل سنخيت ميان علت و معلول پذيرفتيم ، آن وقت مجبوريم بگوييم كه هر معلول خاص فقط از علت خاص خودش امكان صدور دارد و بس ، و هر علت خاص فقط معلول خاص خودش [ را ايجاد مىكند 
  ] و بس ، و چون پايهء اين سخن يك فكر فلسفى است ، شما نمىتوانيد آن را نقض كنيد بگوييد من مىتوانم نشان بدهم گاهى يك معلول از چند علت پيدا مىشود ، مثل اينكه در قديم مىگفتند كه حرارت از آتش پيدا مىشود ، از خورشيد پيدا مىشود ( كه آنها خورشيد را از غير نوع آتش مىدانستند و مىگفتند عنصر جداگانه است ) ، از حركت هم پيدا مىشود . حركت يك عرض است ، آتش يك جوهر است .\r\nعرض و جوهر كه از يك مقوله نيستند . خورشيد از يك عنصر است و آتش عنصر ديگرى است . مىگفتند كه فرضا ما نتوانيم علت واقعى را كشف كنيم بايد بفهميم اينجا آتش از آن جهت كه آتش است علت نيست ، خورشيد هم از آن جهت كه خورشيد است علت نيست ، حركت هم از آن جهت كه حركت است علت نيست ، حتما يك امر واحدى در اينجا وجود دارد كه اين معلول واحد را به وجود مىآورد و لو ما تشخيص ندهيم آن علت واحد چيست .\r\nاين مطلب است كه كار توجيه معجزه را مشكل مىكند . وقتى گفتيم كه چنين رابطهء زنجيرى و قطعى ميان اشياء وجود دارد ، آن وقت مىگوييم كه چطور معجزه\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nمىآيد اين را از غير مجراى عادى خودش به وجود مىآورد . معنايش اين است كه معلولى را علتى به وجود بياورد كه علت آن نيست ، معلولى به وجود بيايد از غير راه علت خودش .\r\nپس اشكال معجزه از طريق فلسفه است نه از طريق علم . علم درباره معجزه لا اقل سكوت دارد نه اينكه مدعى محال بودن معجزه است ، و فلسفه است كه طورى مطالب را تقرير مىكند كه اين جور نتيجه‌گيرى مىشود كه معجزه و نقض قانون طبيعت يك امر محالى است .\r\n\r\nنقد نظر اشاعره\r\nحالا اول ما وارد همان بحث اشاعره - كه آقاى شريعتى هم آن را تعقيب كرده‌اند - مىشويم بعد ببينيم كه جواب اين اشكال فلسفى چيست ؟\r\nاينكه قوانين طبيعى قوانينى قراردادى است ، به نظر نمىآيد كه مطلب صحيحى باشد و به هيچ شكل هم نمىشود آن را توجيه كرد . البته ايشان مىگويند اينها قوانينى است كه خدا اين جور قرار داده ، به تعبير خود اشاعره عادت الهى است ، عادت خداست ، عادت خدا جارى شده است كه فلان اثر را دنبال مؤثر خلق كند ، يعنى واقعا اين مؤثر آن اثر نيست ، ما خيال مىكنيم اين مؤثر است و آن اثر . درست مثل يك پردهء نمايش . عالم را مثل يك پردهء نمايش خيال مىكنند . ما در نمايشى كه در عالم مىبينيم اسم چيزى را مؤثر گذاشته‌ايم ، اسم چيزى ديگرى را اثر . ما نمىدانيم كه اصلا اين مؤثر مؤثر نيست ، اثر هم اثر اين نيست . آن كه در پشت اين پرده خودش را مخفى كرده اول مؤثر را ايجاد مىكند بعد متواليا اثر را ايجاد مىكند ، ما خيال مىكنيم كه پيوندى ميان اين مؤثر و اين اثر هست . هيچ پيوند واقعى وجود ندارد . حال خدا چرا اين وضع را به وجود آورده ؟ مىگويند مصلحت اين جور ايجاب مىكرده . حتى آقاى شريعتى هم تصديق مىكنند ، مىگويند خداوند اگر اين نظم را بر قرار نمىكرد و اوضاع را به اين شكل قرار نمىداد هرج و مرج بود ، همه چيز مختل مىشد ، پس مصلحت ايجاب مىكرد كه وضع عالم را اين گونه قرار بدهد و لهذا در يك جاى استثنايى كه مصلحت بر خلاف ايجاب مىكند فورا وضع را عوض مىكند .\r\nولى به نظر مىرسد كه اصلا اگر ما اين فكر را بپذيريم ، چيزى كه مفهوم نخواهد\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nداشت همان مصلحت است ، چيزى كه مفهوم نخواهد داشت همان مسألهء هرج و مرج است كه هرج و مرج لازم نيايد ، چرا ؟ تعجب است از كسانى كه اين حرف را مىزنند و باز دم از مصلحت مىزنند ، بازمىگويند خداوند اين كار را به خاطر يك مصلحت مىكند . اصلا مصلحت اين است كه من اين شىء را به وجود مىآورم به خاطر اينكه مىخواهم بعد فلان حالت به وجود بيايد . اين از باب اين است كه آن از اين پيدا مىشود . اصلا وقتى ما مىگوييم مصلحت ، براى خود ما معقول است . مىگويد من اين حرف را زدم ، مصلحت بود كه من اين حرف را بزنم . اين براى آن است كه اگر من اين حرف را بزنم به دنبال آن اثرى پيدا مىشود كه آن اثر با آن منظور ديگرى كه من دارم منطبق است . مىگويم پس گفتن من اين حرف را مصلحت است . من اين حرف زدن را وسيله قرار مىدهم براى رسيدن به فلان نتيجه . اين مىشود مصلحت . بايد رابطه‌اى ميان اين وسيله و آن نتيجه باشد تا بگوييم اين كار را براى مصلحت انجام داد . اگر اساسا ميان اشياء ذاتا هيچ رابطه‌اى نباشد اصلا حكمت در دنيا معنى ندارد ، اصلا حكمت يعنى چه ؟ خدا حكيم است يعنى چه ؟ مىگوييم « خدا حكيم است » يعنى كار را بر طبق مصلحت مىكند يعنى هدف و منظور در كار است و اين هدف و منظور را از راه وسيلهء خودش انجام مىدهد . اگر در دنيا وسيله و هدفى وجود نداشته باشد يعنى هر چيزى كه مىگوييم « وسيله است » اسمش را گذاشته‌ايم « وسيله » ، آن را كه مىگوييم « هدف است » اسمش را گذاشته‌ايم « هدف » ، مىتواند يك جا هدف ما را به آن وسيله برساند ، مىتواند وسيله به هدف برساند ، خودمان قرارداد كرده‌ايم كه اين وسيله باشد آن هدف ، بعد بگوييم كه خداوند به خاطر حكمت اين جور قرار داده ، اين كه معنى ندارد . كلمهء « حكمت » كلمهء « مصلحت » ، اين چيزهايى كه ما دربارهء خودمان مىگوييم و دربارهء خداوند مىگوييم ، بعد از قبول اين است كه يك رابطه‌اى ميان علتها و معلولها و ميان سببها و مسبّبها قائل هستيم . چون رابطه قائل هستيم ، وقتى كار خودمان را بر اساس صحيح انجام داديم يعنى براى هدفى كه منظور داريم از وسيلهء خودش استفاده كرديم مىگوييم كار ما مقرون به حكمت است ، و الّا وقتى كه ما مىگوييم قانون واقعا وجود ندارد ، مؤثر را خود او ايجاد كرده ، اثر را هم بدون اينكه پيوندى ميان مؤثر و اثر باشد و بدون اينكه او اثر را از راه مؤثر ايجاد كرده باشد ، [ خود او ايجاد كرده 
  ] ، اثر را مستقيما ايجاد مىكند ، مؤثر را مستقيما ايجاد مىكند ، در اين صورت « مصلحت ايجاب مىكند كه اين جور باشد » ديگر معنى ندارد . مصلحت فقط\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nبعد از اين است كه پيوند ميان اشياء برقرار باشد . حكمت بعد از اين است كه پيوند ميان اشياء بر قرار باشد . اگر پيوند ميان اشياء برقرار نباشد مصلحت و حكمت و از اين حرفها نيست . مىگويد اگر خدا اينجور نكند هرج و مرج لازم مىآيد . هرج و مرج چگونه لازم مىآيد ؟ ! هرج و مرج نيز وقتى است كه ما از وسيله‌ها به نتيجه‌ها نرسيم .\r\nوقتى او هر نتيجه‌اى را مىخواهد از هر وسيله‌اى ايجاد مىكند ، ديگر چه هرج و مرجى است ؟\r\nبه هر حال اين نظريه نظريهء درستى نمىتواند باشد . ايشان مىگويند - اين را خيلىها گفته‌اند - كه اگر ما قائل بشويم كه عالم قانون دارد و قانون عالم هم قانون قطعى است بايد قدرت و ارادهء خداوند را محدود بدانيم . هرگز چنين چيزى نيست . ما اول مثالى در انسان ذكر مىكنيم تا در خدا هم روشن بشود .\r\nيك وقت هست كه شما يك كار را نمىكنيد به موجب اينكه قدرت و ارادهء شما محدود است يعنى جلوى شما گرفته شده است . از كارهاى خوب مثال مىزنم . شما دلتان مىخواهد كه عالم درجه اول دنيا باشيد ولى قدرت و ارادهء شما به شما اجازه نمىدهد ، چون نمىتوانيد . مثلا شما نمىتوانيد در ظرف عمرتان تمام علوم عالم را داشته باشيد . پس اين كار را كه شما نمىكنيد ، به خاطر محدوديت قدرت است . ولى يك كار هست كه شما مىتوانيد و قدرت داريد انجام بدهيد اما شما داراى يك كمال روحى هستيد كه به موجب آن كمال روحى اين كار را نمىكنيد . مثل يك آدم عادل .\r\nآدمى كه ملكه تقوا دارد ، آدمى كه به مقام عدالت و ملكهء تقوا رسيده است ، به موجب ملكهء تقواى خودش يك عمل زشت و پليد را انجام نمىدهد . همهء ما در هر درجه‌اى كه باشيم نسبت به بعضى از كارهاى پليد ملكهء تقوا و حتى ملكهء عصمت داريم ولى اين نه به معناى آن است كه قدرت ما محدود است كه آن كار را انجام بدهيم ، و نه به معنى اين است كه جلوى ارادهء ما را يك مانعى از خارج گرفته است ، بلكه روح ما يك علوّى پيدا كرده است كه به موجب اين علوّ اين كار از آن پيدا نمىشود ، ضد اين كار از آن پيدا مىشود ، به موجب آن علوّ روحى هميشه سخنى كه از ما پيدا مىشود سخن راست است نه سخن دروغ . حالا ما به هر درجه كه ملكهء تقوا پيدا كنيم ، به هر درجه كه عدالت پيدا كنيم ، به هر درجه كه به مقام عصمت برسيم - يعنى آن قدر خوبى فضيلتها براى ما روشن باشد كه عملا در تمام عمر يك بار هم مرتكب [ رذيلت 
  ] نشويم - آيا معنايش اين است كه دائما به سوى محدوديت گرايش پيدا مىكنيم ؟ در تمام عمر يك\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nبار هم براى ما اتفاق نمىافتد كه دستمان را در آتش نگه داريم ، چرا ؟ براى اينكه در نهايت وضوح قضيه را ادراك مىكنيم كه اگر دستمان را به آتش بزنيم مىسوزد و رنج مىبريم و به حيات خودمان هم علاقه‌مند هستيم . ما در تمام عمر يك بار خودمان را در آتش نمىاندازيم ، در چاه هم نمىاندازيم ، ولى آيا اين معنايش آن است كه قدرت ما محدود است كه چنين كارى بكنيم ؟ يا نه ، روح ما ، علوّ روح ما و علم ما به ما اجازه نمىدهد چنين كارى بكنيم ، نه به معناى محدود كردن ، [ بلكه به اين معنا كه 
  ] نمىكنيم .\r\nاين نهايت اختيار و ارادهء ماست . نظام عالم آنچنان كه هست ، نظام احسن و اجمل است . علوّ ذات پروردگار ايجاب مىكند چنين نظامى را . نظامى غير از اين نظام هرگز به وجود نمىآيد ، ولى نه به اين معنى كه خداوند قدرتش محدود است . علوّ ذات پروردگار ايجاب مىكند اولين ( 1 ) صادر از ذات او چه موجودى باشد ، دومين و سومين صادر - كه همين جور نظام جريان پيدا كند - چيست .\r\nو عجب اين است كه خود آقاى شريعتى بعد به آيات قرآن كه تمسك مىكنند كه  سُنَّةَ اللَّهِ فِي الَّذِينَ خَلَوْا مِنْ قَبْلُ وَ لَنْ تَجِدَ لِسُنَّةِ اللَّهِ تَبْدِيلًا  ( 2 ) مىگويند اين اختصاص دارد به سنت خداوند دربارهء بندگان و مخصوص بندگان است ، يعنى خداوند دربارهء بندگانش كه پاداش يا كيفر مىدهد ، از يك سنت لايتغيرى پيروى مىكند . بعد مىگويد چرا ؟\r\nمىگويد « براى اينكه اگر غير از اين باشد قبيح است بر خداوند تبارك و تعالى » . [ طبق اين نظر 
  ] اگر خداوند سنت داشته باشد و سنتش لا يتغير باشد ، اين منافى با آزادى مشيت خدا و منافى با كمال قدرت خداوند است . چه فرق مىكند كه در مورد بندگان باشد يا در مورد غير بندگان . ايشان قبول مىكنند ، بايد هم قبول كنند ، مىگويند چنين چيزى محال است كه خداوند يك بندهء مطيع را به جهنم ببرد و يك بنده صد در صد گنهكار را به جاى او به بهشت ببرد ، على بن أبي طالب را العياذ باللّه به جهنم ببرد بجاى ابو جهل و ابو جهل را به بهشت ببرد بجاى على بن أبي طالب ، چنين چيزى محال است .\r\nشما كه مىگوييد چنين چيزى محال است پس قدرت و مشيّت خدا را محدود كرده‌ايد . نه ، اين كه محدوديت نيست . خداوند بر طبق عدالت عمل مىكند و خداوند ظلم نمىكند و هرگز هم نخواهد كرد و سنت او عدالت است . نه معنايش اين است كه\r\n\r\n\r\n\r\n\r\n","description":"","footnote":"\r\n( 1 ) . مقصود از « اول » اول زمانى نيست .\r\n( 2 ) . احزاب / 62 .\r\n","page_name":" 457 ","page_number":457},
  {"content":"\r\n\r\nاو مجبور است كه در يك چارچوب چوب عمل كند يعنى يك مانعى جلويش را گرفته است كه عمل نكند . صحبت مانع نيست ، صحبت اقتضاى ذات است . اقتضاى ارادهء او فقط اين است ، ارادهء عالى او جز اين ايجاب نمىكند ، نه اينكه اراده‌اش مىخواهد ايجاب كند ، مانعى جلويش را گرفته است . از اين مىگذريم .\r\nحقيقت اين است كه قانون عليت عمومى را نمىشود انكار كرد و حتى همان قانون سنخيت علت و معلول را هم نمىشود انكار كرد ، و با اينكه در اين دو سه قرن اخير علوم بر پايهء مسائل حسى و تجربى قرار گرفته است و آنهايى كه فقط روى حس و تجربه قضاوت كرده‌اند به حق علت و معلول را انكار كرده‌اند يعنى اين جور گفته‌اند كه اگر ما فقط روى حس و تجربه قضاوت كنيم نبايد قانون علت و معلول را بپذيريم ، آن را به حق گفته‌اند ، ولى بعد بشر اين مطلب را نپذيرفت ، از باب اينكه واقعا بشر نمىتواند مفاهيم ذهنى خودش را محدود كند به آنچه مستقيم از راه حواس دريافت مىكند يعنى به آنچه كه طبيعت مستقيم به او مىرساند . ذهن انسان يك سلسله معانى انتزاعى دارد كه روى همان معانى انتزاعى قانون كلى براى عالم درست مىكند . اين به جاى خود ، ما روى مبناى اينها داريم مىگوييم .\r\n\r\nنظر علامه طباطبائى ( ره )\r\nحال آن كسانى كه قانون عليت عامه و قانون ضرورت علت و معلول را قبول كرده‌اند چه مىتوانند بگويند ؟ آقاى طباطبايى در كتاب تفسير الميزان بحثى كرده‌اند راجع به معجزه . اگر چه قسمتهايى از بحث را يا نخواسته‌اند يا علت ديگرى داشته كه ذكر نكرده‌اند ولى در مجموع بحث جامعى كرده‌اند . ايشان مبنايى را ذكر مىكنند كه همان مبنايى است كه قبل از ايشان هم ديگران ذكر كرده‌اند ، منتها ايشان بيشتر تكيه روى آيات قرآن كرده‌اند و همهء آن مسائل را از آيات قرآن استخراج و استنباط مىكنند . ايشان مىفرمايند اينكه معجزه وجود دارد بر طبق آنچه كه قرآن كريم فرموده قابل انكار نيست . قرآن قانون عليت عمومى را قبول دارد . راست است ، زيرا خود قرآن به اينها تمسك مىكند . خدا وقتى مىخواهد آيات خودش را براى ما ذكر كند مثلا مىگويد : خداوند باران را فرستاد و به اين وسيله براى شما گياهان را رويانيد .\r\nوقتى مىخواهد حكمت خودش را بيان كند جور بودن اسباب و وسائل را ذكر مىكند ،\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nنمىگويد در مقابل من اسباب يعنى چه ، وسيله يعنى چه ؟ ! نه ، مكرر مىگويد : ببينيد كه من خورشيد و ماه و ستارگان و ابر و باران و همهء اينها را مسخّر شما قرار دادم . معلوم است كه براى اينها تأثير و اثر و خاصيت قائل است . مىگويد اين چيزهايى كه داراى اين خواص هستند و شما هم به اينها نيازمند هستيد من اينها را براى شما قرار دادم . و حتى ايشان آن مطلب را قبول مىكنند كه هر چيزى در طبيعت يك قانون لايتخلّفى دارد ، منتها مىگويند فرق است ميان علتى كه ما به طور عادت مىشناسيم و علت واقعى ، يعنى ممكن است آنچه كه علم بشر آن را علت مىداند علت واقعى نباشد ، پوششى باشد بر روى علت واقعى ، و لهذا علوم بشر هم در سير و تكامل است ، هر چه جلو مىآيد مىبيند چيزهايى را كه علت خيال مىكرد علت نيست ، در شناختن علت دقيقتر مىشود . مثال عادى ذكر مىكنم :\r\nبشر در دوران خيلى قديم مىديد يك فرزند كه مىخواهد متولد بشود از راه اين است كه جنس نر و جنس ماده با يكديگر عمل مباشرت را انجام بدهند تا اينكه اين بچه به وجود بيايد . او همه اينها را توأم با هم مىديد : مردى وجود داشته باشد ، زنى وجود داشته باشد ، اين مرد و زن با هم عمل لقاح را انجام بدهند . پس پدر را يك شرط مىدانست ، مادر و رحم مادر را شرط ديگرى مىدانست ، عمل لقاح را هم شرط ديگرى مىدانست . فكر نمىكرد كه ممكن است بعضى از اين چيزهايى كه او آنها را شرط مىداند شرط نباشد . بعد مثلا معلوم شد كه عمل لقاح شرط واقعى نيست ، ممكن است كه نطفه را در خارج بگيرند و برسانند به رحم . اساس اين است كه اين نطفه از اين مرد گرفته بشود و در اين رحم قرار بگيرد . اين كه ما خيال مىكرديم عمل مباشرت هم جزء قضيه است ، نه ، واقعا جزء مطلب نبوده و دخالت نداشته است . آن وقت براى ما علت عبارت شد از اين كه نطفهء مرد باشد ، رحم زن باشد و تخمك زن باشد . ديگر اينها را خيال مىكرديم صد در صد علت است . بعد علم بشر مىرسد به آنجا كه حتى رحم زن هم ، اينكه بايد رحم زن با آن شرايط و آن كيفيات وجود داشته باشد تا بچه پرورش پيدا كند [ لازم نيست 
  ] ، در رحم يك محيط و يك شرايط بالخصوص مثلا ميزان معينى از حرارت هست و غذاى مخصوصى به اين نطفه مىرسد . ممكن است همين شرايطى را كه در رحم وجود دارد در خارج ايجاد كرد و همين نطفه را در خارج رحم پرورش داد . پس اين هم كه حتما بايد رحم يك زن وجود داشته باشد شرط نيست . بسا هست علم دقيق‌تر و دقيق‌تر بشود و از اين امورى كه اينها را شرايط ادراك مىكرد\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nصرف نظر كند يعنى دائما شرايط الغا گردد و بعد معلوم بشود كه اصلا شرط واقعى حتى مثلا نطفهء مرد به اين خصوصيت و نطفهء زن به اين خصوصيت هم نيست ، يك فعل و انفعال خاص طبيعى و شيميايى است كه بايد به وجود بيايد . ممكن است حتى لزومى نداشته باشد كه سلول مرد به آن كيفيت وجود پيدا كند ، سلول زن به آن كيفيت وجود پيدا كند ، همهء اينها به وچودآورندهء يك شرط ديگرى باشند كه اگر آن شرط ديگر به وجود بيايد ، نه مردى باشد و نه زنى ، نه رحم زنى و نه صلب مردى ، آن به وجود بيايد .\r\nآن وقت به تعبيرى كه آقاى . . . مىكردند اين تغييراتى كه پيدا مىشود همه تغيير در استنباطات ماست نه تغيير در قانون طبيعت . قانون طبيعت از اول همين بوده ، تا ابد هم همين خواهد بود ، منتها استنباطات ماست كه متغير است . منتها ايشان ( علامه طباطبائى ) اينجا نمىخواهند با زبان فلسفى صحبت كرده باشند ، مىگويند در قرآن آياتى كه راجع به « قدَر » آمده است [ مؤيد 
  ] همين است :  « قَدْ جَعَلَ اللَّهُ لِكُلِّ شَيْءٍ قَدْراً »  خداوند براى هر چيزى اندازه قرار داده است . اين « اندازه » كمّيت نيست كه مثلا حجمش اين قدر باشد يا آن قدر ، يعنى مرتبه‌اى از وجود قرار داده ، مرتبه‌اى قرار داده و تقوّم هر چيزى به همان علت خودش است ، به زمان خودش است ، به مكان خودش است ، به علت خودش است . هر چيزى يك قدَر و يك اندازه و يك حدى در اين عالم دارد ، يك مقام معلومى در اين عالم دارد كه از اين مقام معلوم خودش تخلف نمىكند .\r\nيك آيه كه در سورهء طلاق است و ايشان در درس هم خيلى به آن تمسك مىكردند راجع به توكل است با اينكه مىخواهد يك امر خلاف قانون عادى را ذكر كند ، مىفرمايد :  وَ مَنْ يَتَوَكَّلْ عَلَى اللَّهِ فَهُوَ حَسْبُهُ  آن كه تكيه‌اش به خدا باشد خدا كافى است او را  « إِنَّ اللَّهَ بالِغُ أَمْرِهِ »  خداوند كار خودش را مىرساند ، يعنى كارى كه خدا بخواهد [ انجام مىشود 
  ] ، در مقابل امر خدا مانع و رادعى نيست ، ولى به دنبال آن مىگويد :  قَدْ جَعَلَ اللَّهُ لِكُلِّ شَيْءٍ قَدْراً  ( 1 ) خدا براى هر چيزى حد و اندازه‌اى قرار داده است ، خدا هر چيزى را روى همان حد و اندازه‌اش ايجاد مىكند ، خدا وقتى يك چيزى را بخواهد ، آن را در همان حد و اندازهء خودش ، از راهى كه خودش مىداند انجام مىدهد ، يعنى در عين حال كه خداوند هر كارى كه بخواهد بكند مىكند ، آن كار را از خارج قدر و اندازهء خودش انجام نمىدهد .  « وَ إِنْ مِنْ شَيْءٍ إِلَّا عِنْدَنا خَزائِنُهُ وَ ما نُنَزِّلُهُ » \r\n\r\n\r\n\r\n\r\n","description":"","footnote":"\r\n( 1 ) . طلاق / 3 .\r\n","page_name":" 460 ","page_number":460},
  {"content":"\r\n\r\n إِلَّا بِقَدَرٍ مَعْلُومٍ »  ( 1 ) هر چيزى اصل و ريشه‌اش پيش ماست و ما آن را در اين جهان نازل نمىكنيم - يعنى ايجاد نمىكنيم - مگر در يك قدر و اندازهء معين .\r\n\r\nمعجزه حكومت يك قانون بر قانون ديگر است\r\nخلاصهء حرف ايشان و حرف ديگران اين است كه هيچ معجزه‌اى خارج از قانون واقعى طبيعت - نه قانونى كه بشر مىشناسد ، قانونى كه بشر مىشناسد ممكن است همان قانون طبيعت باشد ، ممكن است آن نباشد - نيست ولى توسل به آن قانون يعنى كشف آن قانون و تسلط بر آن قانون و استفاده كردن از آن قانون مقرون است به يك قدرت غيبى ما وراء الطبيعى ، كه اين احتياج به توضيح دارد . من بايد مطلب ديگرى را كه ايشان نگفته‌اند توضيح بدهم تا مطلب روشن بشود - اگر چه امروز بحث ما كمى پيچيده‌تر و شايد گنگ‌تر بود - مطلبى كه اتفاقا آقاى شريعتى آن را ذكر كرده‌اند ولى براى اثبات مدعاهاى خودشان نه براى اثبات اين مطلب ، و آن اين است :\r\nدر جهان فرق است ميان نقض يك قانون و حكومت كردن يك قانون بر قانون ديگر . در مقام مثال ( البته اينها تمثيل است ) در قوانين اجتماعى و اعتبارى ، مثلا قانونى كه مربوط به ماليات است ، يك وقت شما مىآييد اين قانون را نقض مىكنيد يعنى اصلا عمل نمىكنيد ، خلافش رفتار مىكنيد ، و يك وقت شما خلاف مىكنيد بدون اينكه اين قانون را نقض كرده باشيد بلكه از يك مادهء قانونى ديگر واقعا استفاده مىكنيد . مثلا شما مؤسسه‌اى تأسيس مىكنيد و مىدانيد كه هر مؤسسه‌اى ، هر واحد حقوقى اگر دارايى داشته باشد گمرك چنين بايد بدهد ، ماليات چنان بايد بدهد . ولى شما مىدانيد كه اگر مؤسسه‌اى به صورت يك مؤسسهء خيريه در آمد از گمركات و ماليات معاف است . بعد شما مىآييد مؤسسه‌تان را به صورت يك مؤسسه خيريه در مىآوريد يعنى واقعا يك قسمت خيريه هم در آن قرار مىدهيد و اصلا از تحت اين قانون خارج مىشويد ، خودتان را مشمول قانون ديگرى مىكنيد .\r\nحكومت يك قانون بر قانون ديگر غير از مسألهء نقض قانون است . براى اين امر مثالى ذكر مىكنند كه مثال خوبى است و آن اين است : بدن انسان از نظر تركيبات و\r\n\r\n\r\n\r\n\r\n","description":"","footnote":"\r\n( 1 ) . حجر / 21 .\r\n","page_name":" 461 ","page_number":461},
  {"content":"\r\n\r\nتشكيلاتش قوانينى دارد . پزشكى تا وقتى كه بخواهد از قوانين بدنى و مادى استفاده كند چاره‌اى ندارد الّا اينكه از همين قوانين استفاده كند . ولى در عين حال يك سلسله قوانين روحى ( 1 ) و روانى هم در انسان كشف شده است كه گاهى يك حالت روانى روى بدن اثر مىگذارد . مثلا يك بيمار در اثر تلقين خوبى كه به او مىكنند يا در اثر اينكه نشاط ديگرى به شكل ديگرى در روحش ايجاد مىكنند ، خود اين حالت نشاط روحى روى بدنش اثر مىگذارد و بر عكس ، يك يأس روحى سير بدن را كند مىكند ، بر عكس تأثير نيكى كه يك دوا بايد روى بدن بگذارد تأثير مىكند و اثر آن را خنثى مىكند و احيانا او را مىكشد . آيا معناى اين مطلب اين است كه قوانين طبى و پزشكى حقيقت ندارد يا قطعى نيست ؟ نه ، قوانين پزشكى حقيقت دارد ، قطعى است ، ولى اينجا يك عامل ديگرى كه آن غير عامل پزشكى است ، عامل روانى است ، [ دخالت دارد 
  ] . در كتابهايى كه [ در اين زمينه نوشته‌اند 
  ] - كه خيلى هم نوشته‌اند و يكى و دوتا نيست ، حتى در همين كتاب اثبات وجود خدا - از اين مسائل زياد است . كتاب خيلى خوبى كاظم‌زادهء ايرانشهر نوشته تحت عنوان تداوى روحى ، و مىدانيد كه مسأله تداوى روحى از قديم معمول بوده و داستانها در اين زمينه نقل مىكنند ، كه حقيقتى است و نمىشود اين را انكار كرد . معناى اين مطلب اين نيست كه قانون پزشكى يك قانون غير قطعى يا دروغ است . قانون پزشكى روى حساب جريان بدن درست است .\r\nولى اگر آن آدم روانشناس آمد روى عامل روانى حتى يك بيمارى بدنى را معالجه كرد ، او از يك عامل ديگرى در اينجا استفاده كرده است كه آن ، عامل روحى است از باب اينكه قواى روحى يك نوع حكومتى و يك نوع تسلطى بر قواى بدنى دارند و نيروهاى بدنى را در خدمت خودشان مىگيرند و چون چنين است بسا هست كه آن نيرويى را كه به صورت مرض فعاليت مىكرد متوقف مىكنند يا آن نيروى ديگرى را كه در جهت بهداشت بدن فعاليت مىكرد تأييد مىكنند به طورى كه بيش از حدى كه انتظار مىرفت فعاليت كند . به اين مىگوييم حكومت قواى روحى بر قواى بدنى .\r\nحالا اين قوانين علمىاى كه ما براى اين جهان مىشناسيم مثل قوانينى است كه يك پزشك براى بدن مىشناسد . قوانين درست هم هست . آيا لا اقل ما مىتوانيم\r\n\r\n\r\n\r\n\r\n","description":"","footnote":"\r\n( 1 ) . در اينجا لازم نيست كه ما روح را يك امر ما وراء الطبيعى بدانيم يا ندانيم چون از نظر وجود چنين قانونى بحثى نيست .\r\n","page_name":" 462 ","page_number":462},
  {"content":"\r\n\r\nانكار كنيم اين مطلب را كه « تمام جهان » واقعا به صورت يك موجود زنده است ؟ يعنى مثل يك روح و يك روان بر عالم حكومت مىكند ؟ ( البته عده‌اى معتقدند كه قطعا چنين است ) . آنگاه قوانين طبيعى همان چيزهايى است كه ما براى اين پيكر و بدن عالم تشخيص مىدهيم . از كجا كه يك حالات روحى احيانا براى مجموع عالم رخ ندهد كه آن حالات روحى بر اين قوانين طبيعى عالم حكومت نكند ؟ البته حكومتش هم باز نه به معناى اين است كه اين را نقض مىكند ، به معناى اين است كه اين قانون را در اختيار خودش قرار مىدهد ، از همين قانون استفاده مىكند ولى اوست كه از اين قانون استفاده مىكند .\r\nمعجزه اين است كه آن كسى كه معجزه مىكند در واقع اتصالى با روح كلى عالم پيدا مىكند و از راه اتصال با روح كلى عالم در قوانين اين عالم تصرف مىكند و تصرفش هم به معناى اين نيست كه قانون را نقض مىكند ، به معناى اين است كه قانون را در اختيار مىگيرد . وقتى قانون را در اختيار گرفت بر خلاف جريان عادى است اما بر خلاف خود قانون نيست . اين يك بيان ، كه البته قبول مىكنم كه خيلى مختصر و اجمالى بود و ان شاء الله در جلسه بعد توضيح بيشترى دربارهء اينها عرض مىكنيم .\r\n\r\n","description":"","footnote":"","page_name":" 463 ","page_number":463},
  {"content":"\r\n\r\n\r\nمعجزه ( 3 )\r\nبحث ما دربارهء مسألهء معجزه و خرق عادت بود كه تقريبا بلكه تحقيقا از متواترات است كه هر پيغمبرى كه ظهور كرده و مدعى رسالت بوده است مدعى معجزه هم بوده است و مسأله معجزه را نمىشود مسكوت عنه گذاشت . شايد بعضى از افراد تنها به جنبهء منطقى مسائل اديان توجه مىكنند يعنى مسائلى كه با منطق عادى و معمولى بشر منطبق است و از بحث دربارهء مسائلى كه با منطق معمولى بشر جور در نمىآيد صرف نظر مىكنند در صورتى كه نمىشود تبعيض كرد ، بعضى از مسائلى را كه در اديان آمده است چون با علم و منطق ما جور در مىآيد بپذيريم و بعضى مسائل ديگر را نپذيريم . اگر بپذيريم همه را بايد يك جا بپذيريم و اگر هم نپذيريم هيچ چيز از آن را نبايد بپذيريم ،  نُؤْمِنُ بِبَعْضٍ وَ نَكْفُرُ بِبَعْضٍ  نمىشود . ما مىبينيم همراه با همه مسائل منطقىاى كه در اسلام هست ( باز عرض مىكنم يعنى مسائلى كه با منطق بشر وفق مىدهد ) به طور قطع و يقين در قرآن مسائلى هست كه با منطق عادى و معمولى بشر - كه اسمش را منطق علمى مىگذارد - منطبق نيست . خود وحى كه دربارهء آن بحث كرديم از همين گونه است ، و معجزات هم كه به عنوان آيت و دليل بر صدق رسالت است ، از نظر توجيه همين طور است . دربارهء معجزه قسمتهايى را در جلسهء پيش صحبت كرديم ، حالا قسمت ديگرى را مىخواهيم عرض بكنيم و آن اين است :\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nدر باب وحى عرض كرديم كه وحى ، هم درباره‌اش مىشود گفت يك امر فوق بشرى و هم مىشود گفت يك امر بشرى ، و اين نكته از خود قرآن استفاده مىشود . اما فوق بشرى است يعنى در اين درجه‌اى كه ما براى انبياء و اولياء معتقد هستيم و قرآن بيان مىكند مسلّم در غير آنها وجود ندارد به اين حالت و به اين شكل كه از يك طريقى غير از طريق حواس ظاهر و معلومات ظاهر از غيب دستوراتى بگيرد و به مردم ابلاغ كند . اين مسلّم اختصاص به خود آنها دارد . پس وقتى مىگوييم غير بشرى است يعنى در بشر عادى وجود ندارد . و اما از آن جهت عرض كرديم « بشرى است » كه اين چيزى كه وحى است ، از نظر حقيقت و ماهيت مغاير نيست با يك نوع هدايتها و الهامات در درجات بسيار بسيار ضعيف كه براى انسانهاى ديگر هم كم و بيش وجود دارد و حتى يك درجه‌اش در حيوانات هم وجود دارد و حتى در گياهان وجود دارد و حتى به تعبير خود قرآن در جمادات هم وجود دارد . تعبير خود قرآن دربارهء اينها ، هم وحى است هم كلمهء هدايت . منتها به اين درجهء بسيار بسيار شديدش اختصاص دارد به انبياء . مىخواهم عرض كنم كه در باب معجزه - همين امر خارق عادت - هم عينا همين طور است يعنى هم فوق بشرى است هم بشرى . در آن درجه‌اى كه ما نامش را معجزه ، كرامت و خارق عادت مىگذاريم ، در درجهء آن چيزهايى كه قرآن كريم براى انبياء نقل كرده است ، البته در اين درجه براى ديگران نيست و لا اقل ما نمىتوانيم ثابت كنيم كه هست . ولى مىخواهيم بگوييم اين نوع كار هم باز از نوع و از سنخ برخى امور بشرى است كه در همهء افراد بشر كم و بيش مىتواند وجود داشته باشد ولى در درجات خيلى ضعيف . مقدمتا مطلبى را بايد عرض كنم كه اگر آن را ذكر نكنيم اين بحث ما ناتمام است و آن بحثى است قرآنى ، يعنى راجع به قرآن [ دربارهء 
  ] مطلبى از خود قرآن بايد بحث كنيم .\r\n\r\nدو نظريه دربارهء معجزه\r\n\r\n1 . معجزه فعل مستقيم خداست\r\nقرآن معجزاتى را به پيغمبران نسبت داده است كه اين پيغمبران معجزه آورده‌اند . اين سؤال هست و اين بحث از قديم ميان علماى اسلام بوده كه آيا معجزه فعل [ مستقيم خدا 
  ] است يا معجزه فعل خداست ولى به دست پيغمبر صورت مىگيرد ؟\r\n\r\n","description":"","footnote":"","page_name":" 465 ","page_number":465},
  {"content":"\r\n\r\n« به دست پيغمبر » يعنى پيغمبر آنجا يك ابزار و آلت ظاهرى و بىدخالت بيش نيست .\r\nمثلا موسى عصاى خودش را مىاندازد و اژدها مىشود . يك وقت ما مىگوييم موسى در اين عمل خودش درست مثل ما بود ، كار موسى اين بود كه به او گفتند عصا را بينداز ، عصا را انداخت . عصا انداختن كه ديگر هنرى نمىخواهد . به او گفتند اى موسى عصا را بينداز ، او هم عصا را انداخت ، بعد يك قدرت ديگرى مغاير با قدرت موسى - كه ما اسمش را « قدرت الهى » مىگذاريم - عصا را تبديل به اژدها كرد . اصلا به موسى مربوط نبود . و اين اشخاص مىگويند دليلش هم اين است كه خود موسى ترسيد و فرار كرد و به او گفتند  « لا تَخَفْ »  نترس . و همچنين ساير معجزاتى كه هر پيغمبرى كرده است . اگر عيساى مسيح به نصّ قرآن از گل ساده به شكل مرغ درست كرد و بعد در آن دميد و آن مرغ شد ، آنچه كه كار عيسى بود همين كارى بود كه از ما هم ساخته است ، يك مقدار گل برداريم و شكل يك مرغ را از آن بسازيم و بعد در آن فوت كنيم . ديگر به عيسى هيچ مربوط نبود كه اين گل مرغ بشود يا نشود ، آن ديگرى بود كه اين كار را مىكرد . درست مثل اينكه شما بچه‌اى داريد و كارى از آن بچه ساخته نيست . مقدماتى كه از آن بچه ساخته است به او مىگوييد كه اين كارها را تو بكن . او مقدماتى را كه از خودش ساخته است - كه كارهاى خيلى ساده است - انجام مىدهد ولى آن كارى را كه ساده نيست شما خودتان انجام مىدهيد ، به بچه هيچ مربوط نيست . هر كس هم تماشا كند مىفهمد كه آن كارى كه به بچه مربوط بوده ناچيز بوده است .\r\n\r\n2 . معجزه فعل پيغمبر است به اذن خدا\r\nنقطهء مقابلش اين است كه نه ، اين امر با قدرت و ارادهء موسى و عيسى و هر صاحب معجزه‌اى پيدا مىشود يعنى او داراى يك قدرت خارق العاده و يك ارادهء فوق العاده مىشود كه آن قدرت و ارادهء او هر چه را كه بخواهد انجام مىدهد ، البته به تعبير قرآن  بِإِذْنِ اللَّهِ  ( قدرت را خدا به او داده است مثل هر قدرتى كه هر چيزى در دنيا دارد ، هر چيزى در دنيا كه قدرتى دارد قدرتش از ناحيهء خدا رسيده است ) ولى اين قدرت خارق العاده مال نفس پيغمبر و روح پيغمبر و بالأخره مال شخص پيغمبر است . خداوند اين قدرت و چنين ارادهء قوىاى را به او تفويض كرده است و در نتيجه\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nاو اراده مىكند كه بشود و مىشود ، نه اينكه عيسى فقط كارش اين است كه اين مرغ را از گل بسازد و ديگر ارادهء او دخالت ندارد ، نه ، امر خدا به او اين است كه تو اين كار را بكن و بخواه ، ما به تو اين قدرت و اين ارادهء قوى را داده‌ايم كه به موجب آن تو اين كارها را مىكنى .\r\nدر اينجا دو جور تصوير است : عده‌اى نظريهء اول را پذيرفته‌اند و اسم اين كارها را گذاشته‌اند كار خدايى ، يعنى كارها را تقسيم كرده‌اند ميان خدا و غير خدا ، گفته‌اند كارهاى كوچك كارهاى بنده است و كارهاى بزرگ كار خداست . دميدن و فوت كردن كار بنده است ولى جان دادن كار خداست . عصا را به دريا زدن كار بنده است ولى شكافته شدن دريا و آن وضع ، آن ديگر كار خداست و در قدرت بنده چنين چيزى نيست . و حتى اينها مدعى هستند كه اگر كسى بخواهد چنين كار بزرگى را به يك بنده نسبت بدهد مشرك است چون كار خدا را به يك بنده نسبت داده است .\r\nدستهء دوم مىگويند خير ، [ معجزات 
  ] كار پيغمبران است ، هم قرآن دلالت مىكند كه كار اينهاست و هم اعتبارات عقلى ايجاب مىكند كه همين جور بگوييم ، اگر غير از اين بگوييم اصلا اين كار نظامى نخواهد داشت يعنى توجيه علمى نخواهد داشت و مسأله شرك و اين حرفها مطرح نيست ، و اين عين توحيد است ، چون اگر كسى قائل بشود كه بشرى قدرت مستقلى در برابر قدرت خدا دارد ، آن كوچك و بزرگ ندارد ، او مشرك است . اگر شما بگوييد كه عيسى در فوت كردنش قدرت مستقل از قدرت خدا و ارادهء مستقل از ارادهء خدا دارد ، همان را بدون اذن اللّه مىتواند انجام دهد ، شما مشرك هستيد . ولى اگر معتقد باشيد كه عيسى با ارادهء خودش مرده‌اى را زنده مىكند ، در كالبد گلى جان مىدهد ولى اين خداست كه چنين قدرتى به بندهء خودش تفويض كرده است ( 1 ) اين عين توحيد است ، عين قدرت خداوند است ، عين ارادهء خداوند است .\r\n\r\nآياتى كه گروه دوم به آنها استناد كرده‌اند\r\nآنهايى كه اين نظريهء دوم را معتقد هستند ، به آيات قرآن استناد مىكنند و\r\n\r\n\r\n\r\n\r\n","description":"","footnote":"\r\n( 1 ) . الآن هم كه تفويض كرده ، تفويض الهى معنايش اين نيست كه ببخشد و خودش برود كنار ، الآن هم باز با ارادهء خداوند است كه ارادهء او مىچرخد ولى خداوند از مجراى ارادهء او اين كار را مىكند .\r\n","page_name":" 467 ","page_number":467},
  {"content":"\r\n\r\nمىگويند قرآن خودش اين معجزات را به شخص پيغمبر نسبت مىدهد ولى همواره تكيه‌اش اين است :  « بِإِذْنِ اللَّهِ »  پيغمبر مىكند باذن اللّه ، نه « خدا مىكند نه پيغمبر » و اصلا كلمهء « باذن اللّه » كه تو مىكنى ولى به اذن من مىكنى ، صراحت دارد كه تو مىكنى ولى من خواسته‌ام كه تو بكنى و با عمل تو اين قضيه انجام بشود ، كه بعضى آياتش را برايتان مىخوانم .\r\nمثلا در سورهء مؤمن مىفرمايد كه :  وَ ما كانَ لِرَسُولٍ أَنْ يَأْتِيَ بِآيَةٍ إِلَّا بِإِذْنِ اللَّهِ  ( 1 ) . اينجا وقتى مىخواهد نفى استقلال از پيغمبران بكند كه خيال نكنيد كه آنها از پيش خود هر كارى را بخواهند مىكنند ، هر چه مىكنند به اذن پروردگار است ، به اين تعبير مىگويد : و نرسد پيامبرى را و نيست اين قدرت ( يا اين حق ) براى هيچ پيغمبرى كه آيتى ( معجزه‌اى به تعبير ما ) از آيات را بياورد مگر به اذن پروردگار ( او بياورد ولى به اذن پروردگار ) .\r\nدر آيهء ديگرى كه حتى راجع به سحر و اين جور مسائل است ( قضيهء هاروت و ماروت ) مىفرمايد :  فَيَتَعَلَّمُونَ مِنْهُما ما يُفَرِّقُونَ بِهِ بَيْنَ الْمَرْءِ وَ زَوْجِهِ  مردم مىآموختند چيزى را كه به اين وسيله حتى ميان زن و شوهر تفرقه مىانداختند . بعد براى اينكه مردم بدانند كه حتى اين كارها هم بدون اذن و رضايت پروردگار صورت نمىگيرد مىفرمايد :  وَ ما هُمْ بِضارِّينَ بِهِ مِنْ أَحَدٍ إِلَّا بِإِذْنِ اللَّهِ  ( 2 ) اينها هم اگر رضاى الهى و اذن الهى نمىبود نمىتوانستند ضرر به كسى برسانند .\r\nدربارهء حضرت عيسى بن مريم در سورهء آل عمران اين جور مىفرمايد :  « وَ رَسُولًا إِلى بَنِي إِسْرائِيلَ  پيغامبرى به سوى بنى اسرائيل ( يعنى عيسى )  « أَنِّي قَدْ جِئْتُكُمْ بِآيَةٍ مِنْ رَبِّكُمْ  به مردم گفت من براى شما از ناحيه پروردگار معجزه‌اى آورده‌ام به اين ترتيب :\r\n أَنِّي أَخْلُقُ لَكُمْ مِنَ الطِّينِ كَهَيْئَةِ الطَّيْرِ فَأَنْفُخُ فِيهِ فَيَكُونُ طَيْراً بِإِذْنِ اللَّهِ  من مىسازم براى شما از گل به شكل مرغ و سپس مىدمم در آن .\r\nاينجا را بعضى نقطهء مقابل استفاده كرده‌اند ، اينجور مىگويند :  فَيَكُونُ طَيْراً بِإِذْنِ اللَّهِ  بعد به اذن پروردگار مرغ مىشود .  بِإِذْنِ اللَّهِ  را به  فَيَكُونُ طَيْراً  برمىگردانند ، مىگويند پس اين آيه مىگويد ببينيد ، ساختن از گل كار من ، دميدن كار\r\n\r\n\r\n\r\n\r\n","description":"","footnote":"\r\n( 1 ) . مؤمن / 78 .\r\n( 2 ) . بقره / 102 .\r\n","page_name":" 468 ","page_number":468},
  {"content":"\r\n\r\nمن ، مرغ شدن كار خدا . به مرغ شدن كه مىرسد مىگويد  « فَيَكُونُ طَيْراً بِإِذْنِ اللَّهِ  . ولى اين جواب دارد . جوابش اين است كه اولا خود كلمهء  بِإِذْنِ اللَّهِ  نشان مىدهد كه اگر كار خدا بود ديگر به اذن خدا غلط بود ، ثانيا  فَيَكُونُ طَيْراً  به تمام اينها مىخورد :  أَنِّي أَخْلُقُ لَكُمْ مِنَ الطِّينِ كَهَيْئَةِ الطَّيْرِ فَأَنْفُخُ فِيهِ فَيَكُونُ طَيْراً بِإِذْنِ اللَّهِ  من مىسازم از گل به اذن خدا و مىدمم به اذن خدا و مرغ مىشود به اذن خدا ، يعنى مىگويد تمام اين كارها را كه من مىكنم و بعد چنان نتيجه‌اى پيدا مىشود همه به اذن پروردگار است . و از آن بالاتر جمله بعدى است كه كاملا توضيح مىدهد :  وَ أُبْرِئُ الْأَكْمَهَ وَ الْأَبْرَصَ وَ أُحْيِ الْمَوْتى بِإِذْنِ اللَّهِ  ( 1 ) شفا مىدهم كور مادر زاد را و پيس را و زنده مىكنم مرده را به اذن پروردگار .\r\nآيهء ديگرى كه از آن بالاشاره مىشود استفاده كرد اين است :  وَ قالَ الَّذِينَ لا يَرْجُونَ لِقاءَنا لَوْ لا أُنْزِلَ عَلَيْنَا الْمَلائِكَةُ أَوْ نَرى رَبَّنا لَقَدِ اسْتَكْبَرُوا فِي أَنْفُسِهِمْ وَ عَتَوْا عُتُوًّا كَبِيراً  ( 2 ) اين كافران اينجور مىگويند كه چرا ملائكه بر ما نازل نشد ، چرا ما نبايد خداى خود را ببينيم ؟ بعد از اين هر دو ادعا قرآن جمله‌اى مىفرمايد :  لَقَدِ اسْتَكْبَرُوا فِي أَنْفُسِهِمْ  اينها دربارهء خودشان ادعاى بزرگى مىكنند . اين آيه خودش مىفهماند كه نزول ملائكه يا رؤيت پروردگار به آن معنا كه پيغمبران ادعا مىكردند كه ما خدا را مىبينيم ( البته نه با چشم سر ) شايستهء فقط بعضى از افراد است نه همهء افراد . پس نفوس متساوى نيستند و نفوس خاصى هستند كه اين شايستگى را پيدا مىكنند و اين هم باز دلالت مىكند بر اينكه نفوس پيغمبران داراى يك درجه و مقام خاصى است كه به موجب آن درجه و مقام خاص ، هم وحى را تلقى مىكنند و با ملائكه ارتباط پيدا مىكنند و هم كارهاى معجزآسا را انجام مىدهند .\r\nمن اين را به صورت طرح عرض كردم . پس در اينجا دو نظريه است . يك نظريه اين است كه واقعا معجزه را صاحب معجزه باذن اللّه انجام مىدهد . معنايش اين است كه در اينجا روح او ، نفس او ، ارادهء او ، قدرت او واسطه است . نقطهء مقابل ، اين است كه اساسا اينجا مسألهء قدرت و ارادهء انسان مطرح نيست . اگر چنين بگوييم ، مسائلى\r\n\r\n\r\n\r\n\r\n","description":"","footnote":"\r\n( 1 ) . آل عمران / 49 .\r\n( 2 ) . فرقان / 21 .\r\n","page_name":" 469 ","page_number":469},
  {"content":"\r\n\r\nكه امروز مىخواهم عرض بكنم هيچ موضوع ندارد . ولى چون من خودم معتقد هستم - همين طور كه بسيارى از علماى اسلام معتقد هستند - كه در مسألهء معجزه ، قدرت انسان و ارادهء انسان مطرح است و اين قدرت با اينكه خارق العاده است قدرت انسان است و اين اراده با اينكه خارق العاده است ارادهء انسان است ، و انسان است كه به اين درجه و مقام رسيده ، آن وقت بحثهاى بعدى من موضوع پيدا مىكند . به آن مبنا كه اساسا انسان هيچ دخالتى ندارد ، به نظر من ديگر معجزه اصلا توجيه ندارد يعنى من كه نمىتوانم و هيچ كس هم نتوانسته كه روى آن مبنا توجيه كند و بخواهد يك نظام علمى يعنى نظام فلسفى و علّى و معلولى هم براى جهان قائل باشد ، مگر اينكه همان حرفها را بايد بزند كه اصلا در جهان نظم به صورت يك واقعيت وجود ندارد ، به صورت يك ضرورت وجود ندارد ، فقط ما از باب اينكه حوادثى را متوالى يكديگر ديده‌ايم اسمش را نظم گذاشته‌ايم . هيچ فرق نمىكند كه عكس قضيه باشد . يك عادتى است كه خدا دلش خواسته اين طور باشد ، به اين شكلى كه ما الآن مىبينيم نظم عالم جريان دارد ، خواسته اينجور باشد ، دلش هم بخواهد عوض مىكند ، وقتى دلش خواست عوض كند جلوى مشيّت او را كسى نمىتواند بگيرد ، اگر بگوييم نه ، آن وقت اين محدوديت ارادهء پروردگار مىشود . ما تاكنون نديده‌ايم در دنيا كه از يك پاره سنگ يك حيوان به وجود بيايد . هيچ در رابطهء واقعى و نظم واقعى فرق نمىكند كه مثلا يك شتر از نطفهء يك شتر ديگر به وجود بيايد يا از داخل كوه بيرون بيايد . روى اين حساب تمام حسابها را از بيخ انكار دارند . با آنها ديگر بحثى نيست . ما بايد برويم سر آن مطلب ببينيم واقعا اين جور است كه اصلا حسابها قابل انكار است در دنيا يا نه ؟ اگر قبول كرديم قابل انكار است ديگر فرقى بين معجزه و غير معجزه نيست ، و اما اگر قبول نكرديم ، همانطور كه قبلا عرض كرديم ، نظام را براى عالم قبول كرديم ، چاره‌اى جز اينكه - همين طور كه ظاهر قرآن هم حكايت مىكند - قدرت و ارادهء انبياء را هم در اين زمينه بپذيريم نداريم .\r\nعرض كرديم كه نمونه‌اى از اين - و لو نمونه‌هاى خيلى كوچكى - در انسان به طور كلى وجود دارد و حد اعلايش در انبياء وجود دارد . اينجا من شما را يكى راهنمايى مىكنم به تفسير الميزان جلد ششم عربى ( كه چون هر جلدش دو جلد فارسى مىشود على القاعده بايد در جلد يازدهم يا دوازدهم فارسى باشد ) در ذيل اين\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nآيه از سورهء مائده :  يا أَيُّهَا الَّذِينَ آمَنُوا عَلَيْكُمْ أَنْفُسَكُمْ لا يَضُرُّكُمْ مَنْ ضَلَّ إِذَا اهْتَدَيْتُمْ  ( 1 ) اى كسانى كه ايمان داريد ، به خود باشيد ، مراقب خود باشيد و اگر ديگران گمراه شوند گمراهى آنها الزاما به شما ضرر نمىزند . اينجا مسائلى مطرح شده . يكى از مسائل اين است كه اگر فرض كنيم تمام دنيا هم گمراه شود اين جور نيست كه يك انسان الزاما گمراه گردد يعنى يك انسان مىتواند خودش را با توجه به خود و با توجه به نفس خود حفظ و نگهدارى كند . به اين مناسبت ايشان مسائلى در باب نفس مطرح كرده‌اند كه آنها را به طور اختصار برايتان عرض مىكنم .\r\nديگر ، كتاب بسيار خوبى مرحوم كاظم‌زادهء ايرانشهر ( 2 ) نوشته است به نام تداوى روحى . او معتقد است كه بسيارى از معالجات بدنى را از غير راه پزشكى و طب ، از راه قواى روحى مىشود انجام داد ولى براى اين مطلب ، اصول و مقدماتى و مطالبى ذكر كرده كه براى بحث ما مفيد است . من اول آن قسمتهايى كه آقاى طباطبايى ذكر كرده‌اند برايتان عرض مىكنم و بعد به قسمتهايى كه او گفته اشاره مىكنم .\r\n\r\nنظر علامه طباطبائى ( ره )\r\nآقاى طباطبايى بحث خودشان را از يك بحث روانى شروع كرده‌اند . مىگويند از وقتى كه بشر بشر شده است يكى از چيزهايى كه درك مىكرده « من » بوده ، خودش را به صورت يك من درك مىكرده ، ولى دربارهء اينكه آن من چيست نظريات مختلفى داشته . شايد اول فكر مىكرده من يعنى همين بدن و هيكل ، وقتى مىگويند « من » يعنى همين هيكل . و گاهى شايد خيال مىكرده من يعنى نفس كشيدن ، و حتى مىگويند كلمهء « نفس » از كلمه نفس اشتقاق پيدا كرده همين طور كه كلمهء « روح » از مادهء « ريح » كه به معنى باد است اشتقاق پيدا كرده چون بشر اولى جزء چيزهاى نسبتا نامحسوس يا كمتر محسوس كه در وجود خودش ادراك مىكرده همين نفس كشيدن بوده و خيال\r\n\r\n\r\n\r\n\r\n","description":"","footnote":"\r\n( 1 ) . مائده / 105 .\r\n( 2 ) . اسمش را خيلى شنيده‌ايد . كتابهاى زيادى دارد و البته افكار مخصوصى داشته است . او يك ايرانى است كه حدود چهل سال بود كه در اروپا - گويا در سويس - بود . آنجا مانند يك نفر درويش يا يك نفر راهب زندگى مىكرد و اصول خاصى براى زندگى خودش انتخاب كرده بود . وى يك دانشمند روحى است . در عين اينكه در حرفهاى خودش خيلى تكيه دارد به حرفهاى دانشمندان امروز و به علوم امروز ولى خودش فى حد ذاته يك دانشمند روحى است و به گفته‌هاى دانشمندان روحى اروپا خيلى تكيه دارد .\r\n","page_name":" 471 ","page_number":471},
  {"content":"\r\n\r\nمىكرده حيات يعنى نفس كشيدن ، يعنى دم و « من » - يعنى اين موجود زنده - همين نفس است كه مىآيد و ارزششها بيرون مىرود . و گاهى اين نفس را ، آن من را خيال مىكرده همين خون است كه در بدنش جريان دارد و لهذا به خون در زبان عربى نفس مىگويند . نمىگويند حيوانهايى كه داراى نفس سائله هستند ؟ اين ارتباط نزديك اين دو لغت حكايت مىكند كه بشر معتقد بوده آنچه كه نفس است و « خود » مىگويد با آنچه كه خون است يك چيز است . و گاهى چيز ديگر [ مىگفته 
  ] و گاهى چيز ديگر .\r\nافرادى هم گفتند نه ، آن « من » كه من درك مىكنم نه اين دم است و نه خون است و نه مجموع پيكر بدن است و نه آن ذراتى است كه يك عده مىگفتند « من آن ذراتى هستم كه همراه نطفهء پدر منتقل شده‌ام به رحم مادر ، وقتى كه مىگويم من ، اين من ، شخصيت من همان ذرات است و من يعنى همان ذرات ، اين ذرات است كه دارد مىگويد من » .\r\nبعد هم عده‌اى گفتند نه ، شخصيت من يك شخصيت مستقلى است غير از اين پيكر ، غير از اين ذرات نطفه و غير از خون و غير از همهء اينها . حال اين كه « من » در واقع چه باشد در بحث ما دخالتى ندارد ولى آنچه كه دخالت دارد اين است كه بشر « من » را درك مىكرده است .\r\nبعد بحث دومى ذكر مىكنند و آن اين است كه بشر در يك حالات غير عادى يعنى در يك هيجاناتى كه از خارج بر او وارد مىشده ، مثلا خوف زياد و يا فرح و شادى زياد ، از بيرون متوجه درون مىشده است . بشر طبعا توجه به عالم بيرون دارد . هميشه حوادثى براى بشر پيش مىآمده است و پيش مىآيد كه او را به اصطلاح امروز از برون‌گرايى متوجه درون‌گرايى مىكند ، مثل اينكه اين نيرو كه متوجه بيرون است متوجه درون مىشود و در همين اوقات غير عادى بوده است كه يك چيزهايى را احساس مىكرده كه مىديده اينها در بيرون وجود ندارد . مخصوصا در ملتهاى خيلى وحشىتر و به اصطلاح بىتمدن‌تر احيانا يك شبحى جلوى چشمش مجسم مىشده يا صدايى به گوشش مىآمده ، بعد هم تحقيق مىكرده و مىديده كه در بيرون چنين چيزى نيست . بعد اين برايش منشأ فكر شده كه مثلا به جن يا هاتف معتقد شود . ولى اين هميشه در افراد بشر بوده است و اين مبدأ شد كه بشر همين‌كه اندكى منتقل شود به اين معنا ، تصور كند يا خيال كند موجوداتى را غير از اين من مادى و غير از اين اشياء مادى كه مىشناسد ، مثلا جن يا هاتف . و ديگر مسأله خواب و رؤياست كه باز احساس مىكرده كه در وقتى كه حواس ظاهرىاش تعطيل مىشود ، در عالم رؤيا چيزهايى را\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nمىبيند ، اعم از آن رؤياهايى كه از نظر علم امروز قابل توجيه باشد و يا رؤياهايى كه براى او قابل توجيه نباشد . از اينجا براى دانشمندان يك فكر پيدا شد كه شايد يك رابطه‌اى است ميان عدم توجه به بيرون و توجه به درون و پيدايش اين امور ، زيرا مثلا ديدند در حال ترس وقتى انسان متوجه درونش مىشود يك صدايى مىشنود ، در حال خواب كه حواسش تعطيل مىشود حس مىكند يك دنياى ديگر به رويش باز مىشود .\r\nاز اينجا افكار رياضت و امثال آن پيدا شد كه [ بشر 
  ] با ارادهء خودش و با دست و قدرت خودش نه تحت تأثير يك عالم غير اختيارى مثل خواب يا ترس ، خودش خودش را متوجه درون كند ببيند از دنياى درون چه كشف مىكند ، كه از اينجا پايهء رياضتها براى بشر گذاشته مىشود .\r\nبعد ايشان مىنويسد كه اين مطلب هم جاى انكار نيست كه همين طورى كه اين حالات موقتا براى بشر پيدا شده ، بعدها براى افراد بشرى كه رفته‌اند در اين دنياهاى زهد و رياضت و به اصطلاح امروز درون‌گرايى و انصراف از بيرون و حتى جلوگيرى كردن از اينكه نيروهاى وجودشان صرف لذتهاى بيرون و توجهات بيرون بشود و بالأخره يك رياضتهايى بكشند ، آن چيزهايى كه براى ديگران به حال موقت پيدا مىشود براى اينها به طور ارادى و به طور مستمر و دائم پيدا مىشود . اينكه چنين حالاتى براى افراد بشر پيدا مىشود و به طور دائم هم احيانا پيدا مىشود قطع نظر از آنكه ريشه و حقيقتش چيست ، باز ايشان مىگويند كه قابل انكار نيست يعنى اينها دروغ نيست ، كه بگوييم افرادى كه در دنياى رياضتها و زهدها وارد مىشوند اساسا هيچ گونه حالات معنوى براى اينها پيدا نمىشود . مسلّم پيدا مىشود ، حالا مىخواهد از همان درون خودش سرچشمه بگيرد ، مىخواهد از بيرون سرچشمه بگيرد ، مىخواهد منشأش جن و شياطين باشد ، مىخواهد الهامات ربّانى باشد ، ملائكه باشد ، هر چه مىخواهيد بگوييد ولى بشر در دنياى درون خودش در اثر اعمال زهد و رياضت و اين جور چيزها اين گونه حالات را احساس مىكند .\r\nخود آقاى طباطبايى كه مدتها در اين امور بوده و كار مىكرده خيلى جريانهاى عجيبى دارد و خودش گاهى نقل مىكند ( البته كم نقل مىكند ) و گاهى جريانهاى عجيبى نقل مىكند كه براى خود ايشان هم عجيب است . از جمله مىگفت : من يك وقتى در يك حالت بعد از نماز بودم ، يك وقت ديدم درب منزل را مىزنند . وقتى رفتم درب را باز كردم يك وقت ديدم يك آدم مىبينم ولى به صورت يك شبح كه مثل اينكه\r\n\r\n","description":"","footnote":"","page_name":" 473 ","page_number":473},
  {"content":"\r\n\r\nحائل نمىشود ميان من و آن ديوارى كه آن طرف هست ، آمد با من مصافحه كرد ، گفتم تو كى هستى ؟ گفت من پسر حسين بن روح هستم ( عرض كردم در اينكه چنين حالاتى براى بشر پيدا مىشود ترديد نكنيد ، حالا ريشه‌اش هر چه مىخواهد باشد ) . بعد گفت من در حالت عادى هر چه كتابهاى رجال را گشتم ديدم حتى يك نفر هم ننوشته حسين بن روح پسر داشته ، اينهمه كتب رجالى كه علماى شيعه داشته‌اند ، و اين براى من به صورت يك معما همين طور باقى ماند تا اينكه كتاب خاندان نوبختى عباس اقبال منتشر شد ( كتاب جامعى راجع به خاندان نوبخت نوشته . حسين بن روح كه از نوّاب اربعه است جزو خاندان نوبخت است ) . اين كتاب را مطالعه مىكردم ، ديدم نوشته است كه حسين بن روح پسر جوانى داشت كه در زمان حيات خودش جوانمرگ شد . و امثال و نظاير اينها ، كه من خودم با افرادى كه هيچ شك نمىكنم كه در اين موارد دروغ نمىگويند و اينجور حالات ، زياد براى آنها رخ داده و مىدهد بر خورد كرده‌ام و براى من كوچكترين ترديدى نيست كه چنين حالاتى براى افراد بشر رخ مىدهد ، حالاتى كه واقعا خارق عادت است .\r\nيكى از رفقاى ما كه الآن هست و من بسيار به او ارادت دارم ( اسمش را نمىبرم كه مسلّم مىدانم خودش راضى نيست ) خيلى از اين جور جريانها دارد . يك وقتى قضيه‌اى نقل مىكرد ، گفت كه من در كاظمين بودم ، بچه‌اى داشتم ( بچه‌اش را نشان مىداد ، حالا تقريبا هفده‌ساله است ) ، اين بچه دو سه‌ساله بود و به هر صورت بچه‌اى بود كه غذا خور بود و او تب داشت ( در وقتى بوده كه اين مرد وارد همين حرفها بوده ، هنوز هم وارد هست ) . وقتى من بچه را مىبردم پيش طبيب او خيلى بهانه مىگرفت ، خربزه مىخواست و ممنوع بود كه خربزه بخورد . از بس كه بهانه گرفت مرا ذلّه كرد .\r\nمحكم زدم پشت دستش . بعد كه زدم ديدم يك حالت تيرگى سخت و عجيبى در من پيدا شد ، كه خودم هم فهميدم كه به علت زدن پشت دست اين بچه بوده . بعد خودم را ملامت كردم كه آخر اين كه بچه است ، اين كه نمىفهمد كه حالا مريض است و برايش خربزه خوب نيست ، اين كه ديگر مجازات نمىخواست . حالتم همين جور خيلى سياه و كدر شد و اتفاقا از روى جسر مىگذشتيم . تازه تلويزيون آورده بودند ( و اين شخص سال اول دانشگاه هم رفته ، بعد از اين بود كه آمد قم و تحصيل كرد و حالا تحصيلات قديمه‌اش البته خيلى خوب است ) . من از دور نگاه كردم ديدم مردم دور تلويزيون جمع شده‌اند و اين فكر برايم پيدا شد كه بشر و قدرت بشر را ببين كه به كجا\r\n\r\n","description":"","footnote":"","page_name":" 474 ","page_number":474},
  {"content":"\r\n\r\nرسيده كه يك نفر در نقطه‌اى دارد حرف مىزند و در جاى ديگر دارد نشان مىدهد .\r\nقضيه گذشت . ما با همين حالت سياه و كدر خودمان رفتيم پيش طبيب و نسخه گرفتيم ، تا رفتم كربلا . اين حالت براى من بود . روزى من رفتم حرم متوسل بشوم . اين قدر تيره و تاريك بودم كه اصلا ديدم حالت حرم رفتن هم ندارم . در صحن نشستم . پيش از ظهر بود . نيم ساعتى نشستم و يك وقت ديدم مثل اينكه هوا ابر باشد بعد ابرها عقب برود ، حالم بازشد . وقتى بازشد رفتم به حرم مشرف شدم و بعد رفتم خانه . هنگام عصر يك نفر ( كه او را مىشناخت و به او معتقد بود و مىگفت در بغداد كاسبى مىكند ) با ماشين خودش آمد به كربلا و به من گفت تو امروز پيش از ظهر چرا اين قدر حالت بد بود ، چرا اين قدر مكدّر بودى ؟ من در آنجا چون ديدم تو خيلى مكدّر هستى رفتم حرم كاظمين متوسل شدم كه خداوند اين حالت كدورت را از تو بر طرف كند ( من شك ندارم كه چنين قضيه‌اى واقع شده ) . بعد من آنجا گفتم سبحان اللّه ، من در روى جسر بغداد تعجبم از اين بود كه اين بشر به كجا رسيده است كه يك بشرى در يك جايى ايستاده و حرف مىزند و عكس و صدايش در نقطهء ديگرى منعكس مىشود . اين كه از آن مهمتر است كه من در صحن كربلا نشسته‌ام و در حالى كه مكدّر هستم يك آدم عادى بدون اسباب و ابزار و وسائل در بغداد مرا اين جور مىبيند و حالت من را اين جور شهود مىكند ، بعد مىرود و موجبات رفعش را فراهم مىكند .\r\nدر اينكه اين جور چيزها براى افراد بشر پيدا مىشود و حالاتى اينچنين وجود دارد از نظر شخص من ترديد نيست و اگر كسى بخواهد در اين قضيه ايمان پيدا كند يا بايد خودش مدتى در اين دنيا وارد بشود بعد ببيند كه چنين آثارى شهود مىكند يا نمىكند ، يا لا اقل با افرادى كه در اين دنيا وارد هستند معاشرت كند و آن افراد را آنچنان صادق القول بداند كه وقتى آنها قضيه‌اى را نقل مىكنند در صحت گفتار آنها ترديد نكند . ايشان ( علامه طباطبائى ) خودشان از كسانى هستند كه در اين مسأله ترديد ندارند كه اگر كسى مدتى در دنياى به اصطلاح درون‌گرايى برود چنين حالاتى [ براى او 
  ] رخ مىدهد و خيال هم نمىكنم امروز در اين جهت ترديد باشد . در اينكه چنين حالاتى پيدا مىشود ترديد نيست ، منتها اين جور توجيه مىكنند ، مىگويند اين از همان درون خودش سرچشمه مىگيرد ، برايش ريشه‌اى در ما وراء روح و نفس خودش قائل نيستند ، و الّا نمىگويند تمام كسانى كه اين ادعاها را مىكنند دروغ مىگويند ، و حتى شما مىبينيد كه در قضاوتهايى كه اروپاييها در عصر اخير راجع به رسول اكرم\r\n\r\n","description":"","footnote":"","page_name":" 475 ","page_number":475},
  {"content":"\r\n\r\nمىكنند ، با اينكه پيغمبرىاش را به معنايى كه ما مىگوييم نمىخواهند قبول كنند ولى مىگويند پيغمبر اسلام فرد صادق القولى بود يعنى زندگىاش هيچ نشان نمىدهد كه العياذ بالله مرد شيّاد و دروغگويى بود و اينهايى كه مىگفت از خودش اختراع و جعل مىكرد . نه ، اينها نبوده ، او برايش اين تجسّمات پيدا مىشد . او واقعا يك موجودى را در مقابل خودش مىديد كه اين سخنان را دارد به او القاء مىكند ، ولى خيال مىكرد كه اينها از دنياى بيرون است و همان انعكاس شعور باطن خودش بوده است نه چيز ديگرى . پس مىبينيد اين جور افراد حتى اين را كه چنين حالاتى در پيغمبران وجود داشته است انكار نمىكنند . در كتاب محمد خاتم پيامبران ، آقاى شريعتى از همين درمنگام معروف نقل مىكنند كه او راجع به حضرت رسول اينجور قضاوت مىكند ، و من در كلمات بسيارى از فرنگيها ديده‌ام كه اينطور اظهار نظر مىكنند .\r\nمطالب ديگرى ايشان گفته‌اند كه چون خيلى مهم و مربوط به بحث ما نيست عرض نمىكنم . فقط يك مطلب ايشان گفته‌اند كه اين را ما قبلا از خود ايشان هم مىشنيديم و حالا مىبينيم كه اصولى كه امروز در باب هيپنوتيزم طرح مىكنند با همين مبناى علمى و فلسفىاى كه ايشان داشته‌اند خوب تطبيق مىكند . ايشان راجع به اينكه علت اينكه رياضت اين اثر را روى روح انسان مىگذارد و اين قدرت را به روح انسان مىدهد كه كار خارق العاده انجام بدهد چيست ، مىگويد خيال نكنيد كه اين عملها از آن جهت كه عمل است ، [ به عبارت ديگر 
  ] پيكر اين عمل اين نتيجه را دارد ، مثلا زجر و شكنجه دادن اثرش اين است ، نه ، خاصيتى كه در عمل ارتياض و اين جور چيزها هست [ اين است كه 
  ] در اثر منصرف شدن انسان از دنياى بيرون و متوجه شدن به دنياى درون ، يك يقين و يك اراده براى انسان پيدا مىشود ، كأنّه انسان تدريجا خودش به خودش تلقين مىكند كه من بايد چنين باشم ، من بايد چنان باشم ، بعد علم و يقين پيدا مىكند كه همين طورى كه مىخواهد باشد هست ، و ايشان معتقد بودند و هستند كه بشر هر كارى را كه به آن علم و ايمان پيدا كند و از روى علم و ايمان اراده مىكند مىتواند انجام دهد . اگر ما همين جا كه نشسته‌ايم واقعا اين يقين و ايمان از يك راهى در ما پيدا شود كه بپريم برويم بالا مىرويم بالا ( منتها اين ايمان در ما پيدا نمىشود ) ، يعنى همه چيز در آن قدرت علمى بشر است اگر اين يقين ، اين نيّت و اين ايمان در بشر پيدا شود . منتها آن ايمان ، گزاف پيدا نمىشود ، يك ريشه و مبنايى مىخواهد . ولى به هر حال ريشهء اثر گذاشتن رياضتها روى روح و نفس انسان اين\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nاست كه در انسان اين نيت و اين علم و اين اراده پيدا مىشود ، اين اراده در وجود انسان طلوع مىكند . اراده كه پيدا شد مىشود .\r\nبعد ايشان براى اين مطلب شواهدى از اخبار و احاديث نقل مىكنند كه شواهد زياد است ( در همين كلمات امروزيها هم من مىبينم كه برگشت حرفشان به همين حرف است ) . از جمله حديث معروفى است كه ايرانشهر هم در كتاب خودش آن را آورده است كه : « ذكر عند النّبىّ صلّى اللّه عليه و آله انّ بعض اصحاب عيسى كان يمشى على الماء » به حضرت رسول عرض كردند بعضى از اصحاب حضرت عيسى بودند كه اينها روى آب راه مىرفتند و غرق نمىشدند . پيغمبر فرمود : « لو كان يقينه اشدّ من ذلك لمشى على الهواء » ( 1 ) اگر يقينش از اين بيشتر مىبود روى هوا هم پرواز مىكرد .\r\nامام صادق در حديث معروفى مىفرمايد : « ما ضعف بدن عمّا قويت عليه النّيّة » ( 2 ) يعنى بر هر چيزى كه نيت انسان قوّت و نيرو بگيرد بدن ناتوانى ندارد ، يعنى خيال نكنيد كه يك چيزى را انسان قدرت نيت پيدا كند بعد بگوييد بدن نمىتواند انجام بدهد ، هر ، چه را كه انسان نيت و اراده كند - به شرط اينكه اراده باشد - بدن توانايى انجام آن را دارد .\r\nحديث معروفى است كه فقها آن را توجيه فقهى مىكنند كه البته آن توجيه فقهى هم درست است ولى ايشان از آن يك مفهوم ديگرى هم استفاده كرده‌اند ( از احاديث متواتر است كه شيعه و سنى روايت كرده‌اند ) و آن اين است كه پيغمبر اكرم فرمود : « انّما الاعمال بالنّيّات » ( 3 ) يعنى عمل به نيت بستگى دارد . از نظر فقهى معنايش اين است كه خوبى و بدى عمل تابع خوبى و بدى نيت است ، اگر نيت انسان خوب باشد عملش خوب است ، اگر نيت بد باشد عملش بد است . ايشان مىخواهند اين مفهوم را استفاده كنند كه عمل انسان واقعا از هر جهت بستگى دارد به نيت ، يعنى هر كارى كه انسان نيت آن كار را داشته باشد توانايى آن كار را هم دارد .\r\nاين خلاصه‌اى است از بحثى كه آقاى طباطبايى كرده‌اند كه در اين بحث ايشان مدعى شده‌اند كه انصرافهاى موقت از خارج موجب پيدايش حالت موقت نفسانى\r\n\r\n\r\n\r\n\r\n","description":"","footnote":"\r\n( 1 ) . [ بحار ، ج 70 / ص 179 . در نقل بحار اين مطلب در مورد خود حضرت عيسى ( ع ) آمده است . 
  ]\r\n( 2 ) . امالى صدوق ، ص 293 .\r\n( 3 ) . وسائل ، ج 1 / ص 8 .\r\n","page_name":" 477 ","page_number":477},
  {"content":"\r\n\r\nمىشود و انصرافهاى دائم و ارادى و از روى برنامه سبب پيدايش حالات مداومى در انسان مىشود و راز قضيه را هم در طلوع علم و اراده در وجود انسان دانسته‌اند .\r\nو اما بيانى كه آقاى ايرانشهر كرده‌اند اگر آقايان علاقه‌مند هستند در جلسهء آينده روى آن بحث كنيم . اين يك بحث روحى است و بالأخره مربوط به مسائل روحى است ، به نظرم بحث بىفايده‌اى نباشد .\r\n- جنابعالى در مورد معجزه دوتا فرض مطرح كرديد : يك فرض اينكه ما بگوييم تمام اين اعمال مستقيما از جانب خداست و خود پيغمبر هيچ نقشى نداشته . فرض دوم اينكه پيغمبر نقشى داشته منتها به اذن خدا . فرض سومى هم طرحش فكر مىكنم ضرورى باشد و اشاراتى هم كرديد نسبت به آن و آن اين است كه بگوييم اين را صرفا پيغمبر انجام داده بدون حتى اذن خدا با توجه به اينكه در انسان نيروهايى هست ، كه دربارهء آن بحث مفصّلى داشت مىشد كه ما اين نيروها را از درون خودمان مىتوانيم بگيريم ، يعنى اين ادعا را مىتوانيم بكنيم كه اين نيروها از درون ما سرچشمه مىگيرد . ما الآن اگر قادر به گفتن هستيم تصميم مىگيريم فلان كلام را حرف بزنيم ، جمله را ادا كنيم ، يا نيروهايى كه به تدريج به آنها پى مىبريم ، درك مطالبى از دور . اينها نيروهايى است كه در وجود انسان در اثر سير تكاملى موجودات به تدريج به وجود آمده ، منتها آن طورى كه امروزه از نظر علمى روى آن بحث مىكنند هر انسانى ( يعنى نوع انسان ) بالقوه داراى اين استعداد هست ، منتها اگر اين انسان از ابتداى كودكى جريانات تجربى زندگىاش به نحوى باشد كه از اين مسيرهاى عصبى و فعل و انفعالات استفاده شود اينها تقويت مىشود و او مىتواند خيلى مسائل را درك كند . حتى آن كسى كه درك موسيقى دارد و مىتواند خوب موسيقى را بفهمد و يك آهنگساز خوب بشود كسى است كه در يك مسير تجربى افتاده كه آن جريانات عصبى در مسيرهاى عصبى اين قدر برقرار شده كه خوب قوى شده و آن كسى كه اين قدرت را ندارد به علت اين است كه در اين تجربه قرار نگرفته ، آن مسيرهاى عصبى مخصوص تقويت نشده و به قول معروف آن كانالها گشاد نشده و كم كم از بين رفته يا ضعيف شده مثل هر عضوى كه به كار نيفتاده است . پس انسان بالقوه داراى اين استعداد هست كه بتواند خيلى مطالب را بيش از آنچه كه يك فرد عادى درك مىكند درك نمايد ، بستگى به تجربه دارد كه در چه\r\n\r\n","description":"","footnote":"","page_name":" 478 ","page_number":478},
  {"content":"\r\n\r\nمسيرى از تجربيات زندگى افتاده باشد كه بتواند درك اين مسائل را داشته باشد .\r\nآنهايى كه رؤياى صادقه مىبينند و مسائلى را مستقيما از دور مشاهده مىكنند از آن نوع افرادى هستند كه اين استعداد در آنها رشد كرده است . رياضت و درونگرايى به فرد فرصت مىدهد كه در يك نوع جريانات عصبى بيشتر كار كند و ذهن او بيشتر در آن جهت به كار برود و در نتيجه قدرت دركش نسبت به مسائل خارجى و محيط خودش بيشتر شود . پيغمبرها از آنهايى هستند كه اين استعدادشان به علت شيوهء زندگيشان پرورش پيدا كرده ، قدرت درك جريانات محيطشان را دارند . پس مىتوانند جرياناتى را از محيطشان بگيرند كه وجود دارد و ادعا مىشود كه ارتباطى به خدا هم ندارد كه بگوييم اين قدرت را خدا گذاشته است ، بلكه اين استعداد بالقوه را داشته ، به كار انداخته است . حالا ممكن است روى همان اعتقادى كه داريم كه هر قدرتى در درون طبيعت زاييده خداست جواب داده شود . اين مسلّما يك بحثى است ولى اين را از آن نظر مطرح بفرماييد كه يك بحث استدلالى بشود كه اگر ما خدا را قبول نداشته باشيم ( نه اينكه هر قدرتى از ناحيه اوست ، آبشار هم كه مىآيد مىگوييم قدرت خدايى است ، همهء اين قوانين و نظم را خدا گذاشته ، اين استعداد را هم خداوند در انسان گذاشته ) مسأله چگونه حل مىشود ؟ اين يك بحثى است .\r\nفى نفسه خداوند اين قدرت خاص را به اين پيغمبر بخشيده ، اگر هم بخواهد از او مىگيرد . ولى ممكن است يكى ادعا كند نه ، اين پيغمبر اين استعدادش را به كار انداخته و خدا نمىتواند از او بگيرد ، طرحى به كار انداخته ، مىتواند درك كند ، مىتواند قدرتى به كار بيندازد و اين جهت را به وجود بياورد . اين فرض را هم مطرح بفرماييد تا درباره‌اش بحث شود .\r\nجواب : اولا آن مسأله‌اى كه من اول مطرح كردم فقط براى اين بود كه ما بتوانيم در اين مسير فعلا وارد بشويم ، مسألهء اينكه آيا معجزه فعل مستقيم خداست يا فعل پيغمبر است يا فعل خداست به وسيلهء پيغمبر ، فعل خداوند است به اين معنا كه چنين قدرت و اراده‌اى در پيغمبر ايجاد كرده ، اينكه من اين بحث را در ابتدا مطرح كردم براى اين بود كه ما فعلا بتوانيم وارد بحث بشويم چون اگر اين را مطرح نمىكردم فورا يك كسى مىگفت كه اين حرفهايى كه شما مىزنيد بر مبناى اين است كه معجزه را پيغمبر كرده باشد ، معجزه كه كار خداست ، پس اين بحث اصلا طرحش غلط است .\r\nو اين چيزى كه جنابعالى فرموديد در مسير همين بحث است . حتى در بحثهاى آقاى طباطبايى هم هست ، و در بحثهاى كاظم زاده هم فى الجمله هست اگر چه او\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nنمىخواهد راجع به پيغمبران بحث كرده باشد ، ولى آقاى طباطبايى و ديگران همه بحث كرده‌اند كه بعد كه ما چنين قدرتى براى نفس انسان قائل مىشويم آن وقت چه فرقى هست ميان معجزه‌اى كه پيغمبران مىكنند و امر خارق العاده‌اى كه يك نفر مرتاض انجام مىدهد ؟ اينها را ما بعد بحث مىكنيم . البته آن تعبيراتى كه شما كرديد تعبيراتى است كه احتياج به توضيح دارد . مىگوييد كه در بشر استعدادى است . ما هم مىگوييم در بشر استعدادى است . در اين مطلب بحثى نيست ، منتها ما از مجموع آثارى كه پيدا مىشود ، اولا بايد بفهميم كه اين استعداد در انسان مىتواند يك استعداد مادى باشد يا يك استعداد روحى غير مادى است ؟ و اين فرضيه دارد كه استعداد مادى است كما اينكه اينهايى كه آمدند معتقد شدند به سيّاله عصبى يا سيّاله مغناطيسى - همين ايرانشهر هم دارد - مىگويند در اثر قوّت اراده يك نوع امواج بالخصوصى از مغز شخص پخش مىشود كه آن امواج ، هم روى بدن خودش مىتواند اثر بگذارد ، همين‌طور كه در حال تلقين يك بيمار را خوب مىكند بدون اينكه يك دواى عادى و معمولى خورده باشد ، و هم ممكن است كه روى شىء ديگرى اثر بگذارد ( شخص ثالث يا شىء ثالث ) . ايرانشهر اين قضيه را قبول مىكند و اين حقيقت هم دارد . مىگويد مثلا انسان ممكن است اينجا باشد ( 1 ) و جسمى را كه در آنجا هست هدايت كند يا متوقف كند يا به حركت درآورد . البته در قصه‌ها مىگويند كه بعضى راجه‌ها و مرتاضها حتى قطار را با قوه اراده متوقف مىكنند . نمىدانم راست است يا نه ، ولى در كارهاى كوچك ، ما خودمان هم ديده‌ايم . همينهايى كه احضار ارواح مىكنند احضار ارواح نيست ولى يك قدرت روحى هست ، زيرا مىبينيد او اينجاست ، ميز را به حركت در مىآورد . من خودم ديده‌ام . من اول باور نمىكردم ، مىگفتم يك حقه‌اى در كار هست كه ميز را با دست مىچرخانند ولى ديدم نه ، ميز حركت مىكند ( خيلى عادى هم هست و خيلى افراد مىتوانند اين قدرت را داشته باشند ) . او به يك روح به اسم خودش فرمان مىدهد اى آقاى فلان كس خواهش مىكنم آن ميز را مثلا به طرف راست يا چپ بچرخان . من مىديدم واقعا مىچرخد ، كه هر چه هم دقت كردم كه دستى رويش باشد واقعا نبود . حتى وقتى كه به ميز فرمان دادند به اعتبار اينكه فلان روحى است كه\r\n\r\n\r\n\r\n\r\n","description":"","footnote":"\r\n( 1 ) . نظير دستگاههاى [ كنترل از راه دور 
  ] كه در نمايشگاه ديده‌ايد كه آن ماشينى را كه زمين را مىكند هدايت مىكند .\r\nدر همه جا معمول است .\r\n","page_name":" 480 ","page_number":480},
  {"content":"\r\n\r\nوابستهء به من هست تو ميز را بلند كن ، آن طرفى كه من بودم نه طرفى كه آنها بودند ميز بلند شد ، تا دو وجب هم بلند شد . يا مىگويد تو قصد كن كه اين ميز به كدام طرف برود ، من قصد مىكنم نه اينكه او قصد كند ، من نيت مىكنم ، بعد فرمان مىدهد آن طورى كه فلانى نيت كرده ، به هر طرف كه او قصد كرده برو ، به همان طرفى كه من قصد كرده‌ام مىرود . ماهيت اين قضيه واقعا چيست ؟ آنهايى كه گفتند امواجى پخش مىشود ، نه اينكه اين را به صورت علمى كشف كردند ، به صورت يك فرضيه گفتند . تازه اين هم در بعضى از مسائل قابل توجيه است ، در يك ميز قابل توجيه است ، قابل توجيه هم نيست ، قابل احتمال است كه شايد واقعا امواجى از مغز من حركت مىكند و اين موج است كه اين ميز را بلند مىكند و اين موج است كه ميز آن طورى كه من فكر مىكنم ( اين خيلى مسألهء عجيبى است ) برود آن طرف نه آن طورى كه او فكر مىكند ، چون اگر ارادهء او باشد ، او بايد فكر كند برود آن طرف و من فكر مىكنم در صورتى كه من اراده نمىكنم ولى مع ذلك آن طرفى كه من فكر مىكنم مىرود . به هر حال اينها مسائلى است . دربارهء اينها ما بعد بحث مىكنيم و بايد هم بحث كنيم .\r\n- سخن بنده هم دربارهء همين دو نظريه بود كه يك نظريه اين است : اراده‌اى به پيغمبر داده مىشود كه هر كارى بخواهد مىتواند بكند و به صورت عمل در مىآيد و نظريه ديگر مىگويد نه ، او ابزارى است كه مقدمات را فراهم مىكند و اصل توسط خدا انجام مىشود . نه اين است و نه آن بلكه يك چيزى است واسط بين اينها به اين صورت : به هر پيغمبرى يك معجزه كه داده شده بود اين اجازه و اين استعداد در او بوده نه اينكه هر كارى دلش بخواهد و هر اراده‌اى بكند انجام بشود . مثلا در مورد موسى مىبينيم كه خدا امر مىكند عصا را بينداز اژدها مىشود :  وَ ما تِلْكَ بِيَمِينِكَ يا مُوسى  ،  وَلَّى مُدْبِراً  خودش هم وقتى مىبيند اين اژدها شد پا به فرار مىگذارد .\r\nبنابراين يد بيضاء و عصا اجازه‌اى بوده كه خدا به موسى داده بوده و ماوراى آن كارى نمىكرده كما اينكه وقتى مىرسند به دريا باز در همان لحظه خطاب مىشود كه با عصايت بزن به دريا ، راه گشوده خواهد شد . يا واضح‌ترش را بگوييم معجزه پيغمبر اسلام وحى و آيات قرآن بوده نه اينكه هر لحظه پيغمبر اراده مىكرده اين آيات به او وحى مىشده كما اينكه مدتها با كمال اشتياقى كه داشته وحى قطع مىشده و يك موضوعى مدتها درباره‌اش سرگردان و حيران بوده تا اينكه به او وحى مىشده . بنابراين اگر ما خواسته باشيم حقيقت معجزه را به آن صورتى كه در قرآن هست تشريح كنيم نه نظريهء اول است نه نظريهء دوم ، بلكه آياتى كه به پيغمبر وحى\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nمىشده هر وقت پيغمبر اراده مىكرده بر زبانش جارى مىشده ولى آنهايى كه وحى نمىشده اينطور نبوده كه هر لحظه پيغمبر اراده كند به او وحى بشود يا هر عملى كه موسى اراده مىكرده فورا آن عمل انجام مىشده است .\r\nجواب : اين كه فرموديد ، نظريهء سوم نيست . آن نظريهء دوم به ترتيبى كه من عرض كردم كه گفتيم قدرت و ارادهء خود پيغمبر است - من اشاره كردم ولى به تفصيل عرض نكردم - مقصود اين نيست كه يك قدرتى به او تفويض مىشود . اصلا تفويض نسبت به خدا و مخلوق در هيچ موجودى معقول نيست . بنده و شما ، ممكن است كه چيزى را كه من واجد هستم به شما تفويض كنم و اگر شما واجد چيزى هستيد به من تفويض كنيد ولى وقتى كه من اين را كه دارم به شما تفويض مىكنم ، از خودم سلب كرده‌ام ، شما اگر داريد ، به من تفويض مىكنيد ، از خودتان سلب كرده‌ايد . ما دو موجودى هستيم در عرض يكديگر . اين را يا من بايد داشته باشم يا شما . اين لباس يا مال من است يا مال شما . وقتى شما آن را به من داديد از خودتان سلب مالكيت كرده‌ايد . اين مطلب در اخبار و احاديث اسلامى مخصوصا و در كلمات حضرت امير بالأخص زياد است كه خداوند آنچه را كه به مخلوقش تمليك مىكند باز خودش مالك‌تر از اوست ، كه از نظر تعبير علمى مىگويند مالكيتها در طول يكديگر است ، آنگاه براى فهماندن مىگويند نظير مالكيت طفل است در برابر پدر . پدر چيزى را كه خودش در اجتماع مالك است نسبت به افراد ديگر ، در خانه به فرزند خودش مىدهد و اعطا مىكند . اين را مىدهد به اين فرزند ، آن را مىدهد به آن فرزند . اين فرزند مىگويد اين مال من است ، او مىگويد آن مال من است . باز بچه‌ها در عرض همديگر هستند . چيزى كه مال اين بچه است مال آن بچه نيست و چيزى كه مال آن بچه است مال اين بچه نيست . ولى نه اينكه اين بچه‌ها كه دارند معنايش اين است كه سلب مالكيت از پدر شد . باز اين بچه و هر چه دارد مال پدر است .\r\nآنهايى كه مىگويند معجزه قدرت و اراده‌اى است كه خدا داده ، نمىگويند كه يك قدرت و اراده‌اى خدا به او تفويض كرده به معنى اينكه هر وقت دل خودش بخواهد كارى بكند مىكند ، هر وقت دلش نخواهد نمىكند ، چه خدا بخواهد چه خدا نخواهد ، نه ، اين كلمهء  « بِإِذْنِ اللَّهِ »  كه تكرار مىشود اين است كه نه ، باز خدا بايد بخواهد ، سر رشته دست خداست . صحبت اين است : آن وقتى كه آن كار را انجام مىدهد خدا در همان وقت به او يك قدرت و اراده‌اى داده كه اين كار را انجام بدهد يا اصلا قدرت و\r\n\r\n","description":"","footnote":"","page_name":" 482 ","page_number":482},
  {"content":"\r\n\r\nاراده‌اى ندارد ، اصلا كاره‌اى نيست ، فقط خدا دارد انجام مىدهد ، او مىگويد تو فقط اين را بساز و بعد بدم ؟ و الّا صحبت قدرت و ارادهء مطلقى در مقابل قدرت خداوند نيست و بسا هست همان آنى كه مىدهد آن بعد از او بگيرد . اين را كسى انكار نمىكند كه در يك « آن » آن قدرت را دارد ، آن ديگر نداشته باشد ، ولى در حالى كه اين كار را انجام مىدهد واقعا اراده مىكند كه انجام بدهد يا اراده هم نمىكند ؟ آيا واقعا خواست او و ارادهء او در اينجا تأثير دارد يا ندارد ؟ يعنى خداوند اين كار را به وسيلهء قدرت و ارادهء اين بنده انجام مىدهد يا نه ؟ كه اين همان نظر شماست . شما هم همين را داريد مىگوييد . شما از بيان من مثل اينكه اين جور استفاده فرموديد كه من مىخواهم بگويم [ پيغمبر 
  ] يك قدرتى در مقابل قدرت خداوند [ دارد 
  ] ، خدا يك قدرتى به او داده و بعد هم اختيار دست خودش است كه هر كارى مىخواهد بكند . نه ، تمام آن محدوديتهايى كه شما مىخواهيد بگوييد ، در آن كلمهء « بإذن اللّه » هست . در يك « آن » هست و در يك « آن » نيست . آن داستانى كه سعدى دربارهء يعقوب آورده خيلى خوب است . واقعا اين جور بوده كه يك پيغمبر ، يك امام در يك حال خبر از غيب داشته و در حال ديگر نداشته ، نه از غيب خبر نداشته ، از داخل خانهء خودش هم بىخبر بوده است . در يك حالت اين كشف برايش مىشود و در حالت ديگر نه ، كه بسا هست كه خداوند او را مؤاخذه كرده باشد و در اثر مؤاخذه آن حالت را از او مىگيرد . يعقوب گفت :  « إِنِّي لَأَجِدُ رِيحَ يُوسُفَ لَوْ لا أَنْ تُفَنِّدُونِ »  ( 1 ) من بوى يوسف را مىشنوم اگر نگوييد اين خرفت و پير شده . سعدى مىگويد :\r\nيكى پرسيد از آن گم گشته فرزند * كه اى روشن روان پير خردمند ز مصرش ( 2 ) بوى پيراهن شنيدى * چرا در چاه كنعانش نديدى بوى پيراهنش را از دور شنيدى ولى از خودش - كه او را در چاه كنعان مخفى كرده بودند - مطلع نبودى ؟\r\nبگفتا حال ما برق جهان ( 3 ) است * دمى پيدا و ديگر دم نهان است\r\n\r\n\r\n\r\n\r\n","description":"","footnote":"\r\n( 1 ) . يوسف / 94 .\r\n( 2 ) . از مصر نبوده .\r\n( 3 ) . يعنى جهنده .\r\n","page_name":" 483 ","page_number":483},
  {"content":"\r\n\r\nگهى بر طارم اعلى نشينيم * گهى تا پشت پاى خود نبينيم و در آخر مىگويد :\r\nاگر درويش ( 1 ) در حالى بماندى * سر و دست از دو عالم برفشاندى اگر آن حالتى كه براى درويش پيدا مىشود برايش باقى بماند از افلاك هم مىرود بالاتر ولى برقى است كه برايش مىجهد .\r\nبرقى از منزل ليلى بدرخشيد سحر * وه كه با خرمن مجنون دل افگار چه كرد در زمينهء اينكه اين حالتها به صورت يك برق پيدا مىشود و بعد زايل مىشود و بعد او در فراق آن برق خيلى ناله مىكند از اين چيزها زياد است . در كلمات حضرت امير هم كلمهء « برق » است . در نهج البلاغه است كه مىفرمايد : « قد احيا عقله و امات نفسه » عقل خود را زنده كرد و نفس خود را ميراند « حتّى دقّ جليله و لطف غليظه » تا اينكه - خلاصه - آن غلظتهايش تبديل به لطافت شد « و برق له لامع كثير البرق » ( 2 ) بعد يك لمعانى كه برق زياد دارد برايش ظاهر مىشود .\r\n\r\n\r\n\r\n\r\n","description":"","footnote":"\r\n( 1 ) . نه اينكه خود سعدى درويش و صوفى است ؟\r\n( 2 ) . نهج البلاغه ، خطبهء 218 .\r\n","page_name":" 484 ","page_number":484},
  {"content":"\r\n\r\n\r\nمعجزه ( 4 )\r\nبحث ما دربارهء معجزه و خرق عادت بود كه از مسائل لا ينفكّ مذاهب است و اينكه توجيه معجزات و خوارق عادات چگونه است ( و باز تكرار مىكنيم كه به طور كلى معجزه را از دين نمىتوان نفى و سلب كرد ) ؛ آيا مىتوانيم براى آن يك مبنا و توجيهى داشته باشيم يا نه ؟ اولين مطلب اين بود كه اساسا معجزه آيا كار يك انسان است يعنى يك قوّهء خارق العاده‌اى است كه خداوند به يك انسان اعطا مىكند و آن انسان است كه با نيروى ارادهء خودش يك عمل خارق العاده انجام مىدهد ، و يا به اصطلاح اين كار خدايى است و كار خداست و به انسان - و لو پيغمبر باشد - هيچ‌گونه ارتباط واقعى ندارد ؛ خدا به دست او اجرا مىكند بدون آنكه نيروى او و ارادهء او تأثيرى داشته باشد ؟ عرض كرديم كه ما از آيات قرآن چنين استنباط مىكنيم كه معجزه فعل همان شخصى است كه آن را انجام مىدهد ، نيرو و قدرت اوست كه اين كار را انجام مىدهد يعنى خداوند اين قدرت را به يك انسان داده است و آن انسان است كه چنين كارى را مىكند و بر اين مبناست كه ما حالا مىخواهيم توجيه معجزه را پيدا كنيم .\r\nپس در واقع معجزات برمىگردد به استعدادهاى انسانى كه يك انسان مىرسد به پايه‌اى كه چنين كارى را مىتواند انجام بدهد . بعد گفتيم كه آيا [ دربارهء 
  ] معجزه هم\r\n\r\n","description":"","footnote":"","page_name":" 485 ","page_number":485},
  {"content":"\r\n\r\nمثل وحى مىتوانيم بگوييم كه نمونه‌اش در همهء افراد وجود دارد ولى در آن كسى كه معجزه را انجام مىدهد مثلا در پيغمبران به حد اعلى وجود دارد ؛ همان طورى كه در وحى و الهام هم همين طور است ، هيچ انسانى نيست كه از نوعى الهام بىبهره باشد ولى الهام و القاء از باطن درجات و مراتبى دارد ، شديدترين مرتبه‌اش آن است كه ما آن را « نبوت » مىناميم . حالا دربارهء معجزه از اين نظر [ بحث كنيم 
  ] كه آيا در انسان به طور كلى يك قوه‌اى وجود دارد كه تا اندازه‌اى قوهء خرق عادت باشد ( البته خود آن هم قانونى دارد ولى بر خلاف قانون مادى اين جهان ) يا [ چنين قوه‌اى 
  ] نيست ؟ پايهء اين مطلب از دو سه جا شروع مىشود يعنى ما بايد ببينيم كه آيا يك مسائل مسلّمى [ از اين سنخ 
  ] در ميان افراد بشر وجود دارد كه اسم آنها معجزه نيست ، همانها را مبنا و پايه قرار بدهيم كه لااقل امكان اين چيزهايى كه معجزه مىناميم براى ما اثبات بشود .\r\nبه نظر مىرسد در وجود بعضى از جريانها كه الآن وجود دارد به هيچ‌گونه نمىتوان ترديد كرد . البته اين جريانها كه مىگويم نمىخواهم كراماتى [ را بگويم 
  ] كه به بعضى از اولياء نسبت مىدهند كه افراد خيلى معدودى هستند و هر كسى با اينها برخورد نكرده است .\r\n\r\nدرمان روانى\r\nيكى از مسائلى كه مربوط به اين قضيه است و به استعداد روحى بشر و احيانا به يك قوهء غير مادى و جسمانى براى بشر ارجاع مىشود درمانهاى روانى است ؛ يعنى اين يك دهليزى است براى اينكه انسان به نيروى روحى ماوراى نيروى مادى و بدنى در وجود خود پى ببرد . مسألهء درمان روانى - همين طورى كه در كتابها لا بد زياد خوانده‌ايد - از قديم معمول بوده است و در عصر جديد هم كه ما در كتابها مىخوانيم و خود شما آقايان مخصوصا بعضى از آقايان كه در اين رشته‌ها كار كرده‌اند بهتر مىدانند خودش يك مسأله‌اى است ، كه فلاسفه روى درمانهاى روانى اطباء مطالعه مىكنند و براى اينها اهميت زيادى قائل هستند . ما داستانهايى در قديم در كتابها مىخوانيم كه مثل بوعلى هم در كتابهاى خودشان نقل مىكنند و از همه معروفتر معالجات روانىاى است كه به محمد بن زكرياى رازى نسبت مىدهند و بو على هم در كتابهاى خودش آنها را نقل مىكند و خود بوعلى هم گاهى دست به معالجات روانى\r\n\r\n","description":"","footnote":"","page_name":" 486 ","page_number":486},
  {"content":"\r\n\r\nمىزده است و در تاريخ داستانها از معالجات روانى خود او هم نقل كرده‌اند ، دربارهء افرادى كه دچار بيمارى لمسى و بىحسى ( بيمارى فلج ) بوده‌اند و از راه معالجات درمانى طبى و با دوا و شربت و اين چيزهايى كه معمول بوده است قادر نبوده‌اند اينها را معالجه كنند و بعد ، از طريق روحى و روانى معالجه كرده‌اند .\r\n\r\nداستان درمان امير سامانى\r\nاز جمله داستان امير سامانى است كه خيلى معروف است كه به فلج مبتلا شد و اطباء عاجز ماندند و بعد آمدند محمد زكرياى رازى را از بغداد ببرند و وقتى خواستند او را از ما وراء النهر عبور بدهند جرأت نمىكرد كه از دريا عبور كند و بالأخره به زور او را بردند و مدتها هم مشغول معالجه شد و قادر نشد ، بعد به او گفت كه آخرين معالجه من كه از همه اينها مؤثرتر است معالجهء ديگرى است . دستور داد حمّامى را گرم كردند و گفت تنها خود من بايد باشم و امير ؛ او را برد در حمام آب گرم و شايد اول بدنش را ماساژ داد و بعد آمد بيرون . قبلا هم طى كرده بود كه امروز من اين آخرين معالجهء خودم را اعمال مىكنم به شرط اينكه دو اسب بسيار عالى به من بدهيد . ضمنا به نوكرش گفت اين اسبها را زين مىكنى و درِ حمام مىايستى . بعد خودش مىآيد سر بينهء حمام لباسهايش را مىپوشد و يك دشنه به دستش مىگيرد و يك‌دفعه مىرود داخل حمام شروع مىكند به فحاشى به امير و مىگويد تو مرا بىخانمان كردى ، مرا بيچاره كردى ، مرا به زور آوردى اينجا ، حالا وقتى است كه از تو انتقام بگيرم ؛ به يك شدتى به او حمله مىكند كه وى يقين مىكند كه الآن مىخواهد او را بكشد . يك مرتبه تصميم مىگيرد از جا بلند شود كه از خودش دفاع كند . ناخودآگاهانه از جا بلند مىشود او كه تا آن وقت نمىتوانست از جا بلند شود . تا از جا بلند مىشود اين هم فرار مىكند مىآيد بيرون و اسبها را سوار مىشود و مىرود و در منزل اول يا دوم نامه‌اى براى امير مىنويسد كه عمر امير دراز باد و اين كارى كه من كردم براى معالجهء شما بود . و امثال اينها .\r\nدر اينجا از ارادهء خود بيمار استمداد شد براى به جريان انداختن كار بدن . البته بيماريهايى كه شايد در قديم و در جديد نشان مىدهند و مىگويند درمان آن از نوع درمان روانى است بيماريهايى است كه اگر هم بدنى است ولى عصبى است ؛ هنوز من\r\n\r\n","description":"","footnote":"","page_name":" 487 ","page_number":487},
  {"content":"\r\n\r\nنمىدانم كه واقعا در بيماريهاى غير عصبى هم [ درمان روانى 
  ] اثر دارد يا ندارد گواينكه بازهم ما در كتابها مىخوانيم كه روى بيماريهاى غير عصبى هم حالت روانى مىتواند اثر ببخشد .\r\nاين مطلب كه يك بيمارى از راه تلقين روحى و يا از راه تحريك ارادهء خود بيمار معالجه شود منشأ يك فكر شد كه در بشر نيرويى وجود دارد غير از اين نيروهاى مادى بدنى ، كه همان قوهء اراده است و قوهء اراده يك قوهء مستقلى است در انسان . در دوران جديد هم ما مىبينيم كه يك چيزهايى پيدا شد كه اين فكر را به نظر ما تأييد و تقويت كرد ، و چيزهاى عجيبى در كتابهاى روانكاوى و يا در كتابهايى كه راجع به هيپنوتيزم نوشته‌اند در اين زمينه مىخوانيم . ما مىخوانيم كه اول بار كه مگنتيزم پيدا شد خيال مىكردند كه در مغناطيس يك نيروى خارق العاده‌اى وجود دارد و افرادى پيدا شدند - كه اطباء هم اغلب اينها را شيّاد مىدانستند - و مدعى بودند كه ما با مگنتيزم معالجه مىكنيم . بعد واقعا معلوم شد كه مغناطيس اثرى ندارد ، هيچ خاصيت و خصوصيتى [ در اين زمينه 
  ] ندارد . بعد فكر ديگرى پيدا شد و آن اين بود كه شايد آن نيرو در مغناطيس در آن فلز نيست و آن مغناطيس ديگرى حيوانى در بدن آن شخص است يعنى بعضى از انسانها اصلا در وجودشان قوه‌اى نظير قوهء مغناطيسى وجود دارد كه با آن [ بيماران را 
  ] معالجه مىكنند ، مثل مردى به نام دكتر مسمر كه چيزهاى عجيبى از او نقل مىكنند . ولى مىگويند بعدها اين فكر هم مردود شناخته شد كه واقعا اين طور نيست كه در بدن يك انسان قوه‌اى نظير قوهء مغناطيس وجود داشته باشد . افكار متوجه اين مطلب شد كه هرچه هست خاصيت مال تلقين است يعنى خاصيت مال فكر خود بيمار است ، نه در فلز خاصيتى هست و نه در بدن آن طبيب معالج ، و معالجات و فعاليتهاى زيادى مشاهده شده است و بعد نتيجه گرفته‌اند كه اين نتيجه‌اى كه گرفته مىشود بيشتر ، از تلقين است يعنى از اين باور و ايمان و عقيده‌اى است كه در خود بيمار پيدا مىشود . بعدها افكار بر محور همين قوهء تلقين و قوهء فكر خود انسان دور زد . از وقتى كه فكر آمد روى تأثير قوهء تلقين و قوهء فكر ، باز همان مسألهء درمان روحى زنده شد كه اصلا خود علم و اراده در انسان قوه است ، نفس علم در انسان قوه‌اى است كه مىتواند بر بدن انسان حكومت كند و نفس اراده و خواست قوه‌اى است كه مىتواند بر بدن انسان حكومت كند ؛ تا قضيهء خواب مصنوعى كشف شد .\r\n\r\n","description":"","footnote":"","page_name":" 488 ","page_number":488},
  {"content":"\r\n\r\n\r\nخواب مصنوعى و كشف شعور باطن\r\nقضيهء خواب مصنوعى ، روحى بودن و خارق العاده بودن اين قوه را بيش از پيش اثبات كرد . در خواب مصنوعى كه يك شخص با ارادهء خودش و يا با سلسله اعمالى كه انجام مىدهد كسى را خواب مىكند ، اين آدم نه تنها روحش ، حتى بدنش تابع القاء و ارادهء شخص عامل مىشود ؛ چطور ؟ آنطور كه ما در كتابها خوانده‌ايم و نوشته‌اند ، گاهى در خواب مصنوعى ، [ عامل 
  ] به حدى شخص را تحت تأثير قرار مىدهد كه بر خلاف خواب طبيعى كه اگر عواملى روى بدنش وارد شود و زياد اثر بگذارد بيدارش مىكند او يك حالت بىحسى و بىشعورى كامل پيدا مىكند كه حتى اگر اعضايش را قطعه‌قطعه كنند بازهم از خواب بيدار نمىشود . در خواب طبيعى وقتى صدايش كنند بيدار مىشود . او را اگر ديگرى صدا كند از خواب بيدار نمىشود . در خواب طبيعى اگر ضربه‌اى يا دردى بر بدنش وارد كنند بيدار مىشود ؛ او بازهم بيدار نمىشود . وقتى آن القاءكننده به او القا كرد بخواب ! او ديگر مىخوابد . تا وقتى او امر نكند و دستور ندهد كه بيدار شو ، بيدار نمىشود . اينجا روحيون يك نتيجه‌گيرى كه مىتوانند بكنند اين است : شخص تلقين‌كننده ( عامل ) ارادهء او را تحت تسخير خودش قرار داده .\r\nوقتى كه او را خواباند و شعور ظاهرش را از كار انداخت ، شعور باطن او را در اختيار مىگيرد و شعور باطنش تمام بدن خودش را در اختيار مىگيرد به طورى كه وقتى اين به او مىگويد تو بايد احساس درد نكنى شعور باطن اطاعت مىكند : بله ، بايد احساس درد نكنم . شعور باطن وقتى كه تصميم مىگيرد احساس درد نكند احساس درد نمىكند . اين خيلى عجيب است . با اينكه نه تنها طبق فرضيهء ماديّين ، حتى در فرضيهء ثنويّين امثال دكارت - افرادى كه روح را مجزاى از بدن و اينها را دو دستگاه علىحده و مستقل از يكديگر مىدانند - نيز اصلا ربطى ميان روح و بدن نيست ، روح بخواهد يا نخواهد بدن كار كند بدن كار خودش را بايد انجام بدهد ، ولى معلوم مىشود با اين وسيله ( يعنى اين خودش يك دريچه است ) مىتوان كارى كرد كه شعور باطن حتى احساس بدن را هم در اختيار بگيرد ؛ اگر بخواهد بدن احساس درد كند مىكند و اگر نخواهد نمىكند .\r\nبعضى از خوابهاى مصنوعى از يك نظر ديگر مهمتر است و آن اين است كه در\r\n\r\n","description":"","footnote":"","page_name":" 489 ","page_number":489},
  {"content":"\r\n\r\nحالى كه شخص را خواب نمىكنند ، در اثر تلقين ، فقط يك عضو را در اختيار قرار مىدهند . ممكن است تنها دستش را بىحس كنند يا به دست فرمان مىدهد به اين حال بايست دست به يك حال معين مىايستد ، در حالى كه شعور ظاهرش هم در كار است . اين از اين نظر مهمتر است كه در آن نظر اوّل شعور ظاهر در كار نيست ؛ چون شعور ظاهر در كار نيست شعور باطن كار خودش را مىكند ؛ ولى در اينجا معلوم مىشود با اينكه شعور ظاهر در كار هست مع ذلك باز شعور باطن فعاليت خودش را دارد ؛ يعنى حكايت مىكند از نوعى استقلال شعور باطن در مقابل شعور ظاهر .\r\nاز اين عجيب‌تر چيزى است كه باز من در اين كتابها خوانده‌ام و خيلى عجيب است ، كه تحت تأثير القاء شخص عامل ، يك حساسيت عجيبى حواسّ معمول پيدا مىكند به طورى كه صدايى را كه يك آدم عادى نمىشنود او مىشنود ، چيزى را كه يك شخص عادى در حال عادى نمىبيند او مىبيند يعنى از راههاى بسيار دور چيزى را مىبيند و از فاصله‌هاى بسيار دور چيزى را مىشنود ؛ تا اين مقدار حساسيت براى حواس . يك چيزى امروز مىگويند به نام « تله‌پاتى » كه الكسيس كارل هم در كتاب انسان موجود ناشناخته آن را تأييد مىكند و مىگويد اين واقعيتى است كه الآن وجود دارد ؛ و داستانهاى نظير اين در كتابهاى مذهبى خيلى زياد است مثل اينكه پيغمبر اكرم در وقتى كه نجاشى در حبشه بود جريان فوت او را اطلاع داد و گفت كه الآن نجاشى مرده است و او را كفن كرده‌اند و من از همين جا بر او نماز مىخوانم ، به طورى كه همه جنازه نجاشى را ديدند و حضرت در آن حال بر آن نماز خواندند . آقاى دكتر معين - كه چند سال است كه در يك حالت بين الموت و الحيات هست - مقدارى در هيپنوتيزم كار كرده بود ولى چيزهاى عجيب‌ترى از افرادى كه كار كرده بودند نقل مىكرد . اين داستان را من الآن يادم نيست كه از خودش شنيدم يا يكى از رفقا ( دكتر شهيدى ) از او نقل كرد . مدعى بود كه در پاريس افراد خيلى فوق العاده‌اى هستند كه حتى به وسيلهء راديو قدرت دارند فرمان بدهند كه هر كسى در هر حالى كه هست در همان حال متوقف شود .\r\n\r\nداستان دكتر معين\r\nولى اين قضيه را به طور قطع نقل مىكرد ، مىگفت يك بچه فرانسوى را در\r\n\r\n","description":"","footnote":"","page_name":" 490 ","page_number":490},
  {"content":"\r\n\r\nحضور من خواب كردند ، بعد از من پرسيدند كه از او چه جوابى مىخواهى ؟ من گفتم كه او را بفرستيد تهران . بچه جواب داد كه الآن تهران هستم ، مثلا ميدان توپخانه . گفتيم اينجا را شرح بده . بچه‌اى كه هرگز به ايران نيامده بود تمام آن را شرح داد ، آنجا اينجور است ، يك خيابان اين طرف است يك خيابان آن طرف ، ساختمان اينجور ، مجسمه اينجور و خصوصيات ديگر . ( گفت تا اينجا براى ما خيلى عجيب نبود يعنى مىتوانستيم يك توجيهى بكنيم ؛ و مىگفت بعد وقتى من براى بعضى از ماترياليستها گفتم همين‌طور توجيه مىكردند ، البته توجيه به معنى احتمال نه توجيه علمى ، كه شايد آن عامل ، فكر تو را مىخوانده چون تو كه مىدانى تهران چگونه است ، او فكر تو را جذب مىكرد بعد پس مىداد به اين بچه ، پس اين بچه وضع تهران را مىتوانست بفهمد از طريق تو ) . گفت بعد كجا ؟ گفتم بفرستيدش ميدان ژاله رفت ميدان ژاله . گفتيم آنجا را توصيف كن . همين جور توصيف كرد كه واقعا ميدان ژاله بود .\r\nگفت ديگر كجا ؟ گفتيم بفرست چهارصد دستگاه . رفت چهارصد دستگاه . باز همين جور تشريح كرد كه چهارصد دستگاه بود . تا فرستاديم خانهء خودمان . خانه را همانطور تشريح كرد كه بود . رفت داخل خانه . گفتيم حالا چى مىبينى ؟ گفت پله را اينجور رفتيم بالا و اين طرف يك اتاق است و آن طرف يك اتاق ، و اتاقى را نشان داد كه آنجا يك خانمى است كه الآن خوابيده ( ساعت در حدود سه بعد از ظهر بوده ) .\r\nنشانيهايى داد كه همان نشانيهاى خانم دكتر معين بوده ( مىگفت باز تا اينجا هم كمى قضايا قابل توجيه بود ) . فرستادمش داخل كتابخانه خودم ؛ گفتم آن اتاق روبرو كه مىگويد ، بگوييد برود در آن اتاق بگويد آنجا چيست . آنجا كه رفت بر خلاف آنچه من فكر مىكردم گفت آنجا اتاقى است خالى ، هيچ چيز در آن اتاق نيست ، فقط دوتا تابلو ديده مىشود كه آنها را هم به پشت گذاشته‌اند . من تعجب كردم ؛ كتابخانهء من كه اينجور نيست ! آمدم منزل بلافاصله آن را براى خانمم نوشتم كه در فلان روز ، فلان ساعت وضع خودت را بگو و مخصوصا وضع كتابخانهء من را تشريح كن . جواب نامه به فاصلهء كمتر از يك هفته آمد ، معلوم شد كه در آن روز اينها مىخواسته‌اند اتاقها را پاكيزه يا رنگ كنند و بدون اينكه قبلا از من اجازه گرفته باشند تمام كتابها را از كتابخانه من بيرون برده بودند و آن دو تابلو ، دو تابلوى عكس بوده و اتفاقا فقط همان دو تابلو داخل اتاق بوده است . ديگر اين جهت را حتى من هم نمىدانستم كه بگويم شخص عامل اين را از فكر من گرفته است و دارد به اين بچه انتقال مىدهد ؛ كه وقتى\r\n\r\n","description":"","footnote":"","page_name":" 491 ","page_number":491},
  {"content":"\r\n\r\nما به ماترياليستها گفتيم كه شما اين را چگونه توجيه مىكنيد گفتند ديگر ما براى اين توجيهى نداريم .\r\nبه هر حال اين مطلب كه در اثر خواب مصنوعى ، حواس انسان يك حساسيتى پيدا كند كه از دور ببيند و از دور بشنود ، اجمالا نشان مىدهد كه در انسان يك نيروهايى وجود دارد غير از اين نيروهايى كه ما با آنها آشنا هستيم . حالا من به ماهيت و حقيقتش فعلا كار ندارم كه بگويم اين نيرو مجرد است يا مجرد نيست ، با شرايط مادى جور در مىآيد يا جور در نمىآيد . آن باشد تا علىحده دربارهء آن بحث كنيم . ولى آن مقدارى كه بشر مىتواند به دست بياورد همين است كه از طريق خواب مصنوعى و تعطيل كردن قوهء حس و شعور و اراده و كنار زدن اينها مىتواند قوهء ديگرى را كه در روح او هست استخدام كند و از اين قوه كارهاى خارق العاده ببيند . اين ، راه را باز مىكند براى اينكه اين قوهء نهانى عجيب كه در افراد هست و در حال خواب مصنوعى ظهور مىكند آيا ممكن نيست بجاى اينكه در اختيار يك فرد ديگر قرار بگيرد در اختيار شعور ظاهر خود انسان قرار بگيرد يعنى ديگر احتياج نباشد ما شعور ظاهر را كنار بزنيم ديگرى بيايد اين قوه را به كار بيندازد ، بلكه افرادى خودشان عامل باشند و خودشان معمول و به عبارت ديگر قوهء ارادهء خودشان بر اين شعور مرموز كه در وجودشان حكمفرماست حكومت كند به طورى كه هر وقت بخواهند و اراده كنند آن قوه را به كار بيندازند ؛ بخواهد چيزى را حس نكند حس نكند ، بخواهد سدى در مقابل عوامل خارجى ايجاد كند ، ايجاد كند . من خيال نمىكنم اين مقدارها قابل ترديد باشد .\r\n\r\nداستان حاج شيخ حسن على اصفهانى\r\nشخصى است در مشهد به نام آقاى سيد ابو الحسن حافظيان ؛ همين [ شخص 
  ] بود كه چند سال پيش ضريح حضرت رضا را ساخت يعنى اعلان كرد و مردم پول دادند و ساخت . وى شاگرد مرحوم آقا شيخ حسن على اصفهانى معروف بوده كه لا بد كم و بيش اسمش را شنيده‌ايد و در اينكه او كارهاى خارق العاده زياد داشته من خيال نمىكنم اصلا بشود ترديد كرد . همين آقاى آية الله خوانسارى حاضر براى من از خود حاج شيخ حسن على بلاواسطه نقل كردند ؛ مىگفتند كه در وقتى كه مرحوم حاج شيخ\r\n\r\n","description":"","footnote":"","page_name":" 492 ","page_number":492},
  {"content":"\r\n\r\nحسن على در نجف بود وارد رياضتهاى زيادى بود و گاهى حرفهايى مىزد كه شايد براى او گفتنش جايز بود ولى براى ما شنيدنش جايز نبود يعنى ما پرهيز داشتيم بشنويم . گاهى مىگفت من در حرم ، فلان آقا ( از اشخاص بزرگ ) را به صورت خوك مىبينم يا به صورت خرس مىبينم . شايد براى او جايز بود بگويد ولى براى ما هتك حرمت يك مؤمن بود . مىگفتند حاج شيخ حسن على يك وقت گفت من پياده تنها از نجف مىآمدم به كربلا ، به دزد برخورد كردم ، تعبيرش اين بود : « در خود پنهان شدم » يعنى در حالى از جلوى آنها عبور كردم كه آنها كه نگاه مىكردند مرا نمىديدند . و افراد ديگرى كه از اين مرد اين جور كارهاى خارق العادهء روحى زياد ديده‌اند فراوان هستند كه اگر كسى بخواهد داستان حاج شيخ حسن على را از افرادى كه الآن هستند و خودشان مشاهده كرده‌اند بشنود به نظر من خودش يك كتاب مىشود . آقاى حافظيان شاگرد ايشان بود . سالها رفت هندوستان . او چيزهاى خارق العاده‌اى از جوكيها نقل مىكرد . آقاى طباطبايى قصّه‌اى از او نقل مىكردند كه خودش گفته بود ما شاهد بوديم ؛ فرنگيها آمده بودند براى امتحان و آزمايش ؛ شخص جوكى را مىخواباندند روى تخته‌اى كه پر از ميخ بود و مثل سوزن آمده بود بيرون ، بعد روى سينهء او يك تختهء ديگر مىگذاشتند و بعد با پتكهاى بزرگ مىكوبيدند روى آن و يك ذرّه و يك سر سوزن به بدن او فرو نمىرفت .\r\nغرضم اين جهت است كه چنين قوه‌هاى روحى در وجود بشر هست . چنين نيست كه اين قوهء روحى فقط در همين آدم باشد .\r\n\r\nنمونهء ديگر\r\nداستانى را آقاى محققى خودمان كه فوت كرد و در آلمان بود نقل مىكرد و من در جلسهء بزرگى كه درس مىداد شنيدم . سالهاى اولى كه در قم بود مدت موقتى آقاى بروجردى ماهانه‌اى به او مىدادند كه بيايد به طلبه‌ها حساب و هندسه و جغرافى و فيزيك درس بدهد ولى دوام پيدا نكرد . يك روز در آن جلسهء عمومى گفت و بعد هم من شايد مكرر از او قصه‌هاى عجيبى دربارهء برادر خودش شنيدم . مىگفت كه او اسمش سيّاح بود و كشورهاى اروپايى را خيلى گشته بود . در آخرين بار رفت هندوستان و هندوستان براى او از همه جاى دنيا عجيبتر بود و از جمله اين قضيه را نقل مىكرد كه روزى من\r\n\r\n","description":"","footnote":"","page_name":" 493 ","page_number":493},
  {"content":"\r\n\r\nرفتم پيش يكى از جوكيها ، او شروع كرد به زبان فارسى با من صحبت كردن و من تعجب كردم . به من گفت « برادرت محمد ( آن وقت من در لاهيجان بودم ) رفته مشهد آخوند شده » ( مىگفت اين براى برادر من و براى خود من بسيار عجيب بود . خودش مىگفت تا وقتى كه ديپلمم را گرفتم اصلا لا مذهب بودم . بعد هم رفته بود در مشهد و به چنگ مردى به نام « گلكار » افتاده بود ، گلكار هم كارهايى نظير هيپنوتيزم داشته و بىدين‌ترش كرده بود ، بعد خود گلكار برگشته بود ديندار شده بود ، محققى هم به تبع او ديندار شده بود و بعد آمده بود معمم هم شده بود كه مىگفت اين براى برادر من فوق العاده عجيب بود كه آخر من كجا و آخوند شدن كجا ! ) . بعد ، از سرگذشتهاى گذشته‌اش به او گفته بود و راجع به آينده‌اش هم چيزهاى فوق العاده عجيب گفته بود . به قدرى به حرفهاى او ايمان داشت كه حد نداشت و فقط يك قضيه دروغ از آب درآمد و آن قضيهء عمرش بود . به برادرم گفته بود تو - مثلا - شصت و هفت سال عمر خواهى كرد . از بس به ساير حرفهايى كه او گفته بود يقين پيدا كرده بود به اين قضيه هم يقين داشت ؛ مىگفت من اگر سرم را زير سنگ بكنند نمىميرم ، بعد از شصت و هفت سال هم هيچ قوه‌اى نمىتواند مرا نگه دارد ، قطعا مىميرم . همين سبب شد كه او مريض مىشد معالجه نمىكرد و به آن سن هم نرسيد و مرد ؛ اين يكى خلاف در آمد .\r\nمىخواهم بگويم كه وجود چنين نيروهايى حكايت مىكند از همان اصلى كه ما از آقاى طباطبايى نقل كرديم كه : اگر در بشر ايمان به چيزى پيدا شود ، اگر اراده به چيزى پيدا شود ، خيلى كارهاى خارق العاده مىتواند انجام بدهد ، منتها اينكه شما مىبينيد در حال خواب مصنوعى انسان اين كار را مىكند و در شعور ظاهر نمىكند ، چون شعور ظاهر ما تابع اين قوانين ظاهرى است كه ما مىبينيم . ما با شعور ظاهر نمىتوانيم به چيزى ايمان پيدا كنيم و آن را باور كنيم ، اين است كه نمىكنيم . تا شعور ظاهر هست نمىشود . شعور ظاهر را كه آن القاءكننده از ما مىگيرد هرچه كه القاء كند بدون چون و چرا مىپذيريم يعنى بدون چون و چرا باور و يقين مىكنيم ، چون يقين و باور مىكنيم انجام هم مىدهيم . آن وقت افرادى كه شعور ظاهرشان هم به همان اندازهء شعور باطن به حقيقتى ايمان پيدا كند و معتقد شود و يقين پيدا كند ، ديگر مانع و رادعى [ در مقابل آنها نخواهد بود 
  ] ؛ البته نمىخواهم بگويم هيچ چيزى ، شايد بعضى موانع باشد ولى خيلى از سدهايى را كه پيش روى او وجود دارد مىشكند .\r\n\r\n","description":"","footnote":"","page_name":" 494 ","page_number":494},
  {"content":"\r\n\r\n\r\nشاهدى از قرآن\r\nخود قرآن هم اين قضيه را تعليل به يك نوع علم مىكند كه مسلّم آن علم از اين نوع علم نيست كه [ شخص 
  ] قاعده و قانونى را بداند و بعد بخواهد روى آن عمل كند ، ولى به هر حال [ ناشى از 
  ] يك نوع علم و ايمان مىداند . قرآن كريم در داستان آن مردى كه تخت ملكهء سبا را در طرفة العينى از يمن آورد به فلسطين ، اينطور نقل مىكند كه سليمان به كسانى كه اطرافش بودند از جن و انس گفت :  « أَيُّكُمْ يَأْتِينِي بِعَرْشِها قَبْلَ أَنْ يَأْتُونِي مُسْلِمِينَ »  چه كسى قبل از اينكه خود آنها بيايند و تسليم ما بشوند تخت او را اينجا حاضر مىكند ؟  « قالَ عِفْرِيتٌ مِنَ الْجِنِّ أَنَا آتِيكَ بِهِ قَبْلَ أَنْ تَقُومَ مِنْ مَقامِكَ »  [ پليدى از جن 
  ] گفت من آورندهء آن هستم پيش از آنكه اين مجلس به هم بخورد ؛ يعنى در ظرف يكى دو ساعت . اين براى سليمان چيزى نبود و اهميتى نداشت :  « قالَ الَّذِي عِنْدَهُ عِلْمٌ مِنَ الْكِتابِ أَنَا آتِيكَ بِهِ قَبْلَ أَنْ يَرْتَدَّ إِلَيْكَ طَرْفُكَ »  آن كسى كه نوعى علم از كتاب محفوظ و از لوح محفوظ داشت ، نوعى علم كه قابل تعريف براى شما نيست ، گفت : پيش از يك چشم به هم زدن حاضرش مىكنم .  « فَلَمَّا رَآهُ مُسْتَقِرًّا عِنْدَهُ قالَ هذا مِنْ فَضْلِ رَبِّي »  ( 1 ) سليمان نگاه كرد ديد حاضر است .\r\nاين آيه هم دليل بر اين است كه اين نيروى خارق العاده در انسان وجود پيدا مىكند به موجب علمى كه انسان پيدا مىكند نه آنطورى كه بعضى اشخاص مىگويند كه انسان هيچ‌كاره است ، خدا اينجا يك كارى را مىكند ؛ آن انسانى كه معجزه به دستش ظاهر مىشود با ما در عمل معجزه هيچ فرقى ندارد ، فقط به دست او [ انجام مىشود 
  ] ، مثل يك خيمه شب بازى است و يك ظاهر است . پس خود قرآن هم اين مسأله را تعليل و توجيه مىكند به نحوى از علم .\r\nغرض ما اين است كه مسألهء درمانهاى روانى و مسألهء خواب مصنوعى و مخصوصا مسألهء كشف شعور باطن كه اصلا معلوم شد دستگاه ديگرى ما وراء دستگاه انديشهء ظاهرى در بشر هست - كه اين را ديگر هيچ‌كس انكار نمىكند - كه در خواب مصنوعى فردى را تلقين مىكنند بعد بيدار مىشود يادش نيست كه چنين حرفى را\r\n\r\n\r\n\r\n\r\n","description":"","footnote":"\r\n( 1 ) - نمل / 38 - 40 .\r\n","page_name":" 495 ","page_number":495},
  {"content":"\r\n\r\nكسى به او گفته است ولى تمام دستورها را بىچون و چرا سر وقت انجام مىدهد [ اينها توجيه معجزه را آسان مىكند 
  ] .\r\n\r\nگوستاولوبون و خواب مصنوعى\r\nگوستاولوبون با اينكه افكار مادى دارد ولى اين جهت را تصديق كرده ؛ مىگويد در جلسه‌اى دخترى را تنويم ( 1 ) كرده بودند . من خودم اقتراح كردم . گفتند هر چه كه ما اينجا به او دستور بدهيم او بعد اجرا خواهد كرد . گفتم به او بگوييد كه در فلان روز فلان ساعت در فلان محل بيايد به ملاقات من . به او القاء كردند . بعد از مدتى كه از قضيه گذشت من نامه‌اى از او دريافت كردم ، ديدم براى عمل خودش يك توجيهات منطقى هم درست كرده كه « آقاى دكتر ! نظر به اينكه شما چنين و چنان هستيد و من چنين احتياجى دارم ميل دارم شما را ملاقات كنم و نظر به اينكه چنين و چنان است وقت ديگرى ندارم ، فلان وقت باشد ، و خواهش مىكنم محلش را هم فلان جا قرار بدهيد » . تمام آنچه كه ما در باطن شعور او القاء كرده بوديم آن بعد بيرون مىآمد و فرمان مىداد به شعور ظاهر و شعور ظاهرش براى آن توجيه درست مىكرد و مىگفت .\r\nمطلب ديگر كه آقاى كاظم زاده مىگويد و حرف درستى هم هست اين است كه انسان وقتى كه مىخوابد اگر تصميم بگيرد در يك ساعت معيّن بيدار شود [ سر همان ساعت بيدار مىشود 
  ] كه معمولا هم مىگويند اگر شما آيهء  « قُلْ إِنَّما »  را بخوانيد و قصد كنيد سر ساعت معين بيدار شويد سر همان ساعت بيدار مىشويد . بعد مىگويد كه من هميشه اين را امتحان كرده‌ام و از آن نتيجه گرفته‌ام و بدون تخلف اينجور بوده .\r\nمىگويد اين چيست ؟ شعور ظاهر ما كه خواب است ، اين شعور باطن ماست كه بيدار است و ما را سر موعد و سر ساعت بيدار مىكند . و مىگويد از همه عجيبتر اين است كه مثل اينكه يك ساعتى هم نزد شعور باطن گذاشته‌اند كه حركت آن ساعت را مىبيند و سر لحظه ما را بيدار مىكند . كشف نيروى شعور باطن - كه كاظم‌زاده بالخصوص بر اين نيرو خيلى تكيه كرده است و در تداوى روحى كه دستورهايى مىدهد همه بر اساس استخدام شعور باطن است - دريچه و دهليزى است براى اينكه\r\n\r\n\r\n\r\n\r\n","description":"","footnote":"\r\n( 1 ) . [ خواب كردن 
  ] .\r\n","page_name":" 496 ","page_number":496},
  {"content":"\r\n\r\nنشان بدهد در بشر يك قوه مرموزى يعنى يك استعداد مرموز و خارق العاده‌اى هست .\r\nاين يك مسأله .\r\n\r\nاحضار ارواح\r\nمسألهء ديگر كه - آن هم مىتواند دهليز و دريچه‌اى باشد براى اين مطلب - مسأله‌اى است كه به نام احضار ارواح در دنيا معروف شده است . در احضار ارواح دو مسأله است : يكى اينكه آيا واقعا روحى حاضر مىشود يا نه ؟ اين را نمىشود قبول كرد . البته نمىخواهم بگويم صددرصد مردود است ، بلكه كسى نمىتواند اثبات كند كه حتما در اين جلسات احضار روح ، روحى حاضر مىشود ، ولى در اينكه در جلسات احضار ارواح كارهاى خارق العاده‌اى صورت مىگيرد و حكايت مىكند از دخالت يك نيروى مرموز ، ترديدى نيست . طنطاوى كتابى دارد به نام الارواح و تاريخچهء مفصّل احضار ارواح را در آمريكا و اروپا نوشته است . گويا مجموعا دربارهء احضار ارواح سه نظريه است كه بنابر هر سه نظريه مدعاى ما كه راجع به قواى روحى بحث مىكنيم ثابت مىشود : بعضى صددرصد معتقدند كه واقعا روحى مىآيد حاضر مىشود ، روح يكى از مرده‌ها حاضر مىشود و چه دانشمندان معروف و بزرگى طرفدار اين نظريه بوده‌اند ؛ من خوانده‌ام كه بعضى از دانشمندان درجهء اول دنيا از طرفداران احضار ارواح هستند . عده‌اى ديگر معتقدند نه ، روحى از خارج نمىآيد آنجا ، اين همان روح شخص احضاركننده يا روح واسطه است كه اين كارها را انجام مىدهد ، چون در بعضى از جلسات احضار ارواح اينها شبحهايى را ديده‌اند و حتى گاهى اثر انگشت آن شبح را مثلا روى خاكى ، خاكسترى يا چيز ديگرى كه گذاشته‌اند ديده‌اند .\r\nگفته‌اند كه اين همان روح خود اين شخص است كه نيرويى را مثلا انرژى يا سيّاله‌اى را كه در آن جلسه هست استخدام مىكند ؛ روح خود اين شخص است كه تجسم پيدا مىكند و او را مىبينند نه روحى از خارج آمده باشد .\r\nعدهء سوم مىگويند نه روح اين است و نه روح شخصى از خارج ، صرفا تلقين است و نيرنگ . آنهايى كه مىگويند تلقين است ، بازهم از نظر ديگرى مطلب را مهم جلوه مىدهند - بدون اينكه خودشان توجه داشته باشند - مىگويند كه اين كسى كه اين كارها را مىكند آنچنان به حضار تلقين مىكند كه آنها چيزى را كه وجود ندارد\r\n\r\n","description":"","footnote":"","page_name":" 497 ","page_number":497},
  {"content":"\r\n\r\nمىبينند . اگر بگوييد اينهمه جلسات افراد رفته‌اند شركت كرده‌اند و گفته‌اند ما شنيديم صداهايى را و ما ديديم كه ميز حركت كرد ، مىگويند از بس آنجا به شما تلقين مىكنند ! نه ميز حركت مىكند نه شبحى ظاهر مىشود ، نه روحى از بيرون مىآيد آنجا و نه روح اين شخص تجسم پيدا مىكند ؛ پىدرپى تلقين مىكنند ، باور مستمع مىآيد كه چنين چيزى هست ، چيزى را كه باورش مىآيد به چشمش مىآيد كه مىبيند ؛ واقعا نمىبيند ولى خيال مىكند ؛ تمام اينها خيال است ؛ كه البته اين فرضيهء سوم فرضيهء بعيدى است يعنى نمىتوان قبول كرد كه واقعا انسان در جلسه‌اى اين مقدار را كه مىبيند اين ميز حركت مىكند بگويد نه ، ميز حركت نمىكند من خيال مىكنم ميز حركت مىكند . اين طور نيست ، ولى اگر فرض هم بكنيم چنين چيزى هست بازهم از قوهء شگرف روحى حكايت مىكند كه لااقل در انسان قوه‌اى هست كه مىتواند انسان را آنچنان تحت تأثير قرار بدهد كه دنيايى را كه وجود ندارد ببيند .\r\nبه هر حال همهء اينها نشانه‌هاى قواى مرموز و استعدادهاى غير عادى است كه در افراد بشر وجود دارد . آيا اين مقدار براى اينكه نمونه‌اى باشد و براى اينكه ما تعجب نكنيم از معجزات و خوارق عاداتى كه به انبياء نسبت مىدهند كافى نيست ؟ البته آنچه كه به انبياء نسبت مىدهند با اينها خيلى تفاوت دارد ، يعنى درجهء بسيار شديدترى است ؛ ولى آيا اينها نشانهء اين نيست كه در بشر يك استعداد روحى فوق العاده‌اى وجود دارد ؟ معجزهء انبياء غير از اينكه از نظر درجه و قوّت و شدّت خيلى مهمتر و فوق العاده‌تر است ، يك فرق ديگر هم با اينها دارد كه آن فرق را بايد ان شاء الله در جلسهء آينده بگوييم . مبنايش اين است كه گفتيم اساس اين قضايا بيشتر بر ايمان و عقيده و فكر خود انسان است كه در خود انسان چقدر اين ايمان پيدا شده باشد ؛ بستگى دارد كه انسان ايمان به قدرت خدا پيدا كند يا ايمان به قدرت خود . البته هر دوى اينها يكى است يعنى آن قدرتى كه در خود مىبيند آن را اول قدرت حق ببيند و بعد قدرت خود ، يا اينكه آن را فقط قدرت خود ببيند . اگر انسان فقط به نفس خودش ايمان پيدا كند آنجاست كه القائات و الهاماتش همه مىشود شيطانى . عمل رياضت‌كشان منتهى مىشود به ايمان قوى و شديدى كه به روح و نفس خودشان فقط ، پيدا مىكنند ولى ايمانى كه در روح انبياء و اولياء پيدا مىشود ايمان به قدرت بىنهايت پروردگار است ، خودش را هم كه مىبيند به عنوان پرتوى از قدرت پروردگار مىبيند و به همين دليل آنچه او مىفهمد و درك مىكند خطا ندارد و آنچه\r\n\r\n","description":"","footnote":"","page_name":" 498 ","page_number":498},
  {"content":"\r\n\r\nاين مىفهمد خطا دارد . قرآن تصديق مىكند كه ممكن است يك مرد آثم ، گنهكار و دور از خدا داراى يك قدرت خارق العاده بشود ولى از نظر قرآن او مؤيّد به تأييد شيطان است نه مؤيد به تأييد رحمان :  « هَلْ أُنَبِّئُكُمْ عَلى مَنْ تَنَزَّلُ الشَّياطِينُ »  آيا ما به شما خبر بدهيم كه شياطين بر چه كسى نزول پيدا مىكنند ؟  « تَنَزَّلُ عَلى كُلِّ أَفَّاكٍ أَثِيمٍ »  ( 1 ) فرود مىآيند بر هر دروغزن گنهكارى ؛ در عين اينكه دروغزن‌اند مع ذلك شيطان بر اينها فرود مىآيد و چيزهايى به اينها القاء مىكند ؛ كه در آيهء ديگر هم مىفرمايد :  « وَ إِنَّ الشَّياطِينَ لَيُوحُونَ إِلى أَوْلِيائِهِمْ »  ( 2 ) .\r\n- توضيح كوتاهى راجع به هيپنوتيزم مىخواستم عرض كنم كه دو مطلب بايد حتما در آن در نظر گرفته شود ؛ يكى ارادهء شخصى است كه مىخواهد هيپنوتيزم بشود ، حتما آن شخص بايد بخواهد يعنى كسى بر خلاف ارادهء من نمىتواند مرا بخواباند . دوم اينكه در موقعى هم كه من خواب هستم دستورى خلاف خواست من نمىتواند به من بدهد ، نمىتواند به من بگويد فلان كس را بكُش يا حتى يك كار صحيحى كه من دلم نمىخواهد انجام دهم . حتى در موقعى كه ما بىحسى مىدهيم به مريضى براى جا انداختن دستش ، اين قبلا بايد برايش توضيح داده و به او گفته شود كه اين كار را مىخواهيم بكنيم ، حق قطع كردن دستش را نداريم و نمىگذارد اين كار را بكنيم .\r\nمن نمىدانم اين توضيح تغييرى در مطلب مىدهد يا نه ؟ فكر نمىكنم بدهد .\r\nاستاد : خير .\r\n- ولى اگر اينطور صحبت بشود كه حتما آن شخصى كه در هيپنوتيزم هست ، هر كارى كه طرف به او بگويد مىكند اين صحيح نيست .\r\nجواب : مطلب اول كه آقاى دكتر فرمودند كه بايد او خودش بخواهد يعنى ارادهء او مقاومت نكند ، همين طور است . اصلا فلسفهء خواباندنش همين است ، براى اينكه او را\r\n\r\n\r\n\r\n\r\n","description":"","footnote":"\r\n( 1 ) . شعراء / 221 و 222 .\r\n( 2 ) . انعام / 121 .\r\n","page_name":" 499 ","page_number":499},
  {"content":"\r\n\r\nمىخوابانند كه اراده و شعور ظاهرش را بر كنار كنند تا شعور باطنش آزاد و مانع از جلويش برداشته شود و به فعاليت بپردازد ؛ و لهذا اگر اول شعور ظاهر مقاومت كند اصلا نمىگذارد ، كنار نمىرود و تا كنار نرفته از او كارى ساخته نيست . اما مطلب دوم ، الآن من نمىدانم چون در اين كتابها نخوانده‌ام كه آيا بعد كه او را خواباندند بازهم بايد آن چيزى كه تلقين مىكنند بر خلاف خواسته او نباشد مثل اينكه او در حال عادى هيچ وقت حاضر نيست كه يك آدم بىگناه را بكشد و آن آدمى كه در شعور ظاهرش حاضر نيست كسى را بكشد آيا ممكن نيست كه در حال خواب مصنوعى اين كار را به او تلقين كنند يا نه ؟ شايد آنجا هم همين‌طور باشد . البته اين بحث فقط نشانهء اين است كه قوه‌اى در بشر وجود دارد كه اسم آن را « شعور باطن » گذاشته‌اند و اين قوهء شعور باطن كارهايى مىتواند انجام بدهد كه شعور ظاهر قادر بر انجام آن نيست يعنى كارهاى خارق العاده‌اى انجام مىدهد مثل همين كه بدن را آنچنان قبضه مىكند كه وقتى او نخواهد احساس درد كند بدن هم احساس درد نمىكند و او مىتواند بسيارى از بيماريها را شفا بدهد يعنى [ اگر 
  ] تصميم بگيرد كه اين بيمارى رفع بشود آن بيمارى را رفع مىكند ، براى اينكه ريشهء فعاليت شعور باطن اين است كه قبول كند و بپذيرد كه اين كار را انجام دهد . تا شعور ظاهر هست شعور ظاهر نمىگذارد بپذيرد . شعور ظاهر مىگويد اين حرفها چيست ؟ ! مريض شدى بايد به روى دوا بخورى . اصلا باورش نمىآيد كه چنين عملى انجام بشود . اين را پس مىزنند تا او باورش بيايد ، وقتى باورش آمد كار را انجام مىدهد .\r\nگفتيم كه اين فقط نشانهء آن است كه قوه مرموزى در انسان هست كه قدرت زيادى دارد و مبناى فعاليتش هم پذيرش و اراده و تصميم است . در افراد عادى بايد شعور ظاهر را كنار بگذارند تا او فعاليت كند . چه مانعى دارد - همين طور كه وجود دارد - افرادى باشند كه ميان شعور ظاهر و شعور باطنشان هماهنگى هست ؛ در اثر فعاليتها تمرينهايى ، مخصوصا در اثر عبادت و پرستش ، شعور باطنشان در اختيار شعور ظاهر خودشان قرار مىگيرد و كارهاى خارق العاده‌اى كه از آن راه انجام مىپذيرد از اين راه انجام مىگيرد .\r\nآقاى مهندس تاج جلسه گذشته وقتى مىرفتيم دو تا داستان نقل كردند كه اگر خودشان مىبودند و نقل مىكردند خوب بود . يكى از آنها كه من به تفصيل يادم نيست مربوط به يكى از اين جلسات احضار ارواح و مربوط به پدر خود ايشان بود كه خيلى\r\n\r\n","description":"","footnote":"","page_name":" 500 ","page_number":500},
  {"content":"\r\n\r\nعجيب بود . نمىدانم خودشان را گفتند يا برادرشان كه در آن جلسه حضور داشتند ( اين داستان قول آن كسانى را كه مىگويند ارتباط با روح واقعى هست تأييد مىكند ) . به او [ يعنى به آن روح 
  ] گفتند شما يك علامتى بدهيد به پسرتان ( نگفتند تو از پدرت علامتى بخواه . اگر اينطور بود كمى ساده مىشد چون اين فكر مىكرد ، مىگفتيم فكر اين منتقل شد به او ) . او يك چيزى گفت و اينها نوشتند . خودشان نفهميدند . اين كلمه درآمد : « زنجير » . گفتند ما كه نمىفهميم ، مىگويد زنجير . گفت من فورا فهميدم اين قضيه حقيقت دارد . گفتم اين راست است . مىگفت پدر من زنجيرى داشت كه با آن وقتى كه الاغ سوارى مىكرد الاغش را مىراند . بعدها هم كه الاغ نداشت آن زنجير هميشه همراهش بود . گاهى افرادى را كه مىخواست كتك بزند با آن زنجير كتك مىزد و خودش مىگفت من تجربه دارم هر كسى كه از اين زنجير من كتك خورده به يك مقامى رسيده . شوخى باباى ما اين بود كه مىگفت قدر اين زنجير من را بدانيد ، اين زنجير من به تن هر كسى خورده به يك مقامى رسيده . و اين كلمهء « زنجير » كه باباى ما براى زنجير خودش يك احترامى قائل بود يك حسابى بود ميان ما بچه‌ها . تا گفت زنجير ، ما فهميديم علامت درستى است .\r\nقضيهء ديگرى باز آقاى مهندس تاج براى من نقل كردند كه البته اينها در حدود خيلى بالا نيست . يك كسى را اسم بردند كه كارهاى منيتيزم را مىدانست . گفت من يك روز رفتم با او صحبت كردم ، گفت من اين كار را كنار گذاشته‌ام ولى بعد رفت سر ميزش نشست و يك چيزى نوشت داخل ميزش گذاشت ، بعد به من گفت بيا بنشين اينجا . آمدم نشستم . بعد دستش را گذاشت روى دست من و به من گفت هر عددى دلت مىخواهد انتخاب كن و بنويس . من عدد 7 را انتخاب كردم . كاغذ را از داخل ميزش درآورد ديدم عدد 7 را نوشته . بعد گفت كه يك چيز ديگر را انتخاب كن باز من يك چيزى انتخاب كردم . و او ميزش را باز كرد ديدم همان است كه من انتخاب كرده‌ام . البته ايشان همين جور توجيه مىكردند كه او قبلا اينها را نوشته ، بعد كه دستش را روى دست من گذاشته ، ارادهء من و فكر من - و به تعبيرى كه اين آقايان مىكنند شعور باطن من - را تحت اختيار مىگيرد . حالا آن چطور مىشود ، شايد خود او هم نمىدانسته ، مثلا يك جريان الكتريكى در بين هست ، بالأخره يك چيزى اينجا وجود دارد به طورى كه هر چه كه او مىخواست من اراده مىكردم . او به من مىگفت تو هر عددى كه دلت مىخواهد اختيار كن ، من هم به خيال خودم هر عددى كه دل خودم\r\n\r\n","description":"","footnote":"","page_name":" 501 ","page_number":501},
  {"content":"\r\n\r\nمىخواست اختيار مىكردم اما در واقع مسخّر ارادهء او بودم ، فقط عددى را انتخاب مىكردم كه او قبلا نوشته بود . اين بود كه هرچه به من مىگفت انتخاب كنم مىديدم قبلا او نوشته .\r\n- روان درمانى فقط در مورد بيمارىاى است كه علتش صرفا جنبهء روانى دارد يعنى در مورد همان هيسترى ، و در مورد بيمارى عضوى به هيچ وجه مطرح نيست يعنى در يك مورد بىحسى كه يك علت عضوى دارد ، به هيچ وجه اين كار انجام نمىشود ، در موردى است كه به علتى - كه باز از نظر ما قابل توجيه است و آن را مىشناسيم - بيمار مبتلا به بىحسى يا كورى شده يا حافظه‌اش را از دست داده و بعد با تلقين يا طرق خيلى ساده‌اى كه الآن در دست داريم اين علايم از بين مىرود و لذا علت اولى هم در آنجا علت روانى بوده و درمان هم در اينجا اختصاصا روانى خواهد بود ؛ و اينكه فرموديد كه بسيارى از بيماريها را در ضمن هيپنوتيزم يا با اين نيرو مىشود درمان كرد فكر كنم احيانا همين بيماريها خواهند بود نه بيماريهاى عضوى ؛ و در مورد بيماريهاى عضوى كه فرموديد روان درمانى ممكن است مؤثر باشد ، از طريق تقويت نيروى عمومى خواهد بود نه اينكه جنبهء اختصاصى داشته باشد .\r\nجواب : راجع به آن جهتى كه فرموديد كه اختصاص دارد به بيماريهاى روانى ، من مقصودم اين بود ( شايد مقصودم را خوب ادا نكردم ) : گاهى خود عارضه روانى است و معالجه هم روانى است و آن اين است كه مثلا كسى دچار يك تجسمات و توهماتى مىشود كه يك خيالهايى برايش پيدا مىشود ، بعد او را از طريق روانى معالجه مىكنند . ديگر اينكه [ عارضه عصبى باشد 
  ] . مقصودم از « عصبى » اين نبود كه علتش آيا اختلالى است در اعصاب يا نه ؟ بلكه عارضه عصبى است . آدمى كه فلج است اعصابش كار نمىكند ، حالا منشأش هرچه مىخواهد باشد . آن بيشتر نظر ما را تأييد مىكند . با اينكه منشأ ، روانى است عارضه بدنى است ولى بدنى عصبى .\r\n- از نظر يك متخصص كاملا قابل تشخيص است كه الآن كه يك تظاهر اين گونه مثلا بىحسى يا فلج دارد اين تظاهر واقعا علت روانى دارد يا علت عصبى . از نظر كسى كه وارد در موضوع نيست تظاهر يكى است ولى از نظر يك نفر متخصص كاملا روشن است و مىشود تشخيص داد كه اين عارضه روانى است يا نه ؟\r\n\r\n","description":"","footnote":"","page_name":" 502 ","page_number":502},
  {"content":"\r\n\r\nاستاد : شما كه مىفرماييد عارضه روانى است ، علتش را مىفرماييد . آيا شما مىگوييد اين كسى كه دچار فلج است ماشين بدنش صد در صد كار مىكند و سالم است ؟\r\n- بله ، علامتى داريم كه يك سوزن را مىكشند كف پاى مريض ؛ وقتى كه علت عصبى است يك كيفيت خاص ايجاد مىشود كه شست پا به طرف بالا مىآيد و در مواردى كه فلج است و علت روانى است در پا يك حالت خميدگى ايجاد مىشود ، و اين از نظر يك نفر متخصص كاملا روشن است كه ممكن است تظاهر عصبى باشد ولى علت روانى است و درمانش هم به همين طريق خواهد بود .\r\nجواب : بحث در تظاهر است ، بحث در علت نبود . حرف شما تأييد مىكند آن چيزى را كه من عرض مىكنم . بحث در اين است كه ماشين بدن سالم است ولى كار نمىكند . نكته همين است كه روان اين مقدار روى بدن مؤثر است . اين دليل بر استقلال حالات روانى است يعنى ضد افكار ماترياليستهاست . ماترياليستها مىخواهند بگويند كه اساسا خواص روحى تابع خواص بدنى است ، خاصيت خواص بدنى است ، فرع بر اين است . ولى كسانى كه قائل‌اند به نوعى استقلال - نه استقلال به معنى ثنويت دكارتى - كه اين دو را دو جنبه از يك واقعيت مىدانند مثل درى كه دو طرف دارد ، يك طرفش اينجور است يك طرفش آن جور ؛ آنها مىگويند كه نه ، خواص روحى و خواص بدنى از يكديگر جدا نيستند ولى دو جنبهء مستقل هستند .\r\nپس آن نشان مىدهد كه با اينكه ماشين بدن سالم است مع ذلك بدن كار نمىكند چون روان نمىخواهد كار كند ( حرف ما را تأييد مىكند ) و به همين دليل هم هست كه با معالجهء روانى معالجه مىشود . فرويد و ديگران مدعى شدند - و ظاهرا مورد قبول باشد - كه بعضى از بيماريهاى روانى هيچ ريشه عصبى ندارد . گفتند در اثر اين است كه افرادى يك ضربهء روحى بر آنها وارد مىشود ، مثلا دچار يك مصيبت بسيار شديد غير قابل تحمل مىشوند ، اعصابشان هم كاملا سالم است ، بعد روان براى اينكه خودش را از اين رنج و غصه نجات بدهد وارد عالم تخيل مىشود و آنگاه آنچه كه او از آن فرار مىكند ديگر در آنجا وجود ندارد يا آنچه كه آرزو مىكند در آنجا وجود دارد . مثلا بچه‌اش مرده است و خيلى هم بچه را دوست داشته و اين رنج خيلى او را ناراحت مىكرده ، بعد كه دچار اين عالم جنون مىشود ديگر بچهء خودش را هميشه در\r\n\r\n","description":"","footnote":"","page_name":" 503 ","page_number":503},
  {"content":"\r\n\r\nآنجا زنده مىبيند يعنى هميشه خودش را با بچهء خودش محشور مىبيند . اين خودش دليل بر آن است كه ممكن است ماشين بدن صد در صد سالم باشد ولى كارش سالم نباشد يا عوارضى پيدا بشود كه هيچ ربطى به ماشين بدن نداشته باشد ؛ و شما اين را تأييد مىكنيد و من از تذكرات شما خيلى متشكرم .\r\n- موضوعى كه واقعا براى خود من در اين حد بود كه پس ممكن است قبول داشت اين مطالبى را كه راجع به اعجاز مىگويند اين بود : با يك شخصى برخورد كرديم كه ايشان تقريبا هم كر و هم لال مادرزاد بود ولى مطالبش را مىتوانست بگويد . مطالبى گفت از گذشته و آيندهء روزهايى كه با هم بوديم كه واقعا هيچ كس از آنها اطلاعى نداشت . يكى از رفقاى ما مهندس نفت بود و اين با توجه به اطراف ، علامتهايى را نشان مىداد كه شما متخصصيد و متخصص نفت هستيد . يك نفر از رفقاى ما دوره نظام را مىگذراند و ليسانس وظيفه بود . به او گفت كه شما در لباس نظام هستيد ولى به اين لباس علاقه نداريد و حتى درجه‌اش را گفت كه شما ستوان 2 هستيد . به خود من گفت كه شما پزشك هستيد و پزشك جراح نيستيد و پزشك مزاجى هستيد و حالت شكى را كه نسبت به انجام كارى آن موقع داشتم كاملا ذكر كرد كه شما الآن در يك حالت ترديد هستيد كه اين كار را بكنم يا آن كار را ، بعد يكى از آن دو كار را توصيه كرد كه من انجام بدهم . به يكى ديگر از رفقا طرز برخوردش با خانمش را گفت كه شما يك خانم خيلى ناراحتى داريد ولى برخورد شما با او خيلى ملايم و آرام است . برخورد با اين افراد نشان مىدهد كه آن حد غيبگويى يا اعجازى كه آدم مىشنود كه انبياء داشتند ، لااقل قابل تحمل مىشود كه احيانا مىشود چنين چيزهايى را قبول داشت .\r\n- به نظر من مقدمه‌اى كه امروز جناب آقاى مطهرى فرمودند در مورد بحث اصلى ما كه نبوّت و معجزه بود يك موضوع فرعى نبوّت بود ، آن قدر توسعه پيدا كرد كه ارتباطش با موضوع اصلى به دفعهء آينده موكول شد و اين مسأله باعث مىشود كه در مخيّله انسان اين فكر بيايد كه شايد عده زيادى از مردم بتوانند به مقام نبوّت برسند چون قدرتشان فرق مىكند با اين استدلالى كه گفته شد . من فكر مىكنم كه اگر مقدمه و نتيجه‌گيرى در يك جلسه باشد شايد انسان بهتر بتواند اين دو را به هم ربط بدهد . چه بسا در جلسهء آينده عده‌اى از آقايان تشريف نداشته باشند يا بعضى از مطالب از خاطر انسان رفته باشد .\r\nموضوع ديگر كه من مىخواستم سؤال كنم ، البته شايد زياد به اين بحث مربوط\r\n\r\n","description":"","footnote":"","page_name":" 504 ","page_number":504},
  {"content":"\r\n\r\nنباشد ولى چون مسأله منيتيزم مطرح شد به ياد من آمد كه در كتابى كه فلاماريون به نام اسرار مرگ نوشته از اين مسائل و داستانها خيلى زياد نقل مىكند . از جمله مىگويد يكى از دوستان من مرا دعوت كرد كه امروز يكى از منيتيزرها مىآيد منزلمان شما هم بياييد . در آنجا خانم ميزبان ما را خواب كردند . از او دربارهء آينده‌اش پرسيدند . گفت در شش ماه آينده روز دوشنبه ساعت 5 / 2 بعد از ظهر اتفاق ناگوارى براى من مىافتد . ما ماه بعد جلسه را تكرار كرديم ، باز همان تاريخ را يادآور شد و اشاره كرد به اتفاق ناگوارى كه بايد برايش بيفتد . اين موضوع چند مرتبه تكرار شد . حتى دو سه روز قبل از آن تاريخى كه معلوم كرده بود باز تأييد كرد .\r\nدر روز موعود ، ما در منزل اين خانم حاضر شديم و قرار اين بود كه به اتفاق شوهرش مواظب او باشيم مبادا اين اتفاق ناگوار كه مىگويد واقعا برايش رخ بدهد . ساعت نزديك 5 / 2 بود كه غذا تمام شده بود و همان ساعتى كه خانم معلوم كرده بود از جايش بلند شد كه من بروم آشپزخانه براى شما قهوه بياورم . گفتيم ما قهوه نمىخواهيم . اصرار كرد و ما هم چون نمىخواستيم موضوع را به خودش بگوييم كه چنين پيش‌بينىاى از طرف خودش شده به شوهرش اشاره كردم كه با هم برويد . بين اتاقى كه نشسته بوديم و آشپزخانه ، راه پلّه‌اى بود كه به طبقهء پايين مىرفت . در همان لحظه‌اى كه او از جلوى پله رد مىشد موشى از سوراخ درآمد . اين خانم به محض ديدن موش ناراحت شد و جيغ كشيد و از پله‌ها افتاد دنده‌هايش شكست .\r\nاگر ما اين مسائل را قبول كنيم مىرساند كه مسألهء جبرى است يعنى اتفاقاتى كه براى من بايد بيفتد همه از قبل پيش‌بينى شده ، چه من بخواهم و چه نخواهم اين اتفاقات مىافتد . البته اين شايد مقدارى به مسألهء قضا و قدر و جبر و اختيار مربوط بشود ولى من خواستم توضيحى هم در اين مورد بفرماييد .\r\nجواب : اما مسألهء اولى كه آقاى دكتر فرمودند راجع به اينكه همه مىتوانند پيغمبر باشند ، نه ، اين جور نيست . اين را من در مقالهء ختم نبوت - اگر آقايان خوانده باشند - در جلد اول محمد خاتم پيامبران ذكر كرده‌ام كه نبوت نه به اين است كه شخصى معجزه و كرامت داشته باشد ، به دليل اينكه قرآن براى افرادى معجزه و كرامت نقل مىكند كه اساسا اينها پيغمبر نبوده‌اند . از نظر قرآن عمل خارق العاده اعم است از اينكه شخص پيغمبر باشد يا نباشد . از جمله همين داستانى كه از قرآن نقل كرده‌اند كه در آن ، عفريت در جلسهء سليمان گفت كه من آن تخت را مثلا در ظرف دو ساعت مىآورم و آن كسى كه علمى از كتاب داشت - و قرآن اسمش را نبرده - گفت من در يك چشم به\r\n\r\n","description":"","footnote":"","page_name":" 505 ","page_number":505},
  {"content":"\r\n\r\nهم زدن مىآورم . آنها اساسا پيغمبر نبوده‌اند . بنابراين قرآن معجزه را اعم مىداند از اينكه شخصى پيغمبر باشد يا نباشد ؛ همچنانكه حتى مسألهء الهام و اينكه به كسى از غيب چيزى القاء بشود نيز اعم است از اينكه شخص پيغمبر باشد يا نباشد باز به دليل اينكه خود قرآن براى افرادى كه آنها پيغمبر نيستند اين قضايا را نقل مىكند مثل داستانهايى كه براى حضرت مريم نقل كرده . مريم مسلّم پيغمبر نبوده ، قرآن هم هر جا كه پيغمبران را اسم برده اسم مريم را به عنوان يك پيغمبر نبرده و حال آنكه قرآن معجزات و خوارق عادات و الهامات و القائاتى براى مريم نقل مىكند كه حتى پيغمبر زمانش زكريا تعجب مىكند و به مريم مىگويد :  « يا مَرْيَمُ أَنَّى لَكِ هذا »  اينها از كجاست ؟\r\nگفت :  « هُوَ مِنْ عِنْدِ اللَّهِ »  ( 1 ) . بنابراين اگر ايرادى وارد باشد بر قرآن وارد است نه بر ما ، به جهت اينكه قرآن هم معجزه را براى غير پيغمبران ذكر كرده ، قرآن هم وحى و الهام را براى غير پيغمبران ذكر كرده . پيغمبر چيز ديگرى است . حساب نبوت حساب خبر بازآوردن است كه دربارهء آن جداگانه بايد بحث كنيم .\r\nاما مسألهء دومى كه ايشان گفتند كه آيا وقايع جهان جبرى است يا جبرى نيست ؟\r\nاين اندازه كه نظامى در عالم هست و روى آن نظام قضايا قابل پيش‌بينى است اين مقدار قابل ترديد نيست كه همين طور است و اگر غير از اين بود احدى حتى پيغمبران برايشان مقدور نبود كه از آينده خبردار شوند ؛ يعنى هر كسى هم كه از آينده خبردار مىشود از طريق نشانه‌هايى است كه از راه علتهاى قبلى [ حاصل مىشود 
  ] . اگر علم ما هم به تمام جريانهاى عالم احاطه پيدا كند تمام اوضاع آينده را مىتوانيم پيش‌بينى كنيم . اينكه حادثه‌اى كه بعد مىخواهد براى كسى پيش بيايد واقعا پيش آمدنى باشد ، يك حقيقتى است . بله ، يك بحث خيلى عالى فقط در ميان علماى شيعه هست و در غير علماى شيعه نيست به نام بداء ؛ خلاصه يعنى تغيير سرنوشت . همان جريان آن خانم هم در عين اينكه حقيقت بوده باز مانعى نبود كه تغيير پيدا كند . مثلا جريان اصلى عالم همين بوده كه اوضاع چنان جلو مىآمده كه او در لحظهء معين زمين بخورد ولى اگر همين زن يك جريان ديگرى به وجود مىآورد مثلا صدقه‌اى مىداد ممكن بود همين صدقه جلوى اين جريان را بگيرد . يا يك دعا ممكن است جلوى يك جريان را\r\n\r\n\r\n\r\n\r\n","description":"","footnote":"\r\n( 1 ) . آل عمران / 37 .\r\n","page_name":" 506 ","page_number":506},
  {"content":"\r\n\r\nبگيرد . و لهذا ما در باب دعا داريم كه « انّ الدّعاء يردّ القضاء » دعا جلوى قضا و قدر را مىگيرد . البته خود دعا هم به قضا و قدر است ولى آن يك جريان است و اين جريان ديگرى . بنابراين آن خودش يك جريانى بوده كه به آنجا منتهى مىشده ولى مانعى هم نيست كه يك جريان ديگرى بيايد جلوى آن را بگيرد كما اينكه اين قضيه معروف است و در اخبار ما وارد شده كه عيساى مسيح از جلوى خانه‌اى مىگذشت كه در آن خانه عروسى بود ؛ مسيح گفت فردا شب كه شما بياييد اينجا مىبينيد كه عروسى تبديل به عزا شده . فردا شب آمدند ديدند بازهم عروسى است . گفتند چطور شد ؟ ! عيسى گفت حتما جريان ديگرى رخ داده است ، عمل خير سر زده است ، بنا و مقدّر بود كه اين عروس تلف شود . بعد مىآيند و آن خانه را جستجو مىكنند ، مارى را در آنجا مىبينند در حالى كه برگى در دهانش است و بعد ، از عروس تحقيق و بازپرسى مىكنند ، معلوم مىشود كه در همان شب فقيرى مىآيد و كسى به آن فقير رسيدگى نمىكند ، اين مىبيند كسى به او رسيدگى نمىكند خودش بلند مىشود از غذاى خودش به او مىدهد . وقتى كه اين را اقرار مىكند مسيح مىگويد همين كار جلوى اين جريان را گرفت .\r\nپس مسيح هم كه خبر مىدهد گاهى تخلف مىشود براى اينكه او يك جريان را مىديده كه دارد به آن سو مىرود اما يك جريان ديگر از آن سوى ديگر مىآيد جلوى اين را مىگيرد [ كه 
  ] از مسيح هم ممكن است پنهان باشد ؛ و لهذا در خبرهايى كه پيغمبران و ائمه مىدهند گاهى خودشان مىگويند اين خبرهايى كه ما مىدهيم صد در صد قطعى نيست . عيساى مسيح همان يك جريان را مىديده ؛ اگر بر تمام جريانها احاطه پيدا مىكرد [ خبر او تخلف نداشت 
  ] ولى او وقتى كه خبر داده يك جريان را داشته مىديده و طبق آن جريان مىگفته است . ضرورت ندارد كه عيساى مسيح به تمام جريانهاى عالم آگاه باشد . مثل همين اوضاعى است كه گاهى شما مىبينيد پيش‌بينىهايى كه افراد خيلى زبردست در مسائل عادى مىكنند خطا در مىآيد . بعد مىبينيد اين اشتباه نكرده ، جريانى كه او مىديده درست ديده ، ولى يك جريان ديگرى هم بوده كه جلوى اين جريان را گرفته است . او ، هم درست ديده هم نادرست ؛ درست ديده كه آن جريان را ديده ، درست نديده كه يك جريان مخالف را نمىديده .\r\n\r\n","description":"","footnote":"","page_name":" 507 ","page_number":507},
  {"content":"\r\n\r\n\r\nمعجزه ( 5 )\r\nبحث ما در مسائل مربوط به معجزات بود و همان طورى كه عرض كرديم دربارهء مسائلى است كه در واقع پايه و مبنايى براى معجزات ذكر مىكند تا آن حدودى كه لااقل از استبعاد انسان بكاهد . و البته ما اين مسائل را از طرفى با توجه به آنچه كه بشر در اين زمينه‌ها كشف كرده است مىگوييم و از طرف ديگر با توجه به بيانى كه آورندگان معجزات خودشان داشته‌اند ، و مخصوصا توجه‌مان به قرآن كريم است .\r\nداستان معروفى است از غزالى ؛ در شرح حالش هست كه از طوس آمد به نيشابور و چند سال آنجا مانده بود و تحصيل مىكرد و خيلى هم جدى بود و طبق معمول طلاب درسهاى خودش را يادداشت مىكرد و مىنوشت . وقتى برگشتن ، جزوه‌هاى درسىاش در يك بقچه داخل اثاثش بود . در بين راه دزد به اينها برخورد مىكند و هرچه دارند مىبرند . وقتى سراغ آن بقچه مىروند او خيلى اضطراب نشان مىدهد و مىگويد هرچه مىخواهيد ببريد همين يكى را نبريد . اينها خيال مىكنند كه لا بد در آن يك كالاى خيلى نفيس قيمتى هست ، بيشتر حريص مىشوند كه آن را بگيرند و ببرند به پول برسانند . وقتى بقچه را باز مىكنند مىبينند بجز كاغذهاى سياه شده چيز ديگرى نيست . دزد مىگويد اينها چيست ، اينها كه به درد نمىخورد .\r\nمىگويد اين محصول زحماتى است كه من در طول چند سال كشيده‌ام و من يك طلبه\r\n\r\n","description":"","footnote":"","page_name":" 508 ","page_number":508},
  {"content":"\r\n\r\nهستم و درس مىخوانم و هرچه ياد گرفته‌ام همه را در اينجا ضبط كرده‌ام و اگر شما اين را ببريد تمام زحمتهاى چند سالهء من هدر رفته است . دزد آن را به او مىدهد ولى مىگويد من يك حرف هم مىخواهم به تو بزنم و آن اين است كه علمى كه جايش در بقچه باشد و با بردن دزد از تو گرفته شود علم نيست . غزالى مىگويد همين حرف دزد در من خيلى اثر بخشيد .\r\nحالا نظير اين داستان براى من پيش آمده و آن اين است كه يادداشتها و جزوه‌هايى كه در طول اين چند جلسه‌اى كه دربارهء نبوت و معجزه بحث مىكرديم داشتم از دو هفته پيش گم كرده‌ام و خلاصه معلومات ما از دست رفت .\r\nمطلبى را كه اول گفتيم و تكرار كرديم باز مىخواهم امروز تكرار كنم كه در باب معجزات يك وقت كسى مىگويد معجزه كار خداست ؛ ديگر دربارهء آن بحث ندارد كه بخواهد تقريب كند ، راه علمى ذكر كند ، بلكه معجزه مثل اصل خلقت است ، همين طورى كه خداوند عالم را آفريده است و ما نمىدانيم چگونه آفريده است معجزات را هم او به دست انبياء جارى مىكند و معجزه كار مستقيم خداست و قابل بحث نيست . اگر كسى اين جور فكر كند ما هم نمىتوانيم با او بحثى بكنيم . ولى بحث ما بر اين اساس است و گفتيم از قرآن كريم هم كاملا استفاده مىشود كه معجزه فعل آورندهء معجزه است ، كار اوست ولى با نيروى خاصى كه خدا به او داده است . آورندهء معجزه مؤيّد من عند الله است ، تأييدشدهء من عند الله است و به ارادهء خودش اين كار را مىكند و ارادهء اوست كه اين عمل را انجام مىدهد ولى البته او يك قوّه و يك قدرت و يك تأييدى از ناحيهء خداوند گرفته است . روى اين جهت است كه ما عرض مىكنيم كه بايد ببينيم كه در بشر چه خاصيتهايى در اين زمينه‌ها وجود دارد كه احيانا در يك راه خاصش منجر به اين مىشود كه كسى بتواند عمل اعجازآميزى انجام بدهد .\r\n\r\nدو نظريه دربارهء روح\r\nبر اين مبنا ، پايهء اساسى اين كار مسألهء روح و قواى روحى است ، به اين معنا كه مىدانيم در باب روح و قواى روحى به طور كلى دو فرضيه در دنيا وجود دارد . يك فرضيه اين است كه روح به عنوان شىء و قوّه‌اى غير از بدن وجود ندارد ، ما هستيم و همين پيكر و همين بدن و همين نيروهاى بدنى كه خواه ناخواه از همين مواد موجود به وجود آمده است با تركيبات خاصى كه دارد ، و تمام خواص حياتى و از آن جمله\r\n\r\n","description":"","footnote":"","page_name":" 509 ","page_number":509},
  {"content":"\r\n\r\nآنچه كه در انسان خواص روحى تشخيص داده مىشود فعل و خاصيت و اثر مادهء بدن انسان است . بنابراين نظر روان يا حالات روانى خاصيت و اثر بدن است ، چيز ديگرى نيست و قهرا متأخر از بدن و فرع بر بدن است . پس قوه به مفهومى كه ما مىشناسيم يا علوم مىشناسند يعنى شيئى كه منشأ اثر است ، [ به عنوان روح نداريم 
  ] ؛ همين قواى بدنى است و حالات روحى اثر قواى بدنى هستند .\r\nنظريهء ديگر كه در مقابل اين نظريه است اين است كه نه ، روح خودش قوه‌اى است غير از قوه‌هاى بدنى و خودش موجودى است غير از اين موجود به نام بدن گواينكه با بدن اتحاد دارد ، نوعى وحدت را تشكيل مىدهند و عرض كرديم با هم مثل موجودى هستند كه دو رو داشته باشد ، يك رو روح است و يك رو بدن ، و مجموعا يك واحد را ايجاد مىكنند ، اما دو رويى كه نه مىشود گفت اين اصل است و آن فرع و نه مىشود گفت آن اصل است و اين فرع ؛ و جدا شدن اينها معنايش استقلال پيدا كردن هر دو است از يكديگر . بنابراين طرز فكر ، علاوه بر قوا و نيروهاى طبيعت و بدن قوا و نيروهاى ديگرى هم در وجود انسان هست كه ما از آنها به قواى روحى ياد مىكنيم .\r\nاصلا خود فكر مىتواند يك قوه در وجود انسان باشد و اراده خودش يك قوه است ، خيال خودش يك قوه است ، تعقل خودش يك قوه است و لهذا احيانا روى بدن اثر مىگذارد و بدن را تحت تأثير خودش قرار مىدهد . اگر قوه‌ها تنها قوه‌هاى بدن مىبود و آنچه كه ما امور روحى مىناميم همه خاصيت و اثر و فرع و طفيلى بدن بودند امكان نداشت كه امور روحى بتوانند امور بدنى را احيانا تحت تأثير و تحت كنترل خودشان قرار بدهند . اينهايى كه طرفدار اين هستند كه امور روحى ، خودشان قوا و منشأ اثر هستند ( نه فقط اثر ، منشأ اثر نيز هستند ) مىگويند كه حالات عموم مردم كم و بيش از اين جهت حكايت مىكند كه روح هم روى بدن اثر مىگذارد ؛ روح و بدن تأثير متعاكس دارند : « النفس و البدن يتعاكسان ايجابا و اعدادا » روح و بدن تأثير متعاكس روى يكديگر دارند يعنى بدن روى روح اثر مىگذارد ( چون بدن خودش يك جوهر مستقلى است ) ، روح هم متقابلا روى بدن اثر مىگذارد ؛ نه اينكه بگوييم بدن اثر روح است و نه اينكه بگوييم روح اثر بدن است ؛ اين دو روى همديگر اثر مىگذارند . به عقيده اينها [ اين امر 
  ] از ساده‌ترين كارها شروع مىشود . مثلا همين كه انسان با تصور پيروزى يك تغيير عمومى در وضع بدنش پيدا مىشود يعنى تا خبر پيروزى به او مىرسد تمام اوضاع بدن تغيير مىكند ، حركات بدن مثل نبض و حركات خون و اوضاع عوض\r\n\r\n","description":"","footnote":"","page_name":" 510 ","page_number":510},
  {"content":"\r\n\r\nمىشود ، يعنى اين تصور اين مقدار روى بدن اثر مىگذارد و حركت اين ماشين را تغيير مىدهد ، اين ساده‌ترين نشانه‌اى است از اينكه فكر و تصور و امور روحى به صورت يك قوه هستند و بر روى بدن انسان اثر مىگذارند . از اين حالات عمومى كه بگذريم ، سراغ حالات خصوصى مىرويم كه در حالات خصوصى قوه بودن حالات روحى آشكارتر و روشنتر است .\r\n\r\nسخن بو على\r\nبو على يك مرد فيلسوف و طبيب است ؛ گواينكه فيلسوف الهى است ولى او در زمان خودش مثل كسانى است كه در جبههء مخالف قرار گرفته باشند يعنى منكر كرامت و معجزه و اين چيزها نيست ولى براى آنها توجيهى قائل است . در نوشته‌هاى خودش دارد كه : اگر شنيدى كه انسانى مدتى ترك غذا مىكند كه اگر افراد ديگر در آن مدت ترك غذا كنند مىميرند - مثلا اگر شنيدى يك نفر يك ماه متوالى يا احيانا بيش از يك ماه غذا نمىخورد در صورتى كه آدم عادى اگر يك هفته غذا نخورد خود به خود از گرسنگى مىميرد - اين را يك امر ناشدنى گمان مبر . در داستان حضرت موسى ظاهرا مىخوانيم كه در مدت چهل روزى كه در ميقات رفت اساسا غذا نخورد ، و احيانا در باب رياضت‌كش‌ها و همينهايى كه حبس نفس مىكنند [ چنين چيزهايى نقل مىشود 
  ] . مثل اينكه در زمان او هم معروف بوده ؛ مىگويد دربارهء اهل هند چنين مىگويند « ان صحّت الحكاية » اگر اين قصه‌ها راست باشد . اگر شنيدى خيال نكن يك امر ناشدنى است ، شدنى است ، چرا ؟ مىگويد روى اين حساب كه نفس روى بدن اثر مىگذارد يعنى ممكن است كه نفس طورى در بدن تصرف كند كه مدتى ماشين بدن كار نكند . در حال عادى كه مرتب غذاها را تحليل مىبرد و مواد را دفع مىكند احتياج به ماده جديد پيدا مىكند ولى ممكن است كه مدتى بدن را به يك حال نگه دارد ، دفع نكند و احتياج به جذب جديد هم نباشد . مىگويد مثال عادىاش يك نفر مريض است كه اگر ما حساب كنيم مىبينيم در مدت يك ماه آن قدر كم غذا مىخورد كه اگر يك آدم سالم آن مقدار غذا بخورد مىميرد ولى او به واسطه مرض ، بدنش كار نمىكند ، وقتى بدن كار نكرد احتياج به غذا نيست . اين كار نكردن همان طورى كه ممكن است موجبش بيمارى باشد ممكن است موجبش يك ارادهء نفسانى باشد .\r\n\r\n","description":"","footnote":"","page_name":" 511 ","page_number":511},
  {"content":"\r\n\r\nغرضم اين جهت است كه در يك حالت غير عادى ، در اثر تمرينها و تقويتهايى از قواى روح ، اين مقدار روح روى بدن اثر مىگذارد ؛ تصميم مىگيرد مدتى كار آن را كم يا تعطيل كند . اين كه احتياج دارد در روز فلان مقدار غذا بخورد و انرژى از غذا بگيرد ، همين طور در يك حال آن را نگه مىدارد . اين نشانهء آن است كه واقعا روح و امور روحى به صورت يك قوه در انسان وجود دارند و بدن را به اين شكل تحت تأثير خود قرار مىدهند .\r\nاز اينها بالاتر اين حرفهايى است كه امروز ديگر تقريبا مىشود گفت مسلّم و قطعى شده است : به وسيلهء خواب مصنوعى ، يا حتى خواب مصنوعى هم نباشد به وسيله تلقينات ، آنچنان شعور باطن را تحت تأثير قرار مىدهند كه شعور باطن روى بدن اثر مىگذارد و خيلى از جريانهاى عادى بدن را و لو بگوييد مربوط به اعصاب باشد ( اعصاب هم مربوط به بدن است ) تحت تأثير قرار مىدهد . گذشته از اينكه در خواب چيزهايى را تلقين مىكنند يا مثلًا در حال خواب مصنوعى شخص را جراحى مىكنند ( 1 ) ، درجه ديگر اين است كه در حال بيدارى در اثر تلقين ، در يك عضو ، لمسى ايجاد مىكنند يعنى باز روح خواسته است كه اين عضو حس نكند ، حس نمىكند ، و باز درجات ديگر و مراتب ديگرى كه هست .\r\nاينها به عنوان نمونه‌ها و نشانه‌هايى است كه البته با آنچه كه ما معجزه مىناميم و معجزهء انبياء مىگوييم فاصلهء خيلى زياد دارد ولى به عنوان نمونه است براى اين مطلب كه : پس امور روحى هم نوعى از قدرتها هستند و در وجود انسان قدرتها و قوه‌هايى وجود دارد غير از قوه‌ها و قدرتهاى مادى بدنى . همين مقدار كه نمونه‌ها براى ما به دست آمد ما مىتوانيم لا اقل اين موضوع را تحت مطالعه قرار دهيم و حتى استبعاد ما نفى شود .\r\n\r\n\r\n\r\n\r\n","description":"","footnote":"\r\n( 1 ) . اين از قطعيات و مسلّمات تاريخ طب است كه افرادى را به وسيله خواب مصنوعى تحت عمل جراحى مىبردند در صورتى كه در خواب طبيعى هر اندازه انسان خوابش عميق باشد وقتى بخواهند عضوش را قطع كنند بيدار مىشود ولى او را آنچنان تحت خواب مصنوعى فرو مىبرند كه با قطع كردن عضو هم بيدار نمىشود چون اين خوابى است كه در اثر تلقين پيدا شده يعنى در روح او اين اراده را ايجاد كرده و آن ارادهء روح است كه مىخواهد بدن خواب بماند ، بدن خواب مىماند .\r\n","page_name":" 512 ","page_number":512},
  {"content":"\r\n\r\n\r\nجهان ملكوت\r\nحالا مطلب ديگرى در كار است و آن اين است : يك وقت هست كه ما در دنيا فقط همين دنياى ماده را مىشناسيم ، گيرم براى روح قواى روحى قائل شويم ولى ديگر غير از اين دنياى مادى و روح خودمان به دنياى ديگرى معتقد نيستيم . ممكن است تا همين جا بسنده كنيم يعنى قائل شويم به روح و قواى روحى . ولى اگر چنين باشد - كه ما لا اقل هيچ دليلى بر نفىاش نداريم - كه همان طورى كه در وجود خود ما دو دنيا وجود دارد : دنياى مادى و دنياى روحى ، در جهان بزرگ هم لا اقل دو دنيا وجود داشته باشد : دنياى مادى و دنياى غير مادى ، يعنى بر جهان ما هم يك سلسله قوه‌ها و قدرتها غير از اين قوه‌ها و قدرتهايى كه از طريق علوم حسى مىشناسيم وجود داشته باشد كه آنها به منزلهء قواى روحى عالم هستند ، اگر چنين دنيايى وجود داشته باشد ( چنين دنيايى را اگر نگوييم مىتوانيم اثبات كنيم قطعا نمىتوانيم نفى كنيم ) آنگاه چه مانعى دارد و از كجا كه چنين نباشد كه همين روح انسان كه در ذات خود اين مقدار قدرت در او هست كه در بدن خودش اين اندازه اثر بگذارد ، با ارتباط و اتصال به دنياى روحى بزرگ ، قوّتها و قدرتهاى فوق العاده‌اى پيدا كند كه آن قوتها و قدرتهاى فوق العادهء ديگر نه فقط منشأ اين است كه روى بدن خودش اثر بگذارد ، روى بدن غير هم اثر مىگذارد ، روى پيكر عالم هم اثر مىگذارد ، روى يك دريا اثر مىگذارد ، روى يك كوه اثر مىگذارد ، روى هوا اثر مىگذارد . اينها را كسى نمىتواند نفى كند كه بگويد چون من خودم نمىتوانم پس چنين چيزى نيست .\r\nپس حلقهء دوم و مرحلهء دوم در مسألهء اعجاز ، وجود جهان ديگرى است به نام ملكوت . اصلًا ملكوت كه مىگويند يعنى قدرت ، آن جهان را جهان قدرت مىنامند چون آنچه در اين جهان است نسبت به آنچه كه در آن جهان است از نظر قوه و قدرت هيچ است ، و ملكوت مبالغهء در قدرت است .\r\nوقتى كه ما در باب وحى گفتيم كه براى انسان - لا اقل براى بعضى افراد انسان - اين مقدار توانايى هست كه با اتصال به آن جهان حقايقى از ناحيه علمى براى او كشف شود و مسائلى را از بالا ( بالاى معنوى نه بالاى مادى ) تلقى كند غير از آنچه كه از پايين تلقى مىكند يعنى از اين دنيا از طريق حواس و تجربه و تعلم به دست\r\n\r\n","description":"","footnote":"","page_name":" 513 ","page_number":513},
  {"content":"\r\n\r\nمىآورد ، قطعا چنين است كه اگر وحى باشد معجزه هم هست يعنى آن كسى كه اتصال پيدا مىكند با آن جهان و مطلب را از آنجا مىگيرد ، قدرت و قوه را هم از آنجا مىگيرد . تعبير قرآن اين است :  « عَلَّمَهُ شَدِيدُ الْقُوى »  . اصل تعبير اين است :     « وَ النَّجْمِ إِذا هَوى ، ما ضَلَّ صاحِبُكُمْ وَ ما غَوى ، وَ ما يَنْطِقُ عَنِ الْهَوى »     آنچه مىگويد از ميل خود نمىگويد  « إِنْ هُوَ إِلَّا وَحْيٌ يُوحى »  آنچه مىگويد جز وحيى كه از خارج به او ايحاء و القاء مىشود نيست  « عَلَّمَهُ شَدِيدُ الْقُوى »  ( 1 ) آموزانيده است به او موجودى كه از نظر نيرو خيلى شديد و قوى است . با اينكه به ظاهر انسان مىگويد كه مثلًا بايد اين جور مىگفت : « علّمه كثير العلم » چون بحث در تعليم است ، تعليم داده است به او يك موجودى كه علم و احاطهء او خيلى زياد است . ولى او را با اين صفت ياد كرده است : « علّمه شديد القوى » .\r\nالبته ندارد كه مقصود از « شديد القوى » خداست يا فرشته ، ولى اين تعبير را قرآن دربارهء خدا به كار نمىبرد ، كأنّه براى خدا كوچك است ، و در روايات هم توضيح شده به همان فرشته‌اى كه وحى به وسيلهء او نازل مىشود . يك آيهء ديگر در سورهء تكوير هم صراحت دارد به اينكه همان فرشتهء وحى را ذكر مىكند :   « ذِي قُوَّةٍ عِنْدَ ذِي الْعَرْشِ مَكِينٍ ، مُطاعٍ ثَمَّ أَمِينٍ »   ( 2 ) آن كه امين و وسيلهء وحى است صاحب قدرت است در نزد پروردگار .\r\nبنابراين اگر ما اين مطلب را پذيرفتيم كه امور روحى خودشان قوه و قدرت هستند و در افراد عادى لا اقل اثر اين قوه‌ها و قدرتها روى بدن خودشان ظهور مىكند و حتى - آنطور كه ما از بعضى كتابها نقل كرديم - همين انسان عادى به حدى مىرسد كه از غير طريق عادى چشمش دور را مىبيند و گوشش از دور مىشنود ، و بعد قبول كرديم كه جهان ديگرى هست كه آن جهان جهان قدرت و جهان ملكوت است ( لا اقل نمىتوانيم نفى كنيم ، ما مىخواهيم لا اقل نفى استبعاد از معجزات كرده باشيم ) ، چه مانعى دارد كه يك روحى قدرت خارق العاده‌اى را از يك چنين مبادىاى كسب كند و بعد با ارادهء خودش هرگونه كه بخواهد در مواد اين عالم تصرف كند . آن وقت همهء دنيا يا لا اقل قسمتى از دنيا حكم بدن خود او را پيدا مىكند . همين طور كه در بدن خودش تصرف مىكند در اين بدن عالم هم تصرف مىكند ، حالا يا مستقيما و يا به وسيلهء قوه‌هايى كه مستقيما در عالم تصرف دارند . ولى به هر حال اين قوه‌ها و قدرتها از نظر\r\n\r\n\r\n\r\n\r\n","description":"","footnote":"\r\n( 1 ) . نجم / 1 - 5 .\r\n( 2 ) . تكوير / 20 و 21 .\r\n","page_name":" 514 ","page_number":514},
  {"content":"\r\n\r\nقرآن از نوعى علم - كه ما نمىتوانيم بفهميم چيست - جدا نيست . مىبينيم در آن آيه مىگويد :  « عَلَّمَهُ شَدِيدُ الْقُوى »  علم و قدرت را با هم توأم مىكند ، و در بعضى از آيات ديگر هم ما نمونه‌اى از اين مطلب مىبينيم .\r\n\r\nسليمان و ملكهء يمن\r\nعرض كرديم كه مسألهء معجزات از مسلّمات همهء اديان و از قطعيات خود قرآن مجيد است . نمىشود انسان قرآن را بپذيرد و معجزه و خارق العاده را نپذيرد . حالا براى اينكه براى همين مدعاى خودم دليلى آورده باشم آيه‌اى را عرض مىكنم در داستان معروف سليمان و ملكهء يمن كه در قرآن كريم آمده است . در اين داستان وجوهى از اعجاز هست كه از جمله چيزهايى است كه حتى اعجاز هم نيست و غريب است ولى امروز اينها كمى ساده‌تر شده . اولًا در داستان سليمان قرآن ذكر مىكند كه ما حيواناتى و مرغانى را در تسخير سليمان قرار داده بوديم . مسألهء تسخير حيوانات و لا اقل تأثير در يك حيوان حتى براى غير پيغمبران هم ممكن است و به هر حال خودش مسأله‌اى است . سليمان ، مرغى - يعنى هُدهُد - را به نص قرآن تفقد مىكند نمىيابد و ناراحت مىشود كه كجا رفته است ، در موقع معين كه بايد حاضر باشد چرا نيست ؟  « وَ تَفَقَّدَ الطَّيْرَ فَقالَ ما لِيَ لا أَرَى الْهُدْهُدَ أَمْ كانَ مِنَ الْغائِبِينَ »  و بعد تهديدش كرد گفت اگر نيايد مجازاتش مىكنم مگر اينكه دليل بياورد كه بدون دليل غيبت نكرده است . طولى نكشيد كه آمد و گفت كه من آمده‌ام و خبر تازه‌اى براى تو آورده‌ام . آن زمانها كه وسائل ارتباطى در دنيا نبوده ، و دايرهء سلطنت سليمان هم بر خلاف آنچه معروف است ( البته در قرآن اين مطلب نيست ) از نظر كمّيت وسيع نبوده ، همين حدود فلسطين بوده .\r\nآنچه قرآن نقل مىكند ، از نظر قدرت شگرف و فوق العاده‌اش بيان مىكند نه از نظر وسعت كشورش كه مثل اسكندر - كه مىگويند همهء دنيا را گرفته بود - همه دنيا را گرفته بود ، نه ، فقط در همين فلسطين حكومت مىكرد و حتى اطلاع درستى نداشت كه اصلًا در جاهاى ديگر دنيا چه مىگذرد و از آن جمله معلوم مىشود تا آن وقت خبردار نبود كه در همين يمن اوضاع از چه قرار است ، تا اين مرغ مىآيد و مىگويد :   « وَ جِئْتُكَ مِنْ سَبَإٍ بِنَبَإٍ يَقِينٍ ، إِنِّي وَجَدْتُ امْرَأَةً تَمْلِكُهُمْ وَ أُوتِيَتْ مِنْ كُلِّ شَيْءٍ وَ لَها عَرْشٌ عَظِيمٌ »   من در آنجا چنين يافتم كه يك زن بر آنها حكومت مىكرد و تخت عظيمى داشت و مردمش هم\r\n\r\n","description":"","footnote":"","page_name":" 515 ","page_number":515},
  {"content":"\r\n\r\nخورشيد را مىپرستيدند :  « وَجَدْتُها وَ قَوْمَها يَسْجُدُونَ لِلشَّمْسِ » .  بعد از اين جريان است كه سليمان - باز به نقل قرآن كريم - نامه‌اى براى او مىفرستد و آنها را دعوت مىكند به اسلام و به تسليم ، هر دو . او هم مشورت مىكند و آنها مىگويند ما حاضريم بجنگيم و اين مىگويد جنگيدن مصلحت نيست و بالاخره خودش تصميم مىگيرد كه بيايد به حضور سليمان و قضيه را آنجا ختم كند ، راه مىافتد و مىآيد . آن جريانى كه خواستم عرض كنم اينجاست : وقتى تصميم گرفت بيايد - قبلًا هم هدهد خبر آن تخت شگفت‌انگيز او را براى سليمان گفته بود - سليمان در جلسهء خودش گفت :  « يا أَيُّهَا الْمَلَؤُا أَيُّكُمْ يَأْتِينِي بِعَرْشِها قَبْلَ أَنْ يَأْتُونِي مُسْلِمِينَ »  پيش از اينكه آنها بيايند و در حالى كه قصد دارند كه مسلم باشند و تسليم باشند ، كى حاضر است تخت او را قبل از خودش اينجا حاضر كند ؟  « قالَ عِفْرِيتٌ مِنَ الْجِنِّ أَنَا آتِيكَ بِهِ قَبْلَ أَنْ تَقُومَ مِنْ مَقامِكَ »  پليدى از جن گفت من حاضرم اين را بياورم قبل از آنكه اين مجلس به هم بخورد ( اين خودش دليل است كه از نظر قرآن ممكن است عمل خارق العاده‌اى به دست يك موجود پليد هم صادر شود ) . سليمان اعتنايى نكرد و اين را به چيزى نشمرد .  « قالَ الَّذِي عِنْدَهُ عِلْمٌ مِنَ الْكِتابِ »  ( باز اينجا قرآن به علم تمسك جسته است ) و گفت آن كسى كه در نزد او نوعى علم از كتاب بود ( مقصود از « كتاب » الواح آسمانى است ، لوح محفوظ است ) ، علمى از نوشته بود ( 1 )  « أَنَا آتِيكَ بِهِ قَبْلَ أَنْ يَرْتَدَّ إِلَيْكَ طَرْفُكَ »  من پيش از يك چشم به هم زدن حاضرش مىكنم . حاضر شد .  « فَلَمَّا رَآهُ مُسْتَقِرًّا عِنْدَهُ قالَ هذا مِنْ فَضْلِ رَبِّي لِيَبْلُوَنِي أَ أَشْكُرُ أَمْ أَكْفُرُ وَ مَنْ شَكَرَ فَإِنَّما يَشْكُرُ لِنَفْسِهِ »  وقتى كه حاضر ديد ، خدا را شكر كرد ، گفت اين از فضل پروردگار است و اين هم تازه براى من امتحان است ، خداوند اينهمه نعمت به ما عنايت كرده است براى اينكه ما شاكر باشيم ، يا مورد امتحان قرار بدهد كه ما شاكر يا كافر نعمت باشيم و هر كسى شكرگزار باشد به نفع خود شكرگزارى كرده است ، پروردگار بىنياز است ، اگر بندهء خودش را آزمايش مىكند براى تكميل آن بنده است نه براى اينكه او نيازى به آزمايش دارد  « وَ مَنْ كَفَرَ فَإِنَّ رَبِّي غَنِيٌّ كَرِيمٌ »  ( 2 ) .\r\n\r\n\r\n\r\n\r\n","description":"","footnote":"\r\n( 1 ) . اجمالًا نشان مىدهد كه نوشته‌اى هست ، كتابى هست و علمى هست ولى با تنوين كه مىگويند ( تنوين تنكير ) يعنى شما نمىتوانيد بفهميد آن علم چه علمى است .\r\n( 2 ) . نمل / 20 - 40 .\r\n","page_name":" 516 ","page_number":516},
  {"content":"\r\n\r\n\r\nتوأم بودن علم و قدرت\r\nغرض اين جهت است كه در اينجا هم قرآن اين عمل خارق العاده را نمىگويد :\r\n« قال الذي عنده قوة كذا ، عنده قدرة كذا » ، مىگويد :  « قالَ الَّذِي عِنْدَهُ عِلْمٌ مِنَ الْكِتابِ »  .\r\nاينجا كه بحث از قدرت است علم را به ميان مىكشد ، در سورهء و النجم كه بحث از علم است قدرت را به ميان مىكشد . اين به واسطهء توأم بودن اين دو است . فردوسى شعرى دارد و مضمون حديث هم هست . البته اين شعر در سطح پايين‌ترى است : « توانا بود هر كه دانا بود » دانايى و توانايى با همديگر هستند . مقصود اين است كه هر كسى هر اندازه كه دانا باشد بر قدرتش افزوده مىشود . البته او از اين راه مىگويد كه انسان وقتى كه دانا بود قانون جهان را بهتر مىداند . وقتى قانون جهان را بهتر دانست بهتر مىداند كه چگونه اشياء جهان را در خدمت بگيرد . وقتى آنها را در خدمت گرفت بر قدرت و توانايىاش افزوده مىشود . ولى اين معنا را به مفهوم وسيعترى قائل هستند و مىگويند اساسا علم و قدرت عين يكديگرند ، علم عين قدرت است و قدرت عين علم است و اين تفكيكى كه انسان ميان علم و قدرت مىكند يك اشتباه است ، اصلًا خود علم قدرت است و قدرت علم است و لهذا در ذات پروردگار هر دو به شكل واحد موجود هستند . ما مىبينيم در قرآن در آن آيه كه صحبت از علم است مىگويد :  « عَلَّمَهُ شَدِيدُ الْقُوى »  نمىگويد « علّمه كثير العلم » ، در اينجا كه صحبت از قدرت است علم را به ميان مىآورد :  « قالَ الَّذِي عِنْدَهُ عِلْمٌ مِنَ الْكِتابِ أَنَا آتِيكَ بِهِ قَبْلَ أَنْ يَرْتَدَّ إِلَيْكَ طَرْفُكَ »  .\r\n\r\nخلاصه بحث\r\nما در اينجا فعلا مطلب ديگرى نداريم كه در باب اعجاز صحبت كنيم . امروز تقريبا من خلاصه كردم كه اين بحث يك پايه‌اش قواى روحى است يعنى اينكه ما قبول كنيم كه امور روحى هم به صورت قوه‌هايى در بشر وجود دارند ، و پايهء ديگرش اين است كه قبول كنيم كه جهانى كه وجود دارد محدود به اين جهان مادى و طبيعى نيست ، جهان قدرت و جهان ملكوت هم هست و به همين دليل بشر ، هم مىتواند با نيروى روحى خودش علمى را از جهان ديگر بگيرد و هم مىتواند قدرتى را از جهان ديگر بگيرد .\r\n\r\n","description":"","footnote":"","page_name":" 517 ","page_number":517},
  {"content":"\r\n\r\nعلمى كه از جهان ديگر مىگيرد نام او وحى است ، قدرتى كه از جهان ديگر كسب مىكند و با آن عمليات خارق العاده انجام مىدهد نامش اعجاز است . اما اگر بخواهيم بحث كنيم راجع به اينكه بشر از چه راه مىتواند با آن جهان اتصال پيدا كند ، خيال نمىكنم كه لزومى داشته باشد و مسلّما مسائل روحى حساب خاصى دارد كه اگر انسان در آن حساب خاص وارد شود ، هم منجر مىشود به اين كه روحش صافتر شود ، از نظر تلقى علوم و معارف آماده‌تر گردد ، و هم منشأ اين مىشود كه كم‌كم قدرتهايى در روحش پيدا شود كه روى بدن خودش اثر بگذارد و گاهى روى ما وراء بدن خودش اثر بگذارد . اگر عبادت به معنى واقعى و به صورت واقعى انجام بگيرد و اگر انسان با روح و بدنش نوع خاصى ورزش كند يعنى اينها را تحت نظم خاصى درآورد و مخصوصا بدن را تحت تأثير قواى روحى قرار بدهد ، اگر مقرون به تقوا باشد - اگر مقرون به تقوا نباشد همان قدرتهاى شيطانى است كه در انسان پيدا مىشود يعنى فقط همان قواى روحى خود انسان تجلى مىكند و بس ، ولى اگر مقرون به پاكى و تقوا و صفا باشد - هم به علمهاى پاكتر و خالص‌تر و هم به قدرت خارق العاده‌ترى دست مىيابد . و عمل خارق العاده هم مخصوص انبياء نيست ، غير انبياء هم مىتوانند داشته باشند ، هم افرادى كه مىتوانند معانىاى را از غيب تلقى كنند زيادند و هم افرادى كه مىتوانند كار خارق العاده انجام بدهند زيادند ولى اين گونه افراد چون افراد استثنايى هستند وضع خاصى دارند و خودشان را تحت مطالعهء ديگران قرار نمىدهند و نبايد هم قرار بدهند . اينها از حدود اطلاعات عمومى بشر خارج است و لهذا معلومات عمومى بشر نمىتواند اينها را تحت بررسى قرار بدهد .\r\nاما راجع به اينكه هميشه افرادى هستند كه احيانا مسائلى را از غيب تلقى مىكنند اين جملهء امير المؤمنين در نهج البلاغه را من در همين جلسه خوانده‌ام راجع به ذكر الله ، اينكه انسان در ياد خدا باشد و ياد خدا را هميشه به خودش تلقين كند . اصلا ذكر از انواع تلقين است منتها تلقين ياد خدا . مىفرمايد : « انَّ اللّهَ سُبْحانَهُ وَ تَعالى جَعَلَ الذِّكْرَ جِلاءً لِلْقُلوبِ » خدا ذكر خودش را ، ياد خودش را ، تلقين ياد خودش را سبب روشنايى دلها قرار داده است به طورى كه گوش دل و چشم دل به اين وسيله باز مىشود . مقصود اين است كه يك نوع روشنايى در روح انسان پيدا مىشود ، چيزى را مىشنود كه قبلا نمىشنيد ، چيزى را مىبيند كه قبلا نمىديد .\r\nخود امير المؤمنين مىفرمايد كه من همراه پيغمبر كه در حراء بودم گاهى\r\n\r\n","description":"","footnote":"","page_name":" 518 ","page_number":518},
  {"content":"\r\n\r\nچيزهايى مىديدم غير از آنچه كه مردم عادى مىديدند و نواها و صداهايى مىشنيدم غير از آنچه كه ديگران مىشنيدند و به پيغمبر عرضه كردم گفتم : يا رسول الله ! من چنين چيزهايى را مىشنوم . به من فرمود : « انّك تسمع ما اسمع و ترى ما ارى و لكنّك لست بنبىّ » بله ، تو مىشنوى اين چيزها كه من مىشنوم و مىبينى اين چيزها كه من مىبينم ولى در عين حال تو پيغمبر نيستى . پس معلوم مىشود كه اختصاص به پيغمبران ندارد .\r\nمىفرمايد : « انّ اللّه سبحانه و تعالى جعل الذّكر جلاء للقلوب تسمع به بعد الوقرة و تبصر به بعد العشوة و تنقاد به بعد المعاندة و ما برح للّه - عزّت آلاؤه - في البرهة بعد البرهة و فى أزمان الفترات عباد ناجاهم فى فكرهم و كلّمهم فى ذات عقولهم » ( 1 ) دائما چنين است ، در هر فاصله‌اى كه پيغمبرى هست بعد پيغمبرى نيست ، باز عده‌اى از مردم ، گروهى ، رجالى هستند كه خداوند در افكارشان با آنها سخن مىگويد و در عقلشان با آنها حرف مىزند و مطالبى را تلقى مىكنند .\r\n\r\nمكاشفه مرحوم آقا سيد جمال گلپايگانى\r\nاين جور چيزها زياد است . مرحوم آقاى سيد جمال گلپايگانى رضوان الله عليه يكى از مراجع تقليد تقريبا عصر حاضر بودند كه حدود پانزده سال پيش تهران هم آمدند و اكنون حدود ده سال است كه فوت كرده‌اند . من در تهران خدمت ايشان رسيده بودم و قبلا هم البته مىشناختم . مردى بود كه از اوايل جوانى كه در اصفهان تحصيل مىكرده است [ اهل تقوا بوده 
  ] و افرادى كه در جوانى با اين مرد محشور بوده‌اند او را به تقوا و معنويت و صفا و پاكى مىشناختند و اصلا وارد اين دنيا بود و شايد مسيرش هم اين نبود كه بيايد درس بخواند و روزى مرجع و رئيس بشود . اين حرفها در كارش نبود و تا آخر عمر به اين پيمان خودش باقى بود . به طور قطع و يقين آثار فوق العاده‌اى در ايشان ديده مىشد . آقاى لطف الله صافى گلپايگانى - كه الآن از فضلاى قم است و مرد خوبى است - قصه‌اى را براى من نقل كرد ، بعد من از پسر مرحوم آقا سيد جمال هم پرسيدم ، گفت كه آقا خودش براى خود من هم نقل كرد .\r\nقضيه اين بود كه مرحوم آقا ضياء عراقى كه از مراجع نجف بود - ظاهرا - در سنهء 22\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء 220 .\r\n","page_name":" 519 ","page_number":519},
  {"content":"\r\n\r\nفوت كرد . آن وقت ما قم بوديم . يك سال قبل از فوت آقا سيد ابو الحسن بود و از نظر تدريس و علميّت ، حوزه نجف را مرحوم آقا ضياء و مرحوم آقا شيخ محمد حسين اصفهانى معروف به كمپانى اداره مىكردند ، رياست با مرحوم آقا سيد ابو الحسن بود .\r\nمرحوم آقا شيخ محمد حسين استاد آقاى طباطبايى بود . او غير از مقام علميّت در معنويت هم مرد فوق العاده‌اى بوده . از آن اشخاصى بود كه نمونهء سلف صالح بود ، كه مىگفتند گاهى در عبادت ليلة الركوع و ليلة السجود داشت يعنى گاهى يك شب تا صبح در ركوع بود و گاهى يك شب تا صبح در سجود بود . با اينكه به كارهاى علمىاش مىرسيد وقتى هم به عبادت مىپرداخت يك چنين كسى بود ، كه آقاى طباطبايى خودمان قصه‌ها و حكايتها از ايشان دارند و حتى خوابهاى خيلى فوق العاده از اين استاد بزرگوارش دارد . مرحوم آقا ضياء فوت كرد يعنى نجف كه دو پايهء تدريس داشت يك پايه‌اش خراب شد . محروم آقا شيخ محمد حسين تنها پايه‌اى بود كه باقى ماند . بعد از يك هفته مرحوم آقا شيخ محمد حسين هم ظاهرا با سكته مغزى از دنيا رفت ، گفته بودند از بس كه زياد فكر مىكرد ، و كتابهايى كه از او باقى مانده نشان مىدهد ، مىگفتند كه شايد همين فكر خيلى زياد منجر به سكته مغزى شده . به هر حال يك هفته بعد ايشان سكته و فوت كرد . مرحوم آقا سيد جمال در حالى كه نماز شب مىخواند و در قنوت وتر مكاشفه مىكند ، مرحوم آقا ضياء را مىبيند كه دارد مىآيد و از او ، يا خود ايشان مىپرسد يا مىپرسند كجا مىروى ؟ مىگويد آقا شيخ محمد حسين فوت كرده ، مىروم براى تشييع جنازه‌اش . بعد مرحوم آقا سيد جمال مىفرستد كه برويد ببينيد خبرى هست ، آيا آقا شيخ محمد حسين فوت كرده ؟ مىروند مىبينند ايشان سكته كرده . آقاى صافى گفت من خودم از آقا سيد جمال قضيه را شنيدم . بعد من از پسرش آقا سيد احمد هم كه الآن در تهران است قضيه را پرسيدم گفتم كه من چنين قضيه‌اى شنيده‌ام ، گفت اتفاقا من خودم آن شب آنجا بودم و كسى كه آقا مأمور كرد من بودم و گفت كه من در مكاشفه اين جور ديدم كه آقا ضياء مىآمد و گفت من مىروم براى تشييع جنازه آقا شيخ محمد حسين ، آقا شيخ محمد حسين فوت كرده يا نه ؟ رفتم ديدم ايشان فوت كرده .\r\n\r\n","description":"","footnote":"","page_name":" 520 ","page_number":520},
  {"content":"\r\n\r\n\r\nپايهء سوم معجزه : تقوا\r\nاين ، پديده‌اى است غير قابل انكار و منحصر به يك نفر و دو نفر ، آقا سيد جمال و اين حرفها نيست ، الآن هم هستند افرادى كه اينطور هستند . اين دليل بر آن است كه انسان ، هم نبايد منكر قواى روحى و استعداد خارق العادهء روحى بشر بشود و هم نبايد منكر جهان ديگرى ما فوق اين جهان بشود و هم نبايد منكر اثر تقوا و عبادت و معنويت بشود . قرآن به تقوا ، هم علم را نسبت مىدهد هم قدرت را . در يك جا مىفرمايد :  « إِنْ تَتَّقُوا اللَّهَ يَجْعَلْ لَكُمْ فُرْقاناً »  ( 1 ) اگر تقواى الهى را پيشه كنيد خداوند تميز در شما قرار مىدهد ( فرقان يعنى فارق ، تميز ) يعنى بينشى در شما قرار مىدهد كه بتوانيد چيزهايى را تميز بدهيد كه بدون تقوا نمىشود تميز داد . البته مراتب و درجاتى دارد . يك درجه‌اش اين است كه انسان راه خودش را در زندگى تميز مىدهد يعنى دربارهء وظيفهء خودش روشن مىانديشد . از آن بالاتر برويم ، فرض كنيد تميز آقا سيد جمال گلپايگانى خواهد بود . در آيهء ديگر مىفرمايد :   « وَ مَنْ يَتَّقِ اللَّهَ يَجْعَلْ لَهُ مَخْرَجاً ، وَ يَرْزُقْهُ مِنْ حَيْثُ لا يَحْتَسِبُ »   ( 2 ) هر كسى كه تقواى الهى پيشه كند خداوند در مضيقه‌ها و تنگناها براى او راه بيرون شدن قرار مىدهد كه بدون تقوا از آن مضيقه‌ها نمىشود بيرون آمد ، و حتى از يك راه غير عادى براى او روزى قرار مىدهد .\r\nپس هيچ‌يك از اين سه چيز را لا اقل نبايد انكار كنيم ، حد اقل احتمال بدهيم كه استعدادى غير از استعدادهاى جسمانى به نام استعداد روحى در انسان هست كه از خودش قوانينى دارد غير از اين قوانينى كه بدن دارد ، دنياى ديگرى غير از اين دنيا هست كه انسان با اتصال به آن دنيا چيزهايى را كشف مىكند غير از آنچه كه از طريق حواس خودش و مطالعهء اين دنيا كشف مىكند ، و ديگر اينكه انسان با طرزى از عمل ، با تعويد ، با عادت دادن خود ، با ورزش دادن و رياضت دادن خود ، با عمل كردن مىتواند مراحلى را طى كند . البته ما هرگز چنين فكر نمىكنيم كه مرحله‌اى را كه على بن أبي طالب طى كرده است طى كنيم ولى هر كسى تا حدودى مرحله‌اى را\r\n\r\n\r\n\r\n\r\n","description":"","footnote":"\r\n( 1 ) . انفال / 29 .\r\n( 2 ) . طلاق / 2 و 3 .\r\n","page_name":" 521 ","page_number":521},
  {"content":"\r\n\r\nمىتواند طى كند . آنگاه آنچه كه در اديان آمده است در دستورهاى عبادى و غير عبادى ، براى اين است كه ما يك وقت مثلا راه رياضت‌كش‌هاى هندى و ديگران را پيش نگيريم . راهى كه اسلام نشان مىدهد راهى است كه نه زندگى را مختل مىكند و نه معنويت و صفاى روح را ، بلكه در عين اينكه انسان رو مىآورد به زندگى و اجتماع و نظامات اجتماعى ، در عين حال صفاى روح و معنويت خودش را هم حفظ و نگهدارى مىكند و از ميان نمىبرد . اما در راههاى ديگر ممكن است كسى ، ديگر آن امور را فراموش كند ، فقط رو مىآورد به زندگى ، مىشود مادى در زندگى ، يك كسى هم زندگى را به كلى رها مىكند ، مثل جوكيهاى هندى مىرود يك گوشه‌اى و فقط مىپردازد به اينكه قواى روحى خودش را تقويت كند . از نظر اسلام اين عمل حرام است ، نه تنها مستحسن نيست ، اصلا عمل حرامى است و تازه غير از اينكه نوع عمل حرام است هدفش هم حرام است چون كسى كه اين كارها را بخواهد بكند براى اينكه چنين قدرتى به دست بياورد اين رذالت است . اولياء خدا خدا را عبادت نمىكنند كه خدا در نتيجهء آن عبادت يك چنين قدرتى به آنها بدهد كه كار خارق العاده بكنند . اين نفس‌پرستى است ، اين گول خوردن است . آنها خدا را عبادت مىكنند كه خدا را عبادت كرده باشند ولى خود به خود چنين چيزهايى هم پيدا مىشود ، و لهذا افراد زيادى در دنيا هستند كه از طريق عبادت چنين چيزهايى را به دست آورده‌اند و ابدا بروز نمىدهند براى اينكه مىترسند اين بروز دادن يك نوع خودنمايى باشد و اگر خودنمايى باشد بسا هست كه از آنچه كه در نزد خدا دارند يعنى از آن قرب معنوى سقوط مىكنند ، ولى خود به خود آن به دنبال اين براى انسان پيدا مىشود .\r\nبحث ما در باب اصل معجزه تمام شد . حالا اگر آقايان موافق باشند - و قول هم داده‌ايم - بحث خاصى راجع به اعجاز قرآن بكنيم كه ما قرآن را كه معجزه مىدانيم از چه لحاظ است ، كه روى اين حتماً بايد بحث بشود .\r\n- و معجزات ديگر حضرت .\r\nاستاد : قبلًا شق القمر و معراج را پيشنهاد كرده‌اند . خوب است اجازه بدهيد كه ما اول راجع به قرآن بحث كنيم چون بحثى كه لازم و ضرورى است مسألهء خود قرآن است كه ما اول بايد ببينيم واقعاً خود قرآن خودش را معجزه مىداند يعنى يك آيت\r\n\r\n","description":"","footnote":"","page_name":" 522 ","page_number":522},
  {"content":"\r\n\r\nخارق العادهء ما وراء الطبيعى مىداند يا نه ، و اگر مىداند خودش خودش را از چه راه [ معجزه 
  ] مىداند ، تا بعد روى اين جهت بحثى بشود .\r\n- افرادى كه متقى باشند اين اعمال از آنها بروز مىكند ولى ما گاهى مىبينيم از افرادى كه تقوايى هم ندارند اين كارها سر مىزند .\r\nجواب : آن همان نوع ديگرش است كه در قرآن هر دو مطلب هست . عرض كرديم قرآن از يك طرف مىگويد :  « عِفْرِيتٌ مِنَ الْجِنِّ . . . »  تعبير « خبيث » مىكند : موجود خبيثى از جن چنين كارى كرد . و دربارهء كهنه هم قرآن رسما نزول شياطين را تعبير مىكند :   « هَلْ أُنَبِّئُكُمْ عَلى مَنْ تَنَزَّلُ الشَّياطِينُ ، تَنَزَّلُ عَلى كُلِّ أَفَّاكٍ أَثِيمٍ »   . آن را ذكر مىكند ، اين را هم ذكر مىكند . دو نوع است . نوعى كه ما گفتيم ، كه در نهايت امر به سعادت بشر منجر مىشود ، راهش فقط تقواست .\r\n- اصلا راهى نرفته ، فردى عادى است ، گاهى چيزى بروز مىدهد .\r\nاستاد : يك مطلب هست - كه الآن ايشان مىگويند و در كتابهاى قدما هم هست و ملا صدرا و ديگران آن را نقل مىكنند - كه گاهى افرادى بدون اينكه كارى كرده باشند كارهاى خارق العاده‌اى از آنها سر مىزند . آنها اين جور توجيه كرده‌اند - شايد توجيهشان هم درست باشد - مىگويند اساسا كار خارق العاده از انصراف انسان از اين طرف دنيا [ پيدا مىشود 
  ] يعنى وقتى انصراف از اين طرف پيدا شد آمادگى براى اينكه با آن طرف ، با دنياى ديگر - حالا يا با دنياى شياطين يا با دنياى ملائكه - ارتباط پيدا كند بيشتر مىشود ، كه ما گفتيم علماى امروز هم مىگويند قدرت شعور باطن وقتى بروز مىكند كه شعور ظاهر در حال تعطيل باشد ، خواب باشد ، نيمه‌خواب باشد ، خواب مصنوعى باشد . اصلا وقتى كه توجه به اين دنيا هست او از كار مىايستد ، و اين كه گاهى افراد عادى خوابهاى خارق العاده مىبينند در اثر اين است كه توجه او از اين طرف سلب شده ، وقتى كه توجه از اين طرف سلب شود به آن طرف يك توجهى مىشود ، بعد كه توجه شد مثل آئينه‌اى كه خودش را روبرو مىكند چيزى منعكس مىشود .\r\n\r\n","description":"","footnote":"","page_name":" 523 ","page_number":523},
  {"content":"\r\n\r\nمىگويند بعضى افراد به علل مزاجى يا عصبى و بالاخره بدنى حالت دهشت برايشان پيدا مىشود مثل مصروعها ، مدتى مىگذرد به حال دهشت هستند كه انگار هيچ چيز را اصلا نمىفهمند و نمىبينند . اين حالت براى او شبيه حالت خواب است ، در بيدارى هم مثل آدم خواب است . وقتى مثل آدم خواب شد در اثر تعطيل اين قواى ظاهرى ممكن است كه آن قواى باطنىاش فعاليت كند ، كه ملا صدرا و ديگران كه اين را نقل مىكنند مىگويند ممكن است چنين اشخاصى باشند ولى علت اين امر نقص است يعنى از نقص ناشى مىشود چون در حال بيدارى به ارادهء خودش اين كار را نمىكند ، [ به عبارت ديگر 
  ] چون در حال بيدارى حالتى شبيه خواب پيدا مىكند اين حالت برايش پيدا مىشود . به هر صورت لزومى ندارد كه اين امر هميشه در اثر فعاليت باشد ، ممكن است در اثر يك نقص هم در انسان پيدا بشود .\r\n- داستانى نقل كرده‌اند در همين موارد كه يكى از افسرانى كه مىرود مأموريت ، در اتاق خودش نشسته بوده ، يك وقت مىبيند مادرش او را صدا مىكند و با حالت ناله او را مىخواند . ساعت را يادداشت مىكند ، بلا فاصله برمىگردد برود خانه ، مىبيند در همان موقع مادرش داشته جان مىداده ، در حال نزع بوده و مرتب او را صدا مىكرده . يك فرد عادى بوده ، در حالت بيدارى هم بوده است .\r\nجواب : اين دليل نمىشود زيرا ممكن است از ناحيه آن روح مادر باشد نه از ناحيه اين پسر و بعلاوه به طور استثنائى براى همه افراد پيدا مىشود . من خيال مىكردم شما افرادى را مىگوييد كه به طور عادى مكرر برايشان پيدا مىشود ، آن را عرض كردم كه مىگويند گاهى يك نقصى در اعصاب شخص رخ مىدهد و بالاخره منجر مىشود به اين كه او توجهش از اين طرف سلب مىشود ، وقتى توجهش سلب شد نظير حالت خواب را در بيدارى پيدا مىكند ، آن وقت يك چيزى را مىبيند ، و الّا آن كه براى افراد به طور استثنائى پيدا مىشود .\r\nدكتر هشترودى گاهى به هيچ چيز معتقد نيست يعنى حرفهايش ضد و نقيض است . من يك جلسه بيشتر او را نديدم ولى در آن جلسه خيلى روحى شده بود . داستانى من از خودش شنيدم ، راست و دروغش را نمىدانم . حرفش اين بود كه ديگر دنياى جمادات را بشر شناخته و دنياى مجهول فعلًا براى او دنياى حيات و ذىحياتهاست ، از دنياى نباتات گرفته تا دنياى انسان ، و هر چه بالاتر مىآيد پيچيده‌تر مىشود ، و بشر\r\n\r\n","description":"","footnote":"","page_name":" 524 ","page_number":524},
  {"content":"\r\n\r\nديگر بعد از اين بايد دنبال حل اين مشكلات برود ، دنياى فيزيك ديگر تقريبا دنياى سادهء شناخته شده است . از جمله مدعى بود ( در همين جلسه گفته‌ام ، تكرار مىكنم ) زمانى كه در پاريس تحصيل مىكردم روزى با خانم قديم خودم قرار گذاشته بودم كه با هم برويم سينما ، ساعت 4 بعد از ظهر ، و موعودمان در فلان مترو بود . من چند دقيقه قبل از آن رسيدم ، از پله‌ها رفتم پايين ، در يك لحظه يك مرتبه مثل اينكه روشن شد برايم ، تهران را ديدم ، خانهء برادرم را ديدم در حالى كه جنازهء پدرم را مىآورند بيرون ، مردم هم دارند گريه مىكنند ، افراد را هم ديدم و بعد ديگر تمام شد . بىحال شدم به طورى كه بعد از چند دقيقه زنم كه آمد ، گفت تو چرا رنگت اين قدر پريده ؟ به او نگفتم ، گفتم مثلا مريضم ، و اين را همين طور نگه داشتم ببينم قضيه چه بود ، حقيقتى بود يا نه ؟ و بعد ديدم نامه‌هاى پدرم كه مرتب مىآمد نيامد و بعد ديدم برادرم نامه مىنويسد و چون مىدانستند من ناراحت مىشوم خبر نمىدادند . آخر ، وقتى من اصرار كردم معلوم شد پدرم مرده ، و بعد كيفيت و جزئيات را خواستم ، معلوم شد پدرم وقتى كه مرده در خانهء برادرم بوده و همان لحظه‌اى كه من آن جور يك‌دفعه ديدم كه جنازهء پدرم را مىآورند ، منطبق مىشد با همان وقتى كه جنازهء پدرم را مىآوردند بيرون .\r\nاين وجود دارد ، اما چيست ؟ كسى نمىتواند توجيه كند .\r\n\r\n","description":"","footnote":"","page_name":" 525 ","page_number":525},
  {"content":"\r\n\r\n\r\nاعجاز قرآن ( 1 )\r\nبنده امروز خيلى مايل بودم كه مثل جلسات پيش يك نفر ديگر از آقايان صحبت مىكرد چون وضع روحى و حال من در اين چند روز به واسطهء فوت اين دوست عزيزمان آقاى شاهچراغى حقيقتا هيچ مساعد نبود براى اينكه فكرى و مطالعه‌اى بكنم . گذشته از گرفتاريهايى كه خود به خود همين حادثه به وجود آورد اصلا حال روحى و فكرى من هم هيچ مساعد نبود و لهذا موفق به مطالعه جديدى در اين زمينه نشدم ولى چون نبايد جلسه‌مان تعطيل بشود امروز من دربارهء موضوعى كه مىخواهيم شروع كنيم و آن « اعجاز قرآن » است مختصر عرايضى عرض مىكنم ، آنگاه ممكن است آقايان محترم اگر سؤالاتى دارند بيشتر سؤال بفرمايند تا ان شاء الله از جلسهء آينده بهتر مطلب را اشباع كنيم .\r\n\r\nنبوت عامّه و نبوت خاصّه\r\nبحثهايى كه ما در گذشته دربارهء وحى و نبوت مىكرديم از جنبهء كلى بود و به اصطلاح دربارهء « نبوت عامّه » بود . براى اينكه با اين اصطلاح هم آشنا بشويد ، بحثهايى كه به طور كلى دربارهء وحى و نبوت مىشود يعنى قطع نظر از نبوت يك پيغمبر\r\n\r\n","description":"","footnote":"","page_name":" 526 ","page_number":526},
  {"content":"\r\n\r\nبالخصوص ، اصلا مسألهء پيغمبرى ، مسألهء نزول وحى ، مسألهء اينكه هر پيغمبرى بايد معجزه‌اى داشته باشد اينها را مىگويند نبوت عامه ، يعنى مسائلى كه دربارهء نبوت به طور كلى بحث مىكنند .\r\nولى نبوت خاصه كه نبوت عامه مقدمه‌اى است براى آن ، بحث دربارهء پيغمبرى يك پيغمبر بالخصوص است . مثلا دربارهء پيغمبر بزرگوار خودمان ما به طور جداگانه بايد بحث كنيم كه ما چه دلايل و نشانه‌هايى بر نبوت و پيغمبرى ايشان داريم ، چون خود نبوت كه همان وحى يعنى رسالت من جانب الله باشد جزء محسوسات نيست كه مشاهده بشود ، يعنى يك پيغمبر كه مدعى است من پيغمبر هستم ، پيغمبرى او ، رسالت او از جانب خدا مستقيما يك امر محسوسى نيست كه هر كسى به چشم خودش ببيند يا مثلا در زير يك دستگاهى بشود نبوت او را كشف كرد ، مثل كسى كه بگويد من بر عكس همه مردم داراى دو قلب هستم ، مىآييم او را معاينه مىكنيم ببينيم دو قلب دارد يا يك قلب . آن كسى كه مىگويد بر من از غيب و باطن وحى و الهام مىشود بايد با يك دليلى ثابت بشود كه او واقعا وحى و الهامى دارد . آن دليلش كه در تعبير قرآن كلمهء « آيت » - يعنى نشانه - آمده است و در اصطلاح علماى اسلامى بعد كلمهء « معجزه » آمده است همان است كه ما با آن نبوت را اثبات مىكنيم . ما فعلا به نبوت ساير انبيايى كه در گذشته بوده‌اند كار نداريم ، دربارهء نبوت پيغمبر خودمان كه صحبت مىكنيم ايشان چه معجزاتى داشته‌اند ، چه آياتى از جانب خداوند داشته‌اند كه دليل بر نبوتشان باشد .\r\nبزرگترين آيت و بزرگترين دليل و آن چيزى كه به نصّ قرآن به آن استناد شده است خود قرآن است و بنابراين عمدهء بحث ما بايد روى خود قرآن متمركز بشود .\r\n\r\nتحدّى قرآن\r\nقرآن نشان مىدهد كه از همان ابتداى نزول - يعنى از دوران مكه - به اصطلاح متكلمين « متحدّى » بوده است يعنى از آن اولى كه نازل شده است مقرون به اين دعوا بوده است كه اين كلام كلام فوق بشرى است ، اين كلام كلام غير قابل تقليد است و مردم را به مبارزه طلبيده است ، نه تنها مردم آن محيط و مردم آن عصر را ، بلكه مردم همهء زمانها را ، كه در سورهء بنى اسرائيل مىفرمايد :  « قُلْ لَئِنِ اجْتَمَعَتِ الْإِنْسُ وَ الْجِنُّ عَلى أَنْ \r\n\r\n","description":"","footnote":"","page_name":" 527 ","page_number":527},
  {"content":"\r\n\r\n يَأْتُوا بِمِثْلِ هذَا الْقُرْآنِ لا يَأْتُونَ بِمِثْلِهِ وَ لَوْ كانَ بَعْضُهُمْ لِبَعْضٍ ظَهِيراً »  ( 1 ) اگر جن و انس اجتماع كنند و همدست و همفكر شوند و همه آنها بخواهند منتهاى نيروى خودشان را به كار ببرند كه مثل اين قرآن را به وجود بياورند ، نمىتوانند به وجود بياورند . پس خود قرآن به خودش تحدى كرده است يعنى به مبارزه طلبيده است و اين مطلب را بيان كرده است كه اين كتابى است غير قابل تقليد و ما فوق بشرى و جن و انس قادر نيست مثل اين قرآن را بياورد .\r\n\r\nمزاياى قرآن بر معجزات ديگر\r\n\r\n1 . از نوع سخن بودن\r\nالبته اين جهت هم هست كه اگر بتوانيم مدعاى خود قرآن را ثابت كنيم ، آن وقت مزيت اين معجزه بر همه معجزات ديگر روشن است از دو جهت : يكى اينكه از نوع سخن است يعنى يك چيزى است كه خودش مبيّن يك فكر و يك روح است و يك سلسله مطالب است ، چون به اندازه‌اى كه سخن ، گوينده را نشان مىدهد يعنى فاعل خودش را نشان مىدهد هيچ كار ديگرى ، كننده را نشان نمىدهد . اين مقدمه را برايتان عرض بكنم :\r\nهر كارى ، كنندهء خودش را نشان مىدهد . مثلًا يك ساختمان مهندس را نشان مىدهد ، آينه‌اى است كه تا حدود زيادى مشخصات روحى آن مهندس را نشان مىدهد . يك قالى هم آن روح بافندهء خودش را نشان مىدهد . اگر عصايى تبديل به اژدها مىشود باز روح آن كننده را نشان مىدهد . ولى همهء اينها تا حدود زيادى ابهام دارند يعنى آن طورى كه سخن مىتواند گوينده و فاعل خودش را نشان بدهد هيچ كار ديگرى نشان نمىدهد و ما كه همديگر را مىشناسيم وقتى با معاشرين خودمان مىنشينيم گويا تمام روحيه آنها پيش ما مجسم است ، تا بگويند آقاى مهندس فلان ، آقاى دكتر فلان ، يك روحيهء خاصى در نظر ما مجسم مىشود كه اگر بخواهيم روحيهء او را تشريح كنيم يك كتاب مىنويسيم . اگر از ما بپرسند شما از كجا او را مىشناسيد ؟\r\nبيشترين چيزى كه او را به ما مىشناساند سخنانى است كه ما از او شنيده و ديده‌ايم .\r\n\r\n\r\n\r\n\r\n","description":"","footnote":"\r\n( 1 ) . اسراء / 88 .\r\n","page_name":" 528 ","page_number":528},
  {"content":"\r\n\r\n\r\n2 . قابليت بقا\r\nمزيّت ديگرى كه در اين جهت هست قابليت بقاى آن است . هيچ اثرى به اندازهء سخن قابل بقا نيست و سرّ اينكه معجزه اصلى خاتم الانبياء از نوع سخن انتخاب شده است اين است كه اين دين ، دين خاتم است و دينى است كه بايد براى هميشه باقى بماند و بايد جاويدان بماند و يگانه اثرى كه مىتواند به طور جاويدان و دست نخورده باقى بماند سخن است ، غير از سخن چيست ؟ از آن معجزاتى كه براى پيغمبران ديگر ذكر مىكنند فرض كنيد مرده‌اى را زنده كنند ، اين يك حادثه‌اى است كه در يك لحظه واقع مىشود و عدهء محدودى آن را مشاهده مىكنند ، بعد ديگران بايد به نقل بشنوند ، برايشان نقل كنند كه در يك روزى چنين حادثه‌اى واقع شد . و يا هر اثر ديگرى . يك ساختمان هم - اگر فرض كنيم معجزه را در ساختمان هم بتوان قائل شد - باز همين طور است . يك چيزى كه به طبع خودش مىتواند براى هميشه باقى بماند ، سخن است .\r\n\r\nماهيت ادعاى قرآن\r\nما اول بايد در ماهيت ادعاى خود قرآن به بررسى بپردازيم بعد دنبال دليلش برويم ، يعنى اول بايد ماهيت دعوا را طرح كنيم ، بعد برويم دنبال دليلش . اولين مطلبى كه در ماهيت اين دعواست همين است كه آيا مسألهء معجز بودن قرآن را بعد مسلمين استنباط كرده‌اند و در آورده‌اند و فكر كرده‌اند يا در خود قرآن هم اين مسأله مطرح است كه قرآن معجزه است . گفتيم بله ، در خود قرآن اين مسأله مطرح است ، خيلى به وضوح هم مطرح است . يكى همين آيه‌اى بود كه الآن براى شما قرائت كردم :  « قُلْ لَئِنِ اجْتَمَعَتِ الْإِنْسُ وَ الْجِنُّ عَلى أَنْ يَأْتُوا بِمِثْلِ هذَا الْقُرْآنِ لا يَأْتُونَ بِمِثْلِهِ وَ لَوْ كانَ بَعْضُهُمْ لِبَعْضٍ ظَهِيراً »  . حال ، آيا قرآن كه ادعا كرده است معجزه است مجموعش را ادعا كرده است معجزه است يا قسمتش را هم ادعا كرده معجزه است ؟ يعنى آيا ادعا كرده است كتابى به اندازهء قرآن نمىشود آورد كه مثل قرآن باشد يا خواسته بگويد به اندازهء قسمتى از قرآن هم نمىشود آورد ، يعنى به اندازهء يك سوره از سوره‌هاى قرآن هم نمىشود\r\n\r\n","description":"","footnote":"","page_name":" 529 ","page_number":529},
  {"content":"\r\n\r\nآورد ؟ اين دومى هم هست . قرآن در آياتى صريحا مىفرمايد يك سوره هم مثل اين قرآن نمىتوانيد بياوريد . در بعضى جاها دارد كه ده سوره ، شما كه مىگوييد اين قرآن افتراء است ده تا سوره هم شما بياوريد . در يك جا مىگويد يك سوره شما بياوريد ، كه اين آيات را هم بخوانيم براى اينكه ماهيت دعواى قرآن روشن بشود . در سورهء هود آيه 13 مىفرمايد :  « أَمْ يَقُولُونَ افْتَراهُ »  آيا اينها مىگويند كه اين افتراست ، اين سخن را به خدا بسته است و مىگويد سخن خداست و حال آنكه سخن خدا نيست ؟  « قُلْ فَأْتُوا بِعَشْرِ سُوَرٍ مِثْلِهِ مُفْتَرَياتٍ »  شما هم ده تا سوره مثل همين بياوريد از همين افتراها  « وَ ادْعُوا مَنِ اسْتَطَعْتُمْ مِنْ دُونِ اللَّهِ »  نگوييد هنر ما نمىرسد ، هر كسى هم كه دلتان مىخواهد دعوت كنيد به همكارى كه در مقابل خدا چنين سوره‌هايى بياورند  « إِنْ كُنْتُمْ صادِقِينَ »  اگر راست مىگوييد در اين ادعاى خودتان ، يعنى اگر واقعا شما كه مىگوييد اين افتراست همين را روى عقيده مىگوييد . قرآن با كلمهء  « إِنْ كُنْتُمْ صادِقِينَ »  مىخواهد بگويد اين حرفى كه اينها مىگويند روى عقيده نمىگويند ، عقيده ندارند به افترا بودن قرآن ، چون نمىخواهند زير بار بروند و چون عناد دارند اين ادعا را مىكنند .\r\nدر سورهء يونس آيه 38 مىفرمايد :  « أَمْ يَقُولُونَ افْتَراهُ »  آيا اينها مىگويند اين افتراست ؟  « قُلْ فَأْتُوا بِسُورَةٍ مِثْلِهِ »  ده تا سوره هم نمىگوييم ، بگو يك سوره مثلش بياوريد ( سوره هم كه مىگويد ، مىدانيد در قرآن كوچك و بزرگ دارد ، سورهء   « إِذا جاءَ نَصْرُ اللَّهِ وَ الْفَتْحُ »   هم يك سوره است ، سورهء   « إِنَّا أَعْطَيْناكَ الْكَوْثَرَ »   هم يك سوره است ) ، شما فقط يك سوره مانند اين بياوريد كافى است . اينجا هم باز مىفرمايد :  « وَ ادْعُوا مَنِ اسْتَطَعْتُمْ مِنْ دُونِ اللَّهِ »  نمىگويم خودتان تنها بياوريد ، هر كس را هم كه دلتان مىخواهد دعوت به همكارى كنيد ، با همكارانتان سوره‌اى مانند قرآن بياوريد . باز اينجا هم مىفرمايد :  « إِنْ كُنْتُمْ صادِقِينَ »  اگر راست مىگوييد در ادعاى خودتان ، يعنى شما دروغ مىگوييد و در ادعاى خودتان صادق نيستيد .\r\nدر سورهء بقره اينطور مىفرمايد :  « وَ إِنْ كُنْتُمْ فِي رَيْبٍ مِمَّا نَزَّلْنا عَلى عَبْدِنا فَأْتُوا بِسُورَةٍ مِنْ مِثْلِهِ »  ( 1 ) اگر شما در شك هستيد ، واقعا ترديد داريد دربارهء آنچه كه ما بر بندهء خودمان فرود آورده‌ايم ( اشاره است به اينكه اين چيزى كه ما فرود آورده‌ايم بر بنده‌اى ، از آن طريق است كه او بندهء ماست يعنى از طريق عبوديت به اينجا رسيده است )\r\n\r\n\r\n\r\n\r\n","description":"","footnote":"\r\n( 1 ) . بقره / 23 .\r\n","page_name":" 530 ","page_number":530},
  {"content":"\r\n\r\nخودتان را آزمايشى بكنيد  « فَأْتُوا بِسُورَةٍ مِنْ مِثْلِهِ »  سوره‌اى مانند آن بياوريد . كلمهء  « مِنْ مِثْلِهِ »  را دو جور تعبير كرده‌اند : يكى اينكه گفته‌اند  « مِنْ مِثْلِهِ »  يعنى مانند قرآن ، و بعضى گفته‌اند كه اين اشاره به اين جهت است كه از كسى بياوريد كه او هم مثل اين پيغمبر باشد يعنى از يك فرد امّى ، فردى مانند او كه هيچ سابقهء درس و تحصيل و فرهنگ و مدرسه ندارد . اينجا هم همان جمله‌ها با تعبيرات ديگرى [ آمده است 
  ] ، آنجا داشت :\r\n « وَ ادْعُوا مَنِ اسْتَطَعْتُمْ مِنْ دُونِ اللَّهِ »  ، اينجا مىفرمايد :  « وَ ادْعُوا شُهَداءَكُمْ مِنْ دُونِ اللَّهِ »  گواهان و شاهدان خودتان را ، هر كسى كه مىخواهيد ، بياوريد . شاهد را شاهد مىگويند به اعتبار اينكه او را دعوت مىكنند كه حقيقت مطلب را او بيايد بيان كند از باب اينكه افراد ديگرى را كه قهرمان شناخته مىشوند بياورند تا عمل آنها گواهى بدهد . بازهم اينجا قيد مىكند :  « إِنْ كُنْتُمْ صادِقِينَ »  اگر راست مىگوييد ، يعنى ما كه مىدانيم شما دروغ مىگوييد در اين ادعاى خودتان ، يعنى ادعاتان هم ادعاى حقيقى و از روى حقيقت نيست .\r\nتا اينجا ما دو مطلب در ماهيت ادعاى قرآن روشن كرديم : يكى اينكه قرآن براى خودش ادعاى معجز بودن كرده است و ديگر اينكه اين ادعاى معجز بودن به اين نيست كه تمام قرآن معجزه است ، بعض قرآن هم معجزه است ، و لهذا در يك جا فرموده ده سوره بياوريد ، يك جا همان را هم تخفيف داده و فرموده يك سوره بياوريد كافى است . پس قرآن يك سوره را هم معجزه مىداند .\r\nاعجاز قرآن در چه قسمتى است ؟ آيا اعجاز قرآن در يك قسمت بالخصوص است يا در قسمتهاى متعدد است ؟ از خود قرآن چه استنباط مىشود ؟ قرآن تصريح نمىكند كه وجه اعجاز فلان وجه بالخصوص است چون واقعا نمىخواهد وجوه اعجاز را محدود به يك حد خاصى كند و بلكه در آيات متعدد ، در هر قسمتى به يك جنبهء بالخصوص اشاره مىكند به عنوان يك اعجاز ، كه اينها را برايتان عرض مىكنم ، بعد دربارهء هر يك به طور كلى صحبت مىكنيم .\r\n\r\nفصاحت و بلاغت\r\nيكى از وجوه اعجاز كه از قديم الايام مورد توجه قرار گرفته و فوق العاده مورد توجه بوده است جنبهء لفظى و جنبهء ظاهرى قرآن است كه جنبهء فصاحت و بلاغت\r\n\r\n","description":"","footnote":"","page_name":" 531 ","page_number":531},
  {"content":"\r\n\r\nتعبير مىكنند . فصاحت و بلاغت را تا حدودى هر كسى در هر زبانى وارد باشد در آن زبان مىشناسد ، كه خودش يك موضوعى است ، يعنى روشنى بيان ، شيرينى بيان ، زيبايى يك بيان ، جذابيت يك بيان . راجع به فصاحت و بلاغت ، علماى فن بحث كرده‌اند كه چه چيزهايى سبب مىشود كه كلام زيبا و فصيح شود ، از نظر اينكه آهنگ لفظ و حروف چگونه بايد باشد و معانى چگونه بايد رديف شده باشند ، و مىگويند قبل از آنكه احتياج به تعريف داشته باشد و ما بخواهيم تعريف كنيم ، هر كسى تا حدودى فصاحت و بلاغت را مىشناسد . مثلا در زبان فارسى سعدى به فصاحت معروف است ، اينكه هر كسى كه با زبان فارسى آشنايى مختصرى دارد در روح خودش يك جذبه‌اى نسبت به آثار سعدى احساس مىكند ، تابع اين نيست كه اول تعريف فصاحت و بلاغت را از زبان ادبا شنيده باشد بعد رفته باشد دنبال آن . مىگويند كه فصاحت از نوع زيبايى است و هيچ زيبايى را مردم به حكم اينكه اول تعريفش را شنيده باشند دنبالش نمىروند . اگر يك صورت زيبا را ديگران جذب مىشوند نه به خاطر اين است كه اول تعريف زيبايى را در مدرسه شنيده‌اند بعد مىروند دنبال آن .\r\nاگر زيبايى بصرى باشد چشم كه افتاد ، به سوى آن كشيده مىشود . يا اگر زيبايى سمعى باشد ، مثل آهنگها ، وقتى كه يك آهنگ زيبا را يك گوش مىشنود به حكم غريزه و طبيعت خودش به سوى آن كشيده مىشود . فصاحت هم يك نوع زيبايى در سخن است . وقتى كه انسان يك سخن زيبا را مىشنود خود به خود به سوى آن كشيده مىشود . شعر حافظ نيرويى از زيبايى دارد كه هر كسى كه آن را مىشنود به سوى آن كشيده مىشود :\r\nسالها دل طلب جام جم از ما مىكرد * آنچه خود داشت ز بيگانه تمنّا مىكرد گوهرى كز صدف كون و مكان بيرون بود * طلب از گمشدگان لب دريا مىكرد بيدلى در همه احوال خدا با او بود * او نمىديدش و از دور خدايا مىكرد اينها كلامى است كه ما قبل از اينكه بتوانيم توصيف كنيم - و بگوييم زيبايى آن در چه چيزش است - احساس مىكنيم . مىگويند كه زيبايى ممّا يدرك و لا يوصف است ، ادراك مىشود ، توصيف نمىشود . هنوز كسى در دنيا نتوانسته است براى همين زيبايى بصرى فرمول معين كند . تحت فرمول در نمىآيد ، يك احساسى است كه در\r\n\r\n","description":"","footnote":"","page_name":" 532 ","page_number":532},
  {"content":"\r\n\r\nهر كسى هست و لهذا صورتهايى به شكلهاى مختلف زيباست و همه هم جذاب است با اينكه اختلافات زيادى دارند . با يك نقشه مهندسى مثلا ، نمىشود زيبايى را معين و تعريف كرد كه چيست ، ولى به هر حال زيبايى هست و زيبايى و فصاحت بيش از آنكه با فكر انسان يعنى با علم و عقل ، با آن قوه‌اى كه علوم را درك مىكند سر و كار داشته باشد با احساس و دل انسان سر و كار دارد . سر و كارش با دل است نه با عقل و فكر ، و لهذا شعرهاى خيلى زيبا دائر مدار اين نيست كه مطلبش درست باشد ، از جنبهء زيبايى دائر مدار اين است كه چگونه بيان شده باشد ، و لهذا گاهى يك مطلب سراپا دروغ است ولى سراپا فصاحت و بلاغت است . حتى در باب شعر مىگويند : « احسن الشّعر اكذبه » يعنى نيكوترين شعر دروغ‌ترين شعرهاست ، آن شعرى است كه آن قدر در مبالغات دروغ به كار برده باشد تا نيكو شده باشد ، كه اينهايى كه عرض مىكنم ، از نظر اعجاز قرآن دخيل است ، كه قرآن در عين حال كه زيبايى را به منتها درجه دارد سبكش از سبك شعر و كذب و مبالغه به كلى به دور است . اينها را بعد عرض مىكنيم .\r\nفردوسى يك اثر حماسى تقريبا جاويدان به وجود آورده است و حال آنكه از جنبه تاريخى يعنى از جنبه فكرى ، از جنبهء حقيقت هيچ ارزشى ندارد . قصه‌هاى قبل از اسلامش كه بيشتر افسانه است نه اينكه تاريخ بىاعتبار است . قهرمانهاى درجهء اول فردوسى قهرمانهاى افسانه‌اى هستند يعنى واقعيتى نداشته‌اند . اصلا رستمى را در دنيا نمىشود پيدا كرد . تاريخ نشان نمىدهد مرد قهرمانى را به نام رستم . قطع نظر از اينكه او مشخصاتى افسانه‌اى براى آن قهرمان قائل شده كه مثلا ششصد سال عمر كرد ، اسبى داشت به نام رخش ، آن اسب چگونه بود ، خودش دو تا گوسفند را يك جا مىخورد و دو خيك شراب را يك جا مىنوشيد ، زورش چقدر بود ، قطع نظر از اينها ، گاهى دربارهء يك شخصيت واقعى افسانه مىسازند و گاهى اصلا خود شخصيتش هم افسانه است . اصلا چنين آدمى در دنيا وجود نداشته . ولى در عين حال اينها از ارزش فصاحت شاهنامه نمىكاهد . اين را براى اين جهت عرض كردم كه فصاحت از مقولهء زيبايى است و زيبايى به دل و احساسات ارتباط دارد نه به عقل و فكر . اين مطلب را از نظر تفسير معنى زيبايى و فصاحت عرض مىكنم . مسأله [ اعجاز 
  ] قرآن در آن جهتش كه مربوط به زيبايى است مربوط به جذابيت قرآن است كه چيز جذابى است . آن از مقولهء زيبايى است .\r\n\r\n","description":"","footnote":"","page_name":" 533 ","page_number":533},
  {"content":"\r\n\r\n\r\nقرآن و تعابير شاعرانه\r\nتكرار مىكنم - و بعد تشريح مىكنيم - كه اين خصوصيت در زيبايى قرآن هست كه با اينكه فصاحت را به منتها درجه رسانده است از هر نوع تعبير شاعرانه‌اى كه بوى كذب در آن باشد پرهيز كرده است . مثلا در شعرها داريم :\r\nيا رب چه چشمه‌اى است محبت كه من از آن * يك قطره آب خوردم و دريا گريستم طوفان نوح زنده شد از آب چشم من * با آنكه در غمت به مدارا گريستم اين از نظر شعرى خيلى زيباست اما خيلى هم دروغ است ، از نظر واقعيت خيلى دروغ است . يك قطره آب خوردم يك دريا گريستم ! وقتى انسان زير ذره‌بين واقع‌بينى مىبيند كه يك بشرى كه همه طول قدش يك متر و هشتاد سانتىمتر و عرضش نيم متر و وزنش هشتاد كيلوست ، مىگويد من يك دريا اشك ريختم كه چشمش وقتى به دريا بيفتد هول مىكند كه به طرف دريا نزديك بشود [ مىفهمد كه اين سخن دروغ است 
  ] .\r\nبه دريا هم قناعت نمىكند :\r\nطوفان نوح زنده شد از آب چشم من * با آنكه در غمت به مدارا گريستم وقتى انسان زير ذره‌بين واقعى مىگذارد مىبيند چقدر مزخرف است ! آخر چقدر آدم بايد چرند حرف زده باشد ، ولى وقتى كه از جنبهء زيبايى نگاه مىكند مىبيند واقعا زيبا گفته . در قرآن بويى از اين تعبيرات نيست .\r\n\r\nقرآن و تشبيهات\r\n[ اما 
  ] تشبيهات . اصلا سخن را اغلب تشبيه زيبا مىكند ، و علت اينكه زيبا مىكند اين است كه وقتى مطلبى را تشبيه مىكنند به مطلب ديگرى ، دو چيز را قرين\r\n\r\n","description":"","footnote":"","page_name":" 534 ","page_number":534},
  {"content":"\r\n\r\nيكديگر قرار مىدهند و اين اعجاب را برمىانگيزد . در قرآن اتفاقا تشبيه هم زياد به كار نرفته و با اين حال زيباست و فوق‌العاده هم زيباست . تشبيه در قرآن بسيار كم است . قرآن در عين اينكه از مقوله زيبايى است باز با عقل و روح و فكر انسان سر و كار دارد يعنى مسائلى كه مىگويد همان مسائلى است كه عقل مىپذيرد . كتاب هدايت و راهنمايى است . شعر فقط زيبايى است ، راهى را نمىخواهد نشان بدهد . جايى كه كسى مىخواهد راهى را نشان بدهد ، او ديگر نمىتواند با تعبيرات شاعرانه كه همه‌اش تخيّل است راه را نشان بدهد . وقتى كسى مىخواهد يك مطلب را براى ديگرى بيان كند بايد همان عين حقيقت را به او بگويد ، و در قرآن با اينكه تمام آيات آن تعليم و ياد دادن است ، همان عين حقيقت را گفتن و بيان كردن است ، در عين حال زيبايى هم هست .\r\nبوده‌اند در ميان علماى اسلام كه با توجه به اينكه قرآن در بسيارى از آياتش به محتويات خودش يعنى به مطالبش تحدّى مىكند ، به اينكه ببينيد چه مطالبى در اينجا هست ، و بعد مجذوب اين جهت قرآن شده‌اند و به حق هم مجذوب شده‌اند ، گفته‌اند اين حرفها چيست كه آمده‌اند قرآن را تنزّل داده و گفته‌اند كه « اعجاز قرآن در فصاحت و بلاغت آن است » . نخواسته‌اند مسأله فصاحت و بلاغت را انكار كنند ، خواسته‌اند بگويند قرآن به اين جهتش اعتنايى ندارد . بعضى ديگر كه مجذوب فصاحت و بلاغت قرآن شده‌اند به محتويات قرآن چندان توجه نكرده‌اند . ولى البته قول صحيح قول همان اشخاصى است كه مىگويند هيچ جنبه را نبايد مورد غفلت قرار داد ، قرآن معجزه است هم به محتويات خودش و هم به لفظ و شكل و زيبايى خودش . چون ما الآن راجع به جنبه لفظى فى الجمله بحث مىكنيم از اين جهت است كه راجع به آن سخن مىگوييم .\r\nبه طور قطع ، تاريخ نشان مىدهد كه همان كارى كه عصاى موسى براى موسى مىكرده است قرآن براى پيغمبر مىكرده است ، يعنى همين آيات قرآن را كه مىخواند افراد كشيده مىشدند و مىآمدند به طرف اسلام . كارش همين بود ، و لهذا كفار قريش جلوى او را مىگرفتند . آنها هم كه مىگفتند ساحر و جادوگر است مقصودشان اين بود ، مىگفتند در سخنش نوعى جادو به كار است . مثل اين جادوگرها كه مىگويند يك وردى يك چيزى مىخوانند بعد يك كسى را مىكشانند ، اينها هم به مردم مىگفتند اين جمله‌هايى كه اين مىگويد يك وردهاى جادويى است كه وقتى\r\n\r\n","description":"","footnote":"","page_name":" 535 ","page_number":535},
  {"content":"\r\n\r\nاينها را مىخواند مردم جذب مىشوند . هزاران شاهد تاريخى از صدر اسلام است .\r\nلازم نيست ما از صدر اسلام بگوييم ، امروز هم افرادى كه جذب پيغمبر مىشوند [ يكى از عوامل مهم آن فصاحت و زيبايى قرآن است 
  ] ، منتها ما افرادى را مىگوييم كه از نو جذب مىشوند . خود ما از باب اينكه در يك محيط اسلامى بزرگ شده‌ايم ممكن است بگوييم ما مجذوب قرآن واقع نشديم . ما در اين محيط رشد كرده و مسلمان شده‌ايم ، حالا هم قرآن را قبول داريم ، و لهذا ما مثال مىزنيم براى تازه مسلمانها و نو مسلمانها ، و اتفاقا عيب كار ما هم در همين است كه پدر و مادرهاى ما مسلمان بوده‌اند يعنى از اولى كه بچه بوده‌ايم قرآن را ديده‌ايم و لهذا اهميت قرآن از نظر ما پنهان است . اگر ما با همين اطلاعات و معلوماتى كه فعلا داريم براى اولين بار با قرآن برخورد مىكرديم خيلى بهتر قرآن را درك مىكرديم تا اينكه از كودكى قرآن را ديده و با آن مأنوس بوده‌ايم و حالا داريم مىبينيم . براى امثال ما بعد از تأمل و تدبر روشن مىشود .\r\n\r\nمقايسه قرآن و نهج البلاغه از نظر فصاحت\r\nيادم نمىرود يك وقتى در قم براى طلاب نهج البلاغه تدريس مىكردم .\r\nامير المؤمنين خطبه‌اى دارد كه از خطبه‌هاى زهدى نهج البلاغه است ، راجع به اينكه عمر وفايى ندارد و انسان بايد متوجه باشد كه مردنى هست ، وضع مردگان و اموات و وضع عالم بعد از موت را تشريح مىكند ، خطبه‌اى است كه از نظر فن فصاحت و بلاغت هم فوق‌العاده است ، اين قدر در آن تشبيهات عالى است كه واقعا خطبه فوق‌العاده جذابى است . فصاحت و بلاغت امير المؤمنين را احدى چه دوست و چه دشمن انكار ندارد و اين مطلبى است غير قابل بحث ، يعنى همين طور كه ما مىگوييم فردوسى يا مىگوييم حافظ ، منتها آنها در شعرند ، يا اثر اين جور اشخاص را يك اثر جاويدان مىدانيم از نظر فصاحت و بلاغت ، در زبان عربى نهج البلاغه اينطور است و بالاتر از اين بدون شك و شبهه . خطبه اينجور شروع مىشود : « دار بالبلاء محفوفة و بالغدر معروفة ، لا تدوم احوالها و لا تسلم نزّالها . . . العيش فيها مذموم ، و الامان منها معدوم و انّما اهلها فيها اغراض مستهدفة ترميهم بسهامها و تفنيهم بحمامها » ( 1 ) . خيلى خطبهء با حالى\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبه 224 .\r\n","page_name":" 536 ","page_number":536},
  {"content":"\r\n\r\nاست : دنيا خانه‌اى است كه محفوف است به شدائد و سختيها . امنيت هميشگى در اينجا وجود ندارد . عيش و خوشى و لذتى كه در اينجا هست عيش و خوشى و لذت واقعى نيست . مردمى كه در اينجا هستند حكم نشانه‌هايى هستند كه از اطراف تيرهاى بلايا به سوى آنها پرتاب مىشود . همين طور جمله جمله حضرت مىگويند تا بعد وارد وضع مردن و بعد از مردن و عالم اموات و بعد عالم قيامت مىشوند . يك‌دفعه در آخر كلام كه واقعا كلام زيبايى است ( 1 ) يك آيهء قرآن مىآورد . در اين آيه قرآن هيچ‌يك از آن نوع تشبيهاتى كه امير المؤمنين در كلام خودش به كار برده وجود ندارد ولى به قدرى تفاوت است ميان اين آيه قرآن و تمام اين جمله‌هاى امير المؤمنين - البته چون پاى قرآن است جسارت به امير المؤمنين نيست - كه آبروى تمام كلمات امير المؤمنين را مىبرد . اينها را مىگويد و مىگويد ، در آخرش مىگويد : « هُنالِكَ تَبْلوا كُلُّ نَفْسٍ ما اسْلَفَتْ وَ رُدّوا الَى اللّهِ مَوْليهُمُ الْحَقِّ وَ ضَلَّ عَنْهُمْ ما كانوا يَفْتَرون » ( 2 ) . فعلا به معنىاش كار نداشته باشيد ، اين الفاظ را كه الآن مىخوانم ، الفاظ نهج البلاغه را ببينيد چه شكل است ، لفظ قرآن را ببينيد چه شكل است . وقتى الفاظ نهج البلاغه را پهلوى قرآن مىگذاريم مثل اين است كه انسان با اتومبيل در جاده‌اى حركت مىكند مىبيند نشيب و فراز دارد ، يك‌دفعه روى آسفالت جديد قرار مىگيرد مىبيند اتومبيل روى يك خط هموار حركت مىكند و كوچكترين نشيب و فرازى ندارد : « دار بالبلاء محفوفة و بالغدر معروفة ، لا تدوم احوالها و لا تسلم نزّالها . . . العيش فيها مذموم » تا آخر ، آنگاه مىگويد : « هُنالِكَ تَبْلوا كُلُّ نَفْسٍ ما اسْلَفَتْ وَ رُدّوا الَى اللّهِ مَوْليهُمُ الْحَقِّ وَ ضَلَّ عَنْهُمْ ما كانوا يَفْتَرون » يك انسجام عجيب ! من ديدم اين قدر تفاوت است ميان اين جمله و آن جمله كه از زمين تا آسمان . نه تنها تفاوت است ميان كلمات قرآن و جمله‌هاى امير المؤمنين ، با جمله‌هاى خود پيغمبر هم همين طور است ، يعنى هر جا پيغمبر خودش خطبه خوانده مثل خطبهء امير المؤمنين است ، هيچ فرق نمىكند . « تَبْلوا كُلُّ نَفْسٍ ما اسْلَفَتْ » هر نفسى آنچه را كه پيش فرستاده است آزمايش مىكند ، مىبيند . اين تشبيه نيست ، عين حقيقت است ، نه اينكه تشبيه مىكند اين را به كسى كه چيزى را پيش فرستاده هر نفسى هر چه را كه پيش فرستاده\r\n\r\n\r\n\r\n\r\n","description":"","footnote":"\r\n( 1 ) . به قدرى اين كلام اوج مىگيرد از جنبهء فصاحت و بلاغت كه اصلا روح انسان را جذب مىكند و انسان دلش مىخواهد اين كلام را حفظ و هميشه با خودش تكرار كند .\r\n( 2 ) . يونس / 30 .\r\n","page_name":" 537 ","page_number":537},
  {"content":"\r\n\r\nاست [ آزمايش مىكند و مىبيند 
  ] ، چون تمام اعمال انسان از نظر قرآن پيش فرستاده‌هاست ، يعنى عمل انسان قبل از خود انسان مىرود و به دنيايى ديگر ، بعد خود انسان واقعا مىرود و به عمل خودش ملحق مىشود . « هُنالِكَ تَبْلوا كُلُّ نَفْسٍ ما اسْلَفَتْ » هر نفسى هر چه را كه پيش فرستاده است آنجا به آن مىرسد و آزمايش مىكند يعنى حقيقت عمل خودش را آنجا در مىيابد «  وَ رُدُّوا إِلَى اللَّهِ مَوْلاهُمُ الْحَقِّ  » ( قابل توصيف نيست كه اين كلمهء  مَوْلاهُمُ الْحَقِّ  دربارهء خدا چه تعبير عجيبى است ! ) بازگردانده مىشوند به سوى خدا آن مولاى حقيقى خودشان ، مولاى راستين خودشان . نه اينكه انسان هر چيزى را در دنيا كه دنبالش مىرود او را پرستش مىكند او را مولاى خودش گرفته است و او را اطاعت مىكند ؟ حد اقل اين است كه انسان شهوت خودش را اطاعت مىكند ، غضب خودش را اطاعت مىكند . هر چه انسان در دنيا آزاد باشد بالاخره از چيزى اطاعت مىكند و لو آن چيز يك غريزه از غرائز خودش باشد . در آنجا قرآن مىگويد كه انسان مىفهمد تمام اين مولاها پوچ و بيهوده بوده ، به سوى مولاى حقيقى و واقعى بازگشت مىكند ( اين تعبيراتى كه من مىكنم اصلا نمىتواند اين را برساند ) .  وَ رُدُّوا إِلَى اللَّهِ مَوْلاهُمُ الْحَقِّ وَ ضَلَّ عَنْهُمْ ما كانُوا يَفْتَرُونَ  آنچنان مجسم مىكند كه هر چه كه انسان در دنيا غير از خدا مىديده است همه اوهام بوده ، همه پوچ بوده ، همه افترا بوده ، همه دروغ بوده است ، انسان به يك « راست » مىرسد كه مىفهمد هر چه كه قبلا مىديده درست مثل خواب بوده .\r\nغرضم اين جهت است كه اصلا خود اين لفظ قطع نظر از معنايش [ نمىتواند ساخته يك مرد امّى باشد 
  ] . يك مرد امّى ( 1 ) بىسواد بىخبر بىاطلاع كه بايد در خرافه‌ها و اوهامى بسر برد كه اسباب مضحكه براى ما باشد ، مىبينيم يكى از منطقهايى كه در كتابش به كار برده اين است : هر كسى هر عملى كه انجام مىدهد نفس آن عمل باقى است . اصلا قرآن هميشه مىگويد خود عمل باقى است ، بعد علماء كه آمدند چون نمىتوانستند اين را هضم كنند كه خود عمل باقى است يعنى چه - من كه امروز نماز مىخوانم نماز من باقى است ، آدم نمىتواند باور كند - گفتند پس مقصود اين است كه\r\n\r\n\r\n\r\n\r\n","description":"","footnote":"\r\n( 1 ) . يعنى بايد گفت يك مرد دهاتى ، گرچه دهاتيهاى ما امروز آنجورها امّى نيستند . الآن هر دهى از دهات خودمان را در نظر بگيريم فرهنگ و تمدنش از مكهء آن وقت بيشتر است . پيغمبر از نظر محيط زندگى از يك دهاتى خيلى پايين‌تر است .\r\n","page_name":" 538 ","page_number":538},
  {"content":"\r\n\r\nجزاى عمل باقى است . ولى قرآن مىگويد خود عمل باقى است :\r\n يا أَيُّهَا الَّذِينَ آمَنُوا اتَّقُوا اللَّهَ ، وَ لْتَنْظُرْ نَفْسٌ ما قَدَّمَتْ لِغَدٍ ، وَ اتَّقُوا اللَّهَ ، إِنَّ اللَّهَ خَبِيرٌ بِما تَعْمَلُونَ  ( 1 ) .\r\nشما بعد از چهارده قرن پيدا كنيد يك كسى بتواند به اين زيبايى و به اين تأثير موعظه كند :  يا أَيُّهَا الَّذِينَ آمَنُوا اتَّقُوا اللَّهَ  اى كسانى كه ايمان آورده‌ايد ( خطاب به مؤمنين است ) تقواى الهى را داشته باشيد ، خدا را در نظر بگيريد  وَ لْتَنْظُرْ نَفْسٌ ما قَدَّمَتْ لِغَدٍ  لازم است هر نفسى دقت كند در آنچه كه براى فردا پيش مىفرستد ( چقدر اين تعبير عجيب است ! ) .  وَ لْتَنْظُرْ نَفْسٌ ما قَدَّمَتْ لِغَدٍ  براى ما مجسم مىشود ، مثل اينكه ما فعلا در كشورى مشغول تهيه لوازمى هستيم و مرتب پيش مىفرستيم ، اينها را مىفرستيم به آنجايى كه بعد خودمان مىخواهيم برويم . مثلا رفته‌ايم اروپا و مدت موقتى آنجا هستيم ، آنجا مرتب مىخريم و مىفرستيم براى اينكه بعد هم خودمان برويم و با چيزهايى كه پيش فرستاده‌ايم و زندگىمان را تشكيل مىدهد زندگى كنيم .\r\n وَ لْتَنْظُرْ نَفْسٌ ما قَدَّمَتْ لِغَدٍ  واجب است ، لازم است ، بايد هر نفسى دقت كند در آنچه كه پيش مىفرستد ، يعنى منتهاى دقت را در اعمال خودتان انجام بدهيد ، اينها پيش فرستاده‌هاى شماست . اين جور تعبير كردن از انسان و از عمل انسان و از دنياى آينده انسان ، دهان يك نفر شهرى درس خوانده و دانشگاه ديده‌اش هم مىچايد كه بتواند اين طور مطلب را تعبير كند :  وَ لْتَنْظُرْ نَفْسٌ ما قَدَّمَتْ لِغَدٍ  . بعد  وَ اتَّقُوا اللَّهَ  ( سبك موعظه را ببينيد ، يك  اتَّقُوا اللَّهَ  مىگويد ، يك جمله مىگويد ، دوباره  اتَّقُوا اللَّهَ  ) خدا را در نظر بگيريد ، از خدا بترسيد  إِنَّ اللَّهَ خَبِيرٌ بِما تَعْمَلُونَ  ابتدا مىگويد خودتان بازرسى كنيد اعمال خودتان را ، دقت كنيد ، بعد مىگويد خداوند آگاه است به اعمال شما ، يعنى تو خيال نكن اگر دقت نكردى چشم ديگرى نيست كه دقت كند ، يك چشم بسيار بسيار دقيقى هست ، او مىبيند . پس تو يك وقت اين جور فكر نكن كه حالا مىفرستيم هر چه شد شد ، يك جور ديگر مىگوييم . نه ، اين جور نيست . خدا قبل از تو اعمال تو را مىبيند . پس تو در اعمال خودت دقت كن . بعد مىفرمايد :  وَ لا تَكُونُوا كَالَّذِينَ نَسُوا اللَّهَ فَأَنْساهُمْ أَنْفُسَهُمْ أُولئِكَ هُمُ الْفاسِقُونَ  ( 2 ) مباشيد از كسانى كه خدا را فراموش كردند بعد به\r\n\r\n\r\n\r\n\r\n","description":"","footnote":"\r\n( 1 ) . حشر / 18 .\r\n( 2 ) . حشر / 19 .\r\n","page_name":" 539 ","page_number":539},
  {"content":"\r\n\r\nيك عقوبت بسيار سختى گرفتار شدند ، عقوبت بسيار سختشان چيست ؟ خدا خودشان را از ياد خودشان برد يعنى بعد خودشان را فراموش كردند .\r\nباز ببينيد چقدر اين تعبير عجيب است ، چقدر عالى و چقدر ادبى است كه هر چه آدم فكر مىكند كه اصلا خود اين فكر ، قطع نظر از هر چيزى ، اين جور تعبير در محيط مكهء آن روز چگونه پيدا شده اصلا آدم حيرت مىكند ! خدا را فراموش نكنيد كه بعد خودتان را فراموش خواهيد كرد ، يعنى چه خودتان را فراموش خواهيد كرد ؟ مگر مىشود انسان خودش را فراموش كند بله مىشود انسان خودش را فراموش كند .\r\nهمين مطلب كه باز يك منطق ديگرى است ، در قرآن تعبير دارد . چون برخى مطالب قرآن موعظه‌هاى روانى است ، مسائل روانىاى كه مربوط به هدايتها بوده بيان شده است . يكى از حرفهاى قرآن هميشه اين است كه بشر خودش را فراموش مىكند ، و حال آنكه انسان مىگويد محال است بشر خودش را فراموش كند . نه ، فراموش مىكند . انسان خود واقعىاش را فراموش مىكند . گاهى انسان به يك چيزهايى در اين دنيا دل مىبندد و براى آنها كار و فعاليت مىكند كه جز خود فراموشى اسم ديگرى روى آنها نمىشود گذاشت ، يعنى فكر نمىكند من كى هستم ، آن من واقعى چيست ، آن من واقعى چه احتياجى دارد ؟ براى اين من اگر بايد كار كرد چه بايد كرد . طورى كار مىكند كه كأنّه چنين منى وجود ندارد كه بايد براى سعادت او كوچكترين قدمى برداشت .\r\nابو ذر غفارى معروف بود كه لقمان اصحاب پيغمبر است و بعلاوه پيغمبر اكرم نصايح و مواعظ خيلى خاصى به ابو ذر كرده كه در كتابها هست . كتاب عين الحيات مرحوم مجلسى شرح نصايحى است كه پيغمبر اكرم به ابو ذر كرده . شخصى بعدها نامه‌اى نوشت به ابو ذر و از اين مرد بزرگ خواست كه او را نصيحتى كند . ابو ذر در جواب چيزى نوشت كه او نفهميد . دو مرتبه توضيح خواست . آنچه كه ابو ذر نوشت اين بود كه آن چيزى را كه از همه بيشتر دوست دارى به آن بدى نكن . وقتى نامه به دست طرف رسيد اصلا نفهميد ، گفت انسان كسى را اگر دوست دارد به او بدى نمىكند ، وقتى بچه‌اش را دوست دارد به او بدى نمىكند ، برادرش را دوست دارد به او بدى نمىكند ، ولى از طرفى هم مىدانست كه ابو ذر مردى نيست كه بخواهد بيهوده حرف زده باشد ، لا بد يك مقصودى دارد . دو مرتبه از او توضيح خواست . گفت مقصودت چيست . جواب داد كه مقصودم خودت هستى چون اعزّ انفس براى انسان خود انسان\r\n\r\n","description":"","footnote":"","page_name":" 540 ","page_number":540},
  {"content":"\r\n\r\nاست . انسان خودش را از همه بيشتر دوست دارد . مقصودم اين بود كه به خودت بدى نكن ، اين گناهانى كه تو مرتكب مىشوى ، كارهاى بدى كه مىكنى ، خودت را فراموش كرده‌اى ، نمىدانى كه اثر اين كارهاى بد به خودت بر مىگردد . آن آدمى كه خودش را فراموش نكرده هرگز كار بد نمىكند زيرا مىداند كار بد به خودش برمىگردد . آن آدمى كه كار بد مىكند خودش را از ياد برده است .\r\nبه هر حال اين تعبيرى است در قرآن كريم كه مىفرمايد خودتان را فراموش نكنيد  وَ لا تَكُونُوا كَالَّذِينَ نَسُوا اللَّهَ فَأَنْساهُمْ أَنْفُسَهُمْ  ) .\r\nپس مسلما يكى از وجوه اعجاز قرآن كريم همان زيبايى الفاظش است ولى اين زيبايى الفاظ ، مجزا از زيبايى معنوى قرآن نيست ، كه دربارهء اين هم توضيحى عرض بكنم . اينكه عرض كردم كه فصاحت از مقوله جمال و زيبايى است و جمال و زيبايى با احساسات سر و كار دارد ، اين را بايد تشريح كنم ، كه احساسات بشر يك نوع نيست ، انسان انواعى از احساسات دارد و هر جمال و زيبايى با يك نوع از احساسات انسان مطابقت و هماهنگى دارد . موسيقى زيباست ولى زيبايىاى است كه گوش انسان آن را احساس مىكند . مناظر زيبا زيباست ولى زيبايىاى است كه چشم انسان با آنها سر و كار دارد . يك غزل عشقى را كه انسان مىشنود با غريزه شهوانى او سر و كار دارد ، آن غريزه ، زيبايى آن را احساس مىكند ، ولى شعر حماسى فردوسى را كه مىشنود حس سلحشورى او از آن لذت مىبرد . قرآن كه جمال فصاحت دارد مىخواهيم ببينيم كدام حس از احساسات انسان از آن لذت مىبرد ؟ اين ، مسألهء خيلى مهمى است . آيا آن طورى است كه مثلا ما فلان غزل عشقى سعدى را مىشنويم و آن غزل ما را غرق در لذت مىكند ، مثلا :\r\nآنچه تو دارى قيامت است نه قامت * آن نه تبسم كه معجز است و كرامت يك جمال زيبا را دارد توصيف مىكند ، ما هم كه مجذوب مىشويم روى آن احساسات جمال‌پرستى اين گونه مجذوب مىشويم . و شعر فردوسى بر عكس . زيبايى قرآن با كداميك از احساسات انسان سر و كار دارد ؟ با احساس معنوى انسان ، يعنى آن احساسى كه توجه انسان را به عالم بالا تحريك و تهييج مىكند ، كه اين مطلب باشد تا بعد دربارهء آن توضيح بدهيم .\r\n\r\n","description":"","footnote":"","page_name":" 541 ","page_number":541},
  {"content":"\r\n\r\nدر آياتى كه قرآن به عنوان اعجاز ، مردم را دعوت مىكند ، مثلا :  فَأْتُوا بِعَشْرِ سُوَرٍ مِثْلِهِ مُفْتَرَياتٍ وَ ادْعُوا مَنِ اسْتَطَعْتُمْ مِنْ دُونِ اللَّهِ  و هر چه كمك هم مىخواهيد بگيريد غير از خدا ، اين مفهوم مخالفش اين مىشود كه اگر شما كه مدعى اين امر هستيد خدا را به استطاعت بگيريد خواهيد توانست چنين كارى بكنيد ، در حالى كه اين هم نيست زيرا پيغمبر اسلام خاتم پيغمبران بوده و آن اشخاصى كه مدعى بودند ، اگر مىخواستند خدا را هم كمك بگيرند خدا به كمك هر كسى در اين مقوله نمىآيد . در اين موارد منظور چيست ؟\r\nجواب : نه ، مقصود اين است كه هيچ صاحب قدرتى جز خدا نمىتواند . اساسا يك ادبى در بيان قرآن هميشه هست كه در هيچ مسأله‌اى خدا را فراموش نمىكند .\r\nحتى اگر توهمى نسبت به خداوند پيش بيايد فورا آن را رد مىكند . كلمهء  مِنْ دُونِ اللَّهِ  - كه از كلماتى است كه در قرآن زياد مكرر شده - هميشه در چنين موردى است . مثلا اگر كلمهء  مِنْ دُونِ اللَّهِ  نبود اين جور بود : محال است ديگر مثل اين قرآن به وجود بيايد . فورا يك كسى در ذهنش بيايد : يعنى خدا هم اگر بخواهد نمىتواند مثل اين را ايجاد كند ؟ اينجا اين جور مىخواهد بگويد : جز خدا احدى قادر نيست چنين كارى را بكند . مقصود اين است كه جز خدا احدى قادر نيست اما اينكه كسانى را كه شما دعوت مىكنيد ، آنهايى كه قادر نيستند ، اجابت مىكنند يا نمىكنند ، يا خدا را كه شما دعوت مىكنيد آيا اين دعوت شما را مىپذيرد يا نمىپذيرد ، مطلب ديگرى است .\r\nصحبت در اين است كه جز خدا احدى قادر نيست .  وَ ادْعُوا مَنِ اسْتَطَعْتُمْ مِنْ دُونِ اللَّهِ  معنايش اين است : غير از خدا هر كه را كه شما فرض مىكنيد دعوتش كنيد بيايد ، قدرت ندارد .  مِنْ دُونِ اللَّهِ  استثناى از ناحيه قدرت است نه از ناحيه دعوت ، براى اينكه اين توهم پيش نيايد كه قرآن مىخواهد بگويد ديگر مثل اين قرآن محال است ، هر كسى بخواهد چنين كارى را بكند و لو خدا باشد . مىخواهد بگويد صحبت خدا نيست ، خداوند اجل و ارفع از اين است كه ما او را عاجز و ناتوان از مثل قرآن بدانيم .\r\nمقصود اين است : غير از خدا هر كسى را كه شما فرض كنيد ، قادر نيست .\r\n\r\n","description":"","footnote":"","page_name":" 542 ","page_number":542},
  {"content":"\r\n\r\n\r\nاعجاز قرآن ( 2 )\r\nبحث ما دربارهء اعجاز قرآن است . عرض كرديم كه در اين مطلب كه خود قرآن خود را معجز مىداند و به تعبير خود قرآن آيت مىداند ، بحثى نيست يعنى خود قرآن خودش را اينچنين معرفى مىكند كه سخنى بىمانند است و براى بشر به هيچ وجه مقدور نيست مانند او را بياورد ، نه براى يك فرد و دو فرد ، و اگر فرض شود تمام افراد بشر دست به دست يكديگر بدهند بلكه جن و انس دست به دست يكديگر بدهند كه مانند آن را بياورند ممكن نيست  ( قُلْ لَئِنِ اجْتَمَعَتِ الْإِنْسُ وَ الْجِنُّ عَلى أَنْ يَأْتُوا بِمِثْلِ هذَا الْقُرْآنِ لا يَأْتُونَ بِمِثْلِهِ وَ لَوْ كانَ بَعْضُهُمْ لِبَعْضٍ ظَهِيراً  ( 1 ) . براى اينكه كسى گمان نكند مقصود اين است كه ممكن نيست افراد بشر كتابى به اندازهء قرآن مثل قرآن بياورند ، در يك جاى ديگر به تناسب بحثى كه با مخالفين داشته است مىگويد :  فَأْتُوا بِعَشْرِ سُوَرٍ مِثْلِهِ مُفْتَرَياتٍ  ( 2 ) شما هم ده تا سوره مثل اين قرآن بياوريد . در دو جاى ديگر باز به تناسب بحث ديگر مىفرمايد :  فَأْتُوا بِسُورَةٍ مِنْ مِثْلِهِ  ( 3 ) يك سوره هم شما بياوريد . با توجه به\r\n\r\n\r\n\r\n\r\n","description":"","footnote":"\r\n( 1 ) . اسراء / 88 .\r\n( 2 ) . هود / 13 .\r\n( 3 ) . بقره / 23 .\r\n","page_name":" 543 ","page_number":543},
  {"content":"\r\n\r\nاينكه در قرآن سوره‌هاى بسيار كوچك يك سطرى و دو سطرى هم هست مىتوان گفت اين ديگر اقل آن چيزى است كه به آن تحدّى مىشده است . مثلا :     إِذا جاءَ نَصْرُ اللَّهِ وَ الْفَتْحُ وَ رَأَيْتَ النَّاسَ يَدْخُلُونَ فِي دِينِ اللَّهِ أَفْواجاً فَسَبِّحْ بِحَمْدِ رَبِّكَ وَ اسْتَغْفِرْهُ إِنَّهُ كانَ تَوَّاباً     اين شد يك سوره ، چند جمله‌اى بيشتر نيست . و از آن كوچكتر سوره   قُلْ هُوَ اللَّهُ أَحَدٌ   است :      قُلْ هُوَ اللَّهُ أَحَدٌ اللَّهُ الصَّمَدُ لَمْ يَلِدْ وَ لَمْ يُولَدْ وَ لَمْ يَكُنْ لَهُ كُفُواً أَحَدٌ      همهء آن يك سطر است . پس در واقع مثل اين است كه فرموده باشد شما هم يك سطر اينچنين بياوريد .\r\nبازهم در قرآن آياتى كه دلالت مىكند بر اين مطلب كه به اصطلاح متكلمين تحدى شده است به قرآن [ وجود دارد 
  ] . « تحدى » يعنى به مبارزه طلبيدن و تعجيز كردن مردم به اينكه كسى قادر نيست . مىگويند « تحدى كرده به اين » يعنى اين را كه آورده است به مبارزه طلبيده و مدعى شده است كه مانند اين را بشر نمىتواند بياورد و هر كس مىتوانيد بياورد اين گوى و اين ميدان . و باز اينكه همين مطلب به همين معنى و مفهوم ، مخالفان اسلام را در صدر اسلام و دوره‌هاى بعد - كه باز تاريخ نشان مىدهد - برانگيخت كه مثلش را بسازند و خيلى هم كوشش داشته‌اند و نتوانسته‌اند ، اين هم يك امر تقريبا مسلّم و قطعى است كه البته ما نمىخواهيم روى آن زياد تكيه كرده باشيم ، فقط مىخواهيم اين مطلب را عرض كرده باشيم كه اين يك مسأله‌اى است كه از نظر تاريخى براى مخالفين اسلام مطرح بوده است و حتى جريانهايى كه در صدر اسلام در همين زمينهء معارضه طلبى و مبارزه طلبى قرآن بوده است ، در خود قرآن كم و بيش منعكس شده است ، و اصلا پيغمبر ما آن ابزار و وسيله‌اى كه داشت كه مردم را به اين وسيله جذب مىكرد و مخالفين را مىكوبيد فقط و فقط قرآن بود . اگر كسى در تاريخ ساير پيغمبران و اقوامشان دقت كند مىبيند كه عللى كه امتها به پيغمبرهايى گرايش پيدا كرده‌اند خيلى مختلف است ولى در اسلام وقتى نگاه مىكنيم مىبينيم عامل و ابزار قرآن بوده ، كه در اين زمينه تاريخچه‌هاى زيادى هست ، كه لزومى ندارد روى آنها يك يك بحث كنيم . همين كه قرآن را سحر و جادو مىخواندند و مىگفتند اين سحر و جادوست ، يعنى به اين شكل تكذيب مىكردند . به قول صادق رافعى ( 1 ) همين تكذيب اينها نوعى تصديق ضمنى است ، يعنى نمىگفتند اى بابا ! اين حرفها چيست ،\r\n\r\n\r\n\r\n\r\n","description":"","footnote":"\r\n( 1 ) . وى كتابى نوشته در اعجاز قرآن كه مرحوم ابن الدين آن را ترجمه كرده است و كتاب خوب و نافعى است اگر چه علمى و فنى است .\r\n","page_name":" 544 ","page_number":544},
  {"content":"\r\n\r\nاينها كه چيزى نيست ، ولى وقتى مىخواستند بگويند اين در عين حال يك چيزى است و يك جنبه فوق‌العادگى دارد ، ضمنا آن جنبه فوق‌العادگى و تأثير فوق‌العاده‌اش را ، آن ربايندگى و قوه جاذبه‌اش را تصديق مىكردند ، منتها مىگفتند اين يك نوع جادوست ، هر چه هست طلسمى ، جادويى ، چيزى در آن هست كه اين جور جلب و جذب مىكند .\r\n\r\nداستان قرآن دربارهء وليد بن مغيره\r\nخود قرآن داستانى از يكى از آنها يعنى وليد بن مغيره مخزومى - كه از رؤساى قريش و عموى ابو جهل معروف و پدر خالد وليد معروف است - نقل مىكند . وى مردى بسيار متشخص بود ، هم ثروتمند بود و هم داراى اولاد و خويشان فراوان ، و لهذا او را بزرگترين مرد قريش مىدانستند ، كه يك وقت گفتند :  لَوْ لا نُزِّلَ هذَا الْقُرْآنُ عَلى رَجُلٍ مِنَ الْقَرْيَتَيْنِ عَظِيمٍ  ( 1 ) اگر بناست قرآن نازل شود بايد به يكى از دو بزرگى كه يكى در طايف است و يكى در مكه نازل شود كه خيلى با شخصيت هستند . در مكه وليد بن مغيره را در نظر داشتند و در طائف عروة بن مسعود ثقفى ، كه البته عروه خودش بعد مسلمان شد و مسلمان هم از دنيا رفت ولى وليد در همان اوايل مسلمان نشده از دنيا رفت . وليد مردى محترم بود و به سخن‌شناسى او اقرار و اعتراف داشتند . آمد قرآن را گوش كرد و بعد قرآن جريانش را اين طور نقل مىكند :  إِنَّهُ فَكَّرَ وَ قَدَّرَ  يعنى انديشيد و سنجيد ، پيش خودش حساب كرد ، روى اين فكر كرد  فَقُتِلَ كَيْفَ قَدَّرَ  ( « قُتِلَ » نفرين است : كشته باد ، همين كه ما در فارسى مىگوييم « مرده باد » يا مىگوييم « خاك بر سرش » ) اى خاك بر سرش ، چگونه سنجيد ؟ !  ثُمَّ قُتِلَ كَيْفَ قَدَّرَ  بازهم بر سرش ، اى بميرد ، اى كشته باد ، چگونه سنجيد ؟ ! سنجش او را اينطور بيان مىكند :  ثُمَّ نَظَرَ  بعد نظر افكند  ثُمَّ عَبَسَ وَ بَسَرَ  بعد چهره‌اش را درهم كرد ، دژم كرد ، يعنى در انديشه فرو رفت ، ابروهايش را درهم كشيد و رويش را ترش كرد .  ثُمَّ نَظَرَ  مىخواهد وقتى را حكايت كند كه او دچار اضطراب و ناراحتى درونى بود ، يعنى آنچه كه مىخواست با همفكرها و هم‌مسلك‌هاى خودش بگويد ذهن و وجدانش با او همراه نبود و لهذا دچار\r\n\r\n\r\n\r\n\r\n","description":"","footnote":"\r\n( 1 ) . زخرف / 31 .\r\n","page_name":" 545 ","page_number":545},
  {"content":"\r\n\r\nيك نوع ناراحتى روحى و روانى و داخلى بود  ثُمَّ أَدْبَرَ وَ اسْتَكْبَرَ  بعد پشت كرد و رفت در حالى كه كبر بر او مستولى شده بود  فَقالَ إِنْ هذا إِلَّا سِحْرٌ يُؤْثَرُ  گفت من هر چه فكر مىكنم اين جز يك سحر چيزى ديگرى نيست  إِنْ هذا إِلَّا قَوْلُ الْبَشَرِ  ( 1 ) جز سخن بشر چيز ديگرى نيست ولى سخن بشرى است كه آميخته به سحر و جادوست .\r\nدر باب اعجاز قرآن ، ما از دو جنبه بايد صحبت كنيم و به نظر مىرسد مجال سخن در اينجا خيلى باز است و ميدان بازى دارد براى صحبت كردن ، و ارزش دارد كه ما هر چه بيشتر در اين زمينه مطالعه كنيم و آقايان هم همين طور مطالعه كنند . در فارسى بعضى كتابها در اين زمينه هست كه من آقايان را راهنمايى مىكنم ، از جمله همين كتاب اعجاز قرآن صادق رافعى ترجمه مرحوم ابن الدين كه ممكن است كمى فنىتر و كسالت‌آورتر باشد ، و يكى از قسمتهايى كه شايد قبل از اينها بايد مطالعه شود كتاب آئينه اسلام است ( ترجمه مرآت الاسلام طه حسين كه مرحوم آيتى خودمان رضوان الله عليه در اوايلى كه شركت انتشار تأسيس شد اين كتاب را ترجمه كرد ) ، 46 صفحهء اين كتاب ( از صفحه 134 تا 180 ) اختصاص دارد به بحث دربارهء قرآن ، بسيار خوب و مفيد و نافع است ، كما اينكه آقاى شريعتى خودمان ( 2 ) هم در اواخر مقدمه تفسير نوين قسمتى راجع به همين مسأله اعجاز قرآن بحث كرده و ايشان هم خوب بحث كرده‌اند و خيلى هم استناد كرده‌اند به همين كتاب صادق رافعى . يكى هم كتابى مرحوم سيد هبة الدين شهرستانى نوشته به نام المعجزة الخالدة ، ولى آن به عربى است . به هر حال اين چند ورقى هم كه آقاى شريعتى در مقدمه تفسير نوين بحث كرده‌اند خوب است . اينها زمينه‌هاى خوبى براى مطالعه كردن است .\r\nحالا من مىخواهم اين موضوع را با يك بيان شايد تازه‌اى بحث كنم و آن اينكه :\r\nمسأله اعجاز قرآن را از دو جنبه بايد بحث كرد ، يكى جنبهء زيبايى و هنر و ديگر جنبهء علمى و فكرى . جنبهء زيبايى و هنرى مربوط به لفظ قرآن يعنى همين عبارات قرآن است ، نه لفظ منفك از معنا ، لفظ بىمعنى كه زيبا هم نمىتواند باشد ، بلكه لفظ از آن حيث كه محتوى يك معناست ولى زيبايى مال لفظ است . اين همان چيزى است كه علماى ادب از آن تعبير مىكنند به « فصاحت و بلاغت » و بعد هم فصاحت را تعريف\r\n\r\n\r\n\r\n\r\n","description":"","footnote":"\r\n( 1 ) . مدّثّر / 18 - 25 .\r\n( 2 ) . [ مرحوم استاد محمد تقى شريعتى 
  ] .\r\n","page_name":" 546 ","page_number":546},
  {"content":"\r\n\r\nمىكنند ، بلاغت را تعريف مىكنند با اقرار و اعتراف به اينكه فصاحت و بلاغت چون از مقوله زيبايى است قابل تعريف صحيح و دقيق نيست ، مثل همه زيباييهاى ديگر .\r\nمىگويند زيبايى ممّا يدرك و لا يوصف است . از چيزهايى است كه انسان آن را درك مىكند اما نمىتواند تعريف كند ، ولى در حدود زيادى مىشود معرفى كرد و شناساند ، آن تعريفى كه مىگويند [ زيبايى را نمىتوان تعريف كرد 
  ] تعريف خيلى دقيق است ، مثل اينكه يك امر رياضى را شما تعريف مىكنيد ، آنجور نمىشود تعريف كرد ولى نشانه‌ها مىشود برايش ذكر كرد .\r\n\r\nاعجاز قرآن از جنبهء علمى و فكرى\r\nو اما جنبهء علمى و فكرى ، آن مربوط به محتويات قرآن است ، ربطى به لفظ و ظاهر قرآن ندارد . مثلا قرآن دربارهء توحيد و خدا بحث كرده ، مسائلى كه مربوط به خدا و ما وراء طبيعت است در قرآن آمده است . اين بسيار قابل تجزيه و تحليل است كه ما آن محتويات قرآن در باب توحيد را در نظر بگيريم بعد آن را مقايسه كنيم نه تنها با آنچه در توحيد در آن روز جزيرة العرب بوده است ، بلكه همچنين با آنچه كه در مسأله توحيد در همه جهان آن روز بوده است بلا استثناء ، حتى جهان يونان و روم كه در آن وقت از همه جهانهاى ديگر در اين مسائل بيشتر بحث كرده بودند ، و نه تنها در آن زمان ، زمانهاى بعد را هم در نظر بگيريم تا آنجا كه ديگران هر چه استفاده كرده‌اند ، از قرآن كرده‌اند يا لا اقل از قرآن هم زياد استفاده كرده‌اند . حالا اگر ما در همين مسأله رسيديم به اين مطلب كه بيان قرآنى بيانى است ما فوق عصر و زمان خودش - نه تنها ما فوق محيط خودش ، ما فوق عصر و زمان خودش - و حتى خيلى مقدم بر ازمنه‌اى كه هست الى يومنا هذا ، آنگاه با توجه به اينكه كسى كه اين سخنان را گفته يك مرد عرب امّى بوده است ، اين خودش اعجاز است .\r\nاز مسأله توحيد اگر بگذريم و وارد مسائل ديگر بشويم ، مسائلى كه ما خودمان مىتوانيم در اطراف آنها تجزيه و تحليلى بكنيم ، مثلا اخلاق و تربيت در قرآن و به طور كلى هدايت و راهنمايى بشر ، باز اين هم عين همان مطلب : اگر اين را در يك سطحى ببينيم كه هيچ امكان ندارد كه مردمى كه در آن عصر و زمان بوده‌اند به فكر شخصى و فردى به اين گونه معانى و مفاهيم برسند و حتى بعد مقايسه كنيم ببينيم مردمى هم كه\r\n\r\n","description":"","footnote":"","page_name":" 547 ","page_number":547},
  {"content":"\r\n\r\nبعد از او آمده‌اند هرگز به پاى او نرسيده‌اند ، [ اين خودش اعجاز است 
  ] .\r\nمرحلهء ديگر ، مقررات و قوانين است ، چون قرآن در عين حال واضع يك سلسله مقررات و قوانين است چه در باب عبادات چه در باب مسائل اجتماعى كه اصطلاحا در فقه آنها را « معاملات » مىگويند ، در باب حقوق اجتماعى ، در باب حقوق خانوادگى . مثلا همين مسأله حقوق زن ، چون من خودم در اين مسأله به نسبت بيش از ساير مسائل مطالعه دارم ، پس از مطالعه كردن در همين موضوع وقتى كه بينى و بين الله قرآن را مطالعه كردم و دقيقا - تا حدودى كه برايم مقدور بود - در همين زمينه حقوق زن رسيدگى كردم ديدم سطح قرآن خيلى سطح عالى عجيبى است . وقتى من همان را مقايسه كردم با رواياتى كه در اين زمينه آمده است - چون روايت بالاخره دست بشر رسيده ، قرآن متواتر است يعنى كلام خداست كه عين همان كلام به ما رسيده ، انگار واسطه‌اى نخورده است ، ولى روايات را راويان نقل كرده‌اند ، احتمال اينكه يك كلمه زيادتر يا كمتر و يا همه آن را به كلى جعل كرده باشند هست - ديدم منطق روايات اسلامى در باب حقوق زن هرگز به سطح قرآن نمىرسد . وقتى كه به فقه اسلامى مراجعه كردم ديدم چون سليقه‌هاى شخصى فقها هم كه متأثر از محيط و زندگىشان بوده خواه ناخواه در آرائشان تأثير داشته ، يك درجه پايين‌تر از اخبار و روايات است . بعد وارد عرف مسلمين كه شديم ديدم حتى يك درجه هم از فقه اسلامى پايين‌تر است . آنگاه انسان فكر مىكند كه يك مرد امّى درس ناخوانده چقدر مىتواند به طور عادى روشن و روشنفكر باشد كه حتى دانشمندانى كه سالها در مدارس تحصيل مىكنند اين طور نتوانند مطالب را روشن ببينند و درك كنند .\r\nاز اينها كه بگذريم ، يك سلسله مسائل ديگر پيش مىآيد كه در آنها بايد از متخصصين ديگر استمداد كرد و آنها در اين زمينه‌ها بحثهايى كرده‌اند . البته مىدانيد كه قرآن اينجور مسائل را به مناسبت مسائل ديگر مىآورد . مسائلى كه در قرآن در باب طبيعت و به اصطلاح در طبيعيات آورده است ، دربارهء باد بحث كرده ، دربارهء باران بحث كرده ، دربارهء زمين بحث كرده ، دربارهء آسمان بحث كرده ، دربارهء حيوانات بحث كرده است . البته در اين قسمت مفسرين قديم كم و بيش بحث كرده بودند ولى علماى جديد از وقتى كه علوم طبيعى پيشرفت خوب و نمايانى كرده است بيشتر در اين مسائل قرآن دقت كرده‌اند تفسير طنطاوى بيشتر كوششش اين است كه طبيعيات قرآن را با توجه به طبيعيات جديد روشن كند و ثابت نمايد كه آنچه كه قرآن در اين زمينه‌ها گفته است\r\n\r\n","description":"","footnote":"","page_name":" 548 ","page_number":548},
  {"content":"\r\n\r\nبا آنچه كه علم تدريجا كشف مىكند منطبق است يا لا اقل منطبق‌تر است . لا اقل همان منطبق‌تر بودنش هم خودش دليل است بر اين مطلب . اين كه عرض مىكنم « منطبق‌تر بودنش » براى اين است كه بعضى مسائل در حد فرضيه است . مثلا ( در پرانتز عرض مىكنم ) ما در نهج البلاغه راجع به خلقت زمين و آسمان يك سلسله مسائل مىبينيم كه ممكن است همه آنها را نتوانيم با فرضياتى كه علوم جديد آورده است صد در صد منطبق كنيم اما قدر مسلّم هست كه يك منطقى است غير از منطقى كه در آن عصر و زمان به كلى وجود داشته و تازه آنچه هم كه امروز مىگويند همه فرضيات است ، شايد در آينده اينها را بهتر كشف كنند و انطباقش را بهتر درك نمايند . مثلا [ مىگويد 
  ] قبل از اينكه اين زمين و آسمان آفريده شود تمام اين زمين و آسمان به شكل دود بوده است كه در قرآن هم هست :  ثُمَّ اسْتَوى إِلَى السَّماءِ وَ هِيَ دُخانٌ فَقالَ لَها وَ لِلْأَرْضِ ائْتِيا طَوْعاً أَوْ كَرْهاً قالَتا أَتَيْنا طائِعِينَ  ( 1 ) اينها دود بودند ، خداوند به زمين و به آسمان گفت بياييد ( يعنى فرمانى به آنها داد كه يك جريانى پيش بيايد ) آنها هم گفتند مطيع هستيم آمديم . اين با معلومات بشر آن روز منطبق نيست . در نهج البلاغه اينها خيلى مفصلتر آمده كه چه تبديل به آب شد ، آب تبديل به بخار شد ، چه تبديل به كف شد و بعد چنين و چنان شد .\r\nو لهذا علماى قديم با معلوماتى كه داشتند به اينجاها كه مىرسيدند جز اينكه توقف كنند و بگويند كه اينها از متشابهات است ، ما نمىفهميم و نمىدانيم ، چيز ديگر نمىگفتند ، چون علم قديم مىگفت كه از همين حدود زمين و جوّ زمين كه خارج بشويم موجودات بعدى - كه اسمش افلاك و آسمانها بود - موجودات تك عنصرى هستند و عنصرشان هم غير از عناصر اين زمين است و هيچ تغيير و تبديلى هم در آنها نيست و هميشه بوده‌اند و هميشه خواهند بود . ديگر اين تغييرات و تبدلات در منطق علمى قديم راه نداشت .\r\nبه هر حال ، يك سلسله مسائل ديگر در زمينه طبيعيات است كه باز علمايى كه اهل فن بوده‌اند در اين زمينه‌ها مطالعاتى كرده‌اند ، و طنطاوى بالخصوص . ممكن است خيلى از حرفهايى كه او گفته صد در صد قابل قبول نباشد ولى مىگويند - من خودم در تفسير طنطاوى كمتر مطالعه دارم ، همين آقاى شريعتى نقل مىكنند - كه او در حدود هفتصد و پنجاه مورد در اين زمينه نقل كرده است . همين كتاب باد و باران آقاى\r\n\r\n\r\n\r\n\r\n","description":"","footnote":"\r\n( 1 ) . فصّلت / 11 .\r\n","page_name":" 549 ","page_number":549},
  {"content":"\r\n\r\nمهندس بازرگان ، من يك دور مطالعه كردم به نظرم خيلى فوق‌العاده آمد يعنى خودش كشف يكى از اعجازهاى قرآن در مسائل طبيعى است . قهرا بايد همين طور باشد كه اعجازهاى علمى قرآن بايد نو به نو كشف شود ، كه در اين زمينه هم باز ما در كلمات پيغمبر اكرم و ائمه داريم كه قرآن چون مخصوص به يك زمان معين نيست در همه زمانها تازه است و قرآن استعداد كشف جديد دارد .\r\n\r\nسخن پيغمبر اكرم دربارهء قرآن\r\nاين حديثى كه الآن مىخواهم بخوانم حديثى است كه شيعه و سنى روايت كرده‌اند كه پيغمبر اكرم راجع به قرآن فرمود : « ظاهره انيق و باطنه عميق » ظاهرش زيباست ، همين چيزى كه عرض كرديم يك جنبهء قرآن جنبهء زيبايى و هنرى آن است و به تعبير علماى اسلامى جنبهء فصاحت و بلاغتش است . فصاحت و بلاغت اصطلاحاتى است كه علماى اسلام بعد وضع كردند و بعد پيدا شده است و كار بدى هم نكردند ، كار خوبى كردند . بعد علمى در اين زمينه وضع كردند . اهتمامى كه علماى اسلام بعدها در علوم ادبى پيدا كردند در صرف و نحو و معانى و بيان و بديع - كه مجموع اينها را فصاحت و بلاغت و محسّنات مىگويند - همه به تبع اين زيبايى قرآن بود ، چون در قرآن اين زيبايى را مىديدند براى اينكه بهتر بتوانند زيباييهاى قرآن را كشف كنند اين علوم را ابتكار و كشف كردند . « ظاهره انيق و باطنه عميق » . « ظاهره انيق » زيبايىاش را مىگويد ، « باطنه عميق » جنبهء علمى و فكرىاش را مىگويد : و باطن آن خيلى ژرف است ، ژرفاست ، يعنى عمقش خيلى زياد است مثل يك دريايى كه شما در آن شناورى مىكنيد ، يك مقدار مىرويد ولى آن هنوز عمق دارد ، يك مقدار ديگر مىرويد بازهم هنوز عمق دارد ، بازهم مىرويد هنوز هم عمق دارد « له تخوم و على تخومه تخوم » اينجا طبقه به طبقه بودن قرآن را ذكر مىكند ، مىگويد يك نهايتى دارد ولى بالاى اين نهايت ، نهايت ديگر است ، حدى دارد ، بالاى اين حد ، حد ديگرى است ، كه در اين زمينه هم باز ما زياد داريم كه قرآن « عبارات و اشارات و لطائف و حقائق ، العبارات للعوام و الاشارات للخواصّ و اللّطائف للاولياء و الحقائق للانبياء » طبقه به طبقه است ، يعنى درجه به درجه است ، سطح به سطح است ، يك سطح قرآن براى يك سطح از افكار است ، سطح ديگرى دارد براى سطح فكر بالاترى « لا تفنى عجائبه و لا تنقضى\r\n\r\n","description":"","footnote":"","page_name":" 550 ","page_number":550},
  {"content":"\r\n\r\nغرائبه » ( 1 ) شگفتيهاى قرآن تمام نمىشود ، عجائب قرآن پايان نمىپذيرد . معلوم است كه پيغمبر اكرم از روز اول نظر داشته است به اين مطلب كه آنچه كه امروز بشر دربارهء قرآن كشف مىكند آخرين حد قرآن نيست ، محتويات قرآن چيست ؟ آن چيزهايى است كه تدريجا در آينده بايد كشف كنند و بفهمند ، و حقا وقتى كه ما در حدود فهم و فكر خودمان نگاه مىكنيم مىبينيم كه آنچه كه امروز بشر دربارهء اعجاز قرآن چه از جنبهء زيبايى و چه از جنبهء علمى - و مخصوصا از جنبهء علمى - كشف مىكند و واقعا مىفهمد و واقعا هم به دل انسان مىچسبد نه يك چيزى كه بخواهند ببندند و پيش خود بسازند ، خيلى بيش از آن چيزى است كه مثلا در ده قرن قبل چه از نظر زيبايى و چه از نظر علمى و فكرى مىفهميده‌اند .\r\nغرض اين است كه در اعجاز قرآن اگر بخواهيم بحث كنيم در دو مقوله بايد بحث كنيم ، يكى مقولهء زيبايى و ديگرى مقولهء علمى و فكرى ، كه مقولهء زيبايى از لفظ و معنا توأم است ، لهذا مىگوييم لفظى ، و مقولهء علمى فقط مربوط به معناست ، لهذا به آن مىگوييم معنوى و علمى و فكرى . ابتدا از همان جنبهء زيبايى قرآن بحث مىكنيم .\r\n\r\nسبك بيان قرآن\r\nاولا قرآن يك سبك بيان مخصوصى است . اجمالا مىدانيم كه سبكها [ متفاوتند 
  ] . لا اقل در فارسى مىتوانيم بشناسيم كه سبك عبارتها با هم خيلى فرق مىكند . مثلا سبك نثر سعدى يك سبك مخصوص به خود است . سبك صاحب ناسخ التواريخ سبك ديگرى است به طورى كه اگر انسان عبارتى از آن را بخواند مىفهمد كه اين سبك سبك ناسخ است . من چون ناسخ التواريخ را زياد خوانده‌ام اگر كسى عبارتى از آن بخواند فورا مىفهمم كه اين عبارت مال ناسخ التواريخ است .\r\nتاريخ وصّاف سبك ديگرى است ، و حتى همين نويسندگان درجه اولى كه ما الآن داريم كه هر كدام يك سبك مخصوص به خود دارند باز هر كدام يك روش مخصوص به خود دارند . در عربى هم كه اين مطلب زياد است . قرآن يك سبك و اسلوب مخصوص به خود است . اگر ما يك آيه قرآن را در ميان نهج البلاغه بگذاريم - كه در بلاغت\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء 18 .\r\n","page_name":" 551 ","page_number":551},
  {"content":"\r\n\r\nنهج البلاغه هيچ كس شك نمىكند - مىبينيم آيه قرآن در آن نمايان و مشخص است كه اين يك سبك است و آن سبك ديگرى ، حتى در ميان خطبه‌هاى حضرت رسول [ نيز چنين است 
  ] . حضرت رسول خطبه زياد دارند ، خطبه‌هايى كه خيلى پرطنطنه و فصيح و بليغ و در رديف خطبه‌هاى نهج البلاغه است : « ايّها النّاس انّ ربّكم واحد و انّ اباكم واحد ، كلّكم لآدم و آدم من تراب ، لا فضل لعربىّ على عجمىّ الّا بالتّقوى » ( 1 ) . كلام پيغمبر است ، ولى قرآن سبك و اسلوبش سبك ديگرى است . اين كلمات به شكل ديگرى با يكديگر پيوسته شده‌اند غير از آن شكل . چنين سبكى در زبان عربى سابقه ندارد ( غير عربى كه معنى ندارد بگوييم اين سبك باشد ) ، نه تنها سابقه ندارد ، لاحقه هم ندارد ، و اين خيلى عجيب است . در خطبه‌هاى نهج البلاغه واقعا مىشود خطبه‌اى - و اقلا چند فرازى - از يك بليغ ديگر بگنجانند كه آدم شك كند كه آيا اين از حضرت امير هست يا نيست ، ولى قرآن سبكش لاحقه هم ندارد يعنى هيچ كس نيامده و نتوانسته است يك سطر بياورد كه همان وضع خاص قرآن و همان اسلوب غير قابل توصيف قرآن را داشته باشد كه وقتى سر هم كنيم بگوييم اين با آيهء قرآن چه فرق مىكند ؟ آن نرمش عجيبى [ را 
  ] كه در اين سبك هست [ داشته باشد 
  ] ، و لهذا هم بىسابقه است و هم غير قابل تقليد .\r\n\r\nمعارضين قرآن\r\nما حتى استناد نمىكنيم به آن تقليدهايى كه بعضى اشخاص خواسته‌اند بكنند كه آن قدر مفتضح و رسواست كه برخى قائل به صرف شده‌اند يعنى مىگويند چون اينها خواسته‌اند با قرآن معارضه كنند خداوند اينها را مجازات كرده است كه اينها بيايند آن قدر [ سطح پايين 
  ] بگويند كه اصلا رسوا و مفتضح شوند ، يعنى وقتى خواسته‌اند با قرآن معارضه كنند ، آن قدر از سطح عادى هم پايين‌تر گفته‌اند كه عده‌اى اين را به نوعى مجازات الهى دانسته‌اند . به آنها ما استناد نمىكنيم ، ممكن است شما بگوييد آنها را ما قبول نداريم . قرآن مخالف زياد داشته است . در عرب ، نه تنها در صدر اسلام ، در قرون بعدى هم مخالف زياد داشته آن هم مخالفينى كه در زمان خودشان\r\n\r\n\r\n\r\n\r\n","description":"","footnote":"\r\n( 1 ) . بحار ، ج 76 / ص 350 [ با اندكى اختلاف 
  ] .\r\n","page_name":" 552 ","page_number":552},
  {"content":"\r\n\r\nدر طراز اول فصاحت و بلاغت و زبان‌آورى بوده‌اند . در قرن دوم هجرى عده‌اى از زنادقه پيدا شده بودند كه رسما ضد اسلام و ضد قرآن بودند ، مثل ابن ابى العوجاء و بشّار بن برد و حتى ابن مقفّع را هم بعضى در رديف اينها شمرده‌اند ولى بعيد است كه او را در رديف اينها بشماريم ، اينها با او بوده‌اند ولى او معلوم نيست كه در اين فكرها با آنها همراه بوده است و بلكه دلايلى هست كه او اينها را از اين راه منع مىكرده و معتقد بوده است كه راهتان غلط است و نمىتوانيد چنين راهى را پيش برويد . يا ابو العلاى معرّى كه يك عرب خالص و يك اعجوبه يعنى جزء نوابغ است . اشعار و افكارش و مخصوصا به قول امروزيها حريت فكرش ( آزادى فكرش ) به اين معنا كه پايبند به هيچ چيز نبوده [ معروف است 
  ] . شعرهايش نشان مىدهد كه اديان را به طور كلى مسخره مىكرده ، به اسم نام مىبرد ، اسلام را مسخره مىكند ، مسيحيت را مسخره مىكند ، يهودىگرى را مسخره مىكند و زردشتىگرى را مسخره مىكند . اشعارى دارد كه مىگويد من تعجب مىكنم از حماقت اين بشر ، يكى مىآيد مدعى مىشود كه يك بشر بچهء خداست ، يك كسى مىآيد گاو را چنين مىپرستد ، يك كسى مىآيد صورتش را با بول گاو مىشويد ( زردشتيها را مىگويد ) و يك عده ديگر مىروند به يك سنگ متوسل مىشوند ( مسلمين را مىگويد ) . كفرياتش زياد است ، و فوق العاده مرد بليغ و سخنور و زبان‌آورى است و حتى از او قسمتهايى را نقل كرده‌اند كه خواسته با قرآن معارضه كند .\r\nاخيرا مصريها كتابى به نام معارضات القرآن نوشته‌اند و در آن جمع كرده‌اند تمام كسانى را كه به معارضه و مبارزه قرآن آمده‌اند و سخنانى در اين زمينه گفته‌اند ولى متأسفانه من اين كتاب را ندارم . زياد [ به معارضه قرآن 
  ] آمده‌اند ولى اين سبك تقليد نشده است و اصلا امكان تقليد نيست . قبلا عرض كردم وقتى كه ما يك آيه قرآن را در لابلاى سخن هر كس مىبينيم ، هر كه مىخواهد باشد ، مىبينيم درست حكم يك ستاره درخشان را پيدا مىكند در يك شب تاريك . اين است كه مىگوييم سبك قرآن نه سابقه داشته است و نه لاحقه . آنچه كه مىگويند سهل و ممتنع ، همين است . هر چه آدم نگاه مىكند به آن ، كه آن جهتى كه نمىشود مثلش را آورد چيست ، مىبيند نمىتواند توصيف كند ولى وقتى مىخواهد مثلش را بياورد بازهم نمىتواند ، كما اينكه مىگويند مقتدرترين شعرا كسانى هستند كه سبكشان سهل و ممتنع است ، مثل سعدى ، يعنى آن پيچ و تاب‌هايى كه مثلا منوچهرى دارد سعدى ابدا ندارد . خيلى صاف و ساده مىگويد\r\n\r\n","description":"","footnote":"","page_name":" 553 ","page_number":553},
  {"content":"\r\n\r\n« أيها الناس جهان جاى تن آسانى نيست » خيلى ساده است ولى همين ساده را ديگران نتوانستند مثلش را بگويند .\r\n\r\nآهنگ‌پذيرى قرآن\r\nمسألهء ديگرى كه مربوط به سبك قرآن است و از قديم مورد توجه بوده است مسألهء آهنگ‌پذيرى قرآن است . اين خيلى عجيب است . تا آنجا كه نشان داده‌اند در زبانها جز شعر چيز ديگرى آهنگ نمىپذيرد . آهنگ واقعى كه يك نفر موسيقيدان بتواند براى آن آهنگ بسازد ، شعر است كه آهنگ مىپذيرد . البته هر نثرى را مىشود با آواز بلند خواند اما آن كسى هم كه آهنگها را نمىشناسد مىفهمد كه اگر اين را ساده بخوانند بهتر از آن است كه با آواز بخوانند . ولى يك چيز آهنگ‌پذير آن چيزى است كه وقتى آن را با آهنگ مىخوانند آن را بهتر بيان مىكند تا وقتى كه ساده مىخوانند .\r\nبه اين مىگويند آهنگ‌پذيرى ، يعنى آهنگ ، آن را بهتر مىتواند بيان كند از غير آهنگ . قرآن از طرفى ما مىبينيم شعر نيست ، چون نه وزن دارد نه قافيه و نه هجاهايش هماهنگ با يكديگر است . از نظر محتويات هم ، چون شعر اصلا به تخيل بستگى دارد ، تخيل در آن نيست ، آن تشبيهات و خيالات شاعرانه در آن نيست . قرآن يگانه نثرى است آهنگ‌پذير . همين قرائتهايى كه مىخوانند - كسانى كه اهل قرائت هستند - با آهنگ مىخوانند . حالا شما يك كلام ديگر ، خود خطبه‌هاى پيغمبر را بياييد با آهنگ بخوانيد ، اصلا نمىپذيرد . خطبه‌هاى نهج البلاغه را شما بياييد با آهنگ بخوانيد ، نمىپذيرد . هر كلام عربى يا فارسى را - اگر نثر باشد - بياييد با آهنگ بخوانيد ، نمىپذيرد . تنها قرآن است كه آهنگ‌پذير است و اين همان مطلبى است كه از صدر اسلام به آن توجه شده است . اينكه توصيه شده است كه قرآن را به صوت حسن بخوانيد براى همين بوده است كه در قرآن چنين استعداد و پذيرشى بوده و با آهنگ بهتر مىتوانسته است خودش را نشان بدهد و نمايان كند . در اخبار زيادى داريم ( 1 ) : « تغنّوا بالقرآن » غنا بخوانيد با قرآن . اينجا علماء بحث كرده‌اند كه غنا كه حرام است ، با اينكه غنا حرام است پس چطور دستور داده شده كه « تغنّوا بالقرآن » ؟ بعضى\r\n\r\n\r\n\r\n\r\n","description":"","footnote":"\r\n( 1 ) . مرحوم فيض اينها را در مقدمهء تفسير صافى آورده و معروف است و علماى فقه هم راجع به اينها بحث كرده‌اند .\r\n","page_name":" 554 ","page_number":554},
  {"content":"\r\n\r\nآمده‌اند تعبير خيلى سخيفى كرده‌اند - و البته علماء رد كرده‌اند - گفته‌اند شايد اين « تغنّوا » از ماده غنا به مد نيست ، از ماده غنا به قصر است ، يعنى بىنياز شويد به قرآن .\r\nجواب داده‌اند كه عرب هرگز اين كلمه را با تعبير « تغنّوا » نمىگويد ، استغنوا مىگويد .\r\nما يك « تغنّى » داريم و يك « استغناء » . « بىنياز بشويد » را با « استغنوا » بيان مىكنند نه با « تغنّوا » . اين بدون شك تغنّى است ، منتها جواب داده‌اند كه هر آواز خوش و لطيفى كه احساسات را برانگيزد ، به معنى اعم غناست ، ولى غناى مذموم آن غنايى است كه احساسات شهوانى انسان را برمىانگيزد ، آن چيزهايى است كه وقتى پيدا شد عقل انسان را خفيف و سبك و كوچك مىكند اما اگر چيزى احساسات عالى و لطيف انسان را برانگيزد كه عقل انسان را قوى و روشن و ضمير انسان را روشنتر كند ، اشك انسان را جارى كند ، انسان را به ياد خدا بيندازد ، اين هم غناست چون با احساسات انسان سر و كار دارد اما غناى مذموم نيست . ما از لفظ « غنا » كه نبايد وحشت داشته باشيم ، از مورد غنا بايد وحشت داشته باشيم . بعلاوه ما مىدانيم كه از همان صدر اسلام عملا اين عنايت بوده است كه قرآن را با آواز خوش بخوانند و خوش آوازهاى صحابه پيغمبر مىآمدند و قرآن را مىخواندند . حتى خود پيغمبر اكرم گاهى اصحاب را مىگفت قرآن را بر او بخوانند . خودش قرآن بر او نازل شده بود ، او كه قرآن را مىدانست ، ولى از شنيدن قرآن لذتى مىبرد كه از دانستن آن قهرا انسان آن لذت را نمىبرد چون خود شنيدن موضوعيت دارد ، آن براى دانستن كه نيست ، براى فكر نيست . فكر مىداند ، چيزى كه مىداند ديگر تكرارش لغو است . ولى دل هرچه تجديد شود مىخواهد احساساتش تحريك گردد . بسيارى از اوقات خود پيغمبر اكرم بعضى از صحابه را امر مىكردند كه قرآن را باز كن براى من بخوان و او قرآن مىخواند و پيغمبر اكرم گوش مىكردند .\r\nعبد الله بن مسعود - كه يكى از كتّاب وحى است - مىگويد يك وقت پيغمبر اكرم به من فرمود كه مصحف را باز كن براى من بخوان . من مصحف خودم را آوردم . از اول سوره نساء شروع كردم به خواندن ، پيغمبر اكرم گوش مىكرد تا رسيدم به اين آيه كه :  فَكَيْفَ إِذا جِئْنا مِنْ كُلِّ أُمَّةٍ بِشَهِيدٍ وَ جِئْنا بِكَ عَلى هؤُلاءِ شَهِيداً  ( 1 ) يعنى « چگونه خواهد بود آنگاه كه براى هر امتى گواهى بطلبيم و تو را بر اينها گواه بطلبيم » . تا اين را خواندم\r\n\r\n\r\n\r\n\r\n","description":"","footnote":"\r\n( 1 ) . نساء / 41 .\r\n","page_name":" 555 ","page_number":555},
  {"content":"\r\n\r\nديدم كه چشمهاى مبارك پيغمبر پر از اشك شد و فرمود : « حسبك هذا » ديگر بس است .\r\nدر روايات خودمان دربارهء امام سجاد و امام باقر هست كه اينها قرآن را آنچنان با آهنگ خوش و زيبا از داخل منزل و با صداى بلند مىخواندند كه صدايشان به بيرون منزل منعكس مىشد و مردمى كه از كوچه مىگذشتند به واسطه زيبايى و خوشى اين آهنگ مىايستادند . بعد پشت خانه امام را نگاه مىكردند مىديدند مردم داخل كوچه ايستاده‌اند دارند گوش مىكنند و حتى نوشته‌اند آن قدر اين صدا زيبا و جذاب بود كه سقاها در حالى كه مشكهاى سنگين را به دوش مىكشيدند و مىآمدند عبور كنند ، با همان مشكهاى پر از آب مىايستادند كه گوش كنند ( 1 ) .\r\nاين هم يكى از جنبه‌هاى زيبايى قرآن است : تحمل‌پذيرىاش براى آهنگ ، آن هم آهنگهاى مختلف .\r\n\r\nسخن طه حسين\r\nطه حسين در همين جا مخصوصا اين آهنگهاى مختلف را به تناسب موضوعات مختلف [ گوشزد مىكند 
  ] چون آيات قرآن همه يك جور نيست ، آيا طويل داريم ، آيات قصير داريم ، آيات شديد داريم ، آيات آرام داريم . بعضى آيات آيات خاصى است ، به يك لحنى و با يك كلماتى بيان شده است كه انسان احساس مىكند اين كلمات را آرام آرام بايد بر قلب خودش تلقين كند ، آياتى كه مىخواهد تذكر و موعظه را به وجود بياورد ، مثلا :  كِتابٌ أَنْزَلْناهُ إِلَيْكَ مُبارَكٌ لِيَدَّبَّرُوا آياتِهِ وَ لِيَتَذَكَّرَ أُولُوا الْأَلْبابِ  ( 2 ) كتابى كه بر تو نازل كرده‌ايم ، كتابى پربركت و ميمنت كه آيات آن را تدبر كنند و صاحب‌دلان متنبه گردند . ببينيد ! آيه‌اى كه دعوت به تدبر و تذكر مىكند و مىخواهد فكر را وادار به انديشيدن كند ، مىخواهد دل را بيدار كند ، با يك بيان نرم و ملايم و\r\n\r\n\r\n\r\n\r\n","description":"","footnote":"\r\n( 1 ) . مدينه آن وقت چاه آب داشته و معمولا براى خانه‌ها سقاها آب مىآوردند . بعد هم كه در زمان مروان حكم نهر جارى كردند دو سه جاى مدينه را دهانه نهر يعنى محل آب برداشتن ايجاد كردند كه از آنجا آب مىآوردند .\r\nديگر آب جارى در ظاهر مدينه نبود يعنى در كوچه‌ها آب جارى نبود ، آب در زير جارى بود ، از نقطه‌اى در شمال مدينه چشمه را خارج كرده بودند ولى چند جاى مدينه را كنده بودند و دهنه درست كرده بودند و پله درست كرده بودند كه وقتى مىخواستند آب بردارند از آنجا آب برمىداشتند . به هر حال آب منازل را به وسيله مشكها مىرساندند .\r\n( 2 ) . ص / 29 .\r\n","page_name":" 556 ","page_number":556},
  {"content":"\r\n\r\nآهسته‌اى آمده است . آهنگى هم كه اين آيه مىپذيرد يك آهنگ مخصوصى است كه متناسب با هدف خودش است . يا اين آيه :\r\n يَهْدِي بِهِ اللَّهُ مَنِ اتَّبَعَ رِضْوانَهُ سُبُلَ السَّلامِ وَ يُخْرِجُهُمْ مِنَ الظُّلُماتِ إِلَى النُّورِ بِإِذْنِهِ وَ يَهْدِيهِمْ إِلى صِراطٍ مُسْتَقِيمٍ  ( 1 ) .\r\nسبك اين آيه به گونه‌اى است كه از اول كه انسان شروع به خواندن مىكند ، مثل آدمى كه بالاى سرسره است و خودش سر مىخورد مىرود پايين ، اصلا خود آيه اينطور است ، هيچ گونه ممانعتى در جلوى انسان ايجاد نمىكند ، يعنى اين قدر روان و سليس است :  يَهْدِي بِهِ اللَّهُ مَنِ اتَّبَعَ رِضْوانَهُ سُبُلَ السَّلامِ وَ يُخْرِجُهُمْ مِنَ الظُّلُماتِ إِلَى النُّورِ بِإِذْنِهِ وَ يَهْدِيهِمْ إِلى صِراطٍ مُسْتَقِيمٍ  خدا به اين وسيله هدايت و راهنمايى مىكند مردمى را كه حقيقت جو باشند و رضاى حق را بطلبند ( نه دنبال هدفهاى منحرف‌كننده باشند ) راههاى سلامت را ، و آنها را از تاريكيها به سوى نور مىكشاند و به راه راست هدايت مىكند .\r\nولى يك سلسله آيات ديگر مخصوصا آيات عذاب ، آيات انذار و تخويف ، به قول طه حسين آدم نگاه مىكند آن آيات را مىبيند مثل صاعقه به سر انسان مىبارد ، با يك سجعهاى كوتاهى ، جمله‌هاى كوتاهى ، مرتب يكى پشت سر ديگرى مىآيد ، كه آهنگى هم كه خوانده مىشود يك آهنگ فشاردار و تندى هست :\r\n         وَ الطُّورِ ، وَ كِتابٍ مَسْطُورٍ ، فِي رَقٍّ مَنْشُورٍ ، وَ الْبَيْتِ الْمَعْمُورِ ، وَ السَّقْفِ الْمَرْفُوعِ ، وَ الْبَحْرِ الْمَسْجُورِ ، إِنَّ عَذابَ رَبِّكَ لَواقِعٌ ، ما لَهُ مِنْ دافِعٍ          ( 2 ) .\r\nوقتى عذاب را مىخواهد ذكر كند ، مىخواهد روح را تحت تأثير قرار بدهد ، مىخواهد مجال هر گونه فرارى را از او بگيرد ، مىبينيد با يك سجعهاى خيلى كوتاه و با يك فشار شديد وارد مىشود :    وَ الطُّورِ وَ كِتابٍ مَسْطُورٍ    . اصلا خود لحن كلام و همچنين آهنگى كه بايد با اين كلام خوانده شود خيلى فرق مىكند با آنجا كه مىگويد :  كِتابٌ أَنْزَلْناهُ إِلَيْكَ مُبارَكٌ لِيَدَّبَّرُوا آياتِهِ وَ لِيَتَذَكَّرَ أُولُوا الْأَلْبابِ  .\r\n\r\n\r\n\r\n\r\n","description":"","footnote":"\r\n( 1 ) . مائده / 16 .\r\n( 2 ) . طور / 1 - 8 .\r\n","page_name":" 557 ","page_number":557},
  {"content":"\r\n\r\nيا مثلا اين آيات هم همين طور است :\r\n       وَ الذَّارِياتِ ذَرْواً ، فَالْحامِلاتِ وِقْراً ، فَالْجارِياتِ يُسْراً ، فَالْمُقَسِّماتِ أَمْراً ، إِنَّما تُوعَدُونَ لَصادِقٌ ، وَ إِنَّ الدِّينَ لَواقِعٌ        ( 1 ) .\r\nقسمهاى پىدرپى با سجعهاى خيلى كوتاه ، ولى پشت سرش مىبينيد كه عذاب پروردگار را ذكر مىكند : قسم به اين حقيقت ، قسم به آن حقيقت ( 2 ) كه جزاى پروردگار حقيقت دارد و وعده‌هايى كه براى آينده به شما داده شده است همه آنها واقع است و همه آنها امر شدنى است .\r\nپس اين ( آهنگ‌پذيرى ) هم خود يك مطلبى است دربارهء قرآن مجيد و خيلى عجيب هم هست . باز همين آقاى طه حسين در اين زمينه يك حرف خوبى مىزند ، مىگويد از زمانى كه راديو پيدا شد ، طرفداران كتابهاى دينى و مذهبى و كتابهاى ادبى - كه طرفداران زيادى دارند ، خواه تعصب داشته باشند و خواه نداشته باشند - علاقه‌مندند كه اينها را به وسيله راديوها پخش كنند و به گوشها برسانند . نه هيچ كتاب مذهبى در اين جهت به پاى قرآن رسيده است و نه هيچ كتاب ادبى توانسته است جاى قرآن را در اين جهت بگيرد . عبارتش اين است :\r\n« پس از اختراع راديو ، پخش قرآن به وسيله خوانندگان خوش‌آواز در كشورهاى اسلامى و كشورهاى بيگانه‌اى كه به منظورهاى سياسى و غير سياسى براى مسلمين برنامه‌اى دارند فراوان گرديد . اكنون قرآن در راديوهاى اروپا و آمريكا بيشتر براى آنكه شنوندگان از آواز خوانندگان لذت برند خوانده مىشود ( 3 ) لكن بسيارى از شنوندگان ، آن را در درجه اول براى خودش و ثانيا به خاطر آوازهايى كه در تلاوت آن است و طربى كه در شنوندگان پديد مىآورد مىشنوند . گاه بعضى قسمتهاى ادبى از زبانهاى زنده در راديو پخش مىشود لكن هرگز پخش آنها مانند قرآن پيوسته و منظم نيست ( 4 ) . »\r\n\r\n\r\n\r\n\r\n","description":"","footnote":"\r\n( 1 ) . ذاريات / 1 - 6 .\r\n( 2 ) . اغلب هم به اين حقايق كونى قسم مىخورد ، كه البته خود آن هم يك رمزى دارد ، مىخواهد با توجه به اينها آن مطلب را ثابت كند .\r\n( 3 ) . يعنى به جنبهء موسيقىاش كار دارند نه به جنبهء ديگرش ، ولى همان هم براى ما موضوع است و مطلوب .\r\n( 4 ) . آنهايى هم كه روى منظورهاى ديگرى پخش مىكنند باز بالاخره دليل بر مشتريهاى آن است ، دليل بر اين است كه اين برنامه مستمع دارد . اگر مستمع نمىداشت اين قدر پخش نمىشد .\r\n","page_name":" 558 ","page_number":558},
  {"content":"\r\n\r\n\r\nحلاوت قرآن\r\nيك موضوع ديگر برايتان عرض كنم و آن مسألهء حلاوت قرآن است يعنى شيرينى و تناسبش با ذائقه انسان به طورى كه سير ناشدنى است . هيچ توجه كرده‌ايد كه در اسلام اصلا نفس تلاوت قرآن يعنى همان خواندن موضوعيت دارد ؟ درست است كه ما خودمان هم گاهى مردم را ملامت مىكنيم - و آن ملامت هم از آن نظر بجاست - كه افرادى فقط قرآن را تلاوت مىكنند ولى به محتويات و دستورهاى آن كارى ندارند ، مرتب قرآن را مىخوانند ولى نمىخواهند عمل كنند . در حديث هم هست :\r\n« ربّ تال للقرآن و القرآن يلعنه » بسا كسانى كه قرآن را تلاوت مىكنند ولى قرآن خودش آنها را لعن مىكند ، چون بر ضد قرآن عمل مىكنند . اين مطلب حرف درستى است ولى به معنى آن است كه قرآن را بايد عمل كرد و بايد هم تلاوت كرد . اصلا خود تلاوت قرآن موضوعيت دارد ، به خاطر اثرى كه در خصوص تلاوت قرآن موجود است و اين اثر هم باز مربوط به همان سبك و زيبايى قرآن است ، چون اين كلام با كلمات ديگر فرق مىكند يعنى همان معنى را اگر شما از زبان ديگر بشنويد آن اندازه در شما اثر نمىگذارد كه از زبان قرآن بشنويد ، باز نه چون قرآن كلام خداست و به شكل مرموزى اين اثر را مىگذارد ، بلكه جنبه مرموزى و اعجازآميزىاش همان جنبه زيبايى آن است ، همان جنبه تناسب فوق العاده و تحريك فوق العاده‌اى است كه اين كلام مىتواند در روح شنونده ايجاد كند . لهذا قرآن را خيلى بايد تلاوت كرد ولى قبل از تلاوت ، خيلى خوب و لازم است كه هر مسلمانى - و لااقل هر مسلمانى كه علاقه‌مند به قرآن است - با زبان قرآن آشنا شود .\r\nديروز عصر در فاتحه مرحوم فرزان كه به مناسبت چهلمين روزش در حسينيه گرفتند - و او واقعا مرد عالم و متدينى بود و ما از نزديك ايشان را مىشناختيم و واقعا اهل قرآن بود - آقاى آرام كه به قول خودش سخنران نيست آمد يك ده پانزده دقيقه‌اى صحبت كرد و بعد يك موضوع خيلى خوبى براى مستمعين مطرح كرد ، گفت آقايان هر چه كه شما در فضيلت اين آقاى فرزان مىگوييد همه اينها وابسته به يك چيز بود كه فرزان اهل قرآن بود و با قرآن سر و كار داشت ، و بعد هم همه را توصيه كرد كه اگر كسى مسلمان است و مىخواهد از مزاياى اسلام بهره‌مند شود بايد با قرآن آشنا شود ،\r\n\r\n","description":"","footnote":"","page_name":" 559 ","page_number":559},
  {"content":"\r\n\r\nو اگر مىخواهد با قرآن آشنا شود بايد با زبان قرآن آشنا شود و اين زبان قرآن را برويد ياد بگيريد ، به خاطر قرآن برويد ياد بگيريد نه به خاطر چيز ديگر . به قول او ما به عرب و عجم چه كار داريم ؟ امام حسين هم به زبان عربى صحبت مىكرده ، شمر ذى الجوشن هم به زبان عربى صحبت مىكرده . زبان عربى براى ما از آن نظر كه چه كسانى به آن تكلم مىكنند يا تكلم نمىكنند احترامى ندارد . زبان عربى تنها از آن جهت كه زبان قرآن است براى ما احترام دارد ، و من بايد الآن در حضور شما اعتراف كنم كه خود ما ، همين تيپ ما در اثر انحرافاتى كه در طول تاريخ در تعليمات ما وجود داشته به گونه‌اى هستيم كه در اين حوزه‌هاى علمى و دينى از اول غرق در يك سلسله مسائل مىشويم و در اين مجرا قرار نمىگيريم كه قرآن را بشناسيم . زبان عربى را هم درست ياد نمىگيريم ، آن مقدارى هم كه ياد مىگيريم به درد قرآن فهمى و قرآن‌شناسى نمىخورد . اگر يك طلبه از همان اوايل تحصيلش همين كتابهايى را كه در باب اعجاز قرآن نوشته شده است از قديم و جديد بخواند - از جديد مثل همين كتاب صادق رافعى ، و از قديم مثل همان كتاب عبد القاهر جرجانى و أبو بكر باقلانى - اگر يك طلبه از اول با اين موضوع آشنا شود و بعد با توجه به جنبه‌هاى اعجازآميز قرآن وارد قرآن شود و بعد وادارش كنند به حفظ و ضبط قرآن ، او اعجاز قرآن را خيلى بهتر مىتواند درك كند از كسى كه مثل ما اينطور نيست . و من مىتوانم بگويم ( البته اين را نمىخواهم به عنوان تزكيهء نفس و خودستايى گفته باشم ، ولى به عنوان يك شكر نعمت پروردگار عرض مىكنم ) من خودم حدود هشت سال است كه واقعا از شنيدن قرآن لذت مىبرم و واقعا از خواندن قرآن لذت مىبرم و اصلا در قلب خودم يك معنىاى در قرآن احساس مىكنم كه در غير قرآن احساس نمىكنم . گاهى با خودم فكر مىكنم كه شايد اين در اثر آن است كه تربيت ما عملا تربيت اسلامى و دينى بوده [ و 
  ] اين خودش نوعى تعصب است ، بعد مىبينم كه اگر تعصب بود بايد هر چيزى كه نام اسلام داشته باشد براى من على السويه باشد ، اينهمه اخبار و احاديثى هم كه ما داريم بايد اينها در من [ همان احساس را ايجاد كند 
  ] در صورتى كه من مىبينم نسبت به بسيارى از آثارى كه در قديم آثار اسلامى مىدانستم و دربارهء آنها فكر مىكردم ، مرتب دارم از آنها دور تر مىشوم ولى نسبت به خود قرآن مىبينم كه اين اصلا يك چيز ديگرى است . حتى همين زيبايى قرآن را من سابقا با اينكه كتاب مطوّل و غيره را خوانده بوديم ولى چون آنها براى ما كافى نبود ، چيزى درك نمىكردم ولى حالا واقعا\r\n\r\n","description":"","footnote":"","page_name":" 560 ","page_number":560},
  {"content":"\r\n\r\nزيبايى قرآن را حس مىكنم مخصوصا وقتى كه با آهنگ لطيف و زيبايى خوانده شود .\r\nاين قرآنهاى عبد الباسط ، بعضى از قرائتهايى كه كرده است ، البته من همه را گوش نكرده‌ام ، بعضى قسمتها كه مخصوصا آهنگى كه انتخاب كرده با موضوعى كه در آن آيه است تناسب دارد ، تأثيرش عجيب است ، مثل آيهء :  يا أَيَّتُهَا النَّفْسُ الْمُطْمَئِنَّةُ  يا سورهء   إِذَا الشَّمْسُ كُوِّرَتْ   . غالبا هر چه خوانده اينجور است . سورهء   إِذَا الشَّمْسُ كُوِّرَتْ   را با آهنگى متناسب با معنى آن خوانده است . مخصوصا وقتى با اين آهنگها مىشنوم خيلى لذت مىبرم ، و گاهى لازم نيست آهنگى باشد ، خودم به تنهايى يك آيه قرآن را تكرار مىكنم مىبينم چقدر شيرين و لطيف و زيباست ! اين حلاوت و شيرينى قرآن [ و اينكه 
  ] هر چه تكرار مىشود از شيرينىاش كاسته نمىشود ، [ از وجوه اعجاز قرآن كريم است 
  ] . آخر ، اين سورهء حمد را ما چقدر مىخوانيم ؟ روزى ده بار فقط براى نمازهايمان مىخوانيم . هر قطعهء زيبايى را شما بخواهيد روزى ده بار بخوانيد برايتان مهوّع است . من امتحان كرده‌ام ، نه براى اين كار ، گاهى قطعات فارسى بوده كه من خوانده‌ام ، خيلى مرا جذب كرده ، دفعه دوم خواندم باز بيشتر جذب شدم ، شايد تا پنج دفعه خواندم همين طور بود ، ولى دفعات بعد خواسته‌ام بخوانم ديده‌ام كه كشيده نمىشوم . گاهى خودم را وادار كرده‌ام به خواندن ، ديده‌ام آنطور كه اول جذب شده بودم نمىشوم ، ديگر بعد به گونه‌اى مىشود كه به زور بايد آن را بخوانم ، و اين تنها قرآن است كه يك چنين حلاوت و شيرينىاى دارد كه انسان هر چه بخواند شيرينى آن سلب نمىشود . اين حكايت مىكند از يك نوع تناسب بسيار مرموز ميان روح و فطرت بشر و اين كلام كه كلام خداست ، و انسان چون واقعا كلام خالقش را دارد مىشنود ، نداى غيب و ما وراء طبيعت را دارد مىشنود ، هر چه مىشنود خسته نمىشود .\r\nبه هر حال خواستم در آخر عرايضم توصيه كرده باشم ، توصيه‌اى را كه آقاى آرام ديروز كرد كه واقعا اين توجيه را بپذيريم و تا هر حدى كه برايمان ممكن است اين زبان را ياد بگيريم ولى هدفمان قرآن باشد كه بعد بيشتر قرآن را تلاوت كنيم و عملا زيباييهاى اين كلام آسمانى را بهتر درك كنيم .\r\n\r\n","description":"","footnote":"","page_name":" 561 ","page_number":561},
  {"content":"\r\n\r\n- بنده مطلبى نداشتم ، فقط خواستم كه يك پيشنهادى بكنم خدمت جناب آقاى مطهرى كه فرمودند وقتى ما مطالب علمى را با قرآن مقايسه مىكنيم ، گذشته از نظريات زمان قرآن ، زمان جديد هم وقتى مقايسه كنيم ، مطلب قرآن يك بلندى آشكارى دارد يعنى مطالب قرآن در مسائل علمى از يك ديد وسيعتر و بالاترى برخوردار است حتى نسبت به علوم جديد . خواستم از ايشان تقاضا كنم كه در اين مورد مثالهايى بزنند و يك چيزهايى كه بيشتر محسوس باشد ، فرض بفرماييد راجع به خلقت انسان تئوريهايى بوده در قديم و تئوريهايى هم هست در عصر حاضر ، و خود قرآن هم در مورد خلقت انسان اشارات و بياناتى دارد ، چه بهتر كه اين مسائل بيان شود و يك دليلى باشد كه محسوس بوده و ما بيشتر بتوانيم ايمان و اعتقاد شنونده را به اين ادعايى كه دربارهء قرآن مىكنيم جلب كنيم . بنده در اين باره عرضى ندارم و متأسفانه حاضر الذهن هم نيستم كه مثالهايى حتى از علم پزشكى خودمان بزنم راجع به نظرات قرآن و علم جديد . يك چيزى كه خيلى مجمل و سطحى مىتوانم بيان كنم اين است كه ما در طب دو مسأله داريم كه در قديم به يكى توجه شده بود و در جديد به قسمت دوم .\r\nمسألهء اول درمان دردهاست كه از قديم مورد توجه بوده از روى احتياج و ضرورت ، اما مسأله‌اى كه بيشتر در عصر حاضر توجه را جلب مىكند بهداشت و پيشگيرى از بيماريهاست . آقايان همكاران توجه دارند كه هر بيمارى پس از درمان ، عوارضش باقى مىماند ، حتى تراخم و حتى بيماريهاى خيلى سطحى و پوستى و ساده ، يعنى فردى كه به يك بيمارى مبتلا شد بعد از درمان هم تفاوت خواهد داشت با فردى كه به اين بيمارى مبتلا نشده است ، يا اگر فردى به سمّى آلوده شد ، به فرض كه آن سمّ را ترك كند و درمانهايى هم بكند ، باز آثار خيلى دقيق اين سمّ در وجود اين شخص خواهد بود ، و تا آنجايى كه بنده اطلاع دارم اسلام جنبهء پيشگيرى دارد نسبت به بيماريها ، مثلا راجع به بيماريهاى مقاربتى درس طبى نداده اما دستوراتى داده كه موجب مىشود يك جامعه واقعى مسلمان مبتلا به بيماريهاى مقاربتى نشود ، يا بيماريهاى گوارشى يا بيماريهاى سمّى . در حال حاضر يكى از بيماريهايى كه ما به طور روز مرّه داريم مسموميتهاى غذايى است و حال آنكه قرآن دستوراتى در اين زمينه داده است ، مثل  كُلُوا مِنْ طَيِّباتِ ما رَزَقْناكُمْ  كه خيلى مختصر است . همين دستور را اگر جامعه ما عمل كند از يك دسته از بيماريها و عوارض آن در امان خواهند بود و آن بيماريهايى است كه در اثر مسموميتهاى غذايى به وجود مىآيد . و همين طور بيماريهاى روانى . باز اگر ما دستوراتى را كه اسلام تجويز كرده از نظر سمعى و بصرى و حتى فكر و مطالعه ، مورد توجه قرار بدهيم خواهيم ديد كه سطحش\r\n\r\n","description":"","footnote":"","page_name":" 562 ","page_number":562},
  {"content":"\r\n\r\nاز فكر و مطالعه و كتب روانپزشكهاى عصر حاضر خيلى بالاتر است ، براى اينكه اسلام حتى در فكر و خيال ما دخالت كرده و به ما دستور داده است كه  إِنَّ بَعْضَ الظَّنِّ إِثْمٌ  يعنى حتى بعضى از گمانها زيانبخش است و براى شما ضرر دارد . بگذريم از صحنه‌هايى كه مىبينيم و مىشنويم و مجامعى كه شركت مىكنيم و براى روان و اعصاب و سلامتى روح ما زيانهاى جبران‌ناپذيرى دارد و خيلى از ضعفهاى عصبى و روانى را همين صداها و همين جلسات ايجاد مىكند و متأسفانه ما هم غالبا پرهيز نمىكنيم اما مىتوان گفت اسلام از سطح فكر روانشناسهاى عصر حاضر بالاتر است ، در گمانى كه مربوط به خود ما هم هست دخالت و نظارت دارد كه بعضى از گمانها را ما حق نداريم بكنيم يعنى لحظاتى را به بعضى از گمانها بگذرانيم كه همان در روح خود ما زيانهايى خواهد داشت ، موظفيم كه توجه نكنيم . منظور من اين بود كه چه جناب آقاى مطهرى و چه آقايان همكاران و دوستان ، در مسائل علمى مثالهايى بزنند و با توجه به آخرين نظريات علمى امروز تطبيق كنيم تا نتيجه و اثرش را بهتر درك كنيم .\r\nجواب : گويا آقاى دكتر توجه نفرموده بودند كه بنده اول مقدمه كوچكى عرض كردم كه اين بحث بحث خيلى خوبى است و زمينه‌اى هست و هر چه كه ما براى آن وقت صرف كنيم مناسب است ، براى اين بود كه خواستم توجه داشته باشيد كه من دلم مىخواهد كه در اين موضوع زياد بحث شود . آنچه كه من اول عرض كردم به عنوان فهرستى بود براى مسائلى كه بعدها مىخواهيم با همكارى آقايان دربارهء آنها بحث كنيم ، نخواستم از آن رد شده باشيم . اين را من اول به عنوان فهرست عرض كردم كه اعجاز قرآن در دو ناحيه است ، يكى ناحيه زيبايى كه اصطلاحا ناحيه لفظى گفته مىشود ، و ديگر ناحيه علمى و فكرى . بعد براى اينكه ما يك فهرستى گفته باشيم همين قدر عرض كردم كه مثلا در باب توحيد ، در باب اخلاق ، در باب مقررات خانوادگى ، در طبيعيات [ چنين است 
  ] . منظورم اين بود كه اينها را در فصلهاى بعدى بايد به تفصيل بگوييم و مخصوصا من در اول سخنم عرض كردم مسائلى هست كه در حدود تخصص من نيست و آقايان بايد در اين موضوعات مطالعه كنند ، منتها من در حدودى كه برايم مقدور باشد كتابهايى به شما راهنمايى كنم و بعد خودتان بياييد اينجا بيان كنيد . مثلا همين كتاب باد و باران در قرآن آقاى مهندس بازرگان بايد در يكى دو جلسه دربارهء آن بحث شود و يكى از آقايان كه در اين جور مسائل طبيعيات و جوّشناسى واردتر از من است بيايند مسائل را بحث كنند و روى اينها انتقاد كنيم . پس\r\n\r\n","description":"","footnote":"","page_name":" 563 ","page_number":563},
  {"content":"\r\n\r\nمن نمىخواستم رد بشوم ، مىخواستم بعدها دربارهء اينها بحث كنيم و من خيال مىكنم اينها بحثهاى مفيدى است و ما نبايد اصرار داشته باشيم كه زود رد بشويم ، و براى خود من هم اين مباحث - چون تا حالا در اين موضوع بحث نكرده‌ام - تازگى و ارزش دارد .\r\nيك شعر عربى هست كه مضمونش اين است : اشكى كه براى معشوق ريخته شود هر چه زياد باشد جا دارد . براى اين مباحث هم هرچه وقت صرف كنيم چون دربارهء قرآن است جا دارد و آقايان هم هر نوع انتقاد و سؤالى دارند بفرمايند كه من خودم هم نيازمند به چنين سؤالها و انتقادها هستم .\r\n- در نهج البلاغه ، حضرت على ( ع ) تعريفى راجع به قرآن مىفرمايد كه چون از زبان خود حضرت على ( ع ) هست خيلى جالب است . راجع به بعثت پيغمبر است ، مىفرمايد : « فبعث اللّه محمّدا ( ص ) بالحقّ ليخرج عباده من عبادة الاوثان الى عبادته ، و من طاعة الشّيطان الى طاعته ، به قرآن ( حالا تعريف قرآن را حضرت مىفرمايد ) قد بيّنه و احكمه ليعلم العباد ربّهم اذ جهلوه ، و ليقرّوا به بعد اذ جحدوه ، و ليثبتوه بعد اذ انكروه ، فتجلّى لهم سبحانه في كتابه » خدا در كتابش تجلى كرده . اين ديگر بالاترين تعريف است كه هيچ كس نتوانسته اين جور تعريف راجع به قرآن بكند . البته اين راجع به زيبايى قرآن است .\r\nجواب : بله ، خيلى تعبير زيبايى است از امير المؤمنين دربارهء قرآن ، مىفرمايد :\r\n« فتجلّى لهم سبحانه فى كتابه » ( 1 ) خدا در اين كتاب خودش بر مردم تجلى كرد يعنى اصلا اين ظهور خداست . اين بهترين تعبير دربارهء قرآن است .\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء 145 .\r\n","page_name":" 564 ","page_number":564},
  {"content":"\r\n\r\n\r\nاعجاز قرآن ( 3 )\r\nبحث ما دربارهء وجوه اعجاز قرآن كريم بود . عرض كرديم كه به طور كلى وجه اعجاز قرآن و نشانه‌هاى اينكه قرآن از افقى بالاتر از افق عادى يك انسان و يك بشر مثل حضرت رسول بالخصوص - يعنى با توجه به آن محيط - نازل شده است از دو جنبه است : يكى از جنبهء لفظى و ديگر از جنبهء معنوى ، كه عرض كرديم بهتر است اين جور تعبير كنيم : يكى از مقوله زيبايى و ديگر از مقوله فكرى و علمى . در جلسهء گذشته راجع به قسمت اول بحثى كرديم و اجمال مطلب اين بود كه قرآن از جنبهء زيبايى لفظى كه آن را به « فصاحت و بلاغت » تعبير مىكنند - و حتى اين دو لفظ كافى نيست كه اين مفهوم را خوب تفهيم كند - يك وضع غير قابل تقليد و غير قابل انكارى دارد و اگر كسى با اين مسأله فى الجمله آشنايى داشته باشد و مخصوصا كمى با معانى قرآن هم آشنا باشد ، به خوبى و وضوح ، يك زيبايى خاصى را در بيانات قرآن مىبيند كه نه قبل از قرآن در اين زبان ( 1 ) چنين نحو بيان سابقه داشته است و نه بعد از قرآن قابل تقليد بوده است . حتى با كلمات خود پيغمبر اكرم با اينكه از نظر فن فصاحت و بلاغت - كه الآن خطب ايشان هست - در درجهء اول و سطح بالاست متفاوت است ،\r\n\r\n\r\n\r\n\r\n","description":"","footnote":"\r\n( 1 ) . غير اين زبان را كه اصلا نمىشود مقايسه كرد مگر از نظر معنى و محتوا .\r\n","page_name":" 565 ","page_number":565},
  {"content":"\r\n\r\nاصلا دو جور است ، دو سبك است . با كلمات امير المؤمنين على بن أبي طالب كه شاگرد پيغمبر و شاگرد قرآن است [ متفاوت است 
  ] و قاعده اين است كه كسى كه در مكتبى بزرگ مىشود اگر قدرت بيان و قلم داشته باشد بايد شبيه باشد به آن مكتبى كه در آن بزرگ شده است ، مع ذلك نهج البلاغه اصلا سبكش سبك ديگرى است و هر جا كه آيه‌اى از قرآن در متن نهج البلاغه واقع شده است انسان مىبيند درست مثل ستاره‌اى است كه در تاريكى شب بدرخشد .\r\nاهتمامى كه در خود اسلام به تلاوت قرآن شده است براى همين است ، به اين معنا كه قرآن يك زيبايى مخصوص و يك قدرت القاء و تلقينى دارد كه غير از اطلاع از معلومات آن است . خود خواندن و توجه به الفاظ آن ، همان الفاظ را تكرار كردن مؤثر است . اينكه دستور رسيده است كه قرآن را با آهنگ بخوانند كه حتى تعبير « غنا » دارد : « تغنّوا بالقرآن » بازروى همين حساب است كه اصلا سبك قرآن يك سبك مخصوص آهنگ‌پذيرى است كه آيات مختلف به تناسب معانى مختلف آهنگهاى مختلفى را مىپذيرد ، و از نظر تاريخى و جامعه‌شناسى فوق العاده قابل توجه است تأثيرى كه زيبايى قرآن در توسعه خود قرآن و در توسعه اسلام و در زير نفوذ قرار دادن ملتهاى اسلامى داشته است ، يعنى قرآن تنها كتاب آسمانىاى است كه با قدرت خودش جلو رفته نه اينكه ملتهايى اول روى حسابى آمده‌اند يك دين را پذيرفته‌اند ، بعد چون دينى را پذيرفته‌اند به كتاب آسمانى آن دين هم احترام گذاشته‌اند .\r\nولى ما اگر نخواهيم اين مطلب را همين طور به صورت تقليد و تعبد بپذيريم فقط بايد به جنبه تاريخى مطلب نگاه كنيم كه قرآن از اولى كه ظاهر شده با كمال شجاعت ادعا كرده است كه هر كس مىتواند ، و لو يك سوره مانند اين را بياورد ، و مبارزه طلبى كرده است ، از اولى كه يك اقليت خيلى كمى حامى و يك اكثريت زياد مخالفى داشته است و مخالفين هم مكرر در صدد آوردن مثل قرآن برآمده‌اند و در دوره‌هاى بعد نيز درست است كه مسلمين به تدريج زياد شده‌اند ولى به همين نسبت مخالفين هم زيادتر بوده‌اند ، هر چه كه بيشتر معروف و مشهور شده قهرا مخالفين بيشترى را تحريك كرده است كما اينكه در آن وقت يك اقليت فرض كنيد صد نفرى در مقابل يك اكثريت چند هزار نفرى قريش قرار داشته‌اند ولى امروز مسلمانان جهان در مقابل يك اكثريت حدود دو ميلياردى قرار گرفته‌اند ، كه در ميان اينها كسانى كه به اين زبان آشنا هستند [ زيادند 
  ] . مخصوصا در قرون اخير مسيحيهاى لبنان زمامدار لغت عربى\r\n\r\n","description":"","footnote":"","page_name":" 566 ","page_number":566},
  {"content":"\r\n\r\nشده‌اند يعنى در رديف بهترين ادباى زبان عرب همين ادباى عرب مسيحى در لبنان هستند ، و اينها نه تنها در مقام معارضه قرآن برنيامده‌اند ، بلكه از هر قوم ديگرى بيشتر تحت تأثير و نفوذ قرآن هستند . اين ادباى مسيحى نظير جبران خليل جبران كه يك نويسنده طراز اول در دنياى عرب است ، و ميخائيل نعيمه كه از نويسندگان درجه اول عربى مسيحى است ، و جورج جرداق ، اينها جزء كسانى هستند كه مسيحى هستند ولى در عين حال مجذوب قرآنند و به قرآن فوق العاده احترام مىگزارند . جورج جرداق ، بلكه همه اينها عجيب نسبت به نهج البلاغه خضوع دارند و بيشتر از نهج البلاغه در مقابل منطق خود قرآن خضوع دارند .\r\nبراى يك عده كه مستقيما وارد در اين فن نيستند ، همين مقدار كافى است كه از اين تاريخچه اطلاع داشته باشند كه چنين تحدىاى - به اصطلاح علماى كلام - يعنى مبارزه طلبى از طرف قرآن از صدر اول تا امروز شده است و هنوز هم يك نفر پيدا نشده است كه يك چيزى را عرضه بدارد بگويد اينهمه ادعا مىكنيد ، من يك قطعه‌اى آورده‌ام ، ببينيد هيچ فرقى هست ميان اين و آنچه كه شما قرآن مىناميد ؟ نه تنها خود مسلمين تقليد نكرده‌اند - و طبع اقتضا مىكرد كه يك چيزهايى را اقلا شبيه به آن بياورند - غير مسلمين هم نياورده‌اند . آنهايى كه ادعاى پيغمبرى كرده‌اند و يك آياتى شبيه قرآن بافته‌اند ، آنها كه اصلا به قدرى مضحك و مسخره است كه عرض كردم عده‌اى در اينجا قائل به صرف شده‌اند ، يعنى گفته‌اند قاعده طبيعى اقتضا نمىكرد كه اينها اين قدر مزخرف بگويند ، چون در مقام معارضه قرآن آمده‌اند خدا خواسته اينها را رسوا كند ، زيرا از حد يك بشر عادى هم كمتر است .\r\nولى آن مقوله‌اى كه براى عموم ما بيشتر قابل بررسى و بحث است جنبه دوم است يعنى اعجاز قرآن از جنبه معنوى يا اعجاز قرآن از جنبه علمى و فكرى . جنبه اول را - قبلا هم گفتيم - واقعا شايسته است كه انسان زبان عربى را ياد بگيرد فقط براى همين هدف كه زيباييهاى قرآن را بتواند درك كند . اين دو قسمت يعنى زيبايى قرآن و جنبه فكرى قرآن ، يا جنبه لفظى و معنوى ، البته از يكديگر جدا هم نيست ، يعنى آن معانى است كه در اين قالب زيبا آمده است و تازه اين ، كار را مشكلتر كرده است .\r\nبه قول طه حسين در كتاب آئينه اسلام - و ديگران هم گفته‌اند - شما يك نگاهى بكنيد به آنچه كه فصحاى عرب ، قبل از اسلام داشته‌اند و حتى به آنچه كه فصحاى عرب و عجم ، بعد از اسلام داشته‌اند . آنجا كه خواسته‌اند از جنبه فصاحت و بلاغت هنر نمايى\r\n\r\n","description":"","footnote":"","page_name":" 567 ","page_number":567},
  {"content":"\r\n\r\nكنند در چه ميدانى وارد شده‌اند ؟ يك ميدانى كه نسبتا ميدان طبيعى است . مثلا وقتى خواسته هنر سخنورى خودش را نشان بدهد اسب خودش را توصيف كرده ، شمشير خودش را توصيف كرده ، معشوقه خودش را توصيف كرده ، بزم خودش را توصيف كرده است ، يك چيزهايى كه احساسات عادى و طبيعى بشر آنها را خيلى خوب مىشناسد .\r\nولى موضوعات قرآن چيست ؟ اينكه كسى بخواهد اين معانى را در قالب زيبا بياورد خيلى كار مشكلى است .\r\n\r\nفصاحت قرآن با توجه به موضوعات آن\r\nحتى - اين نكته را توجه كنيد - عارف‌ترين عرفاى ما كه در زندگى شخصى در نهايت تقوا زندگى مىكرده‌اند وقتى مىخواسته‌اند يك امر معنوى را بيان كنند چاره‌اى نداشته‌اند الّا اينكه آن را در لباس غزل بگويند چون غزل ميدان خيلى وسيعى است براى بيان ، يعنى وقتى مىخواهند عشق به خدا و شيفتگى خودشان به معنويت را توصيف كنند بايد از چشم و ابرو و زلف [ استفاده كنند 
  ] و زلف را كنايه از يك چيز قرار بدهند ، چشم را كنايه از يك چيز ، و اندام را كنايه از چيز ديگر قرار بدهند براى اينكه ميدان سخن بر ايشان باز باشد . مگر حافظ مىتوانست معانى عرفانى خودش را جز با همين قالب مى و معشوقه اين قدر زيبا بگويد ؟ و هر كس ديگر . حالا ممكن است كسى دربارهء حافظ شك بكند بگويد نه ، اينهمه مى و معشوقه گفته همه ، مقصودش همين شراب‌خوارى و اين حرفها بوده ، در صورتى كه قطعا اينطور نيست ، يعنى هم خود [ ديوان 
  ] حافظ و هم تاريخش از اين امر حكايت مىكند . اگر دربارهء حافظ ترديد بكنيم ، درباره مرحوم آقا ميرزا محمد تقى شيرازى - فقيهى كه از ازهد فقهاى دنياى تشيع بوده - هم شك مىكنيم كه اهل مى و معشوقه نبوده ولى هر وقت خواسته اين معانى را بگويد در همين زبان گفته ؟ اگر دربارهء آقا ميرزا محمد تقى شيرازى بگوييم چون ايشان را نديده‌ايم شك مىكنيم ، آيا دربارهء علامه طباطبايى هم مىتوانيم شك بكنيم ، بگوييم آقاى طباطبايى هم وقتى كه از مى و معشوق و اينها دارد مىگويد او واقعا - العياذ بالله - يك مرد شرابخواره است ؟ :\r\nمهر خوبان دل و دين از همه بىپروا برد * رخ شطرنج نبرد آنچه رخ زيبا برد\r\n\r\n","description":"","footnote":"","page_name":" 568 ","page_number":568},
  {"content":"\r\n\r\nتو مپندار كه مجنون سر خود مجنون شد ( 1 ) * از سمك تا به سماكش كشش ليلا برد وقتى مىخواهد اين مطلب را در يك قالب زيبا بگويد ناچار است يك امر محسوس يعنى يك عشق حسى را ، مجنونى و ليلايى را بياورد و بعد اينجور فرض كند كه مجنون از پايين‌ترين درجات به عالىترين درجات بالا رفته است و آن چيزى كه مجنون را بالا مىبرد ليلا بود يعنى آن جاذبه و آن قدرت عشق او بود كه اين را بالا مىبرد .\r\nيا حافظ همين معنا را به اين عبارت مىگويد :\r\nبلبل از فيض گل آموخت سخن ورنه نبود * اينهمه قول و غزل تعبيه در منقارش اينها از تنگى قافيه است ، يعنى اگر اين لباس را بر اين معانى نپوشند نمىتوانند زيبايش بكنند ، بايد اين لباسها را بر تن اين معانى بپوشانند تا زيبا و جذاب بشود ، ديگران حفظ بكنند و از اين مجاز به يك حقيقت برسند ( المجاز قنطرة الحقيقة ) ولى قرآن ابدا اين جور چيزها را نياورده و اين از نهايت و كمال قدرت قرآن است ، يعنى متوسل به چنين جامه‌هايى نشده است براى اينكه معنا را لطيف كند و لطيف وارد اذهان نمايد . موضوعات قرآن چيست ؟  الْحَمْدُ لِلَّهِ رَبِّ الْعالَمِينَ  خدا را به عنوان مربّى و پرورش دهندهء انواعى از جهانها و آن كسى كه همه جهانها را از نقص به كمال مىبرد [ معرفى مىكند 
  ] . همين معنا را با اين عبارت ذكر مىكند و در عين حال زيبا و لطيف است ، فوق العاده هم زيبا و لطيف است . يا :      قُلْ هُوَ اللَّهُ أَحَدٌ ، اللَّهُ الصَّمَدُ ، لَمْ يَلِدْ وَ لَمْ يُولَدْ ، وَ لَمْ يَكُنْ لَهُ كُفُواً أَحَدٌ      ( 2 ) كداميك از آن جامه‌هاى حسى كه اين معشوق و محبوب را براى بشر زيبا مىكند در اينجا پوشانده شده است ؟  اللَّهُ وَلِيُّ الَّذِينَ آمَنُوا يُخْرِجُهُمْ مِنَ الظُّلُماتِ إِلَى النُّورِ وَ الَّذِينَ كَفَرُوا أَوْلِياؤُهُمُ الطَّاغُوتُ يُخْرِجُونَهُمْ مِنَ النُّورِ إِلَى الظُّلُماتِ أُولئِكَ أَصْحابُ النَّارِ هُمْ فِيها خالِدُونَ  ( 3 ) كلمهء ظلمت و نور را آورده بدون اينكه در آن مجاز باشد ، چون ظلمت واقعا ظلمت است و نور واقعا نور است يعنى نور حسى يك مصداق نور است ، روشنايى روشنايى است .  لا إِكْراهَ فِي الدِّينِ قَدْ تَبَيَّنَ الرُّشْدُ مِنَ الْغَيِّ فَمَنْ يَكْفُرْ \r\n\r\n\r\n\r\n\r\n","description":"","footnote":"\r\n( 1 ) . اين مسأله راى مىگويد كه هر عشقى در دنيا پيدا مىشود باطن و روحش عشق به حق و عشق به كمال مطلق است ، ناقص راى كه انسان مىخواهد ، از راه خطاى در تطبيق مىخواهد .\r\n( 2 ) . اخلاص / 1 - 4 .\r\n( 3 ) . بقره / 257 .\r\n","page_name":" 569 ","page_number":569},
  {"content":"\r\n\r\n بِالطَّاغُوتِ وَ يُؤْمِنْ بِاللَّهِ فَقَدِ اسْتَمْسَكَ بِالْعُرْوَةِ الْوُثْقى  ( 1 ) . و هر جاى قرآن را كه در نظر بگيريم [ همين طور است 
  ] .\r\nپس اين از ناتوانى و بيچارگى بشر است . بشر نمىتواند معانى بسيار زيبا و عالى و لطيف را با بيانى لطيف ذكر كند جز آنكه جامه‌اى از اين امور حسى بر آن بپوشاند ، همين جامه‌هايى كه مىبينيم چقدر زياد است و بعضى از آنها به يك حد جلفى هم مىرسد . پس براى اين مطلب ، اگر انسان به معانى قرآن و به زبان عربى و فن فصاحت و بلاغت - به طور كلى در همه زبانها - آشنا بشود آن وقت واقعا لطف تعبيرات قرآن را درك مىكند ، احساس مىكند كه اين ، نوع ديگرى از تعبير و بيان است . بعد هم واقعا انسان خودش را تحت نفوذ قرآن مىبيند و مىبيند يك سنخيت خاصى دارد و روح انسان را به سوى خودش مىكشد .\r\nاما از جنبهء معنوى . در جنبهء معنوى ، ما بايد قسمتهاى مختلفى را در نظر بگيريم و روى هر قسمتى جداگانه بحث كنيم يعنى اگر ديديم كه يك معانى بسيار بلند و عالى براى اولين بار در قرآن مطرح شده است كه اصلا در تاريخ فكر بشر اين جور بيان معنى سابقه ندارد - نه تنها سابقه ندارد چون خيلى فكرها در دنيا سابقه ندارد و يك كسى اول مىآورد ، بلكه حتى رابطه تسلسلى هم ندارد - [ نشانه آن است كه اين كتاب از افقى بالاتر از افق بشر پديد آمده است 
  ] . فرض كنيد كه آقاى نيوتن يك فرضيه علمى مىآورد . فرضيه او هم سابقه ندارد و او اول كسى است كه گفته ، اما ارتباط تسلسلى دارد يعنى اگر كسى تاريخ علم را مطالعه كند مىبيند بشر در راهى گام برداشته بوده است كه مىرسيده به اينجا كه يك نابغه‌اى پيدا بشود از آن افكار گذشته به اين نتيجه برسد . ولى آنچه كه در قرآن تازه است ابتدا به ساكن است و مخصوصا از جنبه ابتدا به ساكن بودنش خيلى بايد توجه كرد . وقتى در خود قرآن هم دارد كه  فَأْتُوا بِسُورَةٍ مِنْ مِثْلِهِ  و ضمير « مثله » را به پيغمبر برگردانده‌اند يعنى گفته‌اند از مثل اين پيغمبرى چنين چيزى [ عجيب است 
  ] ، يعنى توجه كنيد كه اين وابسته به يك محيط علمى فكرى نيست كه در دنباله سيرى كه وجود داشته است يك ابتكار تازه‌اى آورده باشد ، محيطى فوق العاده منحط ، محيطى كه بويى از اين نوع انديشه در آنجا وجود نداشته است ، و شخصى كه در همين محيط منحط هم از همان حدود فرهنگ ناقص و\r\n\r\n\r\n\r\n\r\n","description":"","footnote":"\r\n( 1 ) . بقره / 256 .\r\n","page_name":" 570 ","page_number":570},
  {"content":"\r\n\r\nضعيف اين محيط - كه لااقل اطلاع خيلى ساده‌اى بر خواندن و نوشتن بوده - بىبهره بوده است . اين توجيهى ندارد جز اينكه بگوييم اين گونه انديشه از افقى بالاتر از افق شخصى پيغمبر آمده است يعنى يك شخصيت انسانى و او از آن جهت كه انسانى است مثل همهء انسانها نمىتوانسته چنين باشد .\r\nاين جنبه‌هاى معنوى - همانطور كه قبلا عرض كردم - قسمتهاى مختلف است و بعضى از اين قسمتها را بايد ما همين قدر راهنمايى بكنيم و برخى از آقايان كه بهتر از ما مىتوانند بيان كنند بروند مطالعه كنند و بعد در اينجا بيان نمايند . ما آن قسمتهايى را كه تا حدودى فهميده‌ايم و مىتوانيم بيان كنيم عرض مىكنيم .\r\n\r\nقرآن و « منطق »\r\nيكى از آنها مسائل مربوط به منطق است . همه مىدانيم كه در دو هزار و سيصد سال پيش منطقى تدوين شد كه آن را « منطق ارسطو » مىنامند و امروز به آن « منطق صورت » مىگويند ، و منطقى بعدها در قرون جديده پيدا شد كه آن را « منطق ماده » مىگويند ، نه منطق مادى ، منطق ماده در مقابل منطق صورت .\r\nدانشمندان به اين مطلب پى برده‌اند كه بشر وقتى كه فكر مىكند ، فكر كردن عبارت است از اينكه يك سلسله مواد فكرى در مغز انسان جمع مىشود - حالا ظرف خود فكر ، آن كه ما مىگوييم انديشه ، مغز است يا ماوراى مغز ، هرطور مىخواهد باشد ، فعلا به بحث ما مربوط نيست - موادى در انديشه انسان جمع مىشود ، بعد ذهن روى آن مواد عمل مىكند يعنى آنها را تحليل و تركيب مىكند ، از مجموع آن مواد يك امر جديد استكشاف مىكند . اين را در مسائل رياضى كه در حدود ضعيفش حتى من هم مىتوانم قضاوت كنم و شما آقايان بهتر و بيشتر ، [ مىتوان دريافت 
  ] . مثلا وقتى مىخواهند يك قضيه هندسى را اثبات كنند ، آن نتيجه و مدعا مجهول است بعد مىآيند صغرى و كبرى مىچينند ، مقدماتى كه قبلا به اثبات رسيده يا جزء اصول متعارفه است و از اول فرض كرده‌اند كه صحيح است آنها را مىآورند ، درست مثل يك پدر و مادر كه با يكديگر ازدواج مىكنند و از ازدواج آنها يك بچه پيدا مىشود . اين مقدمات را در ذهن با يكديگر تركيب مىكنند ، مىگويند اين چنين است ، اين چنين است ، پس وقتى كه اين چنين باشد و اين چنين ، آن يكى هم بايد چنين باشد . انسان\r\n\r\n","description":"","footnote":"","page_name":" 571 ","page_number":571},
  {"content":"\r\n\r\nمىبيند كه از تركيب يك چيزى كه مىداند با تركيب چيز ديگرى كه مىداند ، رسيد به چيزى كه تا حالا نمىدانست . منطق صورت كه منطق ارسطوست فقط دنبال اين است كه ما صورت را چگونه بدهيم يعنى وقتى مىخواهيم اين مواد را با يكديگر تركيب كنيم فرمول آن چگونه است ؟ كداميك را بايد مقدم قرار بدهيم و كداميك را مؤخر ، كداميك بايد موجبه باشد و كداميك سالبه ، كدام بايد كلى باشد و كدام جزئى ، اگر يكى موجبه بود و ديگرى سالبه نتيجه غلط است . فرمول صورى قضيه را مىدهد ، درست مثل يك مهندس كه فقط نقشه را مىدهد مىگويد اگر مىخواهيد اين ساختمان را بسازيد اين طور بايد بالا ببريد . اين را مىگويند منطق صورت .\r\nولى منطق ارسطو منطق صورت است و بس ، در جهت اين فن خودش كه منطق صورت است آن ايرادهايى كه بعضى اشخاص خواسته‌اند بگيرند نتوانسته‌اند بگيرند ، كه امروز هم مورد قبول است كه منطق ارسطو در جهت صورت ، منطق صحيحى است . ولى اين براى بشر كافى نيست ، براى اينكه خطايى كه ذهن مىكند از دو راه است : گاهى از اين راه است كه افكار را با يكديگر غلط تركيب مىكند ، و گاهى از اين راه است كه آن ماده‌اى كه براى تركيب كردن آورده غلط است . اگر يك ساختمان خراب باشد دو جور ممكن است باشد : يك وقت از اين راه است كه حسابهاى مهندس غلط بوده ، مثلا محاسبه فشارى كه بر ستون وارد مىشود درست نبوده ، فواصل را درست معين نكرده است . موادى كه در اختيارش قرار داده‌اند درست بوده ، وقتى نگاه مىكنند مىبينند آهنش درست ، سيمانش خوب ، آجر و آهكش ، لوازم همه درست است ولى او نتوانسته اينها را خوب جور بكند . نتيجه اين است كه اين بنا نشست كرده . ولى يك وقت هست كه مهندس ، بسيار صحيح پيش‌بينى مىكند ، اصول مهندسىاش خيلى خوب است ولى تقلبى در مواد و مصالح است . سيمانش خراب بوده ، گچش مرده بوده ، آهنش زنگ زده بوده . بازهم نتيجه اين است كه ساختمان خراب مىشود .\r\nرسيده‌اند به اينكه فكر بشر كه غلط مىكند و اشتباه مىرود از دو راه است : يا از اين راه است كه نظمش غلط است . اين همان است كه ارسطو و بعد ارسطوئيان خيلى روى آن فعاليت كرده‌اند ، كه نظم [ فكر 
  ] يعنى مهندسى فكر چگونه بايد باشد . منطق صورت منطق مهندسى فكر است . ولى ارسطو و ارسطوئيين دنبال اين مطلب نرفته‌اند كه اگر ما تنها مهندسى فكر را درست كنيم كافى نيست ، مواد فكر ما بايد درست باشد\r\n\r\n","description":"","footnote":"","page_name":" 572 ","page_number":572},
  {"content":"\r\n\r\nو بعد بايد مهندسىاش درست باشد . و لهذا ما مىبينيم بهترين مهندسان فكرىاى كه ارسطو ساخته است افكارشان غلط از آب درآمده چون روى مواد فكريشان خوب فكر نكرده‌اند ، از مواد خراب آمده‌اند [ ساختمانى 
  ] با مهندسى خوب ساخته‌اند .\r\nصغرى و كبرى و نتيجه‌گيرى - يعنى از جهت شرايطى كه صغرى بايد چنين باشد ، كبرى چنين باشد ، شكل بايد چنين باشد - درست ، ولى [ چه بسا 
  ] ماده‌اى كه به كار برده‌اند غلط بوده ، در نتيجه فكرش غلط از آب در آمده است .\r\nاين بود كه علماى جديد آمدند گفتند كه ما بايد دنبال اين مطلب برويم كه مواد فكرمان صحيح باشد ، از اول مواد غلطى استفاده نشود . حتى آمدند تحقير كردند و گفتند اينكه ارسطو دنبال مهندسى فكر رفته اصلا چندان به آن احتياجى نيست ، هر كسى به حكم فطرت خودش اين مقدار را مىفهمد ، مهندسى فكرى اين قدر درس خواندن نمىخواهد ، ماده بايد صحيح باشد . اهميت زيادى كه بيكن و دكارت در دنيا پيدا كرده‌اند روى اين جهت است . گشتند كه ببينند چه راهى پيدا مىكنند كه ماده‌هاى فكر ، غلط از آب در نيايد . البته اروپاييها به طور كلى هر چيزى كه مىگويند و لو در دنياى علم و فكر سابقه هم داشته باد غالبا به خودشان نسبت مىدهند يعنى حاضر نيستند قبول كنند كه در گذشته همچنين چيزى بوده . فعلا من به اين كار ندارم .\r\nدر تاريخ فلسفه مىبينيم مثلا بيكن در اينجا يك بيانى دارد مىگويد چند چيز است كه بشر را به خطا مىاندازد ( 1 ) ( او همان خطاى مادى را مىگويد ، به خطاى صورى هيچ كار ندارد ) : بتهاى طايفه‌اى ، بتهاى شخصى كه ممكن است يك فرد بالخصوص گرفتارش باشد ، بتهاى بازارى كه مقصود بتهاى اجتماعى است ( باز بتهاى فكرى اجتماعى را مىگويد ) ، ديگر بتهاى نمايشى . او هر مكتب فلسفى را يك نمايشنامه فرض مىكند ، مكتبهاى فكرى دنيا كه اسباب اشتباه بشر مىشود .\r\nاينها را « بتها » اصطلاح مىكند . اولا مىگويد طبيعت بشر يك طبيعت خاصى است كه يك بتهايى براى خودش مىسازد كه فكرش را به غلط مىبرد ، بعد هم بت شخصى و بازارى و غيره .\r\nدكارت به يك مسائل ديگرى توجه كرد . آنچه كه دكارت در درجه اول توجه كرد - كه\r\n\r\n\r\n\r\n\r\n","description":"","footnote":"\r\n( 1 ) . مىگويند او « بت » اصطلاح كرده است ( در سير حكمت در اروپا اينطور ترجمه شده ) . مقصود بت‌پرستىهايى است كه نوع انسانها دارند . بت‌پرستى فكرى را مىگويد كه انسان را از راه خودش منحرف مىكند .\r\n","page_name":" 573 ","page_number":573},
  {"content":"\r\n\r\nبايد جزو مفاخر او شمرد - اين است كه به همين نكته پى برد كه اشتباه علماء و فلاسفه بيشتر در اين است كه در قضاوت خودشان عجله مىكنند ، وقتى مىخواهند به ماده‌اى استناد كنند ، قبل از آنكه آن ماده آنچنان برايشان روشن باشد كه راه احتمال مخالف به كلى مسدود باشد ، لاقيدى به خرج مىدهند ، همين قدر كه يك مطلب در ذهنشان كمى روشن شد كافى مىدانند و فورا آن را پايه فكر قرار مىدهند ، و لهذا در اولين قاعده از چهار قاعده فكرى خودش گفت : من پس از اين تا چيزى برايم روشن نباشد ، آنچنان روشنايىاى كه هر كارى بخواهم بكنم كه در آن شك بكنم نتوانم شك بكنم و راه احتمال خلاف بر من بسته باشد ، آن فكر را نمىپذيرم . بعد دو سه قاعده ديگر گفت كه دنبال اين يك قاعده است ، و بعد گفت بنابراين من مسائل را تحليل مىكنم - يعنى تجزيه مىكنم - تا بتوانم اجزايش را يك به يك بررسى كنم ببينم روى آنها يقين دارم يا احتمال خلاف مىدهم . بعد از تحليل باز تركيب مىكنم . در تركيب هم مراقبت مىكنم كه روى اصول صحيحى تركيب بشود . بعد استقصا مىكنم كه چيزى از نظر من دور نمانده باشد و . . . ، ولى ريشه‌اش همان يكى است .\r\nاين را هم عرض بكنم كه علماى جديد نتوانسته‌اند براى منطق ماده مثل منطق صورت قاعده درست كنند و شايد هرگز قاعده‌پذير هم نباشد ، يعنى فقط يك نوع تذكرات است : آقاى بيكن تذكر مىدهد كه بدان بشر در معرض اين خطا هست ، پس اين خطا را نكن . هواهاى نفسانى در فكر و عقيده تأثير دارد ، گاهى آنچه كه تو مىگويى زبان هواى نفست است نه زبان فكر و عقلت ، متوجهش باش . متوجه بت بازار باش ، اين چيزى كه مىگويى تلقين اجتماع است نه فكر عقل تو ، پس مواظبش باش . آنچه كه مىگويى فكر تو نيست ، تحت تأثير اكابر و اسلاف قرار گرفته‌اى و مطلب را قبول كرده‌اى ، اگر عظمت آنها را دور بريزى مىبينى يقين ندارى ، پس مواظبش باش .\r\n\r\nمنشأهاى خطاى ذهن از نظر قرآن\r\n\r\n1 . پيروى از ظنّ و گمان\r\nو من خودم وقتى كه ديدم تمام آنچه كه اينها مىگويند در قرآن وجود دارد ، خدا مىداند حيرت كردم . مثلا اين [ مطلب كه عرض مىكنم 
  ] منطق ماده در قرآن است .\r\n\r\n","description":"","footnote":"","page_name":" 574 ","page_number":574},
  {"content":"\r\n\r\nقرآن راههاى خطاى انديشه را زياد ذكر كرده . مرتب ذكر مىكند افرادى حرف غلط مىگويند ، اشتباه مىكنند ، چرا اشتباه مىكنند ؟ اين « چرا اشتباه مىكنند » را قرآن دارد . اينها خطا مىكنند ، چرا خطا مىكنند ؟ در چندين آيه از آيات قرآن همين مطلبى كه آقاى دكارت با اين صراحت ، قاعده اول منطق خودش مىداند [ ذكر شده است 
  ] ( اين آيه قرآن است . قرآن كه مال چهارده قرن پيش است ، اين را كه ديگر ما امروز نياورده‌ايم . ممكن است بگوييد شما چرا جلوتر نفهميديد ؟ بسيار خوب ، ما نفهميديم ولى اين آيه كه در كمال صراحت در قرآن هست و ما آن را تأويل نمىكنيم . يك وقت ما يك آيه‌اى را تأويل مىكنيم ، آن يك حرفى است ) . قرآن يك منطقى دارد كه پيروى از ظنّ و گمان را عجيب نهى مىكند ، بعضى صريح و بعضى صريحتر ( نمىگويم بعضى اشاره و بعضى صريح ) :  وَ لا تَقْفُ ما لَيْسَ لَكَ بِهِ عِلْمٌ  ( 1 ) ، در جاى ديگر :  إِنْ هُمْ إِلَّا يَظُنُّونَ  ( 2 ) مىگويند منطقى دارند اما اين ، منطق گمان است نه منطق علم و يقين . اگر اينها مىخواستند به يقين خودشان اعتماد كنند چنين حرفى نمىزدند . در يك جا صريح مىگويد علت خطاى اكثريت مردم پيروى از گمان است :  وَ إِنْ تُطِعْ أَكْثَرَ مَنْ فِي الْأَرْضِ يُضِلُّوكَ عَنْ سَبِيلِ اللَّهِ  اگر تو بخواهى اكثر مردم روى زمين را پيرو باشى ، اگر بخواهى پيرو بشر باشى ( مىخواهد بگويد پيرو بشر نباش ) اين را بدان اكثر مردم روى زمين اين جورند كه تو را منحرف مىكنند ، چرا ؟ علت انحراف چيست ؟  إِنْ يَتَّبِعُونَ إِلَّا الظَّنَّ وَ إِنْ هُمْ إِلَّا يَخْرُصُونَ  ( 3 ) زيرا جز گمان را پيروى نمىكنند و كارشان جز تخمين چيزى ديگرى نيست .\r\nبه خدا اگر آدم در همين يك آيه دقت كند عجيب چيزى مىبيند ، بعد در خودش دقت كند ، بعد در مردم ديگر دقت كند ، مىبيند اكثر افراد و مكتبهاى مخالف كه در مقابل همديگر قرار گرفته‌اند او به جزم چنين مىگويد او به جزم چنان مىگويد ، اگر دل او را بشكافى جز يك سلسله گمانها چيزى نيست ، در دل او هم جز گمان چيزى نيست . البته ممكن است يكى حق باشد . 99 % مردم در عقايدى كه شديد از آن عقايد دفاع مىكنند از علمشان دفاع نمىكنند از گمانشان دفاع مىكنند . راجع به خصوص\r\n\r\n\r\n\r\n\r\n","description":"","footnote":"\r\n( 1 ) . اسراء / 36 .\r\n( 2 ) . بقره / 78 .\r\n( 3 ) . انعام / 116 .\r\n","page_name":" 575 ","page_number":575},
  {"content":"\r\n\r\nماديين قرآن همين منطق را دارد مىگويد اينها هيچ‌وقت به « يقين به نفى خدا » نمىرسند و محال است برسند . راهى به اين مطلب نيست . هر وقت در كمال جزم انكار خدا را مىكنند بدان يك گمانى در ذهنشان آمده اين را به صورت جزم بيان مىكنند :  وَ قالُوا ما هِيَ إِلَّا حَياتُنَا الدُّنْيا نَمُوتُ وَ نَحْيا  گفتند كه جز اين زندگى دنيا زندگى ديگرى نيست ، مىميريم و زنده مىشويم ، يعنى مردن و زندگى يك امرى است كه به حسب تصادف و اتفاق در سطح طبيعت رخ مىدهد . تا اينجا را مىشود بگوييم انكار معاد است ولى نه :  وَ ما يُهْلِكُنا إِلَّا الدَّهْرُ  آن چيزى هم كه ما را مىبرد جز دست طبيعت و روزگار چيز ديگرى نيست . انكار خداست . قرآن در جواب اينها مىگويد اصلا اين منطق تو منطق متكى به علم نيست :  وَ ما لَهُمْ بِذلِكَ مِنْ عِلْمٍ إِنْ هُمْ إِلَّا يَظُنُّونَ  ( 1 ) به همين چيزى كه مىگويد علم ندارد ، گمان مىبرد كه اين جور باشد ، مثل اينكه ما مىگوييم « فكر مىكنم چنين باشد » . بسيار خوب ، آدم فكر مىكند چنين باشد ، اما « فكر مىكند چنين باشد » غير از اين است كه يقين دارد كه چنين باشد . و اگر واقعا بشر بتواند خودش را قانع كند كه از همين يك آيه پيروى كند 99 % اختلافات افراد بشر از ميان مىرود . بشر گمان مىكند ، اما وقتى مىخواهد بيان كند نمىگويد گمان مىكنم چنين است ، مىگويد جزما چنين است .\r\nپس در اين آيه ، قرآن منشأ خطاى اكثريت مردم را پيروى نكردن از علم مىداند ، علم در مقابل گمان ، يعنى يك مطلب ، صد در صد روشن نشده دنبالش مىرود .\r\nمىخواهد بگويد اين خطا بيشتر به فكر بشر بستگى ندارد ، به اراده و اختيار بشر بستگى دارد . ما بشر را طورى ساخته‌ايم كه اگر در مسائل قناعت كند به آنچه كه مىداند ، اينهمه گرفتار اشتباه نمىشود . اشتباه مىكنند كسانى كه خيال مىكنند اين فرد بشر يك جور مىداند ، آن فرد جور ديگر و آن جور ديگر . اينطور نيست ، خدا بشر را اين گونه نساخته كه آن يك جور بداند ، آن جور ديگر و آن جور ديگر . بشر طورى ساخته شده كه اگر با گامهاى آهسته قدم بردارد ، فقط آنچه را يقين دارد بپذيرد ، چيزى را كه يقين ندارد نپذيرد و به حالت ترديد بماند بعد مىبينيد اختلافات بشر رفع شد .\r\nمنشأ اشتباهها اين است كه ندانسته يك چيزى را مىپذيرد و آن را به صورت امر دانسته تلقين و اظهار مىكند و روى آن قسم مىخورد . اين يكى .\r\n\r\n\r\n\r\n\r\n","description":"","footnote":"\r\n( 1 ) . جاثيه / 24 .\r\n","page_name":" 576 ","page_number":576},
  {"content":"\r\n\r\n\r\n2 . تقليد از گذشتگان\r\nآن چيزى كه آقاى بيكن آن را « بت بازارى » يا « بت نمايشى » مىنامد ، شما بگرديد در دنيا اگر كتابى پيدا كرديد كه به اندازه قرآن روى اين نكته تكيه كرده باشد كه تقليد از گذشتگان انسان را به خطا مىاندازد [ به ما بگوييد 
  ] . من يك وقت قرآن را استقصا كردم ديدم راجع به همه پيغمبران [ نفى تقليد نقل شده است 
  ] . قرآن احتجاجات پيغمبران را - كه پيغمبرى با قوم خودش صحبت كرده - نقل نموده است .\r\nمىبينيم منطقها مختلف است ، فقط اصول مشتركى هست . اصول مشتركى كه در همه پيغمبران است يكى اين است كه همه انبياء مردم را به توحيد دعوت كرده‌اند و با پرستش غير خدا مبارزه كرده‌اند و ديگر اينكه مردم را توجه به معاد و پاداش اعمال داده‌اند . يك امر مشترك ديگر شما مىتوانيد پيدا كنيد و آن اين است كه همه پيغمبران كه قرآن از آنها نقل مىكند ، تقليد را نفى كرده‌اند ، و الّا ما مىبينيم هر پيغمبرى در محيط خودش دچار مشكلات بالخصوص بوده و متوجه آن مشكلات بوده است . مثلا تنها شعيب را مىبينيم كه در قوم خودش مرتب روى مسأله نقص در مكيال و ميزان يعنى تقلب در معامله فشار مىآورد . معلوم مىشود محيط او به اين بيمارى ، خيلى شديد مبتلا بوده . يا لوط بر موضوع بالخصوصى خيلى اصرار مىورزد ، چون قوم او مبتلا به اين بيمارى بوده‌اند . موسى به مطلب ديگرى و عيسى به مطلب ديگرى ، ولى امرى كه همه بالاتفاق دربارهء آن صحبت كرده‌اند ، غير از مبدأ و معاد ، مسأله تقليد است ، چون بلاى عمومى بوده ، چون واقعا يكى از چيزهايى كه بشر را به خطا مىاندازد اين است : انسان تمايل دارد كه فكر كند آنچه گذشتگان ما گفته‌اند صحيح است . چون چنين تمايلى دارد ، آن را مىپذيرد بعد برايش دليل مىتراشد ، دليلهاى ساختگى كه براى انسان علم هم ايجاد نمىكند . اگر همان زنجير پيروى از گذشتگان را پاره كند و به آن عقل فطرى خدا دادى خودش اعتماد نمايد و خودش را از هر گونه غرض و مرضى دور كند آن وقت مىفهمد كه آنچه گذشتگان گفته‌اند صحيح است يا باطل ، يا نيمى از آن صحيح و نيمى باطل است .\r\n\r\n","description":"","footnote":"","page_name":" 577 ","page_number":577},
  {"content":"\r\n\r\n\r\n3 . سرعت در قضاوت\r\nيكى ديگر از موضوعاتى كه باز قرآن دربارهء منشأ خطاى ذهن ذكر مىكند - كه اين را حتى ديگران كمتر ذكر كرده‌اند و قرآن بيشتر - اين چيزى است كه ما اسمش را « سرعت در قضاوت » مىگذاريم . سرعت در قضاوت يك بيمارى ديگرى است غير از بيمارى پيروى از گذشتگان و غير از بيمارى پيروى از ظنّ و گمان . مىدانيد به تناسب اينكه افراد مختلف هستند همه افراد كم و بيش ممكن است به « سرعت در قضاوت » گرفتار شوند و آن اين است كه بعضى وقتى به يك مسأله فكرى مىرسند حوصله توقف كردنشان كم است ، دلشان مىخواهد زودتر رأيشان را بدهند و رد شوند . اين را مىگويند سرعت در قضاوت . اصلا نمىخواهد خيلى تأنّى بكند ، مثل قاضىاى كه تا پرونده‌اى در مقابلش قرار مىگيرد دلش مىخواهد زود رأى بدهد قبل از اينكه فكر كند كه آيا مدرك به قدر كافى وجود دارد يا وجود ندارد ، اگر مدرك به قدر كافى وجود ندارد بگويد مدارك كافى نيست من نمىتوانم قضاوت كنم . قرآن به اين موضوع توجه دارد و بشر را متوجه مىكند كه در مسائلى كه اظهار نظر مىكند مدارك موجود به قدر كافى نيست . اين مسأله‌اى كه مرتب مىگويد :  وَ ما أُوتِيتُمْ مِنَ الْعِلْمِ إِلَّا قَلِيلًا  ( 1 ) به اين مضمون در قرآن هست و اين را در جاهايى مىگويد كه افرادى قضاوت مىكنند ، مىگويد قضاوت بكن اما اين حساب را هم داشته باش كه مجموع اطلاعاتى كه دارى براى اين قضاوت كافى هست يا كافى نيست . آنچه تو بايد بدانى و نمىدانى نسبت به آنچه مىدانى خيلى بيشتر است .\r\nآيهء  يَعْلَمُونَ ظاهِراً مِنَ الْحَياةِ الدُّنْيا وَ هُمْ عَنِ الْآخِرَةِ هُمْ غافِلُونَ  ( 2 ) نيز تعبير فوق العاده عجيبى است . اگر اين را قرآن در اين قرن گفته بود ما حدس و تخمين مىزديم كه اين بعد از آن است كه منطق جديد پيدا شده و در منطق جديد مىگويند انسان فقط پديده‌ها را مىتواند بشناسد ، علم بشر به محسوسات و پديده‌ها تعلق مىگيرد ، ذوات و بواطن را نمىتواند بشناسد ، قرآن هم از اين جاها گرفته مىگويد :  يَعْلَمُونَ ظاهِراً \r\n\r\n\r\n\r\n\r\n","description":"","footnote":"\r\n( 1 ) . اسراء / 85 .\r\n( 2 ) . روم / 7 .\r\n","page_name":" 578 ","page_number":578},
  {"content":"\r\n\r\n مِنَ الْحَياةِ الدُّنْيا  ( من ، من بيانى است ) اينها فقط بر ظواهر و پديده‌ها اطلاع دارند كه آن عبارت است از زندگى دنيا  وَ هُمْ عَنِ الْآخِرَةِ  - كه نقطه مقابل « ظاهره » قرار مىگيرد -  غافِلُونَ  از آخرت غافل و بىخبر هستند ، يعنى بشر روى علم ظاهرى خود فقط پديده‌شناس است . اين هم خودش حد علم بشر را بيان مىكند .\r\n\r\n4 . هواى نفس\r\nيكى ديگر از چيزهايى كه منشأ خطاى ذهن مىشود - كه در منطق ماده بايد متوجهش شد - خود هواى نفس شخص است كه گفتيم آقاى بيكن آن را « بت شخصى » مىنامد . آن هم در قرآن هست ، زياد هم هست . از جمله در سورهء و النّجم مىفرمايد :  إِنْ يَتَّبِعُونَ إِلَّا الظَّنَّ وَ ما تَهْوَى الْأَنْفُسُ  ( 1 ) دو مطلب را ذكر مىكند : يكى اينكه گمان را به جاى علم مىگيرند ، و ديگر اينكه دلشان مىخواهد اينجور بگويند كه مىگويند . آنچه مىگويد زبان عقل و فكر نيست ، زبان استدلالش نيست ، زبان هواى نفس است . اين يك مطلب خيلى اساسى است كه البته قدما هم توجه داشتند ، امروز هم خيلى به آن توجه كرده‌اند ، همين بيكن اين حرف را مىزند ، و بهترين مثالش قضيه علّامه حلى است .\r\nمعروف است كه علامه حلّى براى اولين بار در تاريخ فقه شيعه معتقد شد كه اين كه مىگويند [ اگر نجاستى در چاه بيفتد 
  ] چاه نجس مىشود ، اگر مرغى بيفتد چند دلو آب بايد كشيد ، اگر الاغى بيفتد چقدر و اگر انسانى در آن بميرد چقدر ، كشيدن اين آبها مستحب است واجب نيست و حال آنكه تا عصر او تمام فقهاى شيعه اتفاق داشتند كه اينها واجب است . قضيه اين شد كه در خانه خودش اين ابتلا پيدا شد . يك نجاستى در چاه افتاده بود و خواست نظر بدهد . آمد از نو مستقل روى اين مسأله فكر كند ( حالا من كار ندارم منزوحات بئر واجب است يا نه ) . كتابها و مدارك را جلوى خودش گذاشت كه دربارهء اين مسأله قضاوت كند ، فتواى واقعى خودش را به دست بياورد كه واقعا اين كار واجب است يا واجب نيست . مطالعه كرد ، يك‌دفعه ديد آن گوشه دلش تمايل به اين است كه فتوايش اين باشد كه واجب نيست چون الآن\r\n\r\n\r\n\r\n\r\n","description":"","footnote":"\r\n( 1 ) . نجم / 23 .\r\n","page_name":" 579 ","page_number":579},
  {"content":"\r\n\r\nمنفعتش ايجاب مىكند كه واجب نباشد . ترسيد كه اين منفعت طلبى ، فكرش را بدزدد و بعد فتوايى بدهد كه اين فتوا زبان فقه و فكر و استدلال و زبان يك فكر بىطرف نباشد ، زبان يك فكر طرفدار باشد . مىگويند دستور داد چاه را پر كردند . خودش را از اين منفعت طلبى آزاد كرد ، بعد نشست فكر كردن ، ديد الآن هم عقيده‌اش همين است ، آن وقت فتوا داد .\r\nاين خودش مطلبى بسيار اساسى است كه اگر منفعت انسان يك طرف را ايجاب بكند [ يعنى 
  ] هواى نفسش به يك طرف باشد فكر انسان را مىدزدد . قرآن به اين مطلب هم توجه دارد .\r\n\r\n5 . پيروى از كبراء\r\nمسأله اكابر و اعيان غير از مسأله تقليد اسلاف است . تقليد اسلاف اين است كه انسان به نسلهاى گذشته خودش [ تعلق خاطر داشته باشد 
  ] ، دلش مىخواهد كه راهى را همانطور برود كه آباء و اجداد رفته‌اند . قرآن اين را ذكر مىكند . مسأله ديگر همان است كه بيكن آن را « بتهاى نمايشى » مىنامد . مقصودش مكتبهاى فلسفى است كه شخصيت بزرگ علماء و دانشمندان فكر انسان را گمراه مىكند . انسان در يك مسأله‌اى مىخواهد بينديشد ، در مقابل خودش ارسطو را مىبيند ، بو على سينا را مىبيند ، اينها با يك عظمتى آمده‌اند روح و فكرش را پر كرده‌اند . ته دلش اين است كه بزرگان كه نمىتوانند اشتباه كرده باشند پس لا بد درست گفته‌اند . سبب مىشود كه وقتى هم به خيال خودش دارد آزاد فكر مىكند نمىداند كه در زنجير مرعوبيت عظمت بزرگان است . قرآن مسأله پيروى از كبراء - غير از آباء - را صريح مطرح مىكند . مىگويد در قيامت وقتى كه ما عده‌اى را مىآوريم آنجا به آنها مىگوييم چرا راه خطا رفتى و گمراه شدى ؟ مىگويند پروردگارا  إِنَّا أَطَعْنا سادَتَنا وَ كُبَراءَنا فَأَضَلُّونَا السَّبِيلَا  ( 1 ) اين بزرگان ما و اين كبيرهاى ما ، چون عظيم و كبير بودند ، وقتى يك راهى را رفتند قهرا كوچكها هم از بزرگها پيروى مىكنند ( غير از اين است كه نسل حاضر از نسل گذشته پيروى مىكند ) .\r\n\r\n\r\n\r\n\r\n","description":"","footnote":"\r\n( 1 ) . احزاب / 67 .\r\n","page_name":" 580 ","page_number":580},
  {"content":"\r\n\r\nوقتى كه ما مىبينيم قرآن در آيات پراكنده خودش راههاى ضلالت و خطا را بيان مىكند ( نه تحت عنوان اينكه من مىخواهم راه خطاى فكر [ را بيان كنم 
  ] ، راه گمراهى را بيان مىكند و گمراهى همان خطاست ) و همان راههايى را نشان مىدهد كه ارسطو نشان نداده است يعنى راه خطاى فكر را در ماده نشان مىدهد نه فقط در مهندسى و صورت ، و مىبينيم آنگاه كه علماى جديد خواسته‌اند يك منطق جديد بسازند علاوه بر منطق ارسطو كه تنها راه خطاى در نظم را نشان نداده باشند ، مصالح فكرى را هم بتوانند [ بسنجند 
  ] يا لااقل تذكراتى بدهند كه مصالح درست بياور در فكر خودت و فقط به مهندسىاش نپرداز ، راههايى را گفته‌اند كه تمام اين راهها در قرآن موجود است ، آيا اين از نظر منطق يك اعجاز نيست كه يك مرد امّى [ چنين گفته باشد 
  ] ؟ اگر ما و شما مىبوديم در همين حدود درس‌خواندگى خودمان و مىخواستيم مردم را تخطئه بكنيم - و تا حالا هم تخطئه كرده‌ايم - آيا مىتوانستيم مردم را روى اين اصول تخطئه بكنيم كه شما اشتباه مىكنيد چون گمان را پيروى مىكند ، شما اشتباه مىكنيد چون مداركتان كافى نيست ، علمتان كم است ، شما اشتباه مىكنيد چون از هواى نفس پيروى كرديد ، شما اشتباه مىكنيد چون از كبرا پيروى كرديد ، شما اشتباه كرديد علتش اين است كه از اسلاف پيروى مىكنيد ، يعنى اين زنجيرهايى را كه مىآيد و فكر انسان را مىگيرد اين جور بشناسيم و اين جور پاره كنيم ؟ اين ابدا با فكر يك انسان كه از افق ديگر الهام نگرفته باشد قابل توجيه نيست .\r\nبحث بعدمان ان شاء الله خود مسأله خداست كه خدا آن طورى كه قرآن گفته است ، اصلا با دنياى آن روز يا افكار آن محيط و آن روز وفق مىدهد يا قرآن طورى خدا را معرفى كرده است كه باز نمىتوانيم توجيه بكنيم جز اينكه بگوييم اين خدا از افق ديگرى شناسانده شده است .\r\n\r\n","description":"","footnote":"","page_name":" 581 ","page_number":581},
  {"content":"\r\n\r\n\r\nاعجاز قرآن ( 4 )\r\nبحث ما در اعجاز قرآن بود از جنبه‌هاى فكرى يعنى از جنبه‌هاى علمى به معنى اعم . مكرر گفته‌ايم كه معنى اعجاز كه ما عرض مىكنيم ، همان چيزى است كه خود قرآن آن را « آيت » مىنامد يعنى نشانه است و دلالت مىكند كه اين مطلب از افقى ما فوق افق فكرى يك انسان است ، از يك افق ديگرى به او رسيده است يعنى اگر او خودش مىبود و ابتكار خودش ، اگر خودش مىبود به عنوان انسانى مثل همه انسانهاى ديگر و لو اينكه يك انسان نابغه باشد امكان نداشت كه چنين مطلبى را بتواند بيان و اظهار كند . اين ، معنى اعجاز است يعنى معنى آيت است به تعبيرى كه خود قرآن بيان مىكند .\r\nدر جلسه گذشته راجع به آنچه كه امروز آن را « منطق ماده » مىگويند يعنى ارائه دادن راههاى لغزش فكر انسان ، قسمتهايى بحث كرديم . حالا چند قسمت ديگر است كه اينها را به ترتيب بايد بحث بكنيم . يكى اينكه بيان قرآن در مسائل مربوط به خدا و به اصطلاح ما وراء الطبيعه يعنى آنچه كه مربوط به خداوند و صفات و شئون خداوند و رابطه خداوند با اشياء است و حتى آنچه كه در اصطلاح خود قرآن ملائكه ناميده شده‌اند يعنى وسائط وجود ، دربارهء اينها بيان قرآن چگونه بيانى است ؟ آيا مىتوانسته است پيغمبر به عنوان يك فرد انسانى كه معلومات خودش را مثل انسانهاى ديگر\r\n\r\n","description":"","footnote":"","page_name":" 582 ","page_number":582},
  {"content":"\r\n\r\nكسب مىكند ، با يك معلومات و اطلاعات شخصى اينطور دربارهء معارف غيبى ، دربارهء خدا و شئون خداوند اظهار نظر كند و يا امكان نداشته است و جز اينكه اينها را يك ريزشى بدانيم كه بر قلب او نزول پيدا مىكرده است بدون آنكه خود او بتواند چنين ابتكارى داشته باشد راه ديگرى نيست ؟\r\nقسمت ديگرى كه بعد از اين بحث خواهيم كرد بحث تاريخى است چون در خود قرآن هم اشاره به آن هست . در قرآن يك سلسله قصص و حكايات تاريخى ذكر شده است و خود قرآن مىفرمايد كه تو قبلا اينها را نمىدانستى و قوم تو هم از اينها آگاهى نداشتند  ما كُنْتَ تَعْلَمُها أَنْتَ وَ لا قَوْمُكَ  ( 1 ) . مخصوصا براى ما اثبات آن چيزهايى كه در زمان پيغمبر مردم نمىدانستند و بعد به وسيله قرآن دانستند شايد كمى مشكل است .\r\nآنچه كه براى ما در اينجا مفيد است اين است كه در قرآن قصص و حكاياتى آمده است و نكاتى در اين قصص ذكر شده است كه تا قرون اخير و جديد اين نكات از جنبهء تاريخى مجهول بوده است ، فقط چون قرآن مىگفته مردم قبول مىكردند يعنى هيچ مدرك تاريخىاى در دنيا وجود نداشته و شايد از نظر تاريخى اينها را رد مىكرده‌اند و بعد تحقيقات و كشفيات جديد آنچه را كه قرآن بيان كرده تأييد نموده‌اند . اين را هم اگر ما بتوانيم ثابت بكنيم باز نشانه‌اى است از اعجاز قرآن .\r\nقسمت ديگر يك سلسله اظهار نظرهايى است كه قرآن در ضمن بيانات خودش [ دربارهء طبيعيات كرده است 
  ] . البته مىدانيم قرآن يك كتاب هدايت و راهنمايى بشر است ، آن هدايت و راهنمايى كه پيغمبران بايد هدايت بكنند مردم را به خداوند و به اينكه معادى هست و به اينكه عمل خوب چيست ، و عمل بد چيست ، در ضمن اينها احيانا مسائل طبيعيات را مطرح كرده است . در اينجا هم مسائلى در قرآن مطرح شده است كه بعدها كه علم بشر تقدم پيدا كرده نظر قرآن را تأييد نموده است يعنى نه تنها رنگ و بوى دانش عصر و زمان خودش را ندارد ، يك رنگ و بوى خاصى داشته است كه در دوره‌هاى بعد ، علم بشر كه پيشتر رفته آن را تأييد كرده است .\r\nقسمت ديگر مربوط به مقررات و قوانين است كه اگر رسيديم ، راجع به آن بحث مىكنيم .\r\n\r\n\r\n\r\n\r\n","description":"","footnote":"\r\n( 1 ) . هود / 49 .\r\n","page_name":" 583 ","page_number":583},
  {"content":"\r\n\r\n\r\nاعجاز قرآن از نظر بيان توحيد و معارف ربوبى\r\nامروز من راجع به قسمت توحيد و معارف ربوبى يعنى راجع به الهيات صحبت مىكنم . راجع به اين قسمت مىخواهيم عرض بكنيم كه آنچه در قرآن آمده است ، از حدود فكر يك فرد ، هر اندازه نابغه باشد ، اين جور اظهار نظر كردن غير مقدور است خصوصا با توجه به محيطى كه قرآن در آن محيط نازل شده است يعنى معارف مردم آن عصر و زمان و محيط ، و با توجه به امى بودن و درس ناخواندگى پيغمبر ، و حتى با توجه به آنچه كه در دو منبعى كه براى اين مطالب در آن عصرها وجود داشته است ، يكى كتب آسمانى آن وقت مثل تورات و انجيل و حتى كتابهايى نظير اوستا ، و ديگر افكار علمى و فلسفىاى كه در آن عهدها بوده گواينكه در عربستان چيزى از اين افكار نبوده است ، با توجه به همهء اينها بيانات قرآن يك وضع استثنايى دارد .\r\nمقدمه كوچكى عرض مىكنم و آن اين است كه در باب توحيد و خداشناسى ، در مسأله خدا اين مطلب هست كه افكار ، خيلى مختلف است در تصورى كه از خدا دارند و اغلب اين تصورات ، بلكه به يك اعتبار بايد بگوييم تمام اين تصورات تصورات كوتاهى است ، و بلكه اصلا حقيقت توحيد اين است كه انسان به هر مرحله‌اى از شناسايى خداوند كه مىرسد باز يك نوع اقرار و اعترافى مىكند كه آنچه كه من خدا را به آن توصيف مىكنم حد من است نه حد او ، او برتر و بالاتر است از حد توصيف من . در عين حال افراد در حدى كه خدا را توصيف مىكنند خيلى با هم فرق دارند ، از زمين تا آسمان . مثلا بعضى افراد شايد وقتى خدا را تصور مىكنند به اين شكل تصور مىكنند كه خدا يعنى يك موجودى كه مثل يك قلنبهء نور است و در بالاى آسمانها قرار گرفته است . و حتى بعضى ، تصورات تجسمى دربارهء خدا دارند و اغلب تصورات اين جور است و حتى در كتب آسمانى قبل از قرآن - كه البته ما آنها را تحريف شده بايد بدانيم نه از زبان آن پيغمبر - شما خدايى به شكلى كه قرآن توصيف كرده است ، خدايى كه قرآن او را اين گونه منزه و مجرد معرفى كرده است پيدا نمىكنيد . خداى تورات را كه مىدانيم او همان موجودى است كه با يعقوب پيغمبر خودش كشتى مىگيرد و احيانا به زمين هم مىخورد .\r\nايرانيها خيلى كوشش مىكنند كه بگويند دين زردشت يك دين توحيدى بوده\r\n\r\n","description":"","footnote":"","page_name":" 584 ","page_number":584},
  {"content":"\r\n\r\nاست . البته اين مطلب در همان حدى هم كه آنها مىگويند دين توحيدى بوده ، از نظر تاريخى مجهول است ولى آن مقدارى كه ثابت مىشود اين است كه در تعليمات اصلى زردشت يك توحيد در پرستشى بوده است ، يعنى قبل از زردشت مردم دو گونه عبادت مىكردند : ارواح طيبه را عبادت مىكردند براى جلب لطفشان و ارواح خبيثه را عبادت مىكردند براى دفع شرشان (  يَعْبُدُونَ الْجِنَّ  به تعبير قرآن ، هم ملائكه را عبادت مىكردند هم جن را ، هم ارواح طيبه را هم ارواح خبيثه را ، در تعليمات زردشت آن مقدارى را كه دليل بر توحيد مىگيرند - كه ضدش هم پيدا مىشود - اين است كه اولا پرستش ارواح خبيثه را به طور كلى نهى كرده و در پرستش ارواح طيبه هم پرستش ذات يگانه را توصيه كرده است ، آن كه منشأ همه خيرات است ، يعنى يك قوه و يك ذاتى را معرفى كرده است كه همه خيرات از ناحيه او مىرسد و گفته همان را پرستش كنيد ، اهرمن را و آنچه كه منشأ بديهاست پرستش نكنيد . اين اگر باشد يك نوع توحيد در عبادتى است . اما توحيد در خلقت چطور ؟ يعنى آيا از تعليمات زردشت مىشود فهميد كه خيرها و شرها همه از ناحيه همان است كه بايد پرستش كنيم ؟ يا نه ، آن كه منشأ خيرهاست يك چيز است ، منشأ شر چيز ديگرى است ، منشأ خير را عبادت بكنيد ، منشأ شر را عبادت نكنيد ؟ اين خودش عين شرك است . هيچ در تعليمات زردشت نمىشود به دست آورد كه بگويد آن چيزى كه شرور را به آن نسبت مىدهيد خود آن هم مخلوق همان خالق كل است . از اين هم بگذريم . ما وقتى كه مىآييم در عهد ساسانيان - و حتى قبل از ساسانيان - مىبينيم اهورامزدا اساسا تجسم دارد ، شكل دارد ، مجسمه دارد ، كه الآن هم مجسمه‌اش را در كتابها و احيانا در آرمهاى زردشتيها مىبينيد ، يك ريش حلقه حلقهء جواهر نشانى ، يك كلاه مخصوصى ، خيلى شبيه همان سلاطين خودشان است ، يعنى نمىتوانسته‌اند خدايى را كه خدا باشد ولى شكل و صورت و تجسم نداشته باشد و قابل رؤيت نباشد تصور كنند . اين جور فكر يعنى فكر خدايى مجرد منزه از اين نواقص ، از مختصات قرآن است .\r\n\r\nتنزيهات خدا در قرآن\r\nبحث قرآن دربارهء خدا را در چند قسمت قرار مىدهيم . يك قسمت در قرآن بحثهاى تنزيهى است - كه اينها هم خيلى مهم است - يعنى مرتب بشر را وادار مىكند\r\n\r\n","description":"","footnote":"","page_name":" 585 ","page_number":585},
  {"content":"\r\n\r\nكه بگو خدا برتر است ، از اين موضوعى كه درباره‌اش فكر مىكنى برتر است ، از اين بالاتر است ، از اين توصيفهايى كه ما مىكنيم برتر و بالاتر است ، آيات تنزيهى . تمام جاهايى كه در قرآن كلمه « سبحان » آمده است ، همه تنزيه است : او منزه است ، او بالاتر است ، او برتر است . اينها يا با كلمه « تكبير » آمده است يا با كلمه « تسبيح » و « سبحان » و يا با كلمه تعالى و تعالى . در اين جور آيات ، قرآن كوشش مىكند كه خدا را برتر و منزه‌تر از آن افكار و انديشه‌هايى كه دربارهء خدا موجود بوده بداند و حتى او را از حد توصيف برتر و منزه‌تر بداند . به عنوان نمونه عرض مىكنيم در قرآن خداوند متعال از جمله اسمائى كه دارد كلمه « قدّوس » است  هُوَ اللَّهُ الَّذِي لا إِلهَ إِلَّا هُوَ الْمَلِكُ الْقُدُّوسُ السَّلامُ الْمُؤْمِنُ الْمُهَيْمِنُ الْعَزِيزُ الْجَبَّارُ الْمُتَكَبِّرُ  ( 1 ) . قدّوس از ماده قدس است . قداست همان مفهوم « برترى » را دارد ، چون انسان اينجا تعبير ديگرى ندارد : از اين برتر است ، منزه است ، بالاتر است . قدوس مبالغه است ، يعنى آن حد اكثر تنزه در ذات پروردگار هست ، يعنى هيچ چيزى كه بويى و شائبه‌اى از نقصان داشته باشد به او نبايد نسبت داد .  لا تُدْرِكُهُ الْأَبْصارُ وَ هُوَ يُدْرِكُ الْأَبْصارَ  ( 2 ) چشم هرگز او را درك نمىكند و نمىيابد ولى او چشمها را مىيابد . نفى جسميت است از پروردگار . « چشم او را نمىيابد » يعنى اصلا او جزء مدركات بصر نيست .  سُبْحانَ رَبِّكَ رَبِّ الْعِزَّةِ عَمَّا يَصِفُونَ  ( 3 ) منزه است پروردگار تو ، آن پروردگار عزت ، از اين توصيفهايى كه مىكنند :\r\nاى برتر از خيال و قياس و گمان و وهم * و ز هر چه گفته‌ايم و شنيديم و خوانده‌ايم مجلس تمام گشت و به آخر رسيد عمر * ما همچنان در اول وصف تو مانده‌ايم اين شعر عينا ترجمه آيات و اخبار و احاديثى است كه در اينجا آمده است ، كه در قرآن به تعبيرات ،  تَعالى عَمَّا يَصِفُونَ  ،  سُبْحانَ رَبِّكَ رَبِّ الْعِزَّةِ عَمَّا يَصِفُونَ  ،  فَتَعالَى اللَّهُ الْمَلِكُ الْحَقُّ  ( 4 ) و  لا يُحِيطُونَ بِشَيْءٍ مِنْ عِلْمِهِ  ( 5 ) آمده است . در حديث پيغمبر اكرم - كه شيعه و سنى روايت كرده‌اند - هست كه : « لا احصى ثناء عليك انت كما اثنيت على نفسك » پروردگارا من توانايى\r\n\r\n\r\n\r\n\r\n","description":"","footnote":"\r\n( 1 ) . حشر / 23 .\r\n( 2 ) . انعام / 103 .\r\n( 3 ) . صافات / 180 .\r\n( 4 ) . طه / 114 .\r\n( 5 ) . بقره / 255 .\r\n","page_name":" 586 ","page_number":586},
  {"content":"\r\n\r\nندارم كه تو را آنچنان كه بايد ستايش كنم ، هر چه كه من تو را ستايش كنم باز در حد من است نه در حد تو ، ستايشى كه شايسته توست فقط ستايشى است كه خودت از خودت ستايش كنى يعنى تنها ذات توست كه قدرت دارد تو را آنچنان كه هستى بستايد ، غير ذات تو هيچ كس [ قدرت ندارد 
  ] و من ( او كه ديگر شخص اول عرفان است ) قدرت ندارم تو را آنچنان كه بايد ستايش كنم . باز در حديثى هست كه فرمود : « كلّما ميّزتموهم باوهامكم فى ادقّ معانيه فهو مخلوق لكم مردود اليكم و لعلّ النّمل الصّغار يزعم انّ للّه تعالى زبانيتين » يعنى هر چه را كه با وهم و انديشه خودتان فكر مىكنيد و خيال مىكنيد او خداست و خدا را تصور كرده‌ايد بدانيد اشتباه كرده‌ايد ، او مخلوقى است از مخلوقات شما ، مصنوعى است از مصنوعات شما ، به خودتان برمىگردد ، يعنى آن خدا نيست چيز ديگرى است . بعد مىفرمايد هر چه كه بشر بخواهد فكر كند ، به خودش قياس گرفته است . مىگويد شما چه مىدانيد ، شما يك چيزهايى را كه به نظر خودتان كمالات مىآيد مىگوييد كمال ، شايد مورچه هم كه دو تا شاخك دارد كه خيلى به دردش مىخورد و خيلى برايش لازم و مفيد است خيال مىكند كه خدا دو تا شاخك دارد . چون براى او دو تا شاخك خيلى مفيد و لازم و ضرورى است قياس به نفس مىكند و خيال مىكند خدا هم دو تا شاخك دارد . به اين [ وسيله 
  ] مىخواهند بفهمانند كه فهم بشر از اينكه خدا را به كنهش ادراك كند ناقص است . بعد همين مطلب يك تعبيرات رمزى هم پيدا كرده است . كلمهء « عنقا » يا « سيمرغ » رمز يك چيزى است كه اسمش را پيدا مىكنند ولى خودش را هيچ وقت نمىبينند ( عنقاى مغرب ) ، و در لسان شعرا خدا به كنه ، تعبير به عنقا مىشود . همين طور كه به عنقا كسى دست پيدا نمىكند به او هم دست نمىرسد . اين ، اصطلاح عرفانى است ، در كتب عرفانى مىآيد « عنقاى مغرب » ، كه حافظ مىگويد :\r\nعنقا شكار كس نشود دام بازگير * كانجا هميشه باد به دست است دام را « و كبّره تكبيرا » ما هميشه مىگوييم « اللّه اكبر » خدا بزرگتر است ، « بزرگتر است » يعنى چه ؟ آيا يعنى از هر چيز ديگرى بزرگتر است ، يعنى اشياء ديگر بزرگند ، او از آنها بزرگتر است ؟ اين در معارف اسلامى مسلّم است كه [ چنين نيست 
  ] . از ائمه هم سؤال كرده‌اند معنايش چيست ؟ فرموده‌اند : « اللّه اكبر من ان يوصف » نه بزرگتر است از هر چيز ، اصلا اشياء كوچكتر از آنند كه بشود خدا را با آنها مقايسه كرد و گفت خداوند\r\n\r\n","description":"","footnote":"","page_name":" 587 ","page_number":587},
  {"content":"\r\n\r\nبزرگتر از آنهاست ، بلكه معنايش اين است كه خدا بزرگتر است از اينكه در وصف بگنجد .\r\nتنزيه‌هايى كه در قرآن آمده است كه در افكار موجود زمان بوده است ، مثل  لَمْ يَلِدْ وَ لَمْ يُولَدْ  رد كسانى است كه مىگويند خداوند فرزند دارد يا مىگويند خداوند زاده شده است .  وَ لَمْ يَكُنْ لَهُ كُفُواً أَحَدٌ  براى خداوند مانند نمىشود تصور كرد .  الْحَمْدُ لِلَّهِ الَّذِي لَمْ يَتَّخِذْ وَلَداً وَ لَمْ يَكُنْ لَهُ شَرِيكٌ فِي الْمُلْكِ وَ لَمْ يَكُنْ لَهُ وَلِيٌّ مِنَ الذُّلِّ وَ كَبِّرْهُ تَكْبِيراً  ( 1 ) تمام اين جمله‌ها جمله‌هاى تنزيهى و تسبيحى است .   الْحَمْدُ لِلَّهِ الَّذِي خَلَقَ السَّماواتِ وَ الْأَرْضَ وَ جَعَلَ الظُّلُماتِ وَ النُّورَ ثُمَّ الَّذِينَ كَفَرُوا بِرَبِّهِمْ يَعْدِلُونَ   ( 2 ) . در قسمت اول خدا را خالق كل معرفى مىكند ( سماوات و ارض در اصطلاح قرآن يعنى همه چيز ، بالا و پايين هر چه هست ) ، جاعل ظلمت و نور هر دو است . رد نظريات كسانى [ است 
  ] كه اشياء را تقسيم مىكردند به نور و ظلمت ، برخى از موجودات را مظهر نور مىدانستند و برخى موجودات ديگر را مظهر ظلمت ، و خدا را منشأ و خالق و جاعل نور مىدانستند و خالق و جاهل ظلمت را چيز ديگر .   وَ جَعَلَ الظُّلُماتِ وَ النُّورَ   آنچه كه شما آن را نور مىدانيد و آنچه شما آن را ظلمت مىدانيد ، هر چه نور است و هر چه ظلمت است ، همه از آن خداست   ثُمَّ الَّذِينَ كَفَرُوا بِرَبِّهِمْ يَعْدِلُونَ   فقط كافران براى خداوند عدل فرض مىكنند ، حالا يا در خلقت يا در عبادت و يا در چيز ديگر .\r\nيك آيهء ديگر در اين زمينه بخوانم - در اين زمينه آيات زياد است - و از اين قسمت رد مىشويم . از آنجا كه مسيحيها و همچنين مشركين معتقد بودند كه خداوند فرزند دارد ( مسيحيها مىگفتند المسيح ابن الله ، مشركين هم فرشتگان را فرزندان خدا مىدانستند ) مىفرمايد :  وَ قالُوا اتَّخَذَ اللَّهُ وَلَداً سُبْحانَهُ  گفتند خدا فرزند گرفته است ، « سبحانه » منزه است . اصلا اين كلمه « سبحانه » را نمىشود به فارسى ترجمه كرد ، همين قدر بايد گفت استغفر اللّه ، بالاتر است خداوند ، منزه است ذات او . اين تعبيرى هم كه مىخواهم بكنم تعبير خيلى ناقصى است : مثل اين است كه آدم يك حرفى مىخواهد بزند مىترسد به طرف بر بخورد مىگويد « دور از جناب » ، مثل اين كلمهء دور از جنابى است كه ما مىگوييم ، يعنى اگر چه اين را به شما نمىگويم ولى متوجه باشيد كه يك وقت به شما برخورد نكند . « سبحانه » دور از ساحت ذات اقدس الهى چنين\r\n\r\n\r\n\r\n\r\n","description":"","footnote":"\r\n( 1 ) . اسراء / 111 .\r\n( 2 ) . انعام / 1 .\r\n","page_name":" 588 ","page_number":588},
  {"content":"\r\n\r\nحرفى . بعد مىگويد ( حالا ببينيد رد كه مىكند چگونه رد مىكند ) :  بَلْ لَهُ ما فِي السَّماواتِ وَ الْأَرْضِ  شما تصورتان دربارهء خدا چيست ؟ غير خدا هر چه هست ( گفتيم  ما فِي السَّماواتِ وَ الْأَرْضِ  يعنى غير خدا هر چه هست ) از آن اوست نه فرزند او . چقدر فرق است ميان اين دو ؟ فرزند جزئى از وجود انسان است ، قسمتى از وجود انسان مجزا مىشود و به صورت فرزند در مىآيد ، بعد آن مىشود يك فرد اين مىشود فرد ديگرى ، آن مىشود مالك خودش ، اين مىشود مالك خودش ، بعد حتى پدر ضعيف مىشود او قوى مىشود ، پدر مىميرد او مىماند . ولى هر چه هست له ، از آن اوست ، تعلق دارد به ذات او ، ملك اوست ، ملكى كه ما تعبيرى نداريم درباره‌اش بگوييم چون فورا ذهنمان از ملك مىرود به املاك اعتبارى . باز بلا تشبيه بايد عرض بكنم : انسان تا چه اندازه مالك خاطرات ذهنى خودش است ؟ اگر او نباشد خاطراتى نيست چون آن خاطرات انشاء ذهن اوست . هر چه هست انشاء پروردگار است ، ايجاد پروردگار است . ايجاد كجا ، فرزندى كجا ؟ !  بَلْ لَهُ ما فِي السَّماواتِ وَ الْأَرْضِ  شما چرا رابطه خدا با غير خدا را اين قدر اشتباه مىكنيد ؟  كُلٌّ لَهُ قانِتُونَ  و هر چه هست در مقابل ذات او قانت و خاضعند . اين رابطه از قبيل رابطه پدر و فرزندى نيست .  بَدِيعُ السَّماواتِ وَ الْأَرْضِ  .\r\nببينيد نفى فرزندى را با چه عبارتهايى مىكند : او مبدع و مبتكر آسمانها و زمين يعنى همه اشياست . ابداع يعنى انشاء كردن يك چيز بدون آنكه تقليدى از جاى ديگر شده باشد . مثلا شما مهندس هستيد ، يك وقت مىآييد نقشه يك ساختمان را مىريزيد ولى نقشه‌اى كه ابتكار شما نيست ، از جاى ديگر فرا گرفته‌ايد ، و يك وقت مىآييد نقشه‌اى را ابتكار مىكنيد ، گواينكه ابتكارهاى انسان صد در صد ابتكار نيست ، زمينه‌هايش همه از جاى ديگر گرفته شده است . ولى خداوند صد در صد بديع سماوات و ارض است ، ابداع‌كننده اينهاست  وَ إِذا قَضى أَمْراً فَإِنَّما يَقُولُ لَهُ كُنْ فَيَكُونُ  ( 1 ) وجود هر چيزى فقط به اراده او بستگى دارد ، بخواهد يك چيزى موجود بشود موجود شده . اما فرزندى مسأله ديگرى است كه از وجود كسى جزئى جدا بشود بعد تدريجا تكوّن و تكامل پيدا كند و بشود فرزند .\r\nاين قسمتها قسمتهاى تنزيهى قرآن است كه ما در اين قسمتهاى تنزيهى نظيرى براى قرآن پيدا نمىكنيم و آيات تنزيهى قرآن هم خيلى زياد است ، كه من به عنوان\r\n\r\n\r\n\r\n\r\n","description":"","footnote":"\r\n( 1 ) . بقره / 116 و 117 .\r\n","page_name":" 589 ","page_number":589},
  {"content":"\r\n\r\nنمونه گفتم .\r\n\r\nتوصيفات خدا به عظمت و جلال در قرآن\r\nقسمت دوم بحثهاى قرآن دربارهء خدا ، آنجايى است كه خدا را نه تنها به تنزيه و جنبه منفى ، بلكه به جنبه‌هاى اثباتى يعنى به عظمت و جلال [ نيز 
  ] ياد كرده است . در اول سخنم عرض كردم كه خداشناسى خيلى مراتب دارد . كسانى كه در علم توحيد واردند مىدانند كه بسيارى از مراتب توحيد [ و بسيارى از 
  ] توحيدها در مرتبه بالاتر ، شرك و كفر است . باز آن كه يك درجه بالاتر مىرود مىبيند آن مرتبه پايين‌تر خيلى مشوب به شرك بوده است ، تا بالاتر مىرود ، و لهذا اين حديث هم از پيغمبر اكرم هست - و حديث عجيبى است - كه « لو علم ابو ذر ما فى قلب سلمان لقتله » ( و در يك حديث ديگر « لكفّره » ، در يك حديث ديگر « لقال رحم اللّه قاتل سلمان » يعنى اگر ابو ذر بداند آنچه در دل سلمان است چيست سلمان را تكفير مىكند ، سلمان را مىكشد ، مىگويد خدا رحمت كند قاتل سلمان را ، يعنى آنچه كه سلمان مىداند در ظرف ابو ذر نمىگنجد به طورى كه ابو ذر آنها را عين كفر مىداند .\r\nقرآن در اين جور مسائل آن حد اعلاى مراتب توحيد را بيان كرده است همانهايى كه واقعا در ذهن امثال ما - مخصوصا در توحيد در فاعليت - نمىگنجد و مجبوريم يا مجبورند خيليها كه اين جور آيات را تأويل كنند چون آن قدر بزرگ است كه نمىتوانند تصور كنند . مثلا در اول سوره حديد چند آيه است كه همهء آن آيات عجيب است . يك آيه‌اش اين است :  هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ وَ هُوَ بِكُلِّ شَيْءٍ عَلِيمٌ  ( 1 ) او اول همه اشياست ، اول مطلق اوست و آخر مطلق هم اوست . حالا اين را شما تصور كنيد كه يك چيزى در عين اينكه اول است آخر است و در عين اينكه آخر است اول است . در امور زمانى و تدريجى نمىشود ، اول هميشه غير آخر است و آخر غير اول . او هم اول است و هم آخر ، او هم ظاهر است و هم باطن . نيكلسون بعد كه نقل مىكند كه اين انديشه‌هاى به اصطلاح بلند عرفانى كه در دنياى اسلام پيدا شده است اغلب اروپاييها گفته‌اند اينها از جايى ديگر وارد دنياى اسلام شده است ، چند\r\n\r\n\r\n\r\n\r\n","description":"","footnote":"\r\n( 1 ) . حديد / 3 .\r\n","page_name":" 590 ","page_number":590},
  {"content":"\r\n\r\nآيه از اين آيات قرآن نقل مىكند و مىگويد مگر حرفهايى كه آنها گفته‌اند از اين آيات بيرون است كه شما مىخواهيد منبع ديگرى از جاى ديگر بياوريد .\r\nخدا هرگز در قرآن به صورت يك موجود جدا و مشخص و محدود و بيرون از اشيا معرفى نشده و اين حد انديشه نه تنها در كتب آسمانى محرّف آن زمان نبوده است ، در هيچ مكتب فلسفى جهان هم وجود نداشته است . چطور آدم مىتواند باور كند كه يك آدم بىسواد امّى به فكر خودش مىتواند اين جور حرف بزند ؟ ! وقتى كه در وسط نماز به وحى الهى از قبله بيت المقدس منحرف مىشود يعنى جبرئيل مىآيد منحرفش مىكند به سوى كعبه و بعد مورد اعتراض يهوديها قرار مىگيرد ، اين جور جواب بدهد :  وَ لِلَّهِ الْمَشْرِقُ وَ الْمَغْرِبُ  اين افكار مزخرف چيست ؟ مگر ما رو به بيت المقدس كه مىايستيم بيت المقدس امتيازى دارد با غير بيت المقدس كه خدا در بيت المقدس هست در غير بيت المقدس نيست يا در كعبه هست و در غير كعبه نيست ؟ مشرق و مغرب - كه كنايه است از همه جا - از آن اوست  فَأَيْنَما تُوَلُّوا فَثَمَّ وَجْهُ اللَّهِ  ( 1 ) ببينيد اين انديشه چقدر بايد بلند و رفيع باشد ! ما كه در قرن چهاردهم هستيم يعنى چهارده قرن بعد آمده‌ايم اگر به ما بگويند شما بياييد دربارهء خدا حرف بزنيد آيا اصلا ممكن بود اين جور حرف از دهانمان بيرون بيايد به اين عظمت و به اين بزرگى : رو به هر جا كه بايستى رو به خدا ايستاده‌اى :\r\nبسكه هست از همه سو و ز همه رو راه به تو * به تو برگردد اگر راهروى برگردد اين شعر خيلى عالى و شيرين و لطيف است ، ولى اين انديشه‌هاى عالى و لطيف را كى به ما الهام كرده است ؟ مضمون همين آيه است ، يعنى رو به كعبه ايستادن يا رو به بيت المقدس ايستادن روى يك مصلحت و حساب ديگرى است نه روى حساب خدا ، كه خدا در بيت المقدس است يا در كعبه ، تا حالا خدا در بيت المقدس بود ما رو به بيت المقدس مىايستاديم ، بعد از اين رو به كعبه مىايستيم يعنى خدا بعد از اين در كعبه است . به اين صورت اين انديشه را رد مىكند :  فَأَيْنَما تُوَلُّوا فَثَمَّ وَجْهُ اللَّهِ  رو به هركجا كه بايستيد رو به خدا ايستاده‌ايد . خدا در عين اينكه در هيچ جا نيست در همه جا\r\n\r\n\r\n\r\n\r\n","description":"","footnote":"\r\n( 1 ) . بقره / 115 .\r\n","page_name":" 591 ","page_number":591},
  {"content":"\r\n\r\nهست ، چون در « جا » بودن معنايش محدود بودن است .  وَ هُوَ مَعَكُمْ أَيْنَ ما كُنْتُمْ  ( 1 ) هر جا باشيد او خودش با شماست . خدا را چقدر با اشياء مىداند ! اشياء را با خدا نمىداند ولى خدا را با اشياء مىداند .  وَ نَحْنُ أَقْرَبُ إِلَيْهِ مِنْ حَبْلِ الْوَرِيدِ  ( 2 ) [ ما به انسان از خودش نزديكتر هستيم 
  ] .  أَنَّ اللَّهَ يَحُولُ بَيْنَ الْمَرْءِ وَ قَلْبِهِ  ( 3 ) خدا بين انسان و دل انسان كه همان شخصيت انسان است ، بين خودش و خودش حائل مىشود ، از خودش به خودش نزديكتر است .\r\nدر بعضى آيات ، هر چه حسن است و هر چه كمال است و هر چه جمال است مىگويد همه چيز از خداست ، اصلا غير خدا چيزى ندارد يعنى غير خدا هر چه دارد از خدا دارد ، پس هر چه هست از خداست ، كه اين خودش يك منطق عجيبى است :  لَهُ الْأَسْماءُ الْحُسْنى  ( 4 ) قاعده‌اى است در عربيّت ، مىگويند : تَقْديمُ ما هُوَ حَقُّهُ التَّأْخيرُ يُفيدُ الْحَصْرَ يعنى چيزى را كه بايد مؤخر باشد اگر مقدم بداريم افاده حصر مىكند . در فارسى هم همين طور است . مثلا يك وقت مىگوييم « آقاى زيد در مسجد است » يعنى آقاى زيد در مسجد است ، ممكن است آقاى عمرو هم در مسجد باشد ، و يك وقت مىگوييم « در مسجد آقاى زيد است » يعنى آن كه در مسجد است آقاى زيد است .\r\nآن وقت محدود و منحصر مىشود كه آن كه در مسجد است منحصرا اوست .  لَهُ الْأَسْماءُ الْحُسْنى  ( نه « الاسماء الحسنى له » ) تمام شئون كماليه از آن اوست و بس .\r\n أَنَّ اللَّهَ هُوَ الْحَقُّ الْمُبِينُ  ( 5 ) حق مطلق فقط اوست ، يعنى هر چيزى هر حقيّتى كه دارد از ناحيه اوست ، حق واقعى اوست و حقى هم كه ديگرى دارد باز مال اوست . حيات هم انحصار دارد به او :  هُوَ الْحَيُّ  ( 6 ) .\r\n وَ هُوَ الْعَلِيمُ الْقَدِيرُ  ( 7 ) علم منحصرا از آن اوست ، قدرت منحصرا از آن اوست .  أَنَّ \r\n\r\n\r\n\r\n\r\n","description":"","footnote":"\r\n( 1 ) . حديد / 4 .\r\n( 2 ) . ق / 16 .\r\n( 3 ) . انفال / 24 .\r\n( 4 ) . طه / 8 .\r\n( 5 ) . نور / 25 .\r\n( 6 ) . بقره / 255 .\r\n( 7 ) . روم / 54 .\r\n","page_name":" 592 ","page_number":592},
  {"content":"\r\n\r\n الْقُوَّةَ لِلَّهِ جَمِيعاً  ( 1 ) جميع قوّت منحصرا از آن اوست .   لَهُ الْمُلْكُ وَ لَهُ الْحَمْدُ   ( 2 ) ملك از آن اوست و ستايش هم منحصرا براى او بايد باشد .  هُوَ الْغَنِيُّ  ( 3 ) بىنياز مطلق منحصرا اوست ، كه بازهم در اين زمينه آياتى داريم ، فقط يك آيهء ديگر را نيز برايتان مىخوانم و بعد وارد قسمت ديگر بشويم .\r\nبعد عرض خواهيم كرد كه يكى از وجوه فوق العادگى و اعجاز قرآن راهى است كه براى خداشناسى ارائه مىدهد ( البته بايد عرض كنيم راههايى نه يك راه . اصلا اعجاز قرآن در همين است كه يك راه نشان نداده ، راهها نشان داده است ) . يك راه كه بيش از هر راه ديگر در قرآن روى آن تكيه شده است - كه باز از مختصات اين كتاب آسمانى است - همين است كه بشر را به آيات آفاقى و انفسى - كه اين هم از اصطلاحات خود قرآن است - تشويق مىكند يعنى موجودات و مخلوقات را آيت ( نشانه ) مىنامد ، مرآت و آينه مىخواند و مرتب مردم را دعوت به مطالعه در اينها مىكند . مطالعه در هر مخلوقى از نظر قرآن مطالعه در آئينه‌اى است كه با آن خدا را مىتوان شناخت . اين ديگر يك مطلبى است كه اين قدر در قرآن تكرار شده كه احتياجى ندارد كه ما بعضى آيات را هم به عنوان نمونه و تأييد ذكر كنيم . فقط يك آيه را كه در ذيلش مطلب ديگرى هست مربوط به بحث كنونى ما عرض مىكنم كه در سورهء فصّلت است و آن اين است :  سَنُرِيهِمْ آياتِنا فِي الْآفاقِ وَ فِي أَنْفُسِهِمْ حَتَّى يَتَبَيَّنَ لَهُمْ أَنَّهُ الْحَقُّ  پس از اين ، آيات خودمان را در آفاق ( در افقها ) و در نفوس ( در روانها ) [ ارائه خواهيم كرد 
  ] ، چون واقعا يك نوعى اختلافى است : آيات روانى ما را به يك مطلب مىرساند و آيات آفاقى به مطلب ديگرى ، كه اين خودش داستان عجيبى است و اصلا همين آيه را بايد از معجزات قرآن ناميد كه آيات آفاقى را از آيات انفسى جدا مىكند چون واقعا آنچه كه انسان از آيات انفسى مىآموزد با آنچه كه از آيات آفاقى مىآموزد از نظر خداشناسى ، متفاوت است ، كه اين بحثى دارد . و عجيب اين است كه بعد از آنكه مىگويد اينها آيات خداوند هستند و همه مردم آن زمان را تشويق مىكند به اينكه اين آيات را مطالعه كنند ، يك وعده به آينده هم مىدهد : ما در آينده آيات آفاقى و انفسى\r\n\r\n\r\n\r\n\r\n","description":"","footnote":"\r\n( 1 ) . بقره / 165 .\r\n( 2 ) . تغابن / 1 .\r\n( 3 ) . يونس / 68 .\r\n","page_name":" 593 ","page_number":593},
  {"content":"\r\n\r\nخودمان را ارائه خواهيم داد ، يعنى چه در آينده ؟ اگر مقصود معرفى اجمالى است كه خود قرآن آمد و معرفى كرد و رفت . بعد به مردم مىگويد ، يعنى شما خودتان برويد مطالعه كنيد . قرآن به مردم فقط مىگويد شما برويد در اين زمينه‌ها مطالعه كنيد . و اين را به حق بعضى ، از آيات غيبى قرآن تلقى كرده‌اند كه قرآن كأنّه مىگويد بشر هنوز طبيعت را نمىشناسد ، هنوز آفاق و انفس را آنطور كه بايد نمىشناسد : ما بعد از اين آيات خودمان را ، چه آيات آفاقى و چه آيات انفسى ، به مردم ارائه خواهيم داد تا كاملا مطلب آشكار بشود كه حق مطلق اوست . بعد يك جمله ديگر دارد كه همان راههاى ديگر است غير از راه مطالعه خلقت :  أَ وَ لَمْ يَكْفِ بِرَبِّكَ أَنَّهُ عَلى كُلِّ شَيْءٍ شَهِيدٌ  اصلا آيا خود ذات پروردگار براى ارائه ذاتش كافى نيست كه نيازى باشد كه از راه ارائه آفاق و انفس او را بشناسند يعنى او را از خودش هم مىشود شناخت .  أَ وَ لَمْ يَكْفِ بِرَبِّكَ أَنَّهُ عَلى كُلِّ شَيْءٍ شَهِيدٌ  آيا اينكه پروردگار تو بر همه چيز احاطه دارد و حضور دارد كافى نيست براى شناختن او ؟  أَلا إِنَّهُمْ فِي مِرْيَةٍ مِنْ لِقاءِ رَبِّهِمْ أَلا إِنَّهُ بِكُلِّ شَيْءٍ مُحِيطٌ  ( 1 ) اينها در ترديدند كه پروردگار خودشان را يك روزى ملاقات خواهند كرد ولى بدانيد كه او بر همه چيز احاطه دارد .\r\nاين آيه آيه‌اى است كه از قديم الايام علماء از آن اينطور استفاده كرده‌اند كه خدا را به دو گونه مىتوان شناخت : يكى اينكه خدا را از آينه مخلوقات بشناسيم كه  سَنُرِيهِمْ آياتِنا فِي الْآفاقِ وَ فِي أَنْفُسِهِمْ حَتَّى يَتَبَيَّنَ لَهُمْ أَنَّهُ الْحَقُّ  و ديگر اينكه خدا را از خود خدا بشناسيم . اگر انسان اندكى تأمل كند در اين مطلب كه اصلا خود هستى ، آن كه حقيقت هستى است نيستى و محدوديت ، اينجا بودن آنجا بودن ، اين زمان بودن آن زمان بودن برنمىدارد ، اينها همه دربارهء موجودى است كه مقهور است و الا ذات هستى كه مقهور چيزى نيست ، وقتى مقهور چيزى نباشد حدى ، نهايتى ، محدوديتى براى او نيست ، اگر شما در هستى تأمل كنيد ، اول چيزى كه پيدا مىكنيد خود خداست . از اين هم مىگذريم .\r\nحالا من از شما مىپرسم كه اين گونه منطق داشتن ، اين گونه خدا را به عظمت و جلال و همه جايى بودن ، همه زمانى بودن ، با همه چيز بودن ، هيچ چيز از او خالى نبودن ، ظاهر بودن ، باطن بودن ، اول بودن ، آخر بودن ، تمام اسماء حسنى يعنى تمام\r\n\r\n\r\n\r\n\r\n","description":"","footnote":"\r\n( 1 ) . فصّلت / 53 و 54 .\r\n","page_name":" 594 ","page_number":594},
  {"content":"\r\n\r\nجمال و كمال همه از آن او بودن و هر چه غير او دارد از او دارد ، اين گونه خدا را وصف كردن كه همان حد اعلاى توصيفى است كه بشر از خدا توانسته است بكند ، چطور انسان مىتواند [ بپذيرد كه اينها از يك مرد امّى است 
  ] ؟ ! تازه اين بيانى كه من كردم بسيار ضعيف است نسبت به آنچه كه حتى خودم مىتوانم در جلسات متعددى بيان كنم تا چه رسد نسبت به آنچه كه قرآن مىخواهد بيان كند . من خودم به فكر خودم ابدا نمىتوانم باور كنم كه يك انسان ، هر اندازه نابغه باشد ، به فكر شخصى خودش بتواند خدا را به اين عظمت توصيف كند . اين جز اينكه يك ريزشى از جاى ديگر و ارائه‌اى از افق ديگر بوده است كه به زبان مقدس او جارى مىشده است چيز ديگرى نيست . شما اغلب اين تفاسير مفسرين را اگر وارد بشويد [ مىبينيد 
  ] به اين آيات كه مىرسند گير مىكنند ، واقعا نمىتوانند بفهمند ، بعد مجبور مىشوند همه اينها را به گونه‌اى تأويل كنند چون ظرف ذهنشان گنجايش ندارد ، آنهايى كه تنها مىتوانسته‌اند يك مفسر ساده باشند . حال چطور يك عالم درس خوانده كه انواعى از درسها را خوانده هنوز عقل و فكرش گنجايش درك چنين مطلبى را ندارد ولى يك مرد امّى درس نخواندهء كتاب نديدهء مدرسه نرفتهء با هيچ عالم ننشسته كه قاعده‌اش اين بود كه اصلا او بيايد خدا را به صورت يك موجود مجسمى مثل اهورامزدا معرفى كند كه سر خدا اين قدر است و پاى خدا اين قدر ، يا به قول فلاماريون كشيشهاى مسيحى هشت قرن بعد از قرآن هنوز مىگفتند فاصله چشم راست خدا تا چشم چپ خدا شش هزار فرسخ راه است ، وقتى خدا را بخواهد به عظمت توصيف كند اين گونه توصيف مىكند . اين نمايش فكر بشر است . آن وقت اين چگونه ممكن است كه يك بشرى از فكر خودش بتواند خدا را آن گونه توصيف كند كه هر موحدى ، هر مقدار عميق باشد ، بالاتر از قرآن نتواند يك كلمه حرف بزند و هر چه كه معرفت خداشناسى بالاتر مىرود خودش را با قرآن متجانس‌تر مىيابد .\r\nقسمت ديگرى كه تحت عنوان زيبايى و لطف خواستم ذكر بكنم ، مقايسه مختصرى بود ميان خدا به مفهومى كه فلاسفه به طور كلى مىشناساندند و خدايى كه پيامبران به بشر معرفى كرده‌اند و مخصوصا خدايى كه قرآن معرفى كرده است كه اين خدا - يعنى خداى پيامبران - چقدر زيبا و شايسته دوست داشتن است و به چه صفات جميلى ستايش شده است و خداى فيلسوفان چقدر خشك و چقدر جامد و بىروح است ! و اين خدا مىتواند موضوع ايمان واقع بشود و آن خدا نمىتواند موضوع ايمان\r\n\r\n","description":"","footnote":"","page_name":" 595 ","page_number":595},
  {"content":"\r\n\r\nواقع بشود . اگر لازم شد ان شاء الله در جلسه آينده دربارهء آن صحبت مىكنيم .\r\n- ضمن بحثى كه به دين زردشت هم اشاره شد كه ريشه آن شرك است و اينها به دو قدرت قائل بودند ، البته شايد من دركم اين طور بود ، نظر آقاى مطهرى چيز ديگرى باشد . يك مقدار شواهد تاريخى هست كه اين فرضيه را ثابت مىكند كه تمام اديان چه اديانى كه در حال حاضر يا در گذشته بوده‌اند و ما افكار و نظرياتشان را به صورت شرك مىدانيم و وجود هم دارد در اصل و مبدئشان اين طور نبوده‌اند ، غالبا مبدأ توحيدى داشته‌اند ولى در طول زمان به خاطر اينكه عقل و فكر انسان در آن زمانها رشد كافى نكرده بود تا بتواند مسائلى را غير از مسائل محسوس و ملموس درك كند و به ذهنش بسپارد و بتواند بفهمد خواه ناخواه مدت زمانى كه مىگذشت انسان مجبور بود براى درك مسائل آنها را شبيه خودش در بياورد . اصلا بشر اوليه خاصيت و حالتش همين بوده كه بين خودش و محيطش نمىتوانست تفاوتى قائل باشد ، هر چيزى را بايد با قياس به خودش درك مىكرده . در هندوستان بعضى اسناد تاريخى نشان مىدهد كه شايد ده دوازده هزار سال پيش اعتقاد به خداى واحد به آن صورت توحيدى كه ما معتقديم وجود داشته . در مصر قبل از ظهور موسى اعتقاد به خداى واحد هم وجود داشته . از نظر قرآنى هم پيغمبر هميشه ظهور مىكرده و بشر را به اعتقاد خداى واحد متوجه مىكرده اما چون انسان به علت همان عدم رشد كافى عقل و انديشه‌اش - كه ما امروز شاهدش هستيم - نمىتوانسته آن مفاهيم مجرد و پاكيزه را درك كند خواه ناخواه بعد از مدتى براى اينكه اين اعتقاداتش را در ذهنش نگه دارد مجبور بوده به اشياء ملموس و آنچه كه حس مىكند يا مىبيند مجسم بكند ، خواه ناخواه يك واسطه‌هايى مىتراشيده براى اينكه صفات او را در آن واسطه‌ها ببيند و بتواند خداى خودش را پرستش كند . بعد از مدتى همين واسطه‌ها و همين ملموسات و تجسمهايى كه ايجاد كرده خودش جانشين آن اعتقاد اوليه مىشده و آن اعتقاد فراموش مىشده و خواه ناخواه باز پيغمبر ديگرى ظهور مىكرده و آنها را از اين افكار آلوده و منحرف برمىگردانده .\r\nشايد در مورد همين دين زردشت و دين اهورامزدا هم همين طور باشد كه ابتدا يك چنين ريشه توحيدى داشته ولى بعدا بازهم به علت نقص و رشد ناكافى انديشه انسان نتوانسته‌اند آن را در همان حالت نگهدارند مثل اديان هندوستان يا ساير جاهاى دنيا ، و به تدريج اين هم حالت شرك به خودش گرفته است .\r\n\r\n","description":"","footnote":"","page_name":" 596 ","page_number":596},
  {"content":"\r\n\r\nجواب : من از تذكرى كه آقاى دكتر دادند متشكرم و منظور من اين نبود . من بيان ايشان را صد در صد قبول دارم يعنى قبول داشته‌ام ، اگر هم از عرايض من خلاف آن مفهوم شده من اصلاح مىكنم . منظور من فقط اين بود كه در عصر و زمان پيغمبر و نيز در آثارى كه از قديم باقى مانده ما يك توحيد خالصى پيدا نمىكنيم ، مثلا آثارى كه به نام كتاب آسمانى باقى مانده ، و مسأله اهورامزدا را هم كه عرض كردم نخواستم بگويم كه واقعا در تعليمات اصلى زردشت چنين چيزى بوده ، مقصودم باز همين نارسايى افكار و انديشه‌هاى بشرى در آن زمان بود كه نمىتوانستند خداى مجرد و منزه از زمان و مكان و شكل و صورت را در ذهن خودشان تصور كنند .  فَأَيْنَما تُوَلُّوا فَثَمَّ وَجْهُ اللَّهِ  در انديشه بشر آن زمان نبوده . اما بيان ايشان از نظر ما بيان صد در صد درستى است چون در باب پيدايش عقيده توحيد و عقايد بت‌پرستى دو نظر متضاد است : يك نظر اين است كه فكر اولى كه براى بشر پيدا شده است طبيعت‌پرستى بوده و اين طبيعت‌پرستى سير تكاملى پيدا كرده و كم‌كم ارواح‌پرستى آمده و بعد ارواح‌پرستى به تدريج تبديل به واحدپرستى شده است . اغلب ، كسانى كه طرز تفكر ماترياليستى دارند اين طور مىگويند كه به موازات اينكه فكر بشر ترقى كرده يا اقتصاد زندگى بشر ترقى كرده ( حتى يك روابطى هم قائل مىشوند ) ، مثلا وقتى در اجتماع قدرتهاى متعدد حكمفرما بود خدايان متعدد را پرستش مىكردند ، از وقتى كه حكومت واحد در اجتماع پيدا شد و يك قدرت همه اجتماع را اداره مىكرد اين امر سبب شد كه در پرستش هم يك قدرت را پرستش كنند . به هر حال طرز فكر ماترياليستى اغلب اين است كه توحيد بعدها زاييده شده است و هزارها سال بر بشر گذشته است كه فكر خدا [ پديد آمده 
  ] و خداى واحدى كه خالق كل و يگانه موجود لايق پرستش باشد در عالم نبوده و اينها همه بعد پيدا شده است . نقطه مقابل اين نظر همين فكرى است كه آقاى دكتر توضيح دادند كه نه ، بت‌پرستى زاييده خداپرستى است ، يعنى اول خداپرستى در ميان بشر بوده ، بعد انحراف از خداپرستى به صورت بت‌پرستى در آمده است . حتى در اخبار ما به اين صورت ذكر شده كه از امام مىپرسند كه بت‌پرستى از كى پيدا شد ؟ جواب مىدهند ادريس پيغمبر شاگردى داشت به نام اسقلينوس كه مرد حكيمى بود . مردم به او خيلى ارادت مىورزيدند و خيلى او را دوست داشتند . او مرد . در مرگ او مردم فوق العاده متأثر شدند . شيطان براى اينها اين فكر را پيش آورد كه حالا اسقلينوس خودش كه نيست پس مجسمه‌اش را بسازيد و\r\n\r\n","description":"","footnote":"","page_name":" 597 ","page_number":597},
  {"content":"\r\n\r\nلااقل با ديدن مجسمه‌اش براى خودتان تسلى خاطرى ايجاد كنيد . مجسمه‌اش را ساختند . مردم به عنوان ديدار او مىرفتند پيش مجسمه‌اش . كم‌كم نزد مجسمه او تعظيم مىكردند و به تدريج معتقد شدند كه اصلا يك خاصيتى در اين مجسمه هست ، روح اسقلينوس در اين مجسمه حلول كرده است . بعد مىرفتند حاجتهاى خودشان را از اين مجسمه مىخواستند . كم‌كم خداپرستى تبديل شد به بت‌پرستى . در حديث اين است كه اصل ، خداپرستى است و بعد بت‌پرستى . بعضى از مستشرقين و نيز ديرينه‌شناس‌ها همين عقيده را دارند . يك مرد آلمانى معروفى هست به نام ماكس مولر ، او نظريه‌اى دارد كه من زياد در كتابها ديده‌ام . ژول لابوم - كه تفسير آيات القرآن الحكيم را نوشته - و ديگران اين نظريه را از او نقل مىكنند و شايد در ميان اروپاييها او اولين كسى است كه اين نظر را اظهار داشت كه توحيد بر بت‌پرستى تقدم داشته .\r\nپس ما به طور كلى قبول داريم كه [ اول خداپرستى در ميان بشر بوده و بت‌پرستى زاييده خداپرستى است 
  ] ، از طرف ديگر قبول داريم كه پيغمبران در همه جاى دنيا بوده‌اند و مردم را به يگانه‌پرستى دعوت مىكردند ، پس عقايد انحرافى دوگانه دوگانه‌پرستى و چندگانه‌پرستى و بت‌پرستى بعد پيدا شده .\r\nحالا ما نفى نمىكنيم كه واقعا در تعليمات اصلى زردشت يك يگانه‌پرستى واقعى بوده است ، هيچ اين مطلب را نفى نمىكنيم ولى حرف من اين است : در آنچه كه الآن به نام زردشت موجود است ، اگر ما بخواهيم فقط اين را ملاك قرار بدهيم [ چه مىبينيم 
  ] . من هميشه گفته‌ام ما روى عقايد اسلامى خودمان كه مجوس را اهل كتاب مىدانند معتقديم كه ريشه اصلى دين مجوس خداپرستى و يگانه‌پرستى بوده . اما اگر ما روى تاريخ بخواهيم ثابت بكنيم نمىتوانيم ثابت بكنيم چون در اين صورت بايد به وسيلهء آثار باقيمانده ثابت بكنيم و در اين آثار ، گذشته از اينكه ضد و نقيض ، فراوان است ، همان چيزهايى هم كه در « گاتها » هست كه دلالت مىكند بر يگانه‌پرستى ، فقط تا همين حد دلالت مىكند كه زردشت منع كرد از اينكه ارواح خبيثه را پرستش كنند و دعوت كرد كه خداى يگانه را كه منشأ خيرات است پرستش كنند . اين ، توحيد در عبادت را مىرساند ولى ما پيدا نمىكنيم در تعليمات زردشت كه آنچه كه بشر آن را بدى و پليدى مىداند مثل زلزله آيا منشأش همان خدايى است كه ما پرستش مىكنيم يا يك قدرت ديگر است و اگر قدرت ديگرى است آيا آن قدرت را\r\n\r\n","description":"","footnote":"","page_name":" 598 ","page_number":598},
  {"content":"\r\n\r\nهمين خدايى كه ما پرستش مىكنيم آفريده يا او استقلال دارد و زردشت گفته آن را بگذاريد كنار ، فقط اين را پرستش كنيد ؟ عرض كرديم از آنچه كه باقى مانده ، ما بيش از اين نمىتوانيم بفهميم ، اما در واقع و نفس الامر چگونه بوده ، شايد واقع و نفس الامر همين طورى است كه شما مىگوييد ، و ما روى معتقدات مذهبى خودمان بايد هم همين جور قائل بشويم .\r\n- ما براى پيامبران معمولا كنيه‌هايى قائليم ، مثلا مىگوييم ابراهيم خليل الله ، عيسى روح الله ، موسى كليم الله . مطمئنا اينها كفر نيست و با وحدانيت خدا مغاير نيست ولى مىخواستم از حضورتان استفسار كنم كه با در نظر گرفتن اينكه عيسى يكى از پيغمبران بزرگ است و امت خودش را به يكتاپرستى دعوت كرده و به دوتاپرستى دعوت نكرده ، وقتى مىگويند عيسى پسر خداست آيا نمىشود تشبيه كرد ؟ وقتى ما مىگوييم موسى زبان خداست ، آنها هم يك چنين تشبيهى دارند مىكنند نه به حقيقت عيسى پدرى داشته باشد آن پدر جسمانى كه ما مىگوييم .\r\nجواب : عمده ، اين قسمت دوم بيان جنابعالى است . در قسمت اول فرموديد هر پيغمبرى را به يك عنوانى خوانده‌اند : خليل الله ، كليم الله ، حبيب الله . ولى در قسمت دوم هدفتان اين بود كه شايد اينها كه عيسى را ابن الله مىگويند نوعى مجاز گويى است . اصلا لزومى نداشت كه شما آن مطلب را مقدمه ذكر كنيد . « خليل الله » مىگوييم يعنى دوست خدا . آن اصلا مجاز هم نيست . يا مىگوييم « روح الله » به اعتبار اينكه خداوند به تعبير قرآن از روح خودش در آن دميد كه فرزند شد . همين طور « حبيب الله » . تقرير بهتر اين بود كه شما مىگفتيد شايد كسانى كه مىگويند « عيسى پسر خداست » نمىخواهند واقعا قائل باشند كه عيسى پسر خداست ، خواسته‌اند مجازى بگويند يعنى خواسته‌اند بگويند كه اين قدر به خدا نزديك است كه يك پسر به پدرش نزديك است . در اينكه خود حضرت عيساى مسيح چنين چيزى نگفته است شكى نيست . اصلا عقيده ما مسلمانها و نصّ قرآن كريم اين است كه عيسى مردم را به يگانه‌پرستى و خداپرستى دعوت كرده و خودش را فقط بندهء خدا معرفى كرده است . در اين بحثى نيست ، صحبت در اين است كه اين كلمهء « ابن الله » كه اينها مىگويند ، چه مىگويند ؟ وقتى كه ما به معتقدين به « ابن الله » مراجعه مىكنيم مىبينيم اين مطلبى را كه شما مىگوييد نمىگويند . شما هنوز هم در تعبيرات مسيحيها مىبينيد مىگويند\r\n\r\n","description":"","footnote":"","page_name":" 599 ","page_number":599},
  {"content":"\r\n\r\n« خداى ما مسيح » . پدر و پسر و روح القدس را در عين اينكه سه چيز مىدانند يكى هم مىدانند : خداى ما به آسمان رفت و خداى ما از آسمان خواهد آمد ، خداى ما مسيح .\r\nقرآن كه در آن زمان با اين صراحت اين را نفى كرد ، خود مسيحيهاى آن وقت نگفتند ما كه واقعا به چنين مطلبى معتقد نيستيم ، خودشان از خودشان دفاع نكردند چون واقعا به چنين چيزى معتقد بودند . نگفتند ما اين تعبير را كه مىگوييم مجاز را مىگوييم ، ما كه نمىگوييم واقعا اين پسر خداست . و در عصرهاى بعد هم هر زمان علماى مسيحى آمدند با علماى مسلمين مباحثه كردند ، از خدايى مسيح و از پسر خدا بودن مسيح يك قدم پايين‌تر نيامدند . در زمان ما ممكن است عده‌اى پيدا بشوند بگويند ما مىگوييم پسر خدا ولى مقصودمان چيز ديگرى است . بسيار خوب ما هم حرفى نداريم ، در واقع بيايند حرف خودشان را پس بگيرند . ما خيلى خوش‌حال هم مىشويم كه عده‌اى بيايند حرف خودشان را پس بگيرند و بگويند ما ديگر اگر مىگوييم « پسر خدا » يعنى محبوب خدا ، مقصودمان بيش از اين نيست . ما حرفى نداريم . ولى اين عقيده در گذشته واقعا اين جور نبوده . اين ديگر متن كتابهاى گذشته است ، چه كتابهايى كه خود آنها نوشته‌اند و چه مناظراتى كه مسلمين با آنها مىكرده‌اند . از جمله آن مناظره معروف حضرت رضاست در مجلس مأمون با جاثليق جاثليق معرّب همين كاتوليك است . به آن عالم مىگفتند جاثليق . حضرت رضا با يك مهارتى از او يك اقرارى گرفتند . چون او مدعى الوهيت مسيح بود ، حضرت فرمود كه حضرت مسيح بسيار پيغمبر خوبى بود ، بسيار صفات خوبى داشت ، بسيار چنين بود ، يك عيب در كارش بود . [ جاثليق با خود گفت 
  ] چطور يك پيشواى مسلمان مىگويد يك عيب در مسيح بود ؟ مسيح كه در قرآن خيلى تنزيه شده است ! گفت چه عيبى ؟ فرمود : عيبش اين بود كه كم عبادت مىكرد .\r\nگفت : مسيح كم عبادت مىكرد ؟ ! مسيح تمام عمرش در حال عبادت بود . فرمود : كى را عبادت مىكرد ؟ ما بايد همان را عبادت كنيم كه مسيح او را عبادت مىكرد . پس خودت اقرار مىكنى كه مسيح اصلا كارش عبادت كردن بود ، پس چرا به او مىگويى خدا ؟\r\nمسلّم اينها بدعتهاست و حتى خود مستشرقين اروپايى ريشه اين معتقدات انحرافى دربارهء مسيح يعنى ريشه تثليث را پيدا كرده‌اند كه از كجا آمده است . معتقدند كه تثليث مسيحى از هند آمده ، قبل از ثالوث مسيحى ثالوث هندى وجود داشته ، و توانسته‌اند نشان بدهند كه ثالوث هندى - كه آنها اصلا غرق در بت‌پرستى بودند - چگونه وارد دنياى مسيحيت شد و مسيحيت را كه در اصل يك دين توحيدى بود آلوده\r\n\r\n","description":"","footnote":"","page_name":" 600 ","page_number":600},
  {"content":"\r\n\r\nكرد . بنابراين مىتواند يك كسى آن حرفى را كه شما گفتيد بگويد اما يك وقت هست ما مىخواهيم بگوييم يك آدمى ادعا مىكند كه عيسى ابن الله اما مقصودم فلان چيز است ، ما به او مىگوييم عقيده توحيدىات عيب ندارد ، ولى يك وقت مىخواهيد بگوييد اين مسيحيتى كه از عمرش دو هزار سال مىگذرد و هزار و هفتصد سال است كه دچار اين تثليث است ، مسيحيت در اين باره چه مىگويد ؟ قطعا نمىشود گفت كه مسيحيت اينطور مىگفته است .\r\n\r\n","description":"","footnote":"","page_name":" 601 ","page_number":601},
  {"content":"\r\n\r\n\r\nاعجاز قرآن 5\r\nصحبت ما در بارهء اعجاز قرآن از نظر معارف الهى يعنى از نظر مسائل مربوط به خدا بود . عرض كرديم كه در قرآن مسائل مربوط به خدا و به اصطلاح فلاسفه ما وراء الطبيعه ، به شكلى عالى بيان شده است كه قطعا براى يك بشر عادى مقدور نبوده است اينچنين مطلب را توصيف و توجيه كند ، مخصوصا با توجه به محيط و وضع شخصى پيغمبر اكرم ، و حتى اگر ما اين جهت را هم در نظر نگيريم و فرض كنيم كه پيغمبر در متمدن‌ترين نقطه‌هاى جهان آن روز به دنيا آمده بود و آن مراحل فرهنگ عصر و زمان خودش را مثل ديگران طى كرده بود بازهم اين شكل و اين وضعى كه قرآن دربارهء خدا و ما وراء الطبيعه سخن مىگويد غير عادى است . اين مطلب را ما در چند تيتر به اصطلاح ، خواستيم بيان كنيم : يكى اينكه قرآن خداوند را از نظر تسبيح و تنزيه به پاكترين و بىشائبه‌ترين وجهى توصيف كرده است يعنى قرآن خدا را از آنچه كه بايد مبرّا دانست به شكل عجيبى مبرّا دانسته است و در اين جهت بايد قرآن را مخصوصا با كتابهاى مقدس ديگرى كه در جهان وجود داشته و دارد مقايسه كرد كه قرآن چقدر خدا را تنزيه مىكند و از يك سلسله نسبتها و توصيفها مبرّا مىداند ، كه در همه كتب مقدسى كه در آن زمان وجود داشته و هنوز هم وجود دارد چنين تسبيح و تنزيه و تقديسى نيست . در جلسه گذشته راجع به اين جهت صحبت كرديم .\r\n\r\n","description":"","footnote":"","page_name":" 602 ","page_number":602},
  {"content":"\r\n\r\nقسمت دوم اين است كه قرآن خدا را از جنبهء عظمت و جلال ، باز به نحوى توصيف كرده است كه ما فوق ندارد و در اين جهت اگر قرآن را با همه مكتبهاى مثبت دنيا دربارهء خدا مقايسه كنيم ، قرآن را ما فوق همه آنها مىبينيم و مىدانيم . در اين جهت ما مىتوانيم قرآن را مقايسه كنيم با مكتبهاى فلسفى جهان ، آنها كه معتقد به خدا بوده‌اند . آنها هرگز خدا را به اين عظمت و جلالى كه قرآن شناسانده است [ معرفى نكرده‌اند 
  ] كه البته بعدها علم و فلسفه روى همين خط قرآن سير كرده است اما هيچ مكتب فلسفى به اندازهء قرآن خدا را عظيم توصيف نكرده است . راجع به اين قسمت هم ما در جلسهء پيش صحبت كرديم .\r\n\r\nقرآن خدا را به زيباترين وجه توصيف كرده است\r\nقسمت سوم مسأله‌اى است كه به نظر مىرسد خيلى جالب است و آن اين است كه قرآن خدا را به زيباترين وجهى توصيف كرده است . غير از عظيم توصيف كردن است .\r\nاگر من بتوانم اين مطلب را خوب توضيح بدهم آن طور كه دلم مىخواهد ، به نظر مىرسد مطلب خوبى است . اول يك مقايسه كلى مىكنيم : آنهايى كه معتقد به خدا بوده‌اند ، در قديم و اكنون هم همين طور ، دو تيپ و دو دسته‌اند : يكى دستهء فيلسوفان الهى و ديگر دستهء انبياء . ما وقتى كه سراغ آن فيلسوفان الهى مىرويم ، فرض كنيد در رأس آنها در قديم افلاطون و ارسطو را در نظر مىگيريم ، مىبينيم آنها هم از خدا ياد مىكنند و با دلايلى كه دارند وجود خدا را اثبات مىكنند . اما مىبينيم كه خدايى كه آنها به ما نشان مىدهند حد اكثر آنچه بتوانند نشان بدهند يك موجود خشك بىروحى است . خدايى كه آنها معرفى مىكنند مثل اين است كه يك ستاره‌اى را يك ستاره‌شناس به ما بشناساند . فرض كنيد يك ستاره‌شناس مىآيد مدعى مىشود كه غير از اين سياراتى كه ما مىشناسيم به دور خورشيد مىچرخند و آنها را مىبينيم ، سيارهء ديگرى هم وجود دارد كه اسمش را مثلا مىگذارند « نپتون » يا « ارانوس » . بسيار خوب ، يك ارانوسى هم در دنيا وجود دارد . آن فلاسفه وقتى كه خدا را معرفى مىكنند مثلا [ مىگويند 
  ] علة العلل . از اين بيشتر ديگر حرفى ندارند . مىخواهند با دلايل فلسفى ثابت كنند كه همه علتها در يك نقطه متمركز مىشود . البته حرف درستى است .\r\n[ مىگويند 
  ] آيا تمام علتهاى عالم در يك علت نهايى متمركز مىشود و آن علت نهايى\r\n\r\n","description":"","footnote":"","page_name":" 603 ","page_number":603},
  {"content":"\r\n\r\nمنبع تمام علتها و اسباب ديگر است و يا اينكه در يك نقطه و در يك علت نهايى متمركز نمىشود ؟ بسيار خوب ، ما با دليل فهميديم كه در يك نقطه نهايى متمركز مىشود . اين درست مثل اين است كه يك كسى بيايد قانون جاذبه عمومى را كشف كند كه يك قانونى در دنيا هست به نام جاذبه عمومى . چنين چيزى براى روح بشر جاذبه ندارد ، يعنى روح بشر را به سوى خودش نمىكشد ، در روح بشر عشق و طلب به سوى خودش ايجاد نمىكند ، پرواز ايجاد نمىكند .\r\nولى خدا به آن شكل كه انبياء عموما ( 1 ) [ بيان كرده‌اند 
  ] ، آن خدايى كه قرآن به بشر معرفى مىكند جاذبه دارد ، جميل است ، زيباست ، شايسته است كه محبوب و مطلوب بشر قرار بگيرد ، بلكه تنها چيزى كه شايسته است به تمام معنا مطلوب و محبوب بشر قرار بگيرد اوست . به گونه‌اى خدا را به انسان مىشناسانند كه در انسان نوعى اشتعال ايجاد مىشود يعنى انسان برافروخته مىشود ، در او عشق و حركت به سوى آن خدا به وجود مىآيد ، شب‌زنده‌دارىها به وجود مىآورد ، تشنگى در روزها به وجود مىآورد كه براى اين خدا تشنگيها مىكشد ، گرسنگيها مىكشد ، شب‌زنده‌دارىها پيدا مىكند ،  تُجاهِدُونَ فِي سَبِيلِ اللَّهِ بِأَمْوالِكُمْ وَ أَنْفُسِكُمْ  ( 2 ) مىشود ، جان در راه اين خدا فدا مىكند ، مال در راه اين خدا فدا مىكند . اصلا ارسطو قادر نيست كه خدا را به اين شكل به بشر بشناساند . [ مىگويد 
  ] علة العلل . همه علتهاى دنيا در يك نقطه متمركز مىشود . بسيار خوب در يك نقطه متمركز بشود ، آخرش چى ؟ اما آن خدايى كه ما در قرآن مىبينيم ، غير از اينكه علة العلل است يا به تعبير قرآن  الْأَوَّلُ  است ، اول مطلق است ، همه چيز از آنجا پيدا شده ، عمدهء مطلب آن  الْآخِرُ  بودنش است يعنى آن كه - باز به تعبير قرآن - همه اشياء طبعا به سوى او بازگشت مىكنند و به سوى او مىروند و نهايت همه چيز به سوى اوست . اين دو از زمين تا آسمان فرق مىكنند . اينجور خدا را توصيف كردن يعنى خدا را روبروى خلقت قرار دادن ، نه [ تنها 
  ] در پشت سر خلقت . علة العلل ، خدا را در پشت سر خلقت قرار مىدهد يعنى اين خلقتى كه دارد همين طور حركت مىكند ، در آن [ عقب 
  ] يك علت\r\n\r\n\r\n\r\n\r\n","description":"","footnote":"\r\n( 1 ) . البته وقتى مىگوييم انبياء عموما ، ما انبياء را فقط از زبان قرآن مىشناسيم ، از غير قرآن ما انبيايى را نمىشناسيم و بلكه در آن كتابهاى ديگر آن انبياء را كه نشان مىدهند يك چيزهايى است كه غير قابل قبول است .\r\n( 2 ) . صف / 11 .\r\n","page_name":" 604 ","page_number":604},
  {"content":"\r\n\r\nنهايى بوده است كه اين دستگاه را به وجود آورده . اما قرآن اصلا به اين مطلب قناعت نمىكند ، همين‌طور كه مىخواهد بگويد در پشت سرت يك قدرت اساسى است كه تو را و همه عالم را به وجود آورده است ، عمده اين است كه مىگويد اين جلوى روى تو كه به آن سو دارى مىروى باز به سوى او دارى مىروى ، از او آمده‌اى و به سوى او مىروى ، و بالاتر اينكه قرآن مخصوصا اصرار دارد كه بگويد همه چيز به سوى او مىرود :  « أَ فَغَيْرَ دِينِ اللَّهِ يَبْغُونَ وَ لَهُ أَسْلَمَ مَنْ فِي السَّماواتِ وَ الْأَرْضِ »  ( 1 ) چه مىگويند اينها ؟ ! اينها غير از دين خدا چيز ديگرى را مىخواهند و حال آنكه هر چه هست و هر كه هست ، بالا و پايين ، تسليم راه اوست ؟  « إِنْ كُلُّ مَنْ فِي السَّماواتِ وَ الْأَرْضِ إِلَّا آتِي الرَّحْمنِ عَبْداً »  ( 2 ) اى بشر تو از عبوديت او مىخواهى سرپيچى كنى و حال آنكه هر كه هست و هر چه هست عبد و بنده و مطيع او هستند و هر كارى كه مىكنند فرمان او را مىبرند ؟ اين خورشيد مسخر اوست و اين ماه مسخر اوست و اين ستارگان همه مسخر او هستند و همه چيز مسخر اوست .\r\nخدا را به شكل بسيار زيبايى توصيف مىكند به گونه‌اى كه او را شايسته دلبستگى بشر معرفى مىكند به طورى كه ساير دلبستگيها و وابستگيهاى بشر را از بشر مىگيرد و پيوندش را با او برقرار مىكند :  « لا إِكْراهَ فِي الدِّينِ قَدْ تَبَيَّنَ الرُّشْدُ مِنَ الْغَيِّ فَمَنْ يَكْفُرْ بِالطَّاغُوتِ وَ يُؤْمِنْ بِاللَّهِ فَقَدِ اسْتَمْسَكَ بِالْعُرْوَةِ الْوُثْقى »  ( 3 ) . پيوندهاى ديگر را مىبرد و اين يك پيوند را متصل مىكند . به تعبيرى كه امروز پسند است خدا را به صورت يك ايده مطلق براى بشر معرفى مىكند و لهذا در زندگى اجتماعى پايه و مبناى ايدئولوژى بشر قرار مىگيرد . خداى فيلسوفان اصلا چنين صلاحيتى نداشته و نمىتوانسته چنين چيزى باشد . چنين منطقى كه خدا را به يك شكل زيبا و به شكل شايسته‌ترين محبوب و شايسته‌ترين مطلوب معرفى مىكند از مختصات انبياء - البته به زبان قرآن - يعنى از مختصات قرآن است . چرا ارسطو و افلاطون و سقراط اين جور بيان نكرده‌اند ؟ آنها كه خيلى فيلسوف و دانشمند بودند ، در يك فرهنگ عظيم پرورش پيدا كرده بودند ، چرا ما به چنين جمله‌هايى در كلمات آنها برخورد نمىكنيم ؟ چون آنها با\r\n\r\n\r\n\r\n\r\n","description":"","footnote":"\r\n( 1 ) . آل عمران / 83 .\r\n( 2 ) . مريم / 93 .\r\n( 3 ) . بقره / 256 .\r\n","page_name":" 605 ","page_number":605},
  {"content":"\r\n\r\nنيروى فردى و بشرى خودشان و با قدرت فكرى خودشان سير كرده بودند ، تا اين مقدار بيشتر نتوانسته بودند بروند ولى پيغمبر كسى است كه از جاى ديگرى لبريز شده است . او در واقع وقتى هم كه مىگويد ، خودش نيست كه مىگويد . وقتى كه از زبان وحى مىگويد ، قدرت ديگرى است كه دارد به زبان او مىگويد و به زبان او مىگذارد .\r\nدر واقع هستى است كه با زبان او سخن مىگويد .\r\nپس اين منطق كه خدا را به يك شكل جاذبه‌دار معرفى كند از مختصات قرآن است . ما در ادوار بعد مىبينيم كه در زبان شعر و عرفان - گاهى به صورت يك منطق افراطى در آمده است - خدا را تشبيه كرده‌اند به يك زن زيبا يا به يك پسر زيبا ، به زلف و چشم و از اين حرفها ، اينها البته بعد پيدا شده ولى ريشه‌اش همين مطلب است .\r\nقرآن هرگز اين تعبيرات جلف را ندارد كه بيايد خدا را به يك صورت تمثيلى اين گونه كه چشمها چنين و زلف چنين و قد چنين [ توصيف كند 
  ] و البته آنهايى هم كه چنين گفته‌اند يك اصطلاحى داشته‌اند ، مثلا وقتى كه مىگويند زلف - به اعتبار سياهى و تاريكىاش - كنايه از دورى و بعد و فراق است ، وقتى كه قد و راستى را مىگويند بساطت ذات را در نظر مىگيرند چون خط مستقيم بسيطترين خطهاست ، وقتى كه چشم مىگويند چيز ديگرى را در نظر مىگيرند . اين تعبيراتى كه از نظر قرآن تعبيرات جلفى هست ولى به هر حال پايه‌اش اين است كه مىخواهد خدا را به صورت يك محبوب و معشوق براى بشر معرفى كند ، ريشه و پايه‌اش از خود قرآن است . قرآن نه تنها در اين جهت معرفى كرد ، بلكه پرورش داد ، معلوم شد كه يك طرح عملى هم هست ، يعنى واقعا افرادى به وجود آورد كه به خاطر عشق به خدا و حب به خدا مجاهد فى سبيل الله شدند ، مال خودشان و جان خودشان را در راه عشق به اين خدا فدا و فنا كردند .\r\n\r\nنمونه‌اى از عشق به خداى قرآن\r\nحديثى هست كه شيعه و سنى روايت كرده‌اند ( 1 ) و مكرر شنيده‌ايد : اصحاب صفّه افراد برجسته‌اى بودند كه از خارج مدينه آمده بودند و زن و زندگى هم نداشتند و\r\n\r\n\r\n\r\n\r\n","description":"","footnote":"\r\n( 1 ) . اين حديث در كافى هست ، در كتب اهل تسنن هم هست . مولوى نيز همين مضمون را به شعر در آورده است .\r\n","page_name":" 606 ","page_number":606},
  {"content":"\r\n\r\nپيغمبر ، مركزى را براى آنها قرار داده بود و خودش رسيدگى مىكرد . يك روز بين الطلوعين پيغمبر اكرم بعد از نماز صبح مىروند سراغ اينها - نوشته‌اند - در حالى كه هوا تاريك روشن بود . چشمش به يكى از اينها به نام حارثه ( به نقل از كافى ) مىافتد مىبيند به اصطلاح تلوتلو مىخورد ( نوشته‌اند : « يخفق و يهوى » ) . وقتى درست دقت كرد ديد چشمهايش در كاسهء سرش فرو رفته است و حالى مثل آدم غير عادى دارد . به او فرمود : « كيف اصبحت يا حارثة » ( يا : « يا زيد » آنهايى كه گفته‌اند اسمش زيد بوده است ) حالت چطور است ؟ گفت : « اصبحت موقنا » يعنى صبح كردم در حالى كه اهل يقين هستم . فرمود : « ما علامة يقينك » علامت يقينت چيست ، چه نشانه‌اى از اين يقين در وجود تو هست ؟ گفت : « انّ يقينى اسهر ليلى و اظمأ هواجري » يقين من اثرش اين است كه شب خواب را از من گرفته است و روزها مرا به گرسنگى وادار كرده است ، يعنى شب زنده دارم و روز روزه‌دار . فرمود : اين مقدار كافى نيست ، بيشتر بگو ، چه نشانه‌هاى ديگرى دارى ؟ گفت يا رسول الله من الآن كه اينجا هستم آنچنان در حال يقين هستم كه گويا نغمه‌هاى بهشت و ضجه‌هاى جهنم را با گوش خود مىشنوم و با چشم خود مىبينم . بعد گفت : يا رسول الله ! اگر اجازه بدهيد من الآن اصحاب شما را معرفى كنم كه كى بهشتى است و كى جهنمى ، كه فرمود : سكوت كن :\r\nگفت پيغمبر صباحى زيد را * كيف اصبحت اى رفيق با وفا گفت عبدا موقنا باز اوش گفت * كو نشان از باغ ايمان گر شكفت گفت تشنه بوده‌ام من روزها * شب نخفتستم ز عشق و سوزها گفت از اين ره كو ره آوردى بيار * در خور فهم و عقول اين ديار گفت خلقان چون ببينند آسمان * من ببينم عرش را با عرشيان هفت دوزخ هست جنت پيش من * هست پيدا همچو بت پيش شمن هين بگويم يا فرو بندم نفس * لب گزيدش مصطفى يعنى كه بس حساب حساب يك نفر نيست ، حساب ، اين است كه پيغمبران كه مىآيند ( 1 ) ، يك عشق به وجود مىآورند نه فقط يك فلسفه خشك و خالى كه علة العللى در دنيا وجود دارد .\r\n\r\n\r\n\r\n\r\n","description":"","footnote":"\r\n( 1 ) . پيغمبران كه مىگوييم ، در درجهء اول پيغمبر خودمان را كه تاريخش خيلى روشن است ذكر مىكنيم .\r\n","page_name":" 607 ","page_number":607},
  {"content":"\r\n\r\n « قُلْ إِنْ كانَ آباؤُكُمْ وَ أَبْناؤُكُمْ وَ إِخْوانُكُمْ وَ أَزْواجُكُمْ وَ عَشِيرَتُكُمْ وَ أَمْوالٌ اقْتَرَفْتُمُوها وَ تِجارَةٌ تَخْشَوْنَ كَسادَها وَ مَساكِنُ تَرْضَوْنَها أَحَبَّ إِلَيْكُمْ مِنَ اللَّهِ وَ رَسُولِهِ وَ جِهادٍ فِي سَبِيلِهِ فَتَرَبَّصُوا »  ( 1 ) به اين كسانى كه مدعى ايمان هستند بگو اگر پدرانتان ، فرزندانتان ، برادرانتان ، همسرانتان ، ثروتتان ، مسكن و خانه‌تان ، هر چه كه داريد ، اگر اينها محبوبتر از خدا در نزد شما باشد پس برويد دنبال كارتان .\r\nمحبت به وجود مىآورد ، و اين امرى نبوده كه بگوييم تقليدى باشد ، از كى و از كدام مكتب مىخواست تقليد كند .\r\n\r\nرابطهء انسان و خدا در قرآن\r\nقسمت ديگر در اين باب كه دنباله اين [ قسمت 
  ] است ، مسأله رابطهء انسان و خداست ، كه چقدر عالى در قرآن توصيف شده است . وقتى كه آدم فكر مىكند كه اگر به ما - بعد از اينكه كم و بيش با فرهنگهاى زمان خودمان لااقل در اين مسائل كمى آشنايى داريم - بگويند بياييد در اين زمينه مطالبى بگوييد ، هرگز فكر و انديشه ما به چنين چيزهايى در مورد انسان و وجدان انسان نمىرسد . اولا اين مطلب كه عرض كردم دنباله مطلب پيش است . قرآن بشر را اينچنين معرفى مىكند كه آنچنان تشنه حقيقت است و آنچنان تشنه كمالات است كه به هر چه برسد آرام نمىگيرد مگر به خدا برسد . ببينيد اين دو جمله چقدر زيبا و عالى و پرمغز و پرمعناست :  « الَّذِينَ آمَنُوا وَ تَطْمَئِنُّ قُلُوبُهُمْ بِذِكْرِ اللَّهِ »  . آنان كه ايمان آوردند و كشتى دلشان با ياد خدا آرامش پيدا مىكند . تا اين جمله ، همين قدر مىگويد آنها كه دلشان با ياد خدا ( 2 ) آرامش پيدا مىكند . بعد فورا مىگويد :  « أَلا بِذِكْرِ اللَّهِ تَطْمَئِنُّ الْقُلُوبُ »  ( 3 ) اما اين را بدانيد تنها با همين يك چيز است كه دلها آرامش پيدا مىكند .  « بِذِكْرِ اللَّهِ »  چون مقدم بر  « تَطْمَئِنُّ الْقُلُوبُ »  است و بايد مؤخر باشد مفيد حصر است : تنها با ياد خداست كه دلها آرامش پيدا مىكند يعنى بشر به هر مطلوبى كه برسد باز مضطرب است ، باز قلق دارد ، باز ناراحت\r\n\r\n\r\n\r\n\r\n","description":"","footnote":"\r\n( 1 ) . توبه / 24 .\r\n( 2 ) . ياد خدا فقط اين نيست كه لفظ خدا را بر زبان بياوريم ، ياد خدا آن وقتى است كه قلب انسان خدا را كشف مىكند و معرفت پيدا مىكند و وقتى كه معرفت پيدا مىكند دل خواه ناخواه در ياد اوست .\r\n( 3 ) . رعد / 28 .\r\n","page_name":" 608 ","page_number":608},
  {"content":"\r\n\r\nو ناراضى است .\r\nاين آيه نيز در رابطه انسان با خداست :  « يا أَيَّتُهَا النَّفْسُ الْمُطْمَئِنَّةُ »  اى نفس و اى انسان اطمينان يافته ( كه در آيهء ديگر گفت كه با چه چيزى اطمينان پيدا مىكند )  « ارْجِعِي إِلى رَبِّكِ راضِيَةً مَرْضِيَّةً »  بازگرد به سوى پروردگارت در حالى كه راضى و خشنودى و مرضىّ هستى و خدا هم از تو خشنود است . ببينيد پيوند خدا و بنده چقدر با يكديگر نزديك مىشود : دو موجودى كه اين از آن خشنود است و آن از اين خشنود .\r\n « فَادْخُلِي فِي عِبادِي »  پس وارد شو در جرگه بندگان من ، يعنى نه بندهء هيچ چيز ديگر ( بنده عشقم و از هر دو جهان آزادم ) . اين حرف « ى » اينجا خيلى معنى مىدهد .  « وَ ادْخُلِي جَنَّتِي »  ( 1 ) در بهشت من وارد شو ( اين بهشت من از اين بهشتهاى معمولى خيلى بالاتر است ) و در جرگه بندگان من داخل شو .\r\nما وقتى كه فكر مىكنيم اينجور به نظرمان مىرسد كه بيان قرآن در رابطه انسان با خدا يك بيان اعجازآميز و بىسابقه و بىرقيب است ، بيانى است كه از هزار و چهار صد سال پيش تا امروز مثل هر گنجينهء ديگرى براى هر متفكرى اين صلاحيت را داشته كه موضوع مطالعه قرار گيرد . اگر اينها اعجاز نباشد پس اعجاز يعنى چه ؟ بيان قرآن آنچنان ممتاز و مخصوص به خود است كه هميشه براى بشر مثل يك گنجينه شايستگى كاوش دارد كه در اطرافش كاوش كند . در روانشناسىهاى امروز اين مسأله مطرح است ، در روانشناسى ديروز مطرح نبوده است ، مىگويند يكى از ابعاد روح بشر خداخواهى و حس تقديس است يعنى در غريزه بشر حس تعالى و اينكه در مقابل يك مقام متعالى خضوع كند و او را پرستش نمايد ، هست و اگر خداى يگانه را پيدا نكند موجود ديگرى را به جاى او مىنشاند و پرستش مىكند ، كه اين را در كتابهاى امروز زياد ديده‌ايد ، نمىخواهم بگويم مطلبى است كه از نظر روانشناسى مورد اتفاق است ، نه ، مورد اتفاق نظر نيست ولى اكابرى از روانشناسان و روانكاوان به اين مسأله معتقدند . اما علم در گذشته چنين بعدى براى روح انسان قائل نبود . ولى قرآن در نهايت صراحت اين مطلب را گفت :  « فَأَقِمْ وَجْهَكَ لِلدِّينِ حَنِيفاً فِطْرَتَ اللَّهِ الَّتِي فَطَرَ النَّاسَ عَلَيْها لا تَبْدِيلَ لِخَلْقِ اللَّهِ »  ( 2 ) اين ديگر از صريحترين بيانات در اين زمينه است .\r\n\r\n\r\n\r\n\r\n","description":"","footnote":"\r\n( 1 ) . فجر / 27 - 30 .\r\n( 2 ) . روم / 30 .\r\n","page_name":" 609 ","page_number":609},
  {"content":"\r\n\r\nفطرت يعنى خلقت . خلقت بديع و بىسابقه را مىگويند فطرت ، چون « خداوند فاطر سماوات و ارض است » يعنى خداوند كه خلقت را خلق كرده است بدون سابقه است به اين معنا كه يك بشر وقتى يك ابداعى ايجاد مىكند يك زمينه سابقى در كار هست كه از آن زمينه مايه مىگيرد و بعد يك ابداعى مىكند ولى « خداوند فاطر است » يعنى ابداع خداوند بىسابقه است . خلقت ابداعى را مىگويند : « فطر » [ و به صيغه فعل ماضى 
  ] « فطر » :  « فَأَقِمْ وَجْهَكَ لِلدِّينِ حَنِيفاً فِطْرَتَ اللَّهِ الَّتِي فَطَرَ النَّاسَ عَلَيْها »  مىگويد اصلا حس دينى يك چيزى است كه در سرشت بشر قرار داده شده است .\r\nاين را از كجا پيغمبر آورد و گفت ؟ [ آيا 
  ] در آن محيط [ سابقه داشت 
  ] ؟ ما در غير آن محيطش هم سابقه [ سراغ 
  ] نداريم . ما كه مثلا فلسفه يونان را برايمان نقل كرده‌اند ، در هيچ جاى فلسفه يونان - كه در آن روز عالىترين مكتب روز بوده است - نخوانده‌ايم كه چنين چيزى براى بشر گفته باشند . قرآن از كجا اين مطلب را گفت ؟\r\n[ آيا 
  ] غير از اين [ است 
  ] كه بگوييم اين زبان زبان همان خداى هستى است ، از قلب هستى برخاسته است ، اين زبان زبان كسى است كه بشر را ساخته و به او آگاه است ؟\r\n\r\nوجدان اخلاقى از نظر قرآن\r\nمسألهء ديگرى راجع به روان انسانى داريم و آن مسأله وجدان اخلاقى است . اين را هم باز نمىخواهم عرض كنم كه مورد اتفاق همه علماى عصر جديد هست ولى قدر مسلّم است كه هر چه علم پيشتر رفته است بيشتر به اين مطلب اذعان پيدا كرده است .\r\nمىگويند كانت فيلسوف معروف آلمانى كه از بزرگترين فيلسوفان جهان شناخته شده است جمله‌اى دارد كه همان جمله را بر سنگ لوح قبرش حكاكى كرده و كنده‌اند و آن اين است : دو چيز است كه اعجاب انسان را بيش از هر چيز ديگر برمىانگيزد :\r\nيكى آسمان پرستاره‌اى كه در بالاى سر ما قرار گرفته است ، و ديگر وجدانى كه در دل ما قرار دارد ، كه هر دوى اينها مورد توجه قرآن است . اما آسمان بالاى سر ما كه مكرر قرآن ما را توجه مىدهد :  « إِنَّ فِي خَلْقِ السَّماواتِ وَ الْأَرْضِ وَ اخْتِلافِ اللَّيْلِ وَ النَّهارِ لَآياتٍ لِأُولِي الْأَلْبابِ »  ( 1 ) و اما راجع به آنچه كه در وجدان بشر قرار گرفته :   « وَ الشَّمْسِ وَ ضُحاها   ،\r\n\r\n\r\n\r\n\r\n","description":"","footnote":"\r\n( 1 ) . آل عمران / 190 .\r\n","page_name":" 610 ","page_number":610},
  {"content":"\r\n\r\n وَ الْقَمَرِ إِذا تَلاها »  تا آنجا كه :   « وَ نَفْسٍ وَ ما سَوَّاها فَأَلْهَمَها فُجُورَها وَ تَقْواها »   ( 1 ) قسم به نفس ، قسم به آن خود انسان ، كه راه تقوا و راه زشتى را خداوند به او الهام كرده است ، در وجدانش نهاده است ، يعنى بشر بدون اينكه احتياجى به معلم داشته باشد راه پاكى و ناپاكى را تشخيص مىدهد .\r\nدر جاى ديگر باز به نفس انسان به اعتبار همين وجدان حق‌شناسش قسم مىخورد :    « لا أُقْسِمُ بِيَوْمِ الْقِيامَةِ ، وَ لا أُقْسِمُ بِالنَّفْسِ اللَّوَّامَةِ »    ( 2 ) قسم نمىخورم به قيامت ( يعنى قسم به قيامت ) و قسم نمىخورم به روح ملامتگر و به نفس ملامتگر . « لوّامه » يعنى بسيار ملامتگر ، يعنى اين اين قدر پاك و شريف آفريده شده است كه اگر خودش مرتكب يك كار زشت بشود خودش خودش را ملامت مىكند ، خودش يك قاضى پاكى است كه حتى عليه خودش قضاوت مىكند و عليه خودش رأى مىدهد . مىبينيد با قيامت هم توأم ذكر شده چون قيامت محكمهء عدل الهى در كل جهان است . اين دستگاه محكمه عدل الهى در داخل ضمير يك انسان است .\r\nبه طور كلى در قرآن انسان و آنچه كه قرآن آن را نفس انسان مىنامد يك حساب جدايى با تمام عالم دارد يعنى يك امتياز خاصى ميان انسان و غير انسان هست و لهذا يك حساب جداگانه‌اى برايش ذكر مىكند ، مثلا   « وَ فِي الْأَرْضِ آياتٌ لِلْمُوقِنِينَ وَ فِي أَنْفُسِكُمْ »   ( 3 ) در زمين نشانه‌هايى است و در روح خودتان . از اين هم بگذريم .\r\n\r\nمنطقىترين بيان براى خداشناسى در قرآن\r\nمسألهء ديگر در اين باب آن طرز شناساندن معقول خداوند در قرآن است . قرآن خدا را به بشر مىشناساند اما چگونه مىشناساند ؟ وقتى كه سراغ منطق قرآن مىرويد مىبينيد معقولترين منطقهاست . مسيحيان ، نمىگويم مسيحيان تا زمان قرآن ، حتى مسيحيان بعد از قرآن الى زماننا هذا ، ايمان را از عقل و علم تفكيك مىكنند . كتابهايشان پر است ، يعنى در كتابهاى مذهبى مسيحى - نه در كتابهاى\r\n\r\n\r\n\r\n\r\n","description":"","footnote":"\r\n( 1 ) . شمس / 1 - 8 .\r\n( 2 ) . قيامت / 1 و 2 .\r\n( 3 ) . ذاريات / 20 و 21 .\r\n","page_name":" 611 ","page_number":611},
  {"content":"\r\n\r\nعلمىشان - همواره مىگويند ايمان يك نورى است كه بايد در دل انسان پيدا بشود و با عقل و علم بشر سر و كار ندارد و ضد عقل و علم بشر است . قائل به تثليث هستند .\r\nوقتى مىگويند تثليث ، بعد مىگويند اين « سه » يكى است و در عين اينكه يكى است سه چيز است . اگر بگوييم چگونه چنين چيزى مىشود ؟ مىگويند اينجا مسأله مسألهء ايمان است نه مسألهء عقل .\r\nولى قرآن ميان ايمان و علم بشر جدايى قائل نيست . البته ايمان خودش يك امرى است غير از علم ولى اين دو به يكديگر پيوسته هستند . كدام كتاب را شما پيدا مىكنيد مثل قرآن كه اينهمه براى آيات خلقت اهميت قائل شده باشد و مرتب بشر را دعوت كند كه هر چه مىتوانى بيشتر در آثار خلقت تفكر و تأمل كن ، هر چه بيشتر تفكر و تأمل كنى بهتر خدا را مىيابى ، يعنى علم را پلى قرار مىدهد براى ايمان . مثلا من يك آيه را برايتان مىخوانم . از اين آيه انسان مىتواند اين نمونه‌ها را بفهمد . آيه معروفى است در سورهء بقره :  « إِنَّ فِي خَلْقِ السَّماواتِ وَ الْأَرْضِ »  در اصل آفرينش آسمانها و زمين  « وَ اخْتِلافِ اللَّيْلِ وَ النَّهارِ »  و آمد و شد شب و روز  « وَ الْفُلْكِ الَّتِي تَجْرِي فِي الْبَحْرِ بِما يَنْفَعُ النَّاسَ »  كشتى در دريا حركت مىكند و به اين وسيله نفع به بشر مىرسد ، بشر با اين سير و سياحت‌ها به نفع زندگى خودش حركت مىكند ، تجارت مىكند ، غير تجارت مىكند  « وَ ما أَنْزَلَ اللَّهُ مِنَ السَّماءِ مِنْ ماءٍ فَأَحْيا بِهِ الْأَرْضَ بَعْدَ مَوْتِها »  بارانى كه از بالا مىفرستد به پايين و به وسيله باران زمين مرده را زنده مىكند  « وَ بَثَّ فِيها مِنْ كُلِّ دَابَّةٍ »  بعد به وسيله همين آمدن باران و زنده شدن زمين پخش مىكند هر نوع جنبنده‌اى را  « وَ تَصْرِيفِ الرِّياحِ »  در اين انقلابها و گردشهاى بادها ، در حركت بادها  « وَ السَّحابِ الْمُسَخَّرِ بَيْنَ السَّماءِ وَ الْأَرْضِ »  و اين ابرى كه مسخر است به اراده پروردگار ، ميان آسمان و زمين معلّق است  « لَآياتٍ لِقَوْمٍ يَعْقِلُونَ »  ( 1 ) در همه اينها براى مردمى كه تعقل و تفكر كنند آيات و نشانه‌هايى بر وجود خداوند خالق خودشان هست .\r\nاين منطقىترين بيان براى خداشناسى است . اين نشان مىدهد كه اين كتاب كه اسمش قرآن است اين جريانها را جريانهاى ساده‌اى نمىداند ، همين طور كه بشر هم هر چه كه علمش پيشروى كرده است بيشتر اين مطلب را كشف كرده است . قرآن همين طور به طور اجمال مىگويد : در فلان موضوع تو برو مطالعه كن ، بعد ببين چه\r\n\r\n\r\n\r\n\r\n","description":"","footnote":"\r\n( 1 ) . بقره / 164 .\r\n","page_name":" 612 ","page_number":612},
  {"content":"\r\n\r\nمطلبها به نفع خداشناسى كشف مىكنى ، راجع به خلقت و ريشه خلقت برو زياد مطالعه كن ، بعد در همان جا دليل براى خداشناسى پيدا مىكنى ، در گردش شب و روز كه روز پيدا مىشود ، شب پيدا مىشود ، در رابطهء مخصوص خورشيد و زمين زياد برو كار كن ، در همين جا دليل براى خداشناسى پيدا مىكنى . در حركت بادها زياد مطالعه كن ، در همين جا دليل براى خداشناسى پيدا مىكنى . در حركت ابرها همين جور ، در ريزش باران همين جور ، در رابطه‌اى كه ميان ريزش باران و پيدايش گياهان و حيوانات است ، در همه اينها هر چه بيشتر فكر و مطالعه كنى بهتر براى شناسايى خدا دليل پيدا مىكنى .\r\nخلاصهء مطلب ( 1 ) اينكه ما سراغ هر مكتبى از مكتبهاى خداشناسى دنيا برويم اگر يك سلسله مطالب خوب پيدا كنيم قطعا يك مطالب دورريختنى يا لااقل مطالب ناقص هم پيدا مىكنيم كه بايد در جاى ديگر تكميل كنيم ، مثل الهيات ارسطو كه فوق العاده ناقص است ، و قرآن تنها كتابى است در باب الهيات كه هر چه گفته درست گفته است و كسى هم بالاتر از آنچه كه قرآن گفته نگفته است . اين خودش معنى اعجاز است و الّا بشرى كه در حلقه‌اى از حلقات زندگى اجتماعى قرار گرفته است ، هر چه هم نابغه باشد ، خيلى هم كه مهم باشد ، يك سلسله حرفهاى درست دارد و يك سلسله حرفهاى نادرست ، كه بعد زمان مىآيد حرفهاى نادرستش را روشن مىكند .\r\nوقتى كه ما مىبينيم يك كتاب در هزار و چهارصد سال پيش دربارهء الهيات مسائل زيادى طرح كرده است - كه من قسمتى از آن مسائل را طرح كردم - و همه مسائلى كه او طرح كرده است مسائل درستى است و خدشه بر آنها وارد نشده است و بلكه الهام‌بخش ديگران قرار گرفته است و بالاتر از كتابهاى مقدس زمان خودش و بالاتر از مكتبهاى فلسفى زمان خودش در اين زمينه صحبت كرده است ، اين دليل بر آن است كه يك مبدأ و ريشه‌اى دارد غير از فكر و انديشه شخصى ، و اين جور نبوده كه تنها بنشيند و فكر كند و فكر خودش را سر هم كند به صورت اين آيات در آيد ، از يك افق بالاترى اين مسائل بر زبان او جارى شده است و زبان او وسيله‌اى بوده است براى يك بيان عاليتر ، و بلكه وجود او و قلب و روح او يك وسيله‌اى بوده است كه اين مطالب از جاى ديگر بيايد و واقعا براى بشر راهنما واقع شود . از اين مطلب مىگذريم .\r\n\r\n\r\n\r\n\r\n","description":"","footnote":"\r\n( 1 ) . هنوز هم يك سلسله مطالب هست ولى مىخواهم از اين بحث خارج بشوم .\r\n","page_name":" 613 ","page_number":613},
  {"content":"\r\n\r\nبحث ديگرى داريم كه در جلسهء بعد ( 1 ) ان شاء الله بگوييم و آن اين است كه [ آيا 
  ] قرآن از نظر بيان مسائل تاريخى [ بيان اعجازآميزى دارد يا نه 
  ] ؟ البته مىدانيم كه قرآن به عنوان تاريخ ، هيچ مطلبى را بيان نكرده بلكه پرهيز كرده است كه يك مطلب به شكل تاريخى باشد . اشاره مىكند به جنبه‌هاى آموزندگى تاريخهاى گذشته ، ولى قهرا نكاتى از تواريخ گذشته هم در قرآن آمده است . آيا در اينها چيزى پيدا مىشود كه قرآن يك بيان اعجازآميزى داشته باشد ؟ يعنى يك مطلب تاريخى را به گونه‌اى بيان كرده باشد كه در آن زمان آن را نمىشناختند و بعدها كاوشها و تحقيقات بشر نظر قرآن را تأييد كرده است ، آيا چنين چيزى در قرآن پيدا مىشود يا نه ؟ كه اگر بتوانيم چنين چيزى پيدا كنيم باز نمونه ديگرى است از اعجاز قرآن ، يعنى نمونه ديگرى است از اينكه قرآن فكر شخصى پيغمبر به عنوان يك انسان عادى نيست ، بلكه قرآن وحيى است كه از افق بالاتر بر پيغمبر نازل مىشده است .\r\n- در مورد اين مسأله كه فرموديد مسيحيها ايمان را يك مسألهء جدا مىدانند ما اين موضوع را در اسلام هم در بعضى موارد مىبينيم ، يكى آنجا كه مىگويد : « العلم نور يقذفه اللّه فى قلب من يشاء » و بعد هم يك دستهء ديگر مىگويند :\r\nپاى استدلاليان چوبين بود * پاى چوبين سخت بىتمكين بود اينها هم دلايلى مىآورند . اين را مىخواستم لطفا اشاره بفرماييد .\r\nجواب : نكته خوبى بود كه آقاى دكتر تذكر دادند و آن اين است كه عرض كرديم مسيحيها حساب علم و عقل بشر و حساب ايمان را دو حساب جداگانه مىدانند كه احيانا ممكن است فرآورده عقل و علم انسان با آنچه كه ايمان اقتضا مىكند ضد يكديگر باشد ، يعنى عقل بشر بگويد اين چنين است ايمان بگويد چنين نيست ضد آن است ، كه در اينجا مىگويند تو بايد عقل خودت را تخطئه كنى و فقط ايمان خودت را بگيرى . ايمان ، مرحله‌اى است به اين معنا فوق مرحلهء عقل و فوق مرحلهء\r\n\r\n\r\n\r\n\r\n","description":"","footnote":"\r\n( 1 ) . [ مطابق نوارهاى موجود ، جلسه بعد تشكيل نشده است . 
  ]\r\n","page_name":" 614 ","page_number":614},
  {"content":"\r\n\r\nعلم . قهرا آنها ايمان را يك امر الهامى و اشراقى مىدانند . در قرآن الهام و اشراق مورد انكار قرار نگرفته بلكه تأييد شده است . آن كه شما خوانديد « العلم نور يقذفه اللّه فى قلب من يشاء » حديث است . اتفاقا يك حديث هم بيشتر نيست . ممكن است كسى بگويد ما حديث را قبول نداريم . ولى نه ، اصلا در خود قرآن مسأله الهام و اشراق و نور معنوى كه به قلب انسان القاء مىشود ، آمده اما نه به اين صورت كه آن يك حساب دارد و حساب علم و عقل انسان حساب جداگانه است كه نتيجه‌اش اين باشد كه تو اگر مىخواهى به ايمان برسى عقلت را رها كن .\r\nقرآن هرگز نمىگويد اگر مىخواهى ايمان پيدا كنى عقلت را رها كن كه مانع ايمان است . قرآن اين دو را با يكديگر منافى نمىبيند ، مىگويد كه تو از طريق عقل خودت قدم بردار و از طريق تهذيب نفس هم قدم بردار و از اين دو به يك نتيجه خواهى رسيد . قرآن آياتى دارد - همينهايى كه خوانديم - كه بشر را دعوت به علم يعنى كشف قوانين طبيعت مىكند و اينها را مؤيّدى براى خداشناسى مىداند ، در عين حال اين مطلب هم در قرآن هست :  « إِنْ تَتَّقُوا اللَّهَ يَجْعَلْ لَكُمْ فُرْقاناً »  ( 1 ) يعنى اگر تقواى الهى پيشه كنيد خداوند در دل شما يك مايه تميز قرار مىدهد . اين همان نور الهامى است . اما نمىگويد اگر مىخواهى به اين برسى آن را رها كن . اينكه در شعر آمده است كه :\r\nپاى استدلاليان چوبين بود * پاى چوبين سخت بىتمكين بود مؤيد همين نظر من است نه مؤيد نظر شما . نمىخواهد قائل به ضديت ميان استدلال و اشراق و الهام بشود ولى مىگويد آدمى كه با اشراق و الهام مىرود با پاى خودش دارد راه مىرود ولى آدمى كه با استدلال مىرود مثل آدمى است كه بخواهد مسافتى را با پاى چوبى طى كند و « پاى چوبين سخت بىتمكين بود » ، پاى چوبين در اختيار انسان نيست چون احتمال سقوط و لغزش زياد است . مىخواهد بگويد استدلال خطاپذير است . او از زبان يك عارف مىخواهد به يك فيلسوف بگويد آقاى فيلسوف راه فلسفه راه خطاپذير است ، نه اينكه منكر بشود كه اصلا اين راه اشتباه است . البته پاى چوبى از بىپا بودن بهتر است . منكر نيست اين مطلب را كه با پاى چوبين به جايى رفتن از اينكه انسان هيچ پا نداشته باشد بهتر است ، اما مىگويد پاى چوبين هرگز به پاى\r\n\r\n\r\n\r\n\r\n","description":"","footnote":"\r\n( 1 ) . انفال / 29 .\r\n","page_name":" 615 ","page_number":615},
  {"content":"\r\n\r\nطبيعى انسان نمىرسد . پس او هم آن مطلب را انكار نمىكند .\r\n- مطلبى كه بنده مىخواستم بگويم در جواب مطالبى است كه آقاى دكتر فرمودند :\r\nپاى استدلاليان چوبين بود * پاى چوبين سخت بىتمكين بود اينكه استدلال ، مخالف دين معرفى شده باشد دو جور است : يك بار مطلبى را شما از طريق استدلال مىفهميد ، و يك بار مطلب فهميده مىشود و بعد استدلال به دنبال آن مىآيد . آنچه كه اصالت دارد اين طريق دوم است يعنى هيچ وقت يك مخترع ننشسته استدلال بكند برسد به اينكه برق چگونه درست مىشود . يك بارقه‌اى در ذهنش روشن مىشود كه بعد مىرود به دنبال آن استدلال و وسيله پيدا مىكند . در هر چيزى كه در دنيا كشف شده همين رويّه بوده . پاستور ننشسته قبلا استدلال كند ، بلكه يك بارقه‌اى در ذهنش روشن شده كه بايستى يك عاملى باشد كه مرض را از اين مريض به آن يكى ببرد ، دنبالش رفته ، زحمت كشيده ، كشف كرده . يا يك قضيه هندسى اين طور نبوده كه اول استدلالى به مغز يك نفر خطور كرده بعد صغرى و كبرى چيده و برايش ثابت شده . اين طريقى كه ما الآن براى استدلال داريم براى شخصى است كه تازه مىخواهد يك چيزى ياد بگيرد يعنى ما راه گذشته‌ها را براى اينكه براى يك نفر روشن باشد از طريق استدلال برايش روشن مىكنيم . در هندسه يك مقدماتى مىچينيم بعد يك قضيه را از آن استنتاج مىكنيم . اين براى يك راه رفته شده است . راهى كه كشف شد جلوى شخص مىگذارند كه به اين ترتيب برو جلو .\r\nاينكه مىگويد : « پاى استدلاليان چوبين بود » تو اگر بخواهى بنشينى و روى استدلال شخصى خدا را ثابت كنى اين برايت فهم نخواهد بود . اول به يك حقايق بزرگ كه در عالم هست توجه كن ، خدا را درك كن بعد دنبال استدلال برو ، اين استدلال مؤيد آن است . ما يك معلمى داشتيم خدا رحمتش كند مرحوم شد . او به ما رياضيات درس مىداد . تكيه كلامش اين بود ، مىگفت مىخواهم شما اين مطلب را حس كنيد نه اينكه روى استدلال حرف بزنيد . ما شايد آن روز پيش خودمان اين معلم را تخطئه هم مىكرديم ولى حقيقتى است اين موضوع كه انسان هر چيزى را اول بايد حس كند و بعد استدلال مؤيدش مىشود در حالى كه اگر بدون حس بخواهد چيزى را استدلال كند همان پاى چوبين است .\r\nجواب : البته بيان آقاى مهندس بيان خوبى است . مكتبى هم در دنيا در مسائل الهيات وجود دارد راجع به توأم بودن استدلال و برهان از يك طرف و - به قول آنها - كشف و الهام از طرف ديگر ، و معتقدند كه اين دو بايد يكديگر را تأييد كنند . ملا صدرا\r\n\r\n","description":"","footnote":"","page_name":" 616 ","page_number":616},
  {"content":"\r\n\r\nخيلى به اين حرف معتقد است و مىگويد در الهيات كسانى كه تنها به استدلال قناعت كرده‌اند به جايى نرسيده‌اند و كسانى هم كه مدعى كشف و الهام هستند بدون اينكه بتوانند آنچه را كه با كشف و الهام مدعى [ درك آن 
  ] هستند با برهان تأييد كنند ، به آنها هم اعتنايى نيست ، اين دو بايد يكديگر را تأييد كنند . در واقع مثل اين است : آنچه كه ذوق آن را درك مىكند عقل هم آن را دريابد ، چون آنچه كه انسان به طريق ذوقى و كشفى مىگويد مطلبى است كه كأنّه در قلبش القاء شده ولى عقل هم بايد با مقياس خودش آن را اندازه‌گيرى كند و بگويد آنچه را كه تو يافتى من اندازه‌گيرى كردم با اندازه‌گيرى من هم درست درآمد . اين ، بيان خوبى است ، ولى اينكه مقصود گويندهء اين شعر اين مطلب باشد اندكى محل ترديد است . چون اين شعر قبل و بعدش حكايت مىكند كه مطلب ديگرى را مىخواهد بگويد . در آن وقتى كه اين شعر گفته مىشده اهل استدلال و اهل كشف دو راه جدا را طى مىكردند و همديگر را تخطئه مىكردند . آنها مىگفتند كشفيات شما همه تخيلات است و تخيلاتى پيش خودتان كرده‌ايد كه اساسى ندارد ، اينها هم مىگفتند استدلالات شما همه ضعيف است .\r\nبنابراين آنچه در آنجا مىگويد ، منظورش توأم بودن [ راه استدلال و راه اشراق 
  ] نيست ، به آنها مىگويد اى كسانى كه راه تقوا و معنويت را كنار گذاشته‌ايد و نمىخواهيد از راه عمل به خداوند نزديك شويد و مرتب مىخواهيد از راه تفكر و تعقل و استدلال خدا را كشف كنيد ، مثل شما مثل كسى است كه بخواهد مسافتى را با پاى چوبى طى كند و آدمى كه با پاى چوبى مىخواهد راهى را برود آن پاى چوبى در اختيارش نيست و به همين جهت خطر سقوط و لغزش برايش خيلى زياد است .\r\nمنظورش اين است . در عين اينكه مطلب جنابعالى مطلب درستى بود ولى خيال نمىكنم اين شعر آن مطلب را بخواهد بگويد .\r\n\r\n","description":"","footnote":"","page_name":" 617 ","page_number":617},
  {"content":"\r\n . \r\n","description":"","footnote":"","page_name":" 618 ","page_number":618},
  {"content":"\r\n\r\n\r\nمعاد\r\n\r\n","description":"","footnote":"","page_name":" 619 ","page_number":619},
  {"content":"\r\n . \r\n","description":"","footnote":"","page_name":" 620 ","page_number":620},
  {"content":"\r\n\r\n\r\nكلّياتى دربارهء مسألهء معاد\r\nبحث ما دربارهء مسألهء معاد است . مسألهء معاد از نظر اهميت ، بعد از مسألهء توحيد مهمترين مسألهء دينى و اسلامى است . پيغمبران ( و بالخصوص آنچه از قرآن دربارهء پيغمبر ما استفاده مىشود ) آمده‌اند براى اينكه مردم را به اين دو حقيقت مؤمن و معتقد كنند : يكى به خدا ( مبدأ ) و ديگر به قيامت و يا فعلا - به اصطلاح معمول ما - معاد .\r\nمسألهء معاد چيزى است كه براى يك مسلمان ايمان به آن لازم است ، يعنى چه ؟ يعنى در رديف مسائلى نيست كه چون از ضروريات اسلام است و ايمان به پيغمبر ضرورى است ، پس ايمان به آن هم به تبع ايمان به پيغمبر ضرورى است .\r\nما بعضى چيزها داريم كه بايد به آنها معتقد بود ، به اين معنا كه اعتقاد به آنها از اعتقاد به پيغمبر منفك نيست ، « بايد » به اين معناست نه به معنى تكليف ، به معنى اين است كه انفكاك‌پذير نيست كه انسان به پيغمبر و اسلام ايمان و اعتقاد داشته باشد ولى به اين چيز ايمان نداشته باشد . مثلا روزهء ماه رمضان ، مىگويند كه روزهء ماه رمضان از ضروريات اسلام است . اگر كسى روزه نگيرد و بدون عذر روزه بخورد ، اين آدم فاسق است ولى اگر كسى منكر روزه باشد ، از اسلام خارج است ، چرا ؟ براى اينكه اسلام ايمان به وحدانيت خدا و ايمان به پيغمبر است و امكان ندارد كه كسى به گفتهء پيغمبر ايمان داشته باشد ولى روزه را منكر باشد ، چون اينكه در اين دين روزه\r\n\r\n","description":"","footnote":"","page_name":" 621 ","page_number":621},
  {"content":"\r\n\r\nهست از ضروريات و از واضحات است ، يعنى نمىشود انسان در ذهن خودش ميان قبول گفته‌هاى پيغمبر و [ قبول 
  ] كردن روزه تفكيك كند . ولى خود مسألهء اعتقاد به روزه داشتن مستقلا موضوع ايمان و اعتقاد نيست ، يعنى در قرآن هيچ جا وارد نشده :\r\n« كسانى كه به روزه ايمان مىآورند » .\r\nاما گذشته از اينكه مسألهء معاد و قيامت مثل روزه از ضروريات اسلام است ( يعنى نمىشود كسى معتقد به پيغمبر باشد ولى منكر معاد باشد ) در تعبيرات قرآن كلمهء ايمان به قيامت ، ايمان به يوم آخر آمده است ، يعنى پيغمبر مسألهء معاد را به عنوان يك چيزى عرضه كرده است كه مردم همان طورى كه به خدا ايمان و اعتقاد پيدا مىكنند ، به آخرت هم بايد ايمان و اعتقاد پيدا كنند ، كه معنى آن اين مىشود كه همين‌طورى كه خداشناسى لازم است ( يعنى انسان در يك حدى مستقلا با فكر خودش بايد خدا را بشناسد ) در مسألهء معاد نيز انسان بايد معادشناس باشد ، يعنى پيغمبر نيامده است كه در مسألهء معاد بگويد چون من مىگويم معادى هست شما هم بگوييد معادى هست ، مثل اينكه من گفتم روزه واجب است شما هم بگوييد روزه واجب است . نه ، ضمنا افكار را هدايت و رهبرى و دعوت كرده كه معاد را بشناسند ، معرفت و ايمان به معاد پيدا كنند .\r\n\r\nمعاد ، جزء اصول دين\r\nاينكه علماى اسلام معاد را از اصول دين قرار داده‌اند ولى ساير ضروريات را از اصول دين قرار نداده‌اند ، بر همين اساس است . چون خيلى اشخاص از ما اين سؤال را مىكنند ، مىگويند شهادتين كه انسان به آن مسلمان مىشود دو چيز بيشتر نيست :\r\n« اشهد ان لا إله الّا اللّه ، اشهد انّ محمّدا رسول اللّه » . ديگر چرا مسألهء معاد را جزء اصول دين قرار داده‌اند ؟ خوب ، آدمى كه به پيغمبر ايمان داشته باشد ، به هر چه پيغمبر گفته ( اگر برايش ثابت شود كه پيغمبر گفته ، مخصوصا اگر ثبوتش به حد ضرورت و بداهت برسد ) ايمان پيدا مىكند ، پس ما بايد بگوييم اصول دين دو چيز بيشتر نيست ( 1 ) : توحيد ، نبوت ، معاد فرع و طفيلى نبوت است ، چون ما به نبوت اعتقاد داريم و پيغمبر از معاد خبر داده ، به معاد هم اعتقاد داريم ، همين‌طورى كه چون پيغمبر گفته‌اند نماز واجب\r\n\r\n\r\n\r\n\r\n","description":"","footnote":"\r\n( 1 ) . حالا دو اصل ديگر [ عدل و امامت 
  ] را كه شيعه مىگويند ، آن به جاى خود مسألهء علىحده‌اى است .\r\n","page_name":" 622 ","page_number":622},
  {"content":"\r\n\r\nاست به نماز هم اعتقاد داريم ، نماز هم از ضروريات است ، روزه هم از ضروريات است ، حج هم از ضروريات است .\r\nاين ايراد وارد نيست ، چون علت اينكه مسلمين معاد را جزء اصول دين قرار داده‌اند اين بوده كه اسلام دربارهء معاد يك امر علاوه‌اى از ما خواسته ، يعنى نخواسته ما فقط آن را به عنوان يكى از ضروريات اسلام ، به طفيل قبول نبوت قبول كرده باشيم ، خواسته كه خود ما هم مستقلا به آن ايمان و اعتقاد داشته باشيم ، و لو مثلا ما به نبوت اعتقاد نداشته باشيم ، به معاد اعتقاد داشته باشيم . اين كه « و لو » مىگويم نه اينكه از آن صرف نظر مىكنم ، مىخواهم بگويم يك مسأله‌اى است كه خواسته ما مستقلا به آن ايمان داشته باشيم و لهذا قرآن استدلال مىكند بر قيامت ، استدلال نمىكند بر روزه ، مىگويد روزه را پيغمبر گفته ، ولى استدلال مىكند بر قيامت ، چه آن نوع استدلالى كه پايهء آن خود توحيد است ، و چه آن استدلالى كه پايهء آن نظام خلقت است .\r\n\r\nاستدلالهاى قرآن بر معاد\r\nدو نوع استدلال در قرآن هست . يك نوع استدلال بر معاد ، بر اساس توحيد است كه قرآن مىگويد ممكن نيست خدا خدا باشد ولى معادى نباشد ، يعنى اگر معاد نباشد خلقت عبث است . اين خودش يك استدلال است . قرآن خواسته روى اين مطلب استدلال كند :  « أَ فَحَسِبْتُمْ أَنَّما خَلَقْناكُمْ عَبَثاً وَ أَنَّكُمْ إِلَيْنا لا تُرْجَعُونَ »  ( 1 ) . البته ما روى اين استدلالها بعد بيشتر صحبت مىكنيم ولى حالا اين مدعاى خودمان را كه « معاد از اصول دين است » مىخواهيم بگوييم روى چه حساب است . قرآن در واقع اين طور مىگويد : يا بايد بگوييد خدايى نيست ، پس خلقت و آفرينش عبث و باطل و بيهوده است ، دنبال حكمت در خلقت نبايد رفت و مانعى نخواهد داشت كه خلقت بر عبث و بيهوده باشد ، و يا اگر خدايى هست كه جهان را آفريده است معادى هم بايد باشد ، معاد متمم خلقت است ، مكمل خلقت است ، جزئى از خلقت است كه با نبودن آن خلقت ناقص است ، خلقت عبث و بيهوده است .\r\n\r\n\r\n\r\n\r\n","description":"","footnote":"\r\n( 1 ) . مؤمنون / 115 : [ آيا چنين پنداشتيد كه ما شما را عبث آفريده‌ايم و به سوى ما بازگشت نخواهيد كرد ؟ 
  ]\r\n","page_name":" 623 ","page_number":623},
  {"content":"\r\n\r\nيك سلسله استدلالهاى ديگر هم در قرآن هست كه همان نظام موجود و مشهود را دليل بر قيامت قرار مىدهد . در اول سورهء حج و مؤمنون هست كه أيها الناس ! اگر در بعث و در قيامت شك و ريب داريد ، پس ببينيد خلقت خودتان را ، بعد خلقت خود ما را مىگويد كه شما را از نطفه آفريديم ، نطفه را از خاك آفريديم ، بعد نطفه را به علقه و علقه را به مضغه تبديل كرديم ، بعد براى مضغه استخوان قرار داديم ، بعد گوشت پوشانديم ، بعد شما را به صورت طفل درآورديم ،   « ثُمَّ إِنَّكُمْ بَعْدَ ذلِكَ لَمَيِّتُونَ ، ثُمَّ إِنَّكُمْ يَوْمَ الْقِيامَةِ تُبْعَثُونَ »   ( 1 ) همچنين كأنّه همين راهى را كه تا حالا آمده‌ايد ادامه مىدهيد تا منتهى مىشود به قيامت .\r\nپس سرّ اينكه معاد را جزء اصول دين قرار داده‌اند ، نه صرف [ اين بوده كه معاد 
  ] يكى از ضروريات دين و از توابع نبوت بوده است ، بلكه يك مسأله‌اى بوده كه راه استدلال بر آن - لااقل تا اندازه‌اى - باز بوده و قرآن مىخواسته است كه مردم به مسألهء قيامت [ به عنوان يك مسألهء مستقل اعتقاد پيدا كنند 
  ] .\r\n\r\nپيوستگى زندگى دنيا و آخرت\r\nانسان در آن دنيا آنچنان است كه اينجا خودش را بسازد ، اينجا اگر خودش را كامل بسازد آنجا كامل است ، اگر ناقص بسازد ناقص است ، اگر خودش را كور قرار بدهد آنجا كور است و اگر خودش را كر قرار بدهد آنجا كر است و اگر خودش را از صورت انسانيت خارج كرده باشد و به صورت حيوانى از انواع حيوانات ديگر درآورده باشد ، در آنجا به صورت همان حيوان محشور مىشود . اين هم مسألهء سوم ، يعنى رابطه و پيوستگى بسيار شديد ميان زندگى دنيا و زندگى آخرت ، كه فرمود : « الدّنيا « مزرعة الآخرة » ( 2 ) . تنها اين جمله نيست ، هزارها جمله [ هست 
  ] ، اصلا هر چه دربارهء معاد آمده در همين زمينهء « الدّنيا مزرعة الآخرة » آمده است . اساسا نظام آنجا با نظام اينجا فرق مىكند . اينجا نظام ما نظام اجتماعى است ، به اين معنا كه افراد واقعا در سعادت و شقاوت يكديگر شريك و مؤثرند ، يعنى عمل خوب من مىتواند شما را خوشبخت\r\n\r\n\r\n\r\n\r\n","description":"","footnote":"\r\n( 1 ) . مؤمنون / 15 و 16 .\r\n( 2 ) . حديث نبوى ، كنوز الحقايق ، مناوى ، باب دال .\r\n","page_name":" 624 ","page_number":624},
  {"content":"\r\n\r\nكند و عمل بد من تأثير دارد در بدبختى شما و افراد يك اجتماع سرنوشت مشترك دارند . ولى در آنجا اصلا سرنوشت مشترك نيست ، اهل سعادت با هم‌اند و اهل شقاوت هم با هم ، ولى آن با هم بودن غير از اشتراك داشتن در سعادت است ، اساسا اشتراكى در كار نيست ، هر كسى در وضع خودش هست بدون آنكه تأثيرى در وضع ديگرى داشته باشد .\r\nاينها امورى است قطعى و مسلّم و پيغمبران آمده‌اند براى اينكه مردم را به اين مطلب دعوت كنند ، مخصوصا اين قسمت اخير چون جنبهء تربيتى زيادترى دارد و بيشتر به مسألهء دعوت مربوط است . ما مىبينيم كه در درجهء اول قرآن و بعد ساير آثار دينى ما اصرار فراوانى روى اين مطلب دارند كه آن دنيا دار الجزاء است ، خانهء پاداش و خانهء كيفر است ، پس شما مراقب عمل خودتان در اينجا باشيد . حتى قرآن تعبيرى دارد كه عده‌اى اين تعبير را حمل بر هيچ‌گونه مجازگويى نمىكنند و عين حقيقت مىدانند . تعبير اين است كه قرآن مىگويد آنچه كه شما در اين دنيا عمل مىكنيد ، عمل شما پيش فرستادهء شما به دنياى ديگر است . عده‌اى مىگويند اين تعبير بلاغى است ، تعبير مجازى است ، عمل ما كه آنجا فرستاده نمىشود ، عمل من يعنى كار ، اين كار يك حركت است و اين حركت هم همين جا فانى و تمام مىشود . ولى عده‌اى معتقدند كه هر چه در اين دنيا پيدا بشود ، صورتى در دنياى ديگر پيدا مىكند ، همين خودش يك حقيقتى در دنياى ديگر پيدا مىكند و اين تعبير قرآن راست است كه هر چه ما در اينجا عمل مىكنيم چيزى در آن دنيا ايجاد كرده‌ايم ، پس چيزى را از اين دنيا به آن دنيا فرستاده‌ايم .\r\n\r\nتعبير قرآن\r\nاين تعبير قرآن را ببينيد - آيات معاد اساسا براى موعظه هم خيلى خوب است - در اواخر سورهء حشر مىفرمايد :  « يا أَيُّهَا الَّذِينَ آمَنُوا اتَّقُوا اللَّهَ »  اى اهل ايمان ! تقواى الهى داشته باشيد ، از خدا بپرهيزيد ( هميشه گفته‌ايم كه كلمهء « تقوا » معنايش پرهيز نيست ولى ما تعبير ديگرى نداريم ) ، كه معنايش اين است كه خودتان را از غضب الهى ، از مخالفت فرمان الهى دور نگه داريد .  « وَ لْتَنْظُرْ نَفْسٌ ما قَدَّمَتْ لِغَدٍ »  خيلى تعبير عجيبى است ،  « وَ لْتَنْظُرْ »  امر است : « و بايد هر نفسى و هر كسى نظر كند و دقت كند در\r\n\r\n","description":"","footnote":"","page_name":" 625 ","page_number":625},
  {"content":"\r\n\r\nآنچه براى فردا مىفرستد » . اين صريح‌ترين تعبيرى است كه مىشود در اين زمينه كرد . وقتى به ما مىگويد بياييد در كار و عمل خودتان مراقب باشيد ، به اين تعبير مىگويد : دربارهء اين چيزهايى كه براى فردا پيش مىفرستيد ، در مورد اين پيش‌فرستاده‌هاى خودتان دقت كنيد ، دقيق باشيد . درست مثل آدمى كه در يك شهرى هست و براى شهر ديگرى كه بعدها مىخواهد برود در آنجا سكنى اختيار كند ، كالايى قبلا تهيه مىكند و مىفرستد ، به او مىگويند در اين چيزهايى كه قبل از خودت دارى مىفرستى ، يك دقت خيلى كاملى بكن . بعد دو مرتبه مىفرمايد :  « وَ اتَّقُوا اللَّهَ »  باز بار ديگر از خدا بترسيد ، از نافرمانى الهى پرهيز كنيد  « إِنَّ اللَّهَ خَبِيرٌ بِما تَعْمَلُونَ »  ( 1 ) . چون اول به تعبير پيش‌فرستاده گفت ، دو مرتبه به تعبير خود عمل مىگويد : خدا آگاه است به اعمال شما ، يعنى آنچه را شما مىفرستيد ، خدا كه آگاه است ، پس خودتان هم آگاهى كامل داشته باشيد كه خوب بفرستيد .\r\nالآن اين داستان يادم آمد ، خوب است برايتان عرض كنم . من هشت سال نزد مرحوم آقاى بروجردى ( اعلى اللّه مقامه ) درس خوانده بودم و حقيقتا به شخص ايشان اعتقاد داشتم ، يعنى خيلى اعتقاد داشتم ، واقعا او را يك مرد روحانى مىدانستم .\r\nحالا افرادى به دستگاه ايشان انتقاد داشتند - كه خود من هم داشتم - به جاى خود ، اما من به شخص اين مرد معتقد بودم ، يعنى او را يك مرد روحانى واقعى مىديدم و مرد كاملا مؤمن و معتقد و خدا ترس . در همين كسالت قلبى كه ايشان پيدا كرده بودند كه منتهى به فوت ايشان شد - ظاهرا سه چهار روز هم بيشتر طول نكشيد - گفتند يك روزى ايشان در همان حال ، خيلى متأثر بود و گفت كه من خيلى ناراحتم از اينكه كارى نكرده‌ام و مىروم . آنهايى كه دور و برى هستند خيال مىكنند در اين مسائل هم تملق گفتن خيلى خوب است [ مىگويند 
  ] اى آقا ، شما چه مىفرماييد ؟ شما الحمد للّه اينهمه توفيق پيدا كرديد ، اينهمه خدمتها كه شما كرديد كى [ كرده 
  ] ؟ ! اى كاش ما هم مثل شما بوديم . شما كه الحمد للّه كارهايى كه كرديد خيلى درخشان است . ايشان اعتنا نكرد به اين حرفها و در جواب آنها اين جمله را - كه حديث است - گفت :\r\n« خلّص العمل فانّ النّاقد بصير بصير » ( 2 ) يعنى عمل را خالص بگردان كه آن كه نقد\r\n\r\n\r\n\r\n\r\n","description":"","footnote":"\r\n( 1 ) . حشر / 18 .\r\n( 2 ) . بحار ، ج 13 / ص 431 [ با اندكى اختلاف 
  ] .\r\n","page_name":" 626 ","page_number":626},
  {"content":"\r\n\r\nمىكند ( 1 ) ، صرافى مىكند و عمل را در محك مىگذارد ، او خيلى آگاه و بيناست ، از زير نظر او كوچكترين عمل مغشوشى بيرون نمىرود ، يعنى چه مىگوييد ما كار كرديم ؟ ! از كجا كه اين عملهاى ما عملى باشد كه واقعا خلوص داشته باشد ؟ براى خدا بودنش را شما از كجا اين قدر تأمين مىكنيد ؟\r\nتعبير قرآن همين مطلب است :  « يا أَيُّهَا الَّذِينَ آمَنُوا اتَّقُوا اللَّهَ وَ لْتَنْظُرْ نَفْسٌ ما قَدَّمَتْ لِغَدٍ »  باز دو مرتبه  « وَ اتَّقُوا اللَّهَ »  ، در دو نوبت در پس و پيش اين جمله ، كه در آنچه پيش مىفرستيد خوب دقت كنيد . خدا را جلوى چشم ما حاضر مىكند به عنوان يك ناقد ، به عنوان يك بررسى كن ، به عنوان يك محك‌زن بسيار بصير و دقيق .  « إِنَّ اللَّهَ خَبِيرٌ بِما تَعْمَلُونَ »  . بعد مىفرمايد :  « وَ لا تَكُونُوا كَالَّذِينَ نَسُوا اللَّهَ فَأَنْساهُمْ أَنْفُسَهُمْ أُولئِكَ هُمُ الْفاسِقُونَ »  ( 2 ) از آن كسان نباشيد كه خدا را فراموش كردند ، خدا هم خودشان را از خودشان فراموشاند . اين هم تعبير عجيبى است . قرآن در يكى از تعبيراتش مىگويد هر كس خدا را فراموش كند اثرش اين است كه خودش را فراموش مىكند ، يعنى خود واقعىاش را گم مىكند ، بين خودش و خودش فاصله قرار مىگيرد ، بعد هر كارى كه مىكند براى خودش نمىكند ، بدبختيها را براى خودش جلب مىكند اما خدمتها را نه براى خودش . به عنوان مثال ، آدمى كه دچار حرص و آز شديد است و به حكم حرص و آز كار مىكند ، از هر راهى شد ( از حلال ، از حرام ، از هر جا شد ) جمع مىكند و جمع مىكند ، او كه به فكر خودش است اگر حساب كند براى صد و پنجاه سال ديگر هم دارد ، در صورتى كه خودش مىداند آنچنان پير شده كه ده سال ديگر هم بيشتر نيست .\r\nاين آدمى است كه خودش را فراموش كرده است . او خيال مىكند كه براى خودش كار مىكند و در واقع نمىفهمد كه اگر براى خودش هم بخواهد كار كند اين جور نبايد كار كند .  « وَ لا تَكُونُوا كَالَّذِينَ نَسُوا اللَّهَ فَأَنْساهُمْ أَنْفُسَهُمْ أُولئِكَ هُمُ الْفاسِقُونَ »  .\r\nاين آيه را به اين مناسبت عرض كرديم كه قرآن روى ارتباط عالم دنيا و عالم\r\n\r\n\r\n\r\n\r\n","description":"","footnote":"\r\n( 1 ) . ناقد يعنى انتقادكننده ، اصل كلمه اصطلاح صرّافى است . صرّاف كه سكه را به محك مىزند براى اينكه عيارش را به دست بياورد ، اين عملش را مىگويند « نقد » . اصلا نقد يعنى همين عمل ، بعد اين كلمه را در جاهاى ديگر به كار برده‌اند كه حافظ هم خوب مىگويد :\r\nنقدها را بود آيا كه عيارى گيرند * تا همه صومعه‌داران پى كارى گيرند [ يعنى 
  ] تا بفهمند كه همهء كارهايشان غلط است .\r\n( 2 ) . حشر / 19 .\r\n","page_name":" 627 ","page_number":627},
  {"content":"\r\n\r\nآخرت و اينكه آنجا دار الجزاء است و اينجا دار العمل ، اينجا مزرعه است ، يوم الزرع است و آنجا يوم الحصاد ، فوق العاده تكيه كرده است و بلكه اصلا انبياء اساس و روح تعليماتشان همين است ، نظام دنيا را هم كه درست مىكنند ، به اعتبار اين است كه همين پيوستگى ميان دنيا و آخرت هست ، يعنى اگر نظام دنيا نظام صحيح عادلانه‌اى نباشد ، آخرتى هم درست نخواهد بود ، اين دو با يكديگر اينچنين وابستگى و پيوستگى دارند ، نه اينكه تضاد دارند . از نظر قرآن سعادت واقعى بشر در دنيا و سعادت واقعى بشر در آخرت توأم‌اند ، جدايى ندارند . آن چيزهايى كه از نظر اخروى گناه است و سبب بدبختى اخروى است ، همانهاست كه از نظر دنيوى هم نظام كلى زندگى بشر را فاسد مىكند ، حالا اگر فرض كنيم يك فرد را خوشبخت كند ولى نظام كلى افراد بشر را فاسد و خراب مىكند .\r\nاينها خصوصياتى بود كه در آنها هيچ نمىشود شك و ترديد كرد . خصوصيات ديگرى هست كه بايد روى آنها بحث كرد و البته هر دسته‌اى هم آنها را همين‌طور صد در صد قطعى دانسته‌اند . آنها را ما بايد جداگانه بحث كنيم .\r\n\r\nتفسيرهاى گوناگون دربارهء معاد\r\n\r\n1 . اعادهء معدوم\r\nبعضيها خيال كرده‌اند معاد يعنى اعادهء معدوم . متكلمين قديم چقدر روى اين قضيه بحث مىكردند كه اعادهء معدوم محال نيست ، براى اينكه فكر مىكردند معاد يعنى اعادهء معدوم ، قيامت يعنى اعادهء معدوم ، يعنى اول فرض مىكردند كه اشياء معدوم مىشوند ( معدوم مطلق ) آن وقت مىگفتند آيا اگر چيزى معدوم مطلق شد ، بار ديگر امكان دارد وجود پيدا كند و يا اين از محالات است ؟ اين البته چيزى است كه اصلا لزومى ندارد ما روى آن بحث كنيم . ما چه دليلى داريم بر اينكه اشياء معدوم مىشوند ، تا بعد بياييم روى مسألهء اعادهء معدوم بحث كنيم كه اعادهء معدوم محال است يا ممكن ؟ ما نه دليل علمى داريم و نه دليل شرعى كه اشياء معدوم مىشوند بالكليه و معنى قيامت يعنى اعادهء آن معدومات .\r\nيكى از مسائلى كه فلاسفه با متكلمين گلاويز بودند ، مسألهء اعادهء معدوم است .\r\nفلاسفه مىگويند اولا اشخاص معدوم نمىشوند تا بخواهند اعاده شوند ، آنها\r\n\r\n","description":"","footnote":"","page_name":" 628 ","page_number":628},
  {"content":"\r\n\r\nمىگويند معدوم مىشوند . بعد آنها [ متكلمين 
  ] مىگويند اعادهء معدوم ممكن است ، اينها مىگويند اعادهء معدوم محال است . لزومى ندارد ما روى اين قضيه اصلا بحثى بكنيم ، اگر كسى لازم دانست بعدا سؤال مىكند و ما روى آن بحث مىكنيم .\r\n\r\n2 . عود ارواح به اجساد\r\nبعضى ديگر معاد را به اين شكل توجيه مىكنند : معاد يعنى عود ارواح به اجساد ، يعنى انسان وقتى كه مىميرد روحش از بدنش مفارقت مىكند و اين روح جداى از بدن هست در يك عالمى ( كه آن عالم را عالم برزخ مىگويند ) تا وقتى كه بناست قيامت شود ، ولى وقتى كه قرار شد قيامت شود ، آن وقت روحها برمىگردند به بدنهاى خودشان ، هر روحى به بدن خودش برمىگردد . اين طور آمده‌اند مطلب را تعبير كرده‌اند .\r\nيك مطلب را بايد قبلا عرض كنم و آن اين است كه اتفاقا در تعبيرات قيامت ، ما كلمهء « معاد » نداريم . از همهء اسمهاى قيامت معروفتر معاد است ولى اين اصطلاح ، اصطلاح شرعى نيست ، يعنى اصطلاح متشرعه است ، آن هم به مفهوم خاصى . در قرآن كريم ، ما كلماتى نظير معاد داريم مثل « مآب » ولى كلمهء معاد را نداريم . در دعاها و احاديث هم من الآن يادم نيست كه در جايى از قيامت با كلمهء معاد تعبير شده باشد .\r\nكلمهء معاد را ظاهرا متكلمين خلق كرده‌اند . اين كلمه مىتواند كلمهء درستى هم باشد يعنى با تعبيرات قرآن منطبق باشد اما چون معاد يعنى مكان عود يا زمان عود ( اسم مكان و زمان است ) ، آنها كه اين كلمه را گفته‌اند به اين اعتبار گفته‌اند كه قيامت را يا زمان عود به معنى اعادهء معدوم مىدانسته‌اند ، يا زمان عود ارواح به اجساد .\r\nدر قرآن ، ما كلماتى شبيه كلمهء معاد داريم ، كلمهء معاد نداريم ولى كلمهء « مرجع » يا « رجوع » و كلمهء « مآب » داريم . « عود » يعنى بازگشت . « عود » را در جايى مىگويند كه يك چيزى از يك اصلى آمده باشد ، دو مرتبه به آن اصل برگردد ، مىگويند عود كرد .\r\n« رجوع » هم همين‌طور است ، « رجوع » هم يعنى بازگشت ، بايد يك آمدنى باشد تا بازگشت صدق كند ، و لهذا اگر در قرآن دربارهء قيامت كلمهء [ معاد 
  ] نداريم ، كلمهء « رجوع » داريم اما آنچه در قرآن كلمهء « رجوع » و امثال آن آمده ، به معناى بازگشت به خداست ، يعنى تعبير قرآن اين است . در قرآن هيچ جا رجوع ارواح به اجساد نيامده ،\r\n\r\n","description":"","footnote":"","page_name":" 629 ","page_number":629},
  {"content":"\r\n\r\nيا هيچ جا رجوع به معناى [ بازگشت 
  ] بعد از معدوم شدن نيامده ، بلكه تعبير اين است :\r\n « إِنَّا لِلَّهِ »  ما از آن خدا هستيم ،  « وَ إِنَّا إِلَيْهِ راجِعُونَ »  ( 1 ) و ما به سوى او بازگشت مىكنيم . پس كلمهء معاد را هم اگر ما به كار ببريم ، اگر به معنى عود الى اللّه استعمال كنيم ، آن وقت با تعبيرات قرآنى ، خوب منطبق مىشود . يا اين تعبير :  « وَ أَنَّ إِلى رَبِّكَ الْمُنْتَهى »  ( 2 ) و اينكه نهايت و تماميت و پايانى به سوى پروردگار است ، يعنى به سوى او همه چيز پايان مىيابد ،  « إِنَّ إِلى رَبِّكَ الرُّجْعى »  ( 3 ) . و امثال اين تعبيرات .\r\n\r\n3 . عود ارواح به خداوند\r\nمحدثين متشرعه مثل مرحوم مجلسى ادعا مىكنند كه اجماع همهء اهل اديان است بر معاد به معنى عود ارواح به اجساد ، ولى عده‌اى مىگويند نه ، ما اجماع داريم ولى نه اجماع به صورت عود ارواح به اجساد ، بلكه به معنى عود به سوى پروردگار .\r\nحالا اين عود به سوى پروردگار ، آيا مستلزم عود ارواح به اجساد است يا شكل ديگرى ، بعد بايد ببينيم ولى آنچه كه قرآن گفته است ، از قيامت تعبير كرده به وقتى ، به روزى يا به نشئه‌اى كه در آن نشئه انسانها به خدا بازگشت مىكنند ، يعنى چه انسانها به خدا بازگشت مىكنند ؟ اصلا آمدن از خدا يعنى چه و بازگشت به سوى خدا يعنى چه ؟ ولى هر چه هست ، قرآن اين طور گفته است ، حتى از قيامت تعبير به « لقاء اللّه » كرده است ، منكرين قيامت را منكرين لقاء پروردگار ناميده :  « الَّذِينَ كَذَّبُوا بِلِقاءِ اللَّهِ »  ( 4 ) يا :\r\n « بَلْ هُمْ بِلِقاءِ رَبِّهِمْ كافِرُونَ »  ( 5 ) ، تعبيرات قرآن چنين تعبيراتى است .\r\nالبته ما بدون اينكه بخواهيم رد يا قبول كرده باشيم ، [ نظريات مختلف را بيان مىكنيم 
  ] . همهء اينها معتقدند كه تفسير ما دربارهء معاد اين است . هيچ كس نمىخواهد چيزى بر خلاف گفتهء پيغمبر گفته باشد ولى هر كدام به يك چيزهايى استناد مىكنند و اين طور تفسير مىكنند . از نظر بعضى ، مسألهء قيامت و مسألهء معاد يعنى عود كردن\r\n\r\n\r\n\r\n\r\n","description":"","footnote":"\r\n( 1 ) . بقره / 156 .\r\n( 2 ) . نجم / 42 .\r\n( 3 ) . علق / 8 .\r\n( 4 ) . انعام / 31 .\r\n( 5 ) . سجده / 10 .\r\n","page_name":" 630 ","page_number":630},
  {"content":"\r\n\r\nروحها بار ديگر به همان بدنهايى كه بوده‌اند و پوسيده‌اند و متفرق و خاك شده‌اند .\r\nبعضى ديگر معاد را به همان معنى عود الى اللّه مىگيرند ولى مىگويند عود ارواح الى اللّه ، جسم كه عودى ندارد به سوى خدا ، براى جسم معنى ندارد بگوييم به سوى خدا بازمىگردد ، روح است كه مىتواند درجات و مراتبى را طى كند كه به حسب آن درجات و مراتب به نشئهء ربوبى نزديكتر باشد و بنابراين قيامت يعنى بازگشت ارواح به سوى خدا . صرف اين مطلب را بخواهيم بگوييم ، مىشود معاد روحانى مطلق كه اين بر خلاف ضرورت تعليمات انبياست ، يعنى در تعليمات انبياء درست است كه گفته‌اند عود به سوى پروردگار ، ولى براى اين عود شكل هم معين كرده‌اند ، آن شكلى كه معين كرده‌اند صد در صد روحانى نيست .\r\nمسألهء معاد در ميان قدماى فلاسفه اصلا مطرح نبوده ، يعنى اصلا معاد را انبياء آورده‌اند نه فلاسفه . حتى ارسطو خودش قائل به فناى روح است و ابدا معتقد به بقاى ارواح و عود ارواح و اين حرفها نيست و روح را يك موجود فانى و قابل فنا مىداند .\r\nحكماى اسلامى از قبيل بوعلى طور ديگرى معتقدند ، بوعلى مىگويد كه از نظر برهان علمى و برهان عقلى ، ارواح باقى مىمانند و بازگشت مىكنند به سوى خداوند و سعادت و شقاوت آنها هم سعادت و شقاوت معنوى و عقلانى است ، يعنى لذتها و المها ، لذتها و المهاى عقلانى است ( يعنى از نوع لذتى است كه عقل مىبرد و از نوع رنجى است كه عقل مىبرد ، نه از نوع لذت و المى كه انسان از راه جسم مىبرد ) . ولى بعد مىگويد اين راهى است كه ما از طريق علمى مىتوانيم طى كنيم ، اين قدر مىدانيم كه روح انسان فانى نمىشود و باقى مىماند و در جهان ديگرى يا معذّب است يا متنعّم ، ولى آن مقدارى كه ما از راه دليل علمى مىتوانيم بفهميم اين است كه فقط عقل انسان ( يعنى قوهء عاقلهء انسان ) باقى مىماند ، ساير قواى انسان هر چه هست ، همه معدوم مىشوند و قوهء عاقله به صورت يك امر مستقل و يك شىء مستقل و يك شخصيت مستقل - كه شخصيت واقعى انسان هم همان عاقله‌اش هست - باقى مىماند . ولى بعد مىگويد لكن معاد جسمانى هم چيزى است كه پيغمبر به آن خبر داده است ، صادق به آن خبر داده است ، ما معاد جسمانى را هم قبول مىكنيم به اعتبار اينكه مخبر صادق به آن خبر داده است . پس در واقع اين طور مىگويد كه دليل علمى و عقلى ، ما را فقط در حد معاد روحانى راهنمايى مىكند ولى اينكه معاد جسمانى باشد ، چيزى است كه ما از راه عقل نمىتوانيم كشف كنيم ولى چون مخبر صادق خبر داده\r\n\r\n","description":"","footnote":"","page_name":" 631 ","page_number":631},
  {"content":"\r\n\r\n( اخبر به الصّادق ) ما قبولش داريم ( 1 ) .\r\n\r\n4 . عود ارواح به خداوند با كيفيت جسمانى\r\nبعضى ديگر آمده‌اند جمع ميان اين دو كرده‌اند ، به اين معنا كه نظريه‌اى ابراز داشته‌اند كه معنى آن اين است : در عين اينكه معاد عود به پروردگار است نه عود ارواح به اجسام ( 2 ) ، ولى در عين حال خودش كيفيت جسمانى دارد . اينها كسانى هستند كه بر خلاف اعتقاد امثال بوعلى و ما قبل بوعلى كه فقط عقل انسان يك قوهء مستقل و مجرّد از بدن است ، اعتقاد دارند قواى حياتى انسان دو طبقه است :\r\nطبقهء جسدى و طبقهء غير جسدى ، و انسان داراى بدنى است كه آن را بدن مثالى و بدن برزخى ناميده‌اند و آن بدن الآن با اين بدن متحد است ، الآن وجود دارد و وقتى كه انسان مىميرد ، اين بدن حكم يك تفاله‌اى را دارد و آن حكم جوهر را دارد و اين بدن است كه دائما متحلّل و فانى مىشود ، متغير و فانى مىشود و بدل پيدا مىكند .\r\nمىگويند اين بدن نسبت به آن بدن ، حكم موى سر و ناخن و اين جور فضولات را دارد . همين طورى كه يك انسان در طول عمر چندين بار اين بدن را عوض مىكند ، مثلا به صورت زوائدى كه پوسته‌هاى بدن باشند يا به صورت ناخن يا به صورت مو ، به صورت انواع فضولات ، و اين بدن دائما عوض مىشود ، مردن حكم اين را دارد كه يك مرتبه و يك جا آن بدن كه بدن حقيقى انسان است اين بدن را كه حكم لباسى را براى آن بدن دارد رها مىكند و دور مىاندازد . و آن بدن با اين بدن فرق مىكند . اين بدن بالذات مرده است و حيات براى آن حالت عارضى دارد ولى آن بدن بالذات زنده است ، حيات جزء ذاتش است و عين ذاتش است و بنابراين براى آن بدن ، ديگر مردن تصور ندارد . پس در عين اينكه [ معاد 
  ] عود ارواح به كمال خودش است ولى به اين شكل جسمانى است .\r\nاين هم يك فرضيه‌اى است در اينجا ، كه ببينيم آيا با تعبيرات قرآن جور در مىآيد يا جور درنمىآيد ؟ خيلى هم مشكل است ، با بعضى تعبيرات قرآن فوق‌العاده خوب\r\n\r\n\r\n\r\n\r\n","description":"","footnote":"\r\n( 1 ) . بوعلى را من واقعا مؤمن به پيغمبر مىبينم ، عجيب هم به پيغمبر ايمان دارد .\r\n( 2 ) . اجسام يعنى اين اجساد ، اين بدنهاى خاك شده .\r\n","page_name":" 632 ","page_number":632},
  {"content":"\r\n\r\nجور درمىآيد ولى منطبق كردنش با بعضى تعبيرات ديگر مشكل است .\r\n\r\n5 . تجديد حيات مادى دنيا به شكل ديگر\r\nبرخى ديگر خواسته‌اند مثل دستهء اول معاد را يك امر مادى و طبيعى بدانند ولى بدون اينكه نيازى باشد كه بگويند عود ارواح به اجسام ، نه ، ارواحى به اجسامى عود نمىكند چون اساسا ارواحى وجود ندارد ، بلكه خود همين حيات مادى تدريجا به شكل ديگرى تجديد مىشود ، كه اين فرضيه‌اى است كه بعد بايد روى آن صحبت كنيم .\r\nيكى از مسائلى كه به نظر من بايد روى آن بحث كرد ، مسألهء روح است كه آيا قبول قيامت مستلزم قبول وجود روح است به عنوان يك موجودى كه قابليت اين را دارد كه بعد از فناى بدن باقى بماند يا مبتنى بر اين نيست ؟ البته ما در اينجا از نظر عقلى نبايد بحث كنيم ، اول از نظر دينى و شرعى بايد بحث كنيم ، يعنى بايد ببينيم آنچه كه در اسلام راجع به معاد آمده است ، از حالت احتضار گرفته تا عالم قبر و سؤال و جواب قبر و عالم برزخ و عالم قيامت ، آيا اينها يك چيزهايى است كه بر اساس اين اصل بوده است كه انسان داراى يك روحى است كه آن روح واقعا قبض مىشود ، مردن قبض روح است ، تحويل گرفتن روح است و انسان كه مىميرد به معنى اين است كه رابطهء ميان روح و بدن بريده مىشود و روح در عالم خودش قرار مىگيرد و جسد در عالم خودش ، يا اينكه اين طور نيست ؟\r\nبحث بعد ما كه پايهء بحثهاى ديگر قرار مىگيرد ، همين بحث روح است . بعد هم وارد استدلالهاى قرآن براى وجود قيامت مىشويم كه عرض كرديم قرآن دو نوع استدلال دارد .\r\n- در خود قرآن كلمهء معاد هست . البته اين را متشرعه از روى آيهء مباركه كه مىفرمايد :  « كَما بَدَأَكُمْ تَعُودُونَ »  ( 1 ) گرفته‌اند . ضمنا آن دلايلى كه دربارهء معاد هست ،\r\n\r\n\r\n\r\n\r\n","description":"","footnote":"\r\n( 1 ) . اعراف / 29 : [ همچنانكه شما را خلق كرد ، بازمىگرديد 
  ] .\r\n","page_name":" 633 ","page_number":633},
  {"content":"\r\n\r\nفقط در حدود همان طبقه‌بندى كه فرموديد قرآن كرده و دو دسته دليل دارد ، اگر ما همان آياتش را هم بفهميم و روى آن بحث شود ، اين بهترين راه است براى اينكه با معاد آشنايى پيدا كنيم .\r\nاستاد : راجع به قسمت اول كه فرموديد ، من به آيهء  « كَما بَدَأَكُمْ تَعُودُونَ »  توجه داشتم ولى منظورم اين نبود كه حتى مادهء « عود » هم نيامده ، عرض كردم كلمهء معاد به اين وزن ( كه به معنى زمان عود يا مكان عود هست ) در قرآن نيست .\r\nراجع به آيات قرآن ، آنهايى كه استقصاء كرده‌اند مدعى هستند 1400 آيه در قرآن راجع به معاد است ، يعنى در هيچ موضوعى و شايد در مسألهء توحيد اين قدر آيه در قرآن نيامده و اين قدر تأكيد و اصرار نشده كه در مسألهء معاد هست . ولى من ادعا نمىكنم معماى معاد از هر جهت حل شده است . مقصودم اين است كه جمع ميان همهء تعبيرات قرآن به طورى كه كسى ادعا كند كه همهء تعبيرات را من مىتوانم بدون شك و دغدغه كاملا جمع كنم ، صد در صد نيست و الّا افرادى هستند كه از نظر خودشان مسألهء معاد كاملا حل شده است و آيات قرآن را هم طورى توجيه مىكنند كه از نظر خودشان تأويل نيست ، توجيه واقعى است ولى ممكن است براى ما آن توجيه چندان قابل قبول نباشد و الّا نه اين است كه براى همهء افراد قضيهء معاد لا ينحلّ است . من افرادى را كه به وضع كتابهايشان آشنا هستم شك ندارم كه  « بِالْآخِرَةِ هُمْ يُوقِنُونَ »  و به همهء اين محتواهايى كه در قرآن آمده يقين دارند ولى طرز تصور و تلقىشان از اين تعبيرات با تلقى عامهء مردم در بعضى قسمتها قدرى فرق مىكند . ديگران هم همين راه را رفته‌اند ، نه اينكه اگر ما آيات قرآن را عنوان مىكنيم ، اين ما هستيم كه براى اولين بار مىخواهيم از راه آيات قرآن وارد شويم ، نه ، ديگران هم از همين راه رفته‌اند و اگر نظرياتى دارند ، از يك طرف منشأ نظرياتشان الهاماتى بوده كه از خود قرآن گرفته‌اند ، و از طرف ديگر منشأ آن ، اشكالاتى بوده كه به وجود مىآمده و براى حل اين اشكالات در تلاش بوده‌اند . ما هم كه وارد مىشويم ، باز از يك طرف يك الهاماتى از قرآن مىگيريم ، و از طرف ديگر با يك اشكالاتى مواجه خواهيم شد كه اشكالات را بايد حل كنيم . در اينكه بسيارى از مشكلاتى كه در قديم وجود داشت امروز وجود ندارد ، يعنى يك مقدار راه معاد از نظر علوم نسبت به آنچه كه در قديم بوده صافتر شده ، بحثى نيست .\r\nمثلا يكى از مسائلى كه در باب معاد هست كه از نظر علم قديم خيلى مشكل بود و\r\n\r\n","description":"","footnote":"","page_name":" 634 ","page_number":634},
  {"content":"\r\n\r\nمجبور بودند به نوعى توجيه و تأويل كنند ، اين است كه قرآن مدعى است اين نظامات موجودى كه الآن داريم ، ماه و خورشيد و ستارگان و اين وضع زمين و درياها و كوهها ، روزى خواهد رسيد كه تمام اينها زير و رو مىشود . تقريبا همان طورى كه قرآن مىگويد ، در ابتدا اينها به شكل دخان ( دود ) بود ، بعد به اين صورت درآمده است .\r\nاز قرآن مىشود استنباط كرد كه بعد هم به همين صورت در خواهد آمد . ولى اين با علم قديم قابل حل نبود ، علم قديم قبول نمىكرد كه اين طور باشد ، نه قبلش را قبول مىكرد كه به اين شكل بوده [ و نه بعدش را كه به همين شكل در خواهد آمد 
  ] . علم قديم فرض مىكرد كه نظام افلاك از همان قديم همين طور بوده كه هست و تا ابد هم همين طور خواهد بود ، و اين بود كه مشكلاتى ايجاد مىشد .\r\nقرآن مىگويد :   « إِذَا الشَّمْسُ كُوِّرَتْ »   ( 1 ) يك وقتى خواهد آمد كه اين خورشيد ما تكوير مىشود يعنى كدر مىشود ، نورش از آن گرفته مىشود ، خاموش مىشود ،  « وَ إِذَا النُّجُومُ انْكَدَرَتْ »  ( 2 ) و اين ستارگان حالتى پيدا مىكنند كه منكدر مىشوند يعنى ديگر آن درخشندگى را نخواهند داشت ،  « وَ إِذَا الْبِحارُ سُجِّرَتْ »  ( 3 ) اين درياها مثل ديگى كه به جوش مىآيد تبديل به بخار خواهد شد .\r\nيا مثلا زلزله‌هايى زمين را خواهد گرفت كه انسان در مىماند كه چه وضعى رخ داده ، خيلى براى انسان غير مترقّب است :   « إِذا زُلْزِلَتِ الْأَرْضُ زِلْزالَها »   آن وقت كه زمين آن زلزلهء خودش را ايجاد كند . « آن زلزله » اشاره به نوع خاص زلزله است و با زلزله‌هاى ديگرى كه در دنيا پيدا شده و در گوشه‌اى عده‌اى را از بين برده خيلى فرق دارد . آن ، زلزله‌اى است كه ديگر هيچ چيزى به حال خودش باقى نخواهد بود  « وَ أَخْرَجَتِ الْأَرْضُ أَثْقالَها »  و زمين اشياء وزين خودش را از درون خودش بيرون بكشد ( ظاهرا مقصود انسانهاست كه از درون زمين بيرون مىآيند ) ،  « وَ قالَ الْإِنْسانُ ما لَها »  انسان آن وقت مىگويد چه شده ، چه خبر است ؟ يعنى براى انسان غير مترقّب است ، عادى نيست ، غير عادى است ، مثل زلزله‌هاى هميشه نيست كه بگوييم خوب ديگر زلزله است ،  « يَوْمَئِذٍ تُحَدِّثُ أَخْبارَها »  آن وقت زمين تمام قضاياى خودش را نقل خواهد\r\n\r\n\r\n\r\n\r\n","description":"","footnote":"\r\n( 1 ) . تكوير / 1 .\r\n( 2 ) . تكوير / 2 .\r\n( 3 ) . تكوير / 6 .\r\n","page_name":" 635 ","page_number":635},
  {"content":"\r\n\r\nكرد  « بِأَنَّ رَبَّكَ أَوْحى لَها »  به موجب اينكه پروردگار تو به او وحى كرده است ، به او تعليم كرده است  « يَوْمَئِذٍ يَصْدُرُ النَّاسُ أَشْتاتاً لِيُرَوْا أَعْمالَهُمْ »  آن وقت است كه مردم گروه گروه بيرون مىروند براى اينكه عملهايشان به آنها ارائه داده شود   « فَمَنْ يَعْمَلْ مِثْقالَ ذَرَّةٍ خَيْراً يَرَهُ ، وَ مَنْ يَعْمَلْ مِثْقالَ ذَرَّةٍ شَرًّا يَرَهُ »   ( 1 ) . الآن براى ما اين امر لااقل به صورت يك امر خيلى محتمل است ، كى مىتواند بگويد چنين وضعى پيش نمىآيد ؟\r\n   « إِذَا السَّماءُ انْفَطَرَتْ ، وَ إِذَا الْكَواكِبُ انْتَثَرَتْ »    ( 2 ) يا   « إِذَا السَّماءُ انْشَقَّتْ »   ( 3 ) اينها يك چيزهايى است كه لااقل رفع مانع شده ، اگر علم نتواند چنين روزى را پيش‌بينى كند ولى نفى هم نمىتواند بكند ، يعنى لااقل بر خلاف علم نيست .\r\nولى به هر حال اگر كسانى هم راهى را رفته‌اند ، نه اين است كه آن راه را رفته‌اند بدون اينكه هيچ الهامى گرفته باشند يا بدون اينكه هيچ كمكى به ما كرده باشند ، راهى است كه بالأخره آنها هم رفته‌اند . مسلّم ما از گفته‌هاى آنها مىتوانيم كمك بگيريم و استفاده كنيم بدون اينكه بگوييم آنها متوجه اشكالاتى بوده‌اند . در همين مسألهء عود ارواح به اجساد به اين شكل كه روحها به جسدها عود كند ، آنها به يك اشكالات علمى دچار بوده‌اند كه امروز ما هم دچار هستيم .\r\nامروز خيلى اشخاص ديگر هم مىگويند اگر معنى معاد اين باشد كه عين همين بدنهاى افراد [ ايجاد شود 
  ] ، آن كسى كه مىميرد ، با همان بدنى كه مرده است بيايد محشور شود ، آيا اين امكان‌پذير است ؟ اين حرفى بوده كه از چندين صد سال پيش مىگفته‌اند : انسانهايى كه از اول تا آخر عالم بر روى زمين پيدا شده‌اند و دائما آمده‌اند و رفته‌اند ، اگر ما حجم و وزن بدن آنها را حساب كنيم ، چندين برابر زمين انسان آمده و رفته ، يعنى اين سطح و اين قشر زمين تا مقدارى ، چندين بار بدن انسانها شده و دو مرتبه خاك شده ، كه اگر بخواهيم ميلياردها ميليارد انسان را با اين بدنها جمع كنيم زمين ما اساسا گنجايش آن را ندارد ، چندين برابر زمين هم گنجايش آن را ندارد .\r\nپس اينها و بسيارى از مسائل ديگر ، يك چيزهايى است كه بايد آنها را حل كنيم .\r\nالبته مسألهء بسيار مشكل و معضلى است .\r\n\r\n\r\n\r\n\r\n","description":"","footnote":"\r\n( 1 ) . زلزال / 1 - 8 .\r\n( 2 ) . انفطار / 1 و 2 .\r\n( 3 ) . انشقاق / 1 .\r\n","page_name":" 636 ","page_number":636},
  {"content":"\r\n\r\n- در قرآن مجيد براى قابل قبول بودن حيات مجدد ، موضوع حيات مجدد نباتات به طور مكرر مطرح شده و من فكر مىكنم كه بايد يك بررسى از نظر فيزيولوژى گياهى و حيوانى بكنيم كه ببينيم چه ارتباط و تشابهى مىتواند بين حيات مجدد گياهى كه در هر بهار تجديد مىشود و حيات مجدد حيوانى باشد . من فكر مىكنم كه اگر بعضى از رفقا صرف وقت كنند تا يك مقدار فيزيولوژى گياهى را هم در اينجا بررسى كنيم و با فيزيولوژى حيوانى تطبيق كنيم ، كه شايد يك روشنايى در اين قسمت براى ما ايجاد شود ، مناسب باشد .\r\nاستاد : البته پيشنهاد بسيار خوبى است . در قرآن به حيات مجدد زمين ( يعنى همان حيات مجدد گياهان ) استناد شده و زياد هم استناد شده :  « اعْلَمُوا أَنَّ اللَّهَ يُحْيِ الْأَرْضَ بَعْدَ مَوْتِها »  ( 1 ) بدانيد كه خداوند زمين را بعد از اينكه مرده است زنده مىكند . آنها كه در سابق فقط به اين مطلب توجه مىكردند ، فكر مىكردند وجه تشابه همين است كه مرده‌اى زنده مىشود ، يعنى يك موجودى در يك درجه‌اى مرده است و در يك درجهء ديگرى تكامل پيدا مىكند و حيات برايش پيدا مىشود . خلاصه به آن جنبهء تكاملى مطلب كه اين تكامل از موت به حيات است [ توجه مىكردند 
  ] .\r\nآنها اين طور فكر مىكردند كه قرآن نظرش فقط به همان مسألهء تكامل است ، يعنى شما در اين زندگى موجود خودتان تكامل از موت به حيات را مىبينيد ، اين براى شما به عنوان نمونه كافى است تا تكاملى را هم كه در سطح بالاترى است ( كه در واقع تكامل از نشئه‌اى به نشئهء ديگر است ) بپذيريد ، اين يك امر جزئى است كه مىتواند نمونهء يك امر كلى باشد . آنها اين‌طور مىگويند : همين طورى كه در اينجا مىبينيد كه اين جزء مرده است و زنده مىشود ، كل هم همين‌طور است ، كل هم از مردگى به حالت زندگى در مىآيد . مىگفتند عالم آخرت و عالم دنيا همه حكم يك واحد را دارد كه دنيا مرتبهء مردهء آن است و آخرت مرتبهء زنده‌اش . نمىخواهم بگويم اين حرف صد در صد درست است ، مىخواهم بگويم اين طور استنباط كرده‌اند ولى شما ممكن است بخواهيد از اين امر استنباط ديگرى بكنيد . مطالعاتى بكنيد ، استنباطى بكنيد ، ما هم از استنباط شما استفاده مىكنيم . به هر حال بايد روى اين موضوع مطالعه كرد .\r\n\r\n\r\n\r\n\r\n","description":"","footnote":"\r\n( 1 ) . حديد / 17 .\r\n","page_name":" 637 ","page_number":637},
  {"content":"\r\n\r\n- يك تذكرى در قسمت اول صحبت جناب آقاى مطهرى داشتم كه اصولا معاد را بايد در رديف توحيد و نبوت قرار داد يا كمى جنبهء تعبدى دارد ؟ بنده عقيده دارم نظر آن عده‌اى كه گفته‌اند جنبهء تعبدى دارد صحيح‌تر است ، يا اگر هم صد در صد جنبهء تعبدى نداشته باشد و در رديف نماز و روزه نباشد ، مسلّما در رديف توحيد و نبوت هم نيست ، براى اينكه ما اينها را به عنوان اصول مىپذيريم و متمايز مىكنيم ولى اعتقاد به معاد جنبهء ضرورت و تعبد دارد و فقط بايد دلايل نفى آن را رد كرد ، يعنى اگر ما فقط مشكلاتى را كه به لحاظ علمى يا عقلى پيش مىآيد رفع كنيم ، كافى است براى اينكه به استناد گفتهء پيغمبر - كه او را صادق مىدانيم ، همان‌طورى كه بوعلى گفته - اعتقاد به معاد داشته باشيم و استدلال معاد در حقيقت حول رد دلايل نفى معاد دور مىزند .\r\nاما مسألهء ديگر راجع به خود معاد است . من استدعايم از آقاى مطهرى اين است كه اول ببينيم يك فرد مسلمان نسبت به معاد ، نسبت به قبر ، نسبت به برزخ چه جور بايد عقيده داشته باشد كه اگر خلاف اين عقيده را داشت به ايمان و اعتقاداتش ايراد وارد است . بعد كه اين را فهميديم ، آن وقت برويم سراغ استدلالاتش . نكتهء آخر اينكه در باب معاد اگر ما ايرادى به نظرمان مىرسد و نمىتوانيم به آن جواب بدهيم ، حتى الامكان آن را طرح نكنيم ، چون معاد جزء مسائلى است كه روى هم رفته حول آن درجه‌اى از يقين حاصل شده و اگر ايجاد اشكال ، در اين يقين خللى ايجاد كند كه نتواند رفعش كند مثبت نخواهد بود .\r\nاستاد : راجع به قسمت اول بيان ايشان ، مىشود گفت كه آنچه خودتان در آخر گفتيد ، آنچه را كه اول فرموديد رد مىكند ، براى اينكه فرموديد لااقل ما در باب معاد مشكلاتش را بايد حل كنيم ، همان مشكلات را كه بخواهيم حل كنيم ، ناچاريم به اينكه در باب معاد يك نوع فرضيهء خاصى را بپذيريم و روى آن فرضيه هم استدلال كنيم .\r\nاين دو از هم منفك نيست . پس ما تا يك نوع خاصى تصور دربارهء معاد نداشته باشيم ، نمىتوانيم اشكالاتش را حل كنيم . وقتى ما در مقام حل اشكالات برآييم ، بايد آن را به شكل خاصى تصور كنيم و همان شكل خاص تصوركردن‌هاست كه به ما يك فرضيهء مخصوصى در باب معاد مىدهد .\r\nاين مطلب را هم عرض كنم كه مقصودم اين نبود كه اساسا مسألهء معاد به هيچ وجه تعبدى نيست و ما آن را صد در صد و مستقلا مثل مسألهء توحيد مىتوانيم دريابيم . خودم هم در ضمن حرفهايم عرض كردم كه اصلا معاد را پيغمبران ارائه\r\n\r\n","description":"","footnote":"","page_name":" 638 ","page_number":638},
  {"content":"\r\n\r\nداده‌اند و علم و فلسفه دنبال آنچه كه پيغمبران گفته‌اند رفته است . همين طورى كه ويليام جيمز در كتاب دين و روان مىگويد : « خيلى از مسائل را علوم و فلسفه‌ها بعد رفته‌اند كشف كرده‌اند ولى نشانىاش را اول اديان داده‌اند » . اديان نشانى داده‌اند ، ديگران براى اينكه تحقيق كنند كه آيا چنين چيزى هست يا نيست دنبالش رفته‌اند ، بعد هم از طريق علمى و فلسفى به آن رسيده‌اند ، به طورى كه اگر اين نشانى را نداده بودند هرگز علم و فلسفه دنبال آن نمىرفت . ما هم اگر گفتيم كه تحقيق در اينجا مطلوب است مقصودمان اين نيست كه هيچ جنبهء تعبدى ندارد ، بلكه مقصود اين است كه قرآن علاقه نشان مىدهد كه افراد در باب معاد تحقيق داشته باشند و لهذا در باب معاد كلمهء ايمان آمده - من روى اين جهت گفتم - و در غير معاد نيامده است . در باب ملائكه هم ايمان آمده است . اين علامت آن است كه خواسته‌اند كه ما در اينجا تحقيقى داشته باشيم به طورى كه بتوانيم عن معرفة اعتقاد پيدا كنيم كه يك حقايقى به نام ملائكه وجود دارد . همچنين قرآن مايل است كه ما به آخرت ايمان داشته باشيم ، يعنى در كنار ايمان به پيغمبر و ايمان به نبوت مىخواهد ما اعتقاد و ايمان [ به آخرت 
  ] داشته باشيم و الّا آن را در اين رديف ذكر نمىكرد . چرا آن را در اين رديف ذكر كرده ؟\r\nپس طالب تحقيق در اينجاست .\r\nدر اينكه مسائل معاد در درجهء اول مسائل تعبدى است هيچ بحثى نيست . ما دربارهء اين مسائل تعبدى مىخواهيم ببينيم چقدر مىتوانيم تحقيق كنيم و اين تحقيق هم مطلوب است . اگر اشخاصى بگويند شما حق تحقيق كردن نداريد ، ما در مقابل آنها چنين مىگوييم . اگر كسى گفت : « در باب قيامت كسى حق تحقيق كردن ندارد ، قرآن يك چيزى گفته ، ما هم بايد بگوييم آمنّا و سلّمنا ، هر كس گفت چرا ؟ مىگوييم سؤال بدعت است ( همين طورى كه عده‌اى در قديم مىگفتند « السّؤال بدعة » ) اينجا حق سؤال و جواب ندارى » [ ما مىگوييم 
  ] نه ، اين طور نيست ، از ما تحقيق خواسته‌اند .\r\nدر مسألهء ايراد شبهه‌ها و اشكالها ، ما در حدودى اشكالات را طرح مىكنيم كه طرح شده است ، يعنى اشكالاتى كه در كتابها وجود دارد ، در همين كتابهاى خيلى معمولى هم وجود دارد . من خودم شايد تا حالا بيش از صد بار - و باز همين روزها مكرر از افرادى آن هم مثلا از طبقهء دانشجويان - شبههء آكل و مأكول را شنيده‌ام . اين كه ديگر چيز تازه‌اى نيست كه بگوييم طرح نكنيد . شبههء آكل و مأكول را خوب بود اول - اگر نصيحت شما را مىپذيرفتند - از هزار سال پيش طرح نمىكردند ، ولى از هزار\r\n\r\n","description":"","footnote":"","page_name":" 639 ","page_number":639},
  {"content":"\r\n\r\nسال پيش اين شبهه را طرح كرده‌اند . همين هم كه الآن گفتم همان بود ، چيز ديگرى نبود ، تعبير ديگرى از آن مطلب بود . اين را طرح كرده‌اند ، حالا كه طرح كرده‌اند ما بگوييم آرامش خيال خودمان را بهم نزنيم ؟ ! جواب ندهيم ؟ ! نمىدانم ، اگر مىگوييد نگوييد ، نمىگوييم ولى اگر در اينجا نگوييم ، در جاى ديگر از ما مىپرسند .\r\nو اما آن مسأله كه فرموديد ، راست است ، خوب است كه ما اول آيات قرآن را در اين زمينه بخوانيم ، بعد ببينيم از همهء اين آيات يك فكر ساده‌اى مىفهميم ؟ حالا مىخواهد اشكال داشته باشد ، مىخواهد اشكال نداشته باشد . اول ما ببينيم كه اين طور است يا نه ، خود آيات قرآن از نظر مفهوم براى ما سؤال به وجود مىآورد ؟ اگر ديديم آيات قرآن خودش يك مطلب ساده‌اى را دارد مىگويد ، اين را به صورت يك امرى كه قرآن گفته طرح مىكنيم ، بعد مىرويم سراغ اشكالاتش ، اشكالاتش را توانستيم جواب بدهيم جواب مىدهيم ، نتوانستيم مىگوييم چيزى كه پيغمبر گفته ما قبول مىكنيم . مگر همهء اشكالات را ما بايد حل كنيم ؟ بعد خواهند آمد و اشكالات را حل خواهند كرد .\r\nاما عمدهء مطلب اين است كه مسألهء معاد فى حد ذاته ، در واقعيت خودش يك مسأله‌اى بوده كه نمىتوانسته به آن سادگى بيان شود . اين مسأله به تعبيرى - البته تشبيه است - نظير اين است كه بچه‌اى كه در رحم است و با نظام خاص زندگى رحمى دارد زندگى مىكند ، نه چشمش باز است جايى را ببيند ، نه با گوشش چيزى را مىشنود ، نه از راه دهان تغذى مىكند ، نه تنفس مىكند ، بخواهند دربارهء زندگى بعد از تولد با او صحبت كنند . با آن معلوماتى كه او در زندگى جنينى دارد ، امكان ندارد بتواند آنچه را كه در زندگى بعد از تولد است به حقيقت دريافت كند . پس ناچار با او يك مقدار هم با زبان خودش صحبت شده است . از كجا مىگوييم با زبان خودش صحبت شده ؟ به قرينهء بعضى حرفهاى ديگرى كه هست .\r\nاين چيزها بوده كه تصورها را دربارهء معاد متفاوت كرده و هر كسى در حد خودش [ تصورى از اين مسأله دارد 
  ] . اين مثل خود مسألهء خداست . همه معتقد به خدا هستند ولى اگر كسى محتواهاى اين افكار را بيرون بريزد ، مىبيند از زمين تا آسمان متفاوت است . همه مىگويند خدا ، به حسب ذوق و غريزهء فطرى هم خدا را عبادت مىكنند ، در عمق دلشان هم خدا را عبادت مىكنند ، ولى او خدا را يك شكل داده و يك تصوير دارد ، آن يكى تصوير ديگرى و . . . به طورى كه او خداى اين را قبول ندارد ، اين خداى\r\n\r\n","description":"","footnote":"","page_name":" 640 ","page_number":640},
  {"content":"\r\n\r\nاو را قبول ندارد . دربارهء قيامت هم همين‌طور است .\r\nآنچه كه من به عنوان مسلّمات عرض كردم ، مقصودم همين بود . شما گفتيد آنچه كه ما بايد معتقد باشيم چقدر است ؟ به عقيدهء من آن مقدارى كه بايد معتقد باشيم همانهايى است كه اول من گفتم از مسلّمات است . ما بايد معتقد باشيم حيات ديگرى غير از اين حيات هست . لزومى ندارد ما بفهميم اعادهء معدوم مىشود يا اعادهء معدوم نمىشود . ما بايد اين را بفهميم كه آن حيات جاودانى است ، پايان نمىپذيرد ، لزومى ندارد كه ما بفهميم چرا پايان نمىپذيرد ، چرا در اينجا مرگ حتمى است ( از ضروريات خلقت است ) و در آنجا نيست ؟ رابطهء آنجا با اينجا رابطهء مقدمه و نتيجه است ، هر چه در اينجا كشت كنيم ، آنجا برمىداريم ، دنياى پاداش و كيفر است . اما آيا آنجا اعادهء معدوم مىشود يا نه ؟ لزومى ندارد بفهميم . حتى به عقيدهء من اينكه عود ارواح به اجساد مىشود يا نه ؟ لزومى ندارد بفهميم . آيا تمام خصوصياتش با خصوصيات اين عالم طبيعت هيچ فرق نمىكند ؟ گل ما را از نو مىآيند مىسازند ؟\r\nيعنى معاد همانى است كه خيام تصور كرده كه يك كوزه‌اى را مىسازند و خراب مىكنند و دو مرتبه آن را مىسازند ؟ لزومى ندارد ما اين را بفهميم و روى آن دقت كنيم كه آيا به اين شكل است يا به شكل ديگرى . ولى آن مقدارش براى ما قطعى است . از قرآن هم اين خصوصيات معاد خيلى قطعى فهميده مىشود ، منتها راجع به كيفيتش ما يك جا مىبينيم طورى مىگويد كه آدم فكر مىكند آن دنيا شروع مجددى از همين دنيا و تكرار همين دنياست ، همين دنيا دو مرتبه تكرار مىشود اما نه از راه تولد ، بلكه از اين راه كه ذرات اين مواد گوشت و استخوان و غيره را جمع مىكنند ، دو مرتبه به صورت يك انسان در مىآورند و بعد روحى در آن دميده مىشود . البته « روحى دميده مىشود » در قرآن نيست ، به همين شكل خدا [ ذرات پراكنده را 
  ] جمع مىكند ، مىشود انسان . . . ( 1 )\r\n\r\n\r\n\r\n\r\n","description":"","footnote":"\r\n( 1 ) . [ دنبالهء مطلب روى نوار ضبط نشده است 
  ] .\r\n","page_name":" 641 ","page_number":641},
  {"content":"\r\n\r\n\r\nماهيت مرگ از نظر قرآن\r\nبحث معاد را كه در جلسهء پيش شروع كرديم ، ضمنا بهانه‌اى شد براى من كه بيشتر روى آن مطالعه كنم و در جلسه‌اى كه در مسجد هدايت براى صحبت مىروم ، در آنجا هم مبحث معاد را طرح كردم ولى البته در يك سطح عمومىتر و مقرون‌تر به نصيحت و موعظه ، يعنى آميخته به بحثهاى موعظه‌اى .\r\nهمان طورى كه در جلسهء پيش صحبت شد ، ما به مسألهء معاد به تعبير قرآن بايد ايمان - و بالاتر ، ايقان - داشته باشيم و آن قدر مسألهء معاد مسألهء بغرنج و پيچيده‌اى است كه بسيارى از افراد معتقدند در باب معاد جز تعبد و تسليم راهى نيست ، يعنى آنچنان اين مسأله براى بشر مجهول است - نه اينكه ممتنع است - كه ما جز از طريق تعبد و تسليم به گفتهء پيغمبر و وحى راهى براى قبولش نداريم . ولى بدون شك بشر براى درك مسألهء معاد تلاشهايى هم از طريق علم و عقل خودش كرده است .\r\nما در اينجا موظفيم اول - قبل از آنكه دنبال تلاشهاى علمى و عقلى و فلسفى برويم كه چگونه تلاش كرده‌اند و بدون هيچ‌گونه جانبدارى از هيچ نظرى - گفتهء خود قرآن را در باب معاد طرح كنيم ولى همه جانبه طرح كنيم ، ببينيم كه اساسا قرآن معاد را چگونه طرح و بيان كرده است ، بعد برويم دنبال تلاشها ، چون تا آنجا كه من خودم مطالعه كرده‌ام ، مىبينم تلاشهايى كه محدثين ( يعنى آنهايى كه ذوقشان ذوق محدثين و\r\n\r\n","description":"","footnote":"","page_name":" 642 ","page_number":642},
  {"content":"\r\n\r\nفقهاست ) به يك شكل ، حكما و فلاسفه به يك شكل و علماى جديد به شكل ديگر كرده‌اند ، همه يك نوع مطالعات يكجانبه است ، يعنى مثلا قسمتى از آيات قرآن كه با نظريهء آنها انطباق بهترى داشته است ، همان را گرفته و دنبال كرده‌اند و حال آنكه يك قسمت را گرفتن و يك قسمت را رها كردن مشكل را حل نمىكند .\r\n\r\nقطعيت قيامت كبرى از نظر قرآن\r\nبه نظر مىرسد ما اول بايد از اينجا شروع كنيم كه يك مطلب از نظر قرآن قطعى و مسلّم است و قرآن روى آن خيلى اصرار دارد و آن اين است كه يك قيامت كبرايى در آيندهء مجهولى هست و قرآن اصرار دارد كه آيندهء قيامت را جز خدا كسى نمىداند :\r\n « عِلْمُها عِنْدَ رَبِّي »  ( 1 ) در يك آيندهء مجهولى كه به هيچ نحو نمىشود آن را توقيت كرد و وقت برايش معين كرد . در آن قيامت كبرى مسأله تنها اين نيست كه اوضاع دنيا و زمين و آسمان به شكلى كه امروز هست باشد ولى فقط مرده‌ها يك‌دفعه از قبرها بيرون بيايند براى حساب و كتاب . اين حشر قبورى كه قرآن بيان كرده است ( كه واقعا تعبير قرآن اين است كه مرده‌ها زنده مىشوند ) مقرون است با يك تغيير كلى و اساسى در تمام عالم ، از خورشيد و ستارگان و زمين و هر چه در زمين هست و آن موجودهاى خيلى عظيم و وسيع زمين كه چشم انسان را پر مىكند و آدم باور نمىكند اينها ديگر طورى بشوند مثل درياها و كوهها ، همهء اينها را قرآن مثال ذكر مىكند : آن يكى مثل پشم زده شده باشد ، آن يكى مثل غبار پراكنده باشد ، نور از خورشيد گرفته شود ، ستارگان منكدر شوند ، خلاصه يك تغيير كلى در تمام عالمى كه ما آن را عالم طبيعت مىشناسيم [ و در آسمان صورت مىگيرد 
  ] . عالمى كه ما عالم طبيعت مىشناسيم همين زمين است و آنچه كه ما آسمان مىناميم مجموع خورشيد و ستارگان است . ديگر چيزى نمانده است كه قرآن روى آن دست نگذاشته باشد كه در آن قيامت كبرى آن هم تغيير مىكند :  « يَوْمَ تُبَدَّلُ الْأَرْضُ غَيْرَ الْأَرْضِ وَ السَّماواتُ »  ( 2 ) ،  « وَ السَّماواتُ مَطْوِيَّاتٌ بِيَمِينِهِ »  ( 3 ) .\r\n\r\n\r\n\r\n\r\n","description":"","footnote":"\r\n( 1 ) . اعراف / 187 .\r\n( 2 ) . ابراهيم / 48 .\r\n( 3 ) . زمر / 67 .\r\n","page_name":" 643 ","page_number":643},
  {"content":"\r\n\r\nاز اين جور تعبيرات خيلى زياد است . منكرين زمان پيغمبر هم نسبت به قصهء حشر انسان از قبرها بوده كه اعتراض مىكردند ، يعنى اين را يك امر ناشدنى و به قول كسروى « نيارستنى » تلقى مىكردند . قرآن هم با تكيه به قدرت خدا يا با تكيه به نظام موجود ( كه نظام موت و حيات است و مرده‌ها دائما بر روى اين زمين زنده مىشوند ) يا با تكيه به خلقت اوّلى ( كه برگرداندن بعدى از ايجاد ابتدايى مهمتر نيست ) و يا با اين نوع استدلال كه ما كه آفريديم مگر عبث آفريديم ؟ به آنها جواب مىدهد . پس يك مسأله كه ما داريم مسألهء قيامت كبرى است .\r\n\r\nفاصلهء مردن تا قيامت\r\nقبل از آنكه ما راجع به قيامت كبرى صحبت كنيم ، يك مسأله را بايد رسيدگى كنيم و آن اين است : در فاصلهء مردن تا آن قيامت ، از مردنى كه امروز ما مىميريم يا اشخاصى در گذشته مرده‌اند تا قيامت كه معلوم نيست چقدر طول خواهد كشيد و شايد ميلياردها سال طول بكشد ، شايد هم مثلا هزار سال ديگر تمام بشود - كه ما عرض كرديم مجهول است و نمىدانيم كى هست - در اين فاصله وضع چيست ؟ از قرآن چه استفاده مىشود ؟ آيا در اين فاصله آن كسى كه مرده ، ديگر واقعا مرده ، همين طورى كه ما به حسب زندگى حسى دنيايى مىگوييم ؟ يعنى مثل اين است كه در يك خواب خيلى عميقى فرو رفته و عميق‌تر از آن در يك سكوت مطلق و در يك بىخبرى مطلق فرو مىرود و هست تا در قيامت محشور شود يا نه ، در فاصلهء اين مردن تا قيامت هم يك وضعى دارد كه آن وضع هم باز نوعى زندگى است ؟ قرآن چه مىكند ؟ آيا در اينجا سكوت كرده است يا نظرى دارد و اگر نظرى دارد نظرش چيست ؟\r\nمسلّم وضع فاصلهء مردن تا قيامت را اگر ما بدانيم ، خودش اولا جزء عوالم بعد از مرگ است و ثانيا تا اندازهء زيادى مىتواند قرينه باشد براى وضع خود قيامت كه بعد ببينيم قيامت چيست . طبعا اين مسأله پيش مىآيد كه از نظر قرآن تفسير مردن چيست ؟ اگر ما باشيم و همين اطلاعات ظاهر و محسوسى كه دربارهء انسانها داريم يا اطلاعاتى كه يك پزشك دربارهء انسان دارد ، [ مردن مساوى است با فساد و تباهى 
  ] ، انسان مىميرد ، يعنى يك دستگاهى كه كار مىكند ، دستگاه سالمى است و گاهى معيوب مىشود ، اصلاحش مىكنند به كار خودش ادامه مىدهد ، يك وقت اين دستگاه\r\n\r\n","description":"","footnote":"","page_name":" 644 ","page_number":644},
  {"content":"\r\n\r\nآنچنان خراب مىشود كه ديگر درست شدنى نيست ، ماشينى است كه يك‌دفعه خراب مىشود كه ديگر به كلى متلاشى مىشود ، يا مثل يك مركّب طبيعى يا مركّب مصنوعى است كه در يك لابراتوار يا در طبيعت تجزيه شود ، وقتى كه تجزيه شد ، آن هويت و شخصيت خودش را از دست داده ، ديگر الآن آن [ مركّب 
  ] با آن شخصيتى كه بود نيست يا به تعبير حكما فساد به مفهوم مصطلح رخ داد و اين مركّب فاسد شد . آيا ماهيت مرگ از نظر قرآن فساد و تباهى است ، همچنانكه مسلّم از نظر جسد فساد و تباهى است ، يا نه ، قرآن مردن را چيز ديگرى تفسير مىكند ؟\r\nمجموعا آنچه كه ما از آيات قرآن مىفهميم اين است كه مردن در منطق قرآن تباهى نيست ، صرف خراب شدن نيست ، انهدام نيست ، بلكه مردن انتقال است و آن كه مىميرد ، در همان آنى كه مىميرد ، در لحظه‌اى كه مىميرد ، از اينجا منتقل مىشود به جاى ديگر و در جاى ديگر زنده است ، هست و هست و هست تا روز قيامت كه مسألهء قبور و حشر جسمانى پيدا شود و بدنها از خاكها بيرون بيايند . قرآن البته كلمهء عود ارواح بر اجساد را ندارد ، ولى در عين حال مىگويد كه مردم از قبرها زنده مىشوند . در عين حال قرآن خود مردن را مىگويد كه انتقال است ، جدايى است . البته اين چيزى كه مىگويم استنباط من است ، حالا من آيات را مىخوانم ، ممكن است استنباط شما طور ديگرى باشد و خوشوقت مىشوم نظر خودتان را بگوييد .\r\nآيات زيادى در اين زمينه هست . بعضى از آيات آياتى است كه به طور عموم دربارهء مردن صحبت كرده ، بعضى به طور خصوص مثلا دربارهء سعدا خصوصا شهدا صحبت كرده و بعضى به طور خصوص دربارهء اشقيا صحبت كرده و بعضى دربارهء همه ولى به نحو تقسيم‌بندى صحبت كرده است . از مجموع اينها اين طور استفاده مىشود :\r\n\r\nتعبير قرآن دربارهء مرگ\r\nآيات عموم كه از آنها مىشود تفسير مرگ را از زبان قرآن دانست ، يكى آن آياتى است كه از مرگ به « توفّى » تعبير مىكند كه اين آيات زياد است :\r\n « الَّذِينَ تَتَوَفَّاهُمُ الْمَلائِكَةُ ظالِمِي أَنْفُسِهِمْ »  ( 1 ) .\r\n\r\n\r\n\r\n\r\n","description":"","footnote":"\r\n( 1 ) . نحل / 28 .\r\n","page_name":" 645 ","page_number":645},
  {"content":"\r\n\r\n الَّذِينَ تَتَوَفَّاهُمُ الْمَلائِكَةُ طَيِّبِينَ  ( 1 ) .\r\n اللَّهُ يَتَوَفَّى الْأَنْفُسَ حِينَ مَوْتِها وَ الَّتِي لَمْ تَمُتْ فِي مَنامِها  ( 2 ) .\r\n وَ هُوَ الْقاهِرُ فَوْقَ عِبادِهِ وَ يُرْسِلُ عَلَيْكُمْ حَفَظَةً حَتَّى إِذا جاءَ أَحَدَكُمُ الْمَوْتُ تَوَفَّتْهُ رُسُلُنا وَ هُمْ لا يُفَرِّطُونَ  ( 3 ) .\r\nخدا قاهر است در بالاى بندگان و براى شما نگهبانان مىفرستد تا آن وقتى كه مردن يكى از شما مىرسد ، همان رسل و فرستاده‌هاى ما او را توفّى مىكنند ( مىميرانند ) .\r\n حَتَّى إِذا جاءَتْهُمْ رُسُلُنا يَتَوَفَّوْنَهُمْ  ( 4 ) .\r\n أَعْبُدُ اللَّهَ الَّذِي يَتَوَفَّاكُمْ  ( 5 ) .\r\n  وَ قالُوا أَ إِذا ضَلَلْنا فِي الْأَرْضِ أَ إِنَّا لَفِي خَلْقٍ جَدِيدٍ بَلْ هُمْ بِلِقاءِ رَبِّهِمْ كافِرُونَ . قُلْ يَتَوَفَّاكُمْ مَلَكُ الْمَوْتِ الَّذِي وُكِّلَ بِكُمْ   ( 6 ) .\r\nاز اين آيات زياد داريم كه مرگ را تعبير به « توفّى » كرده است . « توفّى » از ماده « وفى » است ، همان ماده‌اى كه وفا و استيفا از آن ماده است . « توفّى » از مادهء فوت نيست . ما فارسى زبان‌ها گاهى فوت را با وفات مرادف خيال مىكنيم . فوت از دست رفتن است ، اگر تعبير فوت مىكرد ، مرگ به همان معناى تباهى و تمام شدن و از دست رفتن بود . وفات از مادهء وفا و استيفاست و به اتفاق تمام لغتها « توفّى » يعنى استيفا كردن و تحويل گرفتن يك چيز بتمامه .  « اللَّهُ يَتَوَفَّى الْأَنْفُسَ حِينَ مَوْتِها »  يعنى خدا نفسها را در وقت مردن بتمامه و بكماله مىگيرد ، و همچنين آيات ديگرى كه در اين زمينه هست همان مفهوم قبض را مىدهد . در قرآن كلمهء « قبض » نيامده و ما در عرف خودمان مىگوييم عزرائيل روح را قبض كرد ، قابض الارواح است ، ولى قبض با توفّى كه در قرآن آمده هر دو يك معنى را مىدهند .\r\nدر يكى از اين آيات مسأله خواب را با مردن در يك رديف مىشمارد ، مىفرمايد :\r\n « اللَّهُ يَتَوَفَّى الْأَنْفُسَ حِينَ مَوْتِها وَ الَّتِي لَمْ تَمُتْ فِي مَنامِها »  خدا نفسها را در وقت مردن و [ نفس 
  ]\r\n\r\n\r\n\r\n\r\n","description":"","footnote":"\r\n( 1 ) . نحل / 32 .\r\n( 2 ) . زمر / 42 .\r\n( 3 ) . انعام / 61 .\r\n( 4 ) . اعراف / 37 .\r\n( 5 ) . يونس / 104 .\r\n( 6 ) . سجده / 10 و 11 .\r\n","page_name":" 646 ","page_number":646},
  {"content":"\r\n\r\nزنده‌ها را كه هنوز نمرده‌اند در وقت خوابيدن مىگيرد ، آن كه مرد ديگر نفسش برنمىگردد و آن كه خوابيده است آن را دو مرتبه مىفرستد . معلوم مىشود از نظر قرآن يك چيزى هست كه نام او « نفس » است .  « فَيُمْسِكُ الَّتِي قَضى عَلَيْهَا الْمَوْتَ »  آن كه حكم مرگ بر او شده است ، نگهش مىدارد  « وَ يُرْسِلُ الْأُخْرى إِلى أَجَلٍ مُسَمًّى »  ( 1 ) و آن ديگرى ( يعنى خوابيده ) را مىفرستد تا يك وقت مقدّر و تعيين شده كه آن هم براى هميشه بايد گرفته شود .\r\nخود خوابيدن را باز اگر ما از نظر جسمانى در نظر بگيريم يك حالت خيلى عادى است . اگر چه من نمىدانم و در بعضى كتابها خوانده‌ام كه هنوز راز خوابيدن هم صد در صد كشف نشده است تا چه رسد به راز خواب ديدن ، ولى خواب از نظر اصول جسمانى جز قطع يك سلسله روابط چيزى نيست . اما قرآن خواب را كه در آن حال شعور انسان ضعيف شده و در يك حدى [ از بين 
  ] رفته ، يك نوع عقب بردن و عقب كشيدن همان نفس مىداند ، جدا كردن آن نفس مىداند و بيدارى را مساوى با بازگشتن همان نفس ( آن چيزى كه خودش اسمش را نفس گذاشته است ) .\r\nاين يك سلسله آيات است . حالا شما راجع به اين آيات تأمل كنيد ، ببينيد اين آيات را مىشود طور ديگرى تفسير كرد كه مفهومش اين نباشد كه مردن بيرون بردن و تحويل گرفتن يك چيز است از انسان يا نه ؟ ظاهرش كه اين است .\r\n\r\nحيات پس از مرگ\r\nاز جمله آيات ، آياتى است كه اگر چه مخصوص شهداست ولى از نظر صراحت شايد هيچ آيه‌اى تا اين مقدار صريح نباشد . در دو جاى قرآن اين مطلب آمده است كه مبادا گمان كنيد كه آنان كه در راه خدا كشته شده‌اند مرده هستند ، خير ، زنده‌اند . در يك آيه كه در سورهء بقره است ، اين طور مىفرمايد :  « وَ لا تَقُولُوا لِمَنْ يُقْتَلُ فِي سَبِيلِ اللَّهِ أَمْواتٌ بَلْ أَحْياءٌ وَ لكِنْ لا تَشْعُرُونَ »  ( 2 ) . به آنها نگوييد مرده‌ها ، آنها زنده‌اند ولى شما مستشعر نيستيد ، شما درك نمىكنيد ، شما خيال مىكنيد مرده‌اند ، واقعا آنها زنده هستند .\r\n\r\n\r\n\r\n\r\n","description":"","footnote":"\r\n( 1 ) . زمر / 42 .\r\n( 2 ) . بقره / 154 .\r\n","page_name":" 647 ","page_number":647},
  {"content":"\r\n\r\nكسانى كه نمىخواستند قبول كنند كه انسان در فاصلهء مردن تا قيامت يك حياتى دارد و يا به علل ديگرى ، گفته‌اند شايد مقصود از اين زندگى زندگى مجازى است نه زندگى حقيقى ، يعنى اينكه قرآن مىگويد : « گمان مبر كه شهدا مرده هستند بلكه زنده هستند و شما نمىدانيد » مقصود اين است كه نامشان زنده است ، به اصطلاح فلاسفهء جديد وجود فىنفسه‌شان مرده است ولى وجودشان براى مردم ، وجودشان در دل مردم زنده است . البته اين يك تعبير مجازى است كه در مواردى به كار مىرود ، مثل اينكه امير المؤمنين مىفرمايد : « و العلماء باقون ما بقى الدّهر » مردم ديگر مىميرند ولى علماء زنده هستند « اعيانهم مفقودة و امثالهم فى القلوب موجودة » ( 1 ) وجود عينىشان نيست اما مثالها و وجود ذهنىشان در دلها موجود است . از اين هم تعبير به حيات مىشود . يا حافظ مىگويد :\r\nهرگز نميرد آنكه دلش زنده شد به عشق * ثبت است بر جريدهء عالم دوام ما و يا [ سعدى مىگويد 
  ] :\r\nسعديا مرد نكونام نميرد هرگز * مرده آن است كه نامش به نكويى نبرند بعضى گفته‌اند اين آيات اين طور است [ و مقصود از اين زندگى زندگى مجازى است 
  ] ولى ديگران جواب داده‌اند كه با  « لكِنْ لا تَشْعُرُونَ »  جور در نمىآيد . اگر مقصود از اينكه اينها زنده هستند يعنى نام نيكشان در ميان مردم زنده است ، پس مردم هم كاملا مىدانند كه نام نيكشان زنده است ، اما قرآن نوعى زندگى را بيان مىكند كه به مردم مىگويد : ولى شما نمىفهميد ، شما درك نمىكنيد ، واقعا زنده‌اند ولى شما درك نمىكنيد . بعلاوه ، آيهء ديگرى قرينهء اين آيه هست كه ديگر هيچ‌گونه از اين جور احتمالات را نمىشود در آن داد و طبعا مفسر اين آيه هم هست و آن اين است :  « وَ لا تَحْسَبَنَّ الَّذِينَ قُتِلُوا فِي سَبِيلِ اللَّهِ أَمْواتاً بَلْ أَحْياءٌ عِنْدَ رَبِّهِمْ يُرْزَقُونَ »  نگوييد به آنها اموات ، آنها زنده‌اند و در نزد پروردگار مرزوقند ، به آنها روزى مىرسد ، نعمتها به آنها مىرسد كه استفاده مىكنند ،  « فَرِحِينَ بِما آتاهُمُ اللَّهُ مِنْ فَضْلِهِ »  شادمانند به آنچه خداوند از\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، حكمت 147 .\r\n","page_name":" 648 ","page_number":648},
  {"content":"\r\n\r\nفضل خود به آنها عنايت كرده است ،  « وَ يَسْتَبْشِرُونَ بِالَّذِينَ لَمْ يَلْحَقُوا بِهِمْ »  ( 1 ) و دائما در صدد و جستجو و طلب بشارتند دربارهء دوستانشان كه هنوز به آنها ملحق نشده‌اند ، يعنى آنها دوستانى دارند كه هنوز در اين دنيا زنده هستند و منتظرند كه كى اين بشارت به آنها برسد كه فلان دوست شما هم شهيد شد و به شما ملحق خواهد شد .\r\nاين آيه اگر چه در مورد خصوص شهداست ولى به هر حال صراحتش در مطلب به نظر مىرسد انكارناپذير است كه قرآن مىخواهد بگويد شهدا بعد از مردن زنده هستند ، مستشعرند ، شادمانند ، مرزوقند و آگاهند ، حتى آگاهند از دنيايى كه از آن عبور كرده‌اند .\r\nممكن است كسى راجع به اين آيه بگويد شايد فقط شهدا اين جورند . البته معلوم است كه انسان نمىتواند احتمال بدهد كه از نظر قرآن مردم دو صنف‌اند ، غير شهدا هر كه هست همه نيست و نابود و معدوم مىشوند تا قيامت ، در سكوت مطلق فرو مىروند ، نه عذابى و نه نعمتى ، و فقط شهدا اين جور هستند . بعلاوه ، آيات ديگر در اين زمينه هست كه عرض مىكنم . اين هم دو آيه كه مخصوص به شهدا بود .\r\n\r\nمكالمه ميان فرشتگان و مردگان\r\nآيات ديگرى ما داريم كه در آن آيات مكالمهء فرشتگان را با متوفّاها بعد از مردن بيان مىكند كه فرشتگان سخنى مىگويند به آنها و آنها جواب مىدهند ، باز فرشتگان به آنها جواب مىدهند ، مكالمه ميانشان صورت مىگيرد ، مثل اين آيه كه مخصوصا راجع به يك تيپى از اشقياست كه مىفرمايد :  « إِنَّ الَّذِينَ تَوَفَّاهُمُ الْمَلائِكَةُ ظالِمِي أَنْفُسِهِمْ قالُوا فِيمَ كُنْتُمْ قالُوا كُنَّا مُسْتَضْعَفِينَ فِي الْأَرْضِ قالُوا أَ لَمْ تَكُنْ أَرْضُ اللَّهِ واسِعَةً فَتُهاجِرُوا فِيها »  ( 2 ) . اين آيه جزء آيات هجرت است . مىفرمايد گروهى از مردم كه فرشتگان آنها را تحويل مىگيرند از آنها مىپرسند  « فِيمَ كُنْتُمْ »  شما در دنيا در چه حالى بوديد ، در چه وضعى بوديد ؟ آنها كه دست خودشان را از همه چيز تهى مىبينند ، موضوعى را ( كه واقعا راست بوده ) به عنوان يك عذر ذكر مىكنند :  « قالُوا كُنَّا مُسْتَضْعَفِينَ فِي الْأَرْضِ »  ما\r\n\r\n\r\n\r\n\r\n","description":"","footnote":"\r\n( 1 ) . آل عمران / 169 و 170 .\r\n( 2 ) . نساء / 97 .\r\n","page_name":" 649 ","page_number":649},
  {"content":"\r\n\r\nيك عده مردم مستضعف يعنى ضعيف شمرده شده ، به حساب نيامده ، يك مردم بيچاره‌اى بوديم ، دستمان نمىرسيد به دين و خدا و پيغمبر و دستور و اين جور چيزها .\r\nالبته خود آيه حكايت مىكند - احاديث هم وارد شده - كه دربارهء گروهى از مسلمانان است كه در بلاد كفر زندگى مىكردند در حالى كه مسلمان بودند و وظيفه‌شان اين بود كه هجرت كنند بيايند به بلاد اسلام ولى ديگر حال و همت هجرت كردن را نداشتند ، همان جا مىمانند در حالى كه در آنجا وسيلهء دينى هيچ برايشان موجود نبود ، نمىدانستند حالا كه مسلمانند چه طور عمل كنند . هر مسلمانى اگر در چنين شرايطى قرار گرفت هجرت كردن برايش واجب است .  « قالُوا أَ لَمْ تَكُنْ أَرْضُ اللَّهِ واسِعَةً فَتُهاجِرُوا فِيها »  فرشته‌ها مىگويند : آيا زمين خدا فراخ نبود كه مهاجرت كنيد ؟\r\nاين يك مكالمه است كه قرآن صريحا مكالمهء ميان فرشتگان و گروهى از مردم را كه آنها را مستضعفين مىنامد [ نقل مىكند 
  ] . اينها ديگر از شهدا نيستند ، از بيچاره‌ها و بدبختها و مستضعفين هستند . قرآن گفته امر اينها با خداست ، تكليف اينها را روشن نكرده است . به هر حال اينها جزء شهدا و سعدا نيستند . اين چه چيزى را نشان مىدهد ؟ آيا نشان نمىدهد كه از نظر قرآن ، اين مستضعفين بعد از مردن از يك نوع حياتى برخوردار هستند ؟\r\nباز دربارهء يك عدهء ديگر مىگويد :  « الَّذِينَ تَتَوَفَّاهُمُ الْمَلائِكَةُ طَيِّبِينَ يَقُولُونَ سَلامٌ عَلَيْكُمْ »  ( 1 ) آنهايى كه در حالى كه پاكيزه هستند ملائكه آنها را تحويل مىگيرند ، ملائكه به آنها درود مىفرستند .\r\nاين هم يك تيپ آيات كه مذاكرات و مكالماتى كه ميان ملائكه و اموات بلافاصله بعد از مردن است بيان مىكند . آيات ديگرى هم در اين زمينه وجود دارد .\r\n\r\nمؤمن آل ياسين\r\nآيات ديگرى هم ما در اين زمينه داريم كه راجع به فرد و شخص است ، سرگذشت است ولى از سرگذشت معلوم مىشود كه قرآن حياتى بعد از مردن و قبل از\r\n\r\n\r\n\r\n\r\n","description":"","footnote":"\r\n( 1 ) . نحل / 32 .\r\n","page_name":" 650 ","page_number":650},
  {"content":"\r\n\r\nقيامت قائل است . يكى از اين اشخاص مؤمن آل ياسين است كه داستانش در سورهء ياسين آمده است . قرآن نقل مىكند كه دو رسول به قريه‌اى فرستاده شد و بعد [ خدا 
  ] سومى را در تأييد آنها فرستاد ( 1 ) . در اين ميان مردى پيدا مىشود مؤمن كه به آنها ايمان مىآورد و رسالتشان را تبليغ مىكند .\r\nچون [ سرگذشت اين مؤمن 
  ] در سورهء ياسين ذكر شده اسم او مؤمن آل ياسين شده است . قرآن نمىگويد مؤمن آل ياسين ، مىگويد :  « رَجُلٌ مِنْ أَقْصَى الْمَدِينَةِ »  . دربارهء مؤمن آل فرعون مىگويد : « مؤمن آل فرعون » . به قياس آن ، اين را هم گفته‌اند مؤمن آل ياسين ، و الّا در قرآن كلمهء مؤمن آل ياسين نداريم .\r\n « وَ جاءَ مِنْ أَقْصَا الْمَدِينَةِ رَجُلٌ يَسْعى قالَ يا قَوْمِ اتَّبِعُوا الْمُرْسَلِينَ »  ( 2 ) . تا آنجا مىرسد كه او مىميرد . البته قرآن نه اسم موت مىآورد و نه اسم قتل ولى تفاسير مىگويند به چه وضعى او را كشتند ، كه به هر حال در بحث ما دخالت ندارد . قرآن مىگويد :  « قِيلَ ادْخُلِ الْجَنَّةَ »  به او گفته شد وارد بهشت شو !   « قالَ يا لَيْتَ قَوْمِي يَعْلَمُونَ بِما غَفَرَ لِي رَبِّي وَ جَعَلَنِي مِنَ الْمُكْرَمِينَ »   ( 3 ) آن وقتى كه خودش را در مقابل آن سعادتها ديد ، گفت : اى كاش اين قوم من مىدانستند كه من الآن در چه وضعى هستم كه خدا چگونه از گناهان گذشتهء من درگذشت و چگونه مرا مكرم و مورد احترام ساخت .\r\nاين آيه اين طور حكايت مىكند كه اين [ شخص مؤمن 
  ] مرد ، بعد از مردن او را داخل در يك نوع بهشت كردند ( 4 ) ، او در آن دنيا به فكر مردم اين دنيا بود ، مىگفت اى كاش اين را مىدانستند . هنوز قيامتى نيست ، اين قضيه مربوط به قبل از قيامت است .\r\n\r\nبرزخ\r\nآيات ديگرى كه در اينجا هست ، يكى آن آيهء سورهء   « قَدْ أَفْلَحَ الْمُؤْمِنُونَ »   است كه نقل مىكند ميّت بعد از آنكه مىميرد و وضع خودش را وخيم مىبيند - البته لا بد بعضى\r\n\r\n\r\n\r\n\r\n","description":"","footnote":"\r\n( 1 ) . قرآن فقط مىگويد « قريه » ، مىگويند شهر انطاكيه بوده ، رسولان از فلسطين مىروند انطاكيه . انطاكيه جزء روم قديم بوده است و حالا جزء تركيه است .\r\n( 2 ) . يس / 20 .\r\n( 3 ) . يس / 26 و 27 .\r\n( 4 ) . بهشتها هست : بهشت عالم برزخ و غير عالم برزخ . اگر [ حيات پس از مرگ 
  ] را از قرآن استفاده كرده‌ايم ، اين مطلب را هم استفاده مىكنيم .\r\n","page_name":" 651 ","page_number":651},
  {"content":"\r\n\r\nاز اموات اين طورند - تقاضاى بازگشت مىكند ( 1 ) :   « رَبِّ ارْجِعُونِ ، لَعَلِّي أَعْمَلُ صالِحاً فِيما تَرَكْتُ »   پروردگارا مرا بازگردان ، باشد كه در آنچه كوتاهى كرده‌ام ( يا در مال و ثروتى كه باقى گذاشته‌ام ) كار صالح انجام بدهم . جواب مىدهند :  « كَلَّا إِنَّها كَلِمَةٌ هُوَ قائِلُها »  بس ، حرفى است كه مىزند ، اگر هم بازگردد باز مثل اول خواهد بود . بعد مىفرمايد :  « وَ مِنْ وَرائِهِمْ بَرْزَخٌ إِلى يَوْمِ يُبْعَثُونَ »  ( 2 ) . از وراء آنها يعنى از جلوى آنها .\r\nكلمهء « وراء » ، هم به معنى پشت سر گفته مىشود ، هم به معنى پيش رو ، در قرآن به هر دو معنا استعمال شده :  « وَ كانَ وَراءَهُمْ مَلِكٌ يَأْخُذُ كُلَّ سَفِينَةٍ غَصْباً »  ( 3 ) . آن چيزى كه در جلوى انسان باشد ، احاطه بر انسان داشته باشد ، مىگويند وراء انسان است . در اين آيه كلمهء « وراء » به معناى جلو اطلاق مىشود و خبر هم قرينه است :  « إِلى يَوْمِ يُبْعَثُونَ »  . كلمهء « برزخ » را به اين معنا براى اولين‌بار خود قرآن استعمال كرده و بعد در نهج البلاغه هم آمده است ، در اخبار و احاديث هم زياد آمده ، در كلمات علماء هم زياد آمده . قبلا در لغت كلمهء « برزخ » به اين معنا نبوده ، كلمهء « برزخ » در لغت به چيزى گفته مىشود كه حائل ميان چيزى و چيز ديگر باشد . مثلا اگر ما دو اتاق داشته باشيم ، يك اتاق آن طرف ديوار و يك اتاق اين طرف ديوار كه اين سالن حائلى باشد ميان اين اتاق و آن اتاق ، مىگويند برزخ ميان اين دو . بنابراين  « وَ مِنْ وَرائِهِمْ بَرْزَخٌ إِلى يَوْمِ يُبْعَثُونَ »  حكايت مىكند كه از مردن تا قيامت يك حالتى وجود دارد كه آن حالت فاصلهء ميان زندگى اين دنيا و قيامت است ، حائل ميان اين دو است . آيا اين آيه حكايت نمىكند كه انسان بعد از مردن بازهم زنده است ، بازهم مستشعر است ، بازهم آرزو و تقاضا دارد و تا روز قيامت به همين حال هست ؟\r\nآيهء ديگر در سورهء   « إِذا وَقَعَتِ الْواقِعَةُ »   مىفرمايد :\r\n            « فَلَوْ لا إِذا بَلَغَتِ الْحُلْقُومَ ، وَ أَنْتُمْ حِينَئِذٍ تَنْظُرُونَ ، وَ نَحْنُ أَقْرَبُ إِلَيْهِ مِنْكُمْ وَ لكِنْ لا تُبْصِرُونَ ، فَلَوْ لا إِنْ كُنْتُمْ غَيْرَ مَدِينِينَ ، تَرْجِعُونَها إِنْ كُنْتُمْ صادِقِينَ ، فَأَمَّا إِنْ كانَ مِنَ الْمُقَرَّبِينَ ، فَرَوْحٌ وَ رَيْحانٌ وَ جَنَّةُ نَعِيمٍ ، وَ أَمَّا إِنْ كانَ مِنْ أَصْحابِ الْيَمِينِ ، فَسَلامٌ لَكَ مِنْ أَصْحابِ الْيَمِينِ ، وَ أَمَّا إِنْ كانَ مِنَ الْمُكَذِّبِينَ الضَّالِّينَ ، فَنُزُلٌ مِنْ حَمِيمٍ ، وَ تَصْلِيَةُ جَحِيمٍ »             ( 4 ) .\r\n\r\n\r\n\r\n\r\n","description":"","footnote":"\r\n( 1 ) . اين معلوم است مرده ، كه مىگويند « بازگشت » .\r\n( 2 ) . مؤمنون / 99 و 100 .\r\n( 3 ) . كهف / 79 : [ و در پيش روى آنان پادشاهى بود كه كشتيها را به غصب مىگرفت 
  ] .\r\n( 4 ) . واقعه / 83 - 94 .\r\n","page_name":" 652 ","page_number":652},
  {"content":"\r\n\r\nاول مىگويد اگر نه اين است كه اين رفتن ، اضطرارى است و حكم خداست و براى اين است كه هر كسى به پاداش [ و كيفر 
  ] عمل و جزاى خوب و بد عمل خودش برسد ، اگر نه اين است كه مردن - به اصطلاح امروز - يك سنت جبرى و قطعى است ، پس چرا آن وقت كه [ نفس 
  ] به حلقوم مىرسد [ آن را برنمىگردانيد 
  ] ؟ اولا خود اين ، مطلبى است كه يك چيزى هست كه آن به حلقوم مىرسد . حالا نحوهء رسيدن [ چگونه است 
  ] ، واقعا يعنى نقل مكان مىكند مىرسد به حلقوم يا قطع علاقه‌اش مىرسد به آنجا كه از حلقوم مىخواهد قطع علاقه بشود ؟ ما اين را به كمك اخبار و روايات توضيح مىدهيم .\r\nمطلبى از اخبار و روايات استنباط مىشود و آن اين است كه آدمى كه در حال جان كندن است ، قبل از آنكه همان نفس ، همان جان ، همان روح ( به هر اسمى بخواهيم بناميم ) به حلقوم برسد ، قبل از آن هنوز مردن واقعى نيست ، هنوز آن [ نفس 
  ] در اين دنياست و مىشود آن را برگرداند . اين حتما يك راز علمى هم دارد كه ما نمىدانيم . من الآن نمىدانم كه راز علمى مطلب چيست و شايد تا اين حد باشد كه از نظر پزشكى قابل برگرداندن است ، مثلا ممكن است قلب ايستاده باشد ولى بعد بشود دو مرتبه همين قلب ايستاده را برگرداند . به اين مرحله كه رسيد كه قرآن از آن تعبير مىكند :  « . . . إِذا بَلَغَتِ الْحُلْقُومَ »  ديگر حساب برگشتن در كار نيست . در اخبار اين طور وارد شده است كه وقتى به حلقوم مىرسد ، زمان معاينه است ، يعنى با اينكه روح در حال جدا شدن و قطع علاقه است ، با اينكه نيمى ( 1 ) از علاقهء روح قطع شده و اين آدم به صورت نيم‌مرده در آمده است ، هنوز در اين دنياست ولى به حلقوم كه رسيد ، معاينه برايش دست مىدهد ، يعنى آن وقت آن دنيا را مىبيند ، وضع خودش را در آن عالم مىبيند ، اعمال خودش را مىبيند و اشياء را به صورت مثالى مىبيند ، مثال عمل خودش را مىبيند ، مثال زن و فرزند خودش را مىبيند و فرشتگان را مىبيند . به هر حال چيزهايى را كه تا حالا نمىديد ، آن وقت مىبيند و در همان حال اين دنيا را مىبيند ، يعنى در مرز ميان عالم دنيا و عالم بعد از دنياست ، هم اينجا را مىبيند ، هم آنجا را ، هم زن و بچه و كسانش را مىبيند كه دور جسدش را گرفته‌اند دارند گريه مىكنند ، و هم ملائكه را به صورت خاص يا - مطابق آنچه از اخبار استفاده مىشود - اولياء حق را به صورت خاصى\r\n\r\n\r\n\r\n\r\n","description":"","footnote":"\r\n( 1 ) . « نيم » كه مىگوييم مقصودمان قسمتى است ، حالا ممكن است بيش از نيم يا كمتر از نيم باشد ، اينها را نمىشود اندازه‌گيرى كرد .\r\n","page_name":" 653 ","page_number":653},
  {"content":"\r\n\r\nمىبيند ، هم آنجا را مىبيند هم اينجا را . اين مرحله مرحلهء معاينه است . همين قدر كه آدم رسيد به آنجا كه دروازهء آن عالم به رويش بازشد ، اين همانجاست كه قرآن مىگويد آن ديگر برگشت ندارد .\r\nبه هر حال محل شاهد ما اين قدر نبود ، فقط اين مقدارش بود كه قرآن از يك حقيقتى نام مىبرد كه تدريجا از انسان جدا مىشود تا مىرسد به مرحله‌اى كه به حلقوم مىرسد ، به آنجا كه رسيد ديگر برگشتن ندارد . پس معلوم مىشود كه ماهيت مردن از نظر قرآن واقعا جدايى است . [ خدا مىگويد 
  ] چرا آن وقتى كه به حلقوم مىرسد و شما ناظرش هستيد [ نفس را برنمىگردانيد ؟ 
  ] ما ( 1 ) از شما به آن نزديكتر هستيم  « وَ لكِنْ لا تُبْصِرُونَ »  شما نمىبينيد . ايمايى است به اينكه او مىبيند و شما نمىبينيد .  « فَلَوْ لا إِنْ كُنْتُمْ غَيْرَ مَدِينِينَ »  اگر اين طور است كه شما غير مدين ( يعنى غير مجزى ) هستيد كه بايد اين طور باشيد كه اعمالتان هدر برود و به پاداش و كيفر اعمال نرسيد  « تَرْجِعُونَها »  چرا حالا آن [ نفس 
  ] را برنمىگردانيد ؟ معنى آيه اين است :\r\nكأنّه راز اينكه وقتى كه نفس مىرسد به اين مرحله ، ديگر بازگشت ندارد ، از طب و پزشكى هم كارى ساخته نيست و خداوند آن را از دسترس برگرداندن خارج كرده است اين است كه انتقالش به آن عالم ضرورى است و بايد برود .\r\n\r\nدسته‌بندى انسانها\r\nبعد همين جا كه دارد مسألهء انتقال را بيان مىكند - چون هنوز مسألهء قيامت مطرح نيست - بلافاصله تقسيم مىكند :   « فَأَمَّا إِنْ كانَ مِنَ الْمُقَرَّبِينَ ، فَرَوْحٌ وَ رَيْحانٌ وَ جَنَّةُ نَعِيمٍ »   . مردم را سه دسته مىكند : مقرّبين ، اصحاب اليمين و مكذّبين ( كه در اول همين سوره اصحاب الشّمال ناميده شده‌اند ) . قرآن يك عده را مقرّبين مىنامد ، يك عده را اصحاب اليمين يعنى دوستان راست ، مثل اينكه امروز اصطلاحا مىگوييم دست راستىها ، و يك عده را اصحاب الشّمال ، دست چپىها ( 2 ) . مقرّبين از نظر قرآن\r\n\r\n\r\n\r\n\r\n","description":"","footnote":"\r\n( 1 ) . خدا كه اينجا مىگويد « ما » مقصود ما و فرشتگانمان است . خدا در اين دنيا نيز از ما [ به ما 
  ] نزديكتر است ولى در آن وقت - همان طورى كه عرض كردم - حالت معاينه است ، يعنى آن شخص فرشتگان را به خودش نزديكتر مىبيند از شما ، هم شما را مىبيند و هم آنها را ولى آنها را به خودش نزديكتر مىبيند .\r\n( 2 ) . اصطلاح دست راستى و دست چپى امروز رايج شده ، وقتى قرآن اينها را گفته اين اصطلاحات نبوده است .\r\n","page_name":" 654 ","page_number":654},
  {"content":"\r\n\r\nآنهايى هستند كه گوى سعادت را به حد اعلى ربوده‌اند ، اصحاب يمين متوسطين اهل سعادت و اصحاب الشّمال اهل شقاوت هستند . به هر حال قرآن اين طور تقسيم‌بندى مىكند .\r\nاما مقرّبين در روح و ريحان و در يك راحت و آسايشى هستند . ريحان كلمه‌اى است كه در دنيا علامت يك دسته گلى است كه بوى خوش بدهد اما از نظر اخروى حقيقت آن چيست ؟ بر ما مجهول است و تفسير هم نمىشود كرد : روحى ، ريحانى ، جنت پر از نعمتى . اما اصحاب يمين ، تفسيرش را نمىگويد : درود از براى تو از ناحيهء اصحاب يمين ، يعنى خاطرت جمع باشد ، وضع آنها هم خيلى خوب است ، مثل اينكه وقتى از شما مىپرسند آقا پسرتان چطور است ؟ مىخواهيد بگوييد خوش است ، مىگوييد به شما سلام مىرساند ، دست شما را مىبوسد ، يعنى خوش است .   « فَسَلامٌ لَكَ مِنْ أَصْحابِ الْيَمِينِ ، وَ أَمَّا إِنْ كانَ مِنَ الْمُكَذِّبِينَ الضَّالِّينَ »   . اينها را قدرى توضيح مىدهد :\r\n « فَنُزُلٌ مِنْ حَمِيمٍ »  . آن پذيرايى موقت و مختصر مهمان را مىگويند « نُزُل » . مهمان كه وارد مىشود ، از او دو پذيرايى مىكنند : ابتدا يك تنقّلى ، چيزى و در عصر ما مثلا چاى ، شيرينى ، ميوه‌اى جلويش مىگذارند ولى غذايش كه تغذّى اساسى اوست ناهار و شامش هست . قرآن مىگويد : و اما اينها ابتدا يك نزلى ، يك پذيرايى مختصر و كوچكى از حميم ( آب جوشان و داغ ) مىشوند ، بعد هم  « وَ تَصْلِيَةُ جَحِيمٍ »  رساندن آنها به آتشها .   « إِنَّ هذا لَهُوَ حَقُّ الْيَقِينِ ، فَسَبِّحْ بِاسْمِ رَبِّكَ الْعَظِيمِ »   ( 1 ) .\r\nاينجا هم ما مىبينيم در حالى كه صحبت از جان كندن و جان رفتن است ، بلافاصله مىگويد :  « فَأَمَّا »  . « فَ » در لغت عرب براى تركيب به اتصال است ، يعنى « بلافاصله » : بلافاصله اگر از مقرّبين است چنين ، اگر از اصحاب يمين است چنان ، اگر از اصحاب شمال است چنان . پس ما از اين آيه هم باز كاملا استنباط مىكنيم كه قبل از قيامت و بعد از مرگ حياتى وجود دارد .\r\nآيهء ديگر :     « يا أَيَّتُهَا النَّفْسُ الْمُطْمَئِنَّةُ ، ارْجِعِي إِلى رَبِّكِ راضِيَةً مَرْضِيَّةً ، فَادْخُلِي فِي عِبادِي ، وَ ادْخُلِي جَنَّتِي »     ( 2 ) . حالت روح آرام و نفس آرام يافته را [ بيان مىكند 
  ] . به تعبير قرآن انسان آرامش واقعى را كه ديگر هر گونه اضطراب و تزلزل از او گرفته شود ، تنها وقتى پيدا\r\n\r\n\r\n\r\n\r\n","description":"","footnote":"\r\n( 1 ) . واقعه / 95 و 96 .\r\n( 2 ) . فجر / 27 - 30 .\r\n","page_name":" 655 ","page_number":655},
  {"content":"\r\n\r\nمىكند كه به ذكر اللّه برسد ، يعنى به خدا برسد ، ياد خدا از روى ايمان و معرفت كامل است كه آرامش كامل به انسان مىدهد : « اى نفس مطمئن ! بازگرد به سوى پروردگارت كه تو از پروردگارت خشنودى و پروردگارت هم از تو خشنود است » .\r\n\r\nمردن ، يك امر وجودى\r\nاين آيه هم نشان مىدهد كه با يك شاعر ( يعنى با يك مدرك ) ، با يك متفكر دارند حرف مىزنند . اگر غير از اين باشد مثل اين است كه به چراغى در حالى كه دارد خاموش مىشود و حيات خودش را از دست مىدهد ، بگوييم اى چراغ حالا تو بازگرد ! اين ديگر بازگشتن نيست ، تمام شدن است . بعلاوه ، قرآن همين طورى كه حيات را يك امر وجودى مىداند و رسول و مأمور و فرشته براى آن قائل است ، براى مردن هم فرشتهء مخصوص و فرشتگان مخصوص قائل است . اگر مردن تمام شدن حيات مىبود ، ديگر اين حرفها كه ما فرستادگان و فرشتگانى داريم و آنها را مىفرستيم كه بگيرند و بياورند معنى نداشت . بله ، [ دربارهء 
  ] هر چه حيات است مىگفت ما فرشتگان خودمان را مىفرستيم ، به اين عالم روزى مىدهند ، حيات مىدهند ، آن ساعتى كه حيات ندادند [ مردن است 
  ] ، مردن يعنى حيات ندادن . اما قرآن مسألهء اماته را يك امرى ما فوق مردن و فقدان حيات تلقى مىكند ، يعنى آن را يك نوع حيات ، يك نوع انتقال ، يك تطور حيات و تنوّر حيات تلقى مىكند . « ميرانده شد » مثل اين است كه بگوييم بچه‌اى از مادر متولد شد ، وضعى تبديل به وضع ديگر شد ، حياتى تبديل به حيات ديگر شد ، نه اينكه حياتى بود و به كلى سلب شد .\r\nاينها سلسله آياتى بود كه ما در اين زمينه پيدا كرديم كه دلالت مىكند انسان در فاصلهء مردن تا روز قيامت از يك نوع حيات - كه بعدها حيات برزخى و عالم برزخ اصطلاح شده - برخوردار است .\r\n\r\nدنيا ، برزخ ، قيامت\r\nدر آيهء ديگر ، قرآن نقل مىكند از زبان اهل قيامت ( همهء آنها يا بعضى ) مخصوصا از زبان گنهكاران كه آنها اينچنين مىگويند :  « رَبَّنا أَمَتَّنَا اثْنَتَيْنِ وَ أَحْيَيْتَنَا اثْنَتَيْنِ فَاعْتَرَفْنا \r\n\r\n","description":"","footnote":"","page_name":" 656 ","page_number":656},
  {"content":"\r\n\r\n بِذُنُوبِنا فَهَلْ إِلى خُرُوجٍ مِنْ سَبِيلٍ »  ( 1 ) خدايا تو دو بار ما را ميراندى و دو بار ما را احياء كردى ( يعنى مرده بوديم و ما را زنده كردى )  « فَاعْتَرَفْنا بِذُنُوبِنا »  و ما هم به گناهان خودمان اعتراف داريم  « فَهَلْ إِلى خُرُوجٍ مِنْ سَبِيلٍ »  آيا راهى به بيرون شدن هست ؟ يعنى چه اينها در قيامت مىگويند خدايا تو ما را دو بار ميراندى ؟ اگر حساب اين باشد كه آدم بعد كه مرد در يك خواب عميق طولانى فرو مىرود و تنها در قيامت زنده مىشود ، بايد بگويد خدايا تو يك بار ما را ميراندى و يك بار هم زنده كردى ، اما اينجا مىگويد دو بار ميراندى و دو بار زنده كردى . آيا اين منطبق نيست با همين اصل كه واقعا سه عالم هست : عالم دنيا و طبيعت ، عالم برزخ - كه وقتى انسان از دنيا به عالم برزخ مىرود ، از اينجا ميرانده مىشود ، نسبت به اين دنيا ميرانده شده است ، نسبت به عالم برزخ احياء - و عالم قيامت كه باز نوعى ميراندن از برزخ است و احياء در قيامت ؟\r\n\r\nمسألهء روح در قرآن\r\nغير از اين ، آياتى كه راجع به خود مسألهء روح در قرآن است [ بر حيات پس از مرگ 
  ] دلالت دارد و به آنها هم مىشود استناد كرد . افرادى كه مىگويند اصلا مسألهء روح در قرآن نيامده ، به آنها بايد گفت پس اين آيات به نظر شما چيست ؟ ما روح را به چه مىگوييم ؟ اولا ما به لفظ روح كار داريم كه خود لفظ روح هم به اين معنا در قرآن استعمال شده است . البته لفظ روح در قرآن منحصر به اين نيست ، به حقايقى گفته شده كه همهء آنها از سنخ روح‌اند ، يعنى قرآن به يك سلسله حقايق كه همه ما فوق جسم و جسمانى هستند روح اطلاق مىكند ، به وحى از آن جهت روح مىگويد كه يك كيفيت جسمانى نيست ، به روح القدس از آن جهت روح مىگويد كه يك كيفيت جسمانى نيست ، به امر خودش از آن جهت روح مىگويد كه يك كيفيت جسمانى نيست ، وجه مشترك روح گفتن به همهء اينها همين است كه از سطح اين دنيا پيدا نشده ، از بالاى اين دنيا به اين دنيا آمده است ،  « وَ نَفَخْتُ فِيهِ مِنْ رُوحِي »  ( 2 ) است ، هر وقت در اين دنيا پيدا شده از متن دنيا پيدا نشده ، آن را از دنياى ديگر به اين دنيا آورده‌اند .\r\n\r\n\r\n\r\n\r\n","description":"","footnote":"\r\n( 1 ) . مؤمن / 11 .\r\n( 2 ) . حجر / 29 .\r\n","page_name":" 657 ","page_number":657},
  {"content":"\r\n\r\nبه هر حال فرض كنيد ما از آن آيات هم صرف نظر كنيم ، به لفظ روح و به لغت روح هم ابدا كار نداريم ولى آيا از اين آيات [ كه ذكر شد 
  ] واقعا استنباط مىشود كه ماهيت مردن انتقال است ؟ اگر ماهيت مردن انتقال و حيات بعد از اين حيات است ، آدم قسم حضرت عباس مىخورد كه اين ، پيكر مرده است ، اين پيكر كه نمىشود گفت [ زنده است 
  ] . قرآنى كه هميشه دم از رفات بودن ( 1 ) مىزند ، مىگويد همين پيكر زنده است ؟ و اين يك امر بسيار واضح و طبيعى است .\r\nپس قرآن به يك حقيقتى قائل است ، اسمش را هر كه هر چه مىخواهد بگذارد ، خود قرآن در بعضى جاها اسمش را نفس گذاشته و در بعضى جاها روح . از آن جهت به آن روح مىگويد كه جنبهء ما فوق جسمانى دارد ، و از آن جهت به آن نفس مىگويد كه خود انسان است ، چون اصل معناى نفس يعنى خود . وقتى مىگوييم « جاءنى زيد نفسه » زيد آمد ، نفس زيد آمد يعنى خودش آمد ، خود خودش آمد ، يعنى وقتى مىگويم « زيد آمد » خيال نكن كه مثلا نوكرش آمده مىگويم زيد آمده ، پسرش آمده مىگويم زيد آمده ، يا نامه‌اش آمده مىگويم زيد آمده ، نه ، « جاءنى زيد نفسه » خودش آمد . همان كلمهء « خود » ى است كه ما مىگوييم . اينكه به روح « نفس » گفته شده است روى اين حساب است كه [ قرآن 
  ] آن « خود » بشر را به آن نفس مىداند . آن خود واقعى و منش واقعى و شخصيت واقعى انسان به همان  « نَفَخْتُ فِيهِ مِنْ رُوحِي »  است و بدن جنبهء آلت و عاريت دارد و چيزى شبيه لباس ( 2 ) براى آن است .\r\n\r\nاشكال كافران و پاسخ قرآن\r\nآيه‌اى در قرآن هست كه از آن نكته‌اى در همين زمينه استفاده مىشود ، قبلا خواندم . آيه در سورهء « الم سجده » است كه از زبان كافران نقل مىكند :  « وَ قالُوا أَ إِذا ضَلَلْنا فِي الْأَرْضِ أَ إِنَّا لَفِي خَلْقٍ جَدِيدٍ بَلْ هُمْ بِلِقاءِ رَبِّهِمْ كافِرُونَ »  ( 3 ) گفتند آيا آن وقت كه ما در زمين گم شديم ، بازهم بار ديگر خلق مىشويم ؟ ( در بعضى آيات ديگر ، كفار تكيه‌شان روى اين مسأله است كه مگر مىشود يك استخوان پوسيده را دو مرتبه آورد زنده‌اش\r\n\r\n\r\n\r\n\r\n","description":"","footnote":"\r\n( 1 ) . [ رفات يعنى پوسيده و از هم گسسته 
  ] .\r\n( 2 ) . اگر مىگوييم لباس ، چون لفظ ديگرى نداريم .\r\n( 3 ) . سجده / 10 .\r\n","page_name":" 658 ","page_number":658},
  {"content":"\r\n\r\nكرد ؟ :  « وَ ضَرَبَ لَنا مَثَلًا وَ نَسِيَ خَلْقَهُ قالَ مَنْ يُحْيِ الْعِظامَ وَ هِيَ رَمِيمٌ »  ( 1 ) ) . در اين آيه صحبت نابودى شخصيت است ، مىگويد مرديم ، نيست شديم ، گم شديم . نيست دو مرتبه برمىگردد ؟ نيست را دو مرتبه خلق مىكنند ؟ به نظر مىرسد اين آيه با آيات ديگر از نظر اشكال كفار اين تفاوت را دارد كه آن ، اشكال آنها را نقل مىكند كه تكيه‌شان بيشتر بر عدم بقاى شخصيت و نيست شدن است ، نه مشكل بودن زنده كردن اين مرده كه خاك و استخوان است ، [ مىگويد 
  ] ما گم شديم ، نيستيم ، اصلا ما را نمىشود پيدا كرد .\r\nقرآن اينجا چه جواب مىدهد ؟ در آنجاها مىگويد خدا قادر است اين ذراتى كه شما مىگوييد جمع كند يا اين ذرات را از نو زنده كند ، ولى اينجا كه صحبت از گم شدن و سلب شخصيت و نيستى است جوابى مىدهد كه به حسب ظاهر به اين ايراد نمىخورد . آنها مىگويند :  « أَ إِذا ضَلَلْنا فِي الْأَرْضِ أَ إِنَّا لَفِي خَلْقٍ جَدِيدٍ »  ، آيه مىگويد :  « قُلْ يَتَوَفَّاكُمْ مَلَكُ الْمَوْتِ الَّذِي وُكِّلَ بِكُمْ »  ( 2 ) شما گفتيد ما كه گم شديم و نيست شديم ، دو مرتبه از نو ايجاد مىشويم ؟ به اصطلاح اعادهء معدوم مىشود ؟ بگو شما گم نمىشويد ، شما را ملك الموت ( كه موكّل به شماست ) تحويل گرفت ، يعنى اشتباه كردى كه خيال كردى آن چيزى كه گم شده تو آن هستى ، گيرم گم شدى ، آن چيزى كه تو فكر مىكنى گم شده ، آن تو نيستى ، تو آن چيزى هستى كه ملك الموت گرفت و برد ، و الّا اين جواب اصلا به آن ايراد نمىخورد .\r\nاين بحث ما فعلا تمام شد ، تا بحث ديگرى را شروع كنيم .\r\nسؤال : سلولهاى بدن ما و مواد تشكيل دهندهء اين جسم ثابت نيست . روز قيامت وقتى مىخواهد اين همبستگى بين روح و جسم ايجاد شود ، با كداميك از اين مواد تركيب دهنده است ؟\r\nسؤال ديگر : آيا در مورد جدا شدن روح از جسم و همبستگىاش در قيامت ، اين يك\r\n\r\n\r\n\r\n\r\n","description":"","footnote":"\r\n( 1 ) . يس / 78 : [ و براى ما مثلى زد در حالى كه خلقت خود را فراموش كرد ، گفت چه كسى اين استخوانهاى پوسيده را زنده مىكند ؟ 
  ]\r\n( 2 ) . سجده / 11 .\r\n","page_name":" 659 ","page_number":659},
  {"content":"\r\n\r\nامر مطلقى براى آن موقع است و آيا در بعضى از زياراتى كه خطاب به امام مىگوييم « بايابكم موقن » و يا زنده شدن امام حسين ( ع ) و همبستگى روحش به جسم ، آيا از همان نوع همبستگى روح به جسم در قيامت است يا چيز ديگرى است ؟\r\nاستاد : به نظر من سؤالهاى ايشان البته سؤالهايى است كه فى حد ذاته مربوط به موضوع بحث ما به طور كلى هست ولى به بحث امروز ما ( كه دربارهء وضع انسان در فاصلهء مردن تا قيامت از نظر قرآن بود ) مربوط نيست . ما دربارهء آنها جداگانه بايد بحث كنيم كه البته از مشكلات هم هست ، مخصوصا همين مسأله‌اى كه فرموديد و از قديم هم اين سؤال مطرح بوده كه اگر بنا بشود انسان با بدنش محشور شود ، با كدام بدنش محشور مىشود ؟ همان بدنى كه وقتى مرد با آن بدن مرد يا نه ، با هر چيزى كه اجزاى بدنش بوده ؟ انسان به اندازهء كوه احد - با كم و زيادش - غذا خورده و قسمتى از آن غذا جزء بدنش شده و بعد به شكلى دفع شده است . اگر مجموع موادى را كه جزء بدن انسان شده و از بدنش دفع شده و بعد مواد نو آمده حساب كنند - شايد علماء حساب كرده باشند - هر آدمى هيكل خيلى بزرگى پيدا خواهد كرد كه شايد بزرگترين حيوانات دنيا هم به آن حد نرسد . اين سؤال هست و جواب اين هم جواب آسانى نيست ، ولى جنابعالى به ما اجازه بدهيد كه وقتى به اين مسأله رسيديم ، همان جا جواب اين سؤال را بدهيم .\r\nسؤال دوم هم عين همين سؤال است كه مسألهء « رجعت » كه شيعه مىگويند يا مسألهء زنده شدن « عزير » كه مىگويند ، آيا با همين بدن است يا با بدن ديگرى است ؟\r\nولى البته اين ساده‌تر است ، مسألهء « احياء » كه اصلا به قيامت مربوط نيست ، مربوط به چيز ديگرى است .\r\nاما مسألهء رجعت . رجعت مثل قيامت نيست . قيامت از ضروريات اسلام است و اگر كسى منكر قيامت باشد اصلا نمىشود او را مسلمان شمرد و در رديف مسلمانان نيست . مسألهء رجعت به اين شكل نيست ، تازه كسانى كه معتقد هستند مىگويند كه از ضروريات و مسلّمات مذهب شيعه است . از مرحوم آقا شيخ عبد الكريم هم كه راجع به شريعت سنگلجى ( كه منكر رجعت بود ) سؤال كردند ، گويا جواب داده بود : نه ، از ضروريات اسلام نيست ، و شايد گفته بود از ضروريات شيعه هم نيست . ولى البته شايد در علماى شيعه يك نفر ، دو نفر هم نمىشود پيدا كرد كه رجعت را انكار كنند .\r\nآنهايى هم كه قائل به رجعت هستند ، بعضى به سبك محدثين همين طور معتقدند\r\n\r\n","description":"","footnote":"","page_name":" 660 ","page_number":660},
  {"content":"\r\n\r\nكه عينا مثل قيامت مىشود ، يعنى واقعا همين مرده‌ها از همين خاك زنده مىشوند .\r\nعده‌اى ديگر كه يكى از آنها مرحوم فيض كاشانى است ( 1 ) [ طور ديگرى معتقدند 
  ] .\r\nديگران اصلا در مقام توجيه برنمىآيند ، مىگويند به ما گفته‌اند رجعت ، ما هم مىگوييم رجعت ، ما چه مىدانيم كيفيتش چگونه است ؟ بحثى نمىكنند . ولى مثل مرحوم فيض معتقد هستند كه رجعت نظير اين چيزى است كه امروز علماى ارواح مىگويند . اين حرف علماى ارواح تا چه حد درست است يا نادرست ، به جاى خود ، ولى نظير اين است كه مىگويند مثلا مشاهده شده كثيرا كه يك نفر در حال بيدارى ، روح ميّتى را به صورت يك شبح و يك جسم خاص رقيقى كه با اين جسمها فرق داشته [ حاضر 
  ] كرده و آن را ديده است . اگر حرف اينها را قبول نكنيم ، نظير اين را اهل مكاشفه زياد گفته‌اند . اهل مكاشفه زياد ادعا مىكنند كه ما در حالى كه در حال خاصى از مكاشفه هستيم ارواح مؤمنين را مشاهده مىكنيم و مىبينيم ، مىآيند و با ما حرف مىزنند .\r\nيك وقتى همين جا نقل كردم كه از مرحوم آقا سيد جمال گلپايگانى از اين قضايا زياد نقل مىكنند ( واقعا هم مرد فوق‌العاده‌اى بود ) كه از آن جمله من از پسرشان پرسيدم ، گفت اتفاقا من خودم آنجا بودم ( ايشان واقعا مرد خيلى پاك و وارسته‌اى بوده ) كه پدرم بعد از نماز شب به من گفت : برو ببين آقا شيخ محمد حسين فوت كرده ( 2 ) ؟ گفتم : چطور ؟ گفت : برو تحقيق كن . رفتم تحقيق كردم ، ديدم همان شب در همان لحظات قبل فوت كرده . قضيه چه بود ؟ [ پدرم 
  ] گفت : من در قنوت نماز وتر ، مرحوم آقا ضياء را ديدم در حالى كه مىآمد . گفتم : كجا مىروى ؟ گفت : آقا شيخ محمد حسين فوت كرده ، من به تشييع جنازهء او مىروم .\r\nنظير اينها را البته اهل مكاشفه زياد ادعا كرده‌اند . در اخبار و احاديث ما هم اين چيزها خيلى زياد است . نمىخواهم بگويم همهء آنها درست است ولى اين قدر زياد است كه ديگر همه را نمىشود رد كرد . يك نمونه‌اش را مىگوييم كه وقتى حضرت زهرا ( س ) مىخواستند به دنيا بيايند و زنهاى اهل مكه از كمك كردن به حضرت خديجه ( س )\r\n\r\n\r\n\r\n\r\n","description":"","footnote":"\r\n( 1 ) . فيض كاشانى يك مرد ذو حياتين است ، يعنى هم يك مرد محدّث فقيهى است و گاهى در آن كار محدّثى و فقاهتش هم خيلى قشرى مىشود ، و هم ضمنا يك مرد حكيم و فيلسوفى است . يك مرد ذو جنبتين است .\r\n( 2 ) . مرحوم آقا ضياء عراقى و مرحوم آقا شيخ محمد حسين اصفهانى هر دو از علماى طراز اول بودند و به فاصلهء يك هفته رحلت كردند .\r\n","page_name":" 661 ","page_number":661},
  {"content":"\r\n\r\nامتناع كردند ، چهار زن آمدند آنجا براى اينكه به او كمك بدهند . پرسيد : تو كى هستى ؟ يكى گفت : من حوّا هستم ، ديگرى گفت : من آسيه هستم ، ديگرى گفت : من مريم هستم و . . . اينها همان تجلى كردن و ظاهر شدن روحهاست با بدنهاى مثالى در اين دنياى مادى ، كه اگر حرف علماى ارواح - كه امروز ادعا مىكنند - راست باشد ، اين يك تأييد علمى است بر آن چيزى كه اولياى دين يا اولياى عرفان و مكاشفه گفته‌اند .\r\nاشخاصى مثل مرحوم فيض كاشانى معتقدند رجعتى كه در آينده خواهد شد ، نه اين است كه مرده‌ها از قبر زنده مىشوند ، بلكه معنايش اين است كه در يك وضع خاصى عده‌اى از ارواح - به همين شكلى كه عرض كردم - در اين دنيا ظاهر مىشوند .\r\nافرادى مثل مرحوم شاه‌آبادى ( كه در تهران بود و مرد با ذوقى بود ) و بعضى افراد ديگر معتقدند بسيارى از موارد كه در قرآن نام ملائكه آمده ، اينها همان ارواح‌اند نه ملائكه‌اى كه از سنخ انسان نبوده‌اند . مثلا قرآن تصريح مىكند كه در جنگ بدر يا جنگهاى ديگر گروهى از ملائكه به نصرت مؤمنين آمدند . عده‌اى اين طور مىگويند و به نظر من حرفشان درست است ( قرآن هيچ وقت قول نداده ملائكه را تعريف كند و بگويد چيست . ملائكه در قرآن گاهى اساسا با قواى طبيعت تطبيق مىشود ، گاهى شامل يك ملك مقرّب مثل جبرئيل مىشود ، و گاهى موجوداتى است در همين دنيا كه از چشم ما مخفى است ، به قول امروزيها دو بعدى يا شش بعدى و هفت بعدى است كه ما نمىدانيم ، و احيانا به ارواحى كه در اين دنيا ظاهر مىشوند اطلاق مىشود ) . عقيدهء عده‌اى اين است كه در جنگ بدر آن ملائكه‌اى كه قرآن مىگويد چهار هزار ملائكه آمدند كه شما را يارى كنند - كه يارىشان هم به تعبير قرآن فقط براى تقويت قلب بود نه يارى عملى - اينها انسانهايى بودند كه آنها را رجعت داده بودند اما رجعت به اين معنا ، يعنى آنهايى بودند كه از دنيايى ديگر در اين دنيا ظاهر شده بودند .\r\nبنابراين ، مسألهء رجعت با مسألهء قيامت فرق مىكند . اولا خود مسألهء رجعت يك مسألهء صد در صد [ ضرورى 
  ] نيست مثل قيامت . ثانيا كيفيت رجعت با كيفيت قيامت فرق مىكند ، چون در كيفيت قيامت در قرآن تصريح شده كه حشر از قبور مىشود ولى ما در باب رجعت چنين حرفى را نداريم . بعيد نيست كه به اين شكل باشد .\r\n- بين اين آيه :  « وَ مِنْ وَرائِهِمْ بَرْزَخٌ إِلى يَوْمِ يُبْعَثُونَ »  و اينكه به آن مؤمن آل ياسين فرمود :\r\n\r\n","description":"","footnote":"","page_name":" 662 ","page_number":662},
  {"content":"\r\n\r\n « قِيلَ ادْخُلِ الْجَنَّةَ »  چطور مىتوان سازگارى داد ، در حالى كه مىدانيم اين جنّت ، جنّت بعد از برزخ است ، چطور به او گفته شده وارد بهشت شو ، در حالى كه از فعل امر فوريت فهميده مىشود ؟\r\nاستاد : در قرآن تنها جنّت مطرح نيست ، جنّات مطرح است و حتى بعضى از اينها با يك مضاف‌اليه‌هايى : « جنّت خلد » ، « جنّت عدن » مطرح است . در يك آيهء قرآن « جنّتى » آمده كه از آن به « جنّة اللّه » تعبير مىكنند كه ديگر ما فوق اينهاست . از مجموع آيات قرآن مىشود فهميد كه جنّت يك جا نيست كه مخصوص به آخرت باشد . حديثى را شيعه و سنى نقل كرده‌اند كه پيغمبر فرمود : « القبر امّا روضة من رياض الجنّة او حفرة من حفر النّيران » ( 1 ) و اخبار تصريح مىكند قبر يعنى همان برزخ ، برزخ يعنى همان قبر .\r\n\r\n\r\n\r\n\r\n","description":"","footnote":"\r\n( 1 ) . بحار ، ج 6 / ص 275 .\r\n","page_name":" 663 ","page_number":663},
  {"content":"\r\n\r\n\r\nعبث نبودن خلقت در آيات قرآن ( 1 )\r\nبحث جلسهء گذشتهء ما در اطراف ماهيت مرگ از نظر قرآن بود . گفتيم كه مسألهء مرگ در قرآن مجيد مطرح شده است و بنا را بر اين گذاشتيم كه مجموع آيات قرآن در زمينهء مرگ و بعد از مرگ و قيامت را طرح كنيم و به طور كلى واقعا ببينيم - اعم از اينكه بتوانيم هضم كنيم يا نتوانيم - منطق قرآن در مسألهء مرگ و بعد از مرگ و قيامت و اين چيزها چيست ؟ گواينكه شايد در ابتدا همه همان حرف ما را مىزنند ، يعنى همه مىگويند ببينيم قرآن چه مىگويد ، ولى در نهايت امر همان آفتى كه طبيعت بشر ايجاب مىكند دامنگير انسان مىشود ، يعنى بعد انسان آن نظر خاصى را كه خودش با توجه به بعضى از آيات قرآن در اين موضوع - نه همه آيات - انتخاب كرده ، با اخذ تأييد از قسمتى از آيات قرآن مىخواهد بيان كند . ولى ما مىخواهيم - ان شاء اللّه - اين كار را انجام ندهيم و اگر هم در جايى به بن‌بست رسيديم بگوييم بالأخره قرآن اين مطلب را گفته است .\r\nوقتى من بعضى از مسائل را از آقاى طباطبايى سؤال مىكردم ، مىديدم ايشان به بعضى از آيات قرآن كه مىرسند به اجمال مىگذرند و حرفى نمىزنند . مىگفتند :\r\n\r\n","description":"","footnote":"","page_name":" 664 ","page_number":664},
  {"content":"\r\n\r\nحقيقتش اين است كه من در بعضى از موارد غير از اينكه بگويم تسليم مقاصد واقعى قرآن هستم راه ديگرى ندارم ، يعنى براى خودم مطلب ( بحث راجع به مسألهء معاد و اين چيزها بود ) آن قدرها مكشوف نيست و حالتى كه براى خودم احساس مىكنم اين است كه بايد تسليم مقاصد قرآن باشم .\r\nبه هر حال ، ما اول از اينجا وارد شديم ، گفتيم آياتى كه از آن مىتوان ماهيت مرگ را از نظر قرآن استفاده كرد ذكر كنيم ، كه يك سلسله آيات بود كه من قسمت عمده‌اش را در جلسهء پيش براى شما خواندم . در اين جلسه روايتى از امير المؤمنين ( عليه السلام ) نقل مىكنم . بناى ما فعلا بر استناد به روايات نيست ، ولى چون در آن روايت استدلال به آيهء قرآن شده است ، من آن را فقط برايتان مىخوانم . از بحث خودمان هم خارج نشده‌ايم كه بگوييد صحبت در قرآن است نه در روايات ، بلكه چون در اين روايت همان استدلالى كه ما مىخواستيم بكنيم شده است ، آن را خدمتتان عرض مىكنم .\r\nگفتيم كه اولا از آيات قرآن به طور كلى ، چه دربارهء سعدا و چه دربارهء اشقيا اينچنين استنباط مىشود كه مردن به طور كلى « توفّى » است . « توفّى » يعنى استيفا كردن ، قبض به صورت كامل كردن ، تحويل كامل گرفتن كه از مادهء « وفى » است و در آيات زيادى از قرآن آمده است :  « اللَّهُ يَتَوَفَّى الْأَنْفُسَ حِينَ مَوْتِها »  ( 1 ) يا  « قُلْ يَتَوَفَّاكُمْ مَلَكُ الْمَوْتِ الَّذِي وُكِّلَ بِكُمْ »  ( 2 ) كه خود اين تعبير ، بيان ماهيت مرگ است : مرگ يعنى تحويل گرفتن و بردن . كلمهء « نفس » هم كه در قرآن آمده است در عربى يعنى خود . وقتى مىخواهند بگويند خود اين چوب ، مىگويند نفس اين چوب . « جاءنى زيد نفسه » يعنى زيد آمد ، خودش آمد ( همان عين خودش نه چيز ديگرى ) . اگر قرآن به آن چيزى كه از انسان گرفته مىشود تعبير « نفس » مىكند ، از آن نظر است كه از نظر قرآن خود واقعى انسان همان است كه گرفته و برده مىشود .\r\nغير از اين ، سلسله آيات زيادى داريم كه قرآن بيان مىكند در فاصلهء مردن تا قيامت حياتى باقى است . گاهى دربارهء خصوص سعدا و اتقيا اين مطلب گفته شده است و گاهى دربارهء اشقيا ، مثل آياتى كه در دو جاى قرآن است كه يك جا صريحتر\r\n\r\n\r\n\r\n\r\n","description":"","footnote":"\r\n( 1 ) . زمر / 42 .\r\n( 2 ) . سجده / 11 .\r\n","page_name":" 665 ","page_number":665},
  {"content":"\r\n\r\nاست :   « وَ لا تَحْسَبَنَّ الَّذِينَ قُتِلُوا فِي سَبِيلِ اللَّهِ أَمْواتاً بَلْ أَحْياءٌ عِنْدَ رَبِّهِمْ يُرْزَقُونَ ، فَرِحِينَ بِما آتاهُمُ اللَّهُ مِنْ فَضْلِهِ وَ يَسْتَبْشِرُونَ بِالَّذِينَ لَمْ يَلْحَقُوا بِهِمْ »   ( 1 ) . اين آيه صراحت دارد ، كه دربارهء شهدا مىگويد : مبادا تو چنان گمان كنى ( 2 ) كه اينها مردگانند ، بلكه زندگانند و مرزوقند و الآن شادمانند به آنچه كه خداوند به آنها داده است - نه آنچه كه در آينده مىخواهد بدهد - و الآن مستبشرند ، يعنى منتظر بشارتهايى هستند از ناحيهء كسانى كه هنوز به آنها ملحق نشده‌اند ، انتظار دارند كه كى بشارتى از ناحيهء اينها برسد كه اينها هم به همين مقام سعادت خواهند رسيد . اين نشان مىدهد كه قرآن بعد از مردن واقعا حياتى قائل است ، در صورتى كه شكى ندارد كه ديگر اين جسد مرده است . قرآن نمىخواهد بگويد اينها كه اينجا زير خاك هستند ، مثلا دهانشان را باز كرده‌اند و دارند در دهانشان شير و عسل مىريزند ، نمىگويد در زير اين خاك ، [ مىگويد 
  ] آنها در نزد پروردگارشان ( عند ربّهم ) مرزوق هستند . يا دربارهء صاحب آل ياسين [ مىگويد 
  ] بعد از اينكه كشته شد يا مرد گفت :   « يا لَيْتَ قَوْمِي يَعْلَمُونَ ، بِما غَفَرَ لِي رَبِّي وَ جَعَلَنِي مِنَ الْمُكْرَمِينَ »   ( 3 ) و امثال اينها كه آيات زياد بود و ديگر تكرار نمىكنم .\r\n\r\nكلام حضرت على ( ع )\r\nروايتى است كه چون مشتمل بر بعضى از آياتى است كه من نخوانده بودم ، براى شما عرض مىكنم . در تفسير نعمانى روايتى به سند از امير المؤمنين ( عليه السلام ) ذكر كرده كه حضرت استدلال كرد به آيهء قرآن و فرمود :\r\nيقول اللّه تعالى :    « يَوْمَ يَأْتِ لا تَكَلَّمُ نَفْسٌ إِلَّا بِإِذْنِهِ فَمِنْهُمْ شَقِيٌّ وَ سَعِيدٌ ، فَأَمَّا الَّذِينَ شَقُوا فَفِي النَّارِ لَهُمْ فِيها زَفِيرٌ وَ شَهِيقٌ ، خالِدِينَ فِيها ما دامَتِ السَّماواتُ وَ الْأَرْضُ . . . ،     وَ أَمَّا الَّذِينَ سُعِدُوا فَفِي الْجَنَّةِ خالِدِينَ فِيها ما دامَتِ السَّماواتُ وَ الْأَرْضُ إِلَّا ما شاءَ رَبُّكَ »  ( 4 ) يَعْنِى السَّماواتِ وَ الْارْضَ قَبْلَ يَوْمِ الْقِيامَةِ ، فَاذا كانَتِ الْقِيامَةُ بُدِّلَتِ السَّماواتُ وَ الْارْضُ .\r\n\r\n\r\n\r\n\r\n","description":"","footnote":"\r\n( 1 ) . آل عمران / 169 و 170 .\r\n( 2 ) . معلوم است مخاطب امت هستند ، پيغمبر چنان گمانى نمىكند ، همان طورى كه در قرآن خيلى اوقات خطابهايى به امت است كه مخاطب ظاهرش خود پيامبر است .\r\n( 3 ) . يس / 26 و 27 .\r\n( 4 ) . هود / 105 - 108 .\r\n","page_name":" 666 ","page_number":666},
  {"content":"\r\n\r\nدر قرآن - قبلا هم عرض كرديم - صحبت از جنّات ( بهشتها ) است ، نه يك بهشت . مىفرمايد مردم بر دو قسم هستند : شقى و سعيد . اهل شقاوت خالدند مادامىكه آسمان و زمين هست ، و همچنين اهل سعادت هم خالدند . كلمهء خلود معنايش « هميشگى » نيست . يك وقت ما از كلمهء خلود ابديت را مىفهميم . كلمهء خلود در اصطلاحى كه الآن ما داريم معنايش ابديت است ، ابديت كه هيچ انتهايى نداشته باشد ( لانهايى ) ولى اصل لغت خلود ، ابديت به آن معنا يعنى خصوص آن دوامى كه هيچ آخر نداشته باشد نيست ، بلكه [ خالدند 
  ] يعنى باقى مىمانند و لهذا اگر يك قيدى در آخرش بخورد تناقض نيست . در قرآن آمده :  « خالِدِينَ فِيها ما دامَتِ السَّماواتُ وَ الْأَرْضُ »  هميشه هستند تا آسمانها و زمين هست . اين « هميشگى » تناقض نيست كه بگوييم اگر هميشگى است يعنى ابديت است ، ديگر « تا » در آن معنى ندارد ، يعنى هستند و هستند تا آسمانها و زمين هست .\r\nامير المؤمنين از اين آيات چنين استنباط كرده‌اند كه اين جنّت و نارى كه قرآن ذكر مىكند  « ما دامَتِ السَّماواتُ وَ الْأَرْضُ »  هستند ، قبل از قيامت است ، چون اصلا در ابتداى قيامت آسمانها و زمين همه از بين مىرود و منهدم مىشود : « فَاذا كانَتِ الْقِيامَةُ بُدِّلَتِ السَّماواتُ وَ الْارْضُ » شروع قيامت با تبديل شدن آسمانها و زمين است . بعد فرمود : و مثل اين است :  « وَ مِنْ وَرائِهِمْ بَرْزَخٌ إِلى يَوْمِ يُبْعَثُونَ »  ( 1 ) كه در جلسهء پيش اين آيه را ذكر كرديم . بعد فرمود : « و هو الثّواب و العقاب بين الدّنيا و الآخرة و مثله قوله : النّار . . . » .\r\nآيه‌اى است در سورهء مؤمن كه مىفرمايد :   « وَ حاقَ بِآلِ فِرْعَوْنَ سُوءُ الْعَذابِ ، النَّارُ يُعْرَضُونَ عَلَيْها غُدُوًّا وَ عَشِيًّا »   و رسيد و احاطه كرد به آل فرعون ( 2 ) آتش كه هر صبحگاهان و هر شامگاهان بر آنها عرضه مىشود . در روايات هم خيلى زياد آمده است كه بر اهل برزخ آتش عرضه مىشود ، آن عذابى كه از آتش مىكشند از عرضه شدن آتش است ، مثل اينكه از نزديك آن را احساس كنند . بعد قرآن مىفرمايد :  « وَ يَوْمَ تَقُومُ السَّاعَةُ أَدْخِلُوا آلَ فِرْعَوْنَ أَشَدَّ الْعَذابِ »  ( 3 ) و در روزى كه ساعت بپامىشود آنها را وارد عذاب كنيد ، در سخت‌ترين عذابها . خود آيه هم ايما و اشاره - اگر نگوييم صراحتى - دارد كه آنها قبل از قيامت بر آتش عرضه و در خود قيامت وارد مىشوند در آتشى كه بدترين آتشها\r\n\r\n\r\n\r\n\r\n","description":"","footnote":"\r\n( 1 ) . مؤمنون / 100 .\r\n( 2 ) . مقصود اتباع فرعون است ، اتباعى كه آنچنان به او نزديك بودند كه حكم خاندانش را پيدا كرده بودند .\r\n( 3 ) . مؤمن / 45 و 46 .\r\n","page_name":" 667 ","page_number":667},
  {"content":"\r\n\r\nخواهد بود . اينجا امير المؤمنين اين طور فرموده است كه در قيامت غدوّ و عشى نيست ، صبح و شامى نيست ، صبح و شام مربوط به دورهء قبل از قيامت است :\r\n« و الغدوّ و العشىّ لا يكونان فى القيامة الّتى هى دار الخلود و انّما يكونان فى الدّنيا و قال اللّه تعالى فى اهل الجنّة :  « وَ لَهُمْ رِزْقُهُمْ فِيها بُكْرَةً وَ عَشِيًّا »  ( 1 ) وَ البكرة و العشىّ انّما يكونان من اللّيل و النّهار فى جنّة الحياة قبل يوم القيامة و قال اللّه تعالى :  « لا يَرَوْنَ فِيها شَمْساً وَ لا زَمْهَرِيراً »  ( 2 ) .\r\nبعد هم به آن آيه‌اى كه ما مكرر استدلال كرديم استدلال فرمود :   « وَ لا تَحْسَبَنَّ الَّذِينَ قُتِلُوا فِي سَبِيلِ اللَّهِ أَمْواتاً بَلْ أَحْياءٌ عِنْدَ رَبِّهِمْ يُرْزَقُونَ ، فَرِحِينَ بِما آتاهُمُ اللَّهُ مِنْ فَضْلِهِ »   .\r\nاين ، پايان استدلال ما به آياتى بود كه دلالت مىكرد در فاصلهء مردن و قيامت براى سعدا و اشقيا حياتى وجود دارد ، چون بعضى آيات راجع به سعدا بود ، بعضى راجع به اشقيا ، و بعضى آيات كه به تعبير « توفّى » بود عموم مردم را يك جا شامل مىشد ، و معلوم است كه اگر آيه همين قدر راجع به سعدا يا اشقيا گفته باشد ، نمىشود بگوييم يك متوسطينى هم هستند كه فقط اينها در اين بين مات و فات مىشوند و ديگران اين طور نيستند . به اصطلاح ، اينجا ديگر قول به فصلى در كار نيست . از اين بيان هم مىگذريم .\r\nاز آيات قرآن اجمالا استنباط مىشود يكى اينكه بعد از مردن تا قيامت حياتى هست ، ديگر اينكه قيامت كه بپامىشود تمام اين عالمى كه ما مىشناسيم از خورشيد و ستارگان و زمين با همهء محتوياتش ( كوهها و درياها ) ، يك دگرگونى عجيب و خاصى پيدا مىكند كه شايد براى ما قابل تصور نيست كه آن دگرگونى چگونه است . قرآن به تعبيرات خاصى اين دگرگون شدن‌ها و زير و رو شدن‌ها را بيان مىكند ، و آن دگرگونى آغاز قيامت است .\r\nدر عالم قبل از قيامت يعنى عالم برزخ - همانطور كه از آيات و روايات هم فهميده مىشود - يك حساب كلى رسيدگى نمىشود ولى قسمتى از پاداش و كيفرها در همان عالم برزخ به افراد مىرسد ( 3 ) .\r\n\r\n\r\n\r\n\r\n","description":"","footnote":"\r\n( 1 ) . مريم / 62 . مقصود اين است كه اين جنّت ، جنّت برزخ است نه جنّت قيامت .\r\n( 2 ) . دهر / 13 . در آنجا [ قيامت 
  ] خورشيد و زمهرير را نمىبينند ( وجود ندارد ) . وقتى كه خورشيدى نباشد ديگر صبح و شامى نيست . اين مسائل در آنجا وجود ندارد .\r\n( 3 ) . [ عبارات اين پاراگراف در متن سخنان استاد اندكى مغشوش بود . 
  ]\r\n","page_name":" 668 ","page_number":668},
  {"content":"\r\n\r\n\r\nاستدلالهاى قرآن در مورد قيامت\r\nقرآن يك سلسله استدلالها در مورد قيامت دارد كه ما بايد اين استدلالها را بررسى كنيم ، ببينيم روى چه منطق و پايه‌اى مىتواند باشد . بعضى از استدلالهاى قرآن شايد فقط رفع استبعاد است ، يعنى منكرين مطلب را بعيد مىشمردند ، قرآن مىگويد اين چه استبعادى است كه شما داريد مىكنيد ؟ ! مىگفتند انسان همين‌كه مرد مرد ، استخوانش هم كه پوسيد پوسيد :   « وَ ضَرَبَ لَنا مَثَلًا وَ نَسِيَ خَلْقَهُ قالَ مَنْ يُحْيِ الْعِظامَ وَ هِيَ رَمِيمٌ ، قُلْ يُحْيِيهَا الَّذِي أَنْشَأَها أَوَّلَ مَرَّةٍ »   ( 1 ) . در اين جاها كه آنها استبعاد مىكنند ، قرآن - به قول آن شاعر - مىگويد « ز اولين بار نيست مشكلتر » ، همو كه اولين بار آن را خلق كرد ، براى دومين بار هم آن را ايجاد مىكند ، يعنى مفهوم آيه جز رفع استبعاد و استناد به قدرت كاملهء الهى نيست و بيش از اين كه در مقابل قدرت كاملهء الهى و در مقابل آنچه قبلا ديديد اين استعجاب شما استعجاب بىجهتى است ، مفهومى ندارد .\r\nيك سلسله آيات ديگر داريم كه بيش از حدّ رفع استبعاد است و مىخواهد بگويد اين همان نظام موت و حيات مشهود شماست ، چيز تازه‌اى نيست ، يك چيزى نيست كه شما نمونه‌اش را نديده باشيد . هر چيزى را تا انسان نديده ، شايد برايش ناشدنى است ولى وقتى كه ديد مىگويد هست . مىگويند ادلّ دليل بر امكان يك شىء وقوع آن است . آن آيات هم سلسله آياتى است كه مسألهء موت و حيات مكرر يا مسألهء حيات زمين را بعد از موتش يا تطورات حيات خود انسان را ذكر مىكند ، كه اين هم باز جزء بخشهايى است كه بعد عرض مىكنيم .\r\nيك بخش را ما مىخواستيم امروز عرض كنيم و آن بخش اين است كه در پنج شش آيه از قرآن در سوره‌هاى مؤمنون ، جاثيه ، دخان ، ص و انبياء ، طرز استدلال شكل استدلالهاى كلامى و فلسفى را دارد . حالا يك آيه‌اش را برايتان مىخوانم .\r\nدر سورهء مباركهء   « قَدْ أَفْلَحَ الْمُؤْمِنُونَ »   بعد از آن آياتى كه راجع به برزخ بود - كه عرض كرديم - مىفرمايد :   « أَ فَحَسِبْتُمْ أَنَّما خَلَقْناكُمْ عَبَثاً وَ أَنَّكُمْ إِلَيْنا لا تُرْجَعُونَ ، فَتَعالَى اللَّهُ الْمَلِكُ الْحَقُّ لا إِلهَ إِلَّا هُوَ رَبُّ الْعَرْشِ الْكَرِيمِ »   ( 2 ) . حالا ما هستيم و مفهوم اين آيه : آيا گمان\r\n\r\n\r\n\r\n\r\n","description":"","footnote":"\r\n( 1 ) . يس / 78 و 79 .\r\n( 2 ) . مؤمنون / 115 و 116 .\r\n","page_name":" 669 ","page_number":669},
  {"content":"\r\n\r\nكرده‌ايد كه شما را عبث آفريده‌ايم و اين كه شما به سوى ما بازگردانده نمىشويد ؟\r\nمفهوم آيه - به اصطلاح - استفهام انكارى است : شما چنين گمان كرده‌ايد ؟ يعنى چه گمان باطلى ! مفهوم آيه اين است : اگر بنا شود كه شما به سوى ما بازگردانده نشويد ، خلقت شما عبث است و شما باور مىكنيد كه ما عبث خلق كنيم ؟ اين استدلال بر قيامت است از خدا ، يعنى براى اثبات قيامت ، خدا پايهء استدلال قرار داده شده است .\r\n[ مىگويد 
  ] ما را مىشناسيد و قبول داريد يا نه ؟ به كسانى مىگويد كه اللّه را قبول دارند : اللّه شما را خلق كند و قيامتى نباشد ، پس خلقت شما عبث باشد ؟  « فَتَعالَى اللَّهُ »  خداوند متعالى و برتر و بالاتر است و منزه است از چنين نسبتها ،  « الْمَلِكُ »  صاحب قدرت و سلطان ( 1 ) .\r\nتمام جنبه‌هايى كه در خداوند است ، به موجب آنها امكان ندارد كه خلقت عبثى صورت بگيرد . اول از همه ، قدرت غير متناهىاش را ذكر مىكند كه عجز و ناتوانى در كار نيست . ممكن است انسان كار عبثى بكند ولى منشأ عبث بودن آن اين است كه قدرتش نارساست . خيلى اوقات آدم يك كارى را شروع مىكند و بعد به نتيجه و نهايت نمىرسد و علت به نتيجه نرسيدنش اين است كه نتوانسته است ، مىگويد يك كار لغو بيهوده‌اى كرديم ، به جايى هم نرسيد .  « الْمَلِكُ »  صاحب قدرت مطلقه ،  « الْحَقُّ »  آن كه در ذات او هيچ نوع بطلانى و نقصى و نابودىاى نيست ، ثابت است ( 2 ) . كأنّه مىخواهد بگويد آن كه حق است خلقش هم حق است ، ذى الحق حق است . شما مىگوييد خلقت عبث و باطل است ؟ تعبير ديگر قرآن اين است كه به جاى « عبث » كلمهء « باطل » را آورده است . از حق حق ناشى مىشود نه باطل ، از حق عبث ناشى نمىشود ( چون عبث مساوى است با باطل ) .  « لا إِلهَ إِلَّا هُوَ »  كأنّه در اينجا اين سخن گفته مىشود كه شايد موانعى ، مزاحمى در كار باشد ، قدرت و خداى ديگرى مانع كار شود ، مثل داستان خير و شرهايى كه در فلسفه‌هاى ثنوى و اديان ثنويّه بوده است .\r\n[ مىگويد 
  ] معبودى غير او نيست ، چون رب هميشه معبود است ، يعنى ربى غير او نيست ، لذا بعد هم كلمهء « رب » را آورده :  « رَبُّ الْعَرْشِ الْكَرِيمِ »  صاحب عرش\r\n\r\n\r\n\r\n\r\n","description":"","footnote":"\r\n( 1 ) . « مَلِك » از مادهء ملك است و ملك يعنى قدرت و سلطان كلمهء « ملك » از اسماء اللّه است ، از آن جهت كه زمام همهء عالم و مهار همهء اشياء در دست قدرت پروردگار است و همهء جريانها با مشيت و ارادهء اوست .\r\n( 2 ) . حقّ يحقّ ، ثبت يثبت است كه مرادف با وجود است . حق مطلق يعنى موجود مطلق ، يعنى آن كه در ذات او عدم و نيستى راه ندارد .\r\n","page_name":" 670 ","page_number":670},
  {"content":"\r\n\r\nبزرگوار ( 1 ) .\r\nدر سورهء دخان مىفرمايد :   « إِنَّ هؤُلاءِ لَيَقُولُونَ ، إِنْ هِيَ إِلَّا مَوْتَتُنَا الْأُولى وَ ما نَحْنُ بِمُنْشَرِينَ »   آنها مىگويند كه جز مردن اوّلى ما مردن ديگرى نيست . اين مسألهء مردن اوليه را هم جلسهء گذشته بحث كرديم  « رَبَّنا أَمَتَّنَا اثْنَتَيْنِ وَ أَحْيَيْتَنَا اثْنَتَيْنِ »  ( 2 ) . از قرآن استفاده مىشود كه مردم بعد از اين زندگى دو مردن دارند : يك مردن كه وارد عالم برزخ مىشوند ، و انتقال از برزخ به قيامت هم از نظر قرآن مردنى است و حياتى ، يعنى انتقال از يك حيات به حيات ديگر است كه از آن تعبير به مردن مىشود . آنها هم گفتند جز همين يك مردن ، مردى ديگرى نداريم ، يعنى پس قهرا بعد از اين حياتى نيست كه باز مردنى و حياتى باشد .  « فَأْتُوا بِآبائِنا إِنْ كُنْتُمْ صادِقِينَ »  اگر راست مىگوييد كه پدرهاى ما هستند ، پس بگوييد آنها را بياورند . اين  « فَأْتُوا بِآبائِنا »  مشعر به اين است كه انبياء به آنها مىگفتند پدرهايتان هم نمرده‌اند و در واقع زنده‌اند ، مىگفتند پس آنها را بياوريد تا ما ببينيم .  « أَ هُمْ خَيْرٌ أَمْ قَوْمُ تُبَّعٍ وَ الَّذِينَ مِنْ قَبْلِهِمْ أَهْلَكْناهُمْ إِنَّهُمْ كانُوا مُجْرِمِينَ »  . شاهد هم آيهء بعد است :    « وَ ما خَلَقْنَا السَّماواتِ وَ الْأَرْضَ وَ ما بَيْنَهُما لاعِبِينَ ، ما خَلَقْناهُما إِلَّا بِالْحَقِّ وَ لكِنَّ أَكْثَرَهُمْ لا يَعْلَمُونَ ، إِنَّ يَوْمَ الْفَصْلِ مِيقاتُهُمْ أَجْمَعِينَ »    ( 3 ) ما آسمانها و زمين و آنچه در ميان آنها هست خلق نكرديم كه بخواهيم بازى كرده باشيم .\r\n\r\nلغو و باطل نسبى است\r\nلعب با باطل تفاوت دارد . كار بچه كه به آن بازى مىگوييم ، هم حق است و هم باطل ، لعب است از نظر اصل كار ، يعنى اگر ما نظر به آن كارى كه بچه مىكند بيندازيم ، مثلا اگر آن عمل توپ بازى را مورد نظر قرار دهيم ، چه اثرى بر اين توپ بازى بار است ؟ هيچ ، عملش بيهوده است ولى براى بچه بيهوده نيست ، چون نفس بازى كردن براى او خوب است ، مايهء رشد روحى و جسمى اوست . و لهذا\r\n\r\n\r\n\r\n\r\n","description":"","footnote":"\r\n( 1 ) . در قرآن هر جا كه « عرش » اطلاق مىشود ، مقام زمامدارى خداوند است ، آن شأن و صفتى كه به موجب آن اختيار تمام اشياء در دست اوست و همه چيز در نزد او متمركز مىشود . عرش ، يك جسم و جاى خاصى نيست ، مقامى از مقامات ربوبى است .\r\n( 2 ) . مؤمن / 11 .\r\n( 3 ) . دخان / 34 - 40 .\r\n","page_name":" 671 ","page_number":671},
  {"content":"\r\n\r\nمىگويند در واقع در عالم هم هيچ كار باطلى وجود ندارد . همهء كارهاى لغو و باطلى كه ما در دنيا مىگوييم ، لغو و باطلهاى نسبى است ، و اين يك حقيقتى است . بعضى از افراد عادت دارند با تسبيح بازى كنند . اگر از خود آنها بپرسيد شما چرا اين تسبيح را مىگردانيد ، فايدهء اين كار چيست ؟ مىگويند هيچ . اين راست است ولى آن طور هم كه خودشان مىگويند بىفايده نيست ، يعنى اگر بگوييم آيا شما بر اساس منطق اين كار را مىكنيد ، از نظر اينكه شما يك مرد صاحب عقل و منطقى هستيد ، فكرى كرده‌ايد و اثرى بر اين كار فرض مىكنيد ؟ مىگويند نه . پس اين كار بيهوده است . اما اين كار را كه عقل و منطق آنها نمىكند ، يك عادتى در دستشان هست و آسايش آنها به اين است كه اين كار را بكنند . از نظر آن قوه‌اى كه آسايشش در اين كار تأمين مىشود ، اين كار لغو نيست ، از نظر آن قوه‌اى لغو است كه فعاليتى در اينجا نداشته است .\r\nخدا مىگويد كار ما بازى نيست ، يعنى ما نخواستيم خودمان را سرگرم كنيم ، خوش باشيم بدون اينكه بر عمل و فعل ما اثرى بار باشد و حقيقتى در آن باشد . خلقت مثل كار بچه نيست كه اثرش فقط سرگرمى خودش است ، تفنن خودش است ، تفريح خودش است ، بدون آنكه بر كارش اثرى بار باشد .\r\nپس اين هم يك منطقى است در قرآن كه مىگويد اگر قيامتى نباشد معنايش اين است كه اين خلقت لغو باشد ، با اين تفاوت كه در اينجا مىگويد خلقت آسمانها و زمين و هر چه در وسط است بايد لغو باشد ، در آنجا [ سورهء مؤمنون 
  ] راجع به خصوص بنى آدم بود كه بايد خلقت بنى آدم عبث باشد .\r\nدر سورهء جاثيه مىفرمايد :  « أَمْ حَسِبَ الَّذِينَ اجْتَرَحُوا السَّيِّئاتِ أَنْ نَجْعَلَهُمْ كَالَّذِينَ آمَنُوا وَ عَمِلُوا الصَّالِحاتِ سَواءً مَحْياهُمْ وَ مَماتُهُمْ ساءَ ما يَحْكُمُونَ »  آيا اين گناهكاران خيال كرده‌اند كه ما آنها را در رديف مؤمنين و صالحان قرار مىدهيم ، زندگى اينها با آنها و مردن اينها با آنها يك جور خواهد بود ؟ يعنى براى عمل نيك و بد هيچ تفاوتى در مقياس ما نيست ؟\r\nخيلى بد حكم و قضاوت كردند ، غلط فكر كردند .  « وَ خَلَقَ اللَّهُ السَّماواتِ وَ الْأَرْضَ بِالْحَقِّ »  خدا آسمانها و زمين را به حق آفريد . يعنى اين فكرى كه اينها مىكنند كه خوب و بد ، ايمان و عمل صالح با بىايمانى و بدكردارى نتيجه‌اش مساوى است ، معنايش اين است كه خلقت آسمان و زمين بر حق نباشد ، به باطل باشد ، نه ، خدا به\r\n\r\n","description":"","footnote":"","page_name":" 672 ","page_number":672},
  {"content":"\r\n\r\nحق آفريده است .  « وَ لِتُجْزى كُلُّ نَفْسٍ بِما كَسَبَتْ وَ هُمْ لا يُظْلَمُونَ »  ( 1 ) و اين خلقت براى اين است - اينجا غايت ذكر مىكند - كه هر نفسى به آنچه كه كسب كرده است برسد ، و در اين رسيدن حتى به آن بدها هم قهرا ظلم نمىشود .\r\nدر سورهء ص مىفرمايد :  « إِنَّ الَّذِينَ يَضِلُّونَ عَنْ سَبِيلِ اللَّهِ لَهُمْ عَذابٌ شَدِيدٌ بِما نَسُوا يَوْمَ الْحِسابِ »  فراموش كرده‌اند روز قيامت را  « وَ ما خَلَقْنَا السَّماءَ وَ الْأَرْضَ وَ ما بَيْنَهُما باطِلًا »  ما آسمان و زمين و هر چه در اين وسط است باطل نيافريديم  « ذلِكَ ظَنُّ الَّذِينَ كَفَرُوا »  اين گمان كافران است ، آنها اين طور خيال مىكنند  « فَوَيْلٌ لِلَّذِينَ كَفَرُوا مِنَ النَّارِ »  واى بر حال آنها از آتشى كه بر آنها خواهد رسيد  « أَمْ نَجْعَلُ الَّذِينَ آمَنُوا وَ عَمِلُوا الصَّالِحاتِ كَالْمُفْسِدِينَ فِي الْأَرْضِ أَمْ نَجْعَلُ الْمُتَّقِينَ كَالْفُجَّارِ »  ( 2 ) آيا قيامتى نباشد و در نتيجه مؤمنين و عاملين صالحات را مثل مفسدين در زمين قرار دهيم ؟ آيا ما متقين را مانند فجّار قرار دهيم ؟\r\n[ آيات 
  ] يك سورهء ديگر باقى مانده ، براى اينكه همهء آيات را استقصاء كرده و خوانده باشيم . در سورهء انبياء مىفرمايد :   « وَ ما خَلَقْنَا السَّماءَ وَ الْأَرْضَ وَ ما بَيْنَهُما لاعِبِينَ ، لَوْ أَرَدْنا أَنْ نَتَّخِذَ لَهْواً لَاتَّخَذْناهُ مِنْ لَدُنَّا إِنْ كُنَّا فاعِلِينَ »   ما اين آسمان و زمين ، اين مخلوقات و مشهوداتى را كه شما داريد مىبينيد خلق نكرديم كه بخواهيم بازى كرده باشيم ( مفهوم بازى را عرض كردم ) . قرآن مىگويد اگر ما مىخواستيم چيزى را بازى قرار دهيم ، شما بشر و اين عالم محسوس شما را نمىآفريديم ، مىتوانستيم در عالم ملأ اعلى - كه همان فرشتگان هستند - يك كار بازى براى خودمان برقرار كنيم و لزومى نداشت كه ما بياييم اين عالم و شما را خلق كنيم كه هزار شك و ترديد هم در كار ما داشته باشيد :  « لَوْ أَرَدْنا أَنْ نَتَّخِذَ لَهْواً لَاتَّخَذْناهُ مِنْ لَدُنَّا إِنْ كُنَّا فاعِلِينَ »  اگر مىخواستيم اين كار را بكنيم مىكرديم  « بَلْ نَقْذِفُ بِالْحَقِّ عَلَى الْباطِلِ فَيَدْمَغُهُ فَإِذا هُوَ زاهِقٌ وَ لَكُمُ الْوَيْلُ مِمَّا تَصِفُونَ »  ( 3 ) بلكه ما حق را بر باطل مىكوبيم ، پس حق باطل را از بين مىبرد ، و واى بر شما از آن توصيفهايى كه دربارهء خدا كرديد و نسبت لعب و لهو و اين جور چيزها به خداوند داديد .\r\n\r\n\r\n\r\n\r\n","description":"","footnote":"\r\n( 1 ) . جاثيه / 21 و 22 .\r\n( 2 ) . ص / 26 - 28 .\r\n( 3 ) . انبياء / 16 - 18 .\r\n","page_name":" 673 ","page_number":673},
  {"content":"\r\n\r\nاين خودش يك منطقى است در قرآن به صورت استفهام انكارى ، يعنى ما را ارجاع كرده به استدلال و عقل خودمان كه خودتان چطور قضاوت مىكنيد ؟ آيا شما خدا را عبث كار ، لاعب و بازيگر ، مبطل ( كسى كه كارى كه از او صادر مىشود باطل است ) فكر مىكنيد ؟ اين طور نيست ، پس قيامت هست . در نحوهء اين استدلال ، در بيان سخن خداوند و توضيح اين مطلب كه اين چه رابطه‌اى است ميان اينكه قيامتى نباشد و خلقت عبث باشد [ بايد توضيح داده شود 
  ] . اين چه حرفى است كه قرآن مىگويد توجيه كنندهء خلقت فقط قيامت است ؟ اين خلاصهء حرف قرآن است كه توجيه خلقت انسان حشر انسان است و توجيه خلقت همهء عالم هم باز وجود قيامت است ، چرا ؟\r\n\r\nبيان اهل كلام\r\nيك بيانى معمولا اهل كلام كرده‌اند و اغلب در كتابهاى معمولى همين بيان را ذكر مىكنند كه آن البته بيشتر به خلقت انسان مىخورد و اين توجيه براى خلقت همهء عالم به هيچ وجه كافى نيست . به اين صورت بيان مىكنند ، مىگويند : انسان در اين دنيا داراى اراده و اختيار و آزادى است و در سر راه او كار خوب و كار بد هر دو قرار گرفته است . انسان مىتواند كارهايى را انجام دهد كه خوب است و مىتواند كارهايى را انجام دهد كه بد است ، بر خلاف حيوانات و بر خلاف نباتات و جمادات كه براى آنها خوب و بد مفهوم ندارد . افرادى در دنيا كار خوب مىكنند و افرادى كار بد . اگر قيامتى نباشد خوب و بدها هدر رفته ( خوبها هدر رفته و بدها هم به كيفر نرسيده است ) ، پس خلقت انسان به اين نحوه عبث است ، پس بايد قيامتى باشد براى اينكه نيكوكاران پاداش خودشان را دريافت كنند و بدكاران هم به كيفر خودشان برسند تا خلقت انسان بالخصوص از آن جنبه‌اى كه استعداد نيكوكارى و بدكارى دارد ، از لغويّت خارج شود .\r\n\r\nنقد بيان اهل كلام\r\nاگر به اين شكل بخواهيم بيان كنيم ، ما بايد آخرت را طفيلى دنيا تلقى كنيم ، بگوييم چون انسانى در اين دنيا خلق شده و چون انسان كه در اين دنيا هست خوب و\r\n\r\n","description":"","footnote":"","page_name":" 674 ","page_number":674},
  {"content":"\r\n\r\nبد را مىفهمد و يك عده كار خوب مىكنند يك عده كار بد ، براى اينكه اين خوب و بدها در اين عالم در يك كفّه قرار نگيرند ، خداوند قيامت را خلق كرده است ، فقط براى اين جهت كه اين نقص كار دنياى خلقت انسانها جبران شود . اين حرف ، حرف درستى نيست ، يعنى با منطق خود قرآن هم جور درنمىآيد كه مسألهء قيامت يك امر به اصطلاح طفيلى باشد و اساسا با قانون خلقت هم جور درنمىآيد كه ما بگوييم خداوند يك عالمى را خلق مىكند به طفيلى چنين چيزى ، يك عالم به آن طول و عرض :  « وَ جَنَّةٍ عَرْضُهَا السَّماواتُ وَ الْأَرْضُ »  ( 1 ) نه تنها  « خالِدِينَ فِيها ما دامَتِ السَّماواتُ وَ الْأَرْضُ »  ( 2 ) بلكه يك قسمت [ از مردم 
  ]  « خالِدِينَ فِيها »  كه ديگر اصلا نهايتى نداشته باشد .\r\n\r\nمعناى عبث نبودن خلقت\r\nما اول بايد مفهوم عبث و لعب و باطل را درك كنيم تا از اينجا بلكه بتوانيم مفهوم آيهء قرآن را درك كنيم . صرف خلقت يك موجود را شما در نظر بگيريد ، يعنى يك موجودى كه استعداد دارد براى مخلوق شدن ، امكان موجوديت برايش هست ، مثلا اگر يك سنگى امكان موجوديت دارد و آن را عالم خلقت به وجود بياورد و امكان بقائش هم يك مدت محدود باشد ، بعد اين سنگ فانى شود و از بين برود ، اگر هيچ قيامتى هم نباشد مىشود گفت اين خلقت عبث است ؟ مقصود از عبث چيست ؟ مقصود از نقطهء مقابلش چيست ؟ خلقت چگونه بايد باشد كه عبث نباشد ؟ ما خلقت را چطور بايد فرض كنيم كه عبث نباشد ؟ اينجا به دو نحو مىشود مطلب را بيان كرد . اگر شما راه سومى داريد بيان كنيد .\r\nبعضى مطلب را اين طور بيان مىكنند كه خلقت آن وقت عبث نيست كه منتهى به بقا شود . خلقتى كه آخر و نهايتش فناست ، اين خلقت عبث است . اگر موجودى كه آفريده شد براى بقا بود و براى اين بود كه هميشه مىخواهد بماند و هميشه از ناحيهء پروردگار فيض بگيرد ، اين يك هستى است در مقابل نيستى ، و دوام است و بنابراين عبث نيست ، ولى اگر صرف [ اين است كه 
  ] يك موجود خلق مىشود ، بعد هم نيست\r\n\r\n\r\n\r\n\r\n","description":"","footnote":"\r\n( 1 ) . آل عمران / 133 : [ و بهشتى كه پهناى آن به اندازهء آسمانها و زمين است 
  ] .\r\n( 2 ) . هود / 107 .\r\n","page_name":" 675 ","page_number":675},
  {"content":"\r\n\r\nمىشود ، يك هستىاى است ، پشت سرش هم نيستى و هيچ ارتباطى هم ميان اين موجود و يك موجود ديگرى نيست كه بگوييم اين موجود آفريده شده براى موجود ديگرى كه آن مىتواند باقى بماند ، اين عبث است .\r\nاين طور تقرير كرده‌اند كه مفاد اين آيات اين است كه خلقت براى بازگشت به پروردگار است ، اشياء آفريده شده‌اند و آمده‌اند در اين عالم براى اينكه بازگردند به سوى پروردگار و براى اينكه به ابديت بپيوندند و براى اينكه هيچ وقت فانى نشوند ، منتها بايد قائل شويم كه تمام عالم به سوى ابديت مىرود و هيچ چيزى فانى نمىشود و همهء فناها نسبى است و همهء اشياء و از جمله انسانها - همانطور كه از بعضى آيات قرآن استنباط مىشود - به نحوى به سوى پروردگار بازگشت مىكنند . اشياء آفريده شده‌اند كه كمال خودشان را در اين عالم طى كنند ، و پيمودن راه كمالشان همان و ملحق شدن به خداوند همان و باقى بودن به بقاى خداوند همان . پس در اين آيه [ مؤمنون / 115 
  ] مىخواهد نفى نيستى بكند . نفى عبث كردن نفى نيستى است ، اشعار به اين است كه عبث نيست يعنى نيستى نيست ، باطل نيست يعنى نيستى نيست ، هر چه هست حق است ، يعنى هر چه هست هستى است و بقاء و دوام است براى همهء ما .\r\nبعضى هم براى موجودات ديگر به اين شكل مىگويند كه لازم نيست ما قائل شويم - و حتى از قرآن هم شايد نتوانيم استنباط كنيم - كه هيچ چيزى نيست نمىشود و همه چيز به سوى پروردگار بازمىگردد . مقصود [ از موجودى كه نيست نمىشود 
  ] انسان و احيانا حيوانات است ( اگر  « وَ إِذَا الْوُحُوشُ حُشِرَتْ »  ( 1 ) مقصود وحوش و حيوانات باشد ) ، اينها به سوى پروردگار بازمىگردند ولى اينها زبدهء موجوداتند ، يعنى در آن پيوستگىاى كه ميان نظام كلى عالم هست ، حركات اين نظام منتهى مىشود به اين موجودات و اينها غايت خلقت و براى هميشه باقى هستند .\r\nبنابراين ، بقاء و ابديت انسان توجيه كنندهء خلقت انسان ، و خود انسان توجيه كنندهء خلقت ساير موجودات عالم است . پس هيچ چيز عبث نيست ، چون هر چيزى براى يك حكمتى و فايده‌اى در نظر گرفته شده است و آخرين فايده‌ها و اثرها كه سر به ابديت و بقاء و هميشگى مىزند انسان است . حالا لازم نيست بگوييم\r\n\r\n\r\n\r\n\r\n","description":"","footnote":"\r\n( 1 ) . تكوير / 5 .\r\n","page_name":" 676 ","page_number":676},
  {"content":"\r\n\r\n[ مقصود 
  ] خصوص انسانهايى است كه روى اين زمين‌اند ، بلكه در كهكشانها هم هر موجودى كه استعداد ابديت و بقاى ابدى دارد . ما از آن نظامات خبر نداريم ، آن نظامات هم بالأخره براى اين است كه در طبيعت سير تكاملى پيش بيايد و بالأخره طبيعت ، موجودات ابدى و ابديت را تحويل دهد . پس وجود خورشيد عبث نيست ، ماه هم عبث نيست ، زمين هم عبث نيست ، براى اينكه همهء اينها گهواره‌اى هستند براى اين موجودى كه بايد به ابديت بپيوندد . اين يك بيانى است و بعيد هم نيست اين بيان درست باشد كه قرآن كه گفته است اگر قيامت و ابديتى نباشد پس خلقت لعب و عبث و باطل است ، از راه مسألهء غايت و غائيت است .\r\n\r\nبيان ديگر\r\nاينجا يك بيان ديگرى هست نزديك به اين بيان و شايد از نظرى جامعتر و رساتر از اين بيان ، و آن اين است : لزومى ندارد ما اول مسألهء ابديت و بقاء و نيستى را مطرح كنيم ، بلكه قدرى به وضع موجود و مشهود اتكاء مىكنيم . اگر شما فرض كنيد يك صاحب شعورى ، يك انسان عاقلى كارى را با يك مقدماتى شروع كند كه اين مقدمات با يك هدف بالخصوصى تناسب دارد ولى قبل از آنكه اين مقدمات به آن نتيجه برسد آن را از بين ببرد ، اين را مىگوييم كار عبث ، كار باطل ، كارى شبيه لعب . دو مثال عرض مىكنم :\r\nاگر كسى بيايد در يك زمينى كه قصد دارد مثلا دو ماه ديگر در آنجا ساختمان بسازد يا خودش مىداند كه بعد شرايطى پيش مىآيد كه دو ماه ديگر در اين زمين تصرفاتى خواهد شد ، در اين فصل كه فصل پاييز است تراكتور بياورد و شخم بزند و بذرى را در اينجا بپاشد ( بذرى كه به طور عادى و طبيعى شش ماه ديگر محصول مىدهد و به آن نتيجهء نهايىاش مىرسد ) ، زمين را آباد كند ، بعد دو سه ماه ديگر كه هنوز بذر از زمين بيرون نيامده يا چهار پنج ماه ديگر كه تازه اين بذر بيرون آمده و هنوز به آن هدف و نتيجهء خودش كه استعداد آن را دارد ( كه روييدن و رشد كردن و گندم دادن است ) نرسيده ، آن را خراب كند ، يعنى بيايد در زمين بولدوزر بيندازد و بگويد مىخواهم در آن ساختمان بسازم ، مىگوييم آن كار اوّلت لغو بود ، تو اگر مىخواستى سه چهار ماه ديگر اين زمين را دگرگون كنى و از بين ببرى ، مىتوانستى\r\n\r\n","description":"","footnote":"","page_name":" 677 ","page_number":677},
  {"content":"\r\n\r\nيك كارى بكنى كه نتيجه‌اش را در مدت سه چهار ماه بتوانى بگيرى .\r\nمثال بهتر مثال جنين است . ما مىدانيم جنين در مدتى كه در رحم است اعضاء و جوارح ( چشم ، گوش ، جهاز تنفس ، دست و پا ، . . . ) برايش خلق مىشود . جنين در رحم يك زندگى گياهى دارد ، مثل يك گياه زندگى مىكند ولى در رحم تجهيزاتى به او داده شده است كه در عالم رحم به كار نمىآيد و ظهور و به روزى ندارد ، مثلا اين چشم براى زندگى گياهى رحم نيست . اگر بنا باشد كه هميشه دورهء زندگى جنينها اين باشد كه وارد رحم مىشوند و آن آخر نه ماه بايد زندگىشان پايان بپذيرد ، اين خلقت تناسب با اين زندگى ندارد ، يعنى حق دارد يك كسى بگويد اين چشم براى چه آفريده شد ، اين گوش براى چه آفريده شد ، اين دست براى چه آفريده شد ، اين ريه براى چه آفريده شد ؟ او كه يك بار هم با اين ريه تنفس نكرد ، پس لغو است . دست و پا و چشم و گوش و ريه و . . . اين تجهيزات براى يك موجودى كه تمام دورهء طبيعى عمرش [ نه ماه داخل رحم است 
  ] ( 1 ) و بعد از نه ماه يك مرتبه بايد خشك شود و بميرد ، عبث و لغو و باطل است .\r\nآيا اين آيات قرآن ، مثلا  « أَ فَحَسِبْتُمْ أَنَّما خَلَقْناكُمْ عَبَثاً وَ أَنَّكُمْ إِلَيْنا لا تُرْجَعُونَ »  نمىخواهد به ما اين مطلب را بفهماند كه همين طورى كه دربارهء يك جنين در رحم اگر انسان زندگى گياهى او را ببيند و ديد خودش را بر آن حصر كند و بگويد نه ماه زندگى كرد بعد برود دنبال كارش و از بين برود ، و بر روى تجهيزاتى كه براى زندگى بعد دارد حساب نكند خلقت عبث است ، اى انسان تو اگر روى خودت حساب نكنى ، اگر خيال كنى با همين زندگى دنيايى ، با همين بدن و چشم و . . . كه بعد از 60 - 70 سال پايان مىيابد پايان مىيابى ، خلقت خودت را عبث فرض كرده‌اى ، يعنى در تو تجهيزاتى هست كه متناسب با اين زندگى دنيا نيست ( نمىگويد ضد آن است ) ، متناسب با يك زندگى بعد از اين است و آن همان تجهيزات ابديت در انسان است ؟\r\nانسان در ماوراى اين بدن مادى خودش يك حقيقت بسيطى دارد كه آن حقيقت بسيط چون مركّب نيست ، ديگر تجزيه نمىپذيرد . اصلا نيستى جز تجزيه نيست . ما نيستى واقعى در عالم نداريم ، همهء نيستيهاى عالم تجزيه شدن‌هاى مركّبات و تغيير حالت دادن‌هاست . مركّبات كه از بين مىروند ، در واقع تغيير حالت مىدهند ، يعنى آن\r\n\r\n\r\n\r\n\r\n","description":"","footnote":"\r\n( 1 ) . حالا اگر يك وقت به طور اخترامى ( غير طبيعى ) بچه‌اى سقط مىشود ، قانون كلى نيست .\r\n","page_name":" 678 ","page_number":678},
  {"content":"\r\n\r\nواقعيت ( صورت ) مركّب كه از بين مىرود از باب اين است كه اجزاى آن تغيير حالت مىدهند ، ديگر نمىتواند باقى بماند .\r\nاى انسان ، اگر بنا بود زندگى محدود باشد به همين زندگى دنيا و بعد از اين زندگىاى نبود ، ما ديگر انسان نمىآفريديم ، همان گياهها و سنگها كافى بود . اگر كسى دربارهء سنگ فكر كند ، مىبيند كه اين سنگ حشرى ندارد . همهء تجهيزات زندگى سنگ در حدود همين دنياست ، بيش از اين نيست . اين گياه حشر ندارد ، چون همهء تجهيزاتش براى همين است ، همين مقدار هستى مىتواند قبول كند ، به آن همين مقدار را داده‌اند و پايانش هم همين جا بوده است ( بالأخره هر چه باشد ، هستى از نيستى بهتر است ، هستى كمال است ) ، سير تكاملى خودش را كرده و تمام شده است .\r\nاگر انسان قيامتى نداشته باشد معنايش اين است كه در قدم اول خلقت نابود شود در حالى كه كمال او در اين دنيا بروز و ظهور نكرده ، و لازم مىآيد اين تجهيزات ، از آن جهت كه انسان دارد ، همه بيهوده باشد . همان طورى كه جهان دنيا توجيه كنندهء خلقت اعضاى بدن جنين است ( زندگى دنيا توجيه مىكند كه چشم و گوش و دست و پا و . . . در رحم عبث آفريده نشد ، اين توجيه‌كنندهء آن است ) ، عالم آخرت نيز توجيه كنندهء انسان بما هو انسان است كه در او « مثال » آفريده شده است ( كه اصطلاحا به آن قوهء خيال مىگويند ) ( 1 ) و در او عقل آفريده شده است و در او عواطف بسيار عالى خداجويى و استعداد پيوستن به حق آفريده شده است ، اين استعدادهايى كه اصلا مال جاى ديگر است . اگر انسان اينجا تمام شود ، مثل اين است كه تمام اينها را در اينجا لغو و عبث گذاشته‌اند .\r\nدر مورد آيهء  « أَ فَحَسِبْتُمْ أَنَّما خَلَقْناكُمْ عَبَثاً . . . »  كه مربوط به خصوص انسان است ، بهترين توضيحى كه به نظر ما رسيده است همين است . قدر مسلّم اين است - و در اين جهت ترديدى نيست - كه از نظر منطق قرآن اگر قيامت نباشد خلقت انسان عبث است ، يعنى اين آيه در واقع انسان‌شناسى است ، توجه دادن انسان است به انسانيت خودش ، به آن جوهرها و استعدادهاى فوق‌العاده‌اى كه همه ، بذر ابديت در وجود اوست ، كه اين بذرها - اگر انسان در همين جا پايان بپذيرد - بذرهايى است كه در زمينى پاشيده شده بدون اينكه هيچ وقت به حد محصول برسد .\r\n\r\n\r\n\r\n\r\n","description":"","footnote":"\r\n( 1 ) . غير از قوهء تخيل است .\r\n","page_name":" 679 ","page_number":679},
  {"content":"\r\n\r\nبر اساس اين بيان ، قيامت طفيلى دنيا نيست ، دنيا مقدمهء آخرت است ، همانطور كه پيامبر ( ص ) هم فرمود : « الدّنيا مزرعة الآخرة » ( 1 ) ، اينجا يك منزل از منازلى است كه به آنجا منتهى مىشود ، يعنى اين موجود - لااقل انسان ، راجع به ساير اشياء هم بعد بحث مىكنيم - طورى ساخته شده است كه اين دنيا فقط يك منزل از منازل او و مرحله‌اى از مراحل اوست ، و تجهيزات او چنان وسيع است كه اگر فقط براى اينجا بود ، اين طور آفريده نمىشد و اين تجهيزات در او عبث و بيهوده بود . اين تجهيزات در جهان ديگرى ( جهان برزخ و جهان قيامت ) بروز مىكند . در واقع ، شخصيت واقعى و اعضاء و جوارح واقعى و حقيقى انسان آنهايى است كه در قيامت ظاهر مىشود و بروز مىكند . اين بدنى كه انسان در اينجا مىبيند ، يك پوشش و يك نوع زندگى است كه نسبت به زندگى آن دنيا مثل زندگى گياهى جنين است نسبت به زندگى دنيايى جنين .\r\nاين ، بيانى است كه به نظر مىرسد . شما به هر حال روى اين آيات تأمل كنيد .\r\nواقعا من در اين آيات معاد بالخصوص مىبينم كه هيچ كس از بزرگان در باب معاد صد در صد [ به تفسير خود مطمئن 
  ] نيست و بالأخره به يك مراحلى مىرسند كه مرحلهء تسليم و تعبد است . خيلى كم‌اند اشخاصى كه همهء آيات را بخواهند مطابق آنچه كه ذوق خودشان است توجيه كنند . من نمىخواهم روى حرف خودم صد در صد پافشارى كرده باشم ، چون بالأخره توضيحى است كه من دارم مىدهم ولى چنين آياتى در قرآن هست . شما ببينيد بيان ديگرى براى توضيح اين آيات پيدا مىكنيد يا نه .\r\n- آن طورى كه شنيده‌ام بين حضرت رضا ( ع ) و مأمون گفتگويى پيش مىآيد ، به اين صورت كه حضرت رضا ( ع ) تسبيحى را مىچرخانده‌اند و مأمون اعتراض مىكند كه اين كار لغوى است ، حضرت مىفرمايند : خير ، به خاطر اينكه به تعداد دانه‌هاى تسبيحى كه مىچرخانم ، ذكر « لا إله الّا اللّه » يا ذكر ديگرى گفته مىشود و بنابراين كار من لغو نيست . من مىخواستم دربارهء اين روايت توضيحى بيان بفرماييد .\r\n\r\n\r\n\r\n\r\n","description":"","footnote":"\r\n( 1 ) . كنوز الحقايق ، مناوى ، باب دال : [ دنيا كشتگاه آخرت است 
  ] .\r\n","page_name":" 680 ","page_number":680},
  {"content":"\r\n\r\nاستاد : آن روايتى را كه شما مىگوييد ، تا ما نبينيم نمىتوانيم توضيح بدهيم . ولى شايد اين طور بوده كه حضرت با خودشان ذكر مىگفته‌اند و او توجه داشته و مىخواسته بپرسد فايدهء ذكر گفتن چيست ، يا اينكه توجه نداشته كه حضرت تسبيح را كه مىگردانند يك تعداد معينى از ذكر را مىگويند و ايراد كرده است . حالا من نمىدانم كه واقعا حضرت با تسبيح بازى مىكرده‌اند و همان بازى كردن خودشان را توجيه كرده‌اند يا طور ديگرى بوده است . تا من آن روايت را نبينم روى آن بحث نمىكنم .\r\nبه هر حال ، آن روايت بر ضد حرف من هم نبود ، بلكه تأييد آن بود . من عرض كردم هيچ‌يك از اينها لغو مطلق نيست كه ما خيال مىكنيم لغو مطلق است ، [ بلكه 
  ] لغو نسبى است . مثلا در اينجا يكى از قوه‌هاى ما ( مثلا قوهء خيال و واهمهء ما ) تفريح و تفنّنى مىكند . نسبت به اينكه ما در همين وقت مىتوانستيم يك كارى را روى نقشهء عقلانى انجام دهيم كه بر آن كار اثر بهتر و بيشترى بار بشود و صرفا تفنّن و تفريح يك قوهء ما نباشد ، اين كار لغو و بيهوده است ، و انسان بايد هميشه تابع عقل خودش باشد نه تابع آنچه كه عادت و طبيعتش اقتضا مىكند . لهذا هر گناهى را كه انسان مرتكب مىشود ، گناه بودنش نسبى است ، يعنى از جنبهء يك انسان كه يك مجموعه است گناه است ، و الّا از جنبهء حيوانيت انسان [ اين طور نيست 
  ] . انسان مثلا در حالى كه با عضوى از اعضاى بدنش گناه مىكند ، اين عضو كه لذت مىبرد ، با اين گناه به كمال خودش رسيده اما انسان يعنى اين مجموعه‌اى كه بايد با يك نظام اداره شود چطور ؟ انسان كه مجموعه‌اى است كه بايد در يك نظام اداره شود بدبخت شده است . جامعهء انسان چطور ؟ جامعهء انسان هم بدبخت شده است . غرض اينكه آن مقدارى كه جناب عالى فرموديد ، بر ضد سخن من نيست .\r\nمهندس بازرگان : در كتاب راه طى شده بيان شده است كه در جهنم و بهشت خلود است ، حالا اگر خلود بىنهايت هم نباشد ، نسبت به اين زمان بىنهايت است . از طرف ديگر در قرآن هست :  « مَنْ جاءَ بِالْحَسَنَةِ فَلَهُ عَشْرُ أَمْثالِها وَ مَنْ جاءَ بِالسَّيِّئَةِ فَلا يُجْزى إِلَّا مِثْلَها »  ( 1 ) . خداوند مىفرمايد اگر كسى كار بدى بكند ، عين آن كار به او داده مىشود .\r\nمثلا اگر كسى يك نفر را بكشد ، كشتن يك نفس چه اندازه ضرر دارد ؟ به خود مقتول و\r\n\r\n\r\n\r\n\r\n","description":"","footnote":"\r\n( 1 ) . انعام / 160 .\r\n","page_name":" 681 ","page_number":681},
  {"content":"\r\n\r\nبچه و زن او و ديگران ضرر مىرسد . بايد عين اين ضرر به شخص قاتل برسد . فرضا چند سال عين عذاب افرادى را كه از اين قتل عمد مىكشند ، آن شخص قاتل هم بكشد ، ولى خلود در آتش تساوى نيست . يا اگر من به يك نفر ده هزار تومان پول دادم ، به موجب آن آيه بايد خداوند صد هزار تومان به من بدهد و صد هزار تومان محدود است . اگر كسى در اين دنيا مثلا چهل سال خوبى كرده ، حد اكثر اين است كه بايد در آن عالم چهار صد سال به او خوبى كنند و اگر چهل سال بدى كرده ، بايد در آنجا چهل سال به او بدى كنند ، اما چرا اين طور نيست ؟\r\nسؤال ديگر : همانطور كه فرموديد در قرآن نسبت به سه مرحلهء مرگ ، برزخ و قيامت بحث شده است . اگر عالم برزخ توأم با احساس درد و لذت است ، چرا در قرآن از اين عامل در جهت انذار و ترساندن مردم استفاده نشده و اگر استفاده شده يك هزارم استفاده‌اى كه از عقاب و ثواب آخرت شده ، در اين جهت نشده است ؟\r\nاستاد : اولا اين را خودتان قبول داريد و شايد يك منطقى است كه خودتان آن را هميشه به كار مىبريد كه اگر ما يك واقعيتى را از قرآن استنباط كرديم ، بعد اينكه چرا چنين يا چنان شده به استنباط ما صدمه نمىزند ، به اين معنا كه اگر ما از آيات قرآن - همان طورى كه خودتان هم تقريبا قبول كرديد ( لااقل در يك آيه ) و آيات زيادى هم هست - استنباط كرديم كه واقعا در فاصلهء مردن و قيامت حيات و زندگى هست ، و لو اينكه در هيچ جاى قرآن از اين عامل به عنوان يك عامل تربيتى و انذارى استفاده نشده باشد ، به اين استنباط ما صدمه نمىزند ، و قرآن اين را گفته است ، حد اكثر اين است كه بگوييم چرا قرآن از اين عامل استفاده نكرده است . اگر ما نتوانستيم آن مطلب را توجيه كنيم كه چرا قرآن از اين عامل به عنوان يك عامل انذارى و تربيتى استفاده نكرده و از نظر ما بهتر مىشد استفاده كرد ، اين سبب نمىشود و خودتان هم به ما اجازه نمىدهيد كه ما از آن آيات دست برداريم چون اين « چرا » را نتوانستيم جواب دهيم .\r\nگذشته از اين ، قرآن اين كار را كرده است . چطور اين كار را نكرده ؟ اولا همان آيهء  « وَ لا تَحْسَبَنَّ الَّذِينَ قُتِلُوا فِي سَبِيلِ اللَّهِ أَمْواتاً بَلْ أَحْياءٌ »  كه از عاملى به اين نزديكى منتها به صورت تبشير [ استفاده كرده است 
  ] . براى تشويق به جهاد و شهادت هيچ چيزى بهتر از اين نيست كه اينها مردنشان همان و در آغوش نعمت و سعادت رفتن همان باشد :  « وَ لا تَحْسَبَنَّ الَّذِينَ قُتِلُوا فِي سَبِيلِ اللَّهِ أَمْواتاً »  در فكر مسلمين هم همين بود ، نه اينكه حالا ما شهيد مىشويم ، بعد از ميليونها سال ، ميلياردها سال ، نمىدانيم كى ، آيا ما\r\n\r\n","description":"","footnote":"","page_name":" 682 ","page_number":682},
  {"content":"\r\n\r\nآن وقت و در آن فاصله و بعد زمانى به سعادتى خواهيم رسيد ؟ عقيدهء آنها اين بود كه كشته شدن ما همان و در آغوش سعادت رفتن همان .\r\nاين امر در تربيت اسلامى هم نفوذ كرده است : اهل منبر هميشه نقل مىكنند كه در شب عاشورا يكى از اصحاب حضرت به نام « برير بن خضير » در حالى كه عده‌اى جلوى آن خيمهء تنظيف نشسته بودند و انتظار مىكشيدند ، دائم شوخى مىكرد .\r\nرفيقش به او گفت : امشب كه شب شوخى نيست ! گفت : دوستان من همه مىدانند كه من در عمرم اهل شوخى نبوده‌ام ولى امشب شب شوخى است ، چون مىدانم فردا شهادت ما همان و بهشت رفتن و در آغوش حور العين رفتن ما همان .\r\nپس معلوم مىشود اين عامل تربيتى واقعا در روح مسلمين اثر داشته و تاريخ هم نشان مىدهد كه اصلا همهء مسلمين اين طور فكر مىكردند ، تنها منتظر قيامت نبودند ، فكر مىكردند با شهيد شدن بلافاصله در سعادت مىروند ، و طبعا از آن طرف هم فكر مىكردند كه با مردن گرفتار عذاب مىشوند . اين را خود اسلام به آنها تلقين كرده بود و از خارج نبوده است . اينها مال صدر اول اسلام است ، نمىشود بگوييم مال قرن دوم ، سوم است كه مثلا عرفان و تصوف و فلسفه و اين حرفها آمده ، تاريخ صدر اول حكايت مىكند .\r\nبعلاوه ، خود قرآن هم گفته است . همان آيه راجع به صاحب آل ياسين مىگويد كه تا مرد گفت :   « يا لَيْتَ قَوْمِي يَعْلَمُونَ ، بِما غَفَرَ لِي رَبِّي وَ جَعَلَنِي مِنَ الْمُكْرَمِينَ »   اى كاش قوم من ( همين قومى كه الآن در دنيا هستند ) مىدانستند من الآن چقدر خوش و خرّمم . آيه‌اى كه در سورهء واقعه بود - و ما در جلسه پيش خوانديم - [ مىفرمايد 
  ] :  « فَلَوْ لا إِذا بَلَغَتِ الْحُلْقُومَ »  كه گفتيم در قرآن يك منطقى هست كه ما نمىدانيم چگونه است و ماهيت آن بر ما مكشوف نيست . حال چه ارتباط و تعلقى [ بين نفس 
  ] با حلقوم و تراقى - كه در جاى ديگر قرآن است - وجود دارد ما نمىدانيم ، ولى مىدانيم آنچه را كه قرآن « نفس » مىداند ، مىخواهد بگويد تا قبل از اينجا اميد بازگشت آن هست ولى به اينجا كه رسيد ، ديگر امكان بازگشت نيست :      « فَلَوْ لا إِذا بَلَغَتِ الْحُلْقُومَ ، وَ أَنْتُمْ حِينَئِذٍ تَنْظُرُونَ ، وَ نَحْنُ أَقْرَبُ إِلَيْهِ مِنْكُمْ وَ لكِنْ لا تُبْصِرُونَ ، فَلَوْ لا إِنْ كُنْتُمْ غَيْرَ مَدِينِينَ ، تَرْجِعُونَها إِنْ كُنْتُمْ صادِقِينَ »      .\r\nبلافاصله مىگويد :         « فَأَمَّا إِنْ كانَ مِنَ الْمُقَرَّبِينَ ، فَرَوْحٌ وَ رَيْحانٌ وَ جَنَّةُ نَعِيمٍ ، وَ أَمَّا إِنْ كانَ مِنْ أَصْحابِ الْيَمِينِ ، فَسَلامٌ لَكَ مِنْ أَصْحابِ الْيَمِينِ ، وَ أَمَّا إِنْ كانَ مِنَ الْمُكَذِّبِينَ الضَّالِّينَ ، فَنُزُلٌ مِنْ حَمِيمٍ ، وَ تَصْلِيَةُ جَحِيمٍ ، إِنَّ هذا لَهُوَ حَقُّ الْيَقِينِ »         . بلافاصله بعد از مردن ، مقرّبين يك وضع\r\n\r\n","description":"","footnote":"","page_name":" 683 ","page_number":683},
  {"content":"\r\n\r\nدارند ، اصحاب يمين وضع ديگرى دارند ، مكذّبين وضع ديگرى دارند . راجع به خصوص سؤال قبر و فشار قبر و . . . اصل آن چراى جناب عالى جواب داده شد . اگر بگوييد از اين عامل استفاده نكرده ، [ مىگوييم 
  ] از اين عامل استفاده كرده است .\r\nمسأله‌اى باقى مىماند كه اگر واقعا مسألهء سؤال قبر به همان شكل هست و فتّانى القبر ( دو فتّان قبر ) به تعبير حديث - يا بعضى احاديث منكر و نكير تعبير كرده‌اند - مىآيند و فشار قبر هست ، چرا همهء شئون عالم برزخ در قرآن به اين صورت ذكر نشده است . خوب ، ذكر نشده باشد ، حد اكثر اين است كه كسى بگويد قرآن كه اينها را نگفته ، ما بايد برويم ببينيم احاديث قطعى متواتر هست كه قبول كنيم يا نه ، اگر هم نبود قبول نمىكنيم . اين به مدعاى ما - كه مسألهء اثبات عالم برزخ است - صدمه نمىزند . جواب ايراد اصلى حضرت عالى كه چرا به عنوان عامل تربيتى استفاده نشده [ اين است كه 
  ] نه ، واقعا استفاده شده است ، حد اكثر اين است كه شما بگوييد پس معلوم مىشود فشار قبر به آن معنا درست نيست ، اگر بود قرآن مىگفت . ما فرضا خودمان هم فشار قبر را قبول نداشته باشيم ، به اين بحث امروز ما ضربه‌اى نمىزند .\r\nپس قرآن هم اين مطلب را بيان كرده و اگر هم اين « چرا » براى ما مبهم مانده بود ، به استدلال ما ضربه نمىزد ، و « چرا » هم مبهم نيست و قرآن هم مسلّم از اين عامل تربيتى استفاده كرده است .\r\nاما جواب سؤال اول : البته اين سؤال از قديم سؤال خيلى مهمى بوده و هميشه مطرح بوده است . بنده در كتاب عدل الهى در مسألهء « مجازاتهاى اخروى » ، يك بخش كه در آنجا باز كرده‌ام جواب اين سؤال بوده كه مجازاتهاى اخروى هيچ تناسبى با گناهان دنيوى ندارد ، نه از جهت مدت تناسب دارد و نه از جهت كيفيت ، [ دربارهء 
  ] كيفيتش آن طور كه به ما گفته‌اند سوزندگى آتش جهنم با آتش دنيا مثقالش هفت صنّار تفاوت دارد ( 1 ) . از خود قرآن هم شايد بشود استنباط كرد ، و در روايت داريم يك حلقه‌اش اگر به اين دنيا بيايد كوهها را آب مىكند . اين آتش با آتش دنيا هيچ تناسبى ندارد . مدت آن هم همين طور است .\r\nدر مسألهء « عدل و ظلم » شما خودتان يك منطقى در كتاب راه طى شده داريد . ما قسمتى از آن منطق را صحيح مىدانيم ، يعنى آن چيزى را كه ما رد مىكنيم سبك\r\n\r\n\r\n\r\n\r\n","description":"","footnote":"\r\n( 1 ) . [ به معنى تفاوت بسيار زياد 
  ] .\r\n","page_name":" 684 ","page_number":684},
  {"content":"\r\n\r\nمتكلمين است . متكلمين هميشه مىخواهند مقايسه كنند عدالت خدا را به عدالت يك حاكم دنيوى و ادارهء عالم را به ادارهء اجتماع انسان ، و قهرا مجازاتهاى اخروى را هم از نوع كيفرهاى اين دنيا مىخواهند حساب كنند . ما در آنجا گفته‌ايم اصلا اگر اين طور باشد ، [ كيفر 
  ] در قيامت تقريبا موضوع ندارد ، نه اينكه مدت و شدتش زياد است ، اصل آن غلط است . قرآن مىگويد اينها در آخرت بايد مجازات ببينند تا حيات دنيايشان با آن توجيه شود و حال آنكه بر اساس بيان متكلمين اصل آن كار غلط است ، خود دنيا بيشتر قابل توجيه است تا آن كار ، چرا ؟ چون اصلا مجازات براى چيست ؟ حكمت مجازات در اين دنيا چيست ؟ يكى از دو چيز است : يا تشفّى است ، عقده خالى شدن است ، كه خود عقده خالى شدن هم يكى از اين جنبه است كه ناراحتى فرد سلب مىشود ، و ديگر از اين جنبه كه اگر عقده در كسى كه ظلم بر او وارد شده باقى بماند ، بعد به اجتماع صدمه مىزند ، يعنى اگر عقده‌اش در مورد جانى خالى نشود ، در مورد غير جانى خالى مىشود . اين مضمون عجيب ، در دعاى حضرت رسول ( ص ) هست ( 1 ) :\r\nاللّهمّ اقسم لنا من خشيتك ما يحول بيننا و بين معصيتك و من طاعتك ما تبلّغنا به رضوانك و من اليقين ما يهون علينا به مصيبات الدّنيا ، اللّهمّ امتعنا باسماعنا و ابصارنا و قوّتنا ما احييتنا و اجعلها الوارث منّا و اجعل ثارنا على من ظلمنا ( 2 ) .\r\nفرض بر اين شده كه اين انتقامها از دل آدم بيرون مىآيد . حالا كه بناست انسان وقتى كه از ظالم ظلم ديده ، انتقام بكشد - معمول مردم اين طورند ، نگوييد عده‌اى اينها را در روح خودشان حل مىكنند ، آدم ظلم مىبيند ، عقده پيدا مىشود - اين عقده را اگر روى ظالم خالى نكند ، جاى ديگر خالى مىكند . « و اجعل ثارنا على من ظلمنا » يعنى « لا على غير من ظلمنا » . كأنّه فرض شده اين ثار بالأخره بيرون مىآيد ، حالا كه بناست بيرون بيايد ، پس چرا خود ظالم را نگيرد و غير ظالم را بگيرد ؟\r\nيك فلسفهء كيفرهاى دنيوى ، عقده خالى شدن‌هاست . آن دنيا ديگر صحبت اين حرفها نيست ، بعد از ميلياردها سال ، روز وا نفساست ، هر كسى به فكر يك ذره سعادت\r\n\r\n\r\n\r\n\r\n","description":"","footnote":"\r\n( 1 ) . دعاى خيلى خوبى است كه من هميشه آن را در قنوتها و غير قنوتها مىخوانم . در ماه شعبان وارد است ولى براى هميشه خوب است .\r\n( 2 ) . انتقام ما را روى ظالم ما قرار بده .\r\n","page_name":" 685 ","page_number":685},
  {"content":"\r\n\r\nبراى خودش است . چه كسى به فكر اين مىافتد كه حالا آن كسى كه به من در دنيا ظلم كرده ، عقده‌ام روى او خالى شود ؟ اين حرفها نيست .\r\nدومين [ حكمت مجازات در اين دنيا 
  ] مصلحت زندگى اجتماعى است :  « وَ لَكُمْ فِي الْقِصاصِ حَياةٌ يا أُولِي الْأَلْبابِ »  ( 1 ) . مجرم اينجا بايد مجازات شود تا ديگرى طمع جرم نكند . در قيامت اين حرفها مطرح نيست ، مگر اينكه كسى - العياذ باللّه - بگويد آن تهديدها را كرده‌اند كه در اين دنيا اثر ببخشد ولى آن دنيا واقعيت ندارد ، كه [ در اين صورت 
  ] انسان بايد وعدهء خدا را - العياذ باللّه - باطل فرض كند ، كه چنين چيزى نيست . اگر ما بخواهيم مسألهء مجازاتهاى اخروى را بر همين اساس « متكلمينى » يعنى اساس دنيوى زندگى اجتماعى توجيه كنيم ، نه تنها مسألهء مدت و شدتش قابل توجيه نيست ، [ بلكه 
  ] اصل آن قابل توجيه نيست . من يك قدم هم بالاتر رفتم .\r\nولى مجازات دو جور ديگر هم شرط دارد : يك جور مجازاتهاى تكوينى است ، يعنى در نظام خلقت و طبيعت ، اينكه انسان يك كارى مىكند كه عكس العمل يعنى نتيجه و اثرش را در همين دنيا مىبيند . آدمى كه مشروب مىخورد ، به او گفته‌اند مشروب نخور ، وقتى خورد مجازاتش را در همين دنيا مىبيند يعنى روى اعصاب ، كبد و جهازات ديگرش - كه شما آقايان اطباء بهتر مىدانيد - مىبيند . اين واقعا مجازاتى است در همين دنيا ، ولى دربارهء اين مجازات ، انسان اين طور فكر مىكند كه آن كسى كه مشروب خورده ، چند لحظه مشروب خورده ؟ اين مجازات هم بايد همين مقدار باشد . در مجازاتهاى بشرى است كه اين حسابها [ به ميان 
  ] مىآيد ، مىگويند اين اثر اين كار است .\r\nيا مثل اين است كه كسى بگويد آقا كنار لبهء پرتگاه كوه نرو ، چون لازمهء اين كار لغزيدن و پرت شدن است . حال يك كسى خيرگى كرد و لب پرتگاه رفت ، مىافتد و استخوانهايش خرد مىشود ، [ اگر 
  ] كسى بگويد ميان اين جزا و اين عمل تناسبى نيست ، حالا من خيرگى كردم يك قدم رفتم آن طرف‌تر ، بايد اينچنين مجازات بشوم كه از صد متر كوه بيفتم پايين كه تمام مغزم خرد بشود ؟ مىگوييم اينجا وقتى مىگويند جزا يعنى رابطهء علت و معلول . اين كار را نكن كه دنبالش اين [ اثر 
  ] را دارد . آن [ اثر 
  ] ،\r\n\r\n\r\n\r\n\r\n","description":"","footnote":"\r\n( 1 ) . بقره / 179 .\r\n","page_name":" 686 ","page_number":686},
  {"content":"\r\n\r\nفرزند و نتيجهء ضرورى و حتمى و جبرى آن [ كار 
  ] در نظام خلقت است ، نمىتواند از آن جدا باشد . اگر از نوع مجازاتهاى اجتماعى بود ، اين را مىگفتند ولى در اينجا نمىگويند .\r\nقرآن منطقى دارد كه از اين هم يك درجه بالاتر است . قرآن معتقد است كه همين عمل انسان ، نفس عمل انسان جزاى اخروى است . ممكن است بگوييد از نظر علمى نمىتوانيم توجيه كنيم . اگر هم نتوانيم توجيه كنيم ولى قرآن اين را گفته ، يك روزى شايد بشر بتواند توجيه كند . عده‌اى معتقدند توجيه هم مىتوان كرد . درست است كه قرآن تعبير به « جزا » مىكند اما جاى ديگر بيان مىكند و مىگويد خود عمل شما همان جزاست .\r\n\r\n","description":"","footnote":"","page_name":" 687 ","page_number":687},
  {"content":"\r\n\r\n\r\nعبث نبودن خلقت در آيات قرآن ( 2 )\r\nامروز را مايل بودم بيشتر اختصاص دهيم به جواب سؤالها ، مخصوصا دو جلسه پيش آقاى . . . سؤالاتى داشتند كه قرار شد در جلسهء بعد مطرح شود و چون جلسهء بعد نيامدند مطرح نشد . حالا من مختصر عرايضى در دنبالهء بحث جلسهء پيش عرض مىكنم ، بعد ايشان بحث را به آن نحو تكميل كنند .\r\nبحث ما دربارهء يك سلسله آيات در قرآن است كه به هر حال خوب است مفهوم اين آيات براى ما حل شود ، چون اين آيات به هر حال در قرآن هست و [ مضمون 
  ] آنها اين است كه قرآن با تعبيرات تقريبا چهارگانه‌اى كه در اين زمينه هست ، مسألهء عبث و بيهودگى در خلقت را نفى مىكند . گاهى تعبير قرآن اين است كه خلقت عبث نيست و گاهى تعبير اين است كه لعب و بازى نيست و ما لاعب نيستيم ، گاهى تعبير اين است كه لهو نيست و گاهى تعبير قرآن اين است كه اساس خلقت بر باطل نيست ، به حق است . آنگاه همهء اينها را كه بيان مىكند ، در توجيه اينكه خلقت بر عبث نيست ، بر باطل نيست ، لعب نيست ، لهو نيست ، همان چيزى را ذكر مىكند كه ما امروز « معاد » مىناميم و خود قرآن با تعبيرات ديگر بيان كرده است . جامعترين تعبيرات قرآن اين است كه بازگشت همه چيز به سوى خداست . كأنّه اين [ طور 
  ] است كه اگر بازگشت اشياء به سوى خدا نباشد ، اگر اشياء به سوى خدا برنگردند ، اين خلقت اساسا عبث\r\n\r\n","description":"","footnote":"","page_name":" 688 ","page_number":688},
  {"content":"\r\n\r\nاست ، باطل است ، پس لعب است ، لهو است ، كه اين در واقع استدلال از عرض وجود خداوند بر معاد است . و بعضى از آياتى كه در همين زمينه است استدلال از معاد است بر نبوت ، بر عكس آنچه كه معمولا از نبوت بر معاد استدلال مىكنند و مىگويند بايد معاد باشد تا تشريع و تكليف كه به وسيلهء انبياء بيان شده است لغو از آب در نيايد ، مثل اينكه ما مىگوييم قانون جزايى كه يك امر قراردادى ماست بايد ضامن اجرايى داشته باشد ، مىگوييم بايد جهان ديگرى باشد تا مسألهء تكليف موضوع پيدا كند ، بر عكس ، از بسيارى از آيات قرآن مىتوان استفاده كرد كه چون بازگشت مردم به سوى خداست و اين واقعيت وجود دارد ، پس نبوتى بايد باشد كه مردم را به آنچه كه هست ارشاد و هدايت كند ، يعنى معاد را مبنا براى نبوت قرار مىدهد ، نه نبوت را مبنا براى معاد .\r\nعمده اين است كه بايد بحث كنيم كه به چه بيانى اگر بازگشت اشياء به سوى خدا نباشد خلقت عبث ، باطل و بيهوده است ؟ ممكن است كسى بگويد : نه ، ما خدا را قبول داريم ، خدا هست ، خدا هم عالم را خلق كرده و آخر و نهايت خلقت هم همين است كه الآن ما داريم مىبينيم ، بناى عالم بر همين است كه اشيائى بيايند ، معدوم و نيست شوند و به كلى از صفحهء عالم محو شوند و باز اشياء ديگرى بيايند و اشياء ديگرى و . . . چه به اين شكل بگوييم كه اشياء به تمام معنا معدوم مىشوند و اشياء ديگرى مىآيند يا بگوييم شكل و صورت اشياء معدوم مىشود ولى ماده و پايهء اشياء ثابت است ، به هر حال ديگر مسألهء معاد و بازگشت به سوى خدا نيست ، اين اشياء همه اشياء موقتى هستند ، همين موقتها موجود باشند ، چرا لغو باشد ؟ همين گياهها و جمادها و حيوانها و انسانها يك مدت محدودى باشند . مسلّما اين مبحث به همان مبحث معروف غايت و غايات مربوط مىشود ، يعنى اينكه قرآن مىگويد اگر بازگشت به سوى خدا نباشد خلقت عبث است ، مىخواهد بگويد اگر آن غايت وجود نداشته باشد [ خلقت عبث است 
  ] . از خود آيات قرآن هم اين مطلب را مىشود فهميد كه معاد غايت [ خلقت 
  ] است ، اين به سوى اوست و اگر او نباشد ، اين يك مقدمه‌اى است كه نتيجه نداشته باشد . طرز بيان اين است . حالا من يك بحث مختصرى راجع به مسألهء غايت مىكنم تا ببينيم چگونه به حل اين مشكل مىرسيم .\r\n\r\n","description":"","footnote":"","page_name":" 689 ","page_number":689},
  {"content":"\r\n\r\n\r\nغايت فاعل\r\nاگر گفتيم شيئى غايت شىء ديگر است ، مثلا اگر گفتيم « ب » غايت « الف » است ، معنايش اين است كه « الف » براى « ب » است و يا معنى دقيقترش اين است كه « الف » به سوى « ب » است ، يعنى اصلا حقيقت و واقعيت « الف » اين است كه به سوى « ب » است ، يعنى تماميت « الف » به « ب » است ، « ب » بايد باشد تا « الف » تمام شود ، « ب » متمّم « الف » است .\r\nدر باب غايت ، گاهى غايت را به فاعل نسبت مىدهند و گاهى به فعل . وقتى غايت را به فاعل نسبت مىدهيم معنايش اين است كه انگيزهء فاعل از فعل خودش چيست ؟ مثل اينكه ما در كارهاى خودمان انگيزه داريم يعنى شيئى ما را برمىانگيزد ، هدفى محرك ماست و در واقع در فاعلهايى مثل خودمان دو امر وجود دارد : يكى اينكه ما خودمان داريم به سوى هدفى مىرويم ، حركت مىكنيم و ديگر اينكه كارمان براى چيزى است . پس خودمان ناقصيم و مىخواهيم نقص خودمان را تكميل كنيم . غايت كار ما از نظر ما شيئى است كه مكمّل وجود ماست ، به طورى كه اگر ما اين نقص را نمىداشتيم به سوى اين غايت نمىرفتيم . شما در هر غايتى از غايات و در هر هدفى از اهدافى كه از نظر خودتان در نظر بگيريد اين طور به نظر مىرسد كه يك چيزى را كه نداريد ، مىخواهيد آن را براى خود كسب كنيد . اين معنى غايت فاعلى است . مسلّم اگر چنين غايتى باشد ، بايد فاعل ناقصى را در نظر بگيريم كه خودش به سوى تكامل مىرود .\r\n\r\nغايت فعل\r\nيك وقت هست كه ما غايت را براى فاعل در نظر نمىگيريم ، غايت را براى فعل در نظر مىگيريم و مىگوييم غايت اين فعل چيست ؟ معنايش اين است كه ما به فاعل كار نداريم ، مىگوييم اين كار براى چه به وجود آمده يا اين كار به سوى چه هدفى است ؟ مثلا اين قاليچه به چه درد مىخورد ، براى چه به وجود آمده است ؟ وقتى انسان غايت فعل مىگويد ، در [ اشيائى 
  ] مثل قاليچه و امور صنعتى طبعا غايت واقعى وجود\r\n\r\n","description":"","footnote":"","page_name":" 690 ","page_number":690},
  {"content":"\r\n\r\nندارد ، چون اصلا قاليچه غايتى ندارد ، هر چه غايت است مال فاعل است . غايت فعل در جايى گفته مىشود كه خود فعل به حسب طبيعت خودش متحرك به سوى يك هدف باشد ، مثل گياهى كه از اولى كه از زمين سر مىزند يا از اولى كه شروع به فعاليت مىكند به سوى يك كمال و يك رشد مىرود . اين ، غايت فعل است .\r\nدربارهء خداوند قدر مسلّم اين است كه اصلا غلط است كه ما غايت به معناى [ غايت 
  ] فاعل تعبير كنيم . خدايى كه خودش را غنى مطلق و بىنياز مطلق به ما معرفى كرده است و خود را « صمد » معرفى كرده كه هر نيازمندى به سوى او متوجه است و او بىنياز مطلق است ، معنا ندارد كه بگوييم خداوند از خلقت چه هدفى براى خودش داشت ؟ اين است كه در اينجا اين بحث پيش مىآيد كه از نظر فاعل ، خلقت جز جود هيچ مفهوم ديگرى ندارد ، يعنى اشياء خلق شده‌اند نه براى اينكه سودى و نفعى به حال فاعل كه ذات پروردگار است داشته باشند ، بلكه براى اينكه خود اينها به آن كمالى كه برايشان ممكن است برسند ، كه اين كه فرض و تصورش چگونه است خود مطلبى است ، ولى از نظر خود موجودات ، مطلب خيلى روشن است كه غايت در خلقت هر موجودى همان كمال ممكنى است كه براى آن موجود هست و به سوى آن كمال ممكن حركت مىكند .\r\n\r\nهدفدار بودن خلقت\r\nبر اين اساس ، اگر ما براى خلقت غايت قائل هستيم معنايش اين است كه حركت اشياء بىهدف نيست ، حركت اشياء بىنظم نيست ، كمالى كه اشياء پيدا مىكنند كمالى است كه به صورت تصادف مطلق به وجود نيامده ، از آن اول كه اشياء حركت كرده‌اند به سوى همين كمال مىرفته‌اند . يك تعبيرى آقاى دكتر . . . دارند :\r\n« تكامل هدايت شده » و اين خودش يك مسأله‌اى است از نظر علمى كه آيا اين تكامل در همين حدودى كه علم براى اشياء مىشناسد ، صد در صد تصادف است ؟ يعنى آن سلول اولى كه در اين عالم به وجود آمده ، اين سلول اول را همين طور علل تصادفى يك وقت چرخانده‌اند به آنجا ، يك وقت چرخانده‌اند به اينجا بدون اينكه هيچ جهتى در سير آن وجود داشته باشد ولى اين تصادفات طورى پيش آمده كه منتهى شده به وضع موجود ؟ يا اينكه نه ، در عين اينكه اين علل تصادفى و جنگها و تزاحمها بوده ولى\r\n\r\n","description":"","footnote":"","page_name":" 691 ","page_number":691},
  {"content":"\r\n\r\nدر عمق ذات اين موجودات از همان قدم اول يك نيروى مرموزى - كه نمىشود آن را تعريف كرد - او را مىكشانده به سوى همين كمالى كه بايد داشته باشد ، در هر شرايطى كه قرار مىگرفته ، خودش را تطبيق مىداده به سوى آن كمال ، در هر وضعى كه قرار مىگرفته ، باز آن نيروى درونى او را مىكشانده به سوى هدف كمالى خودش ، همين اصل « انطباق با محيط » كه خود داروين هم آن را قبول كرده است . ما مىگوييم « انطباق با محيط » ، خيلى حرف خوبى است اما اين اصول چگونه است ؟ محيط يك وضع خاصى دارد ، بعد اين موجود زنده خودش را با محيط منطبق مىكند . « منطبق مىكند » در عين حال حكايت مىكند از يك نيروى درونى در خود اين موجود كه در اين شرايط هم كه قرار مىگيرد ، باز آن هدف خودش را دنبال مىكند ، يعنى وضعى براى خودش به وجود مىآورد كه رسيدن به هدف و كمال خودش در اين شرايط برايش ممكن است ، درست مثل يك آدم اجتماعى و سياسى كه براى خودش هدفى دارد ولى در هر شرايطى خودش را با محيط منطبق مىكند . « منطبق مىكند » نه يعنى صد در صد به رنگ محيط در مىآيد و هر جا كه محيط رفت همان جا مىرود ، [ بلكه يعنى 
  ] براى رسيدن به هدف خودش از شرايط موجود استفاده مىكند ، تا هر حدى كه ممكن است از خود به محيط مىدهد و از محيط مىگيرد ، همهء تلاشش اين است كه چگونه به سوى هدف خودش برود . در همان وقت به خود داروين هم گفتند تو از اصل « انطباق با محيط » مانند يك اصل ما وراء الطبيعى سخن مىگويى ، يعنى او آنچنان براى اين نيروى درونى حياتى و اين نيروى هدفدار در موجودات اصالت قائل شد كه گفتند تو از اين اصل مانند يك اصل ما وراء الطبيعى سخن مىگويى .\r\nحالا اينكه قرآن اينهمه اصرار دارد كه بگويد در خلقت هيچ چيزى عبث ، باطل ، لعب و بيهوده نيست به دليل اين كه بازگشت اشياء به سوى خداست و اگر معادى نباشد و بازگشت اشياء به سوى خدا نباشد همه چيز هيچ و پوچ است و هيچ هدفى نيست ، عمده اين است كه ما تقريرش را چگونه بگوييم .\r\nآنچه به نظر ما رسيده است - حالا به طور صد در صد و به صورت جزم هم عرض نمىكنم كه مطلب همين‌طور باشد - اين است : قرآن ، هم نسبت به تمام خلقت مىگويد [ كه باطل و عبث نيست 
  ] ، هم نسبت به انسان و هم از زبان مؤمنين :   « إِنَّ فِي خَلْقِ السَّماواتِ وَ الْأَرْضِ وَ اخْتِلافِ اللَّيْلِ وَ النَّهارِ لَآياتٍ لِأُولِي الْأَلْبابِ ، الَّذِينَ يَذْكُرُونَ اللَّهَ قِياماً وَ  \r\n\r\n","description":"","footnote":"","page_name":" 692 ","page_number":692},
  {"content":"\r\n\r\n  قُعُوداً وَ عَلى جُنُوبِهِمْ وَ يَتَفَكَّرُونَ فِي خَلْقِ السَّماواتِ وَ الْأَرْضِ رَبَّنا ما خَلَقْتَ هذا باطِلًا »   ( 1 ) خدايا نه تنها وجود ما باطل آفريده نشده ، عالم هم باطل آفريده نشده است . و در آيات ديگرى راجع به خصوص معاد كه صحبت مىكند مىگويد سماوات و ارض و ما بين اينها را كه ما آفريديم ، لاعب نبوديم كه آفريديم ، به حق آفريديم و براى اين است كه بازگشت همهء اشياء به سوى خداست ، بازگشت شما به سوى خداست .\r\nاين طور به نظر مىرسد كه قرآن مىخواهد به ما اين درس را بدهد كه اگر شما در درون اشياء و بخصوص انسان مطالعه كنيد و استعدادهاى انسان را تحت نظر بگيريد مىبينيد كه اگر پايان هستى اين موجود در همين جا باشد و با همين مردن تمام و نيست و نابود شود ، اين خلقت عبث و بيهوده است ، چطور ؟ همان طورى كه در مثال جنين عرض كردم كه جنين در رحم زندگىاى شبيه زندگى يك گياه دارد و تجهيزاتى هم براى آن زندگى دارد ولى در عين حال يك تجهيزات ديگرى براى او ساخته مىشود از چشم و گوش و دست و پا و ريه و . . . كه وجود اينها در عالم رحم براى يك زندگى گياهى ضرورى نيست بلكه به درد هم نمىخورد . اگر نظام كلى خلقت جنين اين باشد كه پايان زندگىاش همان پايان رحم باشد ، اين تشكيلات عبث است ، يعنى جاى اين سؤال هست كه ديگر اين چشم براى چه ، اين گوش براى چه ، اين دست براى چه ، اين ريه براى چه ؟ همهء اينها يك تجلّيگاه‌هاى ديگرى را نشان مىدهند ، نشان مىدهند كه اينها در ظرف ديگرى غير از اين ظرف ، تجلى واقعى خودشان را خواهند كرد ، آنگاه چشم كار چشمى خواهد كرد و گوش كار گوشى و . . .\r\nدر واقع مىخواهد اين طور بگويد كه الآن در متن خلقت و در بطن خلقت شما ، عالم بعد از مرگ وجود دارد ، شما الآن يك وجود برزخى و وجود قيامتى را بالقوه در خود داريد ، و در همهء اشياء اين استعداد بازگشت به سوى خداوند وجود دارد كه اگر آن بازگشت نبود ، اصلا اين خلقت نبود يا اين خلقت به اين شكل نبود ، به شكل ديگرى بود . در واقع كأنّه مىخواهد بگويد اين هستىاى كه شما داريد مىبينيد ، قسمتى از اين هستى را داريد مىبينيد و به قسمت ديگرى از آن توجه نداريد . هستى كه دارد به اين طرف سراشيب مىشود ، يك مقدارش را داريد مىبينيد و خيال مىكنيد در اين سراشيبى تمام مىشود و اما اينكه اين سراشيبى دو مرتبه يك صعودى دارد و يك\r\n\r\n\r\n\r\n\r\n","description":"","footnote":"\r\n( 1 ) . آل عمران / 190 و 191 .\r\n","page_name":" 693 ","page_number":693},
  {"content":"\r\n\r\nبازگشتى دارد به سوى خدا و در كمون آن همين بازگشت نهفته است ، به اين توجه نداريد .\r\nحالا بگذريم از اين مطلب كه آن فرضى كه ما مىگوييم « اگر عالم اين جور نبود ، جور ديگر خلق مىشد » اصلا جور ديگر فرض ندارد ، محال است . عالم هر جور كه خلق مىشد بالأخره بايد برگردد به خداى خودش ، از همان اصلى كه آمده است بايد به همان اصل بازگشت كند . ولى به هر حال به نظر مىرسد اينكه قرآن مىگويد :\r\n « أَ فَحَسِبْتُمْ أَنَّما خَلَقْناكُمْ عَبَثاً وَ أَنَّكُمْ إِلَيْنا لا تُرْجَعُونَ »  ( 1 ) شما خيال كرده‌ايد ما شما را بيهوده آفريده‌ايم و شما به سوى ما بازگشت نمىكنيد ، مىخواهد ما را ارجاع دهد به هستى خودمان كه اگر بنا بود شما بازنگرديد به خدا ، شما شما نبوديد ، شما آفريده نشده بوديد ، در كمون شما چنين استعداد و قوه‌اى هست .\r\nمن مىتوانم بگويم براى اولين بار است كه دربارهء اين آيات تأمل و تدبر مىكنم و الآن هم به بيانات خودم از نظر مجموع اين آيات جازم نيستم ، تا ببينيم چه در مىآيد .\r\nبعضى ديگر تعبيرشان اين است : مقصود قرآن از اين بيانات اين است كه مىخواهد بگويد اگر پايان هستى نيستى باشد ، خلقت عبث است . پايان هستى نيستى نيست و اين نيستيها - كه نيستيهاى نسبى است - منتهى مىشود به يك غايت ثابت و دائم كه قرآن از آن تعبير مىكند به « حق » يعنى يك امر ثابت و دائم . مىخواهد بگويد اگر اين عالم و همچنين شما به سوى يك غايت دائم و ثابتى كه براى هميشه باقى باشد نرويد و پايان شما نيستى باشد ، در اين صورت خلقت عبث و باطل است ، همان حرفى كه امثال خيام مىگويند :\r\nچون نيست از آنچه هست جز باد به دست * چون هست در آنچه هست نقصان و شكست انگار كه آنچه هست در عالم نيست * پندار كه آنچه نيست در عالم هست اگر بنا باشد كه هستى به سوى نيستى برود ، اين كار عبث و لغو است . هستى به سوى هستى كاملتر بايد برود ، موت به سوى حيات بيشتر بايد برود . پس در واقع قرآن مىخواهد نفى نيستى را از غايت هستى كرده باشد كه اين طور فكر نكنيد كه هستيها به سوى نيستى مىرود و شما اين نيستيها را نيستى واقعى تصور نكنيد بلكه هيچ\r\n\r\n\r\n\r\n\r\n","description":"","footnote":"\r\n( 1 ) . مؤمنون / 115 .\r\n","page_name":" 694 ","page_number":694},
  {"content":"\r\n\r\nچيزى نيست نمىشود و همه چيز باقى مىماند و هر چيزى در هر مرتبه‌اى كه رشد مىكند و كمال پيدا مىكند ، آن كمالش واقعا از بين نمىرود و واقعا باقى است ، بقائى كه به هيچ وجه منتهى به فنا نمىشود . من امروز عرايض خيلى مختصر و پراكنده‌اى داشتم كه بعد بايد اين را تكميل كنيم .\r\n- سؤال اول بنده راجع به روح بود كه آقاى مطهرى از مجموع آيات قرآن استنباط مىكنند كه اعتقاد به وجود روح تقريبا براى يك مسلمان واجب و ضرورى است تا بتواند معاد را بپذيرد يا استدلال كند . سؤالم اين بود كه اگر كوشش شما منتهى به نتيجه شد و اگر ثابت كرديد كه حتما بايد حد فاصلى و عاملى موجودات زنده و جاندار را از عالم جمادات جدا بكند ، اگر روزى علم موفق شد كه اين پرده را بردارد و اين عامل را كشف كند يا به بيان ديگر ثابت كند اين عامل وجود ندارد ، آن وقت تمام استدلالهاى شما پايه‌اش زده مىشود ، كما اينكه زمينه‌اش هم الآن فراهم است و اخيرا شنيدم كه حالت خيلى سادهء موجود زنده را ساخته‌اند . آيا اين روحى را كه شما بيان مىكنيد كه جمادات را از جنبندگان جدا مىكند ، همان روح انسانى است يا اينكه روحى براى گياهان قائل هستيد و روحى براى انسان به طور علىحده ؟ و آن آيه‌اى از قرآن كه اشاره مىكند شما همانطور كه مىخوابيد و بيدار مىشويد ، مىميريد و زنده مىشويد ، اگر اين را از لحاظ علمى بخواهيم توجيه كنيم ، خواب يك پديدهء كاملا جسمانى است . ممكن است كيفيت و ماهيت يك چيز را نتوانيم آن طور كه بايد تشريح كنيم ولى دلالت بر عدم شناخت آن نمىكند ، مثلا ما الآن برق را كما هو حقه نمىدانيم چيست اما تمام خواص برق را مىدانيم و بر برق حكومت مىكنيم و در اختيارمان است . يك آدم بيدار را به راحتى خواب مىكنند ، اين چيز ساده‌اى است در طب . پس درست معلوم است كه يك عمل جسمى ، مادى و فيزيكى انجام مىگيرد تا يك كسى خواب مىشود . كسى را هم كه بيهوش مىكنند همين طور ، و كسى كه تازه از خواب بلند شده اگر از خون بدن كسى كه خواب‌آلود است به او تزريق كنند مىخوابد . پس اين مسأله ضمن اينكه ممكن است ما نتوانيم به طور واضح بيان كنيم كه چه اثرى بر مغز مىگذارد ، يك عمل مادى است .\r\nسؤال دوم دربارهء تشبيهى است كه بين جنين و اين عالم مىكنند و بعد اين عالم را با عالم برزخ يا معاد قياس مىكنند ، مىگويند همانطور كه جنين داراى اعضايى است كه در آن عالم به دردش نمىخورد و اين دلالت مىكند بر اينكه هدف از خلقت\r\n\r\n","description":"","footnote":"","page_name":" 695 ","page_number":695},
  {"content":"\r\n\r\nچيز ديگرى بوده ، در اين دنيا هم همين حالت هست . ما شبيه آن را در اين دنيا و در بدن انسان چيزى نمىبينيم . خودتان مثل مىزنيد كه او اعضايى دارد كه به دردش نمىخورد و بعد به كارش مىآيد ، اما ما در اين دنيا تمام اعضاى بدنمان به كار مىافتد و همهء آنها هم مصرف و فلسفه‌اى دارند و شايد از اين هم استفاده‌هايى استدلالى براى وجود خدا و هدف و نقشه و طرح داشتن خلقت مىكنيم . بنابراين ، اين تشبيه را چگونه كامل مىكنيد كه مىگوييد مىتوانيم اين نتيجه را بگيريم كه در آينده يك مقدار از اعضاء و جوارح ، احتياجات و نيازهاى روحىمان را مىخواهد تأمين كند .\r\nاما مسألهء سومى كه آقاى مهندس بازرگان سؤال كردند و آقاى مطهرى جواب دادند و خودشان هم در كتاب راه طى شده يك مقدار جوابش را داده‌اند ، مسألهء تناسب بين مجازات و اعمال بود كه آقاى مطهرى جوابى دادند كه در كتاب عدل الهى به تفصيل بيان كرده‌اند . آن جواب هم به نظر بنده قانع‌كننده نيست . ايشان گفتند اين مجازاتها يا براى عبرت ديگران است يا براى تشفّى افرادى كه صدمه ديده‌اند و چون اين هر دو نمىتواند در دستگاه خلقت و خداوند معنى داشته باشد ، پس هيچ‌كدام از اينها نيست و اصلا اين قياس ما كه مىگوييم مجازات در دنيا بايد تناسبى داشته باشد ، ناشى از اشتباهى است كه مىكنيم و الّا اين مسأله به كلى مسألهء ديگرى است و به تكوينيات ارتباط پيدا مىكند . بعد مثلى زده بودند كه وقتى ما به كسى مىگوييم به كنار دره نزديك نشو ، اگر نزديك شوى مىافتى و از بين مىروى ، اين ممكن است خيره‌سرى كند و برود و بعد سقوط كند ، آن وقت به ما اعتراض كنند كه اين مجازات در مقابل اين خيرگى مختصر نامعقول است ، اقلا مىخواستى 2 متر بيفتد ، چرا 70 متر مىافتد تا سرش به كلى بشكند ؟ به نظر من اين مثل درست نيست . اينجا به اين علت به نظر ما درست مىآيد كه سازندهء دره با قانون‌گذارى كه مىگويد شما نزديك دره نشو دو تا هستند . آن اولى طبيعت يا خدايى است كه دره‌اى را خلق كرده و اين يكى بشر يا پدر و مادرى است كه مىگويد به اين دره نزديك نشو ، و الّا اگر هر دوشان يكى بودند ايراد وارد بود ، به او مىگفتند به چه مناسبت اگر اين فرد يك قدم جلو رفت بايد نابود شود ، مىخواستيد حد اقل ارتفاع كمترى بگذاريد ، و به همين علت هم هست كه امروز طرحهاى ايمنى جواب اينها را مىدهد . اما در اين حالت كه خالق خداست ، به چه مناسبت كسى كه چند سالى احيانا در دنيا گناه مىكند ، بايد تا ابد مجازات شود ؟ حالا پاداش را مىگوييم جود و بخشش خداست ، قابل ايراد هم نيست ، نمىخواهيم كمتر هم باشد ، همانى كه هست باشد اما در مجازاتش اين ايراد را مىتوانيم بگيريم .\r\n\r\n","description":"","footnote":"","page_name":" 696 ","page_number":696},
  {"content":"\r\n\r\nاستاد : اما سؤال اول كه فرموديد ، تصور از مسألهء روح بود . مسألهء روح را ما جداگانه بحث مىكنيم . اولا اين را عرض كنيم كه ما اتفاقا - بر عكس تعبير شما - مسألهء روح را پايه براى قيامت قرار نداديم و هيچ وقت در تعبيرات ما اين نبود كه براى اينكه قيامت را توجيه كرده باشيم بايد قائل به روح شويم ، زيرا آن مرحله‌اى كه قرآن از قيامت مىگويد ، مىگويد همين مرده‌ها زنده مىشوند . حرف ما اين است كه قرآن يك مرحلهء قبل از قيامتى ، يك مرحلهء بعد از مردن ، از مردن تا قيامتى قائل است كه در اين مرحله حياتى براى انسانها ( چه انسانهاى سعادتمند و چه انسانهاى شقى ) قائل است . با اينكه خود قرآن هيچ نمىخواهد بگويد اين مرده‌هايى كه بعدها مىخواهند زنده شوند [ يعنى 
  ] اين جسمها زنده هستند ( مىگويد اين جسمها در قيامت زنده مىشوند ) و با اينكه اين جسمها فعلا مرده هستند و به صورت ذرات پراكندهء چنين و چنان در مىآيند ، در عين حال [ مىگويد 
  ] در فاصلهء مردن تا قيامت ، افراد زنده هستند .\r\nاز مجموع تعبيرات زيادى كه در قرآن بود گفتيم اين نه از باب مقدمهء قيامت [ است ، بلكه 
  ] اين خودش مىرساند كه قرآن براى انسان واقعيتى قائل است كه مىگويد ما آن واقعيت را در مردن مىگيريم :  « اللَّهُ يَتَوَفَّى الْأَنْفُسَ حِينَ مَوْتِها »  ( 1 ) ،  « يَتَوَفَّاكُمْ مَلَكُ الْمَوْتِ »  ( 2 ) و آيات ديگرى كه نمىخواهم تكرار كنم . پس آن مقدمه براى اين مطلب نبود . گفتيم به هيچ علم و فن و فلسفه‌اى هم كار نداريم ، ما واقعا مىخواهيم ببينيم نظر قرآن چيست ؟\r\nآياتى كه قرآن راجع به روح دارد تنها آيهء :  « قُلِ الرُّوحُ مِنْ أَمْرِ رَبِّي »  ( 3 ) نيست - كه آن را هم بحث مىكنيم - كه بگوييد آن مربوط به روح انسان نيست . قرآن آيات ديگرى دارد كه اينها جز با همان فرض روح امكان ندارد ، تصوير ندارد ، يعنى در قرآن تصريح است .\r\nبعد خواستيد بگوييد كه اگر روزى علم آمد خلاف آن را ثابت كرد ما چه بگوييم ؟ اولا ما اگر چيزى را از قرآن استنباط مىكنيم ، بعد ، از ترس اينكه مبادا روزى علم خلافش را بگويد نمىتوانيم بگوييم امروز استنباط نمىكنيم . حد اكثر اين است كه قرآن ما اين طور گفته ، علم هم خلاف آن را گفته است . شما بايد به ما ايراد بگيريد كه آيا از قرآن چنين چيزى استنباط مىشود يا نمىشود ؟ از ترس اينكه مبادا روزى علم\r\n\r\n\r\n\r\n\r\n","description":"","footnote":"\r\n( 1 ) . زمر / 42 .\r\n( 2 ) . سجده / 11 .\r\n( 3 ) . اسراء / 85 .\r\n","page_name":" 697 ","page_number":697},
  {"content":"\r\n\r\nخلافش را بگويد ، ما بياييم از حالا بگوييم قرآن اين را نمىگويد ؟ حالا قرآن اين را گفته ، بگوييد خلاف علم هم هست ، شما روى آيات قرآن بحث كنيد كه واقعا قرآن چنين چيزى مىگويد يا نمىگويد ؟ اگر ثابت شد قرآن مىگويد ، آنگاه مىرويم دنبال آن مطلب ، اگر ثابت شد نمىگويد كه هيچ . ولى چون از نظر ما ثابت است كه قرآن مىگويد ، مىرويم دنبال آن حرف ديگر .\r\nشما تمام نگرانىتان از اين است كه نكند روزى يك موجود زنده و بالخصوص انسان را بسازند . من نمىفهمم اين نگرانى چه نگرانىاى است ؟ اگر انسانها انسان را ساختند يا گياه را ساختند ، آن وقت مگر انسانها گياه را خلق كرده‌اند ؟ اين عالم قانونى دارد كه از آن تخلف نمىكند ، يعنى اگر آن مجموع شرايط مادى براى پيدايش يك گياه به وجود آيد يا - به قول كسانى كه قائل به روح و نفس هستند - اگر مجموع شرايط براى اينكه يك كودك ( نفس ) متولد شود به وجود بيايد ( به هر وسيله به وجود بيايد ، مىخواهد عوامل طبيعت آن را به وجود آورند يا انسانها ) محال است كه او به وجود نيايد . اين را با مثالى ذكر كنم - در مثال بهتر مىشود مطلب را گفت - و آن اين است :\r\nدو نفر با هم سر تلويزيون مباحثه دارند . تلويزيون گيرنده‌اى را مىبينند كه عكسها و تصويرهايى را نشان مىدهد . اين دو نفر در يك چيز با هم اتفاق دارند و آن دستگاه گيرنده است . يكى از اين دو نفر مىگويد اين تصويرهاى روى صفحه را همين دستگاه ، خودش ايجاد مىكند ، خاصيت همين دستگاه است كه ايجاد مىكند . ديگرى معتقد است كه يك دستگاه فرستندهء ديگر هست كه امواجى را پخش مىكند و هر وقت يك دستگاه گيرنده به اين كيفيت ساخته شود ، در هر جا كه باشد ، صورت آن را منعكس مىكند . بعد آن كسى كه مدعى است دستگاه فرستنده‌اى نيست كه تصوير از آنجا مىآيد و اين خود همين دستگاه است كه اين تصوير را مىسازد ، مىگويد الآن با دليل ثابت مىكنم ، خودم در جلوى چشمت يك تلويزيون مىسازم كه تصوير را منعكس مىكند . [ در جواب او بايد گفت 
  ] اين چه حرفى است ؟ اگر شما هزار تلويزيون ديگر هم با دست خودتان بسازيد ، باز تازه مىشود مثل همهء تلويزيونهاى ديگر ، وقتى مثل همهء تلويزيونهاى ديگر شد ، به جبر و ضرورت خاصيت آنها را پيدا مىكند ، يعنى آن دستگاه فرستنده‌اى كه هميشه در حال فرستادن [ تصوير 
  ] است و يك « آن » از كار خودش غافل نيست ، طبعا [ تصوير را در آن 
  ] منعكس مىكند .\r\n\r\n","description":"","footnote":"","page_name":" 698 ","page_number":698},
  {"content":"\r\n\r\nخدا كه انسان نيست كه انسان هوسباز بخواهد باشد . اگر ما به دنياى ديگرى و به عالم ارواح قائل باشيم ، معنايش اين است كه هر چه در اين دنيا پيدا شود ( مىخواهد به دست بشر پيدا شود ، مىخواهد به دست ديگرى ) [ خارج از قانون خلقت نيست 
  ] . مگر الآن انسانها انسان نمىسازند ؟ همين الآن هم انسانها انسان مىسازند ، الآن هم موت و حيات به دست انسانهاست ، يعنى يك زن و شوهر دلشان بخواهد بچه به وجود بيايد به وجود مىآيد ، دلشان بخواهد به وجود نيايد به وجود نمىآيد . پس بگوييم اينها در كار خدا دخالت كرده‌اند ؟ حرف كليسا راجع به مسألهء جنين بسيار حرف غلطى است كه مىگويند اگر كسى بخواهد بچه متولد نشود و جلوگيرى كند ، در كار خدا مداخله كرده است . هميشه مردم در كار خدا به اين معنا مداخله مىكنند . آن كشاورزى هم كه كشاورزى مىكند ، در كار خدا مداخله مىكند .\r\nقرآن هم مىگويد :   « أَ فَرَأَيْتُمْ ما تَحْرُثُونَ ، أَ أَنْتُمْ تَزْرَعُونَهُ أَمْ نَحْنُ الزَّارِعُونَ »   ( 1 ) . در همان كار كشاورز ، قرآن چيزى از آن را از او مىداند و چيزى از آن را - كه از او نيست و از دستگاه خلقت است - از خودش مىداند . كشاورز كار خودش را انجام مىدهد ، يعنى زمينه را مساعد مىكند و اين عالم خلقت است كه آن را ايجاد مىكند نه كشاورز .\r\nيك چيز را من براى هميشه به شما قول مىدهم و آن اين است كه براى هزارها سال ديگر هم بشر قادر نخواهد شد كه به كلى خارج از قانون خلقت موجودى را ايجاد كند ، مثلا انسانى ايجاد كند كه هيچ ارتباطى با عالم خلقت نداشته باشد . علم انسان هر چه پيش مىرود ، در جهت شناخت قوانين خلقت پيش مىرود و از همان قانون موجود خلقت استفاده مىكند . كدام قانون را بشر در عالم خلق كرده است ؟\r\nبلا تشبيه - البته جسارت نباشد - نمرود به ابراهيم ( ع ) گفت : خداى تو كيست ؟\r\nگفت :  « رَبِّيَ الَّذِي يُحْيِي وَ يُمِيتُ »  . [ نمرود 
  ] گفت :  « أَنَا أُحْيِي وَ أُمِيتُ »  ( 2 ) من هم احيا و اماته مىكنم . دستور داد دو نفر را از زندان آوردند ، يكى را سر بريدند [ و يكى را آزاد كردند 
  ] . اين واضح است كه مغلطه است ، عين اين مغلطهء جناب عالى راجع به خواب .\r\nشما چرا راجع به خواب مىگوييد ؟ راجع به ميراندن بگوييد . چرا مثال روى خواب آورديد ؟ اولا اين آيهء قرآن نيست كه فرموديد : « همانطور كه مىميريد زنده\r\n\r\n\r\n\r\n\r\n","description":"","footnote":"\r\n( 1 ) . واقعه / 63 و 64 .\r\n( 2 ) . بقره / 258 .\r\n","page_name":" 699 ","page_number":699},
  {"content":"\r\n\r\nمىشويد » ، اين حديث است . فرموديد خواب ( تلقين مغناطيسى ) چون در اختيار انسانهاست جنبهء مادى دارد . اولا اين جنبهء مادى و غير مادى كه شما يك ديوار عظيمى در اينجا قائل شده‌ايد ، از كجاست ؟ شما چرا اصلا براى مردن مثال به خواب زديد ؟\r\nدربارهء خود مردن صحبت كنيد ، بگوييد اگر مردن يك جنبهء ما وراء الطبيعى باشد ، پس بايد هيچ كس نتواند كسى را بكشد ، چون قرآن مىگويد خدا قبض روح مىكند ، ملك الموت مىآيد قبض روح مىكند . خدا كه مىگويد :  « اللَّهُ يَتَوَفَّى الْأَنْفُسَ حِينَ مَوْتِها »  ، اگر خدا قبض روح مىكند ، پس هيچ كس نبايد بتواند كس ديگرى را بميراند . نه ، اينها با هم منافات ندارد . آن كارى كه بنده مىكند غير از كارى است كه خدا مىكند .\r\nبنده شرايط بقاى حيات را در اينجا از بين مىبرد . از نظر قرآن اين به معنى فانى شدن و تمام شدن نيست . وقتى كه اين شرايط معدوم شد ، يك چيزى هست كه قبض مىشود ، يك چيزى هست كه از اينجا برده مىشود ، يك چيزى هست كه ديگر امكان بقا ندارد و چون امكان بقا ندارد گرفته و برده مىشود . پس اينها با همديگر به هيچ وجه منافات ندارد .\r\nمن 10 - 15 سال پيش ( همان وقت كه صحبت اين بود كه آن دانشمند ايتاليايى جنين را در خارج رحم پرورش مىدهد و روزنامه‌ها سر و صداى زيادى راه انداخته بودند و روى همين [ جهت 
  ] پاپ هم [ اين كار را 
  ] تحريم كرده بود كه اين دخالت در كار خداست و چنين و چنان ) مقاله‌اى نوشتم تحت عنوان « قرآن و مسأله‌اى از حيات » و همين مسأله را آنجا طرح كردم .\r\nبنابراين مسألهء روح هيچ وقت با اين حرفها باطل نمىشود كه مثلا اگر روزى بشر قادر شد انسان بسازد و فرض كنيم واقعا از نطفه هم نسازد ، سلولى مثل سلول مرد را از مادهء ديگرى بسازند و در خارج رحم پرورش دهند و يك انسان تمام بسازند ، [ در اين صورت روح باطل است ، خير 
  ] اين به اين مسأله ارتباطى ندارد .\r\nدر مسألهء روح ، كسانى كه بحث مىكنند ، در واقع همين تعبير است كه آيا انسان همهء ابعاد وجودش همين ابعاد محسوس است يا يك بعد وجودى ديگرى هم دارد كه آن بعد وجودى در وقتى كه شرايط آن به وجود آمد به وجود مىآيد ، همين طورى كه اگر شرايطى به وجود آيد اين ابعاد وجودىاش به وجود مىآيد . در اين جهت هيچ فرقى بين همان مثال تلويزيون و ما وجود ندارد . پس شما نگران نباشيد ، اگر روزى هم هزار تا انسان بسازند ، با مسألهء روح هيچ ارتباط ندارد . حالا اگر ما وارد خود مسألهء\r\n\r\n","description":"","footnote":"","page_name":" 700 ","page_number":700},
  {"content":"\r\n\r\nروح قطع نظر از قرآن بشويم مسألهء ديگرى است . ما فعلا روى قرآن بحث مىكنيم .\r\nشما فعلا بايد روى قرآن بحث كنيد و من بىميل هم نيستم ، بالأخره مسأله‌اى است كه ما روى آن غرض خاصى نداريم ، اگر رفقا مصلحت مىدانند كه روى خود مسألهء روح هم به طور كلى بحثى كنيم بحث مىكنيم .\r\nدر كتاب ذرهء بىانتها گواينكه از نظر خود آقاى مهندس بازرگان بحثشان ادامهء بحثهاى راه طى شده است ، ولى از نظر ما به كلى غير از آن بحثهاست و بحث بسيار صحيحى است . از نظر ما اين بحث ، صد در صد بحث صحيحى است و رد نظريه‌اى است كه ايشان در راه طى شده داده‌اند و ما بعد روى اين قضيه بحث خواهيم كرد و مطلب درست همان است . اين كه ايشان در آنجا اينهمه روى كلمهء « امر » در قرآن تكيه كرده‌اند ، اگر غير از آقاى مهندس بازرگان مىبود مىگفتيم حتما حرفهاى ديگران را كه در چندين صد سال پيش گفته‌اند ، از كتابهاى ديگران برداشته‌اند در كتاب خودشان نقل كرده‌اند ، ولى چون مىدانيم كه [ استنباط 
  ] ايشان با مراجعه به كتابهاى ديگر نبوده ، از نظر من واقعا خيلى قابل تحسين بود كه چيزى را كه ديگران بعد از سالها دقت و مطالعه از قرآن استنباط كرده‌اند ، عين همان استنباط را ايشان كرده‌اند ، البته با يك اختلافات جزئى كه عرض مىكنم .\r\nايشان تعبير مىكنند كه قبلا عالم را با دو عنصر توجيه مىكردند و با دو عنصر جهان را نمىشود توجيه كرد ، عنصر ديگرى [ نيز لازم است 
  ] . يك تصحيح مختصر بايد كرد كه آن چيزى را كه خودشان امر يا روح مىنامند ، به صورت يك عنصر در عرض اين دو عنصر ( كه اين سه تا بخواهند با همديگر تركيب شوند ) نمىشود تصوير كرد .\r\nالبته آن هم تعبير است ، نه اينكه سه چيز با يكديگر تركيب مىشوند و از مجموع مركّب يك شىء درست مىشود ، يك چيزى است كه بهترين تعبير از تعبيرات امروزى تعبير « بعد » است : يك بعد ديگر . فرق است بين اينكه بگوييم روح بعد ديگرى است از انسان و اينكه بگوييم يك عنصر ديگرى است از عناصر كه [ انسان 
  ] از مجموع عناصر تركيب شده است . ابعاد با يكديگر تركيب نمىشوند ، ابعاد جهات مختلف يك شخصيت‌اند ، ولى عناصر را معمولا ما در جايى مىگوييم كه اينها يك واقعيت جدايى از همديگر دارند و بعد مىآيند با همديگر تركيب مىشوند و مركّب به وجود مىآورند .\r\nابعاد ، شخصيت جدا از هم ندارند ، نه اينكه قبلا شخصيت جدايى داشته‌اند ، هر بعد قبلا وجود داشته ، بعد آمده‌اند با همديگر تركيب شده و ضميمه شده‌اند و يك مركّب\r\n\r\n","description":"","footnote":"","page_name":" 701 ","page_number":701},
  {"content":"\r\n\r\nبه وجود آورده‌اند ، مثل ابعاد سه‌گانه جسم . به اين شكل نيست . حالا آن باشد براى بعد . به هر حال خواستم اين نگرانى را جناب عالى نداشته باشيد .\r\nمطلب ديگرى كه در مسألهء لغو و عبث [ بودن 
  ] خلقت فرموديد ، من به اعتراض كردن شما حق مىدهم ولى به اعتراض شما نه ، يعنى شما حق داشتيد اعتراض كنيد چون بيان من ناقص بود و تعمد هم داشتم ناقص بگذرم ، ولى اعتراض شما درست نيست . اين هم كه من گفتم مبنى بر مسألهء روح است كه مىخواهم توضيح دهم ، يعنى مىخواهم بگويم كه قرآن نمىخواهد بگويد در اين خلقت جسمانى شما چيزى هست كه به درد نمىخورد . آن تشبيه بود كه من به مسألهء جنين مثال زدم . البته من در اينكه از قرآن حتما اين استفاده مىشود ترديد دارم ولى حرف من اين بود و خيلى از اشخاصى كه اين آيات را توجيه كرده‌اند اين طور توجيه كرده‌اند ، مىخواهند بگويند كه عنصر بقاى بعد از مرگ الآن در شما وجود دارد ، همان مسألهء عالم برزخ كه عالم برزخ بعد از اين خلق نمىشود ، شما الآن اينجا يك وجود مثالى برزخى داريد ، الآن همراه شما هست . حكمت اين چشم و گوش شما همانهايى است كه الآن شما داريد مىبينيد ولى شما الآن اعضا و جوارح ديگرى ، اندام ديگرى و خصوصيات ديگرى داريد كه آنها در اين وجود جسمانى شما نظير اعضا و جوارح جسمانى شماست در عالم رحم ، سنخ آنها اساسا از سنخ اين عالم نيست ، از سنخ عالم برزخ است . اينكه من آن را اين قدر توضيح ندادم ، چون تا ما مسألهء روح را بحث نكنيم ، گفتنش اينجا زائد است . ما خواستيم بگوييم اصلا عنصر قيامت ( يعنى آنچه از ما در برزخ باقى مىماند و آنچه در قيامت شخصيت ما را تشكيل مىدهد ) الآن وجود دارد و اگر اين كه با ما هست اينجا معدوم شود نظير اين است كه نهايت سير جنين پايان رحم باشد ، كه اگر مسألهء روح ثابت شود اين بيان من درست است و اگر ثابت نشود غلط است . اعتراض كردن شما صحيح بود نه نفس حرف شما ، چون من عمدا بيان را ناقص گذاشتم حق داشتيد اعتراض كنيد ، ولى [ بيان من 
  ] بر اساسى است كه بايد بعد روى آن بحث كنيم .\r\nايراد سوم شما مسألهء مجازاتها بود . اينجا باز من خيال مىكنم كه شما هنوز گير آن مفهوم كلمهء مجازات هستيد ، يعنى باز مسألهء كيفر در ذهن شماست ، كيفر به آن معنايى كه ما مىگوييم ، همان مفهوم تأديب كردن ، تنبيه كردن ، تشفّى پيدا كردن يا تهديد كردن ، اسباب عبرت ديگران فراهم كردن . عرض كرديم كه نه ، [ مفهوم مجازات اخروى 
  ] اين نيست ، به اين معنا : در مثال تكوين كه ذكر كردم ، مثال ديگرى هم آقاى\r\n\r\n","description":"","footnote":"","page_name":" 702 ","page_number":702},
  {"content":"\r\n\r\nدكتر . . . ذكر كردند كه من از زبان ايشان مىگويم : در مجازات تكوينى اگر ما مجازات مىگوييم ، البته لفظ آن با لفظ مجازاتهاى اجتماعى يكى است ولى ماهيتش دوتاست . كسى كه در اثر يك هرزگى پنج دقيقه‌اى دچار بيماريهاى سفليس و نظير آن مىشود و بعد تا آخر عمر دامن‌گيرش مىشود و احيانا در نسلش هم تا چند نسل ادامه پيدا مىكند ، ما به آن مىگوييم مجازات . در اين طور موارد عرض كرديم جاى اين حرف نيست كه كسى بگويد تناسب [ وجود ندارد 
  ] ، چون آن را براى اين وضع نكرده‌اند كه شما بگوييد حالا كه براى اين وضع كرده‌اند مىخواستند كمترش را وضع كنند . آن [ مجازات 
  ] نتيجهء قهرى و جبرى اين [ عمل 
  ] است ، يعنى اين راهى است كه نهايتش آن است . شما نمىتوانيد به خدا اعتراض كنيد كه اين راهى كه من همين طور از اين طرف در پيش مىگيرم و آخرش منتهى مىشود به مثلا افغانستان ، تو يك كارى بكن كه من از اين راه بروم ولى به افغانستان نرسم . اين محال است . شما مىتوانيد مثلا بگوييد كه اى كاش من نبودم ، عالمى نبود ، اما نمىتوانيد بگوييد كه اى كاش من بودم ، عالم هم مىبود ، راه هم مىبود و من هم از اين طرف مىرفتم ولى به افغانستان نمىرسيدم . چنين چيزى محال است . من مىخواهم امسال بروم مكه ، ولى به قول سعدى به طرف تركستان راه مىافتم . حال چه عيبى داشت خدا چنين درست مىكرد كه من به طرف تركستان مىرفتم ولى به كعبه مىرسيدم ؟ اين محال است . شما اگر مىتوانيد ، بگوييد اى كاش عالمى نمىبود ، منى نمىبودم ، راهى نمىبود ، كعبه‌اى نمىبود ، تركستانى نمىبود ، نه اينكه اينها همه همين طورى كه هستند باشند و من هم از اين راه بروم ولى به آنجا نرسم . از آن راه رفتن نهايتش اين است ، محال است غير از اين باشد ، اين توهّم ماست كه ما از اينجا برويم و به آن نتيجه نرسيم .\r\nچون آن راهها را خيلى واضح مىبينيم ، شما هيچ وقت عوامترين عوام را پيدا نمىكنيد كه دعا كند خدايا من از اينجا مىروم به طرف شمال ولى [ تو كارى كن كه 
  ] به مازندران نرسم ، ولى چون راههاى ديگر جنبهء راه بودنش بر مردم مخفى است ، اين است كه اين توقعات را مىكنند كه از اين راه بروند ولى به نتيجه و نهايتش نرسند .\r\nپس مسأله اين نيست كه چيزى را وضع كرده باشند . آن وقت وظيفهء يك نفر عالم يا هادى و پيغمبر اعلام است ، اعلام مىكند كه از اين راه نرو كه طبعا و قهرا به آن نتيجه مىرسى ، و خداى ارحم الرّاحمين با اينكه ارحم الرّاحمين است و رحمتش هم غير متناهى است ، مع ذلك تبديل نمىكند ، چون اصلا محال است ، يعنى يك تصور غلط\r\n\r\n","description":"","footnote":"","page_name":" 703 ","page_number":703},
  {"content":"\r\n\r\nاست و نمىتواند واقعيت باشد .\r\nدر مسألهء مجازاتهاى اخروى شما گفتيد همه چيز دست خداست . البته همه چيز دست خداست اما آيا « همه چيز دست خداست » يعنى خداوند محالى را ممكن و ممكنى را محال مىكند ؟ محال ، ديگر بالذات محال است . گفتيم در مسألهء مجازاتها - آن طورى كه ما در كتاب عدل الهى گفتيم يا در اينجا بيان كرديم - اگر ما باشيم و قرآن ، قرآن مىگويد اين خود عمل شماست نه چيز ديگر . شما مىتوانيد از خدا اين توقع را داشته باشيد كه من نباشم تا اين عمل را ايجاد كنم و اساسا عمل ايجاد نشود ، نه اينكه عمل ايجاد شود ولى خودش خودش نباشد . قرآن مىگويد آن عقرب گزندهء جرّارهء قيامت كه چنين تو را مىگزد ، همان گزيدنى است كه تو در دنيا در فلان ساعت مرتكب شدى ، هيچ چيزى معدوم نمىشود ، هر چيزى كه موجود شد يك وجهه‌اش معدوم مىشود ، يك وجههء ديگرش باقى است ، وجود اين جهانىاش معدوم مىشود ، وجود آن جهانىاش باقى است ، تو خيال مىكنى معدوم شد ، واقعا باقى است . در مورد فرزند ، مگر مىشود كارى كرد كه فرزند كسى فرزند او نباشد ؟ مثلا فرزندى از زنا از كسى متولد شود ، بعد بگوييم كارى كنيم كه اين فرزند فرزند او نباشد . نه ، ديگر وقتى فرزند او شد فرزند اوست ، فرزند او فرزند اوست . وقتى كه ماهيت عمل شما اين شد و اين عمل هم بالذات باقى است و فنا در آن تصور ندارد ، ديگر اين هست . شما دربارهء آن مثال فرموديد كه در آنجا خالق دره يكى است و واضع قانون كس ديگر و نمىشود به واضع قانون گفت تو اين كار را نكن ولى [ در اينجا مىتوان گفت 
  ] . نه ، اينجا هم نمىشود گفت . اينجا هم همان خالق اينها يعنى آن كسى كه سررشتهء كار [ در دست اوست 
  ] ، خالق قانون و نظام عالم ما را راهنمايى و هدايت كرده ، گفته اين عمل را مرتكب نشو كه اين عمل تو اين است ، غير از عمل تو چيز ديگرى نيست .\r\nقرآن در عين اينكه تعبير به جزا و مجازات مىكند - كه مسلّم در اين جهت رعايت فهم مردم را كرده ، چون از نظر اثر تربيتى نظير مجازاتهاى قراردادى است - مىگويد :\r\n  « فَمَنْ يَعْمَلْ مِثْقالَ ذَرَّةٍ خَيْراً يَرَهُ ، وَ مَنْ يَعْمَلْ مِثْقالَ ذَرَّةٍ شَرًّا يَرَهُ »   ( 1 ) هر كسى كوچكترين عمل خيرى كند او را مىبيند ، كوچكترين عمل شرى كند او را مىبيند . ما از باب اينكه به عقلمان نمىرسد كه « او را مىبيند » يعنى چه [ مىگوييم 
  ] من عمل خيرى كردم ، عمل\r\n\r\n\r\n\r\n\r\n","description":"","footnote":"\r\n( 1 ) . زلزال / 7 و 8 .\r\n","page_name":" 704 ","page_number":704},
  {"content":"\r\n\r\nخير معدوم شد رفت ، يعنى چه او را مىبينم ؟ مىگوييم نه ، يك چيز ديگرى را مىبيند كه جزاى آن است ، يعنى جزاى آن را مىبيند . مىگويد :  « وَ وَجَدُوا ما عَمِلُوا حاضِراً »  ( 1 ) . هر چه كردم ، آنجا حاضر مىبينم . مىگويد :  « يَوْمَ تَجِدُ كُلُّ نَفْسٍ ما عَمِلَتْ مِنْ خَيْرٍ مُحْضَراً وَ ما عَمِلَتْ مِنْ سُوءٍ تَوَدُّ لَوْ أَنَّ بَيْنَها وَ بَيْنَهُ أَمَداً بَعِيداً »  ( 2 ) روزى كه هر كسى عمل خير خودش را - خود عمل را مىگويد - حاضر شده مىبيند و عمل بد خودش را همچنين حاضر شده مىبيند . در اين زمينه آيات زيادى در قرآن داريم .\r\nاگر نخواهيم تعبير  « ما قَدَّمَتْ يَداهُ »  ( 3 ) را توجيه و تأويل كنيم و نخواهيم در قرآن تصرف كنيم ، قرآن آنچه را كه در آن عالم به ما مىرسد از خير و از شر  « ما قَدَّمَتْ يَداهُ »  مىداند ، يعنى چيزى كه به دست خود آن را پيش فرستاده است . اين آيه را جلسه پيش خواندم كه :  « يا أَيُّهَا الَّذِينَ آمَنُوا اتَّقُوا اللَّهَ وَ لْتَنْظُرْ نَفْسٌ ما قَدَّمَتْ لِغَدٍ »  ( 4 ) . تعبير « پيش فرستاده » مىكند . بر اين مبنا ايرادى وارد نيست ، بر مبناى كسانى كه مجازات اخروى را از نوع مجازات دنيوى يعنى يك امر جداى از عمل و فقط از توابع قوانين دنيا مىدانند [ ايراد وارد است 
  ] كه اگر خدا قانونى وضع نكرده بود كه اصلا نه بهشتى بود ، نه جهنمى ، نه عذابى ، هيچ چيز نبود ، ولى چون خدا قانون را وضع كرده ، براى اينكه اين قانونش بىمجازات باقى نماند - در دنيا كه مجازات نكرده - آمده مجازات آنجا را وضع كرده است . اگر چنين چيزى بود كه از نوع كارهاى بشرى بود ، جاى اين حرفها بود : حالا كه خدا مىخواهد يك مجازاتى در ازاء عمل ما وضع كند پس بايد متناسب باشد ، و تازه اشكال پيش مىآمد كه در اين صورت فايده‌اش چيست ؟ خدا مىخواهد تشفّى پيدا كند يا مىخواهد اسباب عبرت ديگران را فراهم كند يا مىخواهد ما را تأديب كند ؟\r\nآنجا كه هيچ‌كدام از اينها موضوع ندارد .\r\nمهندس بازرگان : ما از يك طرف قيامت را قبول داريم و اينكه در آنجا عين مكتسبات و عين نتيجهء عمل به انسان مىرسد . همانطور كه فرموديد كسى كه يك هرزگى پنج دقيقه‌اى مىكند يك عمر گرفتار است اما ايراد اين است كه قرآن دربارهء كارهاى\r\n\r\n\r\n\r\n\r\n","description":"","footnote":"\r\n( 1 ) . كهف / 49 .\r\n( 2 ) . آل عمران / 30 .\r\n( 3 ) . نبأ / 40 .\r\n( 4 ) . حشر / 18 .\r\n","page_name":" 705 ","page_number":705},
  {"content":"\r\n\r\nخوب مىگويد :  « مَنْ جاءَ بِالْحَسَنَةِ فَلَهُ عَشْرُ أَمْثالِها »  و دربارهء كارهاى بد مىگويد :\r\n « فَلا يُجْزى إِلَّا مِثْلَها »  در حالى كه مىبينيم در كارهاى بد ، بىنهايت مثل آن جزا داده مىشود .\r\nاستاد : من خيال مىكنم جواب اين سؤال داده شد ، چون « مثل » آنجا متوجه كمّيت نيست ، بلكه ما بالاتر مىگوييم ، مىگوييم : « فلا يجزى الّا عينها » چون عين هر چيزى قهرا « مثل » هم درباره‌اش صادق است ، يعنى كسى كه كار بد مىكند خدا زائد بر آنچه كه كرده است او را مجازات نمىكند ، چون او مجازاتش عين عملش است ، چيز ديگرى نيست . وقتى ما مىگوييم آتش قيامت همانى است كه خودش افروخته ، همين عمل است ، نفس عمل است كه در آنجا تجسم پيدا مىكند ، پس چيز زائدى نيست ، چون جزا با عمل دو تا نيست كه بگوييم اين بيشتر از آن است . خودش كه از خودش هيچ وقت بيشتر نيست ، منتها چون خودش را در اينجا مىبيند و وجود اينجايش را مىبيند محدود است ، مىگويد پس اين چيز ديگرى است ، من محدود بودم و اين نامحدود است . نه ، او خود شىء نامحدود را الآن خلق كرده است . اين آدمى كه كار بد مىكند ، الآن خودش براى خودش و به دست خودش يك عذاب نامحدود خلق كرده است . جلسهء پيش هم گفتيم كه معنى نامحدود اين نيست كه واقعا خلود در جهنم است . خالد به معناى [ حقيقى 
  ] بالأخره خيلى كم خواهند بود ولى شك ندارد كه [ زمان آن 
  ] خيلى زيادتر از [ زمانهاى محدود 
  ] است ،  « لابِثِينَ فِيها أَحْقاباً »  ( 1 ) است . اين عملى كه اين شخص انجام مىدهد ، در قيامت به او مىگويند ما چيز ديگرى به تو نمىدهيم ، ما عمل خودت را به خودت داريم مىدهيم ، ما چيزى اضافه به تو نداده‌ايم .\r\nپس  « فَلا يُجْزى إِلَّا مِثْلَها »  چيز اضافه نيست . ولى در مسألهء بهشت ، چون اين [ عمل بد 
  ] در خلاف جهت نظام عالم است و آن [ عمل خوب 
  ] در جهت نظام عالم است ، آن طبعا مىتواند بارور باشد ، يعنى مىتواند زمينه باشد براى اينكه از طرف خداوند فيض بيشترى هم به آن افاضه شود ولى در بعد [ كار بد 
  ] نه ، همان خودش است و غير خودش چيزى نيست .\r\n- « مِثْلَها » يعنى مانند اينكه يك كسى گندم بكارد و نتيجهء آن هفتصد دانه شود . او نبايد\r\n\r\n\r\n\r\n\r\n","description":"","footnote":"\r\n( 1 ) . نبأ / 23 .\r\n","page_name":" 706 ","page_number":706},
  {"content":"\r\n\r\nمتوقع باشد كه يك گندم كه كاشت يك گندم در آيد . ولى اگر كار خوب كند ، آن هفتصد تا هم ده برابر يعنى هفت هزار دانه گندم مىشود .\r\nاستاد : تا اندازه‌اى تعبير همين طور است . [ قرآن مىگويد 
  ] وقتى كه ما مسألهء عينيت را مىگوييم ، ما داريم عمل خودت را به تو مىدهيم ، ما زائد بر عمل تو را كه به تو نداده‌ايم . اگر يك چيز ديگر از پيش خودمان به تو بدهيم ، تو مىگويى من اين كار را كردم ، چرا بيشتر [ تحويل مىگيرم ؟ 
  ] ما مىگوييم خود عملت را داريم به تو تحويل مىدهيم ، اين ديگر زيادتر از خودش نيست ، هيچ چيزى [ خودش 
  ] از خودش زيادتر نيست .\r\nاگر ما مسألهء مجازات اخروى را از نوع مجازات قراردادى و اعتبارى دنيا بدانيم ، اشكال وارد است ، يعنى در قراردادهاى دنيا بايد تناسبى باشد . اما اينكه قرآن از نظام عالم خبر مىدهد ، در خبر دادن از نظام عالم ، ديگر اين حسابها نيست .\r\nهمانطور كه در مجازات مشروبخوار و در مجازات بچهء خيره‌سرى كه لب حوض مىرود ، فرض تناسب به آن معنا غلط است ، در مجازات اخروى هم در نظر گرفتن اين جور تناسبها غلط است . قرآن خبر مىدهد كه اين عمل بد الى الابد با تو باقى مىماند . البته هميشه « سَبَقَتْ رَحْمَتُهُ غَضَبَهُ » ( 1 ) هميشه جانب خير در عالم مىچربد . انسان وقتى كار خوب بكند ، بيش از مقدارى كه كرده است بر و ثمر مىدهد :  « فَلَهُ عَشْرُ أَمْثالِها »  .\r\nكار بدن چون بر خلاف نظام عالم است ، يك تخم را كاشته همان يك تخم را برمىدارد نه بيشتر . ولى به هر حال چه كار خوب چه كار بد ، آنچه باقى مىماند نفس عمل است و خدا و پيامبران هم اخباركننده از واقعيتى در نظام عالم هستند . عدل الهى هم ايجاب مىكند كه هر موجودى به آنچه كه استحقاق آن را دارد [ برسد 
  ] ، يعنى هر چه امكان وجود دارد ، در عالم وجود پيدا مىكند . اگر موجودى استحقاق يك نحو وجودى را دارد ، جلوى وجودش هرگز گرفته نمىشود [ با اين توجيه 
  ] كه بعد او را آزار مىدهد . خوب ، آزار دهد ! اين حسابهايى كه ما روى عاطفه مىكنيم كه دلمان مىسوزد به حال آدمى كه او را عذاب كنيم ، پس خدا هم دلش بسوزد ، خدا دل ندارد كه بسوزد ! مسائل دلسوزى و عاطفى كه ابزارهاى ما براى اين زندگى دنياست ، در ساحت ربوبى دخالتى ندارد . او رحمت دارد ، رحيم و رئوف است و رحمت وجودش به هر موجودى به\r\n\r\n\r\n\r\n\r\n","description":"","footnote":"\r\n( 1 ) . [ رحمت خدا بر غضبش پيشى گرفته است 
  ] .\r\n","page_name":" 707 ","page_number":707},
  {"content":"\r\n\r\nاندازهء استعداد وجودش مىرسد ، اما اينكه دلش به آن معنا بسوزد و متأثر شود [ اين طور نيست 
  ] ، اينها مال ما بشرها و موجودات است . اگر چنين تأثرى در او باشد ، ديگر خدا نيست ، تحت تأثير عوامل خارجى قرار گرفته است ، او تحت تأثير عوامل خارجى قرار نمىگيرد .\r\n- چرا خدا عمل بد را به عدلش جواب مىدهد ولى عمل خوب را به فضلش .\r\nاستاد : همان مسألهء  « عَشْرُ أَمْثالِها »  فضل مىشود . عرض كردم « مثل » به كمك آيات ديگر ، خودش است ، « مثل آن » يعنى بيشتر از خودش نيست . قهرا اگر ما آن آيات را گرفتيم كه مىگويد نفس عمل هست ، « مِثْلَها » در اينجا يعنى بيش از خودش نيست ، همان خودش نه بيش از خودش . ولى در كارهاى خير ، خودش در حالى است كه به فضل الهى بار هم داده ، و الّا بايد همان حرف متكلمين را بگوييم كه عملش اينجا مىماند ، بعد يك مجازاتى ، يك چوبى هم مىآيند مىزنند . صحبت چوب زدن نيست .\r\n- راجع به اينكه مدت 50 - 60 سال كار خوب يا بد مىكنيم ، چرا بايد تا ابد نتيجه داشته باشد ، اين سؤال شده بود و جواب را اين طور داده بودند كه مىبينيم بيشتر روى عاقبت به خيرى تأكيد مىشود ، يعنى براى آن نتيجه‌اى است كه آخر ، انسان مىگيرد و آن برداشتى كه بايد نسبت به زندگى داشته باشد . بعد در آنجا اين طور ذكر شده بود كه خداوند مىداند فرد صالح اگر تا ابد زنده باشد كارهاى صلاح و خوب خواهد كرد و اگر فرد فاسق تا ابد زنده باشد فسق و فجور خواهد كرد و تقريبا به عنوان شاهد مىتوان آن آيه‌اى را آورد كه :   « قالَ رَبِّ ارْجِعُونِ ، لَعَلِّي أَعْمَلُ صالِحاً »   . به آنها گفته مىشود :  « كَلَّا إِنَّها كَلِمَةٌ هُوَ قائِلُها »  ( 1 ) يعنى دروغ مىگويد ، او اگر برگردد همان كارها را ادامه خواهد داد . بعد روى اين ملاك ، يكى از ائمه توجيه كرده بودند كه ابدى بودن نتيجهء كار خوب براى آن فرد صالح و ابدى بودن عذاب براى آن فرد فاسق ، خلاف عدل نيست .\r\nاستاد : حساب اين نيست كه خدا مىدانست كه او هميشه بد مىكند . آن چيزى كه در روايت آمده اين نيست . آنجا حساب نيت و قصد است ، يعنى يكى در نيت و قصدش اين است كه اگر عمر ابد هم پيدا كند خوبى كند و يكى در قصدش اين است\r\n\r\n\r\n\r\n\r\n","description":"","footnote":"\r\n( 1 ) . مؤمنون / 99 و 100 .\r\n","page_name":" 708 ","page_number":708},
  {"content":"\r\n\r\nكه اگر عمر ابد هم پيدا كند بدى كند . او عذابش اين طور است ، براى اينكه اصلا كأنّه قصد و فكر و روحش نقش ابديت خورده كه براى ابد اينچنين باشد و به همين دليل آنچه كه براى ابد مىخواهد ، به آن براى ابد رسيده ، او براى ابد گناه را پسنديده و براى ابد هم با گناه خودش محشور خواهد بود ، و او براى ابد خير را پسنديده و براى ابد هم با خير محشور خواهد بود .\r\nيك نكته اضافه كنم و آن اين است كه خلود جهنم حتى راجع به همان قتل نفس هم كه در نص قرآن آمده [ به معناى ابديت نيست 
  ] ، چون ما در قرآن راجع به غفران هم آيه داريم ، يعنى يك اصلى داريم به نام اصل مغفرت كه اگر به خدا نسبت دهيم مغفرت است و اگر به وساطت انبياء نسبت دهيم شفاعت است . شفاعت انبياء همان مغفرت الهى است و چيز ديگرى نيست . خود جناب عالى ( 1 ) در كتاب مطهّرات در اسلام بيانى كرده بوديد كه در عالم اصل شستشو هست . همين طورى كه ما در اين دنيا يك اصل شستشويى مىبينيم ، يعنى اصل بر طهارت و بر سلامت است ، اصل خلقت هم بر سلامت است . اگر بچه‌اى ناسالم به دنيا بيايد ، اين [ ناشى از 
  ] يك عامل خارجى است . قانون اصلى سلامت است . آقايان پزشكان اگر ببينند يك بچه سالم به دنيا آمده ، ديگر دنبال اين نمىروند كه ببينند چه عاملى از خارج سبب شده سالم به دنيا بيايد . اگر ديدند او فلج به دنيا آمد ، مىگويند ببينيم چه عاملى از خارج دخالت كرده است . اصل ، رحمت و مغفرت است و [ عذاب 
  ] بر خلاف مسير اصلى است .\r\nاز آيات قرآن استفاده مىشود كه بالأخره عده‌اى براى هميشه باقى مىمانند ، اما آن عده چقدرند ؟ الآن نمىتوانيم بگوييم . اينكه اكثريت مردم مىروند جهنم ، گويا از آيات مىشود استنباط كرد كه چنين چيزى هست ولى اكثريت اكثريتشان مغفرت الهى شامل حالشان مىشود ، يعنى تا حدى كه در وجود كسى كوچكترين مايه‌اى باشد براى اين كه مغفرت شامل حالش شود [ شامل خواهد شد 
  ] . مثل اينكه براى بعضى جهنم حكم تصفيه خانه را دارد كه در آنجا تصفيه مىشوند و آن مادهء اصلى رحمت كه در آنها هست بالأخره آنها را بيرون مىآورد ، لذا قرآن در اينجا مىفرمايد :  « لابِثِينَ فِيها أَحْقاباً »  . همان كه در جاى ديگر « خالدين » مىگويد ، [ در اينجا 
  ] « احْقاب » مىگويد .\r\n« احقاب » ظاهرا جمع « حقب » است كه مدت خيلى زياد را مىگويند ( چند هزار سال ) ،\r\n\r\n\r\n\r\n\r\n","description":"","footnote":"\r\n( 1 ) . [ منظور آقاى مهندس بازرگان است 
  ] .\r\n","page_name":" 709 ","page_number":709},
  {"content":"\r\n\r\nبالأخره محدود است . عده‌اى  « لابِثِينَ فِيها أَحْقاباً »  هستند . بنابراين ما به اين معنا نمىتوانيم بگوييم هر كسى كه قتل نفس كرده ، به هر شرارتى هم باشد ، خالد به آن معناى ابديت است ، يعنى مشمول مغفرت نمىشود ، جزايش فى حد ذاته خلود است لو لا مغفرة و لو لا شفاعة و به قول بعضى از آقايان : « و انّ لاهل الخير غلبة عظيمة » . اينكه در قرآن مردم را سه دسته كرده : مقرّبين ، اصحاب اليمين ، اصحاب الشمال ، بعضى از علما معتقدند - من در عدل الهى ذكر كرده‌ام - كه مقرّبين حد اعلاها هستند و اصحاب الشمال پايين پايين‌ها هستند كه ديگر اهل جهنم‌اند ، و اصحاب اليمين متوسطين هستند . مىگويند غلبه با متوسطين است كه قرآن بشارت رحمت داده ، و بوعلى سينا حرف خيلى خوبى مىزند ، مىگويد : همان طورى كه زيباى زيبا هميشه در اقليت است ، زشت زشت هم در اقليت است ، اكثريت متوسطين هستند ، و همان طورى كه سالم سالم ( كسى كه از نظر پزشكى يك ذره انحراف در مزاجش نباشد ) خيلى در اقليت است ، مريض مريض هم كه اصلا فلج و افتاده باشد در اقليت است ، اكثر متوسطين هستند كه هم سالمند و هم كمى بيمارى در آنها هست ، در امور روحى و معنوى هم نظام عالم بر همين [ اساس 
  ] است ، آنهايى كه اهل سعادت كامل هستند و به تعبير قرآن مقربين ، مسلّم اقليتى هستند ، آنهايى هم كه ديگر هيچ وقت رحمت الهى شامل حالشان نخواهد شد اقليتى هستند ، اكثريت آنهايى هستند كه هم گناهى كرده‌اند [ و هم كار خوب انجام داده‌اند 
  ] .\r\n\r\n","description":"","footnote":"","page_name":" 710 ","page_number":710},
  {"content":"\r\n\r\n\r\nمسألهء روح ( 1 )\r\nدر بحث معاد آنچنان كه ما نقل و استنباط كرده‌ايم و بلكه صراحت آيات قرآن بود ، قرآن در فاصلهء ميان مرگ و قيامت يك حيات شخصى براى انسانها قائل است ، و به عبارت ديگر براى روح انسان قبل از قيامت بقا قائل است و اين مطلب ، ما را به بحث در مسألهء روح كشيد و آن طورى كه عرض كرديم خيال نمىكنم بشود ترديد كرد كه قرآن قائل به روح است . اين مطلب بايد براى ما مشخص شود كه قطع نظر از دلايل علمى يا فلسفى بر نفى يا اثبات روح ، در متون اسلامى راجع به اين مسأله چگونه اظهار نظر شده است ، كه در رأس همه قرآن است . هنوز هم در بعضى از آيات قرآن بحث خواهيم كرد . وقتى نظر اسلام كاملا مشخص شد ، آن وقت مىرويم سراغ نظريات علمى در نفى يا اثبات روح .\r\nدربارهء آيات قرآن يك سلسله آيات همانها بود كه قبلا خوانديم و يك بحث خاصى راجع به آيهء  « وَ يَسْئَلُونَكَ عَنِ الرُّوحِ قُلِ الرُّوحُ مِنْ أَمْرِ رَبِّي »  ( 1 ) بعد عرض مىكنيم .\r\nولى قبلا اشاره‌اى به اين مطلب مىكنيم كه در غير قرآن ، در ساير مدارك و مستندات مذهبى ما يعنى در اخبار و احاديث و نهج البلاغه و دعوات مثل صحيفهء سجاديه ، دربارهء\r\n\r\n\r\n\r\n\r\n","description":"","footnote":"\r\n( 1 ) . اسراء / 85 .\r\n","page_name":" 711 ","page_number":711},
  {"content":"\r\n\r\nروح به همين عنوان كه خودش يك حقيقتى است و با مردن انسان از بدن جدا مىشود و باقى است ، آن قدر هست كه من خيال نمىكنم بشود ترديد كرد . يك وقت هست كه ده حديث ، پنجاه حديث در يك شرايط خاصى است ، ممكن است انسان بگويد اين [ عقيده 
  ] تحت تأثير افكار ديگران پيدا شده ولى اين [ احاديث 
  ] به اصطلاح از حد متواتر گذشته است . من حالا چند جمله‌اى كه در نهج البلاغه آمده و مىشود به آن استناد كرد عرض مىكنم ، بدون اينكه ادعا كنم همهء آنچه را كه در نهج البلاغه ممكن است به آن استشهاد كرد پيدا كرده‌ام ، آنچه را كه هر وقت برخورد داشته‌ام يادداشت كرده‌ام عرض مىكنم براى اينكه مىخواهيم اول نظر اولياى اسلام را در اين جهت بدانيم .\r\n\r\nاثبات روح در نهج البلاغه\r\nچند خطبهء مفصل در نهج البلاغه داريم كه يكى از آنها به نام خطبهء « الغرّاء » معروف است . در اين خطبه مثل ساير خطبه‌هاى مفصل موضوعات مختلفى هست :\r\nتوحيد و غير توحيد و مواعظ ، و از آن جمله در مواعظ ، حضرت مسألهء مرگ و مردن را يادآورى مىكند و وضع شخص در حال احتضار را ، آن وقتى كه در حال جان دادن است و اقاربش اطرافش را گرفته‌اند و مأيوسند و گريه مىكنند و او قسمتى از حواسش تعطيل شده و قسمتى از حواسش كار مىكند . تعبير حضرت اين است : « فهل دفعت الاقارب او نفعت النّواحب و قد غودر فى محلّة الاموات رهينا » آيا نزديكان مىتوانند از او دفاع كنند يا اين نوحه‌گرىها سودى به حال او مىبخشد پس از آنكه او در محلهء اموات ( قبرستان ) گرو واقع شد « و فى ضيق المضجع وحيدا » در تنگناى گور تنها ماند « قد هتكت الهوامّ جلدته » حشرات زمين پوستش را پاره پاره كردند « و ابلت النّواهك جدّته و عفت العواصف اثاره » هلاك كنندگان كارهاى جدّى او را از بين بردند ، بادهاى تند آثار و ساختمانهاى او را از بين بردند « و محا الحدثان معالمه » نشانه‌هايى كه در دنيا از خودش باقى گذاشته بود ، حوادث روزگار همه را محو كرد « و صارت الاجساد شحبة بعد بضّتها » بدنها پس از آن طراوت ، پوسيده و خاك شده مىشود « و العظام نخرة بعد قوّتها » استخوانهاى او پوسيده مىشود پس از آنكه يك روزى نيرومند بود « و الارواح مرتهنة بثقل اعبائها » ( اينجا مقارنه‌اى شده ميان اجساد و ارواح ) بدنها و استخوانها در قبر\r\n\r\n","description":"","footnote":"","page_name":" 712 ","page_number":712},
  {"content":"\r\n\r\nپوسيد ولى روحها در گرو سنگينى كارها و اعمال خودش است « موقنة بغيب انبائها » در حالى كه يقين كرده است به خبرهاى غيبى كه در دنيا به او مىدادند و آن وقت باور نمىكرد ، حالا يقين پيدا كرده كه آنچه گفته‌اند راست بود . « لا تستزاد من صالح عملها و لا تستعتب من سيّئ زللها » ( 1 ) در آن وقت به او نمىگويند يك مقدار عمل صالح بيشتر كن ، چون ديگر آنجا جاى عمل نيست و كارهاى بدى هم كه كرده است ، ديگر اينجا فايده ندارد كه بگويد ببخشيد و توبه و استغفار مىكنم ، فايده‌اى ندارد .\r\nغرضم اين دو جمله است كه مىفرمايد : « صارت الاجساد شحبة بعد بضّتها » بدنها ، استخوانها پوسيده است ولى روحها در گرو اعمال هستند ، در حالى كه در آنجا يقين كرده‌اند به چيزهايى كه در دنيا يقين نمىكردند . [ آيا 
  ] اين درست نمىرساند كه در نظر امير المؤمنين مسألهء روح يك مسأله است و مسألهء جسد مسألهء ديگرى ، آدم وقتى كه مرد بدنش مىپوسد و روحش در دنياى ديگرى باقى است ، آن وضعى دارد و اين وضعى ؟\r\nخطبهء 107 هم راجع به ميّت در حال احتضار است ، مىفرمايد : « يردّد طرفه بالنّظر فى وجوههم » در حال احتضار چشمهايش را اين طرف و آن طرف برمىگرداند ، به چهرهء بازماندگانش نگاه مىكند . در نهج البلاغه اين طور آمده كه گوشش نمىشنود . از جمله‌هاى اينجا شايد جاى ديگر هم استفاده شود كه ميّت در حال احتضار ، گوشش زودتر از چشمش از كار مىافتد . حالا من نمىدانم چه فلسفه‌اى دارد و چگونه است ؟\r\n« يرى حركات ألسنتهم و لا يسمع رجع كلامهم » مىبيند [ اطرافيان 
  ] زبانهايشان حركت مىكند اما صدايشان را نمىشنود . « ثُمّ ازداد الموت التياطا » باز مرگ چنگهاى خودش را بيشتر فرو مىبرد « فقبض بصره » ديد را هم از او مىگيرد « كما قبض سمعه » همچنانكه شنوايى را از او گرفته بود « و خرجت الرّوح من جسده » و روح از جسد او بيرون مىرود .\r\n« فصار جيفة بين اهله » بعد از آن يك مرتبه همين انسان موجود زنده به يك مردار در ميان خانواده تبديل مىشود . بعد از تعطيل حواس [ آيا 
  ] از اين تعبير « و خرجت الرّوح من جسده » استنباط نمىشود كه از نظر امير المؤمنين ماهيت حقيقى مرگ ، خروج روح از بدن است ؟\r\nخطبهء مختصر ديگرى هست كه حضرت راجع به توصيف ملك الموت سخن\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء 81 .\r\n","page_name":" 713 ","page_number":713},
  {"content":"\r\n\r\nمىگويد و ابهامها را ( يعنى عجزى كه بشر از توصيف ملك الموت دارد ) ذكر مىكند كه ما ملك الموت را نمىتوانيم توصيف كنيم تا چه رسد خداى ملك الموت را . مىفرمايد :\r\nآيا هرگز وجود ملك الموت را وقتى كه براى قبض روح داخل خانهء كسى مىشود احساس كرده‌اى ؟ هرگز به چشمت ديدى كى ملك الموت آمد ؟ « هل تحسّ به اذا دخل منزلا ؟ » آيا احساس مىكنى او را وقتى داخل منزلى شود ؟ « ام هل تراه اذا توفّى احدا ؟ » آيا در وقتى كه قبض روح مىكند ، تو او را مىبينى ؟ هرگز نمىبينى . بالاتر ، ملك الموت نه تنها مىآيد در منزل قبض روح مىكند [ بلكه 
  ] جنين را در رحم قبض روح مىكند .\r\nمىگويد راستى تصور تو دربارهء ملك الموت چيست ؟ آيا واقعا ملك الموت يك جسمى است كه مىآيد داخل خانه‌ها مىشود و آيا جسمى است كه داخل رحم مادر مىشود و در آنجا روح را قبض مىكند ، از يكى از اعضاء و جوارح داخل مىشود ؟ « بل كيف يتوفّى الجنين فى بطن امّه ؟ » اينكه جنين گاهى مىميرد و [ ملك الموت 
  ] او را در شكم مادر قبض روح مىكند ، چگونه است ؟ « أ يلج عليه من بعض جوارحها ؟ » آيا ملك الموت يك جسمى است كه از بعضى از اعضاء و جوارح اين زن ( 1 ) وارد مىشود و قبض روح مىكند ؟ « ام الرّوح اجابته باذن ربّها ؟ » يا نه ، او نمىرود ، لزومى ندارد او برود تا روح را بگيرد ، او مىخواهد و روح به اجازهء پروردگار خواستهء او را اجابت مىكند ؟ « ام هو ساكن معه فى احشائها ؟ » يا نه ، اساسا ملك الموت در بيرون و جاى ديگرى نيست كه بخواهد بيايد آنجا ، هميشه همراه همان زن است ؟ يعنى اين هم خودش يك فرضى است در باب ملك الموت كه هميشه همراه همه كس است . بعد مىفرمايد : « كيف يصف الهه من يعجز عن صفة مخلوق مثله ؟ » ( 2 ) بشرى كه قدرت ندارد يك مخلوق خدا را توصيف كند ، چگونه مىتواند ادعا كند خدا را آنچنان كه هست توصيف كند ؟ غرضم اين جمله است : « ام الرّوح اجابته باذن ربّها ؟ » يا اينكه نه ، او مىخواهد و روح اجابت مىكند ؟ آيا باز اين تعبير نمىرساند كه امير المؤمنين در باب مردن و روح اين طور مىانديشيده است ؟\r\nاين سه قسمتى كه از نهج البلاغه خواندم صراحت بيشترى داشت ، سه قسمت ديگر هم مىخوانم كه آنها به اين صراحت نيست .\r\n\r\n\r\n\r\n\r\n","description":"","footnote":"\r\n( 1 ) . گويا مقصود اسافل اعضاست .\r\n( 2 ) . نهج البلاغه ، خطبهء 110 .\r\n","page_name":" 714 ","page_number":714},
  {"content":"\r\n\r\nخطبه‌اى هست كه حضرت در آن ، خلقت همهء طيور ولى بيشتر خلقت طاووس را توصيف كرده است ، يعنى عجايب خلقت طاووس را به عنوان دليلى بر وجود خداوند بيان كرده است . در آخر خطبه مىفرمايد : « سبحان من ادمج قوائم الذّرّة و الهمجة الى ما فوقهما من خلق الحيتان و الفيلة » منزه است آن كه قوائم و پاها در درون مورچه‌ها و مگسهاى ريز تا آن بزرگترهاشان ( كه ماهيها و فيلهاى بزرگ است ) قرار داد « و وأى على نفسه ان لا يضطرب شبح ممّا اولج فيه الرّوح الّا و جعل الحمام موعده » ( 1 ) و بر خود قرار داده كه هيچ جسمى از اجسامى كه روح را در آنها قرار داده است حركت نكند مگر اينكه مرگ را هم موعد آنها قرار داده است ، يعنى سنت الهى است كه در هر جا روح را قرار داده است مرگ را هم قرار بدهد .\r\nاينجا هم باز ما مىبينيم تعبير « روح » آمده است ولى به تعبير « اولج فيه الرّوح » يعنى روح را وارد و داخل كرد . دلالت اينجا همين مقدار است كه مىفرمايد روح را داخل كرد . ولى ممكن است كسى مناقشه كند كه اينجا از بيرون رفتن و استقلال روح سخنى نيست ، فقط [ سخن 
  ] از وارد كردن روح است ، شايد در اينجا مقصود از روح همان حيات باشد و مثلا بگوييم مقصود اين است كه با مردن شخص ، حيات هم به كلى فانى مىشود و از بين مىرود ، خصوصا اينكه همهء حيوانات - از كوچكترين ذرات گرفته تا بزرگترينشان - را هم داخل كرده است . البته نه اينكه بخواهم بگويم اين يك اشكال واردى است ، ممكن است در اين دلالت كسى مناقشه كند ولى اين مناقشه هم مناقشهء صحيحى نيست ، براى اينكه [ مىگويد 
  ] همهء حيوانات داراى روح هستند - از كوچكترين ذرات گرفته تا بزرگترينشان - و راجع به خروج روح ساكت است ، نه اينكه چيزى بر خلافش ديده مىشود .\r\nدر خطبهء 181 كه دعوت مىكند به رياضت شرعى يعنى به نماز و روزه و شب‌زنده‌دارىها و انفاق كردن از اموال ، مىفرمايد : « اسهروا عيونكم » چشمهاى خودتان را بيدار قرار دهيد « و اضمروا بطونكم » و شكمهاى خودتان را به اصطلاح چنگ قرار دهيد ( 2 ) « و استعملوا اقدامكم » از پاهاى خودتان كار بكشيد ، يعنى اين قدمها را در\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء 163 .\r\n( 2 ) . وقتى كه اسبى را براى اسبدوانى به اصطلاح سوغان مىدهند ، در ابتدا كه هميشه سر آخور بسته است و اسب دائما كاه و جو و آب مىخورد شكمش بزرگ مىشود . وقتى مدتى او را سوغان مىدهند و كمتر به او آب و جو و علف مىدهند ، در اثر آب شدن پيه‌هاى شكم ، كم‌كم شكمش جمع مىشود . البته غذا به قدر كافى كه ايجاد نيرو كند\r\n","page_name":" 715 ","page_number":715},
  {"content":"\r\n\r\nراههاى رضاى خدا برداريد « و انفقوا اموالكم » مالهاى خودتان را در راه خدا انفاق كنيد « و خذوا من اجسادكم فجودوا بها على انفسكم » . اينجا كلمهء روح نيست ، كلمهء نفس است : از تن بگيريد و بر روحها و نفسها ببخشيد و بيفزاييد . اينجا هم يك نوع دوگانگى ميان روح و نفس [ وجود دارد 
  ] : از اين بگيريد و بر آن بيفزاييد . « و لا تبخلوا بها عنها » به روح از جسم بخل نكنيد ، يعنى حساب جسم را نداشته باشيد ، بيشتر حساب روح را داشته باشيد ، از اين بگيريد و بر آن بيفزاييد . سعدى عكس قضيه را به صورت ملامت مىگويد :\r\nآنچه از دونان به منّت خواستى * بر تن افزودى و از جان كاستى در خطبهء 213 كه قسمتى از آن ( در اواخر ) عنوان دعا دارد ، مىفرمايد : « اللّهمّ اجعل نفسى اوّل كريمة تنتزعها من كرائمى و اوّل وديعة ترتجعها من ودائع نعمك عندي » .\r\nمىخواهد بفرمايد خدايا نعمتهاى بزرگوارى كه به من داده‌اى و عنايت كرده‌اى ، اينها را از من قبل از مردن نگير . اين را به اين تعبير مىگويد : خدايا اولين شىء كريمى كه از من مىخواهى بگيرى ببرى پيش خودت ، همان نفس من باشد ، خدايا نفس مرا اولين شىء بزرگوارى قرار بده كه آن را از من مىگيرى ، يعنى نعمتهايت را از من سلب نكن .\r\nاين هم يك تعبير است .\r\nهمهء اينها به نظر من دلالت دارد ، خصوصا آن سه قسمت اول كه صراحت دارد .\r\nما ديگر وارد اخبار و احاديث در اين زمينه نمىشويم ، چون صحبت يكى و دو تا و ده تا و حتى صد تا [ حديث 
  ] نيست ، همين قدر عرض مىكنيم كه از نظر ما نمىشود ترديد كرد و گفت مسألهء روح به اين شكل ، بعدها كه تمدن اسلامى نضج گرفت و افكار ملتهاى ديگر در ميان مسلمين رواج پيدا كرد [ مطرح شد 
  ] ، و مخصوصا در مسألهء روح مىگويند پس از آنكه فلسفهء يونان در اواخر قرن دوم و بالخصوص در قرن سوم در ميان مسلمين پيدا شد ، فكر روح - به اين معنا كه در انسان يك روحى هست كه بعد از مردن از بدن خارج مىشود و باقى مىماند - پديد آمد ، [ در صورتى كه چنين نيست و در وجود اين\r\n\r\n\r\n\r\n\r\n","description":"","footnote":"\r\nمىدهند ولى آن قدر نمىدهند كه اين حيوان سنگين شود و پيه در او خيلى پيدا شود . آن حالتى كه حيوان شكمش جمع مىشود و به اصطلاح مىگويند چنگ شد ، يعنى حالت يك چنگ ( ابزار موسيقى ) را پيدا كرد ، اين را حالت « ضمره » براى اسب مىگويند . مىفرمايد خلاصه كم بخوريد به طورى كه شكمهايتان جمع شود .\r\n","page_name":" 716 ","page_number":716},
  {"content":"\r\n\r\nفكر در متون اسلامى 
  ] نمىشود ترديد كرد .\r\nمثلا نماز ميّت يك چيزى است كه ديگر در قرن دوم و سوم اختراع نشده ، در صدر اسلام ، شيعه و سنى آن را با واجبات و مستحباتش روزى صدها و هزارها بار مىخوانده‌اند . در نماز ميّت قبل از آخرين تكبير و آخرين دعايش - كه دربارهء خود ميّت دعا مىكنيم - با اين جمله شروع مىشود : « اللّهمّ انّ هذا المسجّى قدّامنا عبدك و ابن عبدك نزل بك و انت خير منزول به . . . اللّهمّ انّك قبضت روحه اليك فقد احتاج الى رحمتك و انت غنىّ عن عذابه . اللّهمّ ان كان محسنا فزد فى احسانه و ان كان مسيئا فتجاوز عن سيّئاته » خدايا تو روح اين [ ميّت 
  ] را به سوى خودت قبض كرده‌اى و اكنون او نيازمند به رحمت توست ، « و انت غنىّ عن عذابه » و تو از عذاب او بىنيازى . غرضم جملهء اوّلش است : « خدايا تو روح او را قبض كردى » . ما از صدر اسلام تا امروز ، هر مرده‌اى كه داشته‌ايم ، اين جزء دعاهاى مستحبى است كه برايش خوانده مىشده است ( 1 ) .\r\nمىگوييم : خدايا تو روح او را قبض كردى . بگذريم از مسائلى از قبيل سؤال عالم قبر و . . . چون هر يك از آنها را به تنهايى ممكن است كسى مورد مناقشه قرار بدهد ولى در مجموعش نه . ديگر من بيش از اين راجع به اخبار و احاديث بحث نمىكنم . لازم مىدانستم كه برايتان قسمتهايى از نهج البلاغه را عرض كرده باشم .\r\n\r\nانكار روح در كتاب « راه طى شده »\r\nحال برويم دنبال بحثى كه در جلسهء گذشته كرديم . در جلسهء گذشته عرض كردم كه جناب آقاى مهندس بازرگان با اينكه در چندين كتابشان كه من خوانده‌ام - و شايد بعضى كتابهايشان كه من نخوانده‌ام - مثل راه طى شده يا مسألهء وحى ، مسألهء روح را انكار مىكنند و مدعى هستند اينكه انسان داراى روحى مجرد است يك فكر يونانى است كه وارد عالم اسلام شده است و در متن اسلام چنين چيزى وجود نداشته است ، ولى خود ايشان در كتاب ذرهء بىانتها - كه به عقيدهء من ، هم بهترين كتاب آقاى مهندس بازرگان است و هم يكى از كتابهاى نفيسى است كه در عصر ما نوشته شده است ،\r\n\r\n\r\n\r\n\r\n","description":"","footnote":"\r\n( 1 ) . اينكه « هر مرده‌اى » مىگويم [ نه اينكه براى همهء اموات خوانده مىشود 
  ] چون اين جزء دعاهاى مستحب است و براى بسيارى از اموات به همان واجباتش قناعت مىشود .\r\n","page_name":" 717 ","page_number":717},
  {"content":"\r\n\r\nبسيار كتاب نفيسى است و خيلى عالى است - خوشبختانه از راهى رفته‌اند [ كه منجر به اثبات روح شده است 
  ] . نمىخواهم بگويم اين راه را از كسى تقليد كرده‌اند ، واقعا نشان مىدهد كه خودشان رفته‌اند . با اينكه در اينجا ايشان باز مدعى هستند كه من نمىخواهم روح مجرد را اثبات كنم و مىخواهند نفى كنند ، ولى صد در صد اثبات كرده‌اند و اين نشان مىدهد كه تصور ايشان در باب روح مجرد - كه انكار مىكنند - يك تصورى است مثل نوع تصورى كه بعضى دربارهء خدا دارند و او را نفى مىكنند ، كه آنچه آنها دربارهء خدا فكر كرده‌اند و نفى مىكنند درست است ولى خداى واقعى را نفى نمىكنند . من فقط يك خلاصه‌اى عرض مىكنم .\r\nدر اين كتاب مثل اينكه اصل فرضيه‌شان بر اين اساس است كه جهان و پديده‌هاى جهان و مخصوصا تحولات جهان را تنها با ماده و انرژى نمىشود توجيه كرد ، حتما يك عنصر سومى هم براى توجيه جهان ضرورت دارد . از خود جمادات شروع كرده‌اند [ و بعد 
  ] نباتات و حيوان و انسان و مخصوصا تكامل در جانداران و خصوصيات انسان ، و در همهء اينها اساس فرضيه اين است كه جهان را تنها با ماده و انرژى نمىشود توجيه كرد . بعد مىگويند در قرآن از يك مطلبى بحث شده است كه قرآن آن را به تعبيرهاى گوناگون و در جاهاى مختلف بيان كرده است ، گاهى آن را با كلمهء « روح » ، گاهى با كلمهء « امر » ، گاهى با كلمهء « كلمة » و گاهى با كلمهء « اراده » بيان كرده است و حتما چنين چيزى هم بايد باشد و اين چيزى كه قرآن گفته بالاترين حرفها در اين زمينه است .\r\nاز جمادات شروع مىكنند و ايشان معتقدند كه اين نظام غايىاى كه در عالم جمادات هست ، يك چيز ديگرى بايد در متن اين عالم خلقت دخالت داشته باشد و اين همان است كه قرآن از آن تعبير مىكند :  « وَ أَوْحى فِي كُلِّ سَماءٍ أَمْرَها »  ( 1 ) خدا در هر آسمانى ( 2 ) امر و كارش را به آن وحى كرده يا امرش را به آن ابلاغ كرده است . معلوم مىشود يك چيزى ، يك ارتباط و اتصالى بين اين جهان و عالم ربوبى هست و در عالم ربوبى به همهء اشياء يك چيزى - كه ماهيتش را نمىتوانيم تعريف كنيم - داده شده است كه به موجب آن ، كار خودش را منظم انجام مىدهد . بعد مىگويند در سر هر\r\n\r\n\r\n\r\n\r\n","description":"","footnote":"\r\n( 1 ) . فصّلت / 12 .\r\n( 2 ) . البته معلوم است كه قرآن مىخواهد در همهء اشياء بگويد .\r\n","page_name":" 718 ","page_number":718},
  {"content":"\r\n\r\nپيچى از پيچهاى خلقت ، آنجا كه عالم بيجان مىخواسته به عالم جاندار تبديل شود ، آنجا كه در عالم جاندار انسان مىخواسته پيدا شود ، قرآن به اينجاها كه مىرسد از مسأله‌اى به نام « وحى » يا « روح » يا « كلمة » ، به يك نامى از اينها ياد مىكند ، يعنى هر جا كه يك تنوع اثرى و يك اثر جديد پيدا شده است ، قرآن آن را معلول يك نفخهء الهى مىداند كه از طرف خدا يك نفخه‌اى شده است ، يك چيزى به دنيا و عالم داده شده كه يك امر جديد به وجود آمده است .\r\nعمده دربارهء انسان است . ايشان دربارهء انسان معتقدند كه انسان را هم همان چيزى انسان كرده است كه قرآن از آن تعبير مىكند :  « وَ نَفَخْتُ فِيهِ مِنْ رُوحِي »  ( 1 ) يعنى در آن مرحله‌اى كه انسان مىخواسته انسان شود ، در همان جا كه امروز مىگويند يك جهشى صورت گرفته است ، اين جهش يك چنين تحولى است كه قرآن از آن تعبير به نفخهء الهى مىكند . يك چيزى بالأخره در انسان پيدا شده كه در غير انسان نيست . آن چيز منشأ يك آثارى است . كانونش كجاست ؟ مىگويند نمىدانيم كجاست و بلكه اصلا محل ندارد ، جا ندارد ، هيچ جاى بدن را نمىتوانيم بگوييم جاى اوست . دل جاى اوست ؟ نه . مغز و اعصاب جاى اوست ؟ نه . تصريح مىكنند كه جا ندارد ولى من عند اللّه است . قرآن مىخواهد بگويد اين طور چيزها از نزد خدا آمده ، اينجا نبوده ، يعنى انسان را كه انسان كردند ، با اين موادى كه در عالم بود نمىشد انسان را انسان كرد ، در شرايط تحولى و تكاملى اين عالم ، حيوان رسيد به جايى كه يك چيزى از نزد خدا بر او اضافه شد تا انسان انسان شد . اين خلاصهء حرف ايشان است كه مىگويند [ يك چيزى 
  ] از بالا سرازير شد ، به تعبير خودشان از بىنهايت بزرگ به اين بىنهايت كوچك سرازير شد ، من عند اللّه است . پس يك چيزى به نام نفخهء الهى من عند الله بر انسان اضافه شده است . البته مقصود تنها انسان اول نيست . ايشان هم قبول دارند در همهء انسانها [ اين طور است 
  ] ، چون قرآن هم اختصاص به انسان اول نمىدهد ، به همهء انسانها تعميم مىدهد ، و تصريح مىكنند كه اين شىء جا ندارد و لزومى هم ندارد ما برايش جا معين كنيم ، و چون مىگويند غير از عنصر ماده و انرژى است ، پس اگر بگوييم بعد دارد يا ندارد ؟ مىگويند ندارد ، چون اگر داشته باشد ، مىشود ماده ، و به دليل اينكه جا ندارد بعد هم ندارد . اين خيلى روشن است و ايشان هم نمىخواهند\r\n\r\n\r\n\r\n\r\n","description":"","footnote":"\r\n( 1 ) . حجر / 29 .\r\n","page_name":" 719 ","page_number":719},
  {"content":"\r\n\r\nقائل به بعد براى آن بشوند ، بگويند ابعاد دارد . اگر بگويند ابعاد دارد كه همان خاصيت ماده را دارد . يك قدرتى هم براى آن قائل هستند كه مىتواند حاكم و مسلط بر ماده و گردانندهء ماده باشد ، نه مانند يك خاصيت ماده كه محكوم ماده است .\r\nاصل كلام ايشان از روزه شروع مىشود كه روزه براى استقلال انسان و خروج انسان از اسارت طبيعت است . حرف خيلى خوبى است و همين‌جاست كه ما را به فكر مىاندازد : آن چيست كه مىخواهد از طبيعت آزاد شود ؟ خود طبيعت كه نمىتواند از خودش آزاد شود . آن چيست كه مىخواهد با عبادت ، با روزه ، با نماز از اسارت طبيعت آزاد شود ؟ ولى بالأخره مىرسند به جايى كه حتى كارهاى هيپنوتيزرها را قبول مىكنند به اينكه اراده بر بدن مسلط مىشود . ارادهء آن هيپنوتيزر بر اين شخصى كه تحت تأثير او قرار گرفته است حكومت مىكند و ارادهء او را تحت تأثير قرار مىدهد و ارادهء او تمام قواى بدنى را تحت تأثير قرار مىدهد . به او مىگويد : بخواب ! بدن فرمان مىبرد و مىخوابد ، به او مىگويد : بيدار شو ! بيدار مىشود ، به او مىگويد :\r\nبرو ! مىرود ، به او مىگويد : بيا ! مىآيد ، و از آن بالاتر - كه ما به يك مناسبتى در باب وحى در اين باره بحث كرديم و يادمان نبود كه ايشان هم در اينجا بحث كرده‌اند - ايشان كار مسألهء تلقين را به اينجا مىرسانند كه مىگويند جاى ترديد نيست كه گاهى از تلقين به جاى داروى بيهوشى استفاده مىشود ، يعنى يك عضو را كه مىخواهند جراحى كنند و مىخواهند احساس درد نكند ، به جاى اينكه داروى مخدر به كار ببرند ، به او فرمان مىدهند كه درد نكش ! فرمان كه مىدهند ، ديگر درد نمىكشد . اين نهايت تسلط روح بر بدن يا نهايت تسلط امور روحى بر امور بدنى است يا - به قول ايشان - نهايت تسلط اراده است بر ماده و انرژى .\r\n\r\nطرح دو سؤال\r\nما در اينجا از ايشان فقط دو سؤال مىكنيم . يكى اينكه آن چيزى كه شما اراده و روح در اصطلاح قرآن - نه روح در اصطلاح ديگران به قول ايشان - [ مىناميد 
  ] ، آن چيزى كه شما خودتان تصريح مىكنيد كه غير از ماده و انرژى است ، و تصريح مىكنيد كه جا ندارد ، در هيچ عضوى جا نگرفته و نمىشود گفت در فلان سلول مغز است ، آيا آن حقيقت خودآگاه است يا خودآگاه نيست ؟ در انسان يك خود آگاهى\r\n\r\n","description":"","footnote":"","page_name":" 720 ","page_number":720},
  {"content":"\r\n\r\nوجود دارد . ما يك موجود خودآگاه هستيم . آيا خود آگاهى ما مربوط به عنصر مادى است يا مربوط به انرژيهاى بدن ماست و يا متعلق به عنصر سوم است ؟ و آيا شما مىتوانيد بگوييد آن عنصر سوم خودآگاه نيست ، همان كه تلقين مىپذيرد ، همان كه با پذيرش تلقين بر ماده مسلط مىشود ، خودش خودآگاه نيست ؟ اسمى از مسألهء خودآگاهى نبرده‌اند .\r\nسؤال دوم ما اين است : آيا آن چيزى كه شما مىگوييد عنصر سوم در كنار ماده و انرژى است و مىگوييد من عند اللّه آمده است و با ابعاد ديگر وجود انسان فرق دارد ، با مردن باقى مىماند يا معدوم مىشود ؟ شما كه به قرآن استدلال مىكنيد ، آيا قرآن دربارهء هر چه كه آن را من عند اللّه تعبير مىكند قائل به بقاء نيست ؟ نمىگويد :  « ما عِنْدَكُمْ يَنْفَدُ وَ ما عِنْدَ اللَّهِ باقٍ »  ( 1 ) آنچه كه نزد شماست فانى مىشود ؟ مقصود از « آنچه كه نزد شماست » يعنى آنچه كه ما آن را در عالم طبيعت و عالم تغيّر مىبينيم كه دائما كهنه مىشوند و از بين مىروند  « وَ ما عِنْدَ اللَّهِ باقٍ »  و هر چه كه در نزد خداست از بين نمىرود ، هر چه كه جنبهء عند اللّهى دارد از بين نمىرود . مگر ديگران كه مىگويند روح مجرد [ چه منظورى دارند ؟ 
  ] اصلا مجرد يعنى چه ؟ مجرد يعنى ابعاد مادى را مجرد است ، از خواص ماده [ مجرد است 
  ] . اگر بپرسيم خود آن در ذات خودش متغير و متحول است ؟\r\nمىگوييد نه . اگر بگوييم ابعاد مادى دارد ؟ مىگوييد نه . « مجرد است » يعنى اينها را ندارد ، يعنى مجرد از اين نقائص است . شما كه مىگوييد جا ندارد ، يعنى مجرد از جاست . معنى تجرد همين است و چيز ديگرى نيست . اگر شما براى آن ، خودآگاهى قائل باشيد - كه خيال نمىكنم انكار كنيد - و بقاء هم برايش قائل باشيد ، صد در صد همان حرف آنها را زده‌ايد و اگر هم قائل نباشيد ، مقدماتى كه چيده‌ايد منتهى مىشود به اين كه قائل به اينها بشويد . اين است كه ما مىگوييم آنچه كه در كتاب ذرهء بىانتها اثبات شده ، به حق اثبات شده است . البته ما يك مناقشات جزئى - كه به اصل مطلب صدمه نمىزند - داريم ، مناقشات جزئى در آن هست ولى پيكرهء كتاب پيكرهء بسيار صحيحى است و همان حرف روحيون را مىگويند .\r\n\r\n\r\n\r\n\r\n","description":"","footnote":"\r\n( 1 ) . نحل / 96 .\r\n","page_name":" 721 ","page_number":721},
  {"content":"\r\n\r\n\r\nآيا مسألهء روح يك فكر يونانى است ؟\r\nمن نمىدانم تصور ايشان دربارهء روح چگونه تصورى بوده است كه آن را نفى مىكنند . چون ايشان تكيه مىكنند كه مسألهء روح يك فكر يونانى است . اين را عرض كنم كه اولا بسيارى از حرفهاى يونانيها ريشه‌اش از مشرق زمين است نه از خودشان ، مخصوصا افكار فيثاغورس و افلاطون بسيار ريشهء مشرق زمينى دارد ، و روح يك فكر افلاطونى است نه يك فكر ارسطويى ، چون ارسطو منكر بقاء است ، و افكارى كه در مشرق زمين - كه مهد پيغمبران است - بوده است بسيارى از آنها از مبدأ نبوت است ، يعنى پيغمبران اين فكرها را پخش كرده‌اند . بنابراين ما اگر فرض هم بكنيم كه يونانيها چنين فكرى داشته‌اند ، نمىتوانيم آنها را صد در صد به تخيلات فردى و شخصىشان پايبند [ فرض 
  ] كنيم . سقراط كه فكر روحى داشته ، روشش هم روش پيغمبرى بوده ، اين طور كه مورخين فلسفه ذكر مىكنند ، روشش هم به روش فلاسفه هيچ شباهتى نداشته است . آن فكر يونانى كه در باب روح در ميان مسلمين آمد ، نه فكر افلاطونىاش پذيرفته شد ، نه فكر ارسطويىاش ، يعنى بتمامه نه آن پذيرفته شده نه اين .\r\nافلاطون معتقد بود كه روح يك جوهر جاويدان است كه از ازل وجود داشته و بعد كه جنين آماده مىشود ، مثل مرغى كه بيايد در آشيانه جا بگيرد ، مىآيد در اين آشيانه جا مىگيرد ، بعد از مردن هم دو مرتبه برمىگردد سر جاى اول خودش . ارسطو اصلا خيلى روحى نبود . او معتقد بود نفس انسان با همهء تفاوتى كه با ساير قوا و نيروهاى عالم دارد ، در همين دنيا و با بدن پيدا مىشود ، وقتى كه بدن پيدا و كامل مىشود ، روح هم همين جا حادث مىشود ، هيچ سابقهء دنياى قبلى ندارد ، و بعد هم معتقد شد كه روح با مردن بدن فانى مىشود ( اگر چه اين را نمىشود صد در صد به گردن ارسطو گذاشت ) . شايد بسيارى از حكماى اسلامى بخواهند هرطور كه هست تحليل كنند كه ارسطو قائل به بقاى روح است ولى امروز معتقدند كه ارسطو قائل به بقاى روح نبوده و در رسالهء نفس او هم كه الآن موجود است ، سخنى از بقاى روح وجود ندارد .\r\n\r\n","description":"","footnote":"","page_name":" 722 ","page_number":722},
  {"content":"\r\n\r\n\r\nعقيدهء حكماى اسلامى دربارهء روح\r\nحكماى اسلامى در پيدايش روح عقيدهء ارسطو را گرفتند ، گفتند روح سابقهء قبلى ندارد و يك موجودى نيست كه قبلا وجود داشته ( روح در همين جا موجود مىشود ) ولى در ادامهء وجود ، حرف افلاطون را گرفتند ، گفتند ولى بعد باقى مىماند .\r\nارسطو روح را مادى هم مىداند . قدماى فلاسفهء اسلامى فقط قوهء عاقله را مجرد دانسته‌اند . آقاى مهندس بازرگان در كتاب راه طى شده تصريح مىكنند كه بله ، اين عقيدهء به تجرد روح ، عقيدهء يونانى است ولى هر چه كه بشر پيش رفته ، حتى خود فلاسفه هم دوره به دوره كه آمدند قدرى حرف خودشان را كوچك كردند ، قبلا مىگفتند روح مجرد است ، عقل مجرد است ، قوهء خيال مجرد است ، حتى تمام قواى ادراكى مجرد است ولى تدريجا كاستند و كم‌كم فقط به تجرد قوهء عاقله قائل شدند .\r\nاتفاقا قضيه بر عكس است . ارسطو كه قائل به تجرد نبود . بوعلى سينا و امثال او فقط قائل به تجرد قوهء عاقله شدند و لهذا تنها به معاد روحانى از نظر فلسفى قائل شدند ولى بعدها هر چه كه پيش آمده اعتقاد به تجرد روح بيشتر شده ، به ملا صدرا و امثال او كه رسيد قائل شدند كه تمام قواى حياتى انسان يك وجههء مادى دارد و يك وجههء تجرد ، و همراه تمام قواى حياتى مادى انسان يك قواى مجردى هست و انسان وقتى كه مىميرد ، آن كه از انسان جدا مىشود تنها عقل نيست ، عقل است ، خيال است ، حافظه است ، قوهء باصره است ، قوهء سامعه است ، همهء اينهاست .\r\nيك خصوصيتى كه حكماى اسلامى براى اولين بار گفته‌اند و ملا صدرا معتقد شد من از قرآن اين جمله را الهام گرفته‌ام اين است كه حتى حرف ارسطويى را هم به عنوان اينكه روح همراه بدن يك مرتبه پيدا مىشود انكار كرد . او چون قائل به تكامل ماده بود و ميان ماديات و مجردات - بر خلاف دكارت كه دوگانگى و تباين قائل است - دوگانگى و تباين قائل نبود ، گفت خود ماده در حركات خودش كه به [ سوى 
  ] تكامل مىرود ، تبديل به روح مىشود . اين فكر مجردى كه الآن در مغز شما هست ، يك روزى گندم بوده ، يك روزى سبزى بوده ، يك روزى گوشت بوده ، همان است كه به اين [ فكر مجرد 
  ] تبديل شده است . ماده در حركات جوهرى خودش به سوى بالا مىرود ، و هر چه كه رو به سوى بالا و تكامل برود به سوى تجمع وجودى مىرود و هر چه به\r\n\r\n","description":"","footnote":"","page_name":" 723 ","page_number":723},
  {"content":"\r\n\r\nسوى تجمع وجودى برود به سوى تجرد مىرود ، مىرود به حدى كه خودآگاه مىشود و خودآگاهى مساوى است با تجرد و رقاء هميشگى .\r\nبنابراين ، ما حتى نظريهء فلاسفهء اسلامى را هم نمىتوانيم بگوييم از يونانيها گرفته شده است تا چه رسد به اينهمه آثارى كه در متن اسلام داريم .\r\nيك مطلبى كه ايشان خيلى روى آن تكيه كرده‌اند اين است كه گفته‌اند : به غلط آمده‌اند آيهء قرآن :  « يَسْئَلُونَكَ عَنِ الرُّوحِ قُلِ الرُّوحُ مِنْ أَمْرِ رَبِّي »  ( 1 ) را گفته‌اند مقصود روح انسان است ، و حال آنكه اصلا مقصود روح انسان نيست . اولا چه كسى گفته كه  « يَسْئَلُونَكَ عَنِ الرُّوحِ قُلِ الرُّوحُ مِنْ أَمْرِ رَبِّي »  مخصوص روح انسان است ؟ در باب اين آيه اقوال و عقايد زيادى از قديم گفته‌اند . يك قول كه جزء اقوال ضعيف است اين است كه  « يَسْئَلُونَكَ عَنِ الرُّوحِ »  راجع به خصوص روح انسان است . در ميان آن اقوال ، قول قويتر قولى است كه در تفسير الميزان هم ديدم همين را انتخاب كرده است . در قرآن و در كلام پيامبر سخن از روح زياد آمده است ، گاهى به كلمهء « روح القدس » ، گاهى به كلمهء « روح الامين » :   « نَزَلَ بِهِ الرُّوحُ الْأَمِينُ عَلى قَلْبِكَ »   ( 2 ) ، گاهى دربارهء عيساى مسيح گفته است :  « كَلِمَتُهُ أَلْقاها إِلى مَرْيَمَ وَ رُوحٌ مِنْهُ »  ( 3 ) ، گاهى از موجودى به نام روح نام برده است ، مىگويد :  « يَوْمَ يَقُومُ الرُّوحُ وَ الْمَلائِكَةُ صَفًّا »  ( 4 ) ، يك جا گفته :  « تَعْرُجُ الْمَلائِكَةُ وَ الرُّوحُ »  ( 5 ) . در اين دو آيه روح را در مقابل ملائكه قرار داده : روزى كه روح و ملائكه عروج مىكنند به سوى پروردگار . يك جا دربارهء انسان هم كه رسيده است گفته :  « وَ نَفَخْتُ فِيهِ مِنْ رُوحِي »  ( 6 ) من از روح خودم در او دميده‌ام . پس آنچه كه قرآن به نام روح مىنامد ، چيزى از آن در انسان هست .  « يَسْئَلُونَكَ عَنِ الرُّوحِ »  سؤال دربارهء انسان هم هست ولى نه فقط سؤال دربارهء انسان است ، سؤال دربارهء آن حقيقتى است كه قرآن از آن به نام « روح » نام برده است - كه بعد ان شاء اللّه آياتش را به تفصيل بحث مىكنيم - و قرآن معتقد است در انسان چيزى از آن روح هست . شما هم داريد همين حرف را\r\n\r\n\r\n\r\n\r\n","description":"","footnote":"\r\n( 1 ) . اسراء / 85 .\r\n( 2 ) . شعراء / 193 .\r\n( 3 ) . نساء / 171 .\r\n( 4 ) . نبأ / 38 .\r\n( 5 ) . معارج / 4 .\r\n( 6 ) . حجر / 29 .\r\n","page_name":" 724 ","page_number":724},
  {"content":"\r\n\r\nمىزنيد ، همان است كه وحى هموست ، يعنى وحى هم يك جانب امر اللّهى و من عند اللّهى دارد . آن موجودى كه حامل وحى است ، آن هم باز به نام « روح » ناميده شده است كه خصوصيات آن را ان شاء اللّه بعد برايتان عرض مىكنيم .\r\nبه هر حال نمىشود گفت كه گفته‌اند  « يَسْئَلُونَكَ عَنِ الرُّوحِ قُلِ الرُّوحُ مِنْ أَمْرِ رَبِّي »  مقصود روح انسان است و حال آنكه ما در هر جاى قرآن مىرويم مىبينيم روح به معانى متعدد استعمال شده است . نه ، روح به معانى متعدد استعمال نشده است ، روح در همه جا به يك حقيقت گفته شده كه در باب وحى صادق است ، در باب عيساى روح اللّه صادق است ، در باب آن ملكى كه به نام روح است صادق است ، در باب انسان هم صادق است . در باب انسان هم قرآن مىگويد چيزى از آن در انسان هست ، و الّا كسى نگفته [ روح 
  ] از مختصات انسان است كه بعد بگوييم آيات ديگر قرآن اين مطلب را نفى مىكند .\r\n- در فرمايشاتتان نفس و روح را مرادف ذكر فرموده‌ايد . در تعبير قرآن خصوصا نفس با روح خيلى فرق دارد ، چون مرتب تكرار مىشود كه :  « اللَّهُ يَتَوَفَّى الْأَنْفُسَ حِينَ مَوْتِها »  ( 1 ) نفوس وفات پيدا مىكنند . اين تعبير را نمىتوان دربارهء روح كرد . يا مىفرمايد :  « كُلُّ نَفْسٍ ذائِقَةُ الْمَوْتِ »  ( 2 ) . مىخواستم عرض كنم كه نفس با روح مرادف قرار نمىگيرند .\r\nاين مسأله‌اى هم كه نفس را چگونه تعبير كنيم ، نمىتوانيم اين طور بيان كنيم كه نفس يك موجود زنده‌اى است . نفس قائم مىشود به آن وجودى كه زندگى دارد . نه زندگى علىحده مىشود براى نفس تعبير كرد و نه وجودى كه بدون روح باشد ، شايد بتوان وجودى كه قائم به حيات و زندگى باشد درباره‌اش تعبير كرد . مسألهء ديگر اينكه بجاست از خود آقاى مهندس بازرگان هم بخواهيم بيايند و توضيحات بيشترى بدهند و به طور كلى بيشتر دربارهء اين موضوع بحث شود .\r\nاستاد : آنچه كه راجع به نفس فرموديد كه مفهوم نفس با مفهوم روح دوتاست صحيح است و من در جلسات پيش هم عرض كردم و منظور من هم در اينجا اين نبود\r\n\r\n\r\n\r\n\r\n","description":"","footnote":"\r\n( 1 ) . زمر / 42 .\r\n( 2 ) . آل عمران / 185 .\r\n","page_name":" 725 ","page_number":725},
  {"content":"\r\n\r\nكه نفس مرادف با روح است . من عرض كردم كه نفس در زبان عرب يعنى خود ، خود هر چيزى . هر چيزى يك خودى دارد ، در اول كه گفته‌اند نفس ، يعنى خود . وقتى مىگويند : « جاءنى زيد نفسه » زيد آمد ، خودش آمد ، يعنى نه غيرش ، نه خبرش ، خودش آمد . منتها در مواردى در باب روح انسان ، از قرآن مىشود اين استنباط را كرد كه خود انسان همان روح انسان است . مفهوم نفس در مورد انسان غير از مفهوم روح است ولى تطبيق مىشود با روح . وقتى مىگوييم نفس ما - يعنى آن خود ما - چيست ؟\r\nخود ما - به قول آقاى مهندس بازرگان - همان عنصر سوم ساختمان وجود ماست .\r\nاما اينكه فرموديد نفس از نظر قرآن وفات و موت مىپذيرد و روح نمىپذيرد ، نفس هم وفات نمىپذيرد . عرض كرديم  « يَتَوَفَّى الْأَنْفُسَ »  معنىاش وفات نيست .\r\n« توفّى » در آنجا قبض است ، از مادهء « وفى » است نه از مادهء « فوت » . فوت لغتى است كه « ف » و « و » و « ت » است ، و فى از « و » و « ف » و « ى » تشكيل مىشود و معانى اين دو هم جداست .  « اللَّهُ يَتَوَفَّى الْأَنْفُسَ »  يعنى خداوند نفسها را كاملا تحويل مىگيرد .  « كُلُّ نَفْسٍ ذائِقَةُ الْمَوْتِ »  هم معنىاش اين است كه همه كس ( چون اينجا خود است ) مرگ را مىچشد . اينجا چون صحبت چشيدن است ، دردها و خصوصيات مرگ است . واقعيت مرگ هم كه از نظر قرآن انتقال است . هر كسى مرگ را با آن همه عواقبى كه دارد مىچشد . بنابراين ، با اينكه آن اصل مطلب را قبول مىكنيم كه مفهوم نفس با مفهوم روح دو مفهوم است ولى دربارهء انسان اگر نفس اطلاق شود ، همان روح انسان است .\r\nفلاسفه كلمهء روح را با نفس در دو مفهوم متفاوت به كار مىبرند ، يعنى يك مقدار فرق دارد . وقتى كه نفس مىگويند ، بيشتر به جنبه‌هاى تعلقات روح به بدن توجه دارند و لذا وقتى مىگويند امور نفسانى يعنى امور شهوانى و امور بدنى . روح وقتى مىگويند ، به آن جنبه‌هاى بىنيازى انسان از بدن بيشتر توجه مىكنند ، مىگويند امور روحى ، و بيشتر به جنبه‌هاى مستقلش نظر دارند .\r\nو اين كه فرموديد خوب است در اينجا بيشتر بحث شود ، من هم عقيده دارم كه هر چه بيشتر بحث شود [ بهتر است 
  ] ، چون واقعا همهء ما پيش خودمان اين طور خيال مىكنيم ( مگر شيطان ما را گول زده باشد ) كه فكرى نداريم جز اينكه مىخواهيم آنچه در متن قرآن در درجهء اول و در ساير [ متون 
  ] اسلامى هست در اين زمينه به دست آوريم ، مىخواهيم بدانيم نظر قرآن چيست ، بعد كه نظر قرآن و اسلام را صد در صد درك كرديم ، آن وقت دنبال توجيه علمى و فلسفى مطلب برويم ، ببينيم اين نظر از نظر\r\n\r\n","description":"","footnote":"","page_name":" 726 ","page_number":726},
  {"content":"\r\n\r\nعلمى يا فلسفى اشكالى دارد يا تأييد مىشود و چگونه است ؟ نظريات جناب آقاى مهندس بازرگان خيلى در اينجا مفيد است و مخصوصا - همانطور كه عرض كردم - بحثى كه در كتاب ذرهء بىانتها كرده‌اند بسيار بحث ذى قيمتى است . ايشان كلمه‌هايى را در قرآن پيدا كرده‌اند و گفته‌اند اين كلمه‌ها يك جاى مخصوص دارد و از يك معنى مخصوصى حكايت مىكند . اين ، جزء مسائلى است كه البته قبل از ايشان ديگران هم مثل ملا صدرا گفته‌اند ، ولى آنها كه در همان مسير فرهنگ اسلامى بوده‌اند بعد از هزار سال به اين نكته برخورد كرده‌اند و آقاى مهندس بازرگان ابتكارا و ابتدائا خودشان به اين مطلب رسيده‌اند ، و اين مطلب بسيار نفيسى است كه « امر » در قرآن يك مفهوم خاص دارد ، « كلمة » در قرآن يك مفهوم خاص دارد ، « روح » در قرآن يك مفهوم خاص دارد ، و اين كلماتى كه قرآن به كار مىبرد همان كلماتى است كه مردم ديگر هم به كار مىبرند ولى قرآن اينها را در جاهايى به كار مىبرد كه از مجموعهء قرائن ، انسان مىتواند بفهمد كه نظر قرآن يك نظر خاصى است . ان شاء اللّه در جلسهء آينده راجع به همين تعبيرات بحث خواهيم كرد .\r\n\r\n","description":"","footnote":"","page_name":" 727 ","page_number":727},
  {"content":"\r\n\r\n\r\nمسألهء روح ( 2 )\r\nما در بحث خودمان رسيده‌ايم به جايى كه هم با يك بحث بسيار مشكل علمى و عقلى و فلسفى سر و كار داريم و هم با يك بحث بسيار مشكل قرآنى ، و آن مسألهء روح است . آيات قرآن كه به طور كلى در آنجا كلمهء روح آمده است آياتى است كه تفسير و توجيه آنها نيازمند به تدبر خيلى زياد است و نمىتوان ادعا كرد كه خيلى واضح و روشن است ، و از جنبهء علمى و عقلى هم اين بحث بحث بسيار دشوارى است .\r\nوعده داديم كه در اين جلسه راجع به آياتى از قرآن كه در آنها كلمهء روح آمده است بحثى كنيم ولى مىبينيم كه آن قسمتهاى ديگر هم هنوز نيازمند به بحث است و مخصوصا بحثهايى كه جناب آقاى مهندس بازرگان در كتاب ذرهء بىانتها كرده‌اند ، بحثهاى خوب و مفيدى است و ما يك قسمتش را بحث كرديم ، بعد فكر كرديم يك قسمت ديگرى هم باز ادامه دهيم . حالا اول بر حسب وعده‌اى كه كرديم ، دربارهء آياتى از قرآن كه در آنها كلمهء روح آمده است مقدارى بحث مىكنيم و بدون اينكه ادعا كنيم كه مىتوانيم صد در صد توجيه كنيم ، اجمالا مىفهميم كه در قرآن از يك حقيقتى به نام روح ياد شده است .\r\n\r\n","description":"","footnote":"","page_name":" 728 ","page_number":728},
  {"content":"\r\n\r\n\r\n« روح » در قرآن\r\nاز جاهايى كه ديده‌ام نسبتا مفصل‌تر بحث كرده‌اند تفسير الميزان است در ذيل آيهء كريمهء :  « وَ يَسْئَلُونَكَ عَنِ الرُّوحِ قُلِ الرُّوحُ مِنْ أَمْرِ رَبِّي »  ( 1 ) . من فعلا با استفاده از همين تفسير الميزان بحث مىكنم و خود اين تفسير هم در اينجا ادعا ندارد كه يك بحث مستوفايى كرده است و من به طور خصوصى هم كه با مؤلف محترم اين كتاب صحبت كردم گفتند اين بحث هنوز يك بحث كامل قرآنى نيست و ما مىخواهيم در آيهء سورهء قدر :  « تَنَزَّلُ الْمَلائِكَةُ وَ الرُّوحُ »  و يا آيهء سورهء عمّ :  « يَوْمَ يَقُومُ الرُّوحُ وَ الْمَلائِكَةُ »  يك بحث قرآنى بهترى بكنيم .\r\nدر قرآن در بعضى از آيات ، از روح به عنوان يك امر و حقيقتى در عرض ملائكه نام برده مىشود ولى معلوم مىشود كه به هر حال از سنخ اين موجوداتى كه ما مىبينيم و حس مىكنيم ( مثلا از سنگى ، از درختى ، از كوهى ، از دريايى ، از ستاره‌اى ، از يك چنين چيزى ) نيست ، يك چيزى است از نوع امورى كه ما حس و لمس نمىكنيم . در سورهء عمّ مىفرمايد :  « يَوْمَ يَقُومُ الرُّوحُ وَ الْمَلائِكَةُ صَفًّا »  ( 2 ) آن روزى كه روح و ملائكه در يك صف بايستند . ظاهر تعبير اين است كه روح از نوع ملائكه هم نيست ، چون آن را در عرض ملائكه [ قرار مىدهد 
  ] ، جبرئيل يكى از ملائكه است ، ميكائيل يكى از ملائكه است ، و اين تناسب ندارد كه يكى از ملائكه را در عرض عموم ملائكه ذكر كند : « روح و ملائكه در يك صف مىايستند » . يا در آيهء ديگرى مىفرمايد :  « تَنَزَّلُ الْمَلائِكَةُ وَ الرُّوحُ فِيها بِإِذْنِ رَبِّهِمْ مِنْ كُلِّ أَمْرٍ »  ( 3 ) در شب قدر ملائكه و روح نازل مىشوند . باز ملائكه در عرض روح و روح در عرض ملائكه قرار مىگيرند . در يك آيهء ديگر مىفرمايد :  « يُنَزِّلُ الْمَلائِكَةَ بِالرُّوحِ مِنْ أَمْرِهِ »  ( 4 ) ملائكه را به روح فرود مىآورد . اينكه باء  « بِالرُّوحِ »  آيا باء استعانت و استمداد است و در واقع اين طور است كه ملائكه با استمداد روح فرود مىآيند ، يا باء ملابست و مصاحبت است يعنى ملائكه با روح [ فرود مىآيند 
  ] ، در\r\n\r\n\r\n\r\n\r\n","description":"","footnote":"\r\n( 1 ) . اسراء / 85 .\r\n( 2 ) . نبأ / 38 .\r\n( 3 ) . قدر / 4 .\r\n( 4 ) . نحل / 2 .\r\n","page_name":" 729 ","page_number":729},
  {"content":"\r\n\r\nمدعاى ما كه قرآن ملائكه و روح را در كنار يكديگر ذكر مىكند [ تغييرى نمىدهد 
  ] و در اين جهت دلالت آيه كافى است و در همين‌جاست كه حديثى از امير المؤمنين على ( عليه السلام ) نقل شده و ايشان گفته‌اند روح غير از ملائكه است و به همين آيه استدلال كرده‌اند كه قرآن روح را با ملائكه يك چيز نمىگيرد .\r\nكلمهء روح گاهى به كلمهء « امين » و گاهى به كلمهء « قدس » توصيف شده است :\r\n  « نَزَلَ بِهِ الرُّوحُ الْأَمِينُ عَلى قَلْبِكَ »   ( 1 ) روح الامين قرآن را بر قلب تو فرود آورده است . يا در آيهء ديگر :  « قُلْ نَزَّلَهُ رُوحُ الْقُدُسِ مِنْ رَبِّكَ »  ( 2 ) بگو اين را روح القدس از ناحيهء پروردگار تو فرود آورده است . چون در بعضى آيات ديگر هست كه جبرئيل قرآن را بر پيغمبر نازل كرده است ، گفته‌اند پس كلمهء روح القدس و روح الامين كنايه‌اى از جبرئيل است .\r\nهمچنين شايد بعضى گفته باشند كه در آن آيه :  « يَوْمَ يَقُومُ الرُّوحُ وَ الْمَلائِكَةُ »  مقصود خصوص جبرئيل است كه به طور جداگانه ذكر شده - كه اين حرف بعيد است - ولى ايشان اين حرف را قبول ندارند كه حتى مقصود از روح الامين و روح القدس جبرئيل باشد ، بلكه مىگويند از آيات قرآن اينچنين فهميده مىشود : ملائكه كه وحى را نازل مىكنند ، همراه آن ، حقيقتى هست كه قرآن نام آن را روح گذاشته است و حامل وحى در واقع آن روح ( همان روح الامين و روح القدس ) است ، نه اينكه جبرئيل حامل وحى باشد ، جبرئيل حامل وحى نيست . اين عقيده‌اى است كه ايشان در اينجا اظهار مىدارند .\r\nدر بعضى از آيات ، روح با كلمهء وحى توأم شده است ، مثل اينكه در اين آيه مىفرمايد :  « وَ كَذلِكَ أَوْحَيْنا إِلَيْكَ رُوحاً مِنْ أَمْرِنا ما كُنْتَ تَدْرِي مَا الْكِتابُ وَ لَا الْإِيمانُ »  ( 3 ) ما روحى از امر خودمان ( 4 ) به تو وحى فرستاديم . گفته‌اند آن كه خداوند وحى فرستاده آيات قرآن است ، پس اينجا همان نفس آيات قرآن به روح تعبير شده است . البته مانعى ندارد كه ما آيات قرآن را از [ نوع 
  ] آن حقايق [ بدانيم 
  ] . مسلّم آيات قرآن وقتى بر قلب پيغمبر نازل مىشود ، به صورت يك حقيقت نازل مىشود و بعد صورت لفظى پيدا مىكند و به هر حال : « ما روحى از امر خودمان به تو وحى كرديم » . پس به قول اين\r\n\r\n\r\n\r\n\r\n","description":"","footnote":"\r\n( 1 ) . شعراء / 193 و 194 .\r\n( 2 ) . نحل / 102 .\r\n( 3 ) . شورى / 52 .\r\n( 4 ) . راجع به كلمهء « از امر » بعد صحبت مىكنيم كه در اغلب اين آيات كلمهء « از امر » آمده است .\r\n","page_name":" 730 ","page_number":730},
  {"content":"\r\n\r\nآقايان يكى از موارد اطلاق كلمهء روح ، خود آيات قرآن است ولى ايشان ( 1 ) مدعى هستند كه در اينجا هم مقصود از كلمهء روح ، خود آيات قرآن نيست ، همان حقيقتى است كه در جاهاى ديگر روح الامين و روح القدس گفته است . به اعتبار اينكه خود او هم كلمة اللّه است و قرآن اين چيزها را كلمات الهى مىنامد ، وقتى كه مىفرمايد :\r\n « أَوْحَيْنا إِلَيْكَ رُوحاً مِنْ أَمْرِنا »  معنايش اين است كه روح الامين را كه از امر ما و از جنس امر ماست ، بر تو فرو فرستاديم . اصلا معناى  « أَوْحَيْنا إِلَيْكَ رُوحاً مِنْ أَمْرِنا »  تقريبا « نزّلنا روح القدس من امرنا » مىشود ، ما روح القدس را از امر خودمان بر تو نازل كرديم .\r\nمقصود از روح در اينجا به عقيدهء ايشان خود آيات قرآن نيست ، بلكه همان حقيقت حامل وحى است ، و مقصود از  « أَوْحَيْنا »  هم در اينجا يعنى « فرود آورديم » كه روى اين جهت مقدارى بحث مىكنند ، مىگويند همان طورى كه به عيساى مسيح روح گفته شده است - كه يكى از تعبيرات قرآن است - به آن حقيقت هم كه روح گفته شده است ، مقصود اين است .\r\nيكى ديگر از مواردى كه باز كلمهء روح در قرآن اطلاق شده است ، بر شخص عيسى بن مريم است كه لقب روح الهى گرفته است :  « وَ كَلِمَتُهُ أَلْقاها إِلى مَرْيَمَ وَ رُوحٌ مِنْهُ »  ( 2 ) عيسى كلمهء خداست كه او را به سوى مريم القاء فرمود و اين عيسى روحى از اوست . اين هم جايى است كه در قرآن اين كلمه استعمال شده است .\r\nآيات ديگرى كه باز كلمهء روح در قرآن آمده است زياد است ، مثل مواردى كه به عنوان تأييد مؤمنين است . در يك جا در باب تأييد مؤمنين مىفرمايد :  « أُولئِكَ كَتَبَ فِي قُلُوبِهِمُ الْإِيمانَ وَ أَيَّدَهُمْ بِرُوحٍ مِنْهُ »  ( 3 ) خدا ايمان را در دلهاى آنها ثبت كرد و آنها را به وسيلهء روحى از خود تأييد كرد . مقصود از روح در اينجا چيست ؟ آيا مقصود همان حقيقتى است كه در عرض ملائكه ذكر مىشود ( يعنى او را مؤيّد اينها قرار داد ) يا مقصود يك حالت معنوى است ، يك القاء معنوى است به قلوب مؤمنين ، يك نور معنوى است بر قلوب مؤمنين كه فرود مىآيد ، همان را قرآن روح ناميده است ، مثلا خداوند الهامى به قلب آنها فرستاد ، قدرتى و قوه‌اى به قلب آنها فرستاد و همان را روح الهى مىنامد ،\r\n\r\n\r\n\r\n\r\n","description":"","footnote":"\r\n( 1 ) . [ منظور مؤلف تفسير الميزان است . 
  ]\r\n( 2 ) . نساء / 171 .\r\n( 3 ) . مجادله / 22 .\r\n","page_name":" 731 ","page_number":731},
  {"content":"\r\n\r\nيك تأييدى كه از ناحيهء خدا رسيده است ، آن را روح الهى مىنامد ؟ بعيد نيست همين دومى باشد .\r\nيكى ديگر [ از موارد استعمال كلمهء روح 
  ] در مورد مريم است ، آنجا كه مريم بنا بر آنچه قرآن تصريح مىكند كه حامله شد ولى نه از يك انسان ، بلكه خداوند فرشته‌اى يا حقيقتى غير از فرشته را فرستاد و او به يك شكل خاصى ، اين آمادگى را در او به وجود آورد . اينجا هم كه به اصطلاح حيات‌بخشى در كار است ، باز كلمهء روح آمده است .\r\nتعبير اين است :  « فَأَرْسَلْنا إِلَيْها رُوحَنا »  ما روح خود را به سوى مريم فرستاديم  « فَتَمَثَّلَ لَها بَشَراً سَوِيًّا »  ( 1 ) او در نظر مريم به صورت يك بشر معتدل متمثّل شد ، كه خود  « فَتَمَثَّلَ لَها بَشَراً سَوِيًّا »  نشان مىدهد بشر نبود ولى به صورت يك بشر بر مريم ظهور كرد . اينجا هم باز  « فَأَرْسَلْنا إِلَيْها رُوحَنا »  است كه بعيد نيست بگوييم اين همان روحى است كه در آيات ديگر با ملائكه رديف قرار داده شده است و قرآن مىخواهد بگويد ما همان را فرستاديم .\r\nيكى ديگر از مواردى كه تعبير « روح » در قرآن آمده است آنجايى است كه دربارهء انسان و يا انسانها به طور كلى آمده است . دربارهء آدم - كه البته از مجموع آيات معلوم مىشود كه به هر حال به آدم اول اختصاص ندارد - [ مىفرمايد 
  ] :  « ثُمَّ سَوَّاهُ وَ نَفَخَ فِيهِ مِنْ رُوحِهِ »  ( 2 ) سپس او را تسويه كرد . مىگويند معناى تسويه همان تعديل كردن و تكميل كردن است . ظاهرش اين است كه پس از آنكه خلقت جسمانى آدم را تكميل كرد ، از روح خود در او دميد . در آيهء ديگر راجع به همان آدم اول مىفرمايد :  « فَإِذا سَوَّيْتُهُ وَ نَفَخْتُ فِيهِ مِنْ رُوحِي فَقَعُوا لَهُ ساجِدِينَ »  ( 3 ) وقتى كه او را تكميل كردم و از روح خودم در او دميدم ، پس شما او را سجده كنيد .\r\nهنوز هم آيات ديگر در قرآن زياد است كه كلمهء روح اطلاق شده است ، شايد كلياتش همينهايى باشد كه عرض كردم ، ظاهرا ، هم در سوره‌هاى مكيه آمده و هم در سوره‌هاى مدنيه ، و حتى همين سورهء بنى اسرائيل را كه در آن آيهء  « يَسْئَلُونَكَ عَنِ الرُّوحِ »  آمده ، سورهء مكيه مىدانند . در اين سوره اين مطلب آمده است :  « يَسْئَلُونَكَ عَنِ الرُّوحِ » \r\n\r\n\r\n\r\n\r\n","description":"","footnote":"\r\n( 1 ) . مريم / 17 .\r\n( 2 ) . سجده / 9 .\r\n( 3 ) . حجر / 29 .\r\n","page_name":" 732 ","page_number":732},
  {"content":"\r\n\r\n « قُلِ الرُّوحُ مِنْ أَمْرِ رَبِّي »  از تو دربارهء روح پرسش مىكنند ، بگو روح از امر پروردگار من است . در اينجا باز مسأله‌اى مطرح شده كه اولا مقصود از روح در اينجا چيست كه سؤال كرده‌اند ؟ بعد اين جواب چطور جوابى است ؟ آيا واقعا در اينجا جواب حقيقى را خواسته بيان كند يا خواسته بگويد شما دربارهء آن سؤال نكنيد ، اين چيزى نيست كه ما برايش تعريفى بكنيم تا شما بتوانيد به ماهيت و حقيقت آن پى ببريد ؟ راجع به هر دو جهتش [ بحث شده است 
  ] .\r\nدر [ ميان 
  ] مفسرين چنين قولى هست . مفسرين در اين زمينه اختلاف كرده‌اند كه اين روحى كه مورد سؤال است يعنى چه ؟ چه بوده كه مورد سؤال بوده است ؟ بعضى گفته‌اند چون قبلا در بعضى آيات ديگر نام روح در عرض ملائكه آمده بوده است ، اين سؤال به وجود آمده كه اين روحى كه غير از ملائكه است ، آن ديگر چيست ؟ پس مورد سؤال آن است . بعضى گفته‌اند نه ، مقصود از روح در اينجا خود قرآن است . همان كسانى كه گفته‌اند در  « وَ كَذلِكَ أَوْحَيْنا إِلَيْكَ رُوحاً مِنْ أَمْرِنا »  مقصود از روح ، خود آيات قرآن است ، [ گفته‌اند 
  ] اينجا هم وقتى سؤال كرده‌اند :  « يَسْئَلُونَكَ عَنِ الرُّوحِ »  يعنى وقتى دربارهء قرآن از تو سؤال مىكنند ، بگو اين از امر پروردگار است ، يعنى امرى است كه از ناحيهء پروردگار نازل شده است . بعضى هم گفته‌اند كه مقصود از روح در اينجا جبرئيل است . اينها همان كسانى هستند كه روح الامين و روح القدس را مساوى با جبرئيل مىدانند و گفته‌اند هر جا كه در قرآن روح آمده است و هر جا كه مخصوصا در عرض ملائكه قرار گرفته ، مقصود جبرئيل است . پس وقتى سؤال كردند :  « يَسْئَلُونَكَ عَنِ الرُّوحِ »  يعنى از ماهيت جبرئيل [ سؤال كرده‌اند 
  ] و گفته‌اند اين كه گفته مىشود حامل وحى است ، بر پيغمبر نازل مىشود و با پيغمبر سخن مىگويد ، چيست ؟ اين را براى ما تعريف كن . بعضى هم گفته‌اند مراد از روح در اينجا همين روح انسانى است كه در آن آيات آمده است :  « وَ نَفَخْتُ فِيهِ مِنْ رُوحِي »  ، سؤال از روح انسان كرده‌اند كه مقصود چيست ؟ و جواب داده شده است كه :  « مِنْ أَمْرِ رَبِّي »  .\r\nبعضى ديگر كه خود ايشان ( 1 ) آن را انتخاب مىكنند [ نظرشان 
  ] اين است كه سؤال از روح به معنى خاص نيست ، سؤال كنندگان مىديده‌اند ذكر روح در قرآن زياد آمده است ، يك جا :  « يَوْمَ يَقُومُ الرُّوحُ وَ الْمَلائِكَةُ صَفًّا »  يك جا :  « يُنَزِّلُ الْمَلائِكَةَ بِالرُّوحِ مِنْ \r\n\r\n\r\n\r\n\r\n","description":"","footnote":"\r\n( 1 ) . [ منظور ، مؤلف تفسير الميزان است . 
  ]\r\n","page_name":" 733 ","page_number":733},
  {"content":"\r\n\r\n أَمْرِهِ عَلى مَنْ يَشاءُ مِنْ عِبادِهِ »  ( 1 ) و جاى ديگر :  « وَ أَيَّدَهُمْ بِرُوحٍ مِنْهُ »  ( 2 ) كه خيلى در قرآن كلمهء روح آمده است ، مىديده‌اند اين كلمه خيلى استعمال مىشود بدون اينكه چيزى از آن بفهمند و از جمله در مورد انسان استعمال شده است ، گفته‌اند اين روح چيست كه مرتّب مىگوييد روح ، در انسان روح ، در پيامبران روح ، روحى در مقابل ملائكه ، اين چيست ؟ جواب آمده است :  « قُلِ الرُّوحُ مِنْ أَمْرِ رَبِّي »  . ايشان خودشان معتقدند كه اين جواب همان جواب واقعى است ، نه جوابى كه در واقع اين است كه در اين موضوع سؤال نكنيد .\r\n\r\nتعريف شىء به علل درونى يا بيرونى\r\nيك وقت يكى از استادهاى ما اين طور تعبير مىكرد - كه با حرف ايشان ( علامه طباطبايى ) در اينجا تطبيق مىكند - مىگفت تعريف شىء يا به علل داخليه است يا به علل خارجيه ، يعنى اگر بخواهيم يك شىء را تعريف كنيم يا آن را به اجزائش تعريف مىكنيم ( كه به آنها مىگويند علل داخلى ، علل درونى ) و يا به علل بيرونى تعريف مىكنيم ، يعنى آن را به فاعل يا نتيجه‌اش تعريف مىكنيم . مثلا كسى از ما مىپرسد :\r\nاين قاليچه چيست ؟ وقتى مىخواهيم قاليچه را براى او بيان كنيم ، گاهى مىگوييم - مثلا - اين مجموعه‌اى از پنبه يا پشم است كه آن را به صورت نخ در آورده‌اند و بعد اين نخها را اين طور رنگ كرده‌اند و بعد هم اين طور بافته‌اند ، ماده و صورتش را ذكر مىكنيم : از چه به وجود آمده و به چه شكل و صورتى در آمده است . اينكه مىگوييم قاليچه چيست ، يعنى چنين ماده‌اى كه به چنين شكل و صورتى در آمده است . گاهى ، وقتى بخواهيم قاليچه را تعريف كنيم به غرض و فايده‌اش تعريف مىكنيم . مىگويد :\r\nاين قاليچه چيست ؟ مىگوييم : قاليچه يعنى چيزى كه درست كنند براى اينكه رويش بنشينند ، يعنى يك چيزى كه پهن كنند روى زمين و بر روى آن بنشينند . مثل اينكه از ما بپرسند : چراغ چيست ؟ مىگوييم آن چيزى كه به وجود مىآورند براى اينكه در تاريكى از نورش استفاده كنند ، يعنى تكيهء ما در تعريف روى خاصيت و اثر آن است . و\r\n\r\n\r\n\r\n\r\n","description":"","footnote":"\r\n( 1 ) . نحل / 2 .\r\n( 2 ) . مجادله / 22 .\r\n","page_name":" 734 ","page_number":734},
  {"content":"\r\n\r\nگاهى ما يك شىء را به فاعلش تعريف مىكنيم ( البته مواردش فرق مىكند ، موارد سؤال فرق مىكند و موارد جواب هم فرق مىكند ) مثل اينكه كسى بپرسد اين چيست ؟\r\nمىگوييم اين اثر آقاى طباطبايى است ، آن را تعريف [ مىكنيم 
  ] بدون اينكه از محتواى اين كتاب چيزى گفته باشيم كه موضوع و محتوايش چيست و بدون اينكه آن هدف و غرضى كه از تأليف اين كتاب بوده است بيان كرده باشيم ، اين را فقط از راه فاعلش معرفى مىكنيم ، كه البته مىگويند هيچ‌يك از اين تعريفات به تنهايى كامل نيست ، نه تعريف به علت فاعلى ، نه تعريف به علت غايى و نه تعريف به علت مادى و صورى ، هر كدام به تنهايى باشد كافى نيست . تعريف كامل آن است كه هم علل داخليهء يك شىء را بيان كند و هم علل خارجيه ، فاعلش را بيان كند ، غايتش را هم بيان كند ، اجزاى تشكيل‌دهنده‌اش را هم بيان كند .\r\n\r\nتعريف‌ناپذير بودن خدا\r\nاگر يك امرى بسيط بود و اساسا جزء نداشت ، ما آن را ديگر نمىتوانيم به اجزائش تعريف كنيم ، همچنانكه اگر شيئى غايت نداشت ( يعنى براى يك غايت ديگر به وجود نيامده بود يا حتى غايتش با فاعلش يكى بود ) آن را از راه اثر و غايتش نمىتوانيم تعريف كنيم ، و اگر [ يك شىء 
  ] تنها فاعل داشته باشد ، يگانه راهى كه ما مىتوانيم آن را تعريف كنيم اين است كه آن را به فاعلش تعريف كنيم ، كه اگر يك شىء فاعل نداشته باشد ، جزء هم نداشته باشد ، غايت هم نداشته باشد ، طبعا غير قابل تعريف است و به همين دليل ما خدا را نمىتوانيم تعريف كنيم ( يك تعريف واقعى ، تعريفى كه به اصطلاح ذاتى باشد ) . ما خدا را از راه اثر ( 1 ) مىتوانيم بشناسيم ولى خدا را نمىتوانيم تعريف كنيم به آن معنا كه اشياء ديگر را تعريف مىكنند ، چون خدا نه جزء دارد كه بگوييم خدا آن چيزى است كه از فلان شىء و فلان شىء به وجود آمده ، نه فاعل دارد كه بگوييم خدا آن چيزى است كه آن را فلان شىء ايجاد كرده ، و نه غايت دارد كه بگوييم خدا آن چيزى است كه آن را براى فلان هدف به وجود آورده‌اند ، و طبعا هيچ‌يك از آن چيزهايى كه در باب تعريف از آنها استفاده مىشود ، در مورد خدا\r\n\r\n\r\n\r\n\r\n","description":"","footnote":"\r\n( 1 ) . اثر غير از غايت است .\r\n","page_name":" 735 ","page_number":735},
  {"content":"\r\n\r\nنمىتوان از آنها استفاده كرد .\r\n\r\nتعريف روح به خدا\r\nچيزى كه قرآن آن را روح مىداند ، فرض اين است كه اجزاء ندارد . وقتى سؤال كردند دربارهء روح براى ما سخن بگو ، روح كه اجزاء ندارد تا او بگويد روح آن چيزى است كه از فلان شىء و فلان شىء به وجود آمده . و روح براى غايتى - يا لا اقل براى غايتى كه آن شخص آن را بشناسد - به وجود نيامده است ( 1 ) . پس يگانه راهى كه باقى مىماند اين است كه روح را به خدا تعريف كنند : روح از امر پروردگار است ، آن چيزى است كه امر پروردگار است و ناشى از امر پروردگار است .\r\n\r\n« امر » در قرآن\r\nآن استاد ما اين مطلب را بيان مىكرد ولى البته اين بيان مىتواند يك مقدمه‌اى باشد و بيان كاملى نيست . به نظر من تكميل آن بيان به مطلبى است كه ايشان ( علامه طباطبايى ) در اينجا بيان كرده‌اند - كه البته قبل از ايشان ، ديگران هم اين مطلب را گفته‌اند و آقاى مهندس هم تا حدود زيادى در اين كتاب به اين نكته توجه كرده‌اند - و آن اين است كه كلمهء « امر » در قرآن آنجا كه به خدا نسبت داده شود [ ناظر به وجود دفعى اشياء است 
  ] نه آنجا كه به خدا نسبت داده نشود . گاهى « امر » در قرآن آمده و به ما نسبت داده شده است ، مثلا :  « أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ »  ( 2 ) . اينجا معنايش اين است : كسانى كه صاحبان امر شما هستند ( در واقع متصديان امر شما ) . يا در جاهاى ديگرى كلمهء « امر » به اشياء نسبت داده شده است . ولى كلمهء « امر » آنجا كه به خدا نسبت داده مىشود و هر وقت  « أَمَرَ اللَّهُ »  و « امره » گفته مىشود وجههء انتساب اشياء است به خدا مستقيما بدون دخالت عامل زمان و مكان ، يا به عبارتى كه اين آقايان مىگويند وجود دفعى اشياء است نه وجود تدريجى ، بر خلاف « خلق » كه\r\n\r\n\r\n\r\n\r\n","description":"","footnote":"\r\n( 1 ) . اگر روح براى غايتى هم به وجود آمده باشد ، آن غايت از خود روح مخفىتر است . غايت [ روح 
  ] اين است كه به سوى خداوند بازگردد . تازه او ( سؤال‌كننده ) بازگشت به سوى خدا را نمىداند چيست .\r\n( 2 ) . نساء / 59 .\r\n","page_name":" 736 ","page_number":736},
  {"content":"\r\n\r\nهر وقت در قرآن كلمهء « خلق » را نام مىبرد نظر به ايجاد تدريجى اشياء دارد : خداوند آسمان و زمين را در شش روز - حالا مقصود از شش روز هر چه مىخواهد باشد - خلق كرده است . خدا آن كسى است كه نطفه را در رحم به صورت علقه در آورد ، علقه را به صورت مضغه در آورد ، آن وقت مضغه را استخوانها كرد ، بعد استخوانها را چنين كرد .\r\nهر جا كلمهء « خلق » در قرآن گفته مىشود ، عنايت به وجود تدريجى اشياء است ، يعنى اشياء از آن جهت كه به علل زمانى و علل مكانى خودشان ارتباط دارند . وقتى « امر » گفته مىشود توجهى هست به وجود دفعى ، آنجا كه مىرسد ديگر صحبت تدريج در كار نيست :  « إِنَّما أَمْرُهُ إِذا أَرادَ شَيْئاً أَنْ يَقُولَ لَهُ كُنْ فَيَكُونُ »  ( 1 ) امر پروردگار اين است : چيزى را بخواهد اراده كند و بگويد  « كُنْ »  ( 2 ) باش ! هست . يا :  « وَ ما أَمْرُنا إِلَّا واحِدَةٌ كَلَمْحٍ بِالْبَصَرِ »  ( 3 ) امر ما جز يكى بيشتر نيست . وقتى مىخواهند يك چيزى را كم‌زمان‌تر يا بىزمان‌تر [ از هر زمانى معرفى كنند مىگويند 
  ] چشم بهم زدن . ظاهرا « لمح » همان بهم زدن چشم است ، يعنى ديگر تدريج و وقت و زمان و اين جور چيزها در آن نيست .\r\nدر يك آيهء قرآن هم هست :  « أَلا لَهُ الْخَلْقُ وَ الْأَمْرُ »  ( 4 ) هم خلق از آن اوست و هم امر .\r\nآقايان اين طور استنباط مىكنند : در قرآن هر جا كه كلمهء « امر » آمده و امر را به خدا نسبت داده است ( امر خدا ) ، اگر گفت يك چيزى امر خداست ، يعنى يك وجودى است غير تدريجى و غير زمانى ، « خلق » نيست ، « امر » است . شما از روح سؤال كرديد ، روح از خلق خدا نيست ، از جنس امر خداست نه از جنس خلق خدا . اين طور معنى مىكنند :  « يَسْئَلُونَكَ عَنِ الرُّوحِ قُلِ الرُّوحُ مِنْ ( 5 ) أَمْرِ رَبِّي »  بگو روح از جنس امر پروردگار است نه از جنس خلق پروردگار . آسمان از جنس خلق پروردگار است ، زمين از جنس خلق پروردگار است ، كوه و دريا از جنس خلق پروردگار است ولى روح از جنس امر پروردگار است ، از جنس آن است كه :  « وَ ما أَمْرُنا إِلَّا واحِدَةٌ كَلَمْحٍ بِالْبَصَرِ »  ، از جنس آن است كه :  « إِنَّما أَمْرُهُ إِذا أَرادَ شَيْئاً أَنْ يَقُولَ لَهُ كُنْ فَيَكُونُ »  ، از آن كه خواستنش عين وجود و\r\n\r\n\r\n\r\n\r\n","description":"","footnote":"\r\n( 1 ) . يس / 82 .\r\n( 2 ) . همان « كُنْ » گفتن [ فعل خداوند است 
  ] ، همانطور كه حضرت امير ( عليه السلام ) فرمود : « قوله فعله » قول خداوند همان نفس فعل خداوند است .\r\n( 3 ) . قمر / 50 .\r\n( 4 ) . اعراف / 54 .\r\n( 5 ) . « من » را « من » جنس مىگيرند .\r\n","page_name":" 737 ","page_number":737},
  {"content":"\r\n\r\nايجادش است ، ديگر هيچ حالت منتظره‌اى در وجود او نيست . آن وقت جاهاى ديگر هم كه كلمهء  « مِنْ أَمْرِهِ »  آمده است ، همه را همين طور معنى مىكنند :  « يُنَزِّلُ الْمَلائِكَةَ بِالرُّوحِ مِنْ أَمْرِهِ »  ملائكه را فرود مىآورد به كمك روح يا با روح .  « مِنْ أَمْرِهِ »  يعنى از آن كه از جنس امر پروردگار است . همهء اينها - به عقيدهء اين آقايان - تعريف و بيان ماهيت است به آن مقدارى كه مىشده بيان ماهيت كنند . كلمهء  « مِنْ أَمْرِهِ »  يا  « مِنْ أَمْرِ اللَّهِ »  در قرآن زياد آمده است و هر چه كه آمده است - به عقيدهء اين آقايان - جنس را بيان مىكند ، يعنى « از جنس امر پروردگار » .\r\n\r\nوجههء خلقى و وجههء امرى انسان\r\nپس اينجا كه ذكر كرده است :  « يَسْئَلُونَكَ عَنِ الرُّوحِ »  - كه مطلق هم ذكر كرده است - اين روح كه در قرآن آمده : مؤيّد است ، در انسان هم دميده مىشود و حامل وحى هم هست ، جنس آن چيست ؟ آن را براى ما تعريف كن ، جواب داده‌اند كه روح از جنس امر پروردگار است . چون اين شامل روح انسان هم مىشود ، طبعا در مورد روح انسان هم اين نتيجه را مىگيرند كه انسان هم داراى دو وجهه و دو جنبهء وجودى است ، وجههء خلقى و وجههء امرى ، هر دو را دارد .  « فَإِذا سَوَّيْتُهُ »  وجههء خلقى انسان يعنى اين وجود تدريجى انسان را مىگويد ( 1 ) ، هر جا  « فَإِذا سَوَّيْتُهُ »  يا  « ثُمَّ سَوَّاهُ »  آمده است ، اين  « سَوَّاهُ »  جنبهء مادى انسان را بيان مىكند كه جنبهء مادى ، زمانى و مكانى و تدريجى است ،  « نَفَخْتُ فِيهِ مِنْ رُوحِي »  جنبهء امرى او را بيان مىكند . انسان در خلقت تدريجى خودش به جايى مىرسد كه - همانطور كه آقاى مهندس خودشان اشاره كردند - « من عند اللّه » از نزد پروردگار [ به او چيزى افاضه مىشود 
  ] . همه چيز از نزد پروردگار است ولى « از نزد پروردگار » كه گفته مىشود مقصود اين است : به اينجا كه مىرسد ، نه از چيزهايى كه الآن در نزد شما هم هست ، از بالاتر از نزد شما و از بالا [ چيزى 
  ] سرازير مىشود ، يعنى يك چيزى از نزد پروردگار بر وجود خلقى افاضه شد كه نفس وجود آن ،\r\n\r\n\r\n\r\n\r\n","description":"","footnote":"\r\n( 1 ) . فعلا به آن بحث كار ندارم كه آن وجود تدريجى همان خلقت تدريجى است كه علوم آن را مىشناسد ( و آن وقتى است كه انسان به مرحلهء آمادگى مىرسد براى اينكه آدم بشود و تا آن وقت براى آدم بودن آمادگى نداشته است ) يا همان طورى است كه ديگران هم - كه هرگز به مسألهء تكامل انواع توجهى نداشته‌اند - بر اساس همان اخبار و احاديث كه خداوند سرشت آدم را چهل صباح سرشت ، آن را يك امر تدريجى مىدانستند .\r\n","page_name":" 738 ","page_number":738},
  {"content":"\r\n\r\nديگر وجود تدريجى نيست . البته باز اين نه به معناى آن است كه قبلا يك چيز درست و كامل شده‌اى قلنبه شده در يك جايى بود و آوردند ، آن طور كه نظريهء فلاسفهء قبل از ارسطو بوده است ( مثل افلاطون و . . . ) . حتى لزومى ندارد كه بگوييم مقارن با اين [ ماده 
  ] يك‌دفعه امرى خلق شد ( 1 ) ، و حتى مىتوانيم بگوييم همين ماده در سير تكاملى خودش ، وجود امرى پيدا كرد ، يعنى مانعى ندارد كه شيئى وجود خلقى داشته باشد و وجود خلقى منتهى به وجود امرى شود ، وجود زمانى مبدل به وجود غير زمانى شود .\r\nحرفى كه ملا صدرا در اين زمينه گفت اين بود ، آن وقت رفت دنبال آيهء ديگر ، گفت آن آياتى كه در سورهء مؤمنون هست فقط جنس را بيان مىكند اما هيچ بيان نمىكند اين جنس كه « من عند اللّه » از نزد پروردگار است ، به چه شكل و به چه كيفيت پيدا شد ؟ عرض كردم « از نزد پروردگار » افقش بالاتر از اين افلق است و هر چيزى كه نو به وجود مىآيد ، بالأخره ارادهء پروردگار است كه آن را به وجود مىآورد :  « وَ إِنْ مِنْ شَيْءٍ إِلَّا عِنْدَنا خَزائِنُهُ وَ ما نُنَزِّلُهُ إِلَّا بِقَدَرٍ مَعْلُومٍ »  ( 2 ) . هر چيزى كه به وجود مىآيد از ناحيهء پروردگار فرود مىآيد ، يعنى ارادهء پروردگار است كه در واقع متنزّل شده و به اين صورت در آمده است .\r\n\r\nروح ، وجههء امرى انسان\r\nآن آيهء سورهء مؤمنون اين است كه بعد از اينكه مراتب خلقى انسان را مىگويد :\r\nعلقه و مضغه و استخوان و . . . مىگويد :  « ثُمَّ أَنْشَأْناهُ خَلْقاً آخَرَ »  ( 3 ) ما همين را چيز ديگرش كرديم ، غير از اينكه بگويند « چيز ديگر » تعريف ديگرى ندارد . همين كه در آيات ديگرى مىگويد :  « فَإِذا سَوَّيْتُهُ وَ نَفَخْتُ فِيهِ مِنْ رُوحِي »  در اينجا تصريح مىكند كه همين را خلق ديگرش كرديم . ولى به هر حال آنچه مسلّم است ، از آيات قرآن چنين استنباط مىشود كه انسان داراى دو وجههء وجودى است : وجههء خلقى و وجههء امرى ، و آن وجههء امرى است كه در بعضى جاها روح ناميده شده است ، همان طورى كه روح در\r\n\r\n\r\n\r\n\r\n","description":"","footnote":"\r\n( 1 ) . اين آيات كه اين مطلب را چندان بيان نمىكند .\r\n( 2 ) . حجر / 21 .\r\n( 3 ) . مؤمنون / 14 . اينجا كلمهء انشاء آمده و « خلق ديگر » در اينجا يعنى مخلوق ديگر .\r\n","page_name":" 739 ","page_number":739},
  {"content":"\r\n\r\nغير انسان هم اطلاق شده است ، همچنانكه اگر ما حقيقت وحى را هم روح بدانيم ، باز درست گفته‌ايم چون وحى الهى هم مسلّم يك حقيقتى است كه از افق ما فوق زمان و مكان بر افق زمان و مكان وارد مىشود ، يعنى آن هم از جنس امر پروردگار است ، يعنى يك وجود تدريجى نيست كه بايد نطفه‌اش در طبيعت پيدا شود و در زمان و مكان تكامل پيدا كند تا وحى شود ، زمينه كه اينجا آماده شد ، وحى هم امر پرودگار است كه فرود مىآيد .\r\nاين ، خلاصهء نوع توجيهى است كه آقاى طباطبايى كرده‌اند و البته عرض كردم اين ابتكار ايشان نيست ، قبل از ايشان ، ديگران اين حرف را گفته‌اند و حتى در كلمات ملا صدرا هم همين حرفها هست كه « امر » با « خلق » در قرآن فرق مىكند و از اين موارد استعمال مختلف ، اين استنتاجها را خواسته‌اند بكنند . ولى يك مطلب هست و آن اين است كه اين آقايان مدعى هستند غير از روحى كه در عرض ملائكه قرار گرفته است و غير از روحى كه در مورد وحى است ( اعم از اينكه خود آيات قرآن باشد يا فرشتهء حامل وحى باشد ) در مورد موجودات اين عالم ، در مورد غير انسان ، ديگر كلمهء روح اطلاق نشده است ، يعنى مثلا ما در قرآن يك چيزى نداريم كه استنباط شود گياهان هم داراى نوعى روح به اين معنا هستند يا حيوانها هم داراى نوعى روح كه يك موجود امرى باشد هستند ( 1 ) ، يا در جمادات اين عالم ، مثلا نفت كه به وجود مىآيد ، بالأخره تركيبى است از عناصر و اين عناصر كه تركيب مىشوند شىء ثالثى با خواص ديگرى به وجود مىآيد ، ديده نشده است كه قرآن نام روح بر اينها بگذارد ، ولى در مورد انسان قدر مسلّم گفته است و در مورد حيوان الآن نمىتوانم اظهار نظر قطعى كنم كه هست يا نيست .\r\n\r\nريشه‌هاى علمى فكر و روح\r\nمطلب ديگر اينكه مىخواهيم ببينيم از جنبهء علمى و فلسفى ، اين فرضيه‌اى كه منتهى شده به فرضيهء روح ، از كجا پيدا شده است ؟ اصلا اين فكر از كجا پيدا شده ؟\r\nيكى از دو ريشهء اين فكر مسأله‌اى است كه در قديم هم مطرح بوده ، امروز هم مطرح\r\n\r\n\r\n\r\n\r\n","description":"","footnote":"\r\n( 1 ) . در حيوان [ اثبات اين مدّعا 
  ] قدرى مشكلتر است ، بعضى يك نوع استدلالى مىكنند .\r\n","page_name":" 740 ","page_number":740},
  {"content":"\r\n\r\nاست - شايد شكلش فرق كند - به نام مسألهء « ماده و قوه » ( 1 ) . گفته‌اند اجسام و اجرامى كه ما در عالم مىبينيم ، در جسميت و جرميت و در بسيارى چيزها با همديگر مشترك هستند ، اينها همه اجسام هستند : آب يك جسم است ، آتش هم يك جسم و جرم است ، هوا هم يك جسم و جرم است . اينها در جسم بودن و در ماده بودن مانند يكديگر هستند ، پس چرا در خواص با يكديگر اختلاف دارند ؟ منشأ اختلاف خاصيت چيست ؟ آمدند مركبات را تجزيه كردند ، بالأخره به عقيدهء خودشان به يك اشيائى رسيدند كه آنها را ديگر بسيط دانستند ، مخصوصا بحثها را روى بسائط بردند . اگر چه آن بسائط قديم را امروز بسيط و عنصر نمىدانند ولى در اصل فرضيهء فلسفى فرق نمىكند ، علم امروز هم بالأخره مركبات را منتهى به بسائط مىداند . علم فرق كرده ، فلسفه در اين جهت فرق نكرده ، فلسفه مىگويد مركبات بايد منتهى شود به بسائط ، علم هم مىگويد مركبات بايد منتهى شود به بسائط . علم مركبات را منتهى مىكرد به بسائط علم قديم ، خيال مىكرد آن بسائط آب و خاك و هوا و آتش است . بعد معلوم شد كه نه ، بسيارى از اينها اصلا خودشان مركبند و بسائط و عناصر چيز ديگرى هستند . مىرفتند سراغ عناصر ، مىگفتند مركبات را با عناصر مىشود توجيه كرد - اگر چه توجيه آنها هم توجيه كاملى نيست - مىگوييم كه چند عنصر وقتى با يكديگر تركيب مىشوند چون هر كدام خاصيت جداگانه‌اى دارند ، اين روى آن اثر مىگذارد ، آن روى اين اثر مىگذارد ، اين چيزى از اثر خودش را به آن مىدهد و آن چيزى از اثر خودش را به اين مىدهد ، وقتى اثرهايشان را به همديگر دادند ، بعد يك خاصيت متوسط پيدا مىشود ، مزاج ( يعنى يك خاصيتى كه متوسط است ، يعنى حد وسط ميان خاصيتهاى مختلف ) در اين مجموع پيدا مىشود . آيا به همين [ صورت 
  ] مىشود وجود يك مركب را توجيه كرد يا نه ؟ يك عده مىگفتند بله ، يك عده مىگفتند نه . عده‌اى كه مىگفتند نه ، مىگفتند تازه وقتى مزاج پيدا شود ، بايد يك قوهء جديد در اينجا به وجود آيد ، به اصطلاح يك صورت نوعيهء جديد بايد به وجود آيد تا مركب شود و الّا صرف اينكه بگوييم عناصر در يكديگر اثر گذاشته‌اند ، براى توجيه مركب كافى نيست . حالا اينها چون در بحث ما خيلى تأثير ندارد ، من زياد بحث نمىكنم . بالأخره مىرفتند سراغ عناصر كه خود عناصر\r\n\r\n\r\n\r\n\r\n","description":"","footnote":"\r\n( 1 ) . البته اينجا قوه به مفهوم فلسفى عرض مىكنم ، يعنى مبدأ حركت و مبدأ اثر كه به اصطلاح علماى فيزيك قدرى فرق مىكند .\r\n","page_name":" 741 ","page_number":741},
  {"content":"\r\n\r\nچرا اختلاف دارند ؟ اينها كه در ماده بودن با همديگر مشترك هستند و « حكم الامثال فى ما يجوز و فى ما لا يجوز واحد » امور متشابه بايد خاصيتهاى متشابه داشته باشد ، در جسميت و جرميت كه با همديگر شريكند ، پس چرا خاصيتها مختلف است ؟ اينجا بود كه مسألهء قوه مطرح مىشد . ديگر نمىشد با خود ماده ، اين اختلاف خاصيتها را توجيه كنند ، بگويند كه در ماده مادهء ديگرى است ، چون باز ماده ماده است و خاصيت يكى مىشود . مىگفتند قوه‌ها و نيروها مختلف است ، نوع نيروها مختلف است . آيا اين نيروها عرض است يا جوهر ؟ مىگفتند اگر عرض باشد ، خود عرض ناشى از جوهر است ، بايد ناشى از خود ماده باشد . باز اشكال عود مىكند كه ماده چطور شد كه عرضهاى مختلفى ايجاد كرد ؟ پس بايد آن خودش جوهرى باشد و متحد با اين ماده باشد كه ناشى از ماده هم نباشد ، چون اگر ناشى از ماده باشد همان اشكال دو مرتبه عود مىكند . پس ماده در عالم يكى است ، قوه در عالم مختلف است . روى يك حسابهايى هم مىگفتند قوه بايد وجود جوهرى داشته باشد . وجود عناصر مختلف را روى اين حساب توجيه مىكردند .\r\n\r\n« قوه » در ذى حياتها\r\nپس در واقع آنها به دو عنصر ( به اصطلاح فلسفى نه به اصطلاح علمى ) [ اعتقاد داشتند 
  ] ، عالم را « دو حقيقتى » مىدانستند : ماده ، قوه . ولى براى اين قوه‌ها تا [ مرتبهء 
  ] ذى حياتها اهميت زيادى قائل نبودند ، مىگفتند قوه يك امرى است كه حالّ است ، در همهء ماده حلول دارد و با پيدايش ماده پيدا مىشود ، با فناى ماده هم فانى مىشود . تا مىرسيد به ذى حياتها ، اينجا قوه يك شكل ديگرى پيدا مىكرد و به يك علت خاصى نام « نفس » روى آن مىگذاشتند . تا مىرسيد به انسان ، قوه در انسان بالخصوص به دلايل خاصى - كه يكى از دلائلش را آقاى مهندس بازرگان در اينجا ذكر كردند - يك شكل خاص پيدا مىكرد كه با آن قوه‌هايى كه قبلا فرض كرده بودند قابل توجيه نبود . يكى [ از آن دلايل 
  ] همين استعداد بىنهايت و آرزوهاى بىنهايت در انسان است ، و يكى مسألهء ادراك كردن كليات ، و مسائل ديگر . مىگفتند آن قوه ( يعنى آن مبدأ اثر ) كه در انسان هست با مبدأ اثرهايى كه در غير انسان هست تفاوتهايى دارد كه حتى از جنس آن قوه‌ها هم نمىتواند باشد . اين بود كه براى آن يك جنبهء من عند اللّهى قائل\r\n\r\n","description":"","footnote":"","page_name":" 742 ","page_number":742},
  {"content":"\r\n\r\nمىشدند زائد بر آنچه كه براى اشياء ديگر [ قائل بودند 
  ] ، يعنى برايش جنس ديگرى قائل بودند ، همان مسألهء « من امر ربى » به اين تعبير كه قوه‌هاى ديگر وجودشان مىتواند وجود خلقى و وجود زمانى و مكانى باشد اما اين قوه كه در انسان هست وجودش نمىتواند وجود خلقى و زمانى باشد ، بايد وجودش وجود ديگرى باشد كه بعد از اين نتيجه‌هاى ديگرى گرفته مىشد : بقاى انسان ، انسان چون جنبهء امرى دارد وجودش باقى مىماند و . . .\r\n\r\nماده و انرژى در كتاب « ذرهء بىانتها »\r\nآقاى مهندس در اينجا - البته با ابتكار خودشان - تقريبا همان بيان قدما را در مورد ماده و قوه بيان كرده‌اند و در واقع مىشود گفت بيان قدما را به زبان امروزى بيان كرده‌اند و آنها را در راه خودشان تأييد و تقويت كرده‌اند ولى براى نوع ديگر نتيجه‌اى كه مىخواسته‌اند بگيرند ، كه من قسمتهايى از آن را يادداشت كرده‌ام . ايشان مىفرمايند :\r\n« علم امروز بيش از دو عنصر نمىشناسد : ماده و انرژى ( 1 ) . علم ، تمام عالم با حركات و صورتهاى مختلف مربوطه را مىخواهد تنها با اين دو نوع مصالح در قالب زمان و مكان بسازد اما قرآن در عين قبول آن دو عنصر ( بر خلاف متقدمين و بعضى از اهل كلام و فلاسفه كه بىاعتناى به هر دو بودند ) ( 2 ) انگشت روى يك عنصر سوم نيز مىگذارد و موجودات يا مخلوقهاى ديگرى را نيز معرفى مىنمايد . البته قرآن پاى عنصر سوم را همه وقت و همه جا به ميان نمىكشد ، در مواقع خاص ابداع يا ارتحال وجهش اشاره مىكند ( 3 ) . . . حال در برابر چنين اظهار يا ابتكار قرآن بايد ديد حق با قرآن است يا با علم امروزى ، يعنى جهان خلقت و طبيعت كه بالأخره به يك\r\n\r\n\r\n\r\n\r\n","description":"","footnote":"\r\n( 1 ) . البته در مواردى مىگويند : اگر چه اين دو را هم چون به يكديگر تحويل مىشوند ، باز [ علم 
  ] يك چيز مىداند ، ولى فعلا آن جهت محل بحث ما نيست .\r\n( 2 ) . من بايد مدركش را از خودشان بپرسم كه در كجاست ؟ انرژى را قدما اصلا نمىشناختند نه اينكه بىاعتنا بودند ، و ماده را همه قبول داشتند .\r\n( 3 ) . اين نكتهء بسيار اساسى است . به عقيدهء ما همين [ بيان 
  ] به استنتاجى كه خود آقاى مهندس مىخواهند بكنند قدرى ضربه مىزند كه قرآن هم پاى عنصر سوم را در همه جا به ميان نمىآورد ، در يك جاهاى خاصى به ميان مىآورد .\r\n","page_name":" 743 ","page_number":743},
  {"content":"\r\n\r\nچيز و به يك جا منتهى مىشود جهان دو عنصرى است يا سه عنصرى ؟ . . . علم قادر نيست دنياى مشهود را با به كار بردن دو عنصر در قالب زمان و مكان بسازد . بسيارى از حوادث و كيفيات واقع شده يا واقع شونده است كه علم دو عنصرى از تشريح و تعليل آن عاجز مىماند . »\r\nعرض كردم كه اين ، از نظر شباهت استدلال و برهان همان بيانى است كه قدما مىكرده‌اند . قدما انرژى را نمىشناختند ، فقط ماده را مىشناختند ، مىگفتند مادهء تنها براى توجيه جهان كافى نيست ( البته عنصر تعبير نمىكردند ، اين يك اصطلاح ادبى است ) ، ما تا يك حقيقت ديگرى را در ماهيت جهان دخالت ندهيم نمىتوانيم جهان را توجيه كنيم و آن قوه است و قوه را هم نمىتوانيم خاصيت ماده بدانيم ، اگر خاصيت ماده بدانيم عين همان اشكالات عود مىكند ، يعنى قوه را بايد در عرض ماده قرار دهيم نه در طول ماده . ايشان به دليل پيشرفتهاى علم امروز كه ماده و انرژى هر دو را مىشناسد ، به اين بيان مىگويند كه خير ، علم نمىتواند جهان را با ماده و انرژى توجيه كند ، عنصر سوم لازم دارد . اين عنصر سوم ايشان همان عنصر دوم ديگران است .\r\nولى ايشان در بعضى موارد استدلال ، استدلال كرده‌اند كه قدما استدلال نكرده‌اند و از نظر ما هم ضعيف است . اول چيزى كه ذكر مىكنند اين است :\r\n« . . . از جمله ابداع اوليهء جهان كه اگر جهان ابتدايى داشته باشد اصل اول ترموديناميك يعنى اصل ثبات ماده و انرژى متزلزل مىگردد . فرضيهء دو عنصرى مجبور است جهان را ازلى بداند . »\r\nاين البته ايرادى نيست بر كسانى كه جهان را دو عنصرى مىدانند ، چون آنها مجبور نيستند جهان را غير ازلى فرض كنند كه به اين اشكال دچار شوند . ما قبلا جايى ثابت نكرده‌ايم كه جهان ازلى نيست تا بعد بگوييم جهان دو عنصرى نمىتواند پيدايش جهان را توجيه كند . آن كه مىگويد جهان دو عنصرى است مىگويد جهان ازلى هم هست . اين را ما نمىتوانيم به صورت يك اشكال و يك دليل و استدلال در اينجا بياوريم . اين جزء مدعاى ما بايد قرار گيرد ، تازه جزء مدعا هم نمىشود قرار گيرد . بيان دومى كه كرده‌اند بيان خوبى است :\r\n« دربارهء خواص و كيفيات عناصر يا ميل تركيبهاى اجسام و بروز كليهء تحويلها كه\r\n\r\n","description":"","footnote":"","page_name":" 744 ","page_number":744},
  {"content":"\r\n\r\nچرا صورت و حالت مصالح تشكيل دهندهء جهان ثابت نيست ؟ چرا اين مصالح اوليهء جهان به يك حال باقى نمىمانند ؟ منشأ اين تغييرات ، تحولها ، تبدلها چيست ؟ اگر اين سير و تحويل‌ها يا دگرگونيها و جريانها ناشى از صفات و خواصى است كه در نهاد اشياء يا عناصر وجود دارد ، اين خود يك عدم تقارن است و نشانه و ناشى از يك قصد و دستور خاص يا حركت و شكل يك جهته مىباشد . »\r\nاين عين همان برهانى است كه [ فلاسفه 
  ] در باب قوه ذكر كرده‌اند . مىگويند اگر شما بگوييد خاصيتها فرق مىكند ، چرا خاصيتها فرق مىكند ؟ اين عدم تشابه و عدم تقارن از كجا پيدا شد ؟ منشأ اختلاف خاصيت چيست ؟ ما بحثمان سر منشأ اختلاف خاصيتهاست . پس بيانشان بيان درستى است و عين همان بيان است و هيچ فرق نمىكند ، منتها تعبير اين است :\r\n« بايد قصد ، دستور خاص يا اراده‌اى در كار و در فرمان باشد تا چنين خواص ثابت و عام به عناصر اوليه و بعدى داده و برنامهء مشترك واحد براى ماشين جهان تنظيم كرده باشد . اگر عدم تقارن و دخالتهاى يك جهته وجود نمىداشت حتما عناصر تشكيل دهندهء جهان در برابر كليهء خواص و شرايط داراى وضع مشابه و بىتفاوت مىشدند . »\r\nتعبير به اراده كرده‌اند ، كه ما مخالف نيستيم . به هر حال بيان ، بيان درستى است .\r\nاز نظر قدما اين ، دليل بر وجود قوه است و چون اين قوه نمىتواند عرض باشد ( يعنى نمىتواند خاصيت خود ماده باشد ) بايد در عرض ماده قرار گيرد و چون اين دو دو شىء جدا از همديگر هم نيستند ، در كنار هم و دوش به دوش يكديگر نوعى پيوند اتحادى ميانشان وجود دارد ، پس اين دو مجموعا يك چيزند ( هم دو تا هستند هم يكى ) ، و چون نوعيت اشياء را همين قوه است كه عوض مىكند ( اگر قوه نمىبود همهء اشياء نوع واحد بودند و قوه است كه مبدأ تنوع و نوعيت اشياء است ) اينها را « قوهء منوّعه » يا « صورت نوعيّه » مىناميدند .\r\nدليل سوم : پيدايش و پديدهء حيات ، خود پديدهء حيات پس از پيدايش اوليه . اول اشاره مىكنند كه هنوز علم نتوانسته خود پيدايش اوليهء حيات را حل كند ، فرضا هم حل كند ، اين بيان بيان درستى است كه آن پيدايش اوليه به اين مسأله ارتباطى ندارد ،\r\n\r\n","description":"","footnote":"","page_name":" 745 ","page_number":745},
  {"content":"\r\n\r\nمنشأ پيدايش حيات هر چه مىخواهد باشد ، ما دربارهء ماهيت حيات بحث مىكنيم نه دربارهء منشأ اوليه‌اش :\r\n« اين يك جريان ضد آنتروپى يعنى مخالف اصل دوم ترموديناميك ( اصل كهولت ) است . »\r\nبسيار نكتهء عالىاى است ولى از نظر مواد استدلال ، همان استدلال اولى است كه مادهء اضافه‌اى برايش پيدا كرده‌ايم ، نه اينكه يك برهان علىحده است . روى حسابهاى منطقى ، ما اين دو را نمىتوانيم دو برهان حساب كنيم ، يك برهان است كه برايش مثالهاى گوناگونى پيدا كرده‌ايم .\r\nخود مسألهء حيات يك مسألهء بسيار قابل توجهى است . قدما اين را به شكل ديگرى مىگفتند ، آنها مىگفتند اگر ماشينى يا اتاقى يا ساختمانى بسازيم ، از روز اول رو به انهدام و فرسودگى مىرود ولى موجود زنده از اولى كه پيدا مىشود رو به تكامل مىرود ، بعد رو به فرسودگى ، گواينكه آنها آن فرسودگى را هم فرسودگى واقعى تلقى نمىكردند و مىگفتند آن قوه‌اى كه رو به تكامل مىرود فرسوده نمىشود ، آن قوه ارتباطش را با آن موجودى كه داشت تكميلش مىكرد تدريجا قطع مىكند .\r\nمىگفتند پس اين خود دليل بر آن است كه حيات ، خودش يك حقيقتى است حاكم بر ماده . ايشان مىفرمايند :\r\n« همانطور كه در « اسلام جوان » توضيح داده شده است تشكيل موجود زنده - يعنى تبديل اجسام سادهء معدنى به سلولهاى زنجيرى يا حلقوى فوق العاده پيچيدهء متشكل آلى و حياتى - هم از نظر قانون احتمالات عملا محال است و هم از جهت اصل آنتروپى ، زيرا ترتيب و تشكل و تفصيل و تخصصى كه لازمهء تركيبات زنده و عمل اعضاء و نسوج است درست عكس هموارى و يكنواختى و همسطحى است كه لازمهء افزايش آنتروپى مىباشد . فرسودگى و پيرى و مرگ موجودات زنده آن چيزى است كه با قانون احتمالات و با قانون آنتروپى مطابقت دارد . . . پديدار شدن حيات و موجودات زنده ، چه در قدم نخستين و چه در هر توليد مثل و توالد و تجديد ، به هيچ وجه با اصل كهولت كه بر كليهء موارد و انرژيها يعنى بر جهان دو عنصرى حكومت دارد تطبيق نمىكند . »\r\nكأنّه اين طور است : در اين جهان دو قانون هست : حيات و موت . از آن جهت كه در اركان\r\n\r\n","description":"","footnote":"","page_name":" 746 ","page_number":746},
  {"content":"\r\n\r\nهستى اين عالم ماده و انرژى دخالت دارد ، اينها بيشتر عامل موت هستند و آن عنصر سومى كه بر اين عالم حكومت مىكند ، عامل تجديد حيات و زندگى است ، آن از آن طرف زنده و نو مىكند ، اينها از اين طرف كهنه مىكنند ، كار مىكنند كه لازمهء كار كردن كهنه كردن و فرسودگى است . پس كهنگى و فرسودگى از اينجا پيدا مىشود ، نوى از آنجا . اگر آن نبود ، اين به تنهايى نمىتوانست نوى را توجيه كند . بعد دربارهء اصل تكامل و پيدايش انسان هم بحث كرده‌اند .\r\nمهندس بازرگان : اول دفعه جناب آقاى مطهرى نيستند كه به عنوان رد رد روح فرمايشاتى مىكنند . بنده مكرر مورد ايراد و اعتراض و استفهام قرار گرفته‌ام ، در صورتى كه در پاورقى صفحهء 61 از چاپ سوم كتاب راه طى شده بنده اين طور نوشته‌ام : « ما اصرارى هم نداريم بطلان روح را ثابت كنيم » . نه در كتاب راه طى شده و نه در كتاب مسألهء وحى يا جاهاى ديگر به هيچ وجه در صدد اينكه بطلان روح را ثابت كنيم نبوده‌ايم . اينجا دو مسأله مورد تصريح و اصرار واقع شده است . اصولا راه طى شده - همان طورى كه توجه فرمودند - از زبان بشر است ، يعنى مطلب اين بوده كه ببينيم بشر به عقل خودش چه مقدار از آن راهى كه انبياء ارائه داده‌اند درك كرده و فهميده است . بنابراين ، اساس تمام بحثهاى اين كتاب بايد روى آن چيزى باشد كه مورد قبول بشر است ، منتها بشر دانشمند امروزى . اين ديگر قابل انكار نيست كه علماء - من حيث المجموع - در جهت انكار روح رفته‌اند . بنابراين ، كتاب راه طى شده نمىتوانست بيايد متكى شود به وجود روح ، بايد بر عكس بگويد شما اين طور درك كرده‌ايد كه روح به آن معنا كه معمولا مىگويند وجود ندارد ، خوب حرفى نداريم . اينجا دو مسأله تصريح شده و روى آن اصرار شده است . در صفحهء 160 نوشته شده است : « قرآن مسألهء قيامت را اصلا و ابدا متكى بر فرضيهء روح نكرده است و در هيچ آيه‌اى گفته نشده است كه روح زنده خواهد شد » . آن زمانى كه اين كتاب نوشته شد بحبوحهء حمله و فشار و شدت توده‌ايها و ماترياليستها بود و بسيارى از معلمان رياضى و علوم طبيعى ( توده‌اى و غير توده‌اى ) در كلاس درس و دكتر ارانىها در كتابشان مىآمدند با يك دلايلى ريشهء فرضيهء روح را به كلى مىزدند .\r\nدر منطق معمولى بسيارى از اهل كلام هم اثبات وجود خدا و اثبات قيامت بر اساس قبول روح بود ، كه روح را متكلمين ما به عنوان يك مجهول معاون رياضى در نظر\r\n\r\n","description":"","footnote":"","page_name":" 747 ","page_number":747},
  {"content":"\r\n\r\nمىگيرند و مىگويند : بله بشر مىميرد و هيچ آثار حيات و حركتى در او وجود ندارد و تمام استخوانها و اعضاء و احشاءهم پوسيده مىشود و از بين مىرود ولى مانعى ندارد ، چون روح هست و در موقع لزوم حلول مىكند و انسان مرده دو مرتبه زنده مىشود . وقتى اثبات قيامت روى اين حساب باشد ، همين‌كه ريشهء روح زده شود ، قيامت هم منتفى مىشود . اين كتاب براى جوابگويى به توده‌ايها و ماترياليستها در آن زمان نوشته شده بود ، كه مىگوييم بسيار خوب ، فرض مىكنيم به قول شما روح وجود ندارد اما قرآن كه بر پايهء قبول روح قيامت را ثابت نكرده است . در قرآن كلمات مآب ، قيامت ، ساعت ، آخرت هست ، اما آنچه كه بيش از همه ميان ما معمول است و به صورت كلاسيك جزء اصول دين و مذهب در كنار توحيد و نبوت و عدل و امامت آمده معاد است كه اين كلمه اصلا در قرآن نيست و جواب اين قسمت را هيچ كس به من نداده كه يك آيه‌اى را در قرآن نشان بدهد كه اين آيه استدلالش اين طور باشد : يا أيها الناس ! روح شما زنده است ، روح بقاء دارد و مردن شما هيچ اشكالى ندارد .\r\nدر فصل آخر اين كتاب كه راجع به قيامت است ، تمام اصرار و فكر روى اين است كه آن دلايل مادى قرآن را بياوريم . قرآن وقتى مىخواهد قيامت را به ما نشان بدهد و اثبات كند ، از پديده‌هاى كاملا طبيعى مثال مىزند : فصل بهار و زمين و طبيعت مرده ، بارانى مىآيد و شرايط مساعدى فراهم مىشود و گياهها و درختها و جنب و جوش حيات ديده مىشود  « كَذلِكَ النُّشُورُ »  ( 1 ) .  « وَ كَذلِكَ تُخْرَجُونَ »  ( 2 ) شما هم اين طور خارج مىشويد ،  « إِذا دَعاكُمْ دَعْوَةً مِنَ الْأَرْضِ »  ( 3 ) اين دعوت از زمين مىشود ، نه اينكه يك روحى بيايد و در آن برود . مطلب دومى كه روى آن پافشارى شده اين است :\r\nقبول قيامت ابدا احتياج به كمك فرضيهء روح ندارد . بنابراين كلا در اين كتاب روى دو مطلب اصرار شده است : يكى اينكه قرآن اثبات قيامت را به هيچ وجه روى اثبات وجود روح و بقاى روح نبرده و دلايل طبيعى و مادى آورده است . ما هم احتياجى به استناد به فرضيهء روح نداريم . در اصطلاح عادى ، روح غير از آن است كه در قرآن آمده است ، به عنوان يك چيزى است در مقابل جسم ، يعنى حركت و حيات بايد دو تا ماده داشته باشد : يكى جسم و يكى هم روح ، همين‌كه اين روح رفت ، آن جسم هم مىرود . قرآن هر جا كه از روح صحبت كرده ، به اين معناى مصطلح صحبت نكرده است . بنابراين ، همانطور كه در اين كتاب نوشته شده است :\r\n\r\n\r\n\r\n\r\n","description":"","footnote":"\r\n( 1 ) . فاطر / 9 .\r\n( 2 ) . روم / 19 .\r\n( 3 ) . روم / 25 .\r\n","page_name":" 748 ","page_number":748},
  {"content":"\r\n\r\n« دميدن روح انسانى كمالى يا روح ملكوتى و خدايى بعد از ابداع خلقت و انشاء نسل و بعد از تسويهء انسان ( يا تكامل انواعى كه بايد تدريجا به انسان رشيد منتهى شود ) به عمل آمده است و بنابراين غير از آن چيزى مىباشد كه فلاسفهء يونان و عقيدهء جارى به عنوان جوهر و مايهء حيات و مركز حس و ادراك شناخته‌اند » .\r\nپس در كتاب راه طى شده انكار روح نشده است . بعد در كتاب ذرهء بىانتها گفته شده كه روح و امر و اراده و . . . يك سنخيت و تشابهى دارد كه به آن معنا ، هم از نظر علمى نشان داده شده كه نمىشود منكر آن شد ، هم قرآن كاملا ناطق به اين مطلب هست .\r\nاستاد : آنچه فرمودند ، يك مقدارش مربوط به نقش كتاب راه طى شده بود و اينكه [ نوشتن 
  ] اين كتاب روى چه نظرى بوده است . اينها كه البته مورد قبول است و تا حدودى كه من سراغ دارم اين كتاب در ميان همان افرادى كه منكر و ضد دين بوده‌اند اثرهاى خيلى خوبى داشته ، يعنى در واقع توجيه‌كننده بوده و نقش مفيد و مثبتى داشته ، اما در عين حال اگر در يك سطح ديگرى انتقادى داشته باشد خود آقاى مهندس هم البته [ اصرارى 
  ] ندارند و همين طور كه گفته‌اند [ روح را 
  ] انكار نكرده‌اند ، ديگر لزومى ندارد راجع به فلسفهء اين كتاب بحث كنم .\r\nدر بيان حضرت عالى ، من بايد فقط آن موضوع معاد را بالاشاره عرض كنم و تفصيلش را براى بعد گذاشته‌ام . اين كه فرموديد در قرآن هيچ وقت از قيامت به عنوان معاد ( يعنى عود ارواح به اجساد ) ياد نشده ، اين هم باز يك مطلب بسيار خوبى است كه فرموديد و از نظر جناب عالى يك فكر ابتكارى است كه فرموديد ولى فكر ابتكارىاى است كه در عين حال خيلى سابقه دارد ، يعنى عدهء ديگرى همين حرف را در باب معاد زده‌اند . مثلا مرحوم مجلسى مىگويد : « اجماع همهء اهل اديان است بر عود ارواح به اجساد » . ايشان اعتراض كرده‌اند كه كجا چنين اجماعى وجود دارد و اصلا ما كلمه‌اى در يك جا داريم كه عود ارواح به اجساد باشد ؟\r\nمن حالا اين را مىخواهم عرض كنم كه با اينكه اين كلمه در قرآن نيامده ، پس چطور شده اين حرف را زده‌اند ؟ اينها كه اين حرف را زده‌اند از اينجا زده‌اند ( منشأش را مىخواهم بگويم بدون اينكه بخواهم آن را صحيح بدانم ) گفته‌اند از يك طرف قرآن به دلايلى - كه ما در جلسات پيش عرض كرديم - معتقد به بقاى روح است و در كمال صراحت بيان مىكند كه انسان در فاصلهء مردن تا قيامت باقى است با اينكه بدنش متلاشى است ، روح انسان باقى است ، يا متنعّم است و يا معذّب ، كه اين فاصله را\r\n\r\n","description":"","footnote":"","page_name":" 749 ","page_number":749},
  {"content":"\r\n\r\nخود قرآن « برزخ » ناميده است . و همانطور كه در جلسات پيش گفتيم ، اين مطلب را به هيچ وجه نمىشود انكار كرد كه قرآن نمىخواهد بگويد انسان وقتى مرد ، به كلى فاقد شخصيت و هويت و ادراك و شعور و همه چيز [ مىشود 
  ] كه نه متلذّذ است و نه معذّب ، هست و هست تا وقتى كه در ميليونها سال يا ميلياردها سال بعد قيامت مىآيد ، آن وقت از نو زنده مىشود و در اين فاصله واقعا مردهء مرده است ، نه ، اين را قائل نيست . پس گفتند قرآن دو مطلب را بيان كرده : از يك طرف حيات انسان بعد از مردن تا قيامت ، و از طرف ديگر زنده شدن جسم متلاشىشدهء انسان در قيامت . آنگاه گفته‌اند قرآن نگفته عود ارواح به اجساد ، پس جمع ميان اين دو لا بد بايد اين طور باشد ( اين ديگر استنباط بوده ) ، لا بد قرآن كه از اين طرف مىگويد شما نمىميريد و هستيد تا قيامت و در عالم برزخ زنده هستيد ، و از آن طرف مىگويد در قيامت تمام دنيا دگرگون مىشود ، و مىگويد از قبرها بيرون مىآييد ، با همين بدن كار دارد . از طرفى به يك موجود زنده‌اى به نام روح - حالا اسم آن را هر چه مىخواهيد بگذاريد - در فاصلهء مردن تا قيامت قائل است ، و از طرف ديگر مىگويد همين بدن متلاشى شده دو مرتبه زنده مىشود . هر كسى كه دو نفر نمىشود ، روحش جدا باشد ، بدنش جدا . اين طور گفته‌اند : پس لا بد منظور قرآن اين است كه روح به جسم عود مىكند . كلمهء معاد از اين « لا بد » پيدا شده است . البته چون « لا بد » استنباط است ، هيچ دليلى ندارد كه ما الزاما قائل به آن شويم .\r\nحال اگر ما يك راه توجيهى پيدا كرديم - كه يكى از مشكلترين مسائل در باب معاد همين است - كه از طرفى قائل باشيم كه روح انسان بعد از مردن نمىميرد و تا قيامت متنعّم يا معذّب است ، و از طرف ديگر اين بدن زنده مىشود بدون اينكه مفهوم عود روح به بدنى در كار باشد ، اصلا مشكل حل شده و سؤالى باقى نمىماند . اگر نتوانستيم حل كنيم ، اين سؤال بالأخره لا ينحل باقى است .\r\nما مطلبى را كه بعد مىخواستيم بگوييم ، حالا بالاشاره عرض مىكنيم . ممكن است ما يك حرفى بزنيم ( كه خود آن را هم از قرآن گرفته‌ايم ) كه هم آن مطلب درست باشد ، هم اين مطلب و هم هيچ نيازى نداشته باشيم بگوييم عود ارواح به اجساد . آيا نمىشود اين طور گفت كه از نظر قرآن ، لا اقل انسانها ( 1 ) كه مىميرند ، قبض مىشوند ،\r\n\r\n\r\n\r\n\r\n","description":"","footnote":"\r\n( 1 ) . چه مىدانيم ؟ شايد حيوانها هم همين طور باشند .\r\n","page_name":" 750 ","page_number":750},
  {"content":"\r\n\r\nتوفّى مىشوند و آن كه ملاك شخصيت واقعىشان است - همان كه قرآن « روح » و « از امر خود » ناميده و يك حقيقت خودآگاهى است - باقى است ولى بدن متلاشى مىشود ؟ ولى از كجا مىتوانيم اين را نفى كنيم كه دنيا در يك سير عمومى و تكامل خودش ، بعد از ميليونها سال ، بعد از ميلياردها سال ، بعد از ميلياردها ميليارد سال - كه ما نمىدانيم - [ به جايى مىرسد 
  ] كه طبيعت و ماده به سوى روح بالا مىرود ، نه اينكه روح مىآيد در اينجا ، اين به سوى آن بالا مىرود و با آن يكى مىشود ، نه اينكه آن مىآيد در قالب اين ؟ چون بناى معاد قرآن بازگشت به سوى خداست ، يك حركت صعودى است نه يك حركت نزولى كه روح دو مرتبه مىآيد اينجا . اگر بگويد روح مىآيد اينجا كه دنيا باز تكرار شده است .\r\nآن مستشكلينى كه قبل از شما اين ايراد را كرده‌اند كه در قرآن نامى از كلمهء عود روح به بدن نيست ، گفته‌اند قرآن اصلا آخرت را به عنوان يك نشئه و دنياى ديگر نام مىبرد كه ما به سوى آخرت صعود مىكنيم و قوانينش هم فرق مىكند . قرآن اسم مىبرد كه در آنجا همه چيز زنده است : دست زنده است ، پا زنده است ، جلود زنده است ، همه چيز زنده است ، همه چيز حىّ است ، همه چيز ناطق است ، ديگر موتى در آنجا وجود ندارد ، تبدل و تحول در آنجا وجود ندارد ، پيرى در آنجا وجود ندارد . اگر بنا باشد روح دوباره بيايد به همين قالب دنيا و بخواهد در همين وضع با همين قوانين زندگى كند . پس دنيا تكرار شده و اين همان تناسخ است . اين به حرف تناسخىها شبيه‌تر است . عرض كردم كه يك لابدّيّتى بوده كه از مجموع اين دو مجبور شده‌اند بگويند [ روح به جسم عود مىكند 
  ] . ما چنين لابدّيّتى نداريم . قرآن هم كه اسمى از چنين حرفى نبرده است . قرآن آن قيامت كبرى را - كه بعد از نشئهء برزخ است - توأم با يك تغييرات كلى در همهء عوالمى كه ما مىشناسيم از ستارگان و خورشيد و ماه و زمين ، و در زمين هم از كوه و دريا ذكر مىكند :  « يَوْمَ تُبَدَّلُ الْأَرْضُ غَيْرَ الْأَرْضِ »  ( 1 ) اصلا اين زمين غير زمين مىشود ، زمين چيز ديگرى مىشود . ما نمىدانيم ، شايد به جاى آنكه روح برگردد به اين بدن ، اين دنيا مىرود به آن طرف ، يعنى دنيا در سير تكاملى خودش مىرسد به جايى كه همان خواصى كه شما براى روح از جنبهء امرى مىگوييد ، [ در آن پديد مىآيد و 
  ] جنبهء امرى پيدا مىكند . در اين صورت ما ، هم قائل به روح شده‌ايم ،\r\n\r\n\r\n\r\n\r\n","description":"","footnote":"\r\n( 1 ) . ابراهيم / 48 .\r\n","page_name":" 751 ","page_number":751},
  {"content":"\r\n\r\nهم قائل به عالم برزخ شده‌ايم ، و هم آن مسأله‌اى كه از نظر جناب عالى مسألهء مشكلى است و مىگوييد - و حق هم داريد بگوييد - در قرآن اسمى از عود روح به بدن نيامده ، آن را هم نگفته‌ايم .\r\n\r\n","description":"","footnote":"","page_name":" 752 ","page_number":752},
  {"content":"\r\n\r\n\r\nنقد نظريهء « ماده و انرژى » در كتاب ذرهء بىانتها ( 1 )\r\nدر جلسهء پيش قسمتهايى از كتاب ذرهء بىانتها را نقل كرديم و به پايان نرسيد ، تتمه‌اش را الآن عرض مىكنيم و بعد وارد قسمت ديگرى مىشويم . عرض كرديم مسائلى را طرح كرده‌اند كه در آنجا نشان مىدهند كه پديده‌هايى در جهان رخ مىدهد و رخ داده است كه - به تعبير قديمى - با اصل عمومى جريان مادى جهان تطبيق نمىكند ، به اين معنا كه دخالت يك اصل ديگر و يك عنصر ديگر ( 1 ) غير از ساختمان مادى جهان را نشان مىدهد .\r\n\r\nنظريهء « ماده و انرژى » و دخالت عنصر سوم\r\nدر بررسىاى كه در گذشته تحت عنوان « ماده و قوه » مىكرده‌اند - همانطور كه در جلسهء پيش شرح دادم - مطلب به اين صورت بررسى مىشد كه ماده يعنى آن چيزى كه ابعاد جهان را تشكيل مىدهد ، آن چيزى كه ما آن را به صورت جسم و جرم مىشناسيم ، همان چيزى كه در همهء اشياء مشتركا وجود دارد ، خودش ، به خودى خود\r\n\r\n\r\n\r\n\r\n","description":"","footnote":"\r\n( 1 ) . اگر « عنصر ديگر » صحيح باشد .\r\n","page_name":" 753 ","page_number":753},
  {"content":"\r\n\r\n( يعنى قطع نظر از خصوصيتهايى كه در هر جسم مشاهده مىشود ) يك امر يكنواخت است و در همهء اشياء مشابه . اما در عين حال ، اشياء داراى خاصيتها و اثرهاى مشابه نيستند . در درجهء اول سراغ عناصر مىرفتند كه با اينكه عناصر در جرميت و جسميت با يكديگر اشتراك دارند ، چرا در خاصيت اختلاف دارند ؟ پس ناچار هر عنصرى در عين اينكه جسم و ماده است ، بايد يك چيزى داشته باشد كه در عنصر ديگر نيست ، كه همان چيز مبدأ اثر جداگانه براى اين عنصر نسبت به ساير عناصر شده است . آن چيز را به اعتبار اينكه مبدأ يك خاصيت و اثر است « قوه » مىناميدند ، منتها اينجا به يك تحليل به اصطلاح فلسفى هم دست مىزدند و مىگفتند خود آن قوه نمىتواند يك چيزى باشد عين اين جسم و جرم ، به اين معنا كه آن هم جرم و جسم ديگر در داخل اين [ جسم باشد 
  ] كه با همديگر مخلوط شده باشند ، چون اگر آن هم يك جرم و جسم ديگر باشد مثل همهء جرمها و جسمهاى ديگر ، همان خاصيت مشابه آنها را بايد داشته باشد .\r\nپس طبعا يك چيز ديگرى است . آن وقت باز خود آن چيز ديگر ، خاصيت جرم و جسم است ؟ اگر خاصيت اين امر مشترك باشد ، باز در همه جا يكسان است . پس خاصيت اين هم نيست ، يك چيزى است در عرض آن ، حالا مىخواهيد تعبير كنيد بگوييد يك عنصر جداگانه‌اى است در عرض عنصر جسم - البته عنصر نه به معناى مصطلح معروف - يعنى يك واقعيتى است غير از واقعيت جسم .\r\nبعد با يك حساب ديگرى مىگفتند كه آن چيز ، جدا از جسم هم نمىتواند باشد ، نه يك چيزى كه از آن جدا و بيرون است . در عين اينكه غير اين جسم است ، با جسم اتحاد وجودى دارد ، كه اين مسألهء اتحاد وجودى را تقريبا مىشود به يك شكل ديگرى تعبير كرد ، بايد گفت كه بعد ديگرى از ابعاد اين موجود است ، يعنى اين موجود مثل اين است كه يك موجود چهار بعدى ( يعنى چهار جنبه‌اى ) باشد : طول و عرض و عمق ، يكى ديگر هم « قوه » است كه با اين [ موجود 
  ] متحد است ، يك وجود علىحده‌اى ندارد ، و طبعا اگر ما جسم را يك جوهر دانستيم ، آن قوه هم مثل خود جسم ، جوهر خواهد بود يعنى عرض و خاصيت نيست .\r\nدر نحوهء بررسىاى كه در اين كتاب شده است ، تقريبا از نظر تحليل همان تحليل است ولى با يك حساب ديگرى ، به اين معنا كه ماده و انرژى هر كدام عنصر جداگانه‌اى تلقى شده‌اند و آن عنصر - كه دخالت آن ضرورى تشخيص داده شده است - به عنوان عنصر سوم است . همان طورى كه قدما حساب يك واقعيت - كه\r\n\r\n","description":"","footnote":"","page_name":" 754 ","page_number":754},
  {"content":"\r\n\r\nواقعيت ماده بود - بيشتر در دستشان نبود ، مىگفتند كه آن يك واقعيت براى توجيه جهان كافى نيست ، ايشان مىگويند كه اين دو واقعيت ماده و انرژى براى توجيه جهان كافى نيست و اگر جهان ، جهان تنها دو واقعيتى مىبود ، اين اختلافات سطحىاى كه در جهان به شكلهاى متعددى پيدا مىشود - كه بعضى از آنها را در گذشته گفته‌ايم و بعضى را هم الآن عرض مىكنيم - قابل توجيه نبود .\r\n\r\nتكامل موجودات زنده\r\nيكى از آن مسائلى كه به اصطلاح ايشان با دو عنصرى بودن جهان - يا به قول قدما با مادى خالص بودن جهان - قابل توجيه نيست ، مسألهء تكامل موجودات زنده است . حالا عبارت را مقدارى مىخوانم :\r\n« تكامل موجودات زنده و تطور آنها كه از مظاهر حيات و از افتخارهاى كشفيات علمى جديد است ، شاهد بارز ديگرى از عدم اجراى اصل آنتروپى ( اصل كهولت ) و عجز دستگاه دو عنصرى است ، زيرا تكامل به طور كلى سير موجودات زنده ( فرد يا نوع ) به سوى استقلال ، ايجاد ، تفصيل ، تمايز ، تقويت ، تكميل و كليهء احوال و اعمالى است كه آنتروپى كلنگ تخريب يا لا اقل تضعيف آنها را در دست دارد و مأمور زوالشان مىباشد . »\r\nاصل مطلب از نظر ما مطلبى است مورد قبول . همين طور است ، ما معتقديم كه تكامل نشان دهندهء يك نيروى خاصى است كه ماده و جسم از آن جهت كه ماده و جسم است - اگر نيروى ديگرى با آن توأم نشده باشد - براى توجيه آن كافى نيست . منتها چيزى كه اينجا هيچ دخالتى در مطلب ندارد ، اين مسأله است كه آيا آن كه در تكامل دليل است تكامل فردى است يا تكامل نوعى يا هر دو ؟ به نظر مىرسد تكاملى كه امروز به نام تكامل انواع و تبدّل انواع شناخته شده است ، هيچ تأثيرى در اين استدلال ندارد ، يعنى بود و نبود تبدّل انواع در دلالت اصل تكامل هيچ تأثيرى ندارد .\r\nآن كه براى ما در اينجا دليل است تكامل فرد است نه تكامل انواع . تكامل انواع ، بود و نبودش در اين قضيه هيچ تأثيرى ندارد ، چرا ؟\r\n\r\n","description":"","footnote":"","page_name":" 755 ","page_number":755},
  {"content":"\r\n\r\nدر تكامل فرد ، همين كه فرض كنيد يك فرد يك گياه ، يك دانه‌اى ، يك نهالى به صورت يك درخت درمىآيد يا يك هسته به صورت يك گل و به صورت يك درخت درمىآيد و يا يك نطفه به صورت يك انسان و يك حيوان بزرگ درمىآيد ، [ در تمام اين موارد 
  ] اين سؤال را - البته در شكل قدمايىاش - طرح مىكنند : چه حسابى در كار است كه موجود زنده از اولى كه به وجود مىآيد شروع به خرابى و شروع به پيرى نمىكند ؟ به عبارت ديگر ، هر ماشينى كه ساخته مىشود ، نوترين و سالم‌ترين و نيرومندترين روز آن ماشين ، روزى است كه ساخته شده و از كارخانه درآمده است .\r\nهر يك روزى كه بگذرد و به هر اندازه كه كار كند رو به كهنگى و فرسودگى مىرود .\r\nولى در موجودهاى زنده اين طور نيست . موجود زنده در ابتدا كه به وجود مىآيد ، روز اول كهنگىاش نيست ، لا اقل تا يك مقدار زيادى رو به نوتر شدن و رو به رشد مىرود و دائما خودش را رشد مىدهد و تقويت مىكند و بر تجهيزات خودش مىافزايد و حال آنكه اگر فقط همان ساختمان مادى و جسمانى خودش بود ، بايد از روز اول به سوى زوال و كهنگى و فرسودگى برود . ممكن است شما بگوييد كه هر موجود زنده‌اى در عين اينكه به سوى رشد و تكامل مىرود ، در عين حال باز به نوعى به سوى كهنگى و فرسودگى مىرود . مىگوييم در عين حال ، در يك جهت رو به تكامل مىرود ، همين تكامل چرا ؟ اين بالأخره حكايت مىكند از يك نيرويى كه اين موجود را به سوى تكامل مىبرد . اين ، نمايندهء يك نيرويى است در اين شىء كه آن نيرو پيشبرنده است .\r\nاين حالت كه در فرد وجود دارد - چون تكامل انواع هم از فرد شروع مىشود - ديگر فرق نمىكند كه اين فرد در يك قالب ثابتى تكامل پيدا كند ، مثلا اين فرد خزنده در همين قالب ثابت تكامل پيدا كند يا نه ، به اين معنا كه به آن حد پدر و مادرش كه رسيد ، به حد نوعش كه رسيد ، آنجا متوقف شود يا چهار قدم هم از حد جدّ خودش و پدر و مادر خودش بالاتر برود و در نسل خودش هم اين اثر را بگذارد به طورى كه نسل او هم كه بعد مىآيد چهار قدم بالاتر برود ، بلكه او هم چهار قدم از نسل پيش خودش بالاتر برود . اين جهت كه نسلهاى بعدى از نسلهاى پيشين قدمى جلوتر رفته باشند يا نرفته باشند ، در اصل اين استدلال تأثيرى ندارد . آنچه كه در اين استدلال تأثير دارد تكامل فرد است ، اعم از اينكه تكامل نوع صورت بگيرد يا تكامل نوع صورت نگيرد .\r\nواقعا مسألهء تكامل از نظر قدما يك مسألهء ما وراء الطبيعى است . وقتى مىگويم\r\n\r\n","description":"","footnote":"","page_name":" 756 ","page_number":756},
  {"content":"\r\n\r\n« ما وراء الطبيعى » ( 1 ) مقصودم اين است كه حكايت مىكند از يك جنبهء ما وراء الطبيعى - يعنى ما وراء جسم و ماده - در درون اشياء . اين هم خودش مطلبى است كه از نظر ما مطلب قابل قبولى است .\r\n\r\nپيدايش انسان\r\nمثال پنجم خصوص پيدايش انسان است :\r\n« يكى از مراحل تكامل عمومى جانوران به عقيدهء داروين پيدايش انسان است . . .\r\nتئورى داروين ديگر به صورت اوليه طرفدار ندارد . علاوه بر قوانين تناسب با محيط ، تنازع در بقاء و انتخاب اصلح كه پايه‌هاى تطور داروينى است ، دانشمندان بعدى پايهء چهارمى نيز به نام « جهش » وارد كرده‌اند كه خيلى به بحث و نظر ما نزديك است و كليدى محسوب مىشود . مراد آنكه نظريهء دو عنصرى و قوانين تطور و تكامل ، بدون استمداد و اقرار به پيشامدهاى پيش‌بينى نشده يعنى جهشهايى كه يا بايد معلول تصادف باشد و يا اثر دخالت يك عامل و عنصر ثالث ، نمىتواند ظهور انسان را به روى صحنهء جهان توجيه و تعليل كند . »\r\nاين هم البته مطلب خوبى است ، فقط چيزى كه ما اينجا اضافه مىكنيم اين است كه اگر فرض كنيم اصل جهش هم - كه اصل بسيار ارزنده‌اى از نظر الهيون است - نبود ، و ما بوديم و همان اصل تناسب با محيطى كه داروين در ميان اصول ديگر خودش آورده است ، باز براى ما خيلى ارزش داشت و كافى بود . « تنازع در بقا » فى حد ذاته يك اصل تقريبا عادى و طبيعى است ، جنبهء فوق العادگى ندارد . « انتخاب اصلح » هم كه در واقع انتخاب نيست ( باقى ماندن و غربال شدن اصلح است از غير اصلح ) آن هم تقريبا يك امر عادى است و با قوانين عادى و طبيعى و مادى عالم سازگار است .\r\n\r\n\r\n\r\n\r\n","description":"","footnote":"\r\n( 1 ) . هميشه افراد از « ما وراء الطبيعى » يك نوع تصور خاصى دارند ، مثل اينكه شيئى از بيرون وجود اين اجسام مىآيد و يك دخالتى مىكند .\r\n","page_name":" 757 ","page_number":757},
  {"content":"\r\n\r\n\r\nانطباق با محيط\r\nولى عمده يك خاصيت بسيار حيرت‌انگيزى است كه در وجود موجودهاى زنده است و اين جهت را كسى انكار نكرده و بر داروين ايراد نگرفته است ، هنوز هم آن را قبول دارند و شايد خود همان جهش هم به يك معنا داخل در اين قانون باشد و آن مسألهء « انطباق با محيط » است . موجود زنده بايد با شرايط محيط منطبق باشد ، يعنى شرايط زندگى و شرايط هستى او بايد با شرايط خارجى منطبق باشد تا بتواند زنده بماند . بنابراين ، يا بايد موجود زنده محيط را مطابق خودش كند و يا بايد خود او مطابق با محيط شود . مىبينيد انسان به حكم خاصيت مخصوصى كه در او هست ، يك مقدار محيط را با خودش منطبق مىكند ، يعنى محيط را تغيير مىدهد و بر خودش تطبيق مىدهد . البته انسان هم به طور طبيعى خودش را با محيط تطبيق مىدهد نه به طور استشعارى و نه به طور ارادى ( اراده‌اى كه در شعور نفس او منعكس باشد ) ولى علاوه بر اين ، محيط را هم بر خودش تطبيق مىدهد . اما يك خاصيت عمومى در همهء موجودهاى زنده هست و آن اين است كه وقتى در يك شرايطى قرار مىگيرند كه با شرايط پيشين متفاوت است و يك نياز جديد براى زندگى پيدا مىشود ، به طور خودكار تغييراتى در جهازات داخلى موجود زنده پيدا مىشود كه متناسب با اين محيط باشد .\r\nمثلا گلبولهاى سفيد يا گلبولهاى قرمز خون در يك محيط معين به يك حد معينى لازم است . اگر انسان بخواهد در يك محيط بالاترى از جوّ زندگى كند نيازش به يكى از اين دو كمتر مىشود ، فورا طبيعت ، خودش شروع مىكند به اينكه تعادل ايجاد كند و براى خودش وضعى متناسب با آن ايجاد كند ، به طورى كه اين مسأله الآن تقريبا مسلّم است كه اگر فرض كنيم انسان را به كرهء مرّيخ ببرند و در آنجا شرايط ديگرى باشد ، اگر تباين آن شرايط با زندگى انسان آن قدر شديد نباشد كه انسان را در لحظهء اول از بين ببرد بلكه انسان بتواند مدتى مدارا كند ، تدريجا ساختمان انسان ، خودش را با زندگى آنجا تطبيق مىدهد به طورى كه زندگى اينجا ديگر برايش دشوار مىشود .\r\nهمان طورى كه حيوانهايى كه در قاره‌هاى سرد هستند ، وقتى اينها را در منطقهء حارّه مىبرند ، تدريجا در داخل آنها تغييراتى به وجود مىآيد . باز آنهايى كه در آنجا هستند ، اگر به اينجا بيايند ، همين وضع پيدا مىشود .\r\n\r\n","description":"","footnote":"","page_name":" 758 ","page_number":758},
  {"content":"\r\n\r\nاين مطلب هم ثابت است كه اين طور نيست كه عوامل خارجى اين تأثير را به طور مستقيم مىگذارند و لذا در جمادات چنين چيزى نيست ، بلكه اين موجود زنده است كه در داخل خودش اين تغييرات را ايجاد مىكند . اصلا خود نيروى حيات نشان مىدهد كه يك نيروى هدفدار فعال مدير مدبّرى است براى اين پيكر و همان نيروى حيات است كه تا نياز پيدا مىشود ( 1 ) وضع بدن را تغيير مىدهد . البته قدرتش هم يك قدرت محدودى است . پس همين نيروى « انطباق با محيط » كه در درون موجود زنده هست ، خودش يك نشانه‌اى است از تأثير و دخالت به اصطلاح يك عنصر سوم غير از دو عنصر موجودى كه در همهء اشياء ديگر هست .\r\n\r\nمسألهء جهش\r\nمسألهء جهش يك مسألهء بسيار قابل توجه و قابل مطالعه است ، يعنى مسألهء جهش ، هدفدار بودن نيروى حيات و دخالت يك عنصر سومى را كه يا خود آن شاعر است يا بالأخره از يك مبدأ شاعر اداره و تدبير مىشود ، به نحو خيلى بارزى نشان مىدهد . داروين به تغييرات تدريجى قائل بود و مىگفت كه مثلا تمام اين خصوصياتى كه در انسان نسبت به نسلهاى خيلى خيلى پيش هست ( فرضا جدّ اين انسان ، آن جدّى كه به صورت يك حشره بوده است ) تمام اينها تدريجا پيدا شده و بعد تراكم و تكامل پيدا كرده ، از نسلهاى پيش به نسلهاى بعد منتقل شده و به اين صورت درآمده است . گواينكه همان هم درست نبود ، يعنى نمىشد توجيه كرد . مىگفتيم اين ساختمان چشم انسان ، اين جهاز بسيار عظيم و وسيع چشم و اين تجهيزات خيلى زياد ، چطور پيدا شده ؟ هيچ مانعى ندارد ، همين طور به حسب تصادف ، يكى يكى تدريجا پيدا شده است . اگر در طول ميلياردها سال ، تصادف يك چيزهايى به وجود بياورد ، خيلى بعيد نيست كه بالأخره به صورت يك عضوى اين طور مجهز درآيد . انسان مىگفت كه چون پيدايش حوادث تكرار شده ، مثلا يك ميليون بار بر روى يك ميليون انسان پيدايش چيزهايى كه مفيد نبوده تكرار شده ، از بين رفته و آن موجود هم از بين رفته است ، در ميان اين يك ميليون و يا يك ميليارد ، تصادفا يك چيز نافعى در يكى از آنها\r\n\r\n\r\n\r\n\r\n","description":"","footnote":"\r\n( 1 ) . حالا چطور نياز را درك مىكند ، اين از ما مخفى است .\r\n","page_name":" 759 ","page_number":759},
  {"content":"\r\n\r\nپيدا شده ، تصادفا مانده و همان بوده كه به نسل بعدش به ارث رسيده است .\r\nولى امروز ثابت شده است كه بسيارى از تغييراتى كه در پيكر موجود زنده پيدا مىشود دفعى و ناگهانى است ، ديگر آن حساب تدريجى كه بعد بشود با تصادف آن را توجيه كرد نبوده است . بالأخره نشان مىدهد كه مثلا اين جهاز چشم اين طور نيست كه [ تدريجى به وجود آمده باشد 
  ] و اگر انسانى بخواهد با دست خودش ماكت آن را درست كند ، شايد صدها هزار جزء بايد پهلوى همديگر بچيند تا يك چنين چيزى ( همان ساختمان ظاهرىاش ) درست شود . اين ، تدريجى به وجود نيامده ، دفعى و آنى و با يك جهش و با يك پريدن يك مرتبه به وجود آمده است . اين ، هيچ با اين حسابهاى تصادفى ماده و اين حرفها جور درنمىآيد ، باز حكايت مىكند كه يك نيروى ديگرى وجود دارد و آن نيروست كه اين موجود را عبور داده و از اين مرحله به مرحلهء بعدى برده است .\r\n\r\nخصوصيات انسان\r\nبعد راجع به خصوصيات انسان بحث شده است :\r\n« پس از پيدايش جهان ، پديدهء حيات ، تكامل جانداران و ظهور انسان كه هيچ‌يك در منطق دو عنصرى قابل توجيه و توضيح نيست ، به خصلت خاص انسان كه همان امكانات و ترقيات بىنهايت بزرگ اوست مىرسيم كه از ظرفيت فوق العاده و بىنهايت آرزو و دل سرچشمه مىگيرد . اين خصوصيت و تساوى بىنهايت كوچك با بىنهايت بزرگ مخالف مسلّمترين علوم يعنى رياضيات است و هم در برابر هر دو اصل ترموديناميك قد علم مىكند ، نه با محدوديت و ثبات در كميّت جور درمىآيد و نه با انحطاط و تنزل در كيفيت . قابليت و ظرفيت و توليدات انسان عكس هر دو قانون است . »\r\nبه يك خصلت خاص در انسان استناد شده كه تعبير شده است كه اين خصلت ( يعنى مساوى بودن بىنهايت بزرگ با بىنهايت كوچك ) مخالف مسلّمترين قاعدهء رياضى است . اين جهتش را من نفهميدم كه واقعا اين چطور معنايش مساوى بودن بىنهايت بزرگ با بىنهايت كوچك است ؟ خودشان توضيح دهند . چون [ طبق 
  ] آنچه\r\n\r\n","description":"","footnote":"","page_name":" 760 ","page_number":760},
  {"content":"\r\n\r\nكه ما مىفهميم [ اين مطلب كه 
  ] كوچك و بزرگ ( حالا بىنهايت هم نباشد ) در رياضيات نمىتواند با همديگر مساوى باشد ، در صورتى است كه هر دو بالفعل باشند ، يعنى نمىشود يك شىء ، بالفعل كوچك باشد ( مثلا فرض كنيد كه طولش يك متر باشد ) و در عين حال بالفعل بزرگ باشد ، در عين اينكه طولش الآن يك متر است ، طولش دو متر باشد . اما اگر اختلاف قوه و فعل در كار باشد ، يعنى يك شىء بالقوه بزرگ باشد و بالفعل كوچك ، اين مانعى ندارد ، مثل اينكه مىگوييم اين گياه بالفعل الآن ارتفاعش يك سانتيمتر است و بالقوه ارتفاعش بيست سانتيمتر است . بالفعل و بالقوه با همديگر منافات ندارد ، دو تا بالفعل با همديگر منافات دارد .\r\nانسان را فرض كرده‌اند بىنهايت كوچك . همين طور هم هست ، مىتوانيم ما [ انسان را 
  ] بىنهايت كوچك بگوييم . و همچنين يك بزرگى بىنهايتى هم براى انسان قائل شده‌اند كه آن را هم ما به معنى بالقوه قبول داريم . همين طور هم هست ، يعنى قرآن هم اين را قبول دارد . وقتى قرآن مىگويد :  « يا أَيُّهَا الْإِنْسانُ إِنَّكَ كادِحٌ إِلى رَبِّكَ كَدْحاً فَمُلاقِيهِ »  ( 1 ) تو به لقاء ذات پروردگار - كه بىنهايت است - مىرسى ، و به يك معنا تو اتصال به ذات حق پيدا مىكنى ، مثل قطره‌اى هستى كه به اقيانوس متصل خواهى شد ، پس يك چنين بىنهايتى را قرآن براى انسان پيش‌بينى مىكند ، اما آن بىنهايتى است كه الآن بالقوه دارد نه بالفعل . بعد مىگويند كه اين جهت هم مخالف با آن دو اصل ترموديناميك است : محدوديت و ثبات در كميّت ، و انحطاط و تنزّل در كيفيت .\r\nاين هم باز از نوع ساير چيزهاست كه از نظر ما براى آن سؤالى باقى نيست . نكته‌اى كه در اينجا هست اين است كه به مسألهء بىنهايت بودن آرزوى انسان استدلال شده است . اين مسألهء بىنهايت بودن آرزوى انسان مسأله‌اى قابل توجه است و مورد توجه هم بوده است .\r\n\r\nظرفيت علمى انسان و مسألهء تجرّد روح\r\nدربارهء انسان ، كسانى كه قائل به تجرد روح شده‌اند ( كه عرض كرديم معنايش اين است كه خود روح يك عنصر مادى و ماده نيست ) به چيزهاى زيادى و از جمله به\r\n\r\n\r\n\r\n\r\n","description":"","footnote":"\r\n( 1 ) . انشقاق / 6 .\r\n","page_name":" 761 ","page_number":761},
  {"content":"\r\n\r\nدو چيز كه با اين بحث ما مربوط است استدلال كرده‌اند ، يكى مسألهء ظرفيت علمى انسان است . گفته‌اند كه ظرفيت علمى انسان بىنهايت است . ما قدر مسلّم يك ظرفيت علمى داريم ، يعنى ما ظرفيت داريم كه مسائلى را بدانيم ، باز ظرفيت داريم كه مسائل ديگرى را هم بدانيم و . . . اين مسأله مطرح است كه آيا اين ظرفيت محدود است يا نامحدود ؟ اگر ما جايگاه علم را همين جسم خودمان مثلا سلولهاى مغز بدانيم ، بالأخره بايد قائل به محدوديت بشويم ، نمىتواند نامحدود باشد ، چون هر يك جمله‌اى كه ما ياد مىگيريم يا هر تصويرى كه از دنياى بيرون در ذهن ما پيدا مىشود ، در واقع معنايش اين است كه اين در يك نقطهء معين از نقاط مغز ما ( در يك سلولى يا در گوشهء يك سلولى ) ثبت و ضبط مىشود . آن وقت يك صورت ديگر كه پشت‌سر آن مىآيد ، لا بد در جاى ديگر مىآيد ، يعنى ديگر روى آن عكسبردارى نمىشود ، چون اگر روى آن بيايد يك ظرفيت مادى دو مظروف را در آن واحد در خودش جا نمىدهد . لا بد آن در سلول ديگرى يا در جاى ديگرى مىآيد . باز يك صورت ديگرى ، يك معنى ديگرى ، يك شعر ديگرى ، يك مطلب ديگرى ، يك قانون علمى ديگرى حفظ مىكنيم . بايد بگوييم هر كدام از اينها يك جاى معينى در مغز ما دارد و بالأخره مغز ما محدود است . اگر بگوييم صدها ميليون مراكز مغزى هم داريم ، بالأخره محدود است ، يعنى اگر انسان عمرش وفا كند و تمام ظرفيت خودش را به فعليت برساند يك روزى مىرسد كه اصلا استعداد يادگيرى در او هيچ باقى نيست ، ديگر جاى خالى ندارد ، درست مثل صفحهء كاغذى است كه هر نقطه‌اش كه مىشده روى آن بنويسند نوشته‌اند ، ديگر جاى خالى براى آن باقى نمانده و نخواهد ماند .\r\nيك فرضيهء ديگر اين است كه رابطهء مغز با معلومات رابطهء ظرف و مظروف نيست ، بلكه به اصطلاح مغز و مخ فقط يك آلت ارتباط با ظرفيت واقعى است ، و ظرفيت واقعى معلومات و انديشه‌ها ( يعنى آن حالتى كه ما حضورا احساس مىكنيم ) در خود ماست و خود ما غير از مغز هستيم . ضرورتى ندارد هر چيزى كه ما ياد مىگيريم يك جايى از مغز را پر كرده باشد و پرونده‌اش فقط در همان جا ثبت و ضبط شده باشد .\r\nآن وقت چون روح انسان را محدود نمىدانند ، به اين معنا كه آن را داراى ابعاد معينى نمىدانند كه پر بشود ، مىگويند آن يك موجود قابل رشد است و رشدش هم حد معين ندارد . اين است كه مىگويند پر شدن ، ديگر در آن معنى ندارد ، بلكه در عين اينكه مغز انسان خسته مىشود و انسان كه پير مىشود قدرت يادگيرىاش كم مىشود ولى به\r\n\r\n","description":"","footnote":"","page_name":" 762 ","page_number":762},
  {"content":"\r\n\r\nقول برگسون - كه همين نظريهء قدما را قبول دارد - اين ابزارها هستند كه كند شده‌اند ، نه آن ظرف واقعى [ پر شده باشد 
  ] . او معتقد است كه اشتباه است كسى خيال كند كه چيزى فراموش مىشود ، هيچ چيزى فراموش نمىشود و فراموشيهاى ما عبارت است از اينكه قدرت بازگرداندن از حافظه به شعور ظاهر ، از ما گرفته مىشود ، نه اينكه آن شىء از حافظهء ما محو شده ، از حافظه چيزى محو نمىشود .\r\nاگر آن مطلب را بگوييم كه ظرفيت روحى ما پايان‌ناپذير است ، و اگر ما بتوانيم علمى را از غير مجراى اين ابزارهاى مادى كه كهنه و فرسوده مىشوند بگيريم ( مثلا از طريق الهام الهى ) ، ممكن است بىنهايت معلومات بگيريم . به قول آنها يك پيغمبر مىتواند بىنهايت معلومات را داشته باشد ، ما هم مىتوانيم داشته باشيم ، روح ما هم آن ظرفيت را دارد ولى چون از طريق چشم و گوش و اعصاب و . . . مىخواهيم بگيريم زمان و تدريج مىخواهد و اينها كهنه و فرسوده مىشوند و طبعا قدرت يادگيرى ما آن قدر زياد نيست ، [ بنابراين 
  ] آن خزانه ناقص مىماند و خيلى رشد نمىكند ، و اگر بتوانيم از طريق الهام و اشراق بگيريم و زحمت و فشارى روى مغز و اعصاب ما وارد نيايد ، ممكن است علم بىنهايت بگيريم .\r\nامير المؤمنين فرمود كه پيغمبر در لحظات آخر براى من در يك « آن » و در يك لحظه هزار در از علم باز كرد كه از هر درى هزار در باز مىشد . اين مسلّم از يك مجراى ديگرى غير از مجراى شنيدن و گفتن بوده ، و الّا با شنيدن و گفتن بالأخره در يك مدت معين و در يك لحظه اين قدر امكان ندارد كه [ معلومات كسب شود 
  ] . يك جمله‌اى هم خود حضرت امير در نهج البلاغه دارد كه از اين نظر جملهء جالبى است . ايشان مىگويند : « كلّ وعاء يضيق بما جعل فيه الّا وعاء العلم فانّه يتّسع به » ( 1 ) . خاصيت هر ظرفى اين است كه وقتى مظروف را در آن بريزند دائما گنجايشش كمتر مىشود . « يضيق بما جعل فيه » يعنى ضيقش بيشتر مىشود ، مقصود اين است كه گنجايش آن كمتر مىشود .\r\nمعلوم است كه اگر ما در يك ظرفى - و لو آن ظرف به اندازهء اقيانوس باشد - چيزى بريزيم ، و لو مظروف ما به اندازهء يك ليتر آب باشد ، به اندازهء يك ليتر آب از گنجايشش كاسته شده است ، مگر ظرف علم كه هر چه مظروف ، بيشتر در آن بريزند گنجايشش بيشتر مىشود ، چون ظرف علم گنجايشش مساوى است با مظروفش ، اينجا ظرف و\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، حكمت 205 .\r\n","page_name":" 763 ","page_number":763},
  {"content":"\r\n\r\nمظروف يك چيز است .\r\nتقريبا مثل مكان و جسم است كه مكان قبل از جسم وجود ندارد ، جسم كه به وجود بيايد مكان به وجود آمده است . مىگويند در اين نظريهء معروفى كه « آيا جهان ما از نظر ابعاد متناهى است يا نامتناهى ؟ » كه اينشتين بر اساس نظريهء مخصوص خودش معتقد شده است ابعاد جهان متناهى است ، مترلينگ كه منكر اين نظريه است در يك مباحثه‌اى به اينشتين گفته است كه حالا فرض كن ما رفتيم در همان مرز عالم ( آنجا كه تو مىگويى در آنجا مكان تمام مىشود ، جا ديگر تمام مىشود ، چون جسمى نيست جايى هم نيست ) ، اگر ما دستمان را از همان مرز ، آن طرف‌تر دراز كرديم ، دست ما كجا مىرود ؟ مىتواند اصلا مكانى وجود نداشته باشد ؟ خواسته است بگويد كه مكان قطعا غير متناهى است ، نمىتواند متناهى باشد چون اگر متناهى باشد ما دستمان را كه آن طرف دراز مىكنيم ، جايى نيست كه برود ؟ گفته بود چرا . گفته بود كجا مىرود ؟ گفته بود مكان . گفته بود مكان از كجاست ؟ گفته بود از خود جسم ، دست تو كه رفت مكان را با خودش مىبرد . مكان غير از خود همين ابعاد جسم چيز ديگرى نيست ، نه اينكه مكانى وجود دارد و دست تو مىرود آن مكان را پر مىكند . دست تو كه رفت مكان را هم با خودش برده است .\r\nدر باب ظرف علم و مظروفش هم مسأله اين است . قبلا در روح ما واقعا يك گنجايشى مثل ظروف مكانى وجود ندارد كه منتظر است علمى در آن ريخته شود . آن عنصرى كه اسمش عنصر روحى است ، يك موجودى است ( 1 ) كه هر مقدار معلومات بر آن اضافه شود ، خود آن است كه دارد بزرگ مىشود و رشد مىكند و ظرفيتش براى رشد و توسعه و بزرگ شدن و براى اينكه معلومات بر آن اضافه شود ، يك ظرفيت محدودى نيست .\r\nاثبات اين مطلب در مقابل كسانى كه مىگويند ظرف معلومات فقط سلولهاست ، قدرى مشكل است و از يك راههاى خيلى دور و درازى بايد برويم . ولى اگر اين مطلب درست باشد كه واقعا ظرفيت و گنجايش علم يك انسان بىنهايت است ، آن وقت استدلالى كه در اينجا هست استدلال تمامى است ، يعنى يك چيزى را نشان مىدهد كه با عنصر مادى وجود ما يا با دو عنصر - به اصطلاح اينجا - ماده و انرژى\r\n\r\n\r\n\r\n\r\n","description":"","footnote":"\r\n( 1 ) . اين [ مسأله 
  ] را « اتحاد عاقل و معقول » مىنامند .\r\n","page_name":" 764 ","page_number":764},
  {"content":"\r\n\r\nجور در نمىآيد .\r\n\r\nظرفيت آرزويى انسان و مسألهء تجرّد روح\r\nمسألهء ديگر كه بازمىگويند در انسان غير متناهى است ، مسألهء آرزو است .\r\nاين هم البته يك مسألهء جالبى است . مىگويند آرزوى انسان هم غير متناهى است . ما الآن يك سلسله آرزوها داريم و هر كس يك سلسله آرزوها دارد . آيا آرزوهاى كسى به اين حالت است كه اگر چيزى را كه آرزو مىكند به او بدهيم ، يك مرتبه فاقد آرزو مىشود و ديگر هيچ آرزويى ندارد ؟ مثل اينكه معمولا افراد مىگويند : من يك آرزو دارم ، اگر خدا همان را بدهد ديگر از خدا چيزى نمىخواهم . ممكن است يك كسى چون قرارداد كرده ، از خدا چيزى نخواهد اما دلش مىخواهد . امكان ندارد كه انسان دل خودش را به آنچه دارد قانع كند ، هميشه هر چه داشته باشد ، باز يك چيز ديگرى غير از آنچه كه دارد مىخواهد . اين كسى كه الآن يك مقدار آرزويش محدود است ، شرايط فعلى ايجاب مىكند كه آرزويش محدود باشد ، چون يك امر نامحدود به نظرش معقول نمىرسد و عملى نيست ، فكرش را هم نمىكند ولى دو قدم كه جلوتر رفت و اين را داشت ، فورا به فكر يك مطلوب و آرزوى جديد مىافتد . اين حالت در انسان هست . آرزو از مختصات انسان است . حيوان به اين شكل آرزو ندارد ، چون آن پرش قوهء عقلى و قوهء خيالى و آن دوربينى را ندارد .\r\nاين مسأله هم بالأخره براى انسان هست كه آيا ظرفيت آرزويى انسان محدود است يا نامحدود ؟ در اينجا فرض شده است كه ظرفيت آرزويى انسان نامحدود است و مثل اينكه مطلب از همين قرار هم هست : ظرفيت آرزويى نامحدود است . انسان به هر چه كه برسد ، باز يك چيز ديگرى را پشت سر آن مىخواهد . اينكه سعدى مىگويد :\r\nهفت اقليم ار بگيرد پادشاه * همچنان در بند اقليمى دگر كه مسألهء حرص را گفته ، البته اين يك مجراست كه مجراى غلط آرزوى انسان است و الّا هر كسى به هر اقليمى رو بياورد - لازم نيست اقليم سيادت و سلطنت و حكومت بخواهد باشد - همين طور است ، فرض كنيد انسان به اقليم ثروت هم كه رو بياورد ، همين طور در بند جمع كردن ثروت ديگرى است . انسان به هر اقليمى رو بياورد و\r\n\r\n","description":"","footnote":"","page_name":" 765 ","page_number":765},
  {"content":"\r\n\r\nبگيرد ، باز دنبال يك اقليم ديگرى است . قدما مىگويند اين از آن جهت است كه مطلوب انسان كمال مطلق است .\r\nبه اين مطلب توجه بفرماييد . من دلم مىخواهد خود آقاى مهندس هم توجه كنند ، ببينند چگونه است . به نظر مىرسد كه در اينجا ايشان توجهشان به زيادى آرزوهاست ( همين كه الآن تقرير مىكرديم ) يعنى اين آرزو آرزوى ديگر [ را به دنبال دارد 
  ] ، اين آرزو آرزوى ديگر و . . . ظرفيت بىنهايت انسان در اين است كه آرزوهاى بىنهايت مىتواند داشته باشد . بعضى آمده‌اند اين طور توجيه كرده‌اند - كه به نظر من توجيه خيلى غلطى است و اغلب نوشته‌هاى امروزى بر اين اساس است - مىگويند انسان طالب چيزى است كه ندارد . خاصيت انسان اين است كه چيزى را كه ندارد مىخواهد و چيزى را كه دارد نمىخواهد . پس انسان هميشه يك چيز بيشتر نمىخواهد و يك آرزو بيشتر ندارد ، چه چيز ؟ آنچه كه ندارد .\r\nداستان معروفى نقل مىكنند كه سفير انگليس در فرانسه پيش ناپلئون بود و ناپلئون به او گفت : ما فرانسويها با شما انگليسيها اين تفاوت را داريم كه ما طالب شرف هستيم و شما طالب ثروت . او هم گفت : البته بشر هميشه طالب چيزى است كه ندارد ! مىگويند انسان دنبال چيزى است كه ندارد . اين ، هم درست است و هم درست نيست . انسان دنبال چيزى است كه ندارد ولى واقعا مىخواهد كه داشته باشد . آيا آن كه آرزوى انسان است اين است كه داشته باشد يا فقط نيستى را آرزو مىكند ، آن چيزى را كه نيست مىخواهد ، و همان « نيست » كه واقعا خواسته‌اش بوده همين قدر كه « هست » شد از هستى تنفر دارد ؟ حتما آرزوى انسان به يك چيزى تعلق مىگيرد كه داشته باشد ، يعنى انسان دنبال دارا شدن مىرود ، نه اينكه هميشه بازىاى در او هست : چيزى را كه ندارد مىگويد مىخواهم دارا باشم ، تا دارا شد از دارايى بدش بيايد . اين طور نيست . پس چيست ؟\r\n\r\nانسان طالب كمال مطلق است\r\nمطلب اين است كه انسان دنبال دارا شدن است . آيا اينكه انسان دنبال چيزى مىرود و بعد كه آن را واجد شد شوقش مىخوابد و بلكه حالت تنفر و دل‌زدگى پيدا\r\n\r\n","description":"","footnote":"","page_name":" 766 ","page_number":766},
  {"content":"\r\n\r\nمىكند ، دليل آن نيست كه آنچه انسان در عمق دلش مىخواهد اين نيست ، خيال مىكرده اين است ، يك چيز ديگر است ؟ به عبارت ديگر ، انسان كمال مطلق را مىخواهد . انسان طالب كمال خودش است ( آن هم نه كمال محدود ) ، انسان از محدوديت كه نقص و عدم است تنفر دارد . چون به هر كمالى كه مىرسد ، اول همان بارقهء كمال نامحدود او را به سوى اين كمال محدود مىكشاند ، خيال مىكند مطلوب و گمشده‌اش اين است . دنبال يك زن مىرود ، خيال مىكند كه آن مطلوب و گمشدهء واقعىاش اين است . وقتى كه مىرسد ، آن را كمتر مىبيند از آنچه كه مىخواهد . باز دنبال چيز ديگر مىرود ، چون خواسته‌اش از اول كاملتر است از آنچه كه دنبالش مىرفته است . و اگر انسان به كمال مطلق خودش ( يعنى به آنچه كه در نهادش نهاده شده است ) برسد ، در آنجا آرام مىگيرد ، دل‌زدگى هم ديگر پيدا نمىكند ، تنفر هم پيدا نمىكند ، طالب تحول هم نيست .\r\nقرآن در مورد خدا اين مطلب را مىگويد :  « الَّذِينَ آمَنُوا وَ تَطْمَئِنُّ قُلُوبُهُمْ بِذِكْرِ اللَّهِ أَلا بِذِكْرِ اللَّهِ تَطْمَئِنُّ الْقُلُوبُ »  ( 1 ) . قيد « الا » و كلمهء « بِذِكْرِ اللهِ » كه به اصطلاح جار و مجرور از متعلّق خودش جلو افتاده ، افادهء حصر مىكند ، يعنى « تنها » : همانا تنها با ياد خداست كه دلها آرامش پيدا مىكند .  « وَ مَنْ أَعْرَضَ عَنْ ذِكْرِي فَإِنَّ لَهُ مَعِيشَةً ضَنْكاً »  ( 2 ) آن كسى كه از ياد ما اعراض مىكند ، معيشت سخت و تنگى پيدا مىكند . با اينكه لازمهء در ياد خدا نبودن اين نيست كه اسباب و وسايل مادى زندگى انسان ، انسان را تحت فشار قرار بدهد ، يعنى قرض آدم را تحت فشار قرار بدهد ، بىپولى آدم را تحت فشار قرار بدهد ، ولى انسان از ناحيهء درون تحت فشار قرار مىگيرد ، براى اينكه چيزى را دارد كه مطلوب واقعىاش نيست ، از مطلوب واقعى چيزى در آن وجود ندارد .\r\nاينكه انسان به هر آرزويى كه مىرسد باز در بند آرزويى ديگر است ، همانى كه به اقليمى مىرسد باز در بند اقليمى ديگر است و راهش را غلط پيموده و با اقليم به اقليم اضافه كردن مىخواهد خودش را اشباع كند ، آن نيرويى كه او را دنبال آرزو مىدواند ، نيرويى است كه او را دنبال حقيقتى مىدواند كه ديگر هيچ محدوديت و نقصى در آن حقيقت نيست ، كمال مطلق است . پس طبق اين بيان ، انسان طالب كمال مطلق است ،\r\n\r\n\r\n\r\n\r\n","description":"","footnote":"\r\n( 1 ) . رعد / 28 .\r\n( 2 ) . طه / 124 .\r\n","page_name":" 767 ","page_number":767},
  {"content":"\r\n\r\nظرفيت بىنهايت دارد ولى ظرفيت بىنهايتش اين است كه كمال مطلق را در خودش جا بدهد ، نه اين كه بىنهايت آرزوهاى متعدد ، بريده بريده داشته باشد . به عبارت ديگر ، اين ظرفيت بىنهايت آرزو كه در انسان است همانى است كه قرآن به تعبير ديگر گفته است :\r\n « يا أَيُّهَا الْإِنْسانُ إِنَّكَ كادِحٌ إِلى رَبِّكَ كَدْحاً فَمُلاقِيهِ »  ( 1 ) .\r\nدر مسألهء تنفر كه انسان هر چه را كه داشته باشد از آن تنفر پيدا مىكند ، مىدانيد كه يكى از ايرادهاى خيلى مهمى - به اصطلاح خودشان - كه بر بهشت مىگيرند اين است كه مىگويند بهشت اگر همين طورى كه قرآن مىگويد حقيقت داشته باشد ، جاى خستگىآورى است ، چون انسان بايد جايى باشد كه يك مقدار داشته باشد ، يك مقدار نداشته باشد و به دنبال آنچه كه ندارد برود ، اين جور است كه آدم خوش است .\r\nيك‌دفعه انسان در يك محيطى قرار مىگيرد كه در آن محيط همه چيز را دارد . آن وقت تازه مىشود مثل بچه‌هاى اعيان و اشراف اين دنيا كه - به قول روسو - از همهء مردم ديگر از لذت محرومترند ، براى اينكه صبح مىكند در حالى كه تمام وسايل را براى خودش فراهم مىبيند ، چيزى كه نداشته باشد و آرزويش را داشته باشد و بعد به آن برسد و خوش‌حال بشود ندارد . آن بچه فقير كفش ندارد ، پاى لخت خيلى راه رفته ، يك جفت كفش كه پيدا مىكند تا چند شبانه روز آنچنان غرق در وجد و شعف است كه حد ندارد . اما آن بچه اشراف و بچه اعيانى كه تا چشم باز كرده انواع كفشها را جلوى خودش ديده ، هيچ وقت اين نادارى را احساس نكرده است ، لذت كفش داشتن را هيچ وقت احساس نمىكند ، لذت لباس نو را احساس نمىكند ، لذت اتومبيل سوارى ، هواپيما سوارى را احساس نمىكند ، چون هر چه را كه فكر كند از همان روز اول داشته است . اين است كه زندگيهاى اينها زندگيهاى كسالت‌آور مىشود . مىگويند تازه بهشت مىشود مثل زندگى اشراف‌زاده‌ها ، يك زندگىاى كه از اولى كه آدم پايش را آنجا مىگذارد مىبيند همه چيز [ فراهم است 
  ] :  « فِيها ما تَشْتَهِيهِ الْأَنْفُسُ وَ تَلَذُّ الْأَعْيُنُ »  ( 2 ) آنجا هر چه كه نفوس بخواهد و هر چه كه چشم لذت ببرد وجود دارد ، تازه مىشود زندگى خستگىآور .\r\nجوابش اين است كه اگر آنچه كه در بهشت هست از نوع آن چيزهايى است كه\r\n\r\n\r\n\r\n\r\n","description":"","footnote":"\r\n( 1 ) . انشقاق / 6 .\r\n( 2 ) . زخرف / 71 .\r\n","page_name":" 768 ","page_number":768},
  {"content":"\r\n\r\nدر دنيا هست ، مطلب از همين قرار است ، يعنى اگر از نوع چيزهايى است كه با مطلوب واقعى انسان سنخيت ندارد خستگىآور است ، ولى دليل ندارد انسان به چيزى برسد كه آن چيز يا عين خواستهء نهايى اوست يا پيوندى با خواستهء نهايى او دارد ( مثل جنبهء كرامت اللّهى ) و از آن خسته شود . انسان به سوى آن هدفى كه واقعا مىرود ، معنى ندارد وقتى كه به آن مىرسد از هدف خودش تنفر پيدا كند . از چيزى تنفر پيدا مىكند كه هدفش نيست . قرآن هم ظاهرا براى همين نكته بوده است كه اين تعبير را دربارهء بهشت مىكند :  « لا يَبْغُونَ عَنْها حِوَلًا »  ( 1 ) يعنى بر عكس نعمتهاى دنيا كه آدم وقتى داشته باشد خسته مىشود ، طالب تحول و تغيّر و تجدد مىشود و مىگويد : « لكلّ جديد لذّة » ، آنجا ديگر بحث « لكلّ جديد لذّة » مطرح نيست و تحول و تغيّر و خستگى و دل‌زدگى در آنجا وجود ندارد . به هر حال اين مسأله ، مسألهء بسيار جالب توجهى است .\r\nدر انسان همين استعداد بىنهايت بزرگ بودن يا آرزوى كمال بىنهايت را داشتن [ وجود دارد 
  ] ، اعم از اينكه شما اين را به صورت آرزوهاى پراكنده در نظر بگيريد يا بگوييد نه ، انسان در عمق شعور و عمق باطن خودش [ آرزوى كمال بىنهايت را دارد 
  ] . عجيب بودن انسان اين است : انسان در عمق شعور خودش غير از خدا ( كه كمال مطلق است ) هيچ چيز را نمىخواهد و اين انسان به هيچ محدودى راضى نمىشود ، و اين گنجايش يك گنجايش فوق العاده‌اى است كه با حسابهاى مادى هرگز جور در نمىآيد . حالا اگر ما تحليل فرضى قدما را قبول كنيم ، اين طور تحليل فرضى مىكنند ، مىگويند : اين انسان فلان چيز را مىخواهد ، ما به او مىدهيم ، خسته مىشود يا نه ؟ بله . يك چيز ديگر [ مىدهيم 
  ] . از آن خسته مىشود يا نه ؟ بله . يك چيز ديگر و . . . خسته مىشود . ولى اگر به انسان چيزى بدهيم كه ماوراى آن ديگر چيزى نيست و آن همه چيز است ، آن را داشته باشد همه چيز را دارد ، بازهم خسته مىشود ؟ نه ، خسته نمىشود .\r\nاينجاست كه عرفا نظرى پيدا كرده‌اند . آنها روى همين حساب ، صد در صد معتقدند كه مطلوب واقعى انسان يعنى آنچه كه در آرزوى انسان است ، غير از غريزه‌هاست . غريزه حساب ديگرى است . آن يك نيروى تقريبا مادى حيوانى است كه انسان را مىكشاند . آن چيزى كه به صورت امل و به صورت هدف و ايده و كمال\r\n\r\n\r\n\r\n\r\n","description":"","footnote":"\r\n( 1 ) . كهف / 108 .\r\n","page_name":" 769 ","page_number":769},
  {"content":"\r\n\r\nآرزو در انسان واقعا وجود دارد ، غير از خدا هيچ چيز نيست . محيى الدين عربى جمله‌اى دارد ، مىگويد : « ما احبّ احد غير خالقه » هيچ كس غير از خالق خودش را در عمق باطنش دوست ندارد ( 1 ) « و لكنّه تعالى احتجب تحت زينب و سعاد » لكن خداوند تبارك و تعالى خودش را در زير پردهء اين زن و آن زن پنهان كرده است . مقصود محبوبهاى انسان است كه ادبيات ما از اين مطلب پر است . حافظ مىگويد :\r\nروشن از پرتو رويت نظرى نيست كه نيست * منّت خاك درت بر بصرى نيست كه نيست ناظر روى تو صاحب‌نظرانند آرى * سرّ گيسوى تو در هيچ سرى نيست كه نيست يا سعدى مىگويد :\r\nبه جهان خرّم از آنم كه جهان خرّم از اوست * عاشقم بر همه عالم كه همه عالم از اوست نه فلك راست مسلّم نه ملك را حاصل * آنچه در سرّ سويداى بنى آدم از اوست آنچه كه در سرّ سويداى بنى آدم مىدانند همين است كه او جز با خداى خودش با هيچ جا پيوند واقعى ندارد ، با هر چه پيوند داشته باشد پيوندى است موقتى و مجازى ، و روزى اين پيوند را خواهد بريد .\r\nاين مقوله كه بحث مىكرديم ، در اينجا تمام شد . بعد ايشان مسائل ديگرى طرح كرده‌اند كه آنها هم مسائل قابل توجهى است ولى ما زمانى در بحث « نبوت » در بارهء آنها بحث كرده‌ايم و آن اينكه باز در انسان يك جريانها و حوادث فوق العاده‌اى هست كه اين حوادث هم از نظر مادى - به تعبير ما - قابل توجيه نيست . مسألهء رؤياها را ذكر كرده‌اند ( رؤياهايى كه هيچ با اين حسابهاى مادى جور در نمىآيد ) ، مسألهء روشن‌بينىها را ذكر كرده‌اند ، تله‌پاتى را ذكر كرده‌اند ، دوربينىها را ذكر كرده‌اند و\r\n\r\n\r\n\r\n\r\n","description":"","footnote":"\r\n( 1 ) . دوستى به آن حالت خاص انسانى مىگويند . عرض كردم [ كه دوستى 
  ] غير از غريزهء شهوانى و غير از شهوت است . قرآن هم حب را با شهوت دو تا مىگيرد :  « زُيِّنَ لِلنَّاسِ حُبُّ الشَّهَواتِ »  ( آل عمران / 14 ) .\r\n","page_name":" 770 ","page_number":770},
  {"content":"\r\n\r\nحتى مسألهء كرامتها و معجزه‌ها را ذكر كرده‌اند كه نمىشود يكسره انكار كرد و گفت هيچ‌يك از اينها وجود ندارد ، و بعد مىگويند همهء اينها با عنصر سوم قابل توجيه است ، كه از نظر ما مطلب درستى است .\r\nفقط يك مطلب باقى ماند كه مىخواستم امروز طرح كنم و نمىرسم ، در يك جلسه طرح كردم و بايد جامعتر طرح كنم ، و آن سؤالاتى است كه راجع به اين عنصر سوم باقى مىماند ، مثلا : آيا اين عنصر سوم بسيط است يا مركّب ؟ بنابراين ، آيا آن هم روزى تحليل مىشود به اجزائى و ديگر از بين مىرود يا نه ؟ و قهرا آيا عنصر سوم باقى است يا باقى نيست ؟ يعنى وقتى انسان مىميرد و متلاشى مىشود آيا عنصر سوم باقى مىماند يا آن هم فانى مىشود ؟ آيا عنصر سوم ، اول ساخته و پرداخته وجود دارد ، بعد مىآيند آن را در اين موجود مثلا انسان يا غير انسان قرار مىدهند ، يا نه ، آن عنصر سوم معنايش اين است كه افاضه مىشود در اينجا ، يعنى در همين جا به وجود مىآيد ، همين جا ايجاد مىشود ؟ آيا آن عنصر سوم خودآگاه است يا ناخودآگاه ؟ آيا خود آن از خودش آگاه است يا از خودش آگاه نيست ؟ و يك سلسله سؤالات ديگر كه به وقت ديگرى موكول مىكنيم .\r\n- ما مقدارى زيادى از مطالب آقاى مطهرى را نفهميديم . ايشان عنصر سومى را تعريف كردند ، يعنى از اينكه دو عنصر اول و دوم كافى براى توجيه جهان نيست ، به وجود عنصر سومى معتقد شدند . بعد خودشان در آخر سؤال كردند كه حالا خواص اين عنصر چيست ؟ البته اگر ما بگوييم كه دو عنصر اول و دوم ( ماده و انرژى ) براى توجيه پديده‌هاى جهان كافى نيست ، فقط مىتوانيم به وجود عنصر سومى معتقد باشيم كه دست‌اندركار جهان است يا در تحولات جهان هست يا بعد از نابود شدن انسان هست ، و الّا جنبهء علمى ندارد چون يك فرضى است كه ما از وجود مجهولات به آن پناه مىبريم . به همين جهت است كه علم چنين چيزى را قبول ندارد . ما هم به لحاظ مذهبى ، به علت وجود عالم برزخ است كه اضطرار پيدا مىكنيم اين اصل را بپذيريم و الّا در اين جهانى كه زندگى مىكنيم خيلى ضرورت ندارد كه آن را حتما قبول كنيم . براى قيامت هم كه دوباره زنده مىشويم ، باز احتياج به قبول اين اصل نيست اما چون ما در فاصلهء بين حيات و قيامت به يك عالمى معتقد هستيم و معتقديم\r\n\r\n","description":"","footnote":"","page_name":" 771 ","page_number":771},
  {"content":"\r\n\r\nكه در آن عالم ( عالم برزخ ) احساس داريم ، ناچار مىشويم كه با از بين رفتن بدن جسمانى به چيز ديگرى كه وجود دارد معتقد شويم .\r\nاما آقاى مطهرى ايرادى به استدلال آقاى مهندس بازرگان دربارهء تكامل در كتابشان گرفتند و گفتند خود تكامل در جهت استدلال ما نيست تا از آن استنتاج كنيم كه اصل سومى در كار است ، بلكه تكامل فرد است كه اين طور است ، در حالى كه به نظر بنده عكس اين قضيه است . تكامل فرد يكى از خواص موجود زنده است .\r\nموجود زنده خواص ديگرى هم دارد مثل توليد مثل ، حركت ، صيانت نفس ، دفاع ، رشد . آن حالتى كه شما بيان مىكنيد فقط رشد اوست كه موجود زنده به وجود مىآيد ، بعد جوان مىشود ، بعد رشد پيدا مىكند ، بعد ميانسال مىشود ، بعد پير مىشود و از بين مىرود . تكاملى كه آقاى مهندس بازرگان به آن اشاره كرده‌اند ، پيدا كردن يك قاعده و كشف نظامى است در طبيعت كه از به دو خلقت تاكنون بوده و آن اين است كه موجودات زنده در جهت پرعضوى و تكامل پيش مىروند . اين خودش مسأله‌اى است جداى از آن و اين خودش مسأله‌اى قابل توجه است . به همين جهت هم هست كه افكار داروين به سمت الهيون خيلى نزديكتر است ، كما اينكه خودش موحد بوده است . اما مسألهء آرزو كه در آخر مطرح فرمودند ، فرمودند آنهايى كه مىگويند آن چيزى است كه ما نداريم ، حرفشان غلط است .\r\nاستاد : نه ، « انسان طالب چيزى است كه ندارد » . بحث روى ماهيت « طلب » است .\r\n- اين ايراد وارد است . اما فرمودند كه ما دنبال چيزهايى هستيم ، وقتى به آنها مىرسيم مىبينيم آنها را نمىخواسته‌ايم ، پس اين دليل بر آن است كه تظاهر و تجلى آرزوها چيزى است ، واقعيتشان يك چيز ديگر است كه از آن هم نتيجه گرفته‌اند ، در حالى كه اين طور نيست . ما يك چيزهايى را مىخواهيم و طلب و آرزو مىكنيم و به آنها هم مىرسيم و مىدانيم همان است ، بعد خسته مىشويم . يعنى براى انسان لذت و الم عادى مىشود و اين شايد يكى از رمزهاى خلقت است كه اگر انسان دردش ابدى و به همان شدت مىماند و لذتش هم همين طور ، قابل بقا نبود و يك مصيبت كافى بود تا او را از بين ببرد ، يعنى همان قدر كه در وهلهء اول ورود يك مصيبت متأثر و ناراحت مىشد ، اگر مىخواست الى الابد در همان حالت بماند از بين مىرفت . انسان اين خاصيت را دارد كه در مقابل لذائذ و المها وضعش عادى مىشود ، خسته مىشود و چون خسته مىشود ديگر لذت نمىبرد ، نه اينكه بعد كه رسيده ديده اين آن چيزى كه مىخواسته نيست . اتفاقا گاهى به آن مىرسد و\r\n\r\n","description":"","footnote":"","page_name":" 772 ","page_number":772},
  {"content":"\r\n\r\nمىبيند خيلى بيش از آن چيزى كه فكر مىكرده لذت دارد . آن ايرادى هم كه به بهشت مىكنند وارد است ، منتها جوابهاى ديگرى دارد ، همانطور كه فرموديد بهشت ، نوع لذائذش به كلى فرق مىكند .\r\nاستاد : در مورد ايرادها يا سؤالهاى آقاى مهندس ، من هم بايد بگويم حرفهاى ايشان را درست نفهميدم ( 1 ) ! مسألهء اولى كه ايشان طرح كردند ، مىگويند كه اينها يك فرضيه است ، يعنى به اصطلاح يك سوء ظنى دارند - قهرا اين سوء ظن به آقاى مهندس بازرگان هم هست - كه چون يك مفروضاتى در دين و مذهب هست ، امثال ما مىخواهيم توجيه كنيم و ناچار مىآييم اين حرف را مىزنيم و الّا از جنبهء علمى ثابت نيست .\r\nمن عرض مىكنم مقصود شما از جنبهء علمى چيست ؟ اولا ضرورتى ندارد كه هر چيزى اول از جنبهء علمى ثابت باشد ، به اين معنا كه اول علما قبول كرده باشند تا بعد ما به پيروى از آنها قبول كرده باشيم . اگر يك استدلالى از نوع همان استدلالهايى باشد كه علما در جاهاى ديگر مىكنند و ما در اينجا استدلال كنيم ، باز شما مىگوييد قبول نيست ؟ اصلا علم چطور مىتواند وجود قوه ( به معناى نيرو ) را اثبات كند ؟ مگر خود نيرو اساسا يك فرضيه نيست ؟ آيا شما نيرو را به عنوان يك پديدهء جدا از ماده مىتوانيد بررسى كنيد و مثلا آن را از ماده جدا كنيد ، بعد تجزيه‌اش كنيد و زير ميكروسكپ آن را ببينيد ؟ يا اينكه نه ، اين خودش يك استدلال روشنى است ؟ شما الآن به حيات به عنوان يك نيرو و شيئى كه مبدأ اين آثار و خواص است اعتقاد داريد ، در صورتى كه خود حيات را علم چطور مىتواند اثبات كند ؟\r\nعلم فقط يك سلسله آثار مىبيند كه اگر علم نخواهد از حدود حس تجاوز كند ، بيانش در مسائل فوق العاده محدود مىشود . اگر علم بخواهد به محسوسات و تجربياتش قناعت كند ، اول چيزى كه نبايد حرفش را بزند خود مسألهء عليت و معلوليت است . عليت و معلوليت پيوندى است كه الآن علما آن را قبول دارند ، پيوند تأثير و تأثر به معناى اينكه [ شىء 
  ] دوم كه نامش معلول است وابستگى واقعى وجودى\r\n\r\n\r\n\r\n\r\n","description":"","footnote":"\r\n( 1 ) . گفته‌اند مرحوم حاج شيخ عبد الكريم مىآمد درس ، آمد خيابان را قطع كند ، يك آدمى رسيد و شروع كرد يك خواب خيلى مفصلى را براى ايشان نقل كردن در فضيلت ايشان . حاج شيخ هم فهميد كه اين آدم كلّاشى است و پول مىخواهد . حرفهايش را خوب گوش كرد و وقتى به آخرش رسيد كه حالا منتظر بود كه آقا دست در جيب ببرد و يك پولى به او بدهد ، آقا گفت ان شاء الله من هم يك خوابى براى تو ببينم !\r\n","page_name":" 773 ","page_number":773},
  {"content":"\r\n\r\nدارد با علت خودش ، به طورى كه اگر علتش نباشد محال است پيدا بشود ، و حال آنكه آنچه علم سراغ دارد يا تقارن است و يا تعاقب و توالى . ما هميشه آنچه كه ديده‌ايم و آزمايش كرده‌ايم توالى دو حادثه يا تعاقب دو حادثه بوده است ولى مسألهء وابستگى - كه ما در باب علت و معلول قائل هستيم - اصلا يك مفهوم غير محسوس است . اين وابستگى با اينكه يك خاصيت مجرّد ما وراء الطبيعى هم نيست ولى يك خاصيت محسوس هم نيست . قبولش كرده‌ايم . شما مسألهء قوه و نيرو را قبول كرده‌ايد . ما هم اينجا بيش از اين نمىگوييم . مىگوييد تعريف ، ما كه تعريف نكرديم و نخواستيم تعريف كنيم . امروز هم كه مىگويند تعريف كردن كار خوبى نيست ، يعنى تعريف كردن كار بسيار مشكلى است ، واقعا تعريف كردن اشياء كار بسيار سختى است و به عقيدهء بعضى قدما محال است ما بتوانيم اشياء را تعريف حقيقى بكنيم ولى وجود اشياء را بدون اينكه بتوانيم تعريف كنيم ، از روى آثارشان كشف مىكنيم . اين ديگر عادىترين و طبيعىترين چيزى است كه علوم هم قبول مىكنند . شما خود نيروى برق را مىتوانيد تعريف كنيد ؟ شك هم در وجودش نداريد . احدى تا حالا نتوانسته نيروى برق را تعريف كند يا مدعى تعريفش باشد يا در مقام تعريفش باشد ، و حتى آيا تاكنون كسى توانسته خود آن را به صورت يك امر جدا از ماده بررسى كند يا هر چه بررسى شده روى آثارش شده است ؟ ولى آثارش كه بررسى شده ، علم به وجود چنين نيرويى يقين پيدا كرده است . شما اگر ايرادى داريد ، بايد در اين بررسيها ايراد داشته باشيد كه اين بررسيها بررسيهاى ناقصى است يا كامل ؟ اگر گفتيد نه ، اين مقدار بررسى از نظر علمى كافى نيست ، اين يك حرفى است . بگوييد اين مقدار بررسى از نظر علمى كافى نيست كه وجود يك نيروى آنچنانى را ثابت كند ، يعنى خواصى كه در ماده هست براى توجيه آن كافى نيست ، اين نيروى ديگرى است . اما شما اگر بررسى را بررسى كاملى بدانيد ، نمىتوانيد بگوييد علم به وجود چنين چيزى اقرار ندارد يا ما نمىتوانيم چنين چيزى را تعريف كنيم . ما خود خدا را هم نمىتوانيم تعريف كنيم . مگر ما خدا را مىتوانيم تعريف كنيم ؟ مگر خدا قابل تعريف است ؟\r\nدربارهء مسألهء تكامل ، من عرض كردم كه تكامل يك نطفه در جنين همان اندازه دليل است كه تكامل انواع در طول ميليونها سال و ميلياردها سال ، يعنى اينكه يك سلول از آن حالت يك سلولى برسد به اين حالت كمالى يك انسان كامل ، اين همان اندازه دخالت يك نيروى ديگرى را نشان مىدهد كه مسألهء تكامل انواع در طول\r\n\r\n","description":"","footnote":"","page_name":" 774 ","page_number":774},
  {"content":"\r\n\r\nميليونها سال پيش ، يعنى آن دليل جداگانه‌اى نيست ، يعنى اگر فرض كنيم كسى تكامل انواع و تبدّل انواع را هم قبول نكند ، در اين استدلال ما خللى وارد نمىشود .\r\nحرف ما اين است . دو مادهء استدلال نداريم : يكى تكامل فرد و يكى علاوه بر آن ، تكامل انواع كه هر كدام دليل جداگانه‌اى باشد . همان تكاملى كه شما گفتيد كه موجود زنده در طول ميليونها سال به سوى تكامل و اضافه كردن عضو و تفصيل رفته ، مگر يك فرد نمىرود ؟ چه فرقى مىكند ؟ آيا آنچه كه نوع [ به سوى آن 
  ] رفته دخالت بيشترى را ثابت مىكند از آنچه كه يك فرد رفته است ؟ به نظر من دليل جداگانه‌اى نيست . اگر آنچه كه در وجود فرد هست دليل باشد ، آنچه هم كه در انواع بوده دليل است ، اما اگر آنچه كه در فرد هست دليل نباشد آن هم دليل نيست ، آن از نظر اين استدلال ما يك عامل جديدى در اختيار ما نمىگذارد . من اين طور گفتم . حالا من صد در صد روى اين مطلب اصرار ندارم . ممكن است شما بيان بيشترى داشته باشيد ، من قبول كنم .\r\nحرف من اين بود ، بازهم شما چيزى بيان نكرديد كه من را قانع كند .\r\nدربارهء حرف سومتان ، مسألهء خو گرفتن به درد با مسألهء خو گرفتن به لذت فرق مىكند . از نظر ما خو گرفتن به درد نوعى انطباق با محيط است ، يعنى همان نيرويى كه هميشه انسان و لو پيكر انسان را با شرايط محيط تطبيق مىدهد و در جهت آسايش آن است ، همان نيرو است كه تغييراتى در انسان به وجود مىآورد ( اين امر حتى در امور روحى هم جريان دارد ) ، چون [ اين نيرو 
  ] حيات را به سوى كمال سوق مىدهد ، و اينكه درد كامل باشد و انسان دائما درد بكشد بر خلاف مسير كمالى انسان است ، يعنى تدريجا همان نيروى مرموز كوشش مىكند كه آن شيئى را كه مطلوب انسان بود [ با مطلوب جديدى عوض كند 
  ] .\r\nاول اين را بگويم كه درد دو قسم است : درد جسمى و درد روحى . درد جسمى كه خود بدن عاملش را از بين مىبرد ، خود بدن تدريجا فعاليت مىكند و آن جراحتها ، پارگيها و موجبات درد را از بين مىبرد . حالا در دردهاى روحى عرض مىكنيم : در دردهاى روحى ، غصه‌ها ، فراقها ، اين جور چيزها ، باز همان عامل است كه در عالم روح فعاليت مىكند و چهرهء آن شيئى را كه انسان از فراق او رنج مىبرد عوض مىكند ، تغيير مىدهد و مطلوب جديدى به جاى آن مىنشاند . اينكه شما مىگوييد خاصيت انسان است ، ما هم مىگوييم خاصيت انسان است اما به اصطلاح مكانيزم اين خاصيت چيست ؟\r\n\r\n","description":"","footnote":"","page_name":" 775 ","page_number":775},
  {"content":"\r\n\r\nدر مسألهء آرزوها من عرض كردم فرق است ميان [ آرزو و 
  ] امورى كه شهوات انسان به آن تعلق مىگيرد كه به هر حال يك حالت نيمه مادى و حيوانى است ، مثل شهوت خوردن : انسان گرسنه است ، يك ميل شديدى به غذا پيدا مىكند ، همين قدر كه غذا را خورد و سير شد ميلش ديگر رفع مىشود . اين آرزو نيست . آرزو آن حالت ايده‌آل‌طلبى بشر است . انسان غير از اين خواسته‌هاى طبيعتش يعنى غير از خواب خواستن ، غير از خوراك خواستن و غير از شهوت جنسى ( 1 ) [ حالت ايده‌آل‌طلبى هم دارد 
  ] . خواسته‌هاى حيوانى يك مسأله است ، ايده‌آل براى بشر يك مسألهء ديگر است .\r\nاينكه عرض كردم هر چه را كه انسان به صورت ايده‌آل فرض مىكند ، بعد ، از آن خسته مىشود ، اين به آن خستگىاى كه شما گفتيد على الظاهر ارتباط ندارد ، يعنى انسان وقتى به آن ايده‌آلش مىرسد ، اول كه مىرسد خيلى هم نسبت به آن شائق است ، تا مدتى هم سرگرم به آن است ، مثل اينكه درست آن را تجربه مىكند و در اول بسا هست ببيند كه از آن كه اول فكر مىكرد بزرگتر هم هست چون واقعيت مادىاش بزرگتر است ، ولى در عين حال بعد كه با آن - به قول شما - انس و خو گرفت اقناعش نمىكند ، طالب چيز ديگر است . چرا طالب چيز ديگر است ؟ همانطور در حالت خستگى بماند ! شما اگر استدلال مىكرديد ، مىگفتيد بعد كه انسان خسته شد دنبال آرزوى ديگر نمىرود ، يك حرفى بود .\r\n- دنبال لذت مىرود .\r\nاستاد : دنبال ايده‌آل رفتن غير از مسألهء لذت است ، يعنى ايده‌آل ديگرى ندارد ، ايده‌آل براى او مىميرد . مىگفتيم انسان هر ايده‌آلى داشته باشد ، بعد ايده‌آل ديگر نه ، يك ايده‌آل ، بالأخره وقتى به آن رسيد يا خسته مىشود يا خسته نمىشود ، همان جا سر جاى خودش مىايستد . اما اگر قبول كرديد كه و لو از اين هم خسته مىشود ولى در عين حال باز دنبال يك كمال و يك هدف و يك ايده‌آل است ، آن وقت اين استدلال استدلال تمامى است . البته ما اين استدلال را قدرى با احتياط بيان كرديم .\r\n\r\n\r\n\r\n\r\n","description":"","footnote":"\r\n( 1 ) . مسألهء انس خانوادگى و به تعبير قرآن مودّت و رحمت يك مفهوم انسانى است غير از مفهوم حيوانى شهوت جنسى .\r\nما به آن فعلا كار نداريم .\r\n","page_name":" 776 ","page_number":776},
  {"content":"\r\n\r\n\r\nنقد نظريهء « ماده و انرژى » در كتاب ذرهء بىانتها ( 2 )\r\nمهندس بازرگان : در مورد مطالبى كه جناب آقاى مطهرى از كتاب ذرهء بىانتها عنوان فرموده بودند ، امر شده بنده هم عرايضى بكنم . اصل بحث راجع به اين بود كه دنيا را با دو عنصرى كه علم امروز قبول دارد ( ماده و انرژى ) نمىشود توجيه كرد ، پديده‌ها ، جريانها و تحولات زيادى است كه اين دو عاجز از ايجاد و يا توجيه و بيانش هستند .\r\nبنابراين يك عنصر سومى و دستى بايد در كار باشد كه دنيا را به اين صورت درآورده باشد . آن موارد و شاهد مثال‌ها كه جناب آقاى مطهرى از كتاب يك يك فرمودند ، اول مسألهء پيدايش جهان بود كه اگر بنا باشد دنيا را فقط ماده و انرژى تشكيل داده باشد - گواينكه اين دو تا هم يكى هستند يعنى قابل تبديل و تبدّل به هم هستند - اين نمىتواند پيدايش جهان را بيان كند . فرمودند الزامى هم نيست كه براى پيدايش جهان توجيهى باشد . ماده ازلى باشد ، كما اينكه ماترياليستها همين را قبول دارند ، مىگويند چه لزومى دارد خدايى باشد كه خدا خلق كرده باشد ؟ اصلا آفرينشى نيست و ماده هميشه بوده است . البته اين ، راه فرارى است كه آنها پيش مىگيرند .\r\nبراى ماده خيلى مشكل است كه اصلا پيدايشى نباشد ، چون ماده‌اى كه مشمول قانون ثبات انرژى بعلاوهء ماده است و از خودش رأى و تصميم و اراده‌اى ندارد ، وقتى قادر بر اين نباشد كه حتى كوچكترين تغييرى در خودش بدهد و همهء اينها اجبارى و الزامى باشد ، آن وقت چطور مىتواند خودش را به وجود بياورد ؟ اين همان ابهام و اشكالى است كه مبناى بيان فلاسفه و متكلمين است . ما نمىتوانيم تصور\r\n\r\n","description":"","footnote":"","page_name":" 777 ","page_number":777},
  {"content":"\r\n\r\nكنيم كه اين خودش - كه قادر به كوچكترين عملى نيست - به وجود آمده باشد . اصلا وقتى خدا نباشد ازليت امكان ندارد . دوم مسألهء پيدايش حيات بود كه فرمودند همانطور كه در آن كتاب هم ذكر شده پيدايش حيات بدون قبول يك عنصر ثالثى قابل توجيه نيست . در اين باره نظرى و ايرادى و تكميل و تصحيحى نداشتند ، بنده هم عرضى نمىكنم .\r\nسوم مسألهء تكامل است كه ضمن تأييد بيان كتاب ، تصحيحى فرمودند . فرمودند در آنجا اشاره شده كه تكامل دو نوع است : تكامل فردى و تكامل نوعى . آن وقت فرمودند كه تكامل نوعى را قبول داشته باشيم يا نداشته باشيم ، زياد مورد ضرورت و احتياج نيست كه دخالت يك عنصر سوم و يك اراده يا امر يا وحى يا چيزى از اين قبيل را ايجاب كند . تكامل نوعى چون مورد ايراد و اشكال است ، بنابراين روى آن اصرارى نيست . ما همين تكامل فردى را مىگيريم . تكامل فردى را هم اين طور تشريح كردند : همانطور كه مىبينيم بچه وقتى به دنيا مىآيد نه حركت دارد ، نه حتى تشخيص دارد ، نه شعور دارد ، نه حرف دارد ، نه عقل دارد ، رفته رفته رشد مىكند ( چه بچهء انسان ، چه بچهء حيوانات ) اين رشد يك نوع تكاملى است و اين تكامل بدون دخالت عنصر سوم امكان ندارد . در اينجا من مىخواستم عرض كنم كه اين مثالى كه در مورد تكامل فرد زدند ، از نظر استفاده و استمدادى كه آنجا از اصل آنتروپى ( اصل كهولت ) شده بود ، مفيد به معنا نيست و آن را نمىرساند . درست است كه ما به صورت ظاهر رشد و تكامل مىبينيم ، يك بچه هم جثه‌اش كوچكتر است ، هم زورش كمتر است ، هم فهم و شعور و عقل و همه چيزش كم است و رفته رفته رشد پيدا مىكند و كامل مىشود ولى از نظر آنتروپى و عكس آنتروپى معانى مختلف دارد . بنده در كتاب ترموديناميك صنعتى همه جا به عكس آنتروپى ، انرژى مؤثر گفته‌ام . انرژى مفيد هم به آن مىگويند . انگليسيها به آن  available energy  يعنى انرژى آماده مىگويند . چون به وجوه مختلف ظاهر مىشود اسامى مختلف هم دارد .\r\nضد آنتروپى است ، يعنى انرژى كه در دنيا ثابت است دو قسمت مىشود : يك قسمت آن انرژى بىخاصيت ، انرژى دورافتاده و راكد و بىاثر است ، حاصل ضرب آنتروپى و درجهء حرارت است و آن قسمتى از انرژى است كه ديگر خاصيتى ندارد ، يعنى مرده است ، مىشود گفت زنده است ولى زندهء بىحركت و بىاثر . آن وقت مازاد آن را انرژى قابل استفاده ، انرژى مفيد ، انرژى مؤثر مىنامند . حالا هر وقت آنتروپى زياد شود انرژى مؤثر كم مىشود . وقتى انرژى مؤثر به مينيمم رسيد ، آن موقع يا ركود و تعادل و بىحركتى موجود است ( فرق نمىكند موجود زنده يا غير زنده ) يا همان مرگ است ، يعنى سرمايهء انرژتيك يك شىء ، يك دستگاه يا يك موجود زنده اگر از\r\n\r\n","description":"","footnote":"","page_name":" 778 ","page_number":778},
  {"content":"\r\n\r\nخارج به آن كمك و امداد نرسد و چيزى وارد نشود يك سرمايهء ثابتى است ، يك انرژى است . آن وقت اين انرژى دائما رو به تنزل مىرود ، يعنى آن سهميهء غير مفيد و غير مؤثر مرتبا زياد مىشود ، سهميهء مفيد و مؤثر كم مىشود . از اين نكته در شيمى خيلى استفاده مىكنند . اغلب قوانين شيميايى و فيزيكى را روى همين به دست مىآورند ، يعنى جستجو مىكنند كه انرژى مؤثر كى مينيمم مىشود ، آن حالت تعادل است . وقتى مثلا يك مقدار اسيد و يك مقدار باز با هم فعل و انفعال مىكنند يا در يك ظرفى تركيبات مختلفى هست ، هر قدر انرژى مؤثر بيشتر باشد سرعت فعل و انفعال و عمليات بيشتر است . آن سرعت به صفر مىرسد يعنى حالت تعادل پيدا مىشود وقتى انرژى مؤثر مينيمم باشد و بنابراين آنتروپى ماكزيمم باشد .\r\nدر مورد موجود زنده و همين مثال بچه اتفاقا بر خلاف آنچه به صورت ظاهر جلوه مىكند ، بچه كه به دنيا مىآيد - و حتى در نطفه‌اش - انرژى مؤثر ماكزيمم است ، در ما كه جنب و جوش داريم ، حرف مىزنيم ، حركاتى داريم ، آنتروپى بيشتر است منتها آنتروپى واحد ، يعنى كل آنتروپى يا كل انرژى تقسيم بر وزن . در ابتدا سرمايه‌اى كه پدر و مادر يا خلقت به بچه داده‌اند ، آن سرمايه صد در صدر انرژى مؤثر است و به فرمايش حضرت امير كه فرمودند شما از همان روز تولد به طرف مرگ مىرويد ، اين يك حقيقتى است . درست بر خلاف آنچه كه گفته‌اند يا به نظر مىآيد ، شخص يك قوس صعودى و نزولى پيدا نمىكند كه مثلا از بچگى رفته رفته قدرتش ، جثه‌اش ، قامتش رو به ترقى مىرود ، مثلا به سن چهل سالگى كه رسيد سير نزولى پيدا مىكند . نه ، از همان اول به طرف مرگ مىرود ، از همان اول آنتروپى ترقى مىكند .\r\nبنابراين ، مسألهء تكامل فردى تأييدى است بر اينكه دخالت يا لزوم و وجوب امر يا وحى در اينجا نمىتواند صدق كند و نشانهء خارجى اين قضيه اين است : شما بچه را وقتى كه نگاه كنيد مىبينيد دائما پاهايش حركت مىكند ، دستش حركت مىكند .\r\nاين همان انرژى مؤثر است . در بچه اين تحرك و ميل به جنب و جوش فوق العاده زياد است . سن كه زياد مىشود ، يعنى وقتى كه بچهء چهارساله هفت‌ساله مىشود ، به مدرسه مىرود ، از كلاس اول به كلاس دوم و سوم مىرود ، همين‌كه مىگويند بچهء معقول و سر به راهى شده ، اين يعنى آنتروپى او زياد شده ، انرژى مؤثر كم شده است . اين درست بر خلاف تكامل است ، در حال تنزل است . انسان از همان نطفهء اول در حال تنزل است ، منتها ظاهر نشده است . تكامل فردى نمىتواند دخالت يك موجود ديگرى يعنى خدا يا چيز ديگرى را درست و حسابى توجيه كند ، براى اينكه در مقابل مىتوانم بگويم طبيعى است كه بنده براى اينكه زندگى كنم ، در مقابل سختيها و مشكلات به تلاش و تفكر درمىآيم ، كارى مىكنم كه بتوانم خودم را زنده\r\n\r\n","description":"","footnote":"","page_name":" 779 ","page_number":779},
  {"content":"\r\n\r\nنگه دارم و در اين نزاع براى حيات پيروز شوم . خيلى طبيعى است كه بايد تكامل پيدا كنم و اينجا خودم دخالت دارم . در حيوانات هم همين طور است ، محيط عوض مىشود ، درجهء حرارت بالا و پايين مىرود يا نوع مواد غذايى در دريا و در خشكى تغيير مىكند ، در نتيجه قابل توجيه است كه اين موجودات به فكر اين بيفتند كه خود را با محيط تطبيق دهند ، مثلا اگر گياهها و علفها سفت شده ، اين حيوان هم كارى كند كه دندانش تيزتر شود . گواينكه آنجا اين عرض بنده صحيح نيست ولى بالأخره در آنجا يك راه حل و مفرّى دارد كه خود موجود احتياج دارد و دلش مىخواهد كه كاملتر ، مجهزتر و مسلطتر شود .\r\nآنجايى كه هيچ نمىشود ميل و ارادهء فرد را دخالت داد و حتما بايد گفت يك نقشهء ديگرى ماوراى تشخيص و احتياج او وجود دارد ، تكامل نوعى است . مثلا فرض كنيد در مارمولك يك آثار و تغييراتى پيدا مىشود كه سه نسل بعد به درد آنها مىخورد . آنجا ديگر هيچ كس نمىتواند بگويد كه اين مارمولك براى خودش ، براى ادامه حياتش ، براى زندگىاش اين كار را كرده است . حالا لزومى ندارد عين تئورى داروين باشد ، بالأخره تكامل نوعى را كه همه قبول دارند و قرآن هم مىگويد :  « وَ بَدَأَ خَلْقَ الْإِنْسانِ مِنْ طِينٍ »  ( 1 ) شروع او را از گل كرد . اين ديگر عاليترين و عميقترين و دورترين تكاملى است كه قرآن مىگويد : انسان از گل شروع شده است . اگر آنها مىگويند انسان از ميمون است يا از موجود تك سلولى است ، قرآن حتى از گل هم عقب‌تر مىرود :  « خَلَقَ الْإِنْسانَ مِنْ صَلْصالٍ كَالْفَخَّارِ »  ( 2 ) . چه اصرارى است كه ما بگوييم اصلا تكامل نوعى نيست ؟ خير ، هست منتها ماترياليستها مىگويند هست و روى آن اصرار دارند ، ما مىگوييم همين تكامل نوعى با در دست داشتن انرژى و ماده و بدون عنصر سوم قابل توجيه نيست .\r\nمطلب آخرى كه مىخواهم عرض كنم اين است كه از سخنان جناب آقاى مطهرى ممكن است اين طور استنباط شود كه ايشان بين علم قديم و جديد تفكيك قائل مىشوند و در صددند كه اثبات كنند قديميها درست گفته‌اند ، اگر اينجا از سه عنصر صحبت شده ، قدما هم همين را گفته‌اند ، منتها قدما گفته‌اند ماده و قوه ، و قوه همان عنصر سوم است ، يا دربارهء تكامل قدما هم گفته‌اند كه تكاملى هست و مثلا نمونهء تكامل همين است كه الآن ما مىبينيم . واقعا علم ، قديم و جديد ندارد و يك سلسلهء پيوسته‌اى است . فرضا همين نظريهء نسبيت با هندس و مكانيك قديم منافات دارد\r\n\r\n\r\n\r\n\r\n","description":"","footnote":"\r\n( 1 ) . سجده / 7 .\r\n( 2 ) . رحمن / 14 .\r\n","page_name":" 780 ","page_number":780},
  {"content":"\r\n\r\nولى باز هندسه و مكانيك قديم در مقياس زمينى به جاى خودش درست است ولى در مقياس فلكى ، مكانيك و فيزيك نيوتن از توجيه آن عاجز است . پس همان طورى كه علم امروز در حال تكامل و تصحيح و اصلاح است ، علم و فلسفه و افكار قديم هم در حال تكامل بوده است . اين از نظر تبليغ مضر است كه بگوييم علم امروز و افكار و نظريات جديد غلط است و يا اگر غلط نيست همان است كه قدما گفته‌اند . شايد به هيچ وجه نظر جناب آقاى مطهرى اين نبوده كه از فلسفه و علم قديم دفاع كنند ولى ممكن است اين احساس پيدا شود .\r\nاستاد : راجع به توضيحاتى كه جناب آقاى مهندس دادند عرايض مختصرى عرض مىكنم . دربارهء پيدايش جهان ، من اين طور يادم مىآيد كه عرض كردم ايشان فرموده‌اند كه بدون دخالت دادن عنصر سوم پيدايش جهان ( يعنى حدوث عالم ) قابل توجيه نيست ، يعنى بايد اين طور فرض كنيم كه هيچ چيزى نبوده و از عدم پيدا شده است . البته « از عدم پيدا شده » تعبيرى است كه مىگوييم ، يعنى اگر ما زمان را عقب ببريم ، حالا نمىتوانيم بگوييم ميليونها سال ، ميلياردها سال ، خيلى از اين بيشتر ، ولى بالأخره اين طور فرض شده كه بايد ما به جايى برسيم كه يك مرتبه اين عالم به صورت يك پديده پيدا شد و قبل از آن نيست مطلق بود . عرض كرديم كه اين مسأله‌اى نيست كه بشود به گردن كسى گذاشت و آن را به عنوان يك دليل قبول كرد . ممكن است كسى بگويد نه ، اين رشته هميشه و از ازل بوده است و تا ابد هم ادامه دارد . مسألهء ازليت عالم و اينكه عالم به خودى خود نمىتواند ازلى و قائم به نفس و قائم به ذات باشد ، اينجا دليلى براى آن اقامه نشده است . اين [ امر يعنى ازلى نبودن عالم 
  ] در اين استدلال و در اين كتاب مفروض گرفته شده است . روى چه حساب ما مىتوانيم اين را براى يك آدم مادى مفروض بگيريم ؟ فرمودند كه ماده نمىتواند خودش را ايجاد كند . آنها كه نمىگويند ماده خودش را ايجاد كرده ، همان طورى كه ما نمىگوييم خدا خودش را ايجاد كرده و خودش پايه‌گذار وجود خودش است . « بوده است » يعنى هميشه بوده است ، نه اينكه خودش يك وقتى خودش را ايجاد كرده است . اين مسألهء مهمى نيست .\r\n\r\n","description":"","footnote":"","page_name":" 781 ","page_number":781},
  {"content":"\r\n\r\n\r\nمسألهء تكامل\r\nدر مسألهء تكامل ، من بايد درست عكس مطلب را عرض كنم كه آقايان تصور خاصى دربارهء افكار ما دارند ، هر چه كه ما مىگوييم چيز ديگرى را تصور مىكنند ، خيال كرده‌اند كه من مىخواهم بگويم مسألهء تكامل انواع امرى است كه نبايد قبول كرد و خلاف است و چون ذهن من تكامل انواع را قبول نمىكند مىگويم حالا لزومى ندارد ما اين مطلب را بگوييم ، در صورتى كه اساسا من چنين چيزى نگفتم . من عرض كردم تكامل انواع يك امر انتزاعى است ، تكامل نوع هم همان تكامل فرد است ، يعنى فرق بين نظريهء تكامل انواع و نظريهء ثبات انواع اين است كه قائلين به ثبات انواع مىگويند تكامل فرد هميشه در يك قالب معين و مشخصى است كه همهء افراد در همان قالب معين و مشخص تكامل پيدا مىكنند و ديگر از آن بالاتر نمىروند ، و تكامل انواع معنايش اين است كه بعضى از افراد به مرحله‌اى مىرسند كه از قالب پيشين تجاوز مىكنند و آن وقت قالب جديد ملاك مىشود و باز در نسلهاى بعد هم يك وقتى يك فرد از آن قالب پيشين تجاوز مىكند و جلوتر و بالاتر مىرود .\r\nمسألهء تكامل فرد به همان شكل ، چيزى است كه خود قرآن به آن استناد كرده است . در مسألهء تكامل خلقت انسان كه در اول سورهء حج و در اول سورهء   « قَدْ أَفْلَحَ الْمُؤْمِنُونَ »   است ، مطلب اين است كه ما شما را از نطفه آفريديم ، نطفه را علقه كرديم ، علقه را مضغه كرديم ، بعد او را چنين كرديم ، بعد چنان كرديم ، مراحل تطور او را به عنوان يك نمايش‌دهنده‌اى از دست قدرت الهى بيان مىكند . البته آن حسابى كه ايشان فرمودند كه فرد قويترين حالتش همان اول پيدايش اوست و به تعبير خودشان بايد اين طور فرض كنيم كه انرژى مؤثر را در همان اول تكوّنش دارد ، ما قبول مىكنيم ، يعنى يك سلول انسان كه در رحم به وجود مىآيد ، همان اولين بارى كه اين سلول از تركيب دو سلول به وجود مىآيد جوانترين و پرنيروترين وقتى است كه اين موجود هست و از همان لحظه رو به كهنگى و فرسودگى و پيرى مىرود . حتى به حسب ظاهر كه مىبينيم اين يك سلول بعد دو سلول مىشود ، بعد چهار سلول مىشود و بعد مىرسد به مراحلى كه اعضاى زياد پيدا مىكند و بعد سلولها به انواعى تقسيم مىشوند : سلول عصبى از سلول استخوانى جدا مىشود و هر يك از اينها از سلولهاى مثلا گوشتى جدا\r\n\r\n","description":"","footnote":"","page_name":" 782 ","page_number":782},
  {"content":"\r\n\r\nمىشوند ، سلول خونى چيز ديگرى است ، با اينكه به حسب ظاهر تنوع پيدا مىكند و اعضايش مرتب زياد مىشود و بعد هم به صورت يك بچه به وجود مىآيد ، بچه هم مرتب رشد مىكند ، بزرگ مىشود ، جوان و برومند مىشود ، ولى در واقع دارد از همان روز اول از او كاسته مىشود . ما فكر مىكنيم كه از سى سالگى به بعد ، انسان كاسته مىشود و حال آنكه از همان لحظهء اولى كه سلول به وجود آمده رو به كاستى مىرفته است . البته شايد از نظر حساب انرژى مطلب از همين قرار باشد ولى در مجموع اين موجود ، در همان چيزى كه شما آن را عنصر سوم مىناميد مطلب اين طور نيست .\r\n\r\nتكامل تدريجى حيات\r\nعرض من اين بود كه حيات ( يعنى همان عنصر سوم ) تدريجا رو به تكامل مىرود . من بر آن مبنا اساس فكرى نكرده بودم و حرفى نداشتم عرض كنم . من عرض كردم كه اين موجود زنده دو رشد مىكند : يك رشد ظاهرى و حجمى كه حجم موجود بزرگ مىشود و بعد هم تقسيمات و تشكيلاتى در آن صورت مىگيرد ، و يك رشد جوهرى - به اصطلاح ما - كه مقصودم رشد حياتى است ، نفس حيات ( همان عنصر سوم ) تدريجا رو به شدت و رو به كمال مىرود . از نظر طرز تفكر ما - كه شما آن را طرز تفكر قدمايى تلقى مىكنيد - يك انسان پير جسمش فرسوده شده ، ماده و انرژى در او كاهش پيدا كرده اما آنچه كه آن را روح و حيات مىنامند و شما عنصر سوم مىناميد ، در او تكامل پيدا كرده است . يك آقاى مهندس بازرگان تحصيل كردهء كامل شده‌اى كه يك سلسله ملكات علمى و يك سلسله ملكات اخلاقى پيدا كرده‌اند ، حيات ايشان در اين سنين شصت و چهار سالگى با حيات آن سلول كه در شصت و چهار سال و نه ماه پيش براى اولين بار تكوّن پيدا كرد ، يك درجه از حيات نيست . امر الهى در وجود ايشان الآن كاملتر و قويتر و نيرومندتر است . فرد در آن عنصر سوم دائما رو به كمال مىرود . همانطور كه عرض كردم تكامل نوعى يك امر انتزاعى است . گاهى در فرد يك تغييرات ناگهانى پيدا مىشود كه همان تغييرات ناگهانى در نسلهاى بعد پيدا مىشود . آيا به نظر شما آن تغييرات ناگهانى به اين شكل است كه يك انرژى جديد به وجود مىآيد ؟ اگر واقعا اين طور است ، در تكامل نوع حساب جداگانه‌اى وجود دارد ، ولى اگر چنين چيزى نيست ، حساب جداگانه‌اى نيست . به هر حال نظر ما به آن\r\n\r\n","description":"","footnote":"","page_name":" 783 ","page_number":783},
  {"content":"\r\n\r\nمسأله بود نه به اين مسأله ، چون حساب ماده و انرژى در دست ما نيست ، ما روى آن حساب كرده بوديم .\r\n\r\nتكامل انواع ، يك نظريهء توحيدى\r\nاينكه عرض كرديم خود تكامل فردى هم كافى است براى استدلال ، مبنى بر انكار تكامل نوعى و مبنى بر بدبينى نسبت به نظريهء [ تكامل انواع 
  ] نبود . اتفاقا من خودم در مقاله‌اى كه ده پانزده سال پيش براى اولين بار در مكتب تشيع نوشتم ، مكرر اين مطلب را بحث كردم و اين را يادآورى كردم كه نظريهء تكامل انواع - كه امروز پيدا شده - با اصولى كه كشف كرده‌اند ، صد در صد يك نظريهء توحيدى است ، يعنى نظريهء تكامل انواع استدلال موحدين را قويتر و نيرومندتر كرده است . در مسألهء تكامل انواع اگر كسى فى الجمله بحث و ترديدى داشته باشد از اين نظر است كه آيا با ظواهر آنچه كه در كتب آسمانى آمده است - نه با مسألهء توحيد - منطبق است يا نيست ؟ زحمت اين كار را هم جناب آقاى دكتر سحابى [ در كتاب خلقت انسان 
  ] كشيده‌اند و اين قدر من مىتوانم اعتراف كنم كه نكات خيلى برجسته‌اى در آنجا گفته‌اند و من هميشه گفته‌ام كه واقعا قابل مطالعه و قابل دقت است ، و الّا از نظر توحيدى بسيار غلط بوده كه افرادى مسألهء تكامل انواع را يك نظريهء ماترياليستى تلقى كرده‌اند ، اصلا اين به آن ربطى ندارد و قطعا نظريهء تكامل انواع براى اثبات توحيد از نظريهء ثبات انواع بهتر است و كسانى كه دنبال نظريهء ثبات انواع رفته‌اند فكرشان ناشى از يك مسألهء كلامى است كه ما ريشه‌اش را يهودى مىدانيم و تعبير يهودى كرديم و آن اين است كه وجود خدا را فقط در ابتداى خلقت لازم مىدانستند ، يعنى براى عالم يك حدوث ابتدايى قائل بودند كه از كتم عدم ناگاه به وجود آمده و در اينجا بوده كه گفته‌اند خدايى لازم بوده است ، بعد كه عالم به وجود آمده كارخانه‌اى است كه ديگر خودش دارد مىگردد ، خدا هم اگر بميرد عالم به كار خودش ادامه مىدهد . پس چون چنين چيزى هست ما بايد يوم الشروع براى هر چيزى قائل شويم .\r\nآن وقت ما اگر بخواهيم بگوييم انسان را خدا آفريده ، بايد يك يوم الشروعى براى نوع انسان قائل شويم . اگر بخواهيم بگوييم درختها را هم خدا آفريده ، يك يوم الشروعى هم براى درختها بايد قائل شويم ، براى كوهها هم يك يوم الشروعى و . . . اين مبتنى بر\r\n\r\n","description":"","footnote":"","page_name":" 784 ","page_number":784},
  {"content":"\r\n\r\nآن طرز تفكر بوده ، كه أصلا قطع نظر از هر حرف ديگرى ، از نظر توحيدى غلط است .\r\nاما مسألهء ديگر ، اين طور نيست كه ما اصرارى داشته باشيم كه علم تكامل پيدا نكرده و آنچه حرف بوده قدما گفته‌اند . ولى مسأله همان مسألهء شعر نو و شعر قديم است كه امروز در روزنامه‌ها خيلى محل بحث است . شك ندارد كه شعر هم مثل هزار چيز ديگر قابليت تكامل دارد . يك حسابى در دنيا نيامده كه بايد قضيهء شعر بر سعدى و يا حد اكثر بر جامى وقف شده باشد و ديگر بعد از اين نبايد كسى كه استعدادش به اندازهء استعداد سعدى يا حافظ يا مولوى يا جامى يا نظامى باشد به وجود بيايد . آخر دليل ندارد كه به وجود نيايد ، و اگر هم به وجود بيايد چون شاعر مايهء الهام مىخواهد ، امروز مايهء الهام براى شاعر از قديم بيشتر است . شعر كه تنها احساس و عاطفه نيست ، فكر و انديشه هم در آن وجود دارد ، فكر و انديشه‌اى است كه آميخته با عاطفه است . ولى با همهء اين حرفها ما نمىتوانيم تنها زمان را مقياس بگيريم ، بگوييم به دليل اينكه همه چيز در حال تكامل است ، بنابراين مثلا شعرهاى نيما حتما در حد اعلايى از شعر است و هفت قرن از شعر سعدى جلو است . اگر كسى بيايد روى ايرج ميرزا حساب كند - كه اتفاقا كسى حساب نمىكند - ايرج ميرزا شعر نو گفته ، يعنى مضمونهاى نو خلق كرده كه مضمونهاى نو او را نه سعدى گفته نه حافظ ، منتها يك آدم به اصطلاح الدنگى بوده و بيشتر دنبال هرزگى مىرفته و در آنچه كه مىخواسته و دنبال مىكرده ، بسيار عالى گفته است . جايى هم كه در غير اين [ مضمونها 
  ] گفته خيلى خوب گفته ، مثل شعرى كه راجع به كارگر گفته است . مسألهء تقديس كارگر مفهوم جديدى است كه براى حافظ و سعدى مطرح نبوده ولى براى ايرج ميرزا مطرح بوده است . ببينيد در آن شعرى كه راجع به كارگر گفته چقدر ابتكار به خرج داده است ! يا اعتراض به خلقت ، همه اعتراض به خلقت كرده‌اند ، از ناصر خسرو حكيم گرفته تا ديگران ( حالا اعتراضشان يا به اصطلاح دلال عارف بوده يعنى شوخى با خداست يا اعتراض جدى ) ، ايرج ميرزا هم اعتراض كرده ، ولى اعتراضهاى ايرج ميرزا بر اساس مفاهيم جديد امروز است ، مفهوم جديدى است كه عصر به او داده است :\r\nكاش چرخ از حركت خسته شود * در فابريك خدا بسته شود ترن چرخ ز رفتار افتد * موتور ناميه از كار افتد اينها مضمونهاى جديدى است كه در شعر آمده و نمىتوانست غير از اين باشد . اما\r\n\r\n","description":"","footnote":"","page_name":" 785 ","page_number":785},
  {"content":"\r\n\r\nاينها يك حرف است ، « اى آدمها » ى نيما هم - كه پريشب نقل كردند ، كه تا نقل نكرده بودند ما خيال مىكرديم واقعا يك حرفهايى دارد - حرف ديگرى است ، [ چيزى نيست 
  ] غير از يك سلسله مفاهيمى كه اصلا به نظر من هيچ چيز نيست . يا ما بايد بگوييم اصلا هيچ چيز نمىفهميم يا بايد بگوييم هيچ چيز نيست ، جز اينكه اسمش را آدم بخواهد دهن كجى بگذارد . بچه‌ها را ديده‌ايد ؟ بچه وقتى كه در مقابل آدم بزرگ در مىماند ، ناقص مىماند ، مىخواهد عكس العمل نشان بدهد ، دهن كجى مىكند . اينها خواسته‌اند در مقابل شعراى بزرگ كارى كرده باشند ولى نتوانسته‌اند ، در مقابل آنها دهن كجى كرده‌اند . تا آن حدى كه ما سراغ داريم اين طور است . البته ما يك شاعر شعر كهن معاصر حسابى هم نداريم . آنهايى كه من مىشناسم چيزى نيستند . البته بعضىشان خوب هستند ولى اينهايى كه از آنها [ شاعران نوپرداز 
  ] دفاع مىكنند ، ما كه هنرى از آنها نديديم .\r\nغرضم اين جهت است : بشر همين طورى كه تكامل پيدا مىكند انحراف هم پيدا مىكند . ما يك اعتقادى داريم و آن اعتقاد اين است كه مقارن با تحول علمى جديدى كه در دنياى اروپا پيدا شد يك انحراف هم پيدا شد ، يعنى علم همين طورى كه مىرفت مىتوانست يك جهش بكند و لا اقل از قسمتى از سرمايه‌هاى گذشتهء خودش استفاده كند و راه مستقيمى را طى كند . علم البته رو به پيش رفت ولى از روى خط منحنى ، نه از روى خط مستقيم . بيكن و . . . در عين اينكه به بشريت خدمت كردند ، خيانت بزرگى هم كردند ، به عقيدهء ما افرادى بودند كه خلوص نيت نداشتند ، خودخواه بودند ، براى اينكه شخصيت خودشان را خيلى بزرگتر از آنچه هست جلوه بدهند ، جنايتهايى هم نسبت به بشريت مرتكب شدند . ولى علم براى هميشه در گمراهى باقى نمىماند ، همين طورى كه عرض كردم اگر روى خط مستقيم هم به سوى مقصد طى [ طريق 
  ] نكند و روى خط منحنى برود ولى علم است و بالأخره به مقصد مىرسد . من معتقدم كه ما نبايد گوشمان فقط به دهن فرنگيها باشد كه اگر روزى گفتند روح وجود ندارد بگوييم وجود ندارد ، بعد فردا كه خود آنها برگشتند و گفتند روح وجود دارد ما بگوييم وجود دارد . ما مىخواهيم آن خط منحنىاى كه آنها طى كرده‌اند ، با استفاده از همان راهى كه خود آنها طى كرده‌اند با خط مستقيم طى كنيم . ما نمىخواهيم بازگشت به گذشته كرده باشيم ، ما مىخواهيم خط منحنى را تبديل به خط مستقيم كنيم . ما مىخواهيم بگوييم بر اساس همين تحقيقاتى كه شما در اينجا كرده‌ايد - بر خلاف آن\r\n\r\n","description":"","footnote":"","page_name":" 786 ","page_number":786},
  {"content":"\r\n\r\nتبعيتى كه شما از امثال بيكن مىكنيد و مىخواهيد روح را انكار كنيد - داريد روح را تأييد مىكنيد و البته در سطح بالاترى هم تأييد مىكنيد ، يعنى با استفاده از موادى كه علم امروز در اختيار شما قرار داده كه اين مواد در گذشته نبود . ما همين طورى كه نبايد از آن طرف اصرار داشته باشيم ، از اين طرف هم نبايد اصرار داشته باشيم . چرا ما اصرار اين گونه داشته باشيم ؟ چرا ما روى اين قضيه مطالعه نكنيم ؟\r\nما در اين بحث خودمان بيشتر از جنبهء قرآنى بحث مىكنيم و علت اينكه ما بيشتر مطالب كتاب ذرهء بىانتها را مورد بحث قرار داديم - با اينكه آقاى مهندس در كتابهاى ديگرشان هم بحثهايى كرده‌اند ولى آن بحثها از نظر من با بحثى كه در ذرهء بىانتها هست خيلى اختلاف دارد - اين است كه يكى از امتيازات بسيار برجسته و عالى ذرهء بىانتها اين است كه متكى به آيات قرآن است ، يعنى روى آيات قرآن زياد تدبر شده و از آيات قرآن زياد استفاده شده و درست و بجا هم هست ، و علاوه بر اين جهت كه خيلى اتكاء به آيات قرآن هست ، با منطقى هم كه براى ما قابل قبول است جور است ، چون با منطق خودمان جور و نزديك است ، روى اين جهت به آن استناد كرديم . اين مسائل كه از نظر ما راجع به روح و به تعبير ايشان راجع به عنصر سوم بود ، براى ما از اين نظر مفيد بود كه تتمهء بحثى را كه راجع به معاد مىخواهيم بكنيم از اينجا ادامه دهيم .\r\nمسألهء معاد - همان طورى كه يك بار ديگر هم عرض كردم - از هر مبحث ديگر از مباحث دينى مشكل‌تر و معضل‌تر است و لهذا عده‌اى معتقدند كه صد در صد تعبدا بايد آن را پذيرفت . جا هم دارد كه مسألهء مشكلى باشد ، چون راجع به چيزى است كه مثل و شبيه او را [ سراغ نداريم 
  ] . حالا اگر قرآن نمونه‌هايى را ذكر مىكند ، مسلّم نمونه‌ها و علامتهايى است ، راجع به يك جهانى است كه بعد از اين مىخواهد بيايد و هنوز وجود ندارد . در باب معاد چند جور نظر داده‌اند . تا ما اين نظرها را ذكر نكنيم نمىتوانيم استفادهء خودمان را ذكر كنيم .\r\n\r\n","description":"","footnote":"","page_name":" 787 ","page_number":787},
  {"content":"\r\n\r\n\r\nنظريات مختلف دربارهء معاد\r\nهمين طور كه عرض كردم بعضى گفته‌اند آن معادى كه با عقل مىشود قبول كرد ، تنها معاد روحانى است و بس ، معاد جسمانى از نظر عقل و علم قابل توجيه نيست . نمىخواهند بگويند محال است ، مىگويند ما راهى براى اثباتش نداريم .\r\nهمان جملهء معروفى است كه بوعلى سينا روى عقايد و مبانىاى كه خودش راجع به روح ( 1 ) داشته گفته است ، معتقد شده كه انسان كه مىميرد ، تنها روح او ( كه فقط همان عقل اوست ) باقى مىماند و بقيهء قوا همه امور مادى و جسمانى است : خيال قوهء جسمانى است ، حس قوهء جسمانى است ، حافظه قوهء جسمانى است : تمام اين قوا جسمانى است . روح انسان هم سعادت و شقاوت دارد ، هر اندازه حقايق بيشتر و صحيح‌تر و عاليترى را درك كرده باشد و هر اندازه ملكات بيشترى كسب كرده باشد سعادت بيشترى دارد ، و هر اندازه كه در جهل و مخصوصا در جهل مركّب فرو رفته باشد شقاوت و رنج روحى بيشترى دارد . ولى اينها گفته‌اند : اما انبياء مطالب ديگرى در باب معاد گفته‌اند و آن غير از اين است كه ما مىگوييم و ما در آن مسائل فقط متعبد به قول شارع هستيم .\r\nيك نظر ديگر نظر محدثين ماست . محدثين ما معتقدند - به قول خودشان - به معاد جسمانى . البته ما هم مىگوييم معاد جسمانى ولى آنها به شكل خاصى تعبير مىكنند .\r\nآنها معتقدند هيچ فرقى بين دنيا و آخرت نيست غير از دفعهء دوم بودن ، يعنى همين وضع زندگىاى كه شما امروز داريد مىبينيد ، همين خورشيد در وضعى كه هست ، ماه در وضعى كه هست ، زمين در وضعى كه هست ، همين عالم مجموعا در وضعى كه هست ، همينها بار ديگر با همين نظامات و با همين خصوصيات تكرار مىشود ، فرقش با حالا اين است كه آن دفعهء دوم است و اين دفعهء اول . ما يك‌دفعه الآن وجود داشتيم ، دفعهء ديگر هم بعد وجود پيدا مىكنيم . چون اكثر ، قائل به روح هم بوده‌اند ، گفته‌اند كه چون روح انسان در وقت مردن از بدن جدا مىشود و از طرف ديگر ما داريم كه مرده‌ها از قبرها زنده مىشوند ، پس لا بد معنايش اين است كه روحها به اين بدنها عود مىكنند .\r\n\r\n\r\n\r\n\r\n","description":"","footnote":"\r\n( 1 ) . يعنى تنها عقل نه ساير قواى روحى . قوهء عاقله را مجرد و قوهء مستقل مىدانسته‌اند .\r\n","page_name":" 788 ","page_number":788},
  {"content":"\r\n\r\nمعاد جسمانى از نظر آنها يعنى معاد صد در صد مادى با همهء خصايص و خصوصيات .\r\nبعد مىگوييم پس چرا در اين دنيا پيرى و مردن هست و در آنجا پيرى و مردن نيست ؟ چرا در اينجا تكليف هست و در آنجا تكليف نيست ؟ چرا آنجا جاودانى است ؟\r\nاگر اين عالم عين آن عالم است و آن عالم عين اين عالم ، پس چرا اين چيزهايش فرق مىكند ؟ چرا خدا در آنجا مردم را مكلف نمىكند كه بار ديگر او را اطاعت كنند و در آنجا لياقت سعادت پيدا كنند ؟ مىگويند خدا اين طور خواسته است ، چون به مشيت گزافى ( بىمبنا ) قائل‌اند . خدا مشيتش اين طور قرار گرفته كه اينجا دار تكليف و دار فنا و دار حركت و تغيير و دار عمل باشد و آنجا دار جزا باشد و تكليف وجود نداشته باشد ، تغيير و حركت و پيرى وجود نداشته باشد ، مرگ و نيستى هم وجود نداشته باشد ، و الّا از نظر جنس اين عالم و جنس آن عالم هيچ تفاوتى نيست . خدا اين طور خواسته ، در مقابل مشيت خدا هم حرفى نمىشود زد .\r\nولى اينجا نظر سومى هست كه مىگويد مشيت گزافى با توحيد سازگار نيست .\r\nاگر اين جهان جهان تكليف است ، چون وضعش طورى است كه انسان در اينجا مىتواند مكلف باشد و بايد مكلف باشد و بايد عمل كند و بايد با عمل ، خودش را تكميل كند ، و اگر آن جهان جهان جزاى اعمال است ، نمىشود در آنجا تكليف وجود داشته باشد ، اگر مىشد در آنجا هم خداوند تكليف مىكرد . اگر در اينجا پيرى و فرسودگى و كهنگى هست و در آنجا نيست ، چون نظام دو نظام است ، سنخ دو سنخ است ، نشئه دو نشئه است ، نه اينكه همين طور به گزاف گفته‌اند اينجا اين طور باشد ، آنجا آن طور باشد . سنخ وجود اين عالم يك سنخ وجود است و سنخ وجود آن عالم سنخ ديگرى از وجود است . باز بنا به نص قرآن همان طورى كه در آن عالم تغيير نيست ، پيرى نيست ، فرسودگى نيست ، مردن نيست ، بىحسى نيست ، اين حالتى هم كه ما آن را حالت بىحياتى و حالت جمادى مىناميم نيست ، چون ما از قرآن اين طور استنباط مىكنيم كه هر چه در آن عالم هست حىّ و ناطق و گوياست  وَ إِنَّ الدَّارَ الْآخِرَةَ لَهِيَ الْحَيَوانُ  ( 1 ) ، سنگى هم كه در آنجا وجود دارد ذى حيات است ، حى است ، آب آنجا هم حيات دارد ، بدن آنجا هم زنده است . اينجا ما يك بدن مرده‌اى داريم و يك روح زنده‌اى و آنجا بدن ما هم زنده است و لهذا دست ما در آنجا شهادت مىدهد . قرآن\r\n\r\n\r\n\r\n\r\n","description":"","footnote":"\r\n( 1 ) . عنكبوت / 64 .\r\n","page_name":" 789 ","page_number":789},
  {"content":"\r\n\r\nاين طور بيان مىكند :  « الْيَوْمَ نَخْتِمُ عَلى أَفْواهِهِمْ وَ تُكَلِّمُنا أَيْدِيهِمْ وَ تَشْهَدُ أَرْجُلُهُمْ بِما كانُوا يَكْسِبُونَ »  ( 1 ) بر دهانهايشان مهر مىزنيم كه به دهانهايشان مىگوييم حرف نزنند ، دستهايشان با ما حرف مىزند . خود همين پاها وجود دارد ولى حرف مىزند و شهادت مىدهد :  « وَ تَشْهَدُ أَرْجُلُهُمْ بِما كانُوا يَكْسِبُونَ »  . اين امر را به اينكه شهادت به زبان حال و تأويل است نمىشود حمل كرد . قرآن صراحت دارد ، چون مىگويد اينها [ گناهكاران 
  ] به اعضاء اعتراض مىكنند ، اعضاء به آنها جواب مىدهند ، ديگر زبان حال معنا ندارد .  « وَ قالُوا لِجُلُودِهِمْ لِمَ شَهِدْتُمْ عَلَيْنا »  به پوستهاى خودشان مىگويند : شما چرا عليه ما شهادت داديد ؟  « قالُوا أَنْطَقَنَا اللَّهُ الَّذِي أَنْطَقَ كُلَّ شَيْءٍ »  ( 2 ) خدا كه همه چيز را به سخن آورده ما را به سخن آورده است . حديث مىگويد كه اينجا پوست كنايه از عورت است . قرآن چون تأدّب دارد كه نام اسافل اعضاء را نمىبرد ، در اينجا تعبير به « جلود » كرده است ( 3 ) .\r\nآنها مىگويند پس مسألهء قيامت و دنيا صرف مكرر شدن اين نظام نيست . اگر اين نظام مكرر مىشد ، محال بود خاصيت خودش را از دست بدهد . اگر آن نظام عين اين نظام مىبود پيرى و مردن و حتى تكليف و حتى همين جمادات و مردگى و تمام اينها وجود داشت . قرآن مىگويد :  « يَوْمَ تُبَدَّلُ الْأَرْضُ غَيْرَ الْأَرْضِ »  ( 4 ) زمين هست و زمين نيست ، زمين غير زمين مىشود ، هم زمين است و هم غير زمين ، مثل اينكه زمين هست ولى يك تغييراتى در اين زمين پيدا مىشود . آن وقت راجع به همين زمين مىگويد :\r\n « وَ أَشْرَقَتِ الْأَرْضُ بِنُورِ رَبِّها »  ( 5 ) و زمين به نور پروردگارش نورانى است . مىگويد اين زمين ( كه الآن در ذات خودش يك موجود ظلمانى است كه اگر نور خورشيد به آن نرسد تاريك است ) به نور پروردگارش نورانى است .\r\n\r\n\r\n\r\n\r\n","description":"","footnote":"\r\n( 1 ) . يس / 65 .\r\n( 2 ) . فصّلت / 21 .\r\n( 3 ) . سؤال : چرا « فروجهم » نمىگويد ، « فروجهم » كه در قرآن هست ؟\r\nجواب : كلمهء « فروج » هم به معنى اصلىاش اين نيست ، آن هم معنى كتابى است . اصل كلمهء « فرج » آن طورى كه از بعضى از لغويين نقل شده اصلا به معناى خود دامن است ، منتها از بس اين كلمه زياد استعمال شده ، ما خيال مىكنيم اسم خاص عورت است ، در صورتى كه مىگويند اسم خاص نيست . من خودم راجع به كلمهء « فروج » در لغت نديدم ولى يك وقتى آقاى نجفى مرعشى در قم - كه حالا از مراجع هستند و ما پيش ايشان شرح لمعه مىخوانديم - اين مطلب را نقل كردند و العهدة عليه .\r\n( 4 ) . ابراهيم / 48 .\r\n( 5 ) . زمر / 69 .\r\n","page_name":" 790 ","page_number":790},
  {"content":"\r\n\r\nوقتى كه مطلب به اينجا رسيده است كه نظام آن عالم نظام ديگرى است ، راجع به آخرت گفته‌اند : پس قطعا نظام آخرت ، اين نظام دنيا نيست ، پس آن يك عالم ديگرى است از سنخ عالم روح ( ولى روح نه به معناى آن عقلى كه بوعلى سينا مىگفته ، روح با تمام قوايى كه دارد ) .\r\nآنگاه مطلبى مىگويند كه اين مطلب را علم امروز هم تأييد مىكند . مىگويند اين عالمى كه تو الآن با اين خصوصيات دارى مىبينى و اسمش را عالم جسمانى مىگذارى ، تو خيال مىكنى كه همهء اين خصوصياتى كه الآن براى اين عالم درك مىكنى ، اينها بيرون از وجود تو وجود دارد ؟ بيشتر اين خصوصيات را تو الآن در باطن خودت دارى خلق مىكنى ، همان طورى كه علم امروز مىگويد ما الآن اين عالم را ملوّن و با يك رنگهايى مىبينيم ولى آيا عالم در ذات خودش رنگ دارد ؟ وقتى علم خيلى دقيق مىشود [ مىبيند 
  ] اصلا رنگى در متن عالم وجود ندارد . در اثر برخوردى كه اين عالم با ما دارد [ رنگ ادراك مىشود 
  ] . ما نمىدانيم چطور مىشود ولى اين قدر مىدانيم كه ما در درون خودمان رنگ را مىآفرينيم . آقاى مهندس هم در كتاب خودشان مكرر ذكر كرده‌اند كه ما شاخص‌ترين مشخصات اين عالم را ابعاد جسمانى آن مىدانيم ، در صورتى كه علم امروز مىگويد آن چيزى كه اصل اين عالم است ، در ذات خود شايد اصلا بعد نداشته باشد و شايد خود بعد هم از ساخته‌هاى روح و ذهن ما باشد . حتى ما خيلى نمىتوانيم ميان آنچه كه از اين عالم درك مىكنيم مرز قائل بشويم كه چقدر آن روحى است و چقدر آن [ جسمى 
  ] ؟ لذتهايى كه ما درك مىكنيم ، درست است كه يك عامل محركى در بيرون دارد ولى نفس لذت را ما در درون خودمان خلق مىكنيم . لذت در ماده وجود ندارد ، محركش در ماده وجود دارد . حتى لذتهاى جسمانى - نه لذتهاى روحانى - هم مخلوق روح ماست ، منتها در اينجا كه هستيم محركى از بيرون بايد وجود داشته باشد . وقتى محرك در بيرون بود ، آن وقت معد مىشود براى اينكه ما اين لذت را در درون خودمان خلق كنيم . در آن وقتى كه « يَوْمَ تُبَدَّلُ الارْضُ غَيْرَ الارْضِ » مىشود ، همهء آن چيزهايى كه امروز با روح خودمان با [ كمك 
  ] عامل مادى خارج ايجاد مىكنيم ، آن وقت با حكومت روح ايجاد مىكنيم ، يا به تعبير آقاى مهندس در آن وقت با حكومت عنصر سوم ايجاد مىكنيم . منتها آنها معتقدند\r\n\r\n","description":"","footnote":"","page_name":" 791 ","page_number":791},
  {"content":"\r\n\r\nعنصر اول و دوم در داخل خود روح است ( 1 ) . مىگفتند شما خيال كرده‌ايد كه روح جسم نيست ؟ روح هم خودش جسم دارد و ما الآن داراى دو جسم هستيم : يك جسم جسم مادى و جسم ديگر جسم روحى ، و جسم روحى ما داراى ابعاد است و مفاهيم رياضى را كه ما در ذهن خودمان تصور مىكنيم و ابعاد برايش خلق مىكنيم و در عالم ذهن تقسيم مىكنيم ، واقعا ما بعد رياضى را در ذهن خودمان خلق مىكنيم و رويش حساب مىكنيم ، نه اينكه آن كه در ذهن ماست بعد ندارد و فقط تصورى است از بعد ، تصور بعد غير از خود بعد است . ما هر جا كه دربارهء رياضيات فكر مىكنيم و همهء ابعادى را كه تصور مىكنيم ، نه اين است كه ابعاد خارج را مىبينيم ، بلكه همان ابعاد ابعادى است كه ذهن ما قدرت خلاقيت آن را دارد و آن ابعاد را در خودش خلق مىكند .\r\n\r\nمعاد از نظر ملا صدرا\r\nامثال ملا صدرا گفته‌اند معاد جسمانى است اما همهء معاد جسمانى را برده‌اند در داخل خود روح و عالم ارواح ، يعنى گفته‌اند اين خصايص جسمانى در عالم ارواح وجود دارد ، اين فاصله‌اى كه قدما از قبيل بو على ميان روح و جسم قائل بوده‌اند و فقط عقل را روحى مىدانستند و غير عقل را روحى نمىدانستند ، اين فاصله وجود ندارد . اما البته اين مطلب هم مشكل را حل نكرده است ، يعنى ما اين را با مجموع آيات قرآن نمىتوانيم [ تطبيق كنيم 
  ] . با اينكه حرف خيلى خوبى است و آن را با دلايل علمى هم مىشود تأييد كرد ولى معاد قرآن را با اين مطلب نمىشود توجيه كرد ، چون معاد قرآن تنها روى انسان نيست ، روى همهء عالم است . قرآن اساسا راجع به عالم ماده بحث مىكند نه تنها انسان :     « إِذَا الشَّمْسُ كُوِّرَتْ ، وَ إِذَا النُّجُومُ انْكَدَرَتْ ، وَ إِذَا الْجِبالُ سُيِّرَتْ »     ( 2 ) مربوط به قيامت است ، « يَوْمَ تُبَدَّلُ الارْضُ غَيْرَ الارْضِ » فقط ارض روح ما را نمىگويد ، قرآن ارض ( همين زمين ) را دارد مىگويد ، و ساير آياتى كه در قرآن هست .\r\nاينجا چيزهايى بوده است كه علم قديم قاصر بوده و نمىتوانسته از اينجا يك قدم\r\n\r\n\r\n\r\n\r\n","description":"","footnote":"\r\n( 1 ) . البته عنصر دوم ( انرژى ) را نمىشناختند ، ولى جسم را مىشناختند .\r\n( 2 ) . تكوير / 1 - 3 .\r\n","page_name":" 792 ","page_number":792},
  {"content":"\r\n\r\nجلوتر برود ، يعنى نه اينكه امثال ملا صدرا اينجا كه رسيده‌اند كميت شخصشان لنگ بوده ، نه ، اينجا كه رسيده‌اند علم قديم به شكلى بوده كه اجازه نمىداده است يك قدم جلوتر بروند ، ولى علم امروز در اينجا جلوى ما را باز كرده و همين راهى كه آقاى مهندس رفته‌اند با اتكاء علم امروز بسيار راه مفيدى است . در ميان قدماى ما فقط مرحوم آقا على مدرس با اينكه در عصر قديم هم هست ( متعلق به زمان ناصر الدين شاه است ) و ظاهر هم اين است كه توجه به علم جديد نداشته ولى در عين حال در اين زمينه حرفهايى زده كه بوى اين مطلب مىآيد .\r\nچرا علم قديم اجازه نمىداده است ؟ آن روز هم عرض كردم و حالا تكرار مىكنم : در علم قديم اين حرفها نمىتوانسته مفهوم داشته باشد كه خورشيد يك روزى پير شود و از بين برود ، ماه پير شود و از بين برود ، زمين ما ساقط شود ، چون بر اساس فلكيات قديم بوده و افلاك يك حقايق ازلى و ابدى بوده‌اند و زمين هم يك موجودى بوده كه براى هميشه بايد در مركز عالم باقى بماند . خراب شدن عالم به طور كلى ، براى آنها نمىتوانسته از نظر علمى مفهوم داشته باشد ، هر وقت مىگفتند تعبدا مىگفتند ولى از نظر علمى نمىتوانستند توجيه كنند .\r\nحالا كه قرآن مىگويد :  « وَ الْأَرْضُ جَمِيعاً قَبْضَتُهُ يَوْمَ الْقِيامَةِ وَ السَّماواتُ مَطْوِيَّاتٌ بِيَمِينِهِ »  ( 1 ) تصريح قرآن است : زمين در آن روز در قبضهء خداست و آسمانها به دست قدرت الهى در هم پيچيده مىشود ، اگر ما اين مرحله را هم توانستيم حل كنيم - كه خود آقاى مهندس در اين مرحله گامهاى خيلى مؤثر و مفيدى برداشته‌اند - يعنى مرحله‌اى كه تمام عالم به سوى قيامت مىرود ، كه آن خواصى كه عرض كردم [ پديد مىآيد 
  ] كه نظامات عوض مىشود و تغيير مىكند و عالم مىرود به سويى كه در آنجا انسانها ديگر پيرى ندارند ، فرسودگى ندارند ، مردن ندارند ، تكليف نمىتواند آنجا وجود داشته باشد ، اجل و مهلت مقرر و از اين حرفها نمىتواند وجود داشته باشد ، وسوسه نمىتواند وجود داشته باشد و در آنجا حيات بر موت غلبه مىكند يا - به تعبير ما - در آنجا روح بر جسم غلبه مىكند ، نظام جنبه‌هاى حكومت روح بر جسم است نه جسم بر روح ، اگر ما اين مطلب را طى كنيم و برويم جلوتر ، يك قدم بسيار بزرگى را برداشته‌ايم . تنها آن [ يعنى نظر ملا صدرا 
  ] نمىتواند معاد قرآن را حل كند .\r\n\r\n\r\n\r\n\r\n","description":"","footnote":"\r\n( 1 ) . زمر / 67 .\r\n","page_name":" 793 ","page_number":793},
  {"content":"\r\n\r\nمن الآن به آقاى مهندس مطلبى را عرض مىكنم كه قبلا فكر كنند ، شايد خودشان جوابش را پيدا كنند : مسألهء مهم اين است كه اگر ما اين مسأله را هم حل كنيم ، حتى ثابت كنيم كه عالم ما رو به قيامت مىرود و روزى خواهد شد كه وضع عالم ما همان وضعى مىشود كه قرآن دربارهء قيامت توصيف كرده ، مسألهء بقاى شخص ما چه خواهد شد ؟ يعنى - بحثى كه روزهاى اول كرديم - آيا ما كه مىميريم ، به عنوان يك فرد و شخص باقى هستيم يا باقى نيستيم ؟ و اگر به عنوان فرد و شخص باقى هستيم - كه عرض كرديم مطابق آنچه قرآن مىگويد قطعا ما به عنوان فرد و شخص باقى هستيم - اين فرد و شخص باقى ، با عالم كه به سوى قيامت مىرود چه حالتى پيدا مىكند ؟ عالم به سوى ما خواهد آمد ؟ ما به اين عالم بر مىگرديم ؟ و اگر بگوييم فرد و شخص باقى نيست ، تكليف جزا و پاداش و كيفر و بقاى شخصيت - كه نص قرآن است - چه مىشود ؟\r\n- البته در بحث دو عالم وارد شدن خيلى مشكل است ! آقاى مطهرى بين ما از لحاظ مطالعات قديمى شاخص هستند ، آقاى مهندس بازرگان هم استاد همهء ما بوده‌اند و در تطبيق دين با معارف جديد از همه استادتر . آقاى مهندس بازرگان فرمودند بشر يا هر موجود ذى حياتى در به دو پيدايش ، انرژى فعالش زيادتر است و بعد به تدريج اين انرژى تبديل مىشود ، آن قسمت قابل استفاده‌اش كم مىشود و آن انرژى بىخاصيتش كه آنتروپى است زيادتر مىشود و اين در دنبالهء اين بحث بود كه آقاى مطهرى مىخواستند از تكامل فردى براى اثبات روح استنتاج كنند و آقاى مهندس بازرگان مىفرمودند تكامل فردى بر مسألهء اثبات روح تطبيق نمىكند . آقاى مطهرى فرمودند استدلال قرآن دربارهء تكامل فردى است . البته استدلال قرآن روى تكامل فردى است ولى نبايست تكامل را به آن معنا بگيريم .\r\nدرجاتى كه قرآن در خلقت متذكر مىشود :  « ثُمَّ جَعَلْناهُ نُطْفَةً فِي قَرارٍ مَكِينٍ . . .   ثُمَّ أَنْشَأْناهُ خَلْقاً آخَرَ فَتَبارَكَ اللَّهُ أَحْسَنُ الْخالِقِينَ »  توجه به نتيجه‌دار بودن اين تغييرات است . قرآن نوع اين تبديل هدايت شده را مىخواهد بيان كند . قرآن نظرش اين است كه اگر اين تغييرات تغييرات هدايت شده‌اى نبود ممكن بود مضر واقع شود و اصلا اين انرژى هدر برود ، در حالى كه شما مىبينيد اين تغييرات مفيد واقع شده است . پس يك مدبّرى هست كه اين تغييرات را يك تغييرات هدايت شده‌اى مىكند تا نتيجهء\r\n\r\n","description":"","footnote":"","page_name":" 794 ","page_number":794},
  {"content":"\r\n\r\nغايىاش نتيجهء مطلوب باشد . اين نه منافاتى با نظريهء تغيير نوعى قرآن از لحاظ فرد دارد و نه منافاتى با نظريهء تبديل انرژى .\r\nاستاد : من فقط يك سؤال [ از آقاى مهندس بازرگان 
  ] داشتم : اين طور فرموديد كه يك موجود زنده حد اكثر انرژى فعال را در ابتدا دارد و هر چه كه بگذرد ، از آن كاسته مىشود . البته ما هم اين را تعبدا قبول كرديم ولى من آنچه كه به نظرم مىرسد اين است كه بعضى از همين فرنگيها در نوشته‌هايشان - كه ترجمه شده و ما ديده‌ايم و حالا درست يادم نيست كه در همين كتاب راز آفرينش انسان است و يا جاى ديگر - اين مطلب را ذكر مىكنند كه از جمله خواص حيات اين است كه انرژى جديد كسب مىكند ، يعنى منحصر به سرمايهء اولى نيست ، سرمايهء جديد توليد مىكند .\r\nآن وقت يك سؤال ديگر هم كه براى ما طبعا باقى است همين است : يك سلول كه در يك انسان به وجود مىآيد ، فرض كنيد خود همين [ سلول 
  ] آفرينندهء ميليونها سلول است ، آن هم سلولهاى نطفه‌اى كه هر يك از آنها - اگر رحم مناسبى باشد - مىتواند منشأ انسانهاى ديگرى باشد ، باز هر يك از اين سلولها خودش مخزن نيرو و انرژى است ، اگر آن سلول اولى حد اكثر انرژى را در ابتدا دارد ، اين سلولها از كجا به وجود مىآيد ؟ تا آن سلول از بيرون انرژى به دست نياورده باشد ، از كجا اين قدرت را دارد كه اينهمه مخزن از نو ايجاد كند ؟ چون هر سلولى كه مىگوييد منشأ يك انسان است ، خودش يك مخزن جديد است . اين موجودى كه خودش يك مخزن بوده ، بعد معادل با خودش بلكه ميليونها و ميلياردها ( در طول عمر كه مسلّم ميلياردهاست ) مثل خودش مىتواند ايجاد كند ، آيا بدون اينكه كسب انرژى جديد كرده باشد مىتواند ايجاد كند ؟\r\nپس على القاعده اين طور بايد بگوييم كه اين خاصيت در نيروى حياتى هست كه لا اقل در آن قسمت ايجاد سلول حياتى مىتواند انرژى جديد كسب كند و اگر غير از اين باشد چطور قابل توجيه است ؟ متخصص شما هستيد .\r\nمن از بيان آقاى مهندس . . . استفاده كردم و بيانات ايشان هم از عرايض بنده اگر بالاتر نبود كمتر هم نبود ، اما ايشان يك چيزى گفتند كه مرا به ياد يك داستانى انداخت و آن اين است : مردى است به نام قطب الدين رازى ، صاحب كتاب محاكمات ، مرد بسيار فاضل و عالمى است كه الآن كتابش مورد استفاده است . او آمد يك كارى نظير كار آقاى مهندس بكند و صلاحيتش را هم داشت اما شهرت دو نفر ، آن بيچاره را از بين برد . فخر رازى شرحى نوشته بر شرح اشارات بو على و خيلى ايراد كرده است .\r\n\r\n","description":"","footnote":"","page_name":" 795 ","page_number":795},
  {"content":"\r\n\r\nخواجه نصير آمده و شرح ديگرى كرده و تمام ايرادهاى فخر رازى را جواب داده است . فخر رازى خودش شهرت فوق العاده‌اى دارد و خواجه نصير هم شهرت خيلى زيادترى . بعد از صد سال - و شايد كمتر - مردى به نام قطب الدين رازى ( كه واقعا هم مرد عالمى است ) كتابى نوشت به نام « محاكمات » ، يعنى ميان فخر رازى و خواجه نصير الدين محاكمه كرده است . اين كتاب را نوشته و زحمت هم كشيده است .\r\nكتاب خوبى هم هست و حد اقل از حرفهاى فخر رازى اگر بالاتر نباشد كمتر نيست ، در سطح حرفهاى ديگران است . كتاب را نوشت - كه الآن مورد استفاده است - و با زحمت زيادى پيش پادشاه وقت برد . گفت : چه نوشته‌اى ؟ گفت : محاكمات . گفت :\r\nمحاكمه ميان كى ؟ گفت : فخر رازى و خواجه نصير الدين طوسى . لا بد آن وقت قطب الدين رازى شكل طلبه‌اى بوده . گفت : تو كى هستى كه بخواهى ميان دو بزرگوار محاكمه كنى ؟ ! چوب بياوريد ! پاداشى كه به بيچاره دادند اين بود كه يك چوب حسابى به او زدند ! مهندس بازرگان : آقاى مهندس . . . توضيح دادند كه خيلى بجا بود و حالا در تكميل همان توضيح ، براى رفع اين ابهام يا استعجاب عرايضى مىكنم و بعد نكتهء ديگرى را اضافه مىكنم . اينكه عرض شده بود مسألهء پيشرفت و رشدى كه يك فرد از زمان ولادت تا مثلا سن چهل سالگى و پنجاه سالگى پيدا مىكند و من جميع جهات ، هم تشكيلات بدنى و هم زور و قوّتش و هم ساير استعدادهايش به طور محسوس در حال رشد و تكامل است ، اين را بنده تكامل حساب نكرده بودم و بر عكس ، آن تكامل نوعى را مؤيد آن مطلب كه حتما يك دست خارجى يا يك عنصر سومى ضرورت دارد قرار داده بودم . اين باعث تعجب و اشكال شده بود . البته هيچ قابل انكار نيست كه يك فرد سىساله يا چهل‌ساله از هيچ بابت نباشد ، از حيث زور بازو و از حيث وزنى كه مىتواند بلند كند يا كارى كه مىتواند انجام دهد ، قابل مقايسه با يك بچهء يك‌ساله و دوساله نيست و چون انرژى مؤثر در جهت عكس تغيير مىكند ، يعنى هر قدر آنتروپى بالا مىرود انرژى مؤثر كم مىشود ، بنابراين به نظر مىآيد كه انرژى مؤثر يك آدم سىساله خيلى بيشتر از انرژى مؤثر يك بچهء شش‌ماهه باشد . اما اگر واحد انرژى مؤثر ( يعنى كل زورى كه مثلا يك فرد چهل‌ساله دارد تقسيم بر وزنش ) را مقايسه كنيم با زورى كه يك بچهء نه‌ساله دارد تقسيم بر وزنش ، البته اين تا حدودى مطلب را روشن مىكند ، ولى اساسا نكته در جاى ديگر است ، همين كه فرمودند مثلا يك تك سلول تبديل مىشود به دو سلول ، دو سلول به چهار سلول و مثلا در عرض نه\r\n\r\n","description":"","footnote":"","page_name":" 796 ","page_number":796},
  {"content":"\r\n\r\nماه يك سلول واحد در شكم مادر به جايى مىرسد كه صاحب چشم و گوش و دست و قلب و ريتين و جوارح و . . . مىشود و اين را خلاف آنچه بنده عرض كرده بودم تلقى فرمودند ، در صورتى كه همان است . ملاحظه كنيد در عرض نه ماه اول ، انسان چقدر رشد مىكند ؟ بعد نه ماهى كه از سال چهلم تا چهل بعلاوهء نه ماه طول مىكشد ، چقدر انسان رشد مىكند ؟ اصلا قابل مقايسه نيست . در نه ماه اول ، پيشروى و رشد موجود تقريبا بىنهايت است ، يعنى اگر تشكيلات و قوت و نيرويى كه بعد از نه ماه پيدا كرده به آنچه روز اول انعقاد نطفه داشته تقسيم كنيم ، نسبت بىنهايت است اما هر قدر جلو بياييم اين نسبت كمتر مىشود . فرض بفرماييد بچه‌اى كه به دنيا مىآيد ، رشد او بعد از نه ماه شايد مثلا صد برابر بچهء تازه متولد است ، وقتى هجده‌ماهه شد ، اگر رشد او را بر حالت نه‌ماهگىاش تقسيم كنيم ، شايد ده برابر شود . همين طور هر چه جلو مىرويم نسبت كمتر مىشود و مثلا از چهل سال به آن طرف اين نسبت ، مثبت نيست ، مدتى تقريبا ثابت است ، بعد منفى مىشود . انرژى مؤثر همين است ، يعنى انرژى قابل استفاده ، انرژىاى كه مىتواند كارى بكند .\r\nانسان از زمان تك سلولى تا وقتى كه به مرگ مىرسد ، در آن نهاد تشكيل و تركيبش طورى است كه مىتواند انرژى مؤثر بيشترى ايجاد كند تا وقتى كه بزرگ شود . البته در اينجا رشد هست ، تكامل هست يعنى كمال ايجاد مىشود و اعجاز هم هست .\r\nاعجازش اين است كه در همان تشكيل هسته ، خداوند يا خالق ( به قول ما ) چنان امكاناتى و چنان تركيباتى گذاشته كه او مىتواند بعدا صاحب عقل و هوش و ذكاوت و استعداد و ابتكار و همهء اينها شود . اين هنر اوست ، مثل گلوله‌اى كه تيراندازى پرتاب مىكند و فرض كنيد يك تيهو را در فضا مىزند ، اين بستگى دارد كه او چه زاويه‌اى گرفته و چه نيرويى به اين گلوله داده كه توانسته است اين تيهو را بزند . تمام اين كمال و رشد و پيشرفت و ترقيات فوق العاده‌اى كه در يك موجود زنده خصوصا انسان مىبينيم ، معلول و مخلوق آن تركيب اوليه است و از نظر پيشرفت و آثارى كه نتيجه داده ، البته كمال و رشد و ترقى است ، اما از نظر آن حسابى كه مبناى الزام به قبول فرضيهء عنصر سوم است ( كه آن مسألهء آنتروپى است ) خير . آنتروپى دائما در حال ترقى است ، همان طورى كه مثال عرض كردم : انسان در حالت جنينى طورى است كه مىتواند در عرض يك روز اين قدر جلو برود و كار كند ، وقتى كه بزرگ شد و بالاتر آمد ، آن انرژى مؤثرش كمتر مىشود ، انرژىاى كه مىتواند خلاقيت و سازندگى داشته باشد ، در حال تنزل است و رو به مرگ مىرود و همانطور كه عرض كردم كلامى از حضرت امير هست كه شما از همان روز تولد به طرف مرگ مىرويد . اين صد در صد صحيح است .\r\n\r\n","description":"","footnote":"","page_name":" 797 ","page_number":797},
  {"content":"\r\n\r\nكتابى است ترجمهء آقاى آرام به نام « علم ، نظريه ، انسان » كه مجموعه‌اى است از سخنرانيهاى شرودينگر . شرودينگر فيزيسين اتريشى الاصلى است كه از زمان هيتلر به بعد به آمريكا رفته بود و صاحب جايزهء نوبل و از سران فيزيك جديد است .\r\nسخنرانيهاى او ، هم مفصل است و هم خيلى غامض يعنى علمى است ، آخرين مطالب مربوط به فيزيك ( تا شايد ده سال پيش ) در آنجا هست ، او در آن كتاب مىگويد درست است كه ما در زمين نمونه‌هايى مىبينيم كه در جهت خلاف آنتروپى است ( همين مسألهء كتاب ذرهء بىانتها ) ولى زمين چنين شانسى دارد كه يك مادر سخاوتمند خرّاجى مثل خورشيد بالاى سرش است و دائما به رايگان به همه جا انرژى افشانى مىكند . اگر مجموعهء خورشيد و زمين و ساير ثوابت و سياراتى كه آنها هم از خورشيد تمتع دارند در نظر بگيريم ، آنتروپى ترقى مىكند ولى وقتى نظرمان به يك نقطهء خاصى باشد مثلا آنجا كه گياه در يك جنگل درست مىشود ، آنتروپى در حال تنزل است .\r\nخوب ، اين حرف صحيح و درست است . وقتى مجموعهء جهان را نگاه كنيم ، آنتروپىاش در حال ترقى است و انرژى مؤثرش در حال تنزل ، و بنابراين يكى از نكاتى كه در ذرهء بىانتها روى آن تكيه شده براى اينكه يك عنصر سومى را ضرورى و واجب بدانيم ، ظاهرا از بين مىرود ، يعنى اگر در روى زمين موجود زنده پيدا شده و يا در انواع موجودات زنده تكاملى پيدا شده ، اين درست است كه خلاف اصل آنتروپى است يعنى يك نظم و تفصيل و تشكيلات در جهت خلاف آن است ولى خرجش را خورشيد مىدهد .\r\nجوابى كه دارد و خيلى هم ساده است اين است : با اينكه انرژى از خورشيد مىآيد ، مع ذلك پيدايش موجود زنده و چيزهايى كه در طبيعت مىبينيم ، خود به خود نمىتوانست انجام بگيرد . به طور مثال يك يخچال را در نظر بگيريم . يخچال ( چه يخچالهاى خانگى و چه يخچالهاى بزرگ كارخانجات ) چه‌كار مىكند ؟ يك محفظه‌اى دارد كه در آنجا - فرض كنيد - شما يك ظرف آب بيست درجه مىگذاريد .\r\nاين آب بيست درجه رفته رفته خنك مىشود ، مىرسد به صفر درجه . به صفر درجه كه رسيد ، آهسته آهسته تبديل مىشود به يخ . ممكن است يخ هم تا منهاى پنج درجه برود ، يعنى در اينجا دائما حرارت از اين قالب گرفته مىشود و سردتر مىشود . اين حرارتها كجا مىرود ؟ پشت يخچالها معمولا يك شبكهء سيمى هست كه داغ مىشود ، آن كانداكتور است ، يعنى حرارت مرتب از آن قالب يا ظرف يخ گرفته مىشود و به هواى اتاق داده مىشود ، و يا در كارخانجات از آن طشت بزرگى كه قالبهاى يخسازى را در آن گذاشته‌اند حرارتهايى استخراج مىشود و مىآيد در كاندانسور .\r\n\r\n","description":"","footnote":"","page_name":" 798 ","page_number":798},
  {"content":"\r\n\r\nكاندانسور يا آن چيزى است كه روى بام گذاشته‌اند و به وسيلهء آب خنك مىشود ( يعنى آن آب گرم مىشود ) يا مثل اين كولرهاى گازى است ، كاندانسور هوايى است كه باز فضا گرم مىشود . خلاصه يك يخچال و يك ماشين مبرّد ، عملى كه انجام مىدهد اين است كه مرتب حرارت از يك جسم سرد گرفته مىشود يا به اصطلاح كارنو از يك منبع سرد گرفته مىشود و در يك منبع گرم ريخته مىشود . اين يك عمل خلاف عادى است . شرودينگر مىگويد در اينجا اگر ما موفق مىشويم كه يخ درست كنيم براى اين است كه از خارج يك انرژى مىآيد . حالا آن انرژى خارج همان موتور برق يخچال است يا در يخچالهاى نفتى همان نفتى است كه سوخته مىشود ، يعنى انرژى حرارتى يا انرژى الكتريكى مىآيد و اين عمل انجام مىگيرد .\r\nاما مسأله اينجا تمام نمىشود . يخچال اگر مىتواند اين كار را بر خلاف آنتروپى بكند ، خود به خود نيست . اگر فرض كنيد يك توربين هفتصد و پنجاه هزار كيلوواتى را هم بياورند در اين اتاق به كار بيندازند و تمام نيروهاى انرژى زمين و تمام سانترالهاى برق كار كنند ، به اندازهء يك انگشتانه هم نمىتواند يخ درست كند .\r\nصرف اينكه انرژى به يك جايى القاء شود ، اين عمل خلاف آنتروپى نيست بلكه بر عكس ، مرتب انرژى هدر مىرود و مرتب آنتروپى بالا مىرود ، مرتب برقها مىآيد به صورت حرارت ، صدا ، نور و به صورتهاى مختلف پخش مىشود و از بين مىرود .\r\nچه شده كه اين عمل صورت گرفته است ؟ آن مغز مخترع اين ماشين يخ‌سازى و دست كارگرى كه آن را ساخته ، طورى آن را ترتيب داده تا اينكه - البته با خرج كردن يك مقدار انرژى خارجى - يك عمل ضد آنتروپى درست شود . آن اصل كروزيوس كه هيچ وقت حرارت به خودى خود از جسم سرد به جسم گرم نمىرود ( يعنى هيچ وقت به خودى خود آنتروپى تنزل نمىكند ) برقرار است و دو شرط مىخواهد : يكى اينكه از خارج يك انرژى وارد شود و شرط دوم كه مهم است اين است كه تشكيلات و ترتيباتى داده شود كه آن ترتيبات اجازهء اين كار را بدهد . در كرهء زمين هم شرودينگر تذكر مىدهد كه يك اعمال و پديده‌هايى هست كه خلاف آنتروپى است و مع ذلك اصل ترموديناميك باز بهم نمىخورد ، خلاف آنتروپى هست ولى از جاى ديگر انرژى مىآيد و آنتروپى مجموعهء جهان در حال ترقى است . اين درست است ولى يك دست ثالث مىخواهد . دست ثالث همان اراده ، مشيت ، روح يا عنصر سوم است كه مىبايستى در كار باشد . خورشيد كه سهل است ، اگر يك ميليون خورشيد هم اطراف زمين را مىگرفتند و مرتب انرژى مىدادند ، به اندازهء يك ساق گندم هم درست نمىشد ، مادامىكه مشيتى ، اراده‌اى ، دستى خارجى دخالتى نكند . البته اين دخالت ، اساس را بر هم نمىزند . اصل ثبات\r\n\r\n","description":"","footnote":"","page_name":" 799 ","page_number":799},
  {"content":"\r\n\r\nانرژى سر جايش هست ، اصل آنتروپى هم سر جايش هست ولى مع ذلك چنين چيزى پيش مىآيد و اين عنصر سومى است كه در اينجا ما مىخواستيم .\r\nاستاد : آقاى مهندس ، من يك سؤال داشتم . در وجود انسانها و حيوانها ، نطفه‌ها و سلولهاى نطفه‌اى به وجود مىآيد كه به ميليونها و شايد ميلياردها برسد و هر يك از اينها اگر در يك محل صلاحيتدارى قرار بگيرد ، انرژى مؤثرش معادل با انرژى آن سلول اوليه است . اينها از كجا به وجود مىآيند ؟\r\n- اين انرژى كه مىفرماييد ، از خارج مىگيرد مثل يخچال ، اگر به يخچال انرژى برق ندهيد ، از خودش نمىتواند يخ بسازد .\r\nاستاد : تفاوتى كه هست در اين است كه يخچال اين انرژى را از خارج مىگيرد ولى اين [ سلول 
  ] در خودش توليد مىكند ، يعنى يك تشكيلاتى هست كه در اين تشكيلات رو به حيات مىرود ، يعنى يك فرد لا اقل از نظر سلولهاى نوعى ، باز رو به حيات مىرود اما آن يكى انرژى را از خارج مىگيرد .\r\n- خوب ، آن سلول حياتى و سلول جنسى كه مىسازد از نوع خودش است .\r\nاستاد : از نوع خودش باشد ، بالأخره مقدار جديدى ساخته است . مىخواهم بگويم صد در صد تنزل انرژى مؤثر نيست ، به دليل اينكه آن سلول اولى كه نطفه را به وجود مىآورد - همان طورى كه فرموديد - مراحل جنين را طى مىكند ، لذا آن مرحلهء جنين از نظر فردى براى ما كافى بود ، چون بحث اين بود كه آيا يك فرد از اين نظر رو به تكامل مىرود يا نمىرود ؟ حضرت عالى فرموديد نه ، يك فرد صد در صد از نظر انرژى رو به تنزل مىرود . عرض كردم همين كه در وجود فرد سلولهاى نطفه‌اى به وجود مىآيد ، اين خودش دليل نيست كه از نظر فردى هم رو به تكامل رفته است ؟\r\n- از آن سلولهاى نطفه‌اى كه خودش استفاده نمىكند . آن سلولهاى نطفه‌اى مثل يك گندم يا سيب ، اين تخمهايى كه مىدهد . . .\r\nاستاد : ولى مخزن انرژى كه هستند .\r\n\r\n","description":"","footnote":"","page_name":" 800 ","page_number":800},
  {"content":"\r\n\r\n- بله ، يعنى چيزى مىسازد . اين يك يخچالى است كه خودش يخچال مىسازد و با اين يخچالها دو تا فرق دارد : اولا يخچال معمولى با گرفتن انرژى عمل ضد آنتروپى انجام مىدهد ، موجود زنده غير از اين ، خودش هم يخچال ساز مىشود .\r\nآن وقت اگر تكامل نوعى وجود نداشته باشد ، تا ابد عين خودش را مىسازد ( همين طور كه مثلا در حيوانات هست ) اما اگر تكامل نوعى را قبول داشته باشيم ، اين يخچال يخچال كاملترى مىسازد .\r\nاستاد : آن چه تأثيرى در اين جهت دارد ؟ يخچال كاملتر درست بكند ! - يعنى خودش احتياج ندارد ، بدون اينكه خودش استفاده كند مىسازد . پس تكامل يك فرد را مىتوانند چنين تعبير كنند كه خود اين شخص يا اين موجود براى منافعش ، براى حياتش احتياج دارد و خودش مىسازد . وقتى شخصى يك كارى كرد كه به نفع خودش شد ، اين را مىتوانيم نسبت بدهيم به اينكه از مغز خودش ، از نفع خودش و از ساختمان خودش به وجود آمده ولى يك پدر يك كارى بكند كه به درد نوه‌اش بخورد ، اين را حتما بايد گفت كه ديگرى اين كار را كرده ، يا يك كارى بكند كه صد پشت آن طرف‌تر حاصلش عايد شود ، اين را بيشتر مىشود نسبت داد به اينكه يك دست خارجى است .\r\nاستاد : « بيشتر مىشود نسبت داد » غير از اين است كه فرق مىكند ، يعنى اين مبناى دليل نشد .\r\n- اينكه فرموديد كه انسان يا يك موجود زنده سلولهاى تناسلى ايجاد مىكند كه اين سلولهاى تناسلى داراى تركيبى هستند كه آن تركيب ، انرژى مؤثرى مىتواند داشته باشد ، فرق است كه خودش انرژى مؤثر باشد يا تركيبى داشته باشد كه انرژى مؤثر داشته باشد .\r\nاستاد : يا به عبارت ديگر ، مىخواهيم ببينيم كه يك موجود زنده درست مثل يك ماشين از آن ساعت اول كه به وجود مىآيد بر حسب ظاهر دارد رشد مىكند ، ترقى و تكامل پيدا مىكند ولى در عين حال صد در صد رو به كهنگى مىرود يا نه ، به يك حساب بگوييم تا وقتى كه رو به جوانى مىرود ، رو به نوى دارد مىرود ( همانطور كه به ظاهر مىبينيم ) و يا لا اقل در قسمتى از وجودش كه همان قسمتهاى مربوط به\r\n\r\n","description":"","footnote":"","page_name":" 801 ","page_number":801},
  {"content":"\r\n\r\nدستگاههاى تناسلى است در حال نو شدن است ؟ ما بايد ببينيم اين طور هست يا نه ؟ آيا باز در حال نو شدن است يا حتى از نظر دستگاه تناسلىاش هم در حال نو شدن نيست ؟\r\n- بله ، كليهء قواى شخص - همانطور كه فرموديد - روز اول ظاهر مىشوند ، منتها هر كدام دوره‌اى دارد ، دست و پا زودتر ، عاطفه و دستگاههاى تناسلى بايد به سن بلوغ برسد ولى همان عمل توليد سلولهاى تناسلى هم باز مشمول اين حكم است ، يعنى پيرمرد يا پير زن عقيم است و سلولهاى تناسلى توليد نمىكند .\r\nاستاد : از سن جوانى به آن طرف كه شك ندارم .\r\n- ولى در مجموعه كه نگاه كنيم ، سازندگى ( كه عنوان ديگرى است براى اين انرژى مؤثر ) جنين سه‌ماهه - و لو آنكه در آنجا سلول تناسلى ايجاد نمىكند - بيش از سازندگى يك جوان تازه بالغ شانزده‌ساله است . البته جوان شانزده‌ساله از لحاظ توليد سلولهاى تناسلى نسبت به جنين سه‌ماهه جلوتر است اما در عوض ، آن جنين سه‌ماهه چشم ، گوش ، ريتين ، اعصاب دماغى و همان نسوجى را درست مىكند كه بعدا در پانزده شانزده سالگى سلول تناسلى مىدهد . در مجموع كه نگاه كنيم اين طور است ولى اگر فقط توجه به توليد سلولهاى تناسلى باشد ، حرف شما قابل قبول است .\r\n\r\n","description":"","footnote":"","page_name":" 802 ","page_number":802},
  {"content":"\r\n\r\n\r\nبقاى شخصيت در قيامت ( 1 )\r\nبحث اخير ما يك بحث فرعى راجع به يكى از استدلالها بود . از اين بحث مىگذريم و وارد مسألهء ديگرى مىشويم كه مسألهء مهمى است و در اين زمينه من از آقاى مهندس سؤالى كرده بودم ولى مثل اينكه فراموش شد و شايد لازم است توضيح بدهيم . آن مسأله مسألهء بقاى شخصيت در قيامت است .\r\nچند مطلب هست كه از نظر قرآن - ما هم داريم در اطراف قيامت قرآن صحبت مىكنيم - مطالب مسلّمى است كه بيشتر آنها را آقاى مهندس خودشان در همين كتاب ذرهء بىانتها ذكر كرده‌اند و من تيترهاى هر كدام را مىخوانم و يك قسمت را هم من خودم در آن رسالهء عدل الهى ذكر كرده‌ام .\r\n\r\nدو نوع جهان\r\nما اگر به قرآن مراجعه كنيم ، براى اين زندگى كه اسمش زندگى دنياست يك مشخصاتى هست ، يا بگوييم يك نظام محسوسى در اين زندگى كه اسمش را دنيا مىگذاريم وجود دارد و در آنچه كه پيغمبران به ما خبر داده‌اند و قرآن به ما خبر مىدهد به نام زندگى آخرت ، در آنجا يك سلسله مشخصات ديگرى است ، يعنى اجمالا نشان\r\n\r\n","description":"","footnote":"","page_name":" 803 ","page_number":803},
  {"content":"\r\n\r\nمىدهد كه وضع آنجا با اينجا در عين اينكه در يك جهاتى با هم شركت دارند و مثل همديگرند اما در بسيارى موارد هم با هم تفاوت دارند . به اين تعبير ما مىتوانيم بگوييم كه نظامات حاكم بر اين جهانى كه اسمش دنياست با نظامات حاكم بر آن جهانى كه به ما خبر داده‌اند متفاوت است ، يك تفاوتهايى وجود دارد ، كه اين را به تعبير ديگر هم گفته‌اند ، گفته‌اند دنيا يك نشئه است و آخرت نشئه ديگر . اين كلمهء « دو نشئه » كه تعبير مىكنند مقصود اين است كه دو نوع جهان ، دو نوع زندگى و دو نوع نظام است .\r\n\r\nجهان اسباب و مسببات و جهان حكومت اراده\r\nزندگى اين دنيا زندگىاى است كه اجل و مدت و مهلت در آن حكمفرماست و اسباب و مسببات در آن تأثير دارد . اين كه واضح است ، همين طورى كه ما مىبينيم هر چيزى كه در اينجا بخواهيم به وجود بيايد بايد در شرايط معينى با يك مدت و زمان معينى به وجود بيايد . ما مىخواهيم گندم ايجاد كنيم ، اين گندم را فقط در يك شرايط زمانى و با يك اجل و مدت و مهلت معين مىتوانيم ايجاد كنيم . البته ممكن است انسان با قدرت علمى شرايط را تغيير بدهد ، مهلت را كمتر يا زيادتر كند . اينها هم يك چيزهاى صد در صد قطعى نيست ، مثلا ما نمىتوانيم بگوييم مثل يك قانون رياضى حتما اين گندم از اولى كه در زمين كاشته مىشود تا وقتى كه رشد مىكند و به مرحلهء درو مىرسد ، بايد شش ماه بگذرد ، اين ديگر نه زيادتر مىشود و نه كمتر . ممكن است شرايط طبيعى را تغيير بدهند و همين كه در شرايط امروز در مدت شش ماه رشد مىكند در مدت سه ماه ، دو ماه ، يك ماه يا كمتر رشد كند . ولى در اصل مطلب كه به هر حال شرايطى و مهلتى و مدتى مىخواهد ، ديگر بحثى نيست .\r\nدر عالم آخرت ، مطلوبها و مقصودها و هدفها به اين شكل نيست . همان طورى كه در حديث نبوى هم هست : « الدُّنْيا مَزْرَعَةُ الْاخِرَةِ » ( 1 ) آنجا ديگر حساب حساب كشت و زراعت و مهلت و مدت نيست ، آنجا جاى حكومت اراده است ، حكومت حكومت اراده است . اگر كسى در آنجا رفت ، هر چه را اراده كند و آنچنان كه اراده كند و به موجب اراده‌اش به وجود مىآيد . حديثى هست ، البته آن را عرفا بيشتر نقل مىكنند ،\r\n\r\n\r\n\r\n\r\n","description":"","footnote":"\r\n( 1 ) . كنوز الحقايق ، مناوى ، باب دال .\r\n","page_name":" 804 ","page_number":804},
  {"content":"\r\n\r\nمن در كتابهاى حديثى خودمان نديدم ، حتى علماى محدث ما مثل فيض كاشانى در كتابهاى عرفانىشان نقل مىكنند اما در كتابهاى حديثىشان نقل نكرده‌اند ، چون به صورت حديث مسند نقل نشده است . در آنجا مىگويند نامه‌اى از خداوند - البته اين تعبير و رمز است - به اهل بهشت مىرسد به اين عنوان : « مِنَ الْحَىَّ الْقَيّومِ الَّذى لا يَموتُ الَى الْحَىَّ الْقَيّومِ الَّذى لا يَموتُ » يعنى بشر به آن حد حيات و عدم موت و حتى قيّوميت مىرسد .  « فِيها ما تَشْتَهِيهِ الْأَنْفُسُ وَ تَلَذُّ الْأَعْيُنُ »  ( 1 ) و ساير چيزهايى كه ما در اين زمينه داريم ، مىرساند كه در آنجا حكومت حكومت اراده است و ارادهء انسان اين قدر مقهور شرايط خارجى و زمانى و حركت و تغيير نيست . كسانى كه مشرب عرفانى يا فلسفى دارند گفته‌اند اساسا آن دنيا دنياى حركت ، تغيير و تكامل نيست .\r\n\r\nدار تكليف و دار جزا\r\nمسألهء دوم - كه فعلا من آن را از توابع اين حساب مىكنم - چيزى است كه در جلسهء پيش هم عرض كرديم : دنيا دار تكليف است و آخرت دار جزا . حضرت امير فرمود : « و انّ اليوم عمل و لا حساب و غدا حساب و لا عمل » ( 2 ) . چرا ؟ اين يك امر گزافى است ؟ خدا همين طور بىجهت ، به ارادهء گزافى دلش خواسته كه دنيا را دار تكليف قرار بدهد ؟ باب توبه را در دنيا به روى انسان بازگذاشته باشد ، مهلت براى كشت و تكامل پيدا كردن ، اصلاح كردن خود ، ملكات عالى كسب كردن ، اعمال صالح بجاى آوردن [ داده باشد 
  ] ، اين دنيا را جاى اين كارها قرار بدهد ولى به آخرت كه رفت يك‌دفعه بگويد دلش خواسته كه باب عمل را ببندد ، باب كسب اخلاق و ملكات خوب يا بد را ببندد ، باب توبه را ببندد ، بگويد هر چه در اين دنيا انجام داده همان است ، اينجا ديگر ما به او اجازه نمىدهيم ، بگوييم ميان اينجا و آنجا فرقى نيست ، فقط عيبش اين است كه [ در آخرت 
  ] خدا دلش نمىخواهد اجازه بدهد ، آيا اين طور است ؟ يا نه ، اصلا امكان ندارد ، اصلا ماهيت اين دنيا ماهيت عمل است و ماهيت آن دنيا ماهيت پاداش است ، امكان اين كه كسى از راه تكليف بتواند در آنجا كارى انجام بدهد وجود ندارد ،\r\n\r\n\r\n\r\n\r\n","description":"","footnote":"\r\n( 1 ) . زخرف / 71 .\r\n( 2 ) . نهج البلاغة ، خطبهء 42 .\r\n","page_name":" 805 ","page_number":805},
  {"content":"\r\n\r\nدر آنجا امكان تكليف و عمل و تغيير دادن خود و سرنوشت خود ( اگر سعيد است برگردد خود را شقى كند ، اگر شقى است برگردد سعيد كند ) وجود ندارد ، از باب اينكه نظام زندگى نظام ديگرى است ؟ مسلّم حرف اول را نمىشود گفت كه هيچ فرقى نيست و آنجا اين كارها امكان دارد ولى خدا دلش نمىخواهد . نه ، صحبت دلبخواهى نيست ، آنجا كار نشدنى است .\r\n\r\nتجسم اعمال\r\nمسألهء سوم مسألهء تجسم و تشخص اعمال است كه آقاى مهندس هم در اينجا به صورت بند دوم ذكر كرده‌اند ، منتها ايشان آن را تجسم و تشخص عنصر دوم ( انرژى ) مىدانند . مسألهء تجسم اعمال مسأله‌اى است كه دلايل نقلى و شرعى فراوانى بر اين مطلب هست . اصلا لحن خود قرآن هم لحن تجسم اعمال است . قرآن تعبير به جزا مىكند ولى خودش در جاهاى ديگر مطلب را ذكر مىكند كه اين جزاى عمل شما همان خود عمل شماست كه به شما برگردانده مىشود . اينجا از آنجاهايى است كه منطق قرآن هميشه از منطق مفسرين پيش است . مفسرين از باب اينكه اين را يك امر معقول نمىدانستند كه مثلا ما يك حرفى اينجا زديم كه باد هوا شد و از بين رفت و معدوم شد ، بعد بگوييم نفس عمل تو در قيامت به تو برگردانده مىشود ، در تقدير مىگيرند ، مىگويند يعنى كيفر و پاداش عمل تو [ به تو برگردانده مىشود 
  ] كه پاداش يك چيز است ، عمل تو چيز ديگرى است .\r\nولى قرآن اين طور نمىگويد . اعم از اينكه ما بتوانيم توجيه كنيم يا نتوانيم توجيه كنيم ، لحن و منطق قرآن اين است كه نفس اعمال شما به شما برگردانده مىشود .\r\nپيغمبر فرمود : « انّما هى اعمالكم تردّ اليكم » ( 1 ) . بالاترش را خود قرآن مىگويد :   « فَمَنْ يَعْمَلْ مِثْقالَ ذَرَّةٍ خَيْراً يَرَهُ ، وَ مَنْ يَعْمَلْ مِثْقالَ ذَرَّةٍ شَرًّا يَرَهُ »   ( 2 ) كوچكترين عمل خير و كوچكترين عمل شر خودش را مىبيند ،  « وَ وَجَدُوا ما عَمِلُوا حاضِراً »  ( 3 ) كردهء خود را در آنجا حاضر\r\n\r\n\r\n\r\n\r\n","description":"","footnote":"\r\n( 1 ) . بحار ، ج 3 / ص 90 .\r\n( 2 ) . زلزال / 7 و 8 .\r\n( 3 ) . كهف / 49 .\r\n","page_name":" 806 ","page_number":806},
  {"content":"\r\n\r\nمىبينند ،  « يَوْمَ تَجِدُ كُلُّ نَفْسٍ ما عَمِلَتْ مِنْ خَيْرٍ مُحْضَراً وَ ما عَمِلَتْ مِنْ سُوءٍ تَوَدُّ لَوْ أَنَّ بَيْنَها وَ بَيْنَهُ أَمَداً بَعِيداً »  ( 1 ) روزى كه هر كسى هر كار خير كرده ، آن را حاضر شده مىبيند و هر كار بدى كه كرده است [ آرزو مىكند كه اى كاش ميان او و كار بدش مسافتى دور فاصله مىافتاد 
  ] . در اين زمينه زياد داريم .\r\nتجسم اعمال يك مطلبى است . نفس اعمال ما مجسم مىشود ، كه اخبار و روايات هم در اين زمينه زياد است : فلان عمل مىآيد مىگويد من صبر تو هستم ، ديگرى مىآيد مىگويد من روزهء تو هستم ، ديگرى مىآيد مىگويد من نماز تو هستم ، . . . اصلا اين يك داستانى است . اين مطلب را آقاى مهندس هم قبول كرده‌اند ولى در توجيهى كه مىكنند ، چون عمل را از سنخ عمل دنيايى مىدانند ، تعبير مىكنند كه اين ، تجسم و تشخص عنصر دوم ( انرژى ) است ، ولى بنا بر تفسيرى كه ديگران از اين مطلب كرده‌اند تشخص و تجسم عنصر سوم است . من دربارهء اين هم نمىخواهم زياد بحث كنم . آنها معتقدند هر عملى كه ما در اينجا انجام مىدهيم ، دو وجهه دارد : يك وجهه از جنبهء عنصر دوم شما و يكى هم از جنبهء عنصر سوم . در واقع مثل اين است - البته اين مثال مثال غلطى است - كه يك آيينه‌اى در آنجا باشد و عين آنچه كه ما در اينجا مىكنيم در آن آيينه منعكس مىشود ، با اين تفاوت كه در آيينه واقعا چيزى منعكس نمىشود ولى آنچه كه ما در اينجا انجام مىدهيم ، روح آن در جاى ديگر وجود پيدا مىكند . همين طورى كه شما براى خود شخص عنصر سومى يا - به تعبير ما - روحى غير از ماده و بدن قائل هستيد ، مىگويند هر عملى كه از انسان صادر شود ، آن عمل هم بدنى دارد و روحى . بدن عمل همين انرژى به تعبير شماست و روح عمل آن است كه وابسته به همان روح انسان است . اينها معتقدند كه آن مرحلهء تجسم در آن عنصر سومى است كه شما بيان كرديد ، نه در عنصر دوم . ما حالا روى اين جهت هم بحث نمىكنيم ، چون نه خيلى ضرورت دارد كه روى اين مطلب زياد بحث كنيم و نه روى اين هدفى كه امروز دارم تأثيرى دارد .\r\n\r\n\r\n\r\n\r\n","description":"","footnote":"\r\n( 1 ) . آل عمران / 30 .\r\n","page_name":" 807 ","page_number":807},
  {"content":"\r\n\r\n\r\nبقاى ماده و زندگى جسمانى\r\nمسألهء ديگر مسألهء بقاى ماده و زندگى جسمانى است . حرف درستى است .\r\nمىگويند در عالم آخرت ماده و زندگى جسمانى باقى است . البته اين همان حرف قائلين به معاد جسمانى است . كسانى كه قائل به معاد روحانى شدند ، ديگران حرفشان را قبول نكردند ، به اين معنا كه گفتند تنها معاد روحانى مسألهء قيامت را حل نمىكند ، يعنى اگر ما بخواهيم به آنچه كه قرآن مىگويد ايمان داشته باشيم ، قرآن براى قيامت جنبهء جسمانى و مادى قائل است ، و همين طور هم هست ، سراسر قرآن پر است از جنبه‌هاى جسمانى بهشت و جنبه‌هاى جسمانى جهنم ، منتها اينجا ايشان تعبير كرده‌اند : بقاى ماده و زندگى جسمانى . اين دو را با يكديگر رديف قرار داده‌اند .\r\nيك سؤال به وجود مىآيد كه اگر ماده هم با تمام خصوصيات باقى باشد ، آن وقت چگونه مىتوانيم آن نظاماتى را كه در آنجا هست ( كه از جمله همين مسأله است كه مرگ و پيرى نيست ) توجيه كنيم ؟ البته ايشان جواب داده‌اند كه با حكومت عنصر سوم بر عنصر دوم ، مرگ و مردن و كهولت و اين حرفها به كلى از بين مىرود ، ولى قدما ميان ماده و جسم تفكيك مىكردند و مىگفتند جسم عبارت است از آن حقيقتى كه اين ابعاد را ايجاد مىكند ، ماده يك حقيقتى است كه از آن مخفىتر و مستورتر است و با تجزيه نمىشود آن را به دست آورد بلكه وجود آن را با دليل عقل كشف مىكنيم . ماده يك واقعيتى است كه آن واقعيت جز استعداد و قابليت براى حركت و تغيير چيز ديگرى نيست . آن دنيا دنياى جسمانى است ولى دنياى مادى نيست . « دنياى جسمانى است » يعنى همين طور كه در اينجا ابعاد جسمانى داريم ، آنجا هم ابعاد جسمانى داريم ، ولى مادى نيست يعنى استعداد و قوه ( به معنى استعداد ) براى حركت و تغيير ، استعداد براى چيز ديگر شدن ، امكان براى اينكه چيزى باشد و چيز ديگر بشود از او گرفته مىشود .\r\nقدر مسلّم اين است كه زندگى جسمانى در آن دنيا هست ، حالا مادهء به اين معنا هست يا نيست محل حرف است و بايد بگوييم نيست ، به جهت اينكه اگر باشد آنجا بايد دار عمل باشد . معلوم مىشود در عين اينكه جسم هست ولى آنجا امكان تغيير دادن خود و تغيير دادن وضع خود وجود ندارد . در آنجا هر چه هست ابداع است ، يعنى\r\n\r\n","description":"","footnote":"","page_name":" 808 ","page_number":808},
  {"content":"\r\n\r\nهر موجودى هر مرتبه‌اى از وجود كه دارد ، بر حسب مرتبهء وجود خودش مىتواند اشيائى را ابداع و ايجاد كند اما نمىتواند خودش را از حالى به حال ديگر تغيير بدهد .\r\nاصل چهارم : « زوال و لغو اصل كهولت » كه مسلّم در آخرتى كه براى ما بيان كرده‌اند همين طور است ، در آنجا پيرى ، نيستى ، كهنگى نيست .\r\nدر اصل پنجم مىفرمايند : « مصدر انرژى شدن اشياء و قدرت خلّاقه يافتن انسان » . عرض كردم كه همين طور هم هست و تا به آنجا رسيده‌اند كه مىگويند انسان در آنجا حىّ قيّوم لا يموت مىشود و قدرت خلاقه پيدا مىكند ، منتها نمىدانم درست باشد كه بگوييم مصدر انرژى و مصدر فعل و ايجاد مىشود . مىترسيم اگر بخواهيم انرژى بگوييم ، باز آخرت و دنيا يكى شود و در آنجا دار دار عمل شود و بعد اين سؤال پيش بيايد كه پس چرا در آنجا تكليف وجود ندارد ؟\r\nاصل ششم اينكه آنجا نزد خداست . اين هم مطلب بسيار اساسى است كه از آخرت تعبير مىكنند به اينكه نزد خداست . اين هم نشان مىدهد كه نشئهء آنجا با نشئهء اينجا يك تفاوتى دارد . آنجا به خدا نزديكتر است ، انسان اگر آنجا باشد به خدا به نحوى نزديكتر است ، و اينجا كأنّه عالمى است دور تر ، مثل اينكه اين عوالم با خداوند يك سلسله مراتبى دارد و وقتى ما رو به آن طرف مىرويم ، رو به سوى خدا مىرويم .\r\nاجمالا معلوم شد آخرتى كه قرآن به ما معرفى مىكند مجموعا يك وضعى دارد كه با وضع اين دنيايى كه ما الآن داريم متفاوت است ، يك تفاوتهايى هست و به همان تعبيرى كه عرض كردم آن يك نشئه است ، اين نشئهء ديگر ، يك نظاماتى بر آن حكومت مىكند كه لا اقل اندكى با نظاماتى كه در اين دنيا حكومت مىكند تفاوت دارد و لهذا آنجا آخرت شده ، اينجا دنيا .\r\n\r\nبقاى شخصيت\r\nيك مسألهء ديگر كه اينجا [ يعنى در كتاب ذرهء بىانتها 
  ] نبود آن پيوندى است كه ميان زندگى دنيا و زندگى آخرت است ، به اين معنا كه هر چه انسان در آنجا مىگيرد درو كردن آن چيزى است كه در اينجا كاشته است ، و همان « خود » و عين شخصى كه در اين دنيا عمل كرده است ، عين او ، خود او ، شخص او در آخرت مىگيرد ( يا پاداش\r\n\r\n","description":"","footnote":"","page_name":" 809 ","page_number":809},
  {"content":"\r\n\r\nمىگيرد يا كيفر ) ، اعمالش كه بر مىگردد به شخص او بر مىگردد ، يعنى مسألهء بقاى شخصيت كه آن كه در آخرت است واقعا همين شخص است . اين را خيال نمىكنم هيچ كس انكار داشته باشد و بگويد دنيايى وجود دارد و افراد و اشخاص در اينجا معدوم مىشوند ، بعد دنياى ديگرى به وجود مىآيد ، در آنجا هم يك چيزهايى صورت مىگيرد اما ديگر اين اشخاص در آنجا وجود ندارند . نه ، اين ديگر از ضروريات است .\r\nخيال نمىكنم احدى در اين جهت ترديد داشته باشد كه واقعا همين « من » كه در اينجا هستم ، همين « من » در آنجا هستم ( سعيد يا شقى ) . اين بقاى « من » را ما چطور توجيه مىكنيم ؟\r\nآنهايى كه قائل به روح بودند - اعم از آنهايى كه مىگفتند روح دو مرتبه به همين دنيا برمىگردد يا آنهايى كه مىگفتند ديگر روح برنمىگردد ، روح به دنياى آخرت مىرود و هرگز برنمىگردد - مشكل از اين نظر برايشان حل شده بود ، مىگفتند شخصيت من به اين بدن من نيست ، شخصيت من به آن روح من است كه با مردن من از من جدا مىشود ، اين بدن من هر وضعى كه به سرش بيايد به شخصيت من ارتباط ندارد . مثل اين است كه وقتى لباس من را از تن من كنده باشند ، بعد هر وضعى به سرش بيايد : كسى ديگر بپوشد ، آن را بردارند با قيچى تكه تكه كنند ، در تيزاب بيندازند و اصلا به كلى از بين برود ، در شخصيت من تأثير ندارد . اين بدن بعد از مردن من هر چه به سرش بيايد ، در بقاى شخصيت من تأثيرى ندارد ، من او هستم .\r\nمنتها آنهايى كه مىگفتند بعد ما بايد دو مرتبه به اين بدن برگرديم ، دچار اشكالات ديگرى مىشوند ، نه از ناحيهء بقاى شخصيت [ بلكه 
  ] از نظر ديگر . مىگفت اين بدن من بعد خاك مىشود ، دو مرتبه جزء گياه مىشود ، دو مرتبه جزء بدن حيوان يا يك انسان ديگرى مىشود ، يا اگر بدن حيوان شد حيوان جزء بدن انسان مىشود ، يعنى بدن من بار ديگر بدن كسى ديگر مىشود ، باز بار ديگر جزء بدن كسى ديگر مىشود و . . .\r\nبسا هست اين ذراتى كه امروز مثلا به صورت انگشت در اينجا وجود دارد ، بعد از مثلا صد سال و هزار سال ديگر به صورت ماده‌اى كه چشم يك كس ديگر را تشكيل مىدهد به وجود بيايد . آن وقت اگر بنا بشود كه روحها برگردد به بدنهاى اول ، اين بدنهايى كه تا حالا پيكر صدها و هزارها روح قرار گرفته ، به بدن كداميك از اينها برگردد ؟ شبههء معروف « آكل و مأكول » كه مىگفتند همين بود . آنهايى كه مىگفتند روح به اين بدن برنمىگردد ، روح به عالم آخرت مىرود و عالم آخرت خودش يك عالم جسمانى\r\n\r\n","description":"","footnote":"","page_name":" 810 ","page_number":810},
  {"content":"\r\n\r\nاست گواينكه مادى نيست ، ديگر از اين اشكال فارغ بودند ، مىگفتند ديگر واقعا به اين بدن كارى نيست . به هر حال از نظر مسألهء بقاى شخصيت ، نه اين دسته دچار اشكال مىشدند نه آن دسته ، چون مىگفتند شخصيت ما به روح ماست . ولى فرض اين است كه باز آن فرضيه‌ها فى حد ذاته اشكالات ديگرى داشت و آن اين بود كه قرآن در عين اينكه مردن را انتقال روح از اين بدن به عالم ديگر تلقى مىكند ولى در عين حال نص صريح قرآن است كه مردم در قيامت از همين قبرها برانگيخته مىشوند ، اين مسألهء را چطور حل كنيم ؟\r\n\r\nنقد نظرات مهندس بازرگان\r\nمن ، هم درس دين‌دارى را مطالعه كردم ( كه آقاى مهندس بحثى دربارهء آخرت كرده‌اند ) و هم ذرهء بىانتها را . راه طى شده را اخيرا نگاه نكردم . خيال مىكنم آنچه در درس دين‌دارى هست با آنچه كه در راه طى شده هست تطبيق مىكند . در درس دين‌دارى طورى مطلب را بيان كرده‌اند كه با آنچه كه در ذرهء بىانتها هست متفاوت است . در ذرهء بىانتها آخرت با مسألهء حكومت عنصر سوم توجيه مىشود ولى آنجا چون پاى عنصر سوم [ در ميان 
  ] نيست در واقع ما از همين نظام دنيا خارج نمىشويم ، در همين نظام دنيا هستيم . من حالا قسمتهايى كه در آنجا هست عرض مىكنم ، بعد خود آقاى مهندس توضيح بدهند كه مقصودشان چه بوده است . در اينجا به نظر ما مىرسد كه از نظر بقاى شخصيت اشكال زيادى دارد و نمىشود آن را توجيه كرد .\r\nبحثى دارند تحت عنوان « اثبات قيامت » كه در واقع بيشتر رفع استبعادات است ولى عنوانش « اثبات قيامت » است . من خودم داخل پرانتز نوشته‌ام « رفع استبعادات » براى اينكه بدانم مطلب از همين قبيل است . مسائلى را ذكر مىكنند در مقدمهء اثبات قيامت يا براى رفع استبعاد قيامت ، يعنى يك چيزهايى از همين نظام موجود در دنيا ذكر مىكنند ، يكى مسألهء توليد مثل در انسان و ساير موجودات زنده را ذكر مىكنند ، مثل اينكه قدم به قدم مىخواهند [ ذهن 
  ] ما به سوى قيامت [ نزديك شود 
  ] ، مىگويند يك چيزى در اين دنيا وجود دارد و آن مسألهء توليد مثل در انسان است ، يعنى ما از اينجا مىفهميم كه يك ذرهء ناچيز در همين دنيا در شرايط مساعد به صورت يك موجود زندهء بزرگى در مىآيد . پس معلوم مىشود چنين چيزى الآن در اين دنيا وجود دارد كه وارث\r\n\r\n","description":"","footnote":"","page_name":" 811 ","page_number":811},
  {"content":"\r\n\r\nخصوصيات و صفات پدر و مادر خودش است . اين را ما در همين دنيا مىبينيم . بعد بحثى مىكنند كه من فقط تيترهايش را ذكر مىكنم : طبيعت قدرت دارد بر عصاره‌گيرى و خلاصه‌سازى چند نسل در يك محوطهء كوچك كه مقصود همان جرثومهء حياتى است و همان سلولى است كه مبدأ تكوّن نطفه مىشود . بعد هم بيانى دارند كه در طبيعت قانونى هست كه او را حمايت و حفاظت مىكند كه قرآن هم از آن به « قرار مكين » تعبير كرده است .\r\nمطلب دوم اين است كه ما در طبيعت خواب و بيدارى مىبينيم ، طبيعت مىخوابد بيدار مىشود ، باز مىخوابد بيدار مىشود : خواب و بيدارىهاى سالانه‌اى كه طبيعت دارد ، خواب و بيدارىهاى شبانه روزى كه انسان دارد ، خواب و بيدارىهاى شش ماه به شش ماهى كه بعضى حيوانها دارند . ما يك جريان خواب و بيدارى در عالم طبيعت مىبينيم و مىبينيم كه قرآن هم تكيه‌اى دارد بر روى همين خواب و بيدارى كه از آن حتى به مرگ و حيات هم تعبير مىكند ، قرآن روى اين خواب و بيدارى طبيعت يا مرگ و حيات طبيعت تكيه مىكند . اين هم درست است . بعد مىگويند مرگ يك فرد و توليد مثل نمونه‌اى است از خواب و بيدارى نوع ، يعنى همين طورى كه فرد خوابى دارد و بيدارىاى ، نوع هم خوابى دارد و بيدارىاى . مردن فرد و توليد مثل در واقع خواب و بيدارى نوع است . مثل اينكه نوع هم مىخوابد و بيدار مىشود ، نوع با مردن بعضى از افرادش به خواب فرو مىرود و با تولد افراد ديگر بيدار مىشود . بعد در ذيل همين عنوان مىگويند كه قيامت يكى از ادوار انقلابات است كه شامل زمين و خورشيد و ستارگان مىشود . مسألهء انقلابات را ذكر مىكنند .\r\nاصل سوم : « ثبات و بقاى طبيعت » ، همين كه هيچ چيزى معدوم نمىشود ، ماده معدوم نمىشود ، انرژى معدوم نمىشود و اگر معدوم مىشود به اين معناست كه اينها به يكديگر تبديل مىشوند ولى آثار باقى مىماند . اين مسألهء بقاى آثار مسألهء حسابى است : افراد مىميرند ولى آثار و مكتسبات آنها در طبيعت باقى مىماند .\r\nاصل چهارم : « نمونه‌هاى فراوان زنده ماندن يا زنده شدن مرده‌ها در دنيا » .\r\nنمونه‌هايى ذكر مىكنند كه [ انسانها 
  ] در دنيا يا زنده باقى مىمانند و يا مرده‌اند و زنده مىشوند . آن وقت مثالى ذكر مىكنند از كشت نسجها در آزمايشگاه ، كه از بدن يك موجود زنده يك نسجى را برمىدارند ( مثل سرطانها ) بعد مىروند آن را كشت مىكنند . يا در مورد زنده كردن مرده‌ها مىگويند اين در حدى است كه يك كسى كه از\r\n\r\n","description":"","footnote":"","page_name":" 812 ","page_number":812},
  {"content":"\r\n\r\nنظر طبى تقريبا در مرحلهء مردن است ، بعد مىآيند با يك تزريقاتى يا با تنفسهاى مصنوعى اين مرده را از نو زنده مىكنند و در آخر مىگويند :\r\n« . . . تا اين حد توفيق يافته‌اند كه نه تنها برق‌زده‌ها و غرق‌شده‌ها و سكته‌كرده‌ها را با تنفس مصنوعى و حركات و ضربات و تزريقاتى به هوش و حيات بياورند و دستگاه خاموش‌شدهء خوابيدهء قلب و تنفس و غيره را مجددا به كار بيندازند ، بلكه گلوله خورده‌هاى در جنگ و فوت‌كرده‌هاى واقعا مرده را با دميدن اكسيژن و تحريكات درونى و ترميم ضايعات و تعويض خون و غيره حقيقتا زنده كنند و اين سد غير قابل عبورى را كه سابقا ميان موت و حيات تصور مىنمودند از بين ببرند . »\r\nبعد مثال ديگرى ذكر مىكنند :\r\n« خوابهاى چندين روزه و چندين‌ماههء مرتاضين در قبر و خوابهاى طولانى تصادفى كه گاه‌گاه به اشخاصى دست مىدهد و همچنين خواب اصحاب كهف كه در قرآن و در روايات مسيحيها آمده است ، نمونه‌هاى ديگرى از امكان تعطيل طولانى حيات انسانى و احياى آن در شرايط مخصوص مساعد مىباشد . »\r\nپس معلوم مىشود كه در واقع اين فاصلهء خيلى زيادى كه ما ميان مرگ و حيات قائل هستيم و خيال مىكنيم آن كسى كه مرد ديگر مرد و هيچ ارتباط و اتصالى ميان مردن و زنده شدن نيست ، اين طور نيست ، در واقع مثل اين است كه مردن و زندگى ، هر دو درجات يك حقيقت هستند . اين كسى كه مىرسد به حد صفر يا پايين‌تر از صفر ، همانى كه ما خيال مىكنيم مردهء مرده است ، صد در صد مردهء مرده نيست ، باز امكان زندگى براى او هست .\r\nبعد فصل ديگرى تحت عنوان « امكان قيامت و بهشت و جهنم » بيان مىكنند كه در آنجا مسائلى از قبيل تسريع رشد به وسيلهء تزريق هورمونها و تركيب مواد غذايى و بعد مسألهء آثار و مكتسبات و ملكات و تأثير آنها بر روى جمع پيكر و از آن جمله سلولهايى كه بعدا منشأ حيات مجدد اين فرد و يا منشأ [ حيات 
  ] فرد ديگر به عنوان نسل مىشود ، اينها را ذكر مىكنند و تقريبا به همين جاها مطلب ختم مىشود .\r\nدر همين فصل « نمونه‌هاى فراوان زنده ماندن يا زنده شدن » مطلبى است كه بيشتر به بحث « شخصيت » ما مربوط است . من اين مقدار را برايتان مىخوانم :\r\n\r\n","description":"","footnote":"","page_name":" 813 ","page_number":813},
  {"content":"\r\n\r\n« اگر نظرمان را از انسان به حيوانات و به عالم نباتات تعميم بدهيم و اعم حيات را در نظر بگيريم ، نمونه‌هاى بارزى از زنده ماندن حيات و رشد و تشكيل مجدد آن مىبينيم . در مورد گياهها كه مثال و نظاير بيشمار است از قبيل قلمه زدن ، پيوند زدن ، ريشه خواباندن و غيره . در تمام اين موارد يك قطعهء جدا شده از بدن اصلى كه در حكم مرده به شمار مىرود ، در نتيجهء قرار گرفتن در محيط مساعد و يافتن خوراك لازم به جنبش و رشد درآمده به تناسب محل ، تغيير شكل مىدهد ( يعنى از پوست و ساقه ريشه سر درمىآورد و سلول پوست تبديل به سلول ريشه يا گل و غيره مىشود ) و از نو يك بوته يا درخت كامل مانند بوتهء اصلى ساخته مىشود . در مورد حيوانات ، امروزه ديگر نگاهدارى يك نسج جدا شده از حيوان اصلى به حالت زنده در شرايط آزمايشگاهى عمل متداول ساده‌اى مىباشد و توانسته‌اند خصوصا در حيوانات ساده و پست ، آن را به توسعه و نشو و نما وادارند . انسان چون به لحاظ تركيب و تشكيل نسوج در مرحلهء اعلاى تنوع و پيچيدگى و ظرافت و دقت است ، نتوانسته‌اند با او عملياتى را كه باغبانها از قديم الايام روى گياهان مىكردند يا زيست‌شناسان در آزمايشگاهها با حيوانات پست مىنمايند انجام دهند ولى تا اين حد توفيق يافته‌اند كه نه تنها برق‌زده‌ها و غرق‌شده‌ها و سكته‌كرده‌ها را با تنفس مصنوعى و حركات و ضربات و تزريقاتى به هوش و حيات بياورند و دستگاه خاموش شده . . . ( 1 ) »\r\nما از مجموع اينها چه نتيجه‌اى را به دست مىآوريم ؟ در واقع ما بقاى نوع را به دست مىآوريم نه بقاى شخص ، يعنى اگر ما تمام اين مقدمات را بپذيريم و همه را صد در صد قبول كنيم ، به نظر من به آن چيزى كه پيغمبران ما را خبر داده‌اند ، يك قدم هم نزديك نشده‌ايم ، چون آنچه كه آنها به ما خبر داده‌اند اين است كه اى شخص ، اى انسان كه تو مىميرى ، همين تو با همين شخصيتى كه دارى ، همين شخص تو كه الآن احساس درد و رنج مىكنى بايد بدانى كه در آينده همين شخص خواهد آمد و همين شخص اگر كار خوبى در اينجا كرده محصولش را به صورت يك لذت و سعادت خواهد ديد و اگر كار بدى كرده است به صورت رنج و درد و عذاب و شقاوت خواهد ديد . در اينجا حد اكثر اين است كه ما اثبات مىكنيم و مىگوييم چطور شد كه اگر ذره‌اى از شاخهء يك درخت تبريزى را جدا كنند و به زمين قلمه بزنند دو مرتبه درخت\r\n\r\n\r\n\r\n\r\n","description":"","footnote":"\r\n( 1 ) . بقيه تكرار همان حرفهايى است كه گفتيم .\r\n","page_name":" 814 ","page_number":814},
  {"content":"\r\n\r\nسپيدار مىشود ، آن وقت اين بدن من كه در اين زمين هست و يك مكتسباتى هم كسب كرده و يك استعدادى هم به دست آورده ، اين ذرات بدن من بعدا به صورت يك انسان در نيايد ؟ ! به نظر من ، اين حد اكثر همين را اثبات مىكند ، مىگويد ما كه مرديم ، اين بدن ما يك مكتسباتى به دست آورده و يك وضعى به خودش گرفته است كه ممكن است بعد از هزارها سال ، يك ذره از بدن ما ( و لو يك سلول يا به اندازهء يك بند انگشت من ) همين طورى كه يك قلمه و بدنهء يك درخت را داخل زمين مىكنند و دو مرتبه درخت مىشود ، در يك جاى دنيا دو مرتبه رشد كند و باز يك انسانى به وجود بيايد . من مىگويم گيرم اين طور شد ، آيا من برگشتم ؟ آن منى كه قرآن مىگويد آن من قطعا برمىگردد ، او برمىگردد ؟ بعلاوه ، اگر اين طور باشد ممكن است يك فرد به صورت صدها هزار فرد برگردد . همين طور كه شما از يك درخت سپيدار صدها قلمه داخل زمين مىكنيد و صدها درخت سپيدار به وجود مىآيد ، به اين صورت ممكن است از يك فرد صدها بلكه هزارها و ميليونها فرد ديگر از زمين سر برآورند . منتها شما خيال كرده‌ايد انسانى كه مىخواهد از انسان ديگر به وجود بيايد ، حتما بايد از راه توالد و تناسل باشد [ در صورتى كه 
  ] ممكن است از راه ديگر ( مثلا قلمه زدن ) باشد . مىگويم اگر فرضا چنين چيزى هم باشد ، اين به نظر ما قيامت را درست نمىكند ، از نظر اينكه شخصيت به هيچ نحو محفوظ نيست ، و بعلاوه اگر اين طور باشد ، پس ما خودمان هم ممكن است الآن در حال قيامت باشيم ، چرا ؟ افرادى كه در دهها هزار سال و صدها هزار سال پيش مرده‌اند ، شايد همانها هستند كه در وجود ما به شكلى جوانه زده‌اند ، منتها از همان مجراى توالد و تناسل .\r\nبالأخره من اين طور خيال مىكنم كه با اين بيان ، ما حتى يك قدم هم نزديك نشده‌ايم . يك مطلبى را گفته‌ايم اما غير از آخرتى است كه قرآن گفته است و در آخرت قرآن ملاك بقاى شخصيت است . در كتاب ذرهء بىانتها هم من نتوانستم چيزى پيدا كنم كه روى اين مطلب تكيه شده باشد كه ببينيم مسألهء بقاى شخصيت را چگونه حل مىكند . ايشان همين قدر وضع عمومى دنيا را طورى بيان مىكنند كه اين دنيا به سويى مىرود كه در آنجا حكومت حكومت عنصر سوم است . اين مطلب را ما قبول مىكنيم ، حرف بسيار خوبى است اما تكليف افراد و اشخاص چه مىشود ؟ در « من » شما قبول كرديد ، يك حقيقتى در « من » به تعبير قرآن دميده شده است كه شما از آن تعبير به اراده مىكنيد ، تعبير به امر مىكنيد ، تعبير به روح هم ممكن است بكنيد ،\r\n\r\n","description":"","footnote":"","page_name":" 815 ","page_number":815},
  {"content":"\r\n\r\nممكن است نكنيد . سؤال من يكى اين بود كه آيا اين « امر » ( همان حقيقتى كه در « من » وجود دارد ) آيا اين حقيقت خودآگاه است يا ناخودآگاه ، يعنى خودآگاهى من از عنصر سوم من ناشى مىشود يا خودآگاهى من مربوط به عنصر اول و عنصر دوم است ؟ سؤال دوم من اين است : وقتى كه من مىميرم تكليف عنصر سوم چه مىشود ؟ عنصر سوم فانى مىشود ؟ شما كه نمىگوييد فانى مىشود . فانى مىشود يا به ماده و انرژى تبديل مىشود يا به همان حالتى كه هست باقى مىماند ؟ اگر معتقد باشيد كه عنصر سوم به حالت عنصر سومى باقى مىماند ، بايد بگوييم يك حرفى زده‌ايد نظير حرف كسانى كه گفته‌اند روح باقى مىماند . بعد براى شما هم اين سؤال به وجود مىآيد : اين روح كه باقى مىماند ، بعد در مجموع عالم كه رستاخيز به وجود مىآيد ، آن عنصر سوم دو مرتبه مىآيد به اين بدن ملحق مىشود يا ملحق نمىشود ؟ اگر بگوييد ملحق مىشود ، باز برگشتيد به معاد به همان مفهومى كه انكار مىكنيد كه عود يك چيزى به بدن باشد ، و اگر هم آن فانى مىشود چطور فانى مىشود ؟ معدوم مىشود ؟ شما قبول مىكنيد كه موجودى معدوم شود ؟ آن دو مرتبه تنزل مىكند ، به ماده يا انرژى تبديل مىشود ؟\r\nو بالأخره از نظر بقاى شخصيت شخص ، چه روى اصولى كه شما در درس دين‌دارى طى كرده‌ايد و چه روى اصولى كه در ذرهء بىانتها آن راه را طى كرده‌ايد ، چه راه حلى پيدا كرده‌ايد ؟ اين را براى ما بفرماييد .\r\n- يك دعوايى بين معتقدين به معاد جسمانى و معاد روحانى بوده و هنوز هم هست .\r\nآنهايى كه معتقد به معاد روحانى هستند ، به طور خلاصه مىگويند احتياجى نيست كه اين جسم دوباره زنده شود تا ما بخواهيم مشكلاتش را حل كنيم ، معاد معاد روحانى است و عذاب و لذت هم عذاب و لذت روحانى است . معتقدين به معاد جسمانى مىگويند كه اين مغاير با نصّ صريح قرآن است ، براى اينكه در جاهاى مختلفى كه قرآن توصيفى از بهشت و جهنم مىكند كاملا حس مىشود كه از بهشت و جهنم جسمى صحبت مىكند . بنده مىخواستم سؤال كنم كه آيا براى لذت يا رنج جسمانى بردن احتياج است به اينكه حتما جسم وجود داشته باشد يا بدون وجود جسم هم انسان مىتواند احساس لذت و الم جسمى كند ؟ در جواب اين سؤال عرض مىكنم لزومى ندارد كه اين جسم با همين شكل و هيأت و ابعاد و ماده وجود\r\n\r\n","description":"","footnote":"","page_name":" 816 ","page_number":816},
  {"content":"\r\n\r\nداشته باشد تا احساس لذت جسمى بشود . بهترين و كاملترين نمونه‌اش خواب است . ما در خواب لذت و رنج جسمى را به طور كامل احساس مىكنيم . لذت و الم آخرت يعنى بهشت و جهنم هم در عين اينكه براى ما صد در صد جسمى حس مىشود ، هيچ لزومى ندارد كه جسمى باشد ، يعنى اين بدن دوباره آنجا جمع شود و در آنجا واقعا آتشى حاضر كنند .\r\nسؤال ديگر دربارهء مسألهء « آكل و مأكول » است . اگر ما از صحبتهاى جلسات متعدد اين طور نتيجه بگيريم كه روحى و جسمى وجود دارد ، ديگر مسألهء « آكل و مأكول » حل است ، يعنى ما به جسمى معتقديم كه از همين عناصر معمولى مادى تشكيل شده و به روحى معتقد هستيم كه حيات و شخصيت مىدهد و آن روح است كه شخصيت افراد را بالاختصاص تعيين مىكند . پس تشكيل و تجمع و تمركز مواد اشكالى ندارد كه همين اكسيژن ، هيدروژن ، كربن ، گوگرد و . . . است و در علم هم ثابت شده كه گوگردى كه اينجاست با گوگردى كه در خورشيد است فرق ندارد و همان خواص را داراست . پس اگر آنها را جمع كنيم و جسمى به وجود بياوريم ، هيچ لزومى ندارد همان جسمى باشد كه در اينجا بوده است ، چون يك بدن هم در مدت 65 - 70 سال جسم مادىاش در حال تغيير و تبديل است ، پس اگر روح در آن حلول پيدا كند مسأله حل است .\r\nاستاد : هر دو سؤالى كه آقاى . . . كردند و جوابى كه دادند درست است ، منتها همين چيزى كه الآن ايشان گفتند اگر من مىگفتم قبول نمىكردند ! صحبت اولشان اين بود كه آيا حتما ضرورت دارد كه يك جسمى وجود داشته باشد تا لذت و الم جسمانى وجود داشته باشد يا نه ؟ جواب داده‌اند : نه . واقع مطلب هم اين است كه نه ، چون ما كه لذت و الم را به جسمانى و روحانى تقسيم مىكنيم ، معنايش اين نيست كه بعضى از لذت و الم‌ها را جسم مىبرد ، بعضى از لذت و الم‌ها را روح مىبرد ، همهء لذت و الم‌ها را روح مىبرد ، چون لذت و الم مربوط به آگاهى و خودآگاهى است و اصلا جسم خودآگاه نيست . اگر ما را زير ضربهء شلاق بزنند و كبودمان كنند واقعا اين بدن ما دردش نمىآيد ، باز آن كه دردش مىآيد همان ما هستيم ، منتها نوع لذت يا المى كه روح مىبرد از اينجاست ، چون يك اتحادى ميان روح و بدن هست و وقتى كه شما در اثر ضربه يك ناراحتى در اينجا ايجاد مىكنيد و بر آن اعتدال اساسى ضربه‌اى وارد مىشود ، آن تبديل مىشود به الم و لهذا مىگويند الم و لذت هر دو ( حتى جسمانيهايش ) در عالم روح است ، چيزى كه هست راهش فرق مىكند . الم روحانى\r\n\r\n","description":"","footnote":"","page_name":" 817 ","page_number":817},
  {"content":"\r\n\r\nآن است كه مبدئش هم روحانى است ، يعنى جسم هيچ ناراحتى نمىبيند مثل آنجايى كه انسان از ناحيهء حس برترى طلبىاش خدشه مىبيند . اگر انسان يك جا تحقير شود روحش درد مىكشد با اينكه قطعا به جسمش هيچ ضربه‌اى وارد نشده است ، يا اگر كسى عزيزش را از دست بدهد روحش رنج مىكشد بدون اينكه به جسمش ضربه‌اى وارد شده باشد ، يا اگر به كسى نويدى بدهند و اطلاع پيدا كند كه در آينده به آرزوى بزرگش مىرسد خوش‌حال مىشود بدون اينكه مثلا غذايى به ذائقه‌اش رسيده باشد يا دستش چيزى را لمس كرده باشد .\r\nمثال خواب را هم كه ذكر كردند مثالى عالى است . كسانى كه همين حرف را خواسته‌اند بگويند ، مثال خواب را هم ذكر كرده‌اند . واقعا ما در عالم رؤيا لذت جسمانى مىبريم بدون اينكه از بيرون تحريكى روى جسم ما شده باشد ، الم جسمانى متحمل مىشويم بدون اينكه از بيرون ضربه‌اى وارد شده باشد ، يعنى در بيدارى ، از راه روح تنها لذت روحانى و الم روحانى مىبريم ، در عالم خواب به واسطهء اينكه - به قول آنها - روح آزادىاى از بدن پيدا كرده ، همان لذتهاى جسمانى هم از داخل خود روح بر آن وارد مىشود بدون اينكه جسم واسطه باشد . بنابراين از اين نظر اشكالى نيست .\r\nولى آقاى . . . بايد توجه كنند كه كسانى كه ايراد مىكنند حرفشان اين است ، مىگويند : قرآن نمىگويد ما لذتمان لذت جسمانى و لذت روحانى است بلكه مىخواهد بگويد اين لذت جسمانى و لذت روحانى هم به همين شكلى است كه ما در بيدارى مىبريم . اگر اين طور گفته‌اند ، آن وقت سؤال سؤال قرآنى است كه قرآن نه فقط گفته الم جسمانى ، مىگويد ما از همين راه جسم الم جسمانى مىبريم ، به جهت اينكه :  « كُلَّما نَضِجَتْ جُلُودُهُمْ بَدَّلْناهُمْ جُلُوداً غَيْرَها لِيَذُوقُوا الْعَذابَ »  ( 1 ) . پس اصل مطلب شما درست است ولى اينكه آيا آن را با قرآن مىشود تطبيق داد يا نداد محل اشكال است كه خالى از اشكال هم نيست .\r\nمطلب دومى كه فرموديد ، درست است . مىگويند حد اكثر اين است كه قرآن مىگويد بهشت جسمانى ، يعنى تنها روح نيست ، بدنى هم هست ولى چه ضرورتى دارد كه حتما آن بدنى كه در آخرت با روح من متحد است عين اين بدنى باشد كه در\r\n\r\n\r\n\r\n\r\n","description":"","footnote":"\r\n( 1 ) . نساء / 56 .\r\n","page_name":" 818 ","page_number":818},
  {"content":"\r\n\r\nاين دنيا بوده ؟ و اصلا بدنى كه در اين دنيا بوده هيچ وقت عين خودش نبوده ، در طول 60 - 70 سال آن قدر عوض شده كه اگر همهء آنچه را كه جزء بدن يك كسى بوده ( آن چيزى كه به صورت فضولات ، پوسته‌هاى بدن ، ناخن و موى بدن خارج شده است ) بخواهيم جمع كنيم ، هر آدمى شايد مثلا به اندازهء كوه ابو قبيس - يك كوه بزرگ - مىشود ، و حال آنكه شما الآن يك آدم 80 - 90 ساله را كه با بدن امروز مىبينيد قطعا نسبت به بدن 60 - 70 سال پيش چندين بار تغيير كرده است . حتى همان سلول عصبى هم كه مىگويند نمىميرد كه يك سلول ديگر بجاى آن بيايد ، دائما در حال تبادل است ، يعنى مرتب انرژى بيرون مىدهد و انرژى جديد مىگيرد و به هر حال بدنش را عوض مىكند . پس اين مطلب هم كه فرموديد مطلب درستى است ولى بازهم اگر كسى ايرادى داشته باشد - كه اين ديگر ايراد زيادى نيست ، آن اولى ايرادش قدرى مشكل است - كه بگويد خير ، حتما بايد همان بدن وقت مردن باشد ، حرف درستى نيست ، چون خود قرآن مىگويد حتى پيرى كه در 90 سالگى مىميرد ( كه يك موجود فرسوده است ) در آن دنيا به صورت يك جوان محشور مىشود . معلوم مىشود كه عين اين بدن نيست . اگر همان بدن در حالى كه مرده ، باشد پس آدمى كه جوان مىميرد در آن دنيا به صورت يك جوان بايد محشور شود ، اگر كسى پير مرد بايد به صورت پير باشد ، زشت مرد آنجا هم بايد بدنش زشت باشد ، در صورتى كه زشتها در آنجا زيبا مىشوند و اى بسا از زيباها كه در آنجا زشت شوند . اين سؤال دوم شما با جوابتان صد در صد درست است و سؤال اول هم با جوابى كه داديد درست است ولى اشكال ديگرى در اينجا دارد كه مىگويند از نظر قرآن نه تنها لذت و الم جسمانى است ، از راه جسم هم هست .\r\n\r\n","description":"","footnote":"","page_name":" 819 ","page_number":819},
  {"content":"\r\n\r\n\r\nبقاى شخصيت در قيامت ( 2 )\r\nمطلبى كه در آخر جلسهء گذشته مطرح شد و قرار شد در اين جلسه تعقيب شود مسألهء محفوظ ماندن و بقاى شخصيت است و اين يكى از مسائل مهم قيامت است .\r\nاگر چه ما لفظى در قرآن نمىتوانيم پيدا كنيم به اين تعبير كه : أيها الناس ! شخصيت شما در قيامت باقى است ، ولى همهء تعليمات در مسألهء قيامت بر اساس همان بقاى شخصيت است ، يعنى همهء صحبت اين است كه شما كه در اين دنيا هستيد و كار نيك يا كار بد مىكنيد ، همين شما در نزد پروردگار محشور خواهيد شد و همين شما به پاداش اعمال نيك خودتان خواهيد رسيد و همين شما هستيد كه كيفر اعمال بد خودتان را مىبينيد . پس يك اتصال و پيوستگى و بلكه بالاتر از اتصال و پيوستگى ، يك وحدت و يگانگى است ميان آن كسى كه در دنيا مرتكب اعمالى مىشود ، زندگىاى مىكند و نوعى اعمال را مرتكب مىشود و همان شخص كه در قيامت پاداش يا كيفر اعمال خودش را دريافت مىكند ، وحدت شخصى است و وحدت نوعى يا مثلا ارتباط نسلى كافى نيست ، چون اگر بنا بشود من در دنيا باشم و زندگى كنم و بعد آن كه در قيامت محشور مىشود يك موجودى باشد كه حد اكثر از نسل من است و [ بگويند 
  ] تو [ محشور مىشوى 
  ] ولى مقصود اين است كه نوع تو ، فرزندى از فرزندان تو مىآيد ، اين غير از آن چيزى است كه قرآن تعليم كرده است . مسلّما من در حالى كه خودم\r\n\r\n","description":"","footnote":"","page_name":" 820 ","page_number":820},
  {"content":"\r\n\r\nهستم و بچه‌ام هم هست ، من يك شخص و يك شخصيت و يك فردم و يك مسئوليت دارم و بچهء من شخص ديگر و فرد ديگر است و مسئوليت ديگر دارد و اگر پاداش عمل من را به بچهء من بدهند ، اين بر خلاف اصول عدل به يك اعتبار يا بگوييم [ بر خلاف 
  ] فضل خواهد بود و مخصوصا اگر بخواهند كيفر عمل من را به او بدهند ، باز من را كيفر نكرده‌اند و بسا هست كه نسبت به او هم ظلم تلقى شود . به هر حال ، قطع نظر از اينكه مسأله از نظر عدل و ظلم چه شكلى پيدا مىكند ، چون بحث ما روى تعليمات اديان است ، آنچه كه در اديان و بالأخص در قرآن آمده است بدون شك و شبهه اين است كه عين همين شخص در قيامت محفوظ است و همين شخص محشور مىشود . حال مىخواهيم ببينيم چگونه مىتوانيم تصويرى از قيامت داشته باشيم كه شخص محشور عينا همان شخص باشد ؟\r\n\r\nفرق شخص و شخصيت\r\nاين مطلب را مقدمتا عرض كنم : فرق است ميان شخص و شخصيت ، يا شخصيت به اصطلاح فلسفى و شخصيت به اصطلاح روانشناسى ، يك وقت مىگوييم شخص يا شخصيت و مقصودمان هويت فردى است ، يعنى يك شخصى كه الآن وجود دارد يك « من » الآن وجود دارد ، يك واقعيت الآن وجود دارد كه اين خودش يك فرد بالخصوص است ، يك فرد است كه اگر ما فرد ديگرى را و لو صد در صد مشابه اين فرض كنيم كه تمام خصوصيات جسمى و روحى او صد در صد مشابه اين باشد و اگر ميلياردها خصوصيت در اين هست ، شبيه آن هم در او باشد ، آن وقت مىتوانيم بگوييم كه اين دو از نظر شخصيت يكى هستند ، يعنى از نظر ظاهر جسم هر چه كه اين دارد آن دارد و هر چه كه آن دارد اين دارد ، يك ذره تفاوت نيست و از نظر خصوصيات روحى هم هر چه كه اين دارد آن دارد و هر چه كه آن دارد اين دارد ، اين دو از نظر شخصيت يكى هستند ، يعنى شخصيت اين با شخصيت آن يك سر سوزن تفاوت ندارد ولى در عين حال دو شخص هستند ، دو فرديت هستند ، دو هويت هستند ، دو « من » هستند ، اين يك « من » است و آن « من » ديگرى است .\r\nآنچه در مسألهء قيامت مطرح است وحدت شخص است نه وحدت شخصيت ، يعنى شخص همان شخص باشد ، نه شخصيت همان شخصيت باشد ولى شخص\r\n\r\n","description":"","footnote":"","page_name":" 821 ","page_number":821},
  {"content":"\r\n\r\nشخص ديگر باشد . اگر در قيامت فرد ديگرى صد در صد مشابه با من آورده شود كه همه چيز او مثل من است بدون تفاوت اما خود من نيستم ، او مثل من است . اين از نظر آن « كم » كه قرآن مىگويد : شما هستيد كه داريد پاداش داده مىشويد ، كافى نيست .\r\n\r\nبقاى روح ، ملاك تشخص انسان\r\nحال كه ما فرق شخص و شخصيت را به حسب اصطلاح دانستيم و مقصود اين است كه شخص بايد باقى و محفوظ باشد ، عرض مىكنم كسانى كه قائل به روح هستند و روح را به هر حال باقى مىدانند ، ملاك تشخص ( 1 ) و من بودن من را به همان روح مىدانند ، مىگويند اصلا من كه من هستم ، من بودن من و همان كه دارم درك مىكنم و مىگويم « من » كه به علم حضورى هم وجودش را درك مىكنم و مرتب خاطرات و خطوراتى هم در ذهن من پيدا مىشود و همه به يك نقطهء مركزى معين وابستگى دارد ( يعنى آن ديدن ، ديدن من است نه ديدنى كه به يك مجموع نسبت بدهم ، يعنى ديدن ديدنى است كه به يك واحد واقعى نسبت داده مىشود ) ، ديدن من ، رفتن من ، احساس كردن من ، من بودن من ، شخص بودن من ، هويت فردى من به روح من است . بدن من در شخصيت من به معنى روانشناسى مؤثر است ، يعنى مسلّم صفات ممتازهء من به اين تركيبات بدنى من بستگى دارد ، كه به هر اندازه با شما شبيه باشم شخصيت من شبيه شخصيت شماست ولى شخص من و هويت من به اين بدن من بستگى ندارد . بدن من در طول عمر هر مقدار كه تعويض و تبديل شود ، شخص من همان شخص است ، چون ديگر آن ذات من به چيز ديگر تبديل نمىشود . سلولهاى بدن من يا مثلا پيكره‌اى از يك سلول من ( موادى كه سلول بدن من را تشكيل مىدهد ) ممكن است تبديل پيدا كنند ، اين يكى برود و يكى ديگر جاى او را بگيرد و بالأخره بدن من تعويض شود ولى خود من عوض نمىشوم ، چون آن كه من هستم از اول كوچكى تا آخر بزرگى ، از اولى كه خودم را احساس كردم و وجود خودم را درك كردم ، من همان من هستم ، ثابت در وجود من همان من است و بقيه هر چه هست متغير است .\r\nحتى صفات روحى من هم احيانا ممكن است متغير شود . اگر فراموشى واقعى\r\n\r\n\r\n\r\n\r\n","description":"","footnote":"\r\n( 1 ) . اگر شخصيت هم مىگوييم مقصودمان همان تشخص شخص است .\r\n","page_name":" 822 ","page_number":822},
  {"content":"\r\n\r\nوجود داشته باشد همين طورى كه بر حسب ظاهر هم وجود دارد ( 1 ) ، ما در طول عمرمان هر روز هزارها خاطره در ذهنمان مىآيد و جزء شخصيت ما از نظر روانشناسى مىشود ولى دو روز ديگر همه را فراموش مىكنيم ، تمام جزئيات امروز فردا فراموش مىشود ، حتى چيزهايى هم كه در حافظهء ما جايگير مىشود و خيال مىكنيم در حافظه‌مان مانده ، بعد تدريجا فراموش مىشود . بنابراين جنبه‌هاى روحى ما مرتب تغيير و تبديل پيدا مىكند ولى اينها به منزلهء اعراض و عوارضى است كه بر من وارد مىشود و از من گرفته مىشود ولى خود من هيچ وقت محو نمىشود ، خود من هميشه هست و به چيز ديگر هم تبديل نمىشود .\r\nروى حساب اينها ، مسألهء بقاى شخصيت به مفهوم هويت فردى [ مطرح است 
  ] كه اگر من در قيامت با همين بدن باشم ، با بدن ديگر باشم ، به هر شكلى باشم ، ديگر صد در صد همان من هستم منتها ممكن است شكل من عوض شده باشد . حتى اگر من را در قيامت به تناسب ملكات روحى من مسخ كنند و اگر من را به صورت حيوانى هم محشور كنند ، باز من هستم كه در آنجا داراى اندام حيوانى هستم ، من من است .\r\n\r\nنظريهء مقابل : انسان به منزلهء يك دستگاه\r\nاما اگر مسألهء بقاى روح را مطرح نكنيم ، آن وقت ما از نظر هويت شخصى براى انسان چه مىتوانيم بگوييم ؟ يك وقت ممكن است ما اصلا براى انسان هويت شخصى قائل نشويم ، بگوييم اصلا اينكه مىگوييد « هر انسانى يك شخص است و يك هويت فردى است و غير از شخصيت كه امتيازات آن شخص است ، يك واقعيت واحد فردانه‌اى به نام انسان وجود دارد » چنين چيزى وجود ندارد ، اين يك خيال است و به عبارت ديگر انسان يك واحد اعتبارى است نه يك واحد حقيقى ، چون انسان مجموعا يك دستگاه است مانند هر دستگاه ديگرى . شما دستگاه اتومبيل را در نظر بگيريد . هر دستگاهى يك واحد اعتبارى است ، يعنى ديگر خود دستگاه واقعيتى ندارد بلكه اجزاء واقعيت دارند ، دستگاه يعنى اين چرخ ، اين لوله ، اين پيچ و اين جور چيزها . انسان هم يك دستگاه است منتها دستگاهى كه مجموعه‌اى است از اجزاى مادى و اجزاى\r\n\r\n\r\n\r\n\r\n","description":"","footnote":"\r\n( 1 ) . در ابتدا خيال مىكنيم [ كه فراموشى وجود دارد 
  ] و الّا از نظر علمى خلاف آن را مىگويند .\r\n","page_name":" 823 ","page_number":823},
  {"content":"\r\n\r\nروحى . اجزاى مادى ، همين اعضاء و جوارح و سلولهايى است كه ما مىبينيم ، اجزاى روحى هم عبارت است از همان خطورات و خاطراتى كه در ذهن ما مرتب پشت سر هم مىآيند و مىروند . يك آن يك تصور در ذهن ما مىآيد ، صورت پدرمان در ذهنمان مىآيد ، آن ديگر صورت مادرمان در ذهنمان مىآيد ، آن ديگر مسافرتى كه به فلان جا كرده‌ايم در ذهنمان مىآيد ، آن ديگر يك آرزو در ذهنمان مىآيد ، مرتب خيالها پشت سر هم مىآيند و مىروند ، هيچ خطورى عين خطور ديگر نيست ، هيچ خاطره‌اى عين خاطرهء ديگر نيست .\r\nشخصيت ما يعنى اين مجموعهء مادى و آن مجموعهء روانى . همين طورى كه مجموعهء بدنى ما تغيير و تبديل پيدا مىكند ، كم و زياد مىشود ، مجموعهء روانى ما هم تغيير و تبديل پيدا مىكند ، كم و زياد مىشود . ما يك شخص واقعى نيستيم . واقعا من آن آدم پنجاه سال پيش نيستم ، از آن آدم پنجاه سال پيش - چون آن يك مجموعه است - يا نود درصدش از بين رفته است يا صد در صدش ، و اگر از زمانى كه مثلا دوساله بوديم ، هفت هشت خاطره‌اى در ذهن ما باشد ، همين قدر از شخص ما باقى مانده است . تازه ما كه آن نيستيم ، ما اين مجموعه هستيم .\r\nاگر ما منكر شخصيت به معنى هويت فردى باشيم چندان اشكالى از اين نظر باقى نمىماند . مىگوييم در قيامت وقتى كه يك هيكل و اندامى صد در صد مشابه اين درست شد ( حتى لازم ندارد همين اندامى باشد كه من با آن اندام مرده‌ام ) و يك خاطراتى هم ساخته شد صد در صد مشابه همين خاطرات ، مثل من را كه ايجاد كنند ، من را ايجاد كرده‌اند . ديگر شما چه مىخواهيد ؟ « من » غير از اين چيز ديگرى نيست ، واقعيت ديگرى ندارد .\r\nاما اگر اين مطلب را نگوييم و واقعا من را به صورت همان من [ در نظر بگيريم 
  ] ، يعنى من كه الآن نشسته‌ام بايد صد در صد مطمئن باشم كه همين من در قيامت پاداش مىبيند و همين من در قيامت كيفر مىبيند نه شبيه من ، [ در اين صورت 
  ] ما چه چيز را مىتوانيم ملاك شخصيت و تشخص به اين معنا قرار دهيم ؟ آن وقت يك چيزى در ما وجود دارد كه آن ملاك وحدت ماست ، يعنى ما الآن خودمان را يك واحد واقعى درك مىكنيم و همين واحد واقعى مىخواهد در قيامت محشور شود ، آن چيست ؟ من كه نتوانستم پيدا كنم ، حالا اگر آقايان چيزى به نظرشان مىرسد بگويند تا ما روى قضيه بحث كنيم .\r\n\r\n","description":"","footnote":"","page_name":" 824 ","page_number":824},
  {"content":"\r\n\r\nمن گمان نمىكنم كه اگر ما مسألهء روح را قبول نكنيم و همان روح را هم ملاك تشخص و وحدت واقعى خودمان ندانيم يا در موضوع آن عنصر سوم - كه آقاى مهندس بيان كرده‌اند و سؤال كردم و هنوز جواب نداده‌اند - اگر همان عنصر سوم را خودآگاه ندانيم و ملاك خودآگاهى خودمان يعنى من خودمان را همان ندانيم [ بتوانيم بقاى شخص را توجيه كنيم 
  ] . دربارهء عنصر سوم هم توضيح ندادند كه بعد تكليف آن چه مىشود ؟ آيا آن دو مرتبه به ماده‌اى ، انرژىاى ، از آن جور شكلها تبديل مىشود يا اينكه آن عنصر سوم با همان خصوصيت خودآگاهى خودش باقى مىماند و ديگر به اين دنيا برنمىگردد ؟ حال اين را بايد توضيح بدهند .\r\nبه هر حال ما غير از اين فرض ، فرض ديگرى براى بقاى شخص نداريم . قرآن كه خواسته است قيامت را تقويت كند ، مرتب مثال احياء و اماته در دنيا را ذكر كرده است ولى اينها تشبيه است از حيثى ( كه تشبيه هميشه از يك نظر است نه از جميع جهات ) ، نمىخواهد بگويد عينا يك نوع قيامت واقعى است . آنچه در دنيا احياء و اماته است ، تجديد مثل است نه بازگشت شخص در همين دنيا . زمين ما و گياهانى كه در اين دنياست و حياتى كه امسال هست و از بين مىرود و سال ديگر تجديد مىشود ، همان حيات عينا نيست ، يعنى عين آن اشخاص سال آينده به وجود نمىآيند ، مثل و شبيه آنها به وجود مىآيند . آنچه در دنيا وجود دارد تجديد امثال است و به اصطلاح بقاى نوعى است نه بقاى شخصى و فردى كه يك شىء در دنيا [ از بين برود و دوباره همان شىء عينا به وجود آيد 
  ] . آنچه در معجزات پيغمبران ذكر كرده‌اند كه مرده‌ها را زنده مىكردند - كه آن نمونه‌اى از قيامت است - ما از جريانهاى عادى طبيعى يك مثال هم نداريم كه يك وقت يك فرد و يك شخص بميرد و همان فرد و همان شخص در دنيا بار ديگر زنده شود .\r\n\r\n« من » در سخن دكارت\r\nفقط يك نكته را اينجا اضافه كنم ، بعد من اختيار صحبت را به آقايان مىدهم كه توضيح بدهند و آن اين است كه اين فكر در ميان بسيارى از فرنگيها و غير فرنگيها پيدا شده است كه اين « من » كه مىگوييم يعنى مجموع همين خاطرات متسلسل ( تسلسل خاطرات ) و لذا اين اشخاص به حرف دكارت از اين نظر عيب گرفته‌اند كه\r\n\r\n","description":"","footnote":"","page_name":" 825 ","page_number":825},
  {"content":"\r\n\r\n[ وقتى مىگويد 
  ] : « من مىانديشم پس من هستم » من را يك چيز حساب كرده است ، انديشه را چيز ديگرى . « من مىانديشم » همان « انديشه مىكنم » است ، هر چه كه بشود گفت بيش از اين نيست ، « انديشه مىكنم » [ يعنى 
  ] انديشه وجود دارد . « من مىانديشم » جز اينكه « من همان انديشه هستم » چيز ديگرى نيست ، نه اينكه من چيزى است و انديشه چيزى است ، من چيزى است كه مىانديشد و من چون مىانديشم پس من وجود دارم . نه ، من يعنى مجموعهء همين انديشه‌ها ، مجموعهء همين خاطرات متسلسلى كه مرتب پشت سر يكديگر ، همديگر را تعقيب مىكنند . ما خيال مىكنيم اين دو چيز است . اين مثل آن است كه ما در كنار جوى آب نشسته‌ايم و اين ذرات آب ملكولهايى هستند جدا از هم - درست مثل فوج سربازى كه دارند از جلوى ما رد مىشوند و حركت مىكنند - ولى چشم ما كه آحاد را نمىبيند خيال مىكند كه اين آب يك موجود است كه همين طور امتداد و كشش دارد و دارد مىرود ، يك موجود نيست ، واقعا متكثر و متعدد است و ما خيال مىكنيم يكى است . يا مثل يك زنجيرى است كه از جلوى ما بيايند عبور بدهند كه اين حلقات متصل به يكديگر مىآيند و مىگذرند و ما خيال مىكنيم زنجير خودش يك واقعيتى است ، ديگر زنجيرى وجود ندارد ، زنجير يعنى مجموع اين حلقه‌هايى كه به يكديگر متصل هستند . اين من ( كه مىگويم من ) به عنوان يك شىء ديگرى وجود ندارد ، من يعنى اين حلقات خاطرات كه پشت سر يكديگر مىآيند و مىگذرند ، همين است ، چيز ديگرى نيست .\r\nولى اين مطلب مطلب درستى نيست . اين خاطرات كه مىآيند و مىگذرند ، خاطرات مطلق نيستند . همهء اين خاطرات خاطرات وابسته هستند و لهذا اگر عين خاطرات ذهن من در ذهن شما بيايند ، آمده‌اند ولى آن خاطرات وابسته به يك جا هستند و اين خاطرات وابسته به جاى ديگر ، يعنى اگر من در ذهن خودم صورت مسجد شاه اصفهان را تصور مىكنم ، يك تصور مطلق در ذهن من نيست ، در ذهن شما هم تصور مطلق نيست كه بگوييم آن حلقهء زنجيرى است ، اين هم حلقهء زنجير ديگرى است . آن تصور تصور وابسته به من ( يك من خاص ) است ، در واقع تجليات آن من است . « من مىبينم » ، آن بينشى كه در من وجود دارد بينش مطلق نيست ، بينش من است ، « شما مىبينيد » ، باز بينشى كه در شما وجود دارد بينش مطلق نيست ، بينش شماست . اينها را نمىشود به دانه‌هاى زنجير تشبيه كرد كه هر كدام جداست و به هيچ جا ارتباط و اتصال ندارد . اگر تشبيه درست باشد ، اينها را به حبابهاى روى يك\r\n\r\n","description":"","footnote":"","page_name":" 826 ","page_number":826},
  {"content":"\r\n\r\nآب بايد تشبيه كرد . اگر ما يك آبى داشته باشيم كه على الاتصال بر روى آن يك حبابهايى پيدا مىشود و روى آن را مىگيرد ، اين طور نيست كه حبابها جدا [ از آن آب 
  ] باشد ، يك شىء است كه اين حبابها دائما بر روى آن پيدا مىشود ، و [ اگر دو آب داشته باشيم 
  ] اين حباب حبابى است مال اين آب و آن حباب حباب ديگرى است مال آن آب و وابسته به آن .\r\nبه هر حال يكى از بزرگترين مشكلات در مسألهء قيامت بقاى « من » و حفظ شخصيت « من » است . تا آنجايى كه من احساس كردم ، در كتاب ذرهء بىانتها توجهى به مسألهء بقاى شخصيت نشده و در مقام حل مشكل هم برنيامده‌اند . گواينكه مبانى آن كتاب به حل مشكل بقاى شخصيت بيشتر كمك مىكند ولى مستقيما وارد اين بحث نشده‌اند . اما در كتاب درس دين‌دارى و كتاب راه طى شده متعرض شده‌اند كه من از درس دين‌دارى - كه بعد از آن و مختصرتر هم هست - يك چيزهايى يادداشت كرده‌ام و عرض مىكنم ، بعد خود آقاى مهندس توضيحاتى خواهند داد .\r\n\r\nنقد نظريات مهندس بازرگان\r\nدر كتاب درس دين‌دارى تحت عنوان « اثبات قيامت » - همان طورى كه آن جلسه هم عرض كردم - چند مسألهء ذكر شده است : يكى توليد مثل انسان و ساير موجودات زنده ، يكى مسألهء خواب و بيدارى طبيعت ، يكى مسألهء ثبات و بقاى طبيعت ( كه هيچ موجودى در طبيعت معدوم نمىشود و هيچ معدومى موجود نمىشود ) ، فصل ديگرى تحت عنوان « نمونه‌هاى فراوان زنده ماندن و يا زنده شدن مرده‌ها در دنيا » كه اينها از قبيل بقاى نسل و اين جور چيزهاست ، و امكان قيامت و بهشت و جهنم ، كه در قسمت اول يعنى « مسألهء توليد مثل » اين مسأله را پرورش داده‌اند : « ذرهء ناچيز در شرايط مساعد ، موجود زنده و با رشدى مىشود كه وارث خصوصيات و صفات پدر و مادر است » . اين اصل مبحث ، مورد قبول است و آنجا هم مىگويند : « طبيعت قادر است كه عصاره‌گيرى و خلاصه‌سازى كند و چند نسل را در يك محوطهء كوچك كه همان جرثومهء حياتى يا نطفه و تخم است قرار دهد و آن را حمايت و حفاظت نمايد » . اين در فصل اول است و مورد قبول است ولى حالا مىخواهيم ببينيم در اين مسألهء ما چه اثرى دارد ؟\r\n\r\n","description":"","footnote":"","page_name":" 827 ","page_number":827},
  {"content":"\r\n\r\nدر قسمت دوم كه تحت عنوان « خواب و بيدارى طبيعت » است ، اين مطلب را بيان كرده‌اند : « جريان طبيعت همه خواب و بيدارىهاى متوالى است و قرآن هم بر اين خواب و بيدارىها و موت و حيات‌ها تكيه كرده است » . اين هم مطلب درستى است . بعد مىگويند : « و قيامت يكى از بيداريها و يا انقلابات است ولى در سطح زمين و خورشيد و ستارگان و بالأخره يك انقلاب يا بيدارى يا حيات كلى است » ( 1 ) .\r\nدر قسمت سوم كه ثبات و بقاى طبيعت است ، مسألهء بقاى ماده و انرژى و حتى بقاى آثار را ذكر كرده‌اند كه آثار هر كسى هم باقى مىماند ، همانهايى كه از نظر روانشناسى در انسان جزء شخصيت او شمرده مىشود .\r\nدر قسمت پنجم مسألهء « امكان قيامت و بهشت و جهنم » است . در اين قسمت مسألهء زنده شدن مردگان و ادامهء حيات روييدنيها از راه قلمه زدن و پيوند زدن را ذكر كرده‌اند كه به نظر من در اين قسمت بيشتر مسألهء بقاى شخصيت را نه تحت عنوان « بقاى شخصيت » ولى اصل مطلب را خواسته‌اند متذكر شوند . اين فصل را قدرى مفصل‌تر نوشته‌ام كه برايتان مىخوانم :\r\n« از نظر علمى و اصولا محال نيست كه قطعه‌اى از قطعات و پاره‌هاى تن انسان و لو فوق العاده كوچك باشد بتواند مانند نطفه ، دانه ، ريشه ، قلمه و غيره اگر در شرايط مناسب قرار گرفت رشد كرده ، عينا همان شخص اوليه را ( 2 ) با همان شكل و قيافه و صفات و خاطرات ( 3 ) درست كند . چنين شخصى ادامه دهنده و ارث‌برندهء شخصيت قبلى خواهد بود و اگر محيط جديد داراى شرايط و لوازم مناسبتر و مساعدتر از محيط دنيا بود رشد و توسعهء فوق العاده بيابد و عواقب و نتايج اعمال گذشته را كه به صورت ملكات و روحيات مكتسبه درآمده است به وجه خيلى شديد و وسيع ببيند . مكتسبات آن چيزى است كه انسان در برخورد با پيشامدها و تحريكات خارج بر حسب عكس العملى كه ابراز دارد و نظر و رفتارى كه اتخاذ نمايد ، در وجود خويش ايجاد مىنمايد و چيزى بر ساختمان يا شكل نسوج و اعضاء و اعصاب خود مىآفزايد . همين حالات و واردات و توليدات شخص يا ملكات و مكتسبات ، انعكاسى در سراسر پيكر ما و از جمله در سلولهاى تناسلى و سلولى ( 4 ) كه\r\n\r\n\r\n\r\n\r\n","description":"","footnote":"\r\n( 1 ) . اين خلاصه‌گيرىاى است كه من كرده‌ام ، بعضى از آنها عين عبارت نيست .\r\n( 2 ) . نكته در اينجاست ، بحث ما هم بر سر همين كلمه است .\r\n( 3 ) . روى كلمهء خاطرات هم تكيه كرده‌اند .\r\n( 4 ) . آن سلول ممكن است از سلولهاى تناسلى و يا نوع ديگرى باشد .\r\n","page_name":" 828 ","page_number":828},
  {"content":"\r\n\r\nاحيانا بايد مأمور احياى بعدى باشد خواهد داشت . بر حسب آنكه شخص در اين دنيا چه عقيده و مقصد و مسيرى داشته ، چه اعمالى انجام داده و چگونه وجود خود را تنظيم و تكميل كرده باشد ، نتيجه و ميراث آن پس از رستاخيز و رشد مجدد به او بازمىگردد . »\r\nيك سؤال اينجا هست كه با توجه به اين سؤال از آقاى مهندس خواهش مىكنيم خودشان توضيح بدهند و آن اين است : آيا ايشان معتقدند كه در اين فرضيه ( 1 ) براى هر انسانى فقط يك سلول خواهد بود كه اين استعداد را دارد كه بعد - همين طورى كه خودشان بيان كرده‌اند - بتواند مانند نطفه ، دانه ، ريشه ، قلمه و غيره عينا همان شخص اوليه را با همان شكل و قيافه و صفات و خاطرات درست كند كه اين ادامه دهنده و ارث‌برندهء شخصيت قبلى باشد ؟ در هر انسانى فقط يك سلول چنين استعدادى را دارد ؟ اين همان حرفى است كه قدما راجع به انسان مىگفتند و اتفاقا در حديث هم يك چيزى آورده‌اند ، گفته‌اند كه همهء بدن انسان متلاشى مىشود و از بين مىرود و آن ملاك شخصيت انسان هم نيست . آنها يك چيزهايى را ذرات اصلى مىناميدند و در واقع آن ذرات اصلى را ملاك شخصيت افراد قرار مىدادند ، ولى البته اين از نظر آنها يك فرضيه بود كه هر طورى دلشان مىخواست بگويند ، مىگفتند ممكن است چنين چيزى باشد . ولى از نظر آقاى مهندس و بر اساس بيان علمى كه گفته‌اند ، نمىشود گفت ممكن است ، يعنى از آن مقدمه نمىشود هرطور نتيجه‌گيرى كرد .\r\nمىگفتند يك ذرات بالخصوصى در بدن انسان هست كه فقط همان ذرات استعداد اين را دارد كه بعد رشد كند و همان آدم از نو به وجود بيايد . در واقع حامل شخص و شخصيت انسان را يك ذرات معين مىدانستند .\r\nبا آن مقدمات كلى كه آقاى مهندس گفته‌اند ، مىخواهند قائل شوند كه در هر انسانى فقط يك سلول وجود دارد كه بعد مىتواند رشد كند و همان انسان را به وجود آورد . ايشان اين مطلب را قبلا گفته‌اند و خيلى هم توضيح داده‌اند ( مخصوصا در راه طى شده ) كه تمام سلولهاى بدن انسان وارث شخصيت اوست و هر سلولى به نوبهء خود مىتواند چنين كارى را انجام دهد ، و خيال نمىكنم مبانى علمىاى كه خودشان بيان كرده‌اند چنين اجازه‌اى بدهد كه اين را به يك سلول اختصاص بدهند . اگر بگوييد در\r\n\r\n\r\n\r\n\r\n","description":"","footnote":"\r\n( 1 ) . خودشان هم مىگويند صورت فرضيه دارد .\r\n","page_name":" 829 ","page_number":829},
  {"content":"\r\n\r\nهمهء سلولها اين امكان هست ، بنابراين مانعى ندارد كه يك انسان كه مىميرد ، از وجود او هزارها انسان ديگر در رستاخيز محشور شوند ، يعنى اين انسان به صورت هزار انسان ديگر در قيامت محشور مىشود ( اين سلول در يك شرايطى ، آن سلول ديگر در شرايط ديگرى و . . . ) ، در اين صورت در قيامت يك مطهرى و يك مهندس بازرگان نيست كه بخواهند با هم مباحثه كنند ، صدها هزار مطهرى و ميليونها مهندس بازرگان بيرون مىآيند ، هر كدام هم كه آمدند ، همان « من » هستند .\r\nاگر هر سلولى امكان اين را داشته باشد كه شخصيت شخص را بار ديگر رشد بدهد ، اين دليل بر آن است كه شخصيتها در قيامت تكرار مىشوند ، اما شخص آن شخص نيست ، هويت آن هويت فردى نيست ، يك هويت فردى و يك من ( همين منى كه الآن من هستم ) قطعا نمىتواند ميليونها من باشد . حال اگر از نظر علمى هم نخواهيم قبول كنيم ، قرآن هم براى هر كسى يك شخصيت محشور بيشتر قائل نيست ، نمىگويد شما به صورت اشخاص متعدد محشور مىشويد ، [ مىگويد 
  ] شما تنها به صورت يك شخص و يك فرد محشور مىشويد .\r\nاين يك سؤال كه آيا فقط يك سلول اين استعداد را دارد يا همه ؟ و در هر صورت اشكالى به آن وارد است . بعد هم به طور كلى در ملاك شخصيت ( به معنىاى كه ما عرض كرديم ) چه نظرى مىدهند ؟ واقعا ما كه در آنجا هستيم يك هويت فردى هستيم يا نه ، هويت فردى اصلا دروغ و خيال است ؟ ما يك دستگاه هستيم ، همين طور كه اين مسجد هم يك دستگاه است و همين طور كه بعضى از فرنگيها گفته‌اند « من » يك دروغ بزرگ است ، اصلا « من » امر انتزاعى است ؟ همين طورى كه شما مىگوييد تهران ولى تهران وجود ندارد ، يعنى ديگر تهران يك وجودى غير از وجود اين ساختمانها و اين مراكز و تشكيلات نيست . تهران يعنى مجموع اين ساختمان و آن ساختمان و اين خيابان و آن خيابان و اين تشكيلات و آن تشكيلات و اين خصوصيات . لهذا گاهى تمام اين تهران در طول صد سال و دويست سال خراب مىشود و از نو آجرهاى ديگرى از زمينهاى دور دست مىآورند و ساختمانهاى ديگرى مىسازند ، انسانهاى ديگرى مىآيند ، مىگوييم تهران همان تهران است .\r\nهزار و دويست سيصد سال است كه بغداد بغداد است . اين يك امر اعتبارى است .\r\nبغدادى وجود ندارد ، خانه وجود دارد معدوم مىشود مىرود يا انسانى وجود دارد مىرود ، خيابانى وجود دارد عوض مىشود . بغداد وجود دارد به معنى اينكه اين\r\n\r\n","description":"","footnote":"","page_name":" 830 ","page_number":830},
  {"content":"\r\n\r\nمجموعه وجود دارد ولى خودش به صورت يك شخص و يك هويت واقعى و فردى وجود ندارد . آيا هويت ما نظير هويت تهران و بغداد است يا نه ، يك هويت فردى شخصى واقعى وجود دارد ؟ ما بايد مطمئن باشيم همان كه الآن آن را « من » درك مىكنيم و آن را شخص و فرد درك مىكنيم ، همان فرد در قيامت محشور مىشود . حالا از اينجا نوبت آقاى مهندس است كه افاضه بفرمايند .\r\nمهندس بازرگان : ابتدا راجع به آن جملهء معروف دكارت مطلبى را عرض كنم . او در اين جمله توجهى به « من » ندارد ، منتها در فرانسه و انگليسى و زبانهاى خارجى در صيغهء اول شخص هميشه « من » تكرار مىشود . ما مىگوييم : گفتم ، مىفهمم ، مىشنوم ، ولى آنها يك من هم جلويش مىآورند : من گفتم . ما اگر بخواهيم خيلى تأكيد كنيم مثلا مىگوييم : من اين دستور را دادم . آقاى مطهرى هم در ترجمهء آن كه شايد از عربى نقل شده اين طور فرمودند كه : « من مىانديشم پس من هستم » . وقتى كه تأكيد روى « من » مىكنند مثل اين است كه دكارت خواسته است راجع به منيت و شخصيت صحبت كند ، در صورتى كه اين طور نيست . او در اين جملهء معروفش اصلا كارى به وجود شخصيت و من و منيت ندارد ، در مقابل آنهايى كه اصلا منكر وجودند مىخواهد بگويد اگر من منكر خدا باشم ، منكر حقيقت باشم ، منكر عالم باشم ، منكر علم باشم ، منكر همه چيز باشم ولى منكر خودم نمىتوانم باشم ، چون دارم فكر مىكنم پس هستم ، پس يك هستىاى وجود دارد .\r\nاستاد : دكارت از همين جا - نه به دليل ديگرى - وجود روح را اثبات مىكند ، بعد مىرود سراغ جسم . اگر صرف وجود « من » براى او مطرح نبود ( اعم از اينكه اين « من » همان هستى باشد و اعم از اينكه « من » منشأ انديشه باشد يا خود انديشه ) اين را ديگر نمىتوانست بگويد . بنابراين مسألهء نفس و روح كه ثابت شد ، آن وقت جسم و بعد خدا را [ اثبات مىكند 
  ] ، اين را مبنا قرار مىدهد ، و اين دليل بر آن است كه به همين نكته توجه داشته است . البته در كتاب گفتار در روش درست به كار بردن عقل كه فروغى ترجمه كرده بيشتر از همه و نيز در كتابهاى عربى [ اين مطلب 
  ] هست . ايرادى كه ديگران به او گرفته‌اند روى اين حساب است كه [ از نظر دكارت 
  ] « من » به عنوان يك شىء انديشه‌كننده وجود دارد . بعضى به او ايراد گرفته‌اند كه تو قبل از آن يك اصل\r\n\r\n","description":"","footnote":"","page_name":" 831 ","page_number":831},
  {"content":"\r\n\r\nديگرى را قبول كرده‌اى و آن اينكه انديشه را فعل در نظر گرفتى و گفتى كه هر فعلى فاعلى لازم دارد ، پس فاعلش يك شىء ديگرى است . البته صدق آن مطلب ممكن است ولى آن را مبناى اثبات روح قرار داده است . او قائل به روح است و فقط همين را دليل بر وجود روح قرار داده است .\r\n- بله ، حال از دكارت صرف نظر مىكنيم . در جلسهء ما قبل سؤالى فرمودند و در جلسهء قبل هم تعجب فرمودند كه چطور جواب آن مطلب را بنده عرض نكرده بودم . يك سؤالى از همه مطرح كردند كه آقايان راجع به شخصيت ، معناى شخصيت و وجود شخصيت فكر كنند . فرمايشات امروزشان كاملا روى اين نقطهء حساس و اين مسألهء « من » بود كه در اين دنيا هست و در آن دنيا هم همان دوباره زنده خواهد شد و واقعا اگر در قيامت بنا باشد همان شخص و همان « من » تكرار شونده و زنده شونده نباشد اصلا قيامت نيست . همانطور كه فرمودند اگر قرار باشد بنده يك عمل بد يا خوبى انجام بدهم و اثرش به پسرم يا به دخترم يا به نوه‌ام برسد ، اين قيامت نيست . ظاهرا خلاف عدل و انسانيت و الهيت هم مىتواند باشد . بنده كه دفعهء قبل راجع به شخصيت عرضى نكردم ، چون پيش خودم مسأله مفروغ عنه بود و به قدر كافى آن اندازه كه عقلم مىرسيد - و حالا تكرار مىكنم - در راه طى شده توضيح داده بودم ، فكر مىكردم همان است و كليد قيامت همان شخصيت است . در راه طى شده هم بحث مفصلى شده به عنوان اينكه اصلا شخصيتى هست يا نيست و شخصيت در كجاست ؟\r\nاگر بخواهيم خارج از فرض وجود روح يك تعريفى براى شخصيت بكنيم يعنى عبارتى كه خودمان مىگوييم در بياوريم ، قاعدتا بايد اين سه شرط را برايش قائل بشويم : شخصيت اين است كه اولا يك فردى متمايز از ديگران باشد ، چشمش ، قدش ، آهنگ صدايش ، اخلاقش ، افكارش جداست . اين اولين شرط احراز شخصيت است كه هر كسى براى خودش يك خصوصياتى دارد كه از ديگران متمايز مىشود . دومين شرط ثبات و بقاست . مثلا همان طورى كه در عبارت هم مىگويند اگر يك كسى در مقابل يك تهديدى يا يك تطميعى تغيير رويّه داد ، مىگويند شخصيت ندارد . شخصيت آن است كه يك چيزهايى در آن ثابت بماند ، يعنى تعلق به او داشته باشد و اين تعلق داشتن ادامه پيدا كند . تا اينجا شايد در حيوانات هم همين طور باشد . يك گوسفند از يك گوسفند ديگر متمايز است و يك خصوصياتى هم گوسفند دارد كه خيلى تغيير نمىدهد ، البته در سطح خيلى پايين . شرط سوم ، قاعدتا بايد گفت كه خودش هم مستشعر نسبت به اين باشد كه من جداى از ديگران هستم . حالا اينجاست كه پاى روح در ميان مىآيد كه اگر وجود روح براى توجيه مطالب اين دنيا\r\n\r\n","description":"","footnote":"","page_name":" 832 ","page_number":832},
  {"content":"\r\n\r\nضرورى باشد ، براى آن دنيا هم ضرورى است ولى اگر مطالب اين دنيا را بدون تمسك و توسل به فرضيه يا وجود روح توانستيم بيان كنيم ، آن دنيا هم احتياج به فرضيهء روح نداريم . البته باز تكرار مىكنم كه نمىخواهيم بگوييم روح وجود ندارد . دنبال يك راه حل و يك طريقى مىگرديم كه اين ضربه‌اى كه مادّيون و مثلا كمونيستها و سايرين مىزنند كه مىآيند روح را نفى مىكنند و با نفى كردن روح ، هم خدا را نفى كرده‌اند و هم قيامت را ، جواب بدهيم . در اين كتابها دنبال اين رفته شده كه فرض كنيم روح وجود ندارد ، يعنى ما اصلا احتياجى به فرضيهء روح نداريم تا اثبات وجود خدا يا اثبات قيامت شود . اينجا هم بر اساس بيان و فرمايشات و توضيحات جناب آقاى مطهرى ، براى منيّت بايد پاى روح در ميان بيايد و الّا منى وجود ندارد ، يعنى اين هيكل كه تمام سلولها و تمام خاطرات و واردات و صادراتش در تغيير و تحول است ( مثل شهر تهران ) اگر روح در بنده وجود نداشته باشد حق ادعاى منيت ندارم ، كما اينكه شهر تهران هم حق ادعاى منيت ندارد . اما چرا من حق ادعاى منيت دارم ؟\r\nچون خودم خودم را گم نمىكنم .\r\nدر قصه و داستان مىگويند - نمىدانم به ملا نصر الدين نسبت مىدهند يا به ديگرى - كه او يك‌دفعه به ذهنش زد كه اگر من گم بشوم چطور مىشود ؟ اگر من كه ملا نصر الدين هستم فردا يك‌دفعه نفهميدم ملا نصر الدين كجاست ، آن وقت چه لباسى بپوشم ، چه خانه‌اى بروم ، زنم كيست ، بچه‌ام كيست ؟ اين بود كه يك پوست كدويى را به نخ كرد و به گردنش آويزان كرد كه تشخيص بدهد كه من همانم ، من ملا نصر الدين هستم . يك رندى متوجه اين قضيه شد و وقتى ملا نصر الدين در حمام خواب بود ، پوست كدو را از گردنش باز كرد و به گردن خودش انداخت . وقتى ملا نصر الدين بيدار شد مرتب مىگفت : تو ملايى يا منم ؟\r\nما خودمان را گم نمىكنيم ، چرا ؟ براى حافظه است . براى اينكه سلولهاى عصبى بر خلاف ساير سلولها از اول تولد تا آخر عوض نمىشوند ، و الّا اگر ما خاطراتمان را از دست بدهيم منيت ما از دست رفته است . اين هيكل ، اين بدن و اين وجود مادى يا روحى ما چنين ساخته شده كه همان طورى كه چشم و گوش و زبان و فكر دارد ، دستگاه حافظه را هم دارد . خودمان خودمان را گم نمىكنيم و يك روز اگر از يك كسى يك مشتى خورديم گواينكه دردش از بين رفته ولى خاطره‌اش در حافظهء ما وجود دارد .\r\nبنابراين شخصيت انسان - كه شايد در حيوانات هم همين باشد - متكى بر وجود حافظه است . حالا حافظه روح احتياج دارد ، داشته باشد . ما سر اين با ماديون دعوا نداريم . او مىگويد : من مىبينم چشمى هست ، گوشى هست ، قبولش دارم ، روح\r\n\r\n","description":"","footnote":"","page_name":" 833 ","page_number":833},
  {"content":"\r\n\r\nديگر چيست ؟ ما هم مىبينيم حافظه هست و همين حافظه به ما اجازه مىدهد كه پروندهء ما پيش خودمان محفوظ باشد ، احتياج به آويزان كردن يك قطعه پوست كدو نداشته باشيم . حال اگر همين مجموعه كه چشم و گوش و ريه و قلب و حافظه و عصب دارد دو مرتبه زنده شود ، طبيعى است كه بازهم همان شخص است ، شخص ديگرى نيست . كافى نيست كه فقط چشم بنده تجديد بشود ، گوشم تجديد بشود ، دستم تجديد بشود ، حافظه‌ام هم بايد تجديد بشود . اگر حافظه‌ام تجديد شد مىگويم من همان آدمى هستم كه يك روزى به فلان شخص مشت زدم و حالا در قيامت اگر به پشت من مشت مىخورد ، براى آن مشتى است كه به او زدم .\r\nبنابراين اگر در اين دنيا روح لازم است ، در آن دنيا هم لازم است . همانطور كه فرمودند ، چه در راه طى شده و چه در درس دين‌دارى مرتب تكرار شده كه ما نمىخواهيم اثبات كنيم ، مىخواهيم جواب محال بودن مسأله را بدهيم . قرآن هيچ جا نمىگويد قيامت هم عينا چنين است ، « كذلك » فقط در يك مورد است و اين جمله گويا سه يا چهار بار در قرآن تكرار مىشود : صحبت زمستان است و مرده بودن زمين با درختهايش و با همه چيزش و باران بهار و هواى مساعد بهار و اينكه همان درخت كه پيش از زمستان و در فصل تابستان و پاييز گذشته برگى و گلى و حركتى و ميوه‌اى داشت و در مدت زمستان در چشم ما حالت مرده پيدا كرده است و آثار حياتى در آن وجود ندارد و عينا مثل يك چوب خشك است ، در نتيجهء تغيير شرايط زنده مىشود و اين درخت همان درخت است . حالا آيا آن درخت مثل ما احساس و حافظه دارد يا ندارد ؟ من نمىدانم . دنبال اين مطلب قرآن مىگويد : « و كذلك تخرجون » شما هم اين طور خارج مىشويد « كذلك النّشور » نشور هم اين گونه است . اينكه شخصيت كجاست و چگونه است ، در راه طى شده توضيح داده شد كه شخصيت در همه جاى بدن است ، در يك نقطهء خاصى نيست ، نه در قلب انسان است ، نه در مغزش و نه در نقطهء خاص ديگرى . اين سه شرط ، خصوصا دو شرط اولش براى شخصيت لازم است : اينكه وجود آقاى الف از وجود آقاى ب متمايز مىشود ( جزء جزء تشكيلات بدنى آقاى الف متمايز است از جزء جزء تشكيلات بدنى آقاى ب ) ، و ثانيا اين آثار مىماند و سابقه را حفظ مىكند ، و بعد حالا كه اين شخصيت در همه جا پراكنده است ، آيا امكان تجديدش هست يا نيست ؟ براى اين از قلمه و سلول تناسلى و دانه و . . . نمونه آورده شد .\r\nيك مطلب ديگر كه باز در راه طى شده آمده و در درس دين‌دارى چون خلاصه است گفته نشده ، حفاظت و امانتدارى و نگاهدارى شخصيت است . يك درخت تمام عيار يا يك فيل يا يك زنبور يا يك بدن انسان با كوچكترين حادثه‌اى ، ضربه‌اى ، گلوله‌اى ،\r\n\r\n","description":"","footnote":"","page_name":" 834 ","page_number":834},
  {"content":"\r\n\r\nسرمايى ، گرمايى متلاشى مىشود و از بين مىرود و حفظ آن بسيار مشكل است اما مىبينيم هر قدر واحد كوچكتر مىشود مصونيتش بيشتر مىشود و حفاظتش هم بيشتر ، كما اينكه سلولهاى تناسلى اين طور است . حشرات براى بقاى نسلشان در جايى تخم مىگذارند و معمولا تخمها و دانه‌ها و همچنين جنين انسان ( فى قَرارٍ مَكينٍ ) محفوظترند و وقتى مقياس يك شىء از حدود ذره ( به معناى شيميايى ) هم پايين‌تر رفت و به حالت الكترون رسيد ، اين ديگر در واقع صد در صد مصونيت دارد و از باد و سرما و گرما و عوامل مكانيكى محفوظ است .\r\nبنابراين هيچ اشكالى ندارد كه ما قبول كنيم شخصيت يا منيت در سراسر وجود ما پراكنده باشد . وقتى مىگوييم « پراكنده است » معنايش اين نيست كه حتما تمام اعضاى تشكيل دهندهء وجود ما دو مرتبه زنده خواهد شد . همان طورى كه اينجا گفته شده و قرائت فرمودند ، احيانا يكى از اين سلولها كه مأمور زنده كردن مجدد هر فرد ماست ، آن قدر مقياسش كوچك و ابعادش ريز باشد كه اگر مثلا اين آدم را گرگ خورد و بعد آن گرگ را هم مثلا پلنگى خورد و آن ذره ته دريا و بالاى كوه ، به هر صورت كه درآمد محفوظ است و آن ذره وارث تمام شخصيات و مكتسبات و از جمله حافظه است . قيامت هم با متلاشى شدن همه چيز است : قبرها ، حيوانات ، همه چيز متلاشى مىشود و همه حالت ذره‌اى و منفصل پيدا مىكنند . اگر چنين امكانى بود ( چون قرآن مرتب مىگويد :  « كَذلِكَ النُّشُورُ »  ،  « كَذلِكَ تُخْرَجُونَ »  آن ذره در آن روز شروع به نشو و نما مىكند و ممكن است واقعا يك بدن ديگرى با فرم و شكل ديگرى باشد ولى او وارث تمام اين قضاياست ، بنابراين مىتواند همهء اينها را ادامه بدهد .\r\nجناب آقاى مطهرى فرمودند كه اگر به گفتهء كتاب ذرهء بىانتها آن عنصر سوم است كه مىآيد اين كار مىكند هيچ اشكالى ندارد . اينجا لازم است بنده يك توضيح عرض كنم كه با آنكه در آنجا سه عنصر قائل شديم : عنصر ماده ، عنصر انرژى و عنصر به اصطلاح امر يا اراده يا روح ، اين استفاده را از آن بيان ذرهء بىانتها نمىشود كرد كه پس آن عنصر همان روحى است كه ما مىگوييم ، آن عنصر سوم با عنصر اول و دوم فرق دارد ، آن يك عنصر رهگذرى است . يك حيوان يا يك موجودى وجود داشت ، « وَ بَدَأَ خَلْقَ الانْسانِ مِنْ طينٍ » از گل هم شروع شده بود ولى يك نفخهء روحى شد : « وَ نَفَخْتُ فيهِ مِنْ روحى » با اين تلنگرى كه خدا زد ، با اين عمل كاتاليزر و تحريكى كه خدا كرد ، از حالت ما قبل انسانى آمد به صورت انسانى ولى ديگر آن تلنگر باقى نيست ، كما اينكه قرآن روحى است از جانب خدا ولى ما مرتب قرآن را ورق بزنيم و بگوييم من مىخواهم روح را پيدا كنم ، خدا را در آن پيدا كنم نمىشود .\r\n\r\n","description":"","footnote":"","page_name":" 835 ","page_number":835},
  {"content":"\r\n\r\nوحى پيغمبر روح الهى است ، امر الهى است اما اين امر آمد و يك اثرى در زبان و مغز پيغمبر در يك جايى ايجاد كرد و اين كلمات به وجود آمد ، ديگر روح خدا نيست ، تمام شد .\r\nبرمىگردم به آن مثال كه خواسته بودم جواب داده باشم به ايراد مقدّرى كه كسانى به استناد يا با اطلاع از همان بيان شرودينگر دارند . عرض كردم صرف اينكه يك انرژى فوق العاده‌اى از خورشيد دائما به زمين مىرسد ، نمىتواند توجيه كنندهء اين باشد كه در زمين يك اعمال ضد آنتروپى به وجود بيايد و از جمله حيات . مثال زدم به يخچال كه در يخچال درست است كه اگر يخ توليد مىشود به واسطهء انرژى الكتريكى است كه از سانترال برق مىآيد و يا به واسطهء آن نفتى است كه در يخچالهاى نفتى مىسوزانند ، اين به ما يخ مىتواند بدهد . در مجموعه هيچ عمل ضد آنتروپى پيدا نشده و اصل آنتروپى سر جايش محفوظ است . شرودينگر هم در آن سخنرانىاش مىخواهد همين را بگويد كه اصل آنتروپى عوض نمىشود . ما هيچ منكر آن نيستيم ولى تشكيل يخ به خودى خود محال است . بايد يك مهندسى ، يك مخترعى ، يك مبتكرى آمده باشد يك چنين مجموعه‌اى را فكر كرده باشد و يك كارخانه‌اى هم يك چنين مجموعه‌اى را ساخته باشد ، يك صاحب‌خانه‌اى هم دو شاخه را بزند به پريز تا يخ درست شود . در اين يخچال ماده هست ، انرژى هست ، اختراع هم هست ، اما اختراع ديگر وجود ندارد ، يك‌دفعه كسى اين اختراع را كرد و رفت . اين عنصر سومى كه در ذرهء بىانتها گفته شده يك چيزى نيست كه همراه بنده و شما باشد و در آن دنيا ( بعد از مرگ ) هم برود يك جاهايى و بعد دو مرتبه بيايد . نه ، يك دخالتى است ، يك دست خارجى است كه از عهدهء ما برنمىآيد ، آن دست خداست ، دست خارجى است كه اين تكامل را به وجود آورده است . در قيامت هم باز يك دست خارجى مىآيد . آن دست خارجى و نفخهء صور ( همان كه در قرآن هم هست ) يك مرتبه همين مواد و انرژيها را عوض مىكند ، كما اينكه اين يخچال هم چيزى جز آهن و مس و چرم و . . . نيست ولى با آن دخالت يك چيز ديگر شده است ، اين مجموعه غير از آن است .\r\nبنابراين به طور خلاصه توضيح بنده اين است كه اگر توجيه امور اين دنيا احتياج به قبول روح داشته باشد ، قيامت هم احتياج دارد ، اشكال عين هم است ، هيچ فرقى نمىكند . اما اگر نه ، ما اينجا كارى به روح نداريم ، روى مشاهداتمان مىگوييم تو حرف زدن را كه قبول دارى ، حافظه را كه قبول دارى ، حالا حافظه عاملش روح است يا ماده ؟ ما با تو دعوا نداريم . در حديث است كه « كما تنامون تموتون و كما تستيقظون تبعثون » همان طورى كه مىخوابيد مىميريد و همان طورى كه بيدار\r\n\r\n","description":"","footnote":"","page_name":" 836 ","page_number":836},
  {"content":"\r\n\r\nمىشويد زنده مىشويد . واقعا وقتى ما مىخوابيم صد در صد تمام فعاليتهاى حياتى ما از دست نمىرود ولى قسمت عمده‌اى از فعاليتهاى حياتى ما از دست مىرود و از جمله آن حافظه و حتى آن منيت ما از دست مىرود ، ما ديگر آن فرد سابق نيستيم اما وقتى آن خستگى در رفت و فعل و انفعال‌هاى داخلى انجام شد بعد بيدار مىشويم ، بيدار كه مىشويم شخصيتمان را دوباره به دست مىآوريم . خواب يك تعطيل نسبى حيات و از جمله منيت است ، خودمان را گم مىكنيم و وقتى بيدار مىشويم ، همان زبان كه قبلا نمىتوانست حرف بزند ، همان چشم كه قبلا نمىتوانست ببيند ، همان فكر كه قبلا نمىتوانست كار كند و همان حافظه كه تعطيل و خاموش شده بود دو مرتبه تر و تازه سر جايش مىآيد . پس هيچ اشكالى ندارد كه نظير قيامت را ما در اينجا به يك نسبت كوچكى مشاهده كرده باشيم .\r\n\r\n","description":"","footnote":"","page_name":" 837 ","page_number":837},
  {"content":"\r\n . \r\n","description":"","footnote":"","page_name":" 838 ","page_number":838},
  {"content":"\r\n\r\n\r\nامامت\r\n\r\n","description":"","footnote":"","page_name":" 839 ","page_number":839},
  {"content":"\r\n . \r\n","description":"","footnote":"","page_name":" 840 ","page_number":840},
  {"content":"\r\n\r\n\r\nمعانى و مراتب امامت\r\nبحث ما دربارهء امامت است . مىدانيم كه در ميان ما شيعيان مسألهء امامت اهميت فوق‌العاده‌اى دارد و در ميان ساير فرق اسلامى آن قدر براى اين مسأله اهميت قائل نيستند . سرّ مطلب اين است كه مفهوم امامت در نزد شيعه با مفهوم امامت در نزد ساير فرق اسلامى متفاوت است . البته جهات مشتركى در كار هست ولى يك جهات اختصاصى هم در معتقدات شيعه در باب امامت هست كه به همين جهت مسألهء امامت اهميت فوق‌العاده‌اى پيدا مىكند . مثلا ما شيعيان وقتى كه مىخواهيم اصول دين را بر طبق مذهب شيعه بيان كنيم مىگوييم اصول دين توحيد است و نبوت و عدل و امامت و معاد ، امامت را جزء اصول دين مىشماريم . اهل تسنن هم قائل به نوعى امامت هستند و اساسا منكر امامت به يك معنا نيستند ، امامت را به شكل ديگرى قائل‌اند ولى به آن شكلى كه قائل هستند ، از نظر آنها جزء اصول دين نيست بلكه جزء فروع دين است .\r\nبالأخره ما در مسألهء امامت اختلاف داريم ، آنها قائل به نوعى امامت‌اند و ما قائل به نوعى ديگر . چطور شده است كه شيعه امامت را جزء اصول دين مىشمارد ولى اهل تسنن از فروع دين مىشمارند ؟ علتش همان است كه عرض كردم : مفهوم امامت در شيعه با آنچه كه در اهل تسنن هست ، متفاوت است .\r\n\r\n","description":"","footnote":"","page_name":" 841 ","page_number":841},
  {"content":"\r\n\r\n\r\nمعنى امام\r\nكلمهء « امام » يعنى پيشوا ، كلمهء « پيشوا » در فارسى ، درست ترجمهء تحت اللّفظى كلمهء « امام » است در عربى . خود كلمهء « امام » يا « پيشوا » مفهوم مقدسى ندارد . پيشوا يعنى كسى كه پيشرو است ، عدّه‌اى تابع و پيرو او هستند اعم از آنكه آن پيشوا عادل و راه يافته و درست رو باشد يا باطل و گمراه باشد . قرآن هم كلمهء امام را در هر دو مورد اطلاق كرده است . در يك جا مىفرمايد :  « وَ جَعَلْناهُمْ أَئِمَّةً يَهْدُونَ بِأَمْرِنا »  ( 1 ) ما آنها را پيشوايان هادى به امر خودمان قرار داديم . در جاى ديگر مىگويد :  « أَئِمَّةً يَدْعُونَ إِلَى النَّارِ »  ( 2 ) پيشوايانى كه مردم را به سوى آتش مىخوانند . يا مثلا دربارهء فرعون كلمه‌اى نظير كلمهء امام را اطلاق كرده است :  « يَقْدُمُ قَوْمَهُ يَوْمَ الْقِيامَةِ »  ( 3 ) كه روز قيامت هم پيشاپيش قومش حركت مىكند . پس كلمهء امام يعنى پيشوا . ما به پيشواى باطل فعلا كارى نداريم ، مفهوم پيشوا را عرض مىكنيم .\r\nپيشوايى در چند مورد است كه در بعضى از موارد ، اهل تسنن هم قائل به پيشوايى و امامت هستند ولى در كيفيّت و شخصش با ما اختلاف دارند . اما در بعضى از مفاهيم امامت ، اصلا آنها منكر چنين امامتى هستند نه اينكه قائل به آن هستند و در فردش با ما اختلاف دارند . امامتى كه مورد قبول آنها هم هست ولى در كيفيّت و شكل و فردش با ما اختلاف دارند ، امامت به معنى زعامت اجتماع است كه به همين تعبير و نظير همين تعبير از قديم در كتب متكلّمين آمده است . خواجه نصير الدين طوسى در تجريد امامت را اين طور تعريف مىكند : « رياسة عامّة » يعنى رياست عمومى . [ در اينجا ذكر يك مطلب لازم به نظر مىرسد : 
  ]\r\n\r\nشئون رسول اكرم\r\nپيغمبر اكرم به واسطهء آن خصوصيتى كه در دين اسلام بود ، در زمان خودشان به\r\n\r\n\r\n\r\n\r\n","description":"","footnote":"\r\n( 1 ) . انبياء / 73 .\r\n( 2 ) . قصص / 41 .\r\n( 3 ) . هود / 98 .\r\n","page_name":" 842 ","page_number":842},
  {"content":"\r\n\r\nحكم قرآن و به حكم سيرهء خودشان داراى شئون متعددى بودند ، يعنى در آن واحد چند كار داشتند و چند پست را اداره مىكردند ، اولين پستى كه پيغمبر اكرم از طرف خدا داشت و عملا هم متصدى آن پست بود ، همين بود كه پيغامبر بود يعنى احكام و دستورات الهى را بيان مىكرد . آيهء قرآن مىگويد :  « ما آتاكُمُ الرَّسُولُ فَخُذُوهُ وَ ما نَهاكُمْ عَنْهُ فَانْتَهُوا »  ( 1 ) آنچه پيغمبر برايتان آورده بگيريد و آنچه نهى كرده [ رها كنيد 
  ] ، يعنى آنچه پيغمبر از احكام و دستورها مىگويد ، از جانب خدا مىگويد . پيغمبر از اين نظر فقط بيان كنندهء آن چيزى است كه به او وحى شده . منصب ديگرى كه پيغمبر اكرم متصدى آن بود ، منصب قضاست ، او قاضى ميان مسلمين بود ، چون قضا هم از نظر اسلام يك امر گتره‌اى نيست كه هر دو نفرى اختلاف پيدا كردند ، يك نفر مىتواند قاضى باشد . قضاوت از نظر اسلام يك شأن الهى است ، زيرا حكم به عدل است و قاضى آن كسى است كه در مخاصمات و اختلافات مىخواهد به عدل حكم كند . اين منصب هم به نصّ قرآن كه مىگويد :  « فَلا وَ رَبِّكَ لا يُؤْمِنُونَ حَتَّى يُحَكِّمُوكَ فِيما شَجَرَ بَيْنَهُمْ ثُمَّ لا يَجِدُوا فِي أَنْفُسِهِمْ حَرَجاً مِمَّا قَضَيْتَ وَ يُسَلِّمُوا تَسْلِيماً »  ( 2 ) به پيغمبر تفويض شده و رسول اكرم از جانب خدا حق داشت كه در اختلافات ميان مردم قضاوت كند . اين نيز يك منصب الهى است نه يك منصب عادى . عملا هم پيغمبر قاضى بود . منصب سومى كه پيغمبر اكرم رسما داشت و هم به او تفويض شده بود به نصّ قرآن و هم عملا عهده‌دار آن بود ، همين رياست عامّه است . او رئيس و رهبر اجتماع مسلمين بود و به تعبير ديگر سائس مسلمين بود ، مدير اجتماع مسلمين بود . گفته‌اند آيهء :  « أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ »  ( 3 ) ناظر به اين جهت است كه او رئيس و رهبر اجتماع شماست ، هر فرمانى كه به شما مىدهد بپذيريد .\r\nقهرا اينكه مىگوييم سه شأن ، به اصطلاح تشريفات نيست بلكه اساسا آنچه از پيغمبر رسيده سه گونه است . يك سخن پيغمبر فقط وحى الهى است . در اينجا پيغمبر هيچ اختيارى از خود ندارد ، دستورى از جانب خدا رسيده ، پيغمبر فقط واسطهء ابلاغ\r\n\r\n\r\n\r\n\r\n","description":"","footnote":"\r\n( 1 ) . حشر / 7 .\r\n( 2 ) . نساء / 65 : [ نه چنين است ، قسم به خداى تو كه اينان به حقيقت اهل ايمان نمىشوند مگر آنكه در خصومت و نزاعشان تنها تو را حاكم كنند و آنگاه به هر حكمى كه كنى هيچ‌گونه اعتراضى در دل نداشته و كاملا از دل و جان تسليم فرمان تو باشند . 
  ]\r\n( 3 ) . نساء / 59 .\r\n","page_name":" 843 ","page_number":843},
  {"content":"\r\n\r\nاست ، مثل آنجا كه دستورات دينى را مىگويد : نماز چنين بخوانيد ، روزه چنان بگيريد و . . . آنجا كه ميان مردم قضاوت مىكند ، ديگر قضاوتش نمىتواند وحى باشد .\r\nدو نفر اختلاف مىكنند ، پيغمبر طبق موازين اسلامى بين آنها حكومت مىكند و مىگويد حق با اين است يا با آن . اينجا ديگر اينطور نيست كه جبرئيل به پيغمبر وحى مىكند كه در اينجا بگو حق با اين هست يا نيست . حالا اگر يك مورد استثنائى باشد مطلب ديگرى است ولى به طور كلى قضاوتهاى پيغمبر بر اساس ظاهر است همان طورى كه ديگران قضاوت مىكنند ، منتها در سطح خيلى بهتر و بالاتر . خودش هم فرمود من مأمورم كه به ظاهر حكم كنم ، يعنى مدعى و منكرى پيدا مىشوند و مثلا مدعى دو تا شاهد عادل دارد ، پيغمبر بر اساس همين مدرك حكم مىكند . اين حكمى است كه پيغمبر كرده [ نه اينكه به او وحى شده باشد 
  ] .\r\nدر شأن سوم هم پيغمبر به موجب اينكه سائس و رهبر اجتماع است ، اگر فرمانى بدهد غير از فرمانى است كه طى آن وحى خدا را ابلاغ مىكند . خدا به او اختيار چنين رهبرى را داده و اين حق را به او واگذار كرده است . او هم به حكم اينكه رهبر است كار مىكند و لهذا احيانا مشورت مىنمايد . ما مىبينيم در جنگهاى احد ، بدر و در خيلى جاهاى ديگر پيغمبر اكرم با اصحابش مشورت كرد . در حكم خدا نمىشود مشورت كرد . آيا هيچ‌گاه پيغمبر با اصحابش مشورت كرد كه نماز مغرب را اينطور بخوانيم يا آنطور ؟ بلكه مسائلى پيش مىآمد كه وقتى دربارهء آنها با او سخن مىگفتند ، مىفرمود اين مسائل به من مربوط نيست ، « من جانب اللّه » چنين است و غير از اين هم نمىتواند باشد . ولى در اين گونه مسائل [ يعنى در غير حكم خدا 
  ] احيانا پيغمبر مشورت مىكند و از ديگران نظر مىخواهد . پس اگر در موردى پيغمبر اكرم فرمان داد چنين بكنيد ، اين به حكم اختيارى است كه خدا به او داده است . اگر هم در يك مورد بالخصوص وحيى شده باشد ، يك امر استثنائى است و جنبهء استثنائى دارد نه اينكه در تمام كارها و جزئياتى كه پيغمبر به عنوان رئيس اجتماع در ادارهء اجتماع انجام مىداد ، به او وحى مىشد كه در اينجا چنين كن و در آنجا چنان ، و در اين گونه مسائل هم پيغمبر فقط پيام‌رسان باشد . پس پيغمبر اكرم مسلّما داراى اين شئون متعدد بوده است در آن واحد .\r\n\r\n","description":"","footnote":"","page_name":" 844 ","page_number":844},
  {"content":"\r\n\r\n\r\nامامت به معنى رهبرى اجتماع\r\nمسألهء امامت به معنى اوّلى كه عرض كردم ، همين رياست عامّه است ، يعنى پيغمبر كه از دنيا مىرود ، يكى از شئون او كه بلا تكليف مىماند رهبرى اجتماع است .\r\nاجتماع زعيم مىخواهد و هيچ كس در اين جهت ترديد ندارد . زعيم اجتماع بعد از پيغمبر كيست ؟ اين است مسأله‌اى كه اصل آن را ، هم شيعه قبول دارد و هم سنّى ، هم شيعه قبول دارد كه اجتماع نيازمند به يك زعيم و رهبر عالى و فرمانده است و هم سنّى ، و در همين‌جاست كه مسألهء خلافت به آن شكل مطرح است . شيعه مىگويد پيغمبر ( ص ) رهبر و زعيم بعد از خودش را تعيين كرد و گفت بعد از من زمام امور مسلمين بايد به دست على ( ع ) باشد و اهل تسنن با اختلاف منطقى كه دارند ، اين مطلب را لااقل به شكلى كه شيعه قبول دارد قبول ندارند و مىگويند در اين جهت پيغمبر شخص معينى را تعيين نكرد و وظيفهء خود مسلمين بوده است كه رهبر را بعد از پيغمبر انتخاب كنند . پس آنها هم اصل امامت و پيشوايى را - كه مسلمين بايد پيشوا داشته باشند - قبول دارند منتها آنها مىگويند پيشوا به آن شكل تعيين مىشود و شيعه مىگويد خير ، به آن شكل تعيين شد ، پيشوا را خود پيغمبر اكرم به وحى الهى تعيين كرد .\r\nاگر مسألهء امامت در همين حد مىبود ( يعنى سخن فقط در رهبر سياسى مسلمين بعد از پيغمبر بود ) انصافا ما هم كه شيعه هستيم ، امامت را جزء فروع دين قرار مىداديم نه اصول دين ، مىگفتيم اين يك مسألهء فرعى است مثل نماز . اما شيعه كه قائل به امامت است ، تنها به اين حد اكتفا نمىكند كه على ( ع ) يكى از اصحاب پيغمبر ، ابو بكر و عمر و عثمان و صدها نفر ديگر حتى سلمان و ابى ذر هم يكى از اصحاب پيغمبر بودند و على ( ع ) از آنها برتر بوده ، افضل و اعلم و اتقى و اليق از آنها بوده و پيغمبر هم او را معين كرده بود . نه ، شيعه در اين حد واقف نيست ، دو مسألهء ديگر مىگويد كه اصلا اهل تسنن به اين دو مسأله در مورد احدى قائل نيستند ، نه اينكه قائل هستند و از على ( ع ) نفى مىكنند . يكى مسألهء امامت به معنى مرجعيّت دينى است .\r\n\r\n","description":"","footnote":"","page_name":" 845 ","page_number":845},
  {"content":"\r\n\r\n\r\nامامت به معنى مرجعيّت دينى\r\nگفتيم كه پيغمبر مبلّغ وحى بود . مردم وقتى مىخواستند از متن اسلام بپرسند ، از پيغمبر مىپرسيدند . آنچه را كه در قرآن نبود از پيغمبر سؤال مىكردند . مسأله اين است كه آيا هر چه اسلام مىخواسته از احكام و دستورات و معارف بيان كند ، همان است كه در قرآن آمده و خود پيغمبر هم به عموم مردم گفته است ، يا نه ، آنچه پيغمبر براى عموم مردم گفت قهرا زمان اجازه نمىداد كه تمام دستورات اسلام باشد ، على ( ع ) وصى پيغمبر بود و پيامبر تمام كمّا كيف اسلام و لا اقل كليات اسلام را ( آنچه را كه هست و بايد گفته بشود ) به على ( ع ) گفت و او را به عنوان يك عالم فوق العادهء تعليم‌يافتهء از خود و ممتاز از همهء اصحاب خويش و كسى كه حتى مثل خودش در گفته‌اش خطا و اشتباه نمىكند و ناگفته‌اى از جانب خدا نيست الّا اينكه او مىداند ، معرفى كرد و گفت أيها الناس ! بعد از من در مسائل دينى هر چه مىخواهيد سؤال كنيد ، از وصى من و اوصياى من بپرسيد ؟ در واقع در اينجا امامت ، نوعى كارشناسى اسلام مىشود اما يك كارشناسى خيلى بالاتر از حد يك مجتهد ، كارشناسى من جانب اللّه ، [ و ائمّه 
  ] يعنى افرادى كه اسلام‌شناس هستند ، البته نه اسلام‌شناسانى كه از روى عقل و فكر خودشان اسلام را شناخته باشند - كه قهرا جايز الخطا باشند - بلكه افرادى كه از يك طريق رمزى و غيبى - كه بر ما مجهول است - علوم اسلام را از پيغمبر گرفته‌اند ، از پيغمبر ( ص ) رسيده به على ( ع ) و از على ( ع ) رسيده به امامان بعد و در تمام ادوار ائمه ، علم اسلام يك علم معصوم غير مخطئ كه هيچ خطا نمىكند ، از هر امامى به امامان بعد رسيده است .\r\nاهل تسنن براى هيچ كس چنين مقامى قائل نيستند . پس آنها در اين گونه امامت ، اصلا قائل به وجود امام نيستند ، قائل به امامت نيستند نه اينكه قائل به امامت هستند و مىگويند على ( ع ) امام نيست و أبو بكر چنين است . براى أبو بكر و عمر و عثمان و به طور كلى براى هيچ‌يك از صحابه چنين شأن و مقامى قائل نيستند و لهذا در كتابهاى خودشان هزاران اشتباه را از أبو بكر و عمر در مسائل دينى نقل مىكنند . ولى شيعه امامان خودش را معصوم از خطا مىداند و محال است كه به خطايى براى امام اقرار كند . [ در كتابهاى اهل تسنن مثلا آمده است 
  ] أبو بكر در فلان جا چنين گفت ،\r\n\r\n","description":"","footnote":"","page_name":" 846 ","page_number":846},
  {"content":"\r\n\r\nاشتباه كرد ، بعد خودش گفت : « انّ لى شيطانا يعترينى » يك شيطانى است كه گاهى بر من مسلط مىشود و من اشتباهاتى مىكنم ، و يا عمر در فلان جا اشتباه و خطا كرد و بعد گفت اين زنها هم از عمر فاضلتر و عالم‌ترند .\r\nمىگويند وقتى كه أبو بكر مرد ، خاندان او و از جمله عايشه - كه دختر أبو بكر و همسر پيغمبر بود - گريه و شيون مىكردند . صداى شيون كه از خانهء أبو بكر بلند شد ، عمر پيغام داد كه به اين زنها بگوييد ساكت شوند . ساكت نشدند . دو مرتبه پيغام داد بگوييد ساكت شوند ، اگر نه با تازيانه ادبشان مىكنم . هى پيغام پشت سر پيغام . به عايشه گفتند عمر دارد تهديد مىكند و مىگويد گريه نكنيد . گفت : پسر خطّاب را بگوييد بيايد تا ببينم چه مىگويد . عمر به احترام عايشه آمد . عايشه گفت : چه مىگويى كه پشت سر هم پيغام مىدهى ؟ گفت : من از پيغمبر شنيدم كه اگر كسى بميرد و كسانش برايش بگريند ، هر چه اينها بگريند او معذّب مىشود ، گريه‌هاى اينها عذاب است براى او . عايشه گفت : تو نفهميده‌اى ، اشتباه كرده‌اى ، قضيه چيز ديگرى است ، من مىدانم قضيه چيست : يك وقت مرد يهودى خبيثى مرده بود و كسانش داشتند براى او گريه مىكردند ، پيغمبر فرمود در حالى كه اينها مىگريند او دارد عذاب مىشود . نگفت گريهء اينها سبب عذاب اوست بلكه گفت اينها دارند برايش مىگريند ولى نمىدانند كه او دارد عذاب مىشود . اين چه ربطى دارد به اين مسأله ؟ ! بعلاوه ، اگر گريه كردن بر ميّت حرام باشد ، ما گناه مىكنيم ، چرا خدا يك بىگناه را عذاب كند ؟ ! او چه گناهى دارد كه ما گريه كنيم و خدا او را عذاب كند ؟ ! عمر گفت : عجب ! اينطور بوده مطلب ؟ ! عايشه گفت : بله اينطور بوده . عمر گفت : اگر زنها نبودند عمر هلاك شده بود .\r\nخود اهل تسنن مىگويند عمر در هفتاد مورد ( يعنى در موارد زياد ، و واقعا هم موارد خيلى زياد است ) گفت : « لو لا علىّ لهلك عمر » . امير المؤمنين اشتباهاتش را تصحيح مىكرد ، او هم به خطايش اقرار مىنمود .\r\nپس آنها قائل به چنين امامتى نيستند . ماهيت بحث برمىگردد به اين معنا كه مسلّما وحى فقط به پيغمبر اكرم مىشد . ما نمىگوييم كه به ائمه ( ع ) وحى مىشود .\r\nاسلام را فقط پيغمبر ( ص ) به بشر رساند و خداوند هم آنچه از اسلام را كه بايد گفته بشود ، به پيغمبر گفت . اينطور نيست كه قسمتى از دستورات اسلام نگفته به پيغمبر مانده باشد . ولى آيا از دستورات اسلام نگفته به عموم مردم باقى ماند يا نه ؟ اهل تسنن حرفشان اين است كه دستورات اسلام هر چه بود همان بود كه پيغمبر به صحابه‌اش\r\n\r\n","description":"","footnote":"","page_name":" 847 ","page_number":847},
  {"content":"\r\n\r\nگفت . بعد در مسائلى كه در مورد آنها از صحابه هم چيزى روايت نشده گير مىكنند كه چه كنيم ؟ اينجاست كه مسألهء قياس وارد مىشود و مىگويند ما اينها را با قانون قياس و مقايسه گرفتن تكميل مىكنيم ، كه امير المؤمنين در نهج البلاغه مىفرمايد يعنى خدا دين ناقص فرستاد كه شما بياييد تكميلش كنيد ؟ ! ولى شيعه مىگويد نه خدا دستورات اسلام را ناقص به پيغمبر وحى كرد و نه پيغمبر آنها را ناقص براى مردم بيان كرد .\r\nپيغمبر كاملش را بيان كرد اما آنچه پيغمبر كامل بيان كرد ، همه ، آنهايى نبود كه به عموم مردم گفت ( بسيارى از دستورات بود كه اصلا موضوع آنها در زمان پيغمبر پيدا نشد ، بعدها سؤالش را مىكردند ) ، بلكه همهء دستوراتى را كه من جانب اللّه بود به شاگرد خاص خودش گفت و به او فرمود تو براى مردم بيان كن .\r\nاينجاست كه مسألهء عصمت هم به ميان مىآيد . شيعه مىگويد همانطور كه امكان نداشت خود پيغمبر در گفتهء خودش عمدا يا سهوا دچار اشتباه شود ، آن شاگرد خاص پيغمبر هم امكان نداشت كه دچار خطا يا اشتباه شود ، زيرا همان گونه كه پيغمبر به نوعى از انواع مؤيّد به تأييد الهى بود ، اين شاگرد خاص هم مؤيّد به تأييد الهى بود .\r\nپس اين ، مرتبهء ديگرى است براى امامت .\r\n\r\nامامت به معنى ولايت\r\nامامت ، درجه و مرتبهء سومى دارد كه اوج مفهوم امامت است و كتابهاى شيعه پر است از اين مطلب ، و وجه مشترك ميان تشيع و تصوف است . البته از اينكه مىگويم وجه مشترك ، سوء تعبير نكنيد ، چون ممكن است شما با حرفهاى مستشرقين در اين زمينه روبرو شويد كه مسأله را به همين شكل مطرح مىكنند . مسأله‌اى است كه در ميان عرفا شديدا مطرح است و در تشيع نيز از صدر اسلام مطرح بوده و من يادم هست كه كربن حدود ده سال پيش در مصاحبه‌اى كه با علامه طباطبايى داشت ، از جمله سؤالاتى كه كرد اين بود كه اين مسأله را آيا شيعه از متصوفه گرفته‌اند يا متصوفه از شيعه ؟ مىخواست بگويد از اين دو يكى از ديگرى گرفته است . علامه طباطبايى گفتند متصوفه از شيعه گرفته‌اند ، براى اينكه اين مسأله از زمانى در ميان شيعه مطرح است كه هنوز تصوف صورتى به خود نگرفته بود و هنوز اين مسائل در ميان متصوفه مطرح نبود ، بعدها اين مسأله در ميان متصوفه مطرح شده است . پس اگر بنا بشود كه از\r\n\r\n","description":"","footnote":"","page_name":" 848 ","page_number":848},
  {"content":"\r\n\r\nاين دو يكى از ديگرى گرفته باشد ، بايد گفت متصوفه از شيعه گرفته‌اند .\r\nاين مسأله ، مسألهء « انسان كامل » و به تعبير ديگر حجّت زمان است . عرفا و متصوفه روى اين مطلب خيلى تكيه دارند . مولوى مىگويد : « پس به هر دورى وليّى قائم است » در هر دوره‌اى يك انسان كامل كه حامل معنويت كلى انسانيت است وجود دارد . هيچ عصر و زمانى از يك ولىّ كامل - كه آنها گاهى از او تعبير به « قطب » مىكنند - خالى نيست ، و براى آن ولىّ كامل كه انسانيت را به طور كامل دارد مقاماتى قائل هستند كه از اذهان ما خيلى دور است . از جمله مقامات او تسلطش بر ضمائر يعنى دلهاست ، بدين معنى كه او يك روح كلى است محيط بر همهء روحها . باز مولوى در داستان ابراهيم ادهم - كه البته افسانه است - در اين مورد اشاره‌اى دارد . او افسانه‌ها را ذكر مىكند به اعتبار اينكه مىخواهد مطلب خودش را بگويد . هدف او نقل تاريخ نيست ، افسانه‌اى را نقل مىكند تا مطلبش را بفهماند . [ مىگويد 
  ] ابراهيم ادهم به كنار دريا رفت و سوزنى را به دريا انداخت و بعد سوزن را خواست . ماهيها سر از دريا در آوردند در حالى كه به دهان هركدامشان سوزنى بود ، تا آنجا كه مىگويد :\r\nدل نگه داريد اى بىحاصلان * در حضور حضرت صاحب‌دلان و تا آنجا كه مىگويد آن شيخ ( يعنى آن پير ) از انديشهء آن طرف واقف شد :\r\nشيخ واقف گشت از انديشه‌اش * شيخ چون شير است و دلها بيشه‌اش مسألهء ولايت در شيعه معمولا به آن معناى خيلى به اصطلاح غليظش مطرح است ، به معنى حجّت زمان كه هيچ زمانى خالى از حجّت نيست : « و لو لا الحجّة لساخت الارض باهلها » يعنى هيچ وقت نبوده و نخواهد بود كه زمين از يك انسان كامل خالى باشد ، و براى آن انسان كامل مقامات و درجات زيادى قائل‌اند و ما در اغلب زيارتها كه مىخوانيم ، به چنين ولايت و امامتى اقرار و اعتراف مىكنيم ، يعنى معتقديم كه امام داراى چنين روح كلى است . ما در زيارت مىگوييم ( اين را همهء ما هميشه مىخوانيم و جزء اصول تشيع است ) : « أشهد انّك تشهد مقامى و تسمع كلامى و تردّ سلامى » ( تازه ما براى مرده‌اش مىگوييم . البته از نظر ما مرده و زندهء او فرقى ندارند ، چنين نيست كه زنده‌اش اينطور نبوده و فقط مرده‌اش اينطور است ) . من گواهى مىدهم كه تو الآن\r\n\r\n","description":"","footnote":"","page_name":" 849 ","page_number":849},
  {"content":"\r\n\r\nوجود مرا در اينجا حس و ادراك مىكنى ، من اعتراف مىكنم كه تو سخنى را كه من الآن مىگويم : « السّلام عليك يا علىّ بن موسى الرّضا » مىشنوى ، من اعتراف مىكنم و شهادت مىدهم كه سلامى را كه من به تو مىكنم : « السّلام عليك » تو به من جواب مىدهى . اينها را هيچ كس براى هيچ مقامى قائل نيست . اهل تسنن ( غير از وهّابيها ) فقط براى پيغمبر اكرم قائل هستند و براى غير پيغمبر براى احدى در دنيا چنين علوّ روحى و احاطهء روحى قائل نيستند . ولى اين مطلب جزء اصول مذهب ما شيعيان است و هميشه هم آن را مىگوييم .\r\nبنابراين ، مسألهء امامت سه درجه پيدا مىكند و اگر اينها را از يكديگر تفكيك نكنيم ، در استدلالهايى كه در اين مورد هست دچار اشكال مىشويم . لهذا تشيع هم مراتبى دارد . بعضى از شيعيان فقط قائل به امامت به همان معنى رهبرى اجتماعىاند ، مىگويند پيغمبر ( ص ) على ( ع ) را تعيين كرده بود براى رهبرى بعد از خود و أبو بكر و عمر و عثمان بى جا آمدند . همين مقدار شيعه هستند و در آن دو مسألهء ديگر يا اعتقاد ندارند و يا سكوت مىكنند . بعضى ديگر ، مرحلهء دوم را هم قائل هستند ولى به مرحلهء سوم نمىرسند . مىگويند مرحوم آقا سيد محمد باقر درچه‌اى ، استاد آقاى بروجردى در اصفهان منكر اين مرحلهء سوم بوده ، تا مرحلهء دوم پيش مىآمده ولى از آن بيشتر اعتقاد نداشته است . اما اكثريت شيعه و علماى شيعه مرحلهء سوم را هم اعتقاد دارند .\r\nما اگر بخواهيم وارد بحث امامت بشويم بايد در سه مرحله بحث كنيم : امامت در قرآن ، امامت در سنت و امامت به حسب حكم عقل . در مرحلهء اول بايد ببينيم آيا آيات قرآن در باب امامت دلالت بر امامتى كه شيعه مىگويد دارد يا نه ؟ و اگر دلالت دارد ، آيا فقط امامت به معنى رهبرى سياسى و اجتماعى را مىگويد يا امامت به معنى مرجعيت دينى و حتى امامت به معنى ولايت معنوى را هم مىگويد ؟ از اين كه فارغ شديم بايد وارد بحث امامت در سنت بشويم ، ببينيم كه در سنت پيغمبر ( ص ) راجع به امامت چه آمده ؟ بعد مسأله را از نظر عقلى تجزيه و تحليل كنيم كه عقل در هر يك از سه مرحلهء امامت چه چيز را قبول مىكند ؟ آيا مىگويد از نظر رهبرى اجتماعى حق با اهل تسنن است و جانشين پيغمبر ( ص ) بايد به وسيلهء شوراى مردم انتخاب شود يا اينكه پيغمبر جانشين خود را تعيين كرده است ؟ همين طور در آن دوتاى ديگر عقل چه مىگويد ؟\r\n\r\n","description":"","footnote":"","page_name":" 850 ","page_number":850},
  {"content":"\r\n\r\n\r\nحديثى در باب امامت\r\nقبل از ذكر آيات قرآن در باب امامت ، حديث معروفى را برايتان عرض مىكنم كه آن را هم شيعه روايت كرده است و هم سنى . معمولا حديثى را كه مورد اتفاق شيعه و سنى باشد ، نمىشود كوچك شمرد زيرا وقتى هر دو فريق از دو طريق روايت مىكنند ، تقريبا نشان دهندهء اين است كه پيغمبر اكرم يا امام قطعا اين مطلب را فرموده است .\r\nالبته عبارتها كمى با هم فرق مىكنند ولى مضمون آنها تقريبا يكى است . اين حديث را ما شيعيان اغلب به اين عبارت نقل مىكنيم : « من مات و لم يعرف امام زمانه مات ميتة جاهلية » ( 1 ) هر كس بميرد و پيشواى زمان خود را نشناسد ، مرده است از نوع مردن زمان جاهليت . اين ، تعبير خيلى شديدى است چون در زمان جاهليت مردم اصلا مشرك بودند و حتى توحيد و نبوت هم نداشتند . اين حديث در كتب شيعه زياد آمده و با اصول شيعه هم صد در صد قابل انطباق است . در كافى كه معتبرترين كتاب حديث شيعه مىباشد ، اين حديث هست . عمده اين است كه اين حديث در كتابهاى اهل تسنن هم هست . آنها در روايتى به اين عبارت نقل كرده‌اند : « من مات به غير امام مات ميتة جاهليّة » ( 2 ) هر كس بدون امام بميرد ، مانند اين است كه در جاهليت مرده است . عبارت ديگرى كه نقل كرده‌اند اين است : « من مات و ليس فى عنقه بيعة مات ميتة جاهليّة » آن كه بميرد و در گردن او بيعت يك امام نباشد ، مردنش از نوع مردن جاهليت است . به عبارتى هم كه شيعه نقل مىكند ، سنيها زياد نقل كرده‌اند . عبارت ديگر : « من مات و لا امام له مات ميتة جاهليّة » . اين عبارتها خيلى زياد است و نشان دهندهء اهتمام زياد پيغمبر اكرم به مسألهء امامت است .\r\nكسانى كه امامت را تنها به معنى رهبرى اجتماعى مىدانند ، مىگويند ببينيد پيغمبر اكرم به مسألهء رهبرى تا كجا اهميت داده كه معتقد شده است اگر امت رهبر و پيشوا نداشته باشد ، اصلا مردنش مردن جاهلى است ، براى اينكه صحيح تفسير كردن و صحيح اجرا كردن دستورات اسلامى بستگى دارد به اينكه رهبرى ، رهبرى درستى\r\n\r\n\r\n\r\n\r\n","description":"","footnote":"\r\n( 1 ) . دلائل الصّدق ، ص 6 و 13 .\r\n( 2 ) . مسند احمد .\r\n","page_name":" 851 ","page_number":851},
  {"content":"\r\n\r\nباشد و مردم پيوندشان را با رهبر محكم كرده باشند . اسلام يك دين فردى نيست كه كسى بگويد من به خدا و پيغمبر اعتقاد دارم و بنابراين به هيچ كس كارى ندارم . خير ، غير از خدا و پيغمبر ، تو حتما بايد بفهمى و بشناسى كه در اين زمان رهبر كيست و قهرا در سايهء رهبرى او فعاليت كنى .\r\nآنها كه امامت را به مفهوم مرجعيّت دينى معنى مىكنند ، [ در معنى اين حديث 
  ] مىگويند كسى كه مىخواهد دين داشته باشد ، بايد مرجع دينى خودش را بشناسد و بداند كه دين را از كجا بگيرد . اينكه انسان دين داشته باشد ولى دينش را از مأخذى بگيرد كه ضدّ آن است ، عين جاهليت است .\r\nآن كسى كه امامت را در حد ولايت معنوى مىبرد ، مىگويد اين حديث مىخواهد بگويد كه اگر انسان مورد توجه يك ولىّ كامل نباشد ، مانند اين است كه در جاهليت مرده است .\r\nاين حديث را چون متواتر است خواستم اول عرض كرده باشم كه در ذهن شما باشد تا بعد درباره‌اش بحث كنيم . حال برويم سراغ آيات قرآن .\r\n\r\nامامت در قرآن\r\nدر قرآن چند آيه هست كه مورد استدلال شيعه در باب امامت است . يكى از آن آيات آيهء :  « إِنَّما وَلِيُّكُمُ اللَّهُ »  است ( اتفاقا در همهء اينها روايات اهل تسنن هم وجود دارد كه مفاد شيعه را تأييد مىكند ) . ما آيه‌اى در قرآن داريم به اين صورت :  « إِنَّما وَلِيُّكُمُ اللَّهُ وَ رَسُولُهُ وَ الَّذِينَ آمَنُوا الَّذِينَ يُقِيمُونَ الصَّلاةَ وَ يُؤْتُونَ الزَّكاةَ وَ هُمْ راكِعُونَ »  ( 1 ) . « انَّما » يعنى منحصرا ( چون اداة حصر است ) . معنى اصلى « ولىّ » سرپرست است . ولايت يعنى تسلط و سرپرستى : سرپرست شما فقط و فقط خداست و پيغمبر خدا و مؤمنينى كه نماز را بپامىدارند و در حال ركوع زكات مىدهند . ما در دستورات اسلام نداريم كه انسان در حال ركوع زكات بدهد كه بگوييم اين يك قانون كلى است و شامل همهء افراد مىشود . اين ، اشاره است به واقعه‌اى كه در خارج يك بار وقوع پيدا كرده است و شيعه و سنى به اتفاق آن را روايت كرده‌اند و آن اين است كه على ( ع ) در حال ركوع\r\n\r\n\r\n\r\n\r\n","description":"","footnote":"\r\n( 1 ) . مائده / 55 .\r\n","page_name":" 852 ","page_number":852},
  {"content":"\r\n\r\nبود ، سائلى پيدا شد و سؤالى كرد ، حضرت اشاره كرد به انگشت خود ، او آمد انگشتر را از انگشت على ( ع ) بيرون آورد و رفت ، يعنى على ( ع ) صبر نكرد نمازش تمام شود و بعد به او انفاق كند ، آن قدر عنايت داشت به اينكه آن فقير را زودتر جواب بگويد كه در همان حال ركوع با اشاره به او فهماند كه اين انگشتر را درآور ، برو به فروش و پولش را خرج خودت كن . در اين مطلب هيچ اختلافى نيست و مورد اتفاق شيعه و سنى است كه على ( ع ) چنين كارى كرده است و نيز مورد اتفاق شيعه و سنى است كه اين آيه در شأن على ( ع ) نازل شده ، با توجه به اينكه انفاق كردن در حال ركوع جزء دستورات اسلام نيست ( نه از واجبات اسلام است و نه از مستحبات آن ) كه بگوييم ممكن است عده‌اى از مردم به اين قانون عمل كرده باشند . پس « كسانى كه چنين مىكنند » اشاره و كنايه است ، همانطور كه در خود قرآن گاهى مىگويد : « يقولون » مىگويند ، و حال آنكه يك فرد آن سخن را گفته . در اينجا « كسانى كه چنين مىكنند » يعنى آن فردى كه چنين كرده . بنابراين ، به حكم اين آيه على ( ع ) تعيين شده است به ولايت براى مردم .\r\nاين ، آيه‌اى است كه مورد استدلال شيعه است . البته اين آيه خيلى بيش از اين بحث دارد [ كه در جلسات آينده درباره‌اش سخن خواهيم گفت 
  ] .\r\nآيات ديگر آياتى است كه دربارهء جريان غدير است . خود قضيهء غدير جزء سنت است و ما بعد بايد بحثش را بكنيم ، ولى از آياتى كه در اين مورد در سورهء مائده وارد شده يكى اين آيه است :  « يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ وَ إِنْ لَمْ تَفْعَلْ فَما بَلَّغْتَ رِسالَتَهُ »  ( 1 ) ( اينجا لحن ، خيلى شديد است ) اى پيامبر ! آنچه را كه بر تو نازل شد ، تبليغ كن و اگر تبليغ نكنى رسالت الهى را تبليغ نكرده‌اى . مفاد اين آيه آنچنان شديد است كه مفاد حديث « من مات و لم يعرف امام زمانه مات ميتة جاهليّة » . اجمالا خود آيه نشان مىدهد كه موضوع آنچنان مهم است كه اگر پيغمبر تبليغ نكند ، اصلا رسالتش را ابلاغ نكرده است .\r\nسورهء مائده به اتفاق شيعه و سنى آخرين سوره‌اى است كه بر پيغمبر نازل شده و اين آيات جزء آخرين آياتى است كه بر پيغمبر نازل شده ، يعنى در وقتى نازل شده كه پيغمبر ( ص ) تمام دستورات ديگر را در مدت سيزده سال مكه و ده سال مدينه گفته بوده و اين ، جزء آخرين دستورات بوده است . شيعه سؤال مىكند اين دستورى كه جزء\r\n\r\n\r\n\r\n\r\n","description":"","footnote":"\r\n( 1 ) . مائده / 67 .\r\n","page_name":" 853 ","page_number":853},
  {"content":"\r\n\r\nآخرين دستورهاست و آن قدر مهم است كه اگر پيغمبر آن را ابلاغ نكند همهء گذشته‌ها كأن لم يكن است ، چيست ؟ يعنى شما نمىتوانيد موضوعى نشان بدهيد كه مربوط باشد به سالهاى آخر عمر پيغمبر و اهميتش در آن درجه باشد كه اگر ابلاغ نشود هيچ چيز ابلاغ نشده است . ولى ما مىگوييم آن موضوع ، مسألهء امامت است كه اگر نباشد ، همه چيز كأن لم يكن است ، يعنى شيرازهء اسلام از هم مىپاشد . بعلاوه ، شيعه از كلمات و روايات خود اهل تسنن دليل مىآورد كه اين آيه در غدير خم نازل شده است .\r\nدر همان سورهء مائده ، آيهء  « الْيَوْمَ أَكْمَلْتُ لَكُمْ دِينَكُمْ وَ أَتْمَمْتُ عَلَيْكُمْ نِعْمَتِي وَ رَضِيتُ لَكُمُ الْإِسْلامَ دِيناً »  ( امروز دين را به حد كمال رساندم و نعمت را به حد آخر تمام كردم ، امروز است كه ديگر اسلام را براى شما به عنوان يك دين پسنديدم ) نشان مىدهد كه در آن روز جريانى رخ داده كه آن قدر با اهميت است كه آن را مكمّل دين و متمّم نعمت خدا بر بشر شمرده است و با بودن آن ، اسلام اسلام است و خدا اين اسلام را همان مىبيند كه مىخواسته و با نبودن آن ، اسلام اسلام نيست . شيعه به لحن اين آيه - كه تا اين درجه براى اين موضوع اهميت قائل است - استدلال مىكند و مىگويد آن موضوعى كه بتواند نامش مكمّل دين و متمّم نعمت و آن چيزى باشد كه با نبودنش اسلام اسلام نيست ، چه بوده است ؟ مىگويد ما مىتوانيم موضوعى را نشان بدهيم كه در آن درجه از اهميت باشد ولى شما نمىتوانيد . بعلاوه ، رواياتى هست كه تأييد مىكند اين آيه هم در همين موضوع وارد شده است . اينها ، سه آيه‌اى بود كه من به طور عصاره از استدلالهاى شيعه برايتان عرض كردم .\r\n\r\n","description":"","footnote":"","page_name":" 854 ","page_number":854},
  {"content":"\r\n\r\n\r\nامامت و بيان دين بعد از پيغمبر ( ص )\r\nدر جلسهء قبل مسألهء امامت را از جنبه‌هاى مختلف تشريح و تشقيق كرديم و عرض كرديم كه اين جنبه‌هاى مختلف كاملا بايد مشخص بشود و تا اينها مشخص نشود ما نمىتوانيم اين مسأله را به خوبى طرح و بحث كنيم . گفتيم يك مسأله در باب امامت ، مسألهء حكومت است ، يعنى تكليف حكومت ، بعد از پيغمبر ( ص ) چيست ؟ آيا به عهدهء خود مردم است و اين مردم هستند كه بايد حاكم در ميان خودشان را انتخاب كنند و يا اينكه پيغمبر حاكم در ميان مردم براى بعد از خودش را تعيين كرده است ؟\r\nچون اخيرا مسأله را به اين شكل طرح مىكنند ، قهرا اذهان در ابتدا متوجه نظريهء اهل تسنن مىشود يعنى اينطور فكر مىكنند كه نظر آنها عادىتر و طبيعىتر است .\r\n\r\nطرح غلط مسأله\r\nمطلب را اينطور طرح مىكنند كه ما مسأله‌اى داريم به نام حكومت ، مىخواهيم ببينيم تكليف حكومت از نظر اسلام چيست ؟ آيا موروثى و تنصيصى است كه هر حاكمى حاكم بعدى را تنصيص و تعيين كند و مردم هم هيچ حق دخالتى در امر حكومت نداشته باشند ؟ پيغمبر ( ص ) يك شخص معين را تعيين كرد و او هم شخص\r\n\r\n","description":"","footnote":"","page_name":" 855 ","page_number":855},
  {"content":"\r\n\r\nمعينى را براى بعد از خودش تعيين كرد و او هم كس ديگر را ، و تا دامنهء قيامت تكليف امر حكومت اين است كه هميشه تعيينى و تنصيصى است ، و قهرا اين امر اختصاص به ائمه ندارد چون ائمه دوازده نفرند و اين تعداد مطابق معتقدات شيعه نه قابل بيشتر شدن است و نه قابل كمتر شدن . طبق اين سخن ، قانون كلى در باب حكومت از نظر اسلام اين است كه پيغمبر - كه حاكم بود - بايد حاكم بعد از خودش را تعيين كند ، او هم حاكم بعد از خودش را ، و تا دامنهء قيامت چنين باشد . اگر اسلام دنيا را هم بگيرد ( همانطور كه نيمى از دنيا را گرفت و الآن هم جمعيتى در حدود هفتصد ميليون نفر ( 1 ) تحت لواى اسلام هستند ) و بنا بشود كه مقررات اسلامى در تمام نقاط آن رعايت شود چه به صورت حكومت واحد و چه به صورت حكومتهاى متعدد ، قانون همين است .\r\nپس اينكه مىگوييم پيغمبر ( ص ) على ( ع ) را تعيين كرد ، بر اساس همين اصل كلى بود كه حكومت بايد تنصيصى و تعيينى باشد و مطابق اين فلسفه اصلا لزومى ندارد كه حتى پيغمبر على را از جانب خدا تعيين كرده باشد ، چون پيغمبر مىتوانست با وحى مطلبى را بيان كند و ائمه نيز ، هم ملهم هستند و هم از ناحيهء پيغمبر علومى را تلقى كردند ، ولى بعد كه اينطور نيست . پس اگر اصل كلى در حكومت از نظر اسلام اين باشد [ كه حكومت بايد تنصيصى و تعيين باشد 
  ] ، حتى لزومى ندارد كه پيغمبر ( ص ) على ( ع ) را از طريق وحى تعيين كرده باشد ، بلكه به نظر و صوابديد شخص خودش تعيين كرده است و ائمه ( ع ) نيز به صلاحديد خودشان [ جانشين خود را تعيين كرده‌اند . 
  ] بنابراين ، از نظر پيغمبر ( ص ) تعيين على ( ع ) براى خلافت نظير تعيين حاكم است براى مكه و تعيين امير الحاج براى حجاج . همانطور كه در آنجا كسى نمىگويد كه اگر پيغمبر فلان شخص را فرستاد براى حكومت مكه يا مثلا معاذ بن جبل را فرستاد به يمن براى تبليغ اسلام ، در اثر وحى بود ، بلكه مىگويند پيغمبر به حكم اينكه از ناحيهء خداوند مدير و سائس مردم است ، در برخى مسائل كه به او وحى نمىرسد به تدبير شخصى خودش عمل مىكند ، [ در اينجا نيز بايد گفت كه پيغمبر ( ص ) به تدبير شخصى خودش على ( ع ) را براى خلافت تعيين كرد . 
  ]\r\nاگر ما مسألهء امامت را به همين سادگى طرح كنيم - كه مسألهء حكومت دنياوى مىشود - غير از اينكه بگوييم اين مسأله غير از آن امامت محلّ بحث است ، جواب\r\n\r\n\r\n\r\n\r\n","description":"","footnote":"\r\n( 1 ) . [ مطابق آمار آن زمان 
  ] .\r\n","page_name":" 856 ","page_number":856},
  {"content":"\r\n\r\nديگرى نداريم چون - همانطور كه عرض كردم - اگر مسأله به اين شكل باشد ، اصلا لزومى ندارد كه وحى دخالت كرده باشد . وحى حد اكثر همين قدر دخالت مىكند كه اى پيامبر ! تو وظيفه دارى كسى را كه صلاح مىدانى تعيين كنى و او هم براى بعد از خودش هر كسى را كه صلاح مىداند انتخاب كند و همين طور تا دامنهء قيامت . اگر امامت را به اين شكل ساده و در سطح حكومت طرح كنيم و بگوييم امامت يعنى حكومت ، آن وقت مىبينيم جاذبهء آنچه كه اهل تسنن مىگويند بيشتر از جاذبهء آن چيزى است كه شيعه مىگويد . چون آنها مىگويند يك حاكم حق ندارد حاكم بعدى را خودش تعيين كند بلكه امت بايد تعيين كند ، اهل حلّ و عقد بايد تعيين كنند ، مردم بايد تعيين كنند ، انتخاب او بايد بر اساس اصول دموكراسى صورت بگيرد ، حقى است مال مردم و مردم حق انتخاب دارند . ولى مسأله به اين سادگى نيست . از نظر مجموع آنچه كه ما در شيعه مىبينيم ، اين مسأله كه خلافت على ( ع ) و ساير ائمه عليهم السلام تنصيصى بوده است ، فرع بر يك مسألهء ديگر است كه آن مسألهء اساسىتر از اين مسأله است .\r\nدر اينجا سؤالى مطرح مىشود و آن اينكه ائمه عليهم السلام دوازده نفر بيشتر نبودند ، بعد از دوازده امام تكليف حكومت چيست ؟ فرض كنيم همانطور كه پيغمبر اكرم على ( ع ) را تعيين فرمود حضرت امير حاكم مىشد ، بعد امام حسن ( ع ) و بعد امام حسين ( ع ) تا مىرسيد به حضرت حجّت ( ع ) . در اين صورت قهرا بر اساس فلسفه‌اى كه ما شيعيان در اين باب داريم ، موجبى هم براى غيبت امام زمان در كار نبود ، ايشان هم مثل پدرانشان يك عمر كوتاهى مىكردند و از دنيا مىرفتند . بعد از ايشان چطور ؟ آيا امامها از دوازده تا بيشتر مىشدند ؟ نه . پس بايد مسألهء ديگرى در ميان مردم باشد : مسألهء حكومت به شكل عادى ، در همين وضعى كه الآن موجود است . حضرت حجّت در زمان غيبت كه نمىتواند زمامدار مسلمين باشند . باز مسألهء زمامدارى و حكومت دنياوى سر جاى خودش هست .\r\n\r\nحكومت يكى از شاخه‌هاى امامت است\r\nما هرگز نبايد چنين اشتباهى را مرتكب شويم كه تا مسألهء امامت در شيعه مطرح شد بگوييم يعنى مسألهء حكومت ، كه در نتيجه مسأله به شكل خيلى ساده‌اى باشد و\r\n\r\n","description":"","footnote":"","page_name":" 857 ","page_number":857},
  {"content":"\r\n\r\nاين فروعى كه برايش پيدا شده است پيدا شود و بگوييم حالا كه فقط مسألهء حكومت و اينكه چه كسى حاكم باشد مطرح است ، آيا آن كسى كه مىخواهد حاكم باشد حتما بايد از همه افضل باشد ، يا نه ، ممكن است كسى كه حاكم مىشود افضل نسبى باشد نه افضل واقعى ، يعنى از نظر سياستمدارى و ادارهء امور اليق از ديگران باشد و لو اينكه از جنبه‌هاى ديگر خيلى پست‌تر است ، مدير و سياستمدار خوبى باشد و خائن نباشد ؟ آيا معصوم هم باشد يا نه ؟ چه لزومى دارد ؟ ! نماز شب خوان هم باشد يا نه ؟ چه لزومى دارد ؟ ! مسائل فقهى را هم بداند يا نه ؟ چه لزومى دارد كه بداند ؟ ! در اين مسائل رجوع مىكند به ديگران . يك افضليّت نسبى كافى است . اين ، تابع اين است كه ما اين مسأله را فقط در سطح حكومت ، و كوچك گرفتيم . و اين ، اشتباه بسيار بزرگى است كه احيانا قدما ( بعضى از متكلّمين ) هم گاهى چنين اشتباهى را مرتكب مىشدند . امروز اين اشتباه خيلى تكرار مىشود ، تا مىگويند امامت ، متوجه مسألهء حكومت مىشوند در حالى كه مسألهء حكومت از فروع و يكى از شاخه‌هاى خيلى كوچك مسأله امامت است و اين دو را نبايد با يكديگر مخلوط كرد . پس مسألهء امامت چيست ؟\r\n\r\nامام ، جانشين پيغمبر است در بيان دين\r\nدر مورد مسألهء امامت ، آنچه كه در درجهء اول اهميت است مسألهء جانشينى پيغمبر است در توضيح و تبيين و بيان دين منهاى وحى . البته بدون شك كسى كه به او وحى مىشد ، پيغمبر اكرم بود و بس و با رفتن ايشان مسألهء وحى و رسالت به كلى قطع شد .\r\nمسألهء امامت اين است كه آيا با رفتن پيغمبر ، بيان آن تعليمات آسمانى - كه ديگر در آنها اجتهاد و رأى شخصى وجود ندارد - در يك فرد متمركز بود به طورى كه مانند پيغمبر ( ص ) مردم هر چه از او در مسائل دينى سؤال مىكردند مىدانستند كه پاسخ وى مرّ حق و حقيقت است و رأى و فكر شخصى نيست كه ممكن است اشتباه كرده باشد و روز بعد آن را تصحيح كند ؟ ما دربارهء پيغمبر اين سخن را نمىگوييم و نمىتوانيم بگوييم كه به نظر ما فلان پاسخ پيغمبر اشتباه است و او در اينجا عمدا تحت تأثير هواهاى نفسانى خود قرار گرفته است ، زيرا اين حرف مخالف با قبول نبوت است .\r\nاگر جمله‌اى به دلايل قطعى ثابت شده باشد كه از پيغمبر اكرم است ، هرگز نمىگوييم كه پيغمبر فرمود اما اشتباه كرد ، غفلت كرد . در مورد يك مرجع تقليد\r\n\r\n","description":"","footnote":"","page_name":" 858 ","page_number":858},
  {"content":"\r\n\r\nممكن است بگوييم در پاسخ فلان سؤال اشتباه كرده ، غفلت كرده و يا - همانطور كه دربارهء همه احتمال مىدهيم - تحت تأثير جريانى قرار گرفته است اما در مورد پيغمبر چنين سخنانى نمىگوييم ، همان گونه كه دربارهء آيهء قرآن نمىگوييم كه متأسفانه در اينجا وحى اشتباه كرده يا يك هواى نفسانى و ظلمى دخالت كرده است . « وحى اشتباه كرده » يعنى اين آيه وحى نيست .\r\nآيا بعد از پيغمبر ، انسانى وجود داشت كه واقعا مرجع احكام دين باشد آن طورى كه ايشان مرجع و مبيّن و مفسّر بودند ؟ آيا يك انسان كامل با اين مشخصات وجود داشت يا نه ؟ گفتيم وجود داشت با اين تفاوت كه آنچه پيغمبر در اين گونه مسائل مىگويد مستند به وحى مستقيم است و آنچه ائمه عليهم السلام مىگويند مستند به پيغمبر است ، نه به اين شكل كه پيغمبر به آنها تعليم كرد بلكه به آن شكلى كه مىگوييم على ( ع ) فرمود پيغمبر ( ص ) بابى از علم به روى من باز كرد كه از آن باب هزار باب ديگر بازشد . ما نمىتوانيم تفسير كنيم كه اين ، چگونه بوده است ، همانطور كه وحى را نمىتوانيم تفسير كنيم كه پيغمبر چگونه علم را از ناحيهء خدا مىگيرد . نمىتوانيم تفسير كنيم كه چه نوع ارتباط معنوى ميان پيغمبر ( ص ) و على ( ع ) بود كه پيامبر حقايق را كما هو حقّه و بتمامه به على آموخت و به غير او نياموخت . على ( ع ) در نهج البلاغه - در جاهاى ديگر هم نظير اين عبارت زياد است - مىفرمايد : من با پيغمبر در حرا بودم ( بچه بوده‌اند ) ، صداى نالهء دردناكى را شنيدم ، گفتم يا رسول اللّه ! من صداى نالهء شيطان را در وقتى كه وحى بر تو نازل شد شنيدم ، به من فرمود : « يا علىّ ! انّك تسمع ما أسمع و ترى ما ارى و لكنّك لست بنبىّ » ( 1 ) . اگر در همان جا كنار على ( ع ) فرد ديگرى هم بود ، آن صدا را نمىشنيد چون آن شنيدن ، شنيدن صدايى نبوده كه در فضا پخش شود كه بگوييم هر كس گوش مىداشت مىشنيد . آن ، سمع و حسّ و بينش ديگرى است .\r\n\r\nحديث ثقلين و مسألهء عصمت ائمه ( عليهم السلام )\r\nاساس مسأله در باب امامت ، آن جنبهء معنوى است . امامان يعنى انسانهايى\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء 192 .\r\n","page_name":" 859 ","page_number":859},
  {"content":"\r\n\r\nمعنوى مادون پيغمبر كه از طريقى معنوى اسلام را مىدانند و مىشناسند و مانند پيغمبر ، معصوم از خطا و لغزش و گناه‌اند . امام ، مرجع قاطعى است كه اگر جمله‌اى از او بشنويد ، نه احتمال خطا در آن مىدهيد و نه احتمال انحراف عمدى ، كه اسمش مىشود « عصمت » . آن وقت شيعه مىگويد اينكه پيغمبر ( ص ) فرمود : « انّى تارك فيكم الثّقلين كتاب اللّه و عترتى » ( 1 ) ( من بعد از خود دو شىء و زين باقى مىگذارم : قرآن و عترت خودم ) نصّ در چنين مطلبى است .\r\nاما آيا پيغمبر چنين چيزى گفته يا نگفته ؟ قابل انكار نيست . اين حديث ، حديثى نيست كه فقط شيعه روايت كرده باشد بلكه حديثى است كه حتّى اهل تسنن از شيعه بيشتر روايت كرده‌اند . در ايامى كه ما در قم بوديم ، اوايلى بود كه « رسالة الاسلام » - كه رساله‌اى است كه دار التقريب منتشر مىكند - منتشر مىشد . در آنجا يكى از علماى اهل تسنن در مقاله‌اى اين حديث را به اين شكل نقل كرده بود كه پيغمبر فرمود : « انّى تارك فيكم الثّقلين كتاب اللّه و سنّتى » مرحوم آية اللّه بروجردى كه مردى بود واقعا و به تمام معنا عالم و روحانى و در اين گونه مسائل بسيار عاقلانه فكر مىكرد ، طلبهء فاضلى به نام آقا شيخ قوام وشنوه‌اى را - كه خيلى اهل كتاب و تتّبع بود و نسبتا مرد خوبى هم هست - راهنمايى كردند كه اين حديث را از كتب اهل تسنن استخراج كنند كه شايد در بيش از دويست كتاب از كتب معتبر و مورد اعتماد اهل تسنن نوشته‌اند كه پيغمبر فرمود : « انّى تارك فيكم الثّقلين كتاب اللّه و عترتى » . و اين حديث در مقامات متعدد بوده ، چون پيغمبر ( ص ) اين مطلب را در جاهاى مختلف به همين شكل فرموده است . البته منظور اين نيست كه پيغمبر ( ص ) حتى يك بار هم نگفته است كه من دو چيز در ميان شما مىگذارم : كتاب و سنت ، چون منافاتى نيست بين « كتاب و سنت » و « كتاب و عترت » زيرا عترت براى بيان سنت است . صحبت اين نيست كه ما به سنت رجوع كنيم يا به عترت ؟ مثل اينكه سنت موجودى از پيغمبر داريم و يك عترت در كنار آن ، يا بايد به سنت مراجعه كنيم يا به عترت ! بلكه سخن اين است كه عترت است كه مبيّن واقعى سنت است و تمام سنت نزد آنهاست . « كتاب اللّه و عترتى » يعنى شما بايد سنت مرا از عترت من تلقى كنيد . علاوه بر اين ، خود همين كه مىگوييم پيغمبر فرمود : « انّى تارك فيكم الثّقلين كتاب اللّه و عترتى » سنت است چون حديث پيغمبر است . منافاتى\r\n\r\n\r\n\r\n\r\n","description":"","footnote":"\r\n( 1 ) . صحيح مسلم ، جزء هفتم ، ص 122 .\r\n","page_name":" 860 ","page_number":860},
  {"content":"\r\n\r\nميان اين دو نيست . تازه اگر در يك جا - كه آن هم قطعى نيست - پيغمبر فرموده باشد :\r\n« انّى تارك فيكم الثّقلين كتاب اللّه و سنّتى » در چندين جاى ديگر به آن صورت فرموده .\r\nاگر در يك كتاب به اين صورت نوشته شده ، لا اقل در دويست كتاب ديگر به آن صورت نوشته شده است .\r\nبه هر حال آن شخص رساله‌اى در اين زمينه تهيه كرد و آن را فرستادند به دار التقريب مصر . دار التقريب هم بىانصافى نكرد و همان كتاب را چاپ و پخش كرد چون مستند بود و نمىتوانستند آن را رد كنند و بگويند چنين چيزى نيست ، قابل رد كردن نبود . حالا اگر مرحوم آية اللّه بروجردى مىخواست مثل ديگران عمل كند ، جار و جنجال و هياهو راه مىانداخت كه اينها چه مىگويند ؟ ! مىخواهند حقوق اهل بيت را از بين ببرند ، اينها سوء نيت دارند و . . .\r\nبنابراين آن روح اصلى امامت اين است كه اسلام كه دينى است جامع و كلى و پرفروغ ، آيا بيان آن همان مقدارى است كه در قرآن اصول و كلياتش ذكر شده و در كلمات پيغمبر اكرم - كه خود اهل تسنن هم روايت كرده‌اند - توضيحاتش بيان گرديده است ؟ هر چه اسلام بود ، همين بود ؟ البته نازل شدن اسلام بر پيغمبر تمام شد ولى آيا اسلام بيان شده همان بود ؟ ، [ تمام اسلام نازل شده بود ؟ 
  ] يا اينكه بعد از پيغمبر ( ص ) اسلام نازل‌شدهء بر ايشان كه هنوز خيلى از مسائل آن از باب اينكه بايد حاجت پيش بيايد ، زمان بگذرد و تدريجا بيان شود بيان نشده بود ، نزد على ( ع ) بود كه ايشان مىبايست براى مردم بيان كند . در اين صورت همين حديث « كتاب اللّه و عترتى » عصمت را هم بيان مىكند زيرا پيغمبر مىفرمايد دين را از اين دو منبع بگيريد .\r\nهمانطور كه قرآن معصوم است يعنى در آن خطا وجود ندارد ، آن ديگرى هم معصوم است . محال است كه پيغمبر به اين قاطعيت بگويد بعد از من دين را از فلان شخص بگيريد ولى آن شخص برخى از سخنانش اشتباه باشد .\r\nاينجاست كه فرضيه شيعه با فرضيه اهل تسنن در مسألهء بيان و اخذ دين در اساس فرق مىكند . آنها مىگويند همانطور كه با رفتن پيغمبر وحى منقطع شد ، بيان واقعى دين يعنى آن بيانى كه معصوم از خطا و اشتباه باشد هم تمام شد . هر چه از قرآن و احاديثى كه از پيغمبر رسيده استنباط كرديم ، همان است و ديگر چيزى نيست .\r\n\r\n","description":"","footnote":"","page_name":" 861 ","page_number":861},
  {"content":"\r\n\r\n\r\nمنع كتابت حديث\r\nجريانى را خود اينها به وجود آوردند كه فرضيه‌شان را ضعيف كرد و آن اين است كه عمر كتابت حديث پيغمبر را منع كرد و اين يك واقعيت تاريخى است . ما اگر نخواهيم از زبان يك شيعه با بدبينى صحبت كنيم خودمان را مىگذاريم به جاى يك مستشرق اروپايى كه نه شيعه است و نه سنى . او خيلى هم بخواهد خوشبين باشد اينطور خواهد گفت كه عمر از باب اينكه اصرار زياد داشت كه تنها مرجع ، قرآن باشد و رفتن زياد مردم دنبال حديث سبب مىشد كه مراجعه‌شان به قرآن كم شود ، جلوى كتابت حديث را گرفت . اين از قطعيات تاريخ است و فقط حرف ما شيعيان نيست . در زمان عمر جرئت نمىكردند حديثى از پيغمبر بنويسند و بگويند اين را پيغمبر گفته ، يا بنشينند و روايت حديث از پيغمبر كنند ( البته نقل حديث ممنوع نبود ) ، تا زمان عمر بن عبد العزيز كه در سال 99 هجرى به خلافت رسيد و در سنهء 101 هجرى از دنيا رفت و دستور به كتابت حديث داد . تازه بعد از آنكه عمر بن عبد العزيز اين سنت عمرى را بهم زد و گفت احاديث پيغمبر بايد نوشته شود ، افرادى كه سينه به سينه چيزى از احاديث پيغمبر ضبط داشتند آمدند و روايت كردند و نوشته شد . اين جريان سبب شد كه قسمتى از احاديث پيغمبر از ميان برود .\r\nمىدانيم احكامى كه در قرآن بيان شده خيلى مختصر و جزئى است و قرآن همه‌اش كليات است . مثلا قرآن كه اينهمه بر نماز اصرار دارد ، دربارهء آن از  « أَقِيمُوا الصَّلاةَ  » و  « ارْكَعُوا وَ اسْجُدُوا »  ( ركوع كنيد ، سجود كنيد ) تجاوز نكرده و حتى توضيح نداده است كه نماز را به چه شكلى بايد خواند . همچنين دربارهء حج كه اينهمه دستور دارد و پيغمبر ( ص ) خودشان به آن دستورات عمل مىكردند ، در قرآن چيزى بيان نشده . سنت پيغمبر هم كه عملا به اين شكل درآمد . حالا اگر به اين شكل هم در نيامده بود ، پيغمبر ( ص ) مگر چقدر فرصت پيدا كرد كه حلال و حرام را بيان كند . در سيزده سال مكه مردمى كه با وجود فشارها و تضييقات بسيار مسلمان شدند ، شايد چهار صد نفر نمىشدند . در آن مضيقه‌ها ملاقات با رسول اكرم قاچاقى صورت مىگرفت و يك عدهء هفتاد خانوارى كه شايد نصف يا بيشتر جمعيت مسلمانان را تشكيل مىدادند به حبشه مهاجرت كردند . البته مدينه از اين نظر فرصتى بود اما گرفتاريهاى پيغمبر در\r\n\r\n","description":"","footnote":"","page_name":" 862 ","page_number":862},
  {"content":"\r\n\r\nمدينه نيز زياد بود . اگر رسول اكرم در همهء اين بيست و سه سال مثل يك معلم مىبود كه فقط مىرفت سر كلاس و به مردم تعليم مىداد شايد وافى نبود براى اينكه همهء آنچه را كه اسلام دارد بيان كند ، تا چه رسد با اين تاريخ موجود ، خصوصا كه اسلام در تمام شئون زندگى بشر حكم دارد .\r\n\r\nاستفاده از قياس\r\nنتيجهء اين حرفى كه اهل تسنن گفته‌اند اين شد كه عملا نارساييهايى در احكام اسلام مشاهده كردند . مسأله‌اى پيش مىآمد ، مىديدند در قرآن حكم اين مسأله بيان نشده است . به سنت ( آن مقدار نقلهايى كه دارند ) مراجعه مىكردند ، مىديدند هيچ حكمى دربارهء آن وجود ندارد . بىحكم حكم هم كه نمىتواند باشد ، چه كار بايد كرد ؟ گفتند « قياس » . قياس يعنى ما بر اساس مشابهت ميان مواردى كه دربارهء آنها حكمى در قرآن يا سنت موجود است و مسأله مورد نظر ، حكم كنيم بگوييم در فلان جا اينطور گفته ، اينجا هم كه بىشباهت به آنجا نيست ، همان حكم را دارد . شايد در آنجا كه پيغمبر ( ص ) فلان دستور را داده به اين مناط و علت و فلسفه بوده ، اين فلسفه در اينجا هم وجود دارد ، پس اينجا هم آنطور مىگوييم . بر اساس « شايد » است . بعلاوه آنجا كه سنت نارسا بود ، يكى و دو تا نبود . دنياى اسلام مخصوصا در زمان عباسيان توسعه پيدا كرد و كشورهاى مختلف فتح شد و احتياجات ، مرتب مسأله مىآفريد . نگاه مىكردند به كتاب و سنت ، مىديدند حكم اين مسائل وجود ندارد . مرتب قياس مىكردند . دو فرقه شدند ، يك فرقه منكر قياس شدند نظير احمد بن حنبل و مالك ابن انس ( كه مىگويند در تمام عمرش فقط در دو مسأله قياس كرد ) ، فرقهء ديگر جلوس قياس را باز گذاشتند رفت تا آسمان هفتم ، مثل ابو حنيفه . ابو حنيفه مىگفت اين سنتهايى كه از پيغمبر رسيده اصلا قابل اعتماد نيست كه واقعا پيغمبر گفته باشد . مىگويند گفته است فقط پانزده حديث بر من ثابت است كه پيغمبر فرموده ، بقيه ثابت نيست . در بقيه قياس مىكرد . شافعى موضعى بينابين داشت ، در بعضى موارد به احاديث اعتماد مىكرد و در بعضى ديگر قياس مىنمود . يك فقه شلم شورباى عجيبى به وجود آمد .\r\nمىگويند ابو حنيفه چون اصلا ايرانى بود و ذهن ايرانيها بيشتر به مسائل عقلى توجه دارد و نيز در عراق سكونت داشت و از اهل حديث كه مركزشان مدينه بود دور\r\n\r\n","description":"","footnote":"","page_name":" 863 ","page_number":863},
  {"content":"\r\n\r\nبود ، خيلى قيّاس بود ، مىنشست و با خيال خودش قياس درست مىكرد . حتى اهل تسنن هم نوشته‌اند كه روزى رفت به سلمانى ، ريشش جو گندمى بود و هنوز موى سفيدش زياد نبود . به سلمانى گفت اين موهاى سفيد را بكن . مىخواست از ريشه در بياورد كه اصلا در نيايد . سلمانى گفت اتفاقا خاصيت موى سفيد اين است كه اگر بكنى بيشتر در مىآيد . گفت پس موهاى سياه را بكن . اين ، قياس است . قياس گرفت :\r\nاگر اين درست باشد كه چنانچه موى سفيد را بكنى بيشتر در مىآيد ، پس موهاى سياه را بكن كه بيشتر در بيايند . در صورتى كه اگر چنين قاعده‌اى باشد ، فقط در موى سفيد است و ديگر در موى سياه جارى نيست . در فقه هم همين طور عمل مىكرد .\r\n\r\nقياس از نظر شيعه\r\nوقتى ما به روايات شيعه مراجعه مىكنيم مىبينيم ريشهء اين مطلب را از اينجا مىزنند كه اصلا ريشهء اين فكر ، خطا و اشتباه است كه كتاب و سنت وافى نيست .\r\nمسأله رجوع به قياس از اينجا ناشى مىشود كه مىگويند كتاب و سنت براى بيان احكام وافى نيست ، چون وافى نيست ، برويم دنبال قياس . نه ، آن قدر از پيغمبر به طور مستقيم يا غير مستقيم به وسيلهء اوصياى ايشان سنت رسيده است كه با مراجعهء به كليات اين سنت ، نيازى به قياس نيست . اين است روح امامت از نظر دينى . اسلام فقط يك مسلك نيست كه بعد از آنكه مبتكر آن مسلك ايدئولوژىاش را پديد آورد بگويد حالا اين مكتب براى اجرا حكومت مىخواهد ، حكومت را چه‌كار كند . اسلام يك دين است . وضع يك دين آن هم دينى مانند اسلام را بايد در نظر گرفت .\r\n\r\nبا وجود معصوم جاى انتخاب نيست\r\nمسأله امامت از جنبهء زعامت و حكومت اين است كه حالا كه بعد از پيغمبر مانند زمان ايشان معصوم وجود دارد و پيغمبر وصيّى براى خود معين كرده است كه او در سطح افراد ديگر نيست و از نظر صلاحيت مثل خود پيغمبر استثنائى است ، ديگر جاى انتخاب و شورا و اين حرفها نيست . همانطور كه در زمان پيغمبر نمىگفتند كه پيغمبر فقط پيام‌آور است و وحى به او نازل مىشود ، تكليف حكومت با شوراست و\r\n\r\n","description":"","footnote":"","page_name":" 864 ","page_number":864},
  {"content":"\r\n\r\nمردم بيايند رأى بدهند كه آيا خود پيغمبر را حاكم قرار دهيم يا شخص ديگر را ، بلكه اينطور فكر مىكردند كه با وجود پيغمبر ، اين بشر فوق بشر كه در مرحله‌اى است كه با عالم وحى اتصال دارد ، اصلا اين مسأله مطرح نيست ، بعد از ايشان نيز جاى اين سخنان نيست ، زيرا پيغمبر ( ص ) اوصياى دوازده‌گانه‌اى داشته است كه اينها بايد در طول دو سه قرن پايهء اسلام را محكم كنند و اسلام از يك منبع صاف و خطاناپذيرى بيان شود . با وجود چنين كسانى براى بيان احكام اسلامى ، ديگر جاى انتخاب و شورا و اين حرفها نيست . آيا ما شخص معصوم از خطا و عالم به تمام معنا داشته باشيم كه حتى امكان اشتباه هم برايش وجود ندارد و با اين حال برويم شخص ديگرى را به جاى او انتخاب كنيم ؟ ! گذشته از اينكه چون على ( ع ) به مقام امامت - به اين معنى كه عرض مىكنم - تعيين شده است قهرا مقام زعامت دنيوى هم شأن او خواهد بود ، پيغمبر براى همين مقام هم تصريح كرده است . اما پيغمبر كه على را براى اين مقام تصريح كرده به خاطر اين است كه على ( ع ) آن مقام ديگر را واجد است . بنابراين در زمان غيبت امام زمان ( ع ) كه ديگر مسأله امام معصوم حاضرى كه مبسوط اليد باشد مطرح نيست ، يا اگر فرضا حوادث صدر اسلام پيش نمىآمد و امير المؤمنين خليفه مىشد و بعد امام حسن و بعد امام حسين تا زمان حضرت حجت و موجبى هم براى غيبت پيش نمىآمد ، بعد كه امام معصومى در ميان مردم نبود ، مسأله حكومت مسأله ديگرى مىشد و آن وقت بايد گفت تكليف مسأله حكومت چيست ؟ آيا حاكم حتما بايد فقيه جامع الشرائط باشد يا چنين چيزى لازم نيست ؟ آيا حاكم را مردم انتخاب كنند ؟ و . . .\r\nبنابراين ما نبايد مسأله امامت را از اول به صورت يك مسأله خيلى سادهء دنياوى يعنى حكومت مطرح كنيم بعد بگوييم آيا از نظر اسلام حكومت ، استبدادى و تنصيصى است يا [ انتخابى 
  ] ؟ و سپس بگوييم چطور شده كه شيعه مىگويد حكومت بايد اينچنين باشد ؟ نه ، مسأله به اين شكل مطرح نيست . در شيعه امامت مطرح است . يك شأن امام حكومت است و البته با وجود امام معصوم جاى حكومت كردن كس ديگرى نيست همين طور كه با وجود پيغمبر اكرم جاى حكومت كردن كس ديگرى نيست ، و پيغمبر اكرم على ( ع ) را براى امامت تعيين كرده است كه لازمهء امامت حكومت كردن هم هست و گذشته از اين ، در مواقعى به خود حكومت هم تصريح كرده ولى بر مبناى اينكه امام بعد از من اوست .\r\n\r\n","description":"","footnote":"","page_name":" 865 ","page_number":865},
  {"content":"\r\n\r\n\r\nمسأله ولايت معنوى\r\nدر جلسهء پيش مطلبى را عرض كردم كه البته من خودم شخصا به آن اعتقاد دارم و آن را هم مطلب اساسى مىدانم منتها اين مطلب شايد از اركان تشيع به شمار نمىرود ، و آن اينكه آيا مقام پيغمبر اكرم فقط اين بود كه دستورات الهى ، اصول و فروع اسلام به او وحى مىشد ؟ آن چيزى كه او مىدانست فقط اسلام واقعى بود و ديگر ماوراى آن ، شأن او نبود كه از جانب خدا بداند ؟ و در مقام عمل و تقوا نيز آيا [ فقط 
  ] در مرحله‌اى بود مأمون و معصوم از خطا ؟ همچنين آيا مقام ائمه عليهم السلام فقط اين است كه گرچه به ايشان وحى نمىشده است ولى اسلام را به وسيلهء پيغمبر ( ص ) دريافت كرده‌اند و فروع و كليات و جزئيات اسلام را همچنانكه پيغمبر به علمى كه هيچ شائبهء اشتباه در آن نبود مىدانست آنها نيز مىدانند و در مقام تقوا و عمل هم مأمون و معصوم از خطا هستند ؟ آيا فقط همين است يا چيزهاى ديگرى هم در شخص پيغمبر و شخص امام وجود دارد ؟ آيا در ماوراى مسائل مربوط به دين و معارف ، چه علومى را مىدانستند ؟ آيا اين سخن درست است كه اعمال بر پيغمبر عرضه مىشود و حتى اعمال مردم در زمان حيات هر امامى بر آن امام عرضه مىشود به طورى كه مثلا الآن امام زمان ( ع ) نه تنها بر شيعيان بلكه بر همهء مردم حاضر و ناظر است و غافل نيست ؟\r\nحتى امام ، حىّ و ميّت ندارد ، يعنى همانطور كه در جلسهء پيش عرض كردم وقتى شما به زيارت امام رضا ( ع ) مىرويد و مىگوييد : « السّلام عليك » در حد اين است كه شما با انسان زنده‌اى در اين دنيا روبرو مىشويد و مىگوييد : « السّلام عليك » ، همان مقدار شما را شهود مىكند . اين همان مسأله ولايت است ، ولايت معنوى .\r\nدر جلسهء پيش عرض كردم در اينجا نقطهء التقايى ميان عرفان و تشيّع وجود دارد يعنى فكرها خيلى به هم نزديك است . اهل عرفان معتقدند در هر دوره‌اى بايد يك قطب ، يك انسان كامل وجود داشته باشد و شيعه مىگويد در هر دوره‌اى يك امام و حجّت وجود دارد كه او انسان كامل است و . . . فعلا نمىخواهيم اين بحث را مطرح كنيم چون اين مسأله مورد اختلاف ما و سنيها نيست . اختلاف تشيع و تسنن در آن دو مسأله اول است ، يكى مسأله‌اى كه ما اسمش را امامت در بيان احكام دين مىگذاريم ، و ديگر امامت به معنى زعامت مسلمين .\r\n\r\n","description":"","footnote":"","page_name":" 866 ","page_number":866},
  {"content":"\r\n\r\n\r\nاهميت حديث ثقلين\r\nراجع به مسألهء امامت ، از حديث « انّى تارك فيكم الثّقلين » غافل نشويد . اگر با يكى از علما يا غير علماى اهل تسنن روبرو شديد ، بگوييد آيا پيغمبر چنين جمله‌اى را فرمود يا نه ؟ اگر بگويد نه ، مىتوان چندين كتاب از خودشان جلويش گذاشت .\r\nمىبينيد اصلا علماى اهل تسنن نمىتوانند در [ وجود و صحت 
  ] چنين حديثى اختلاف داشته باشند و ندارند ( 1 ) . بعد بگوييد اينكه پيغمبر قرآن را به عنوان يك مرجع و عترت را به عنوان مرجع ديگر معين كرده ، عترت چه كسانى هستند ؟ آنها اصلا فرقى ميان عترت پيغمبر و غير عترت پيغمبر قائل نيستند بلكه آنچه كه نقل مىكنند از صحابه و غير صحابه ، از غير على ( ع ) بيشتر نقل كرده‌اند تا از على ( ع ) . از على ( ع ) گاهى به عنوان يك راوى نقل مىكنند نه به عنوان يك مرجع .\r\n\r\nحديث غدير\r\nگفتيم علاوه بر اينكه هر كس كه مرجع دين است ، زعيم دين هم بايد همو باشد ، در مسألهء زعامت هم پيغمبر تصريح كرده است . يك نمونهء آن حديث غدير است كه پيغمبر اكرم آن را در غدير خم و در حجّة الوداع فرمودند . حجّة الوداع آخرين حج پيغمبر اكرم ( ص ) است و شايد ايشان بعد از فتح مكه يك حج بيشتر نكردند ، البته قبل از حجّة الوداع حج عمره كرده بودند . رسول اكرم صلاى عام دادند و مخصوصا مردم را دعوت كردند كه به اين حج بيايند . همه را جمع كردند و بعد در مواقع مختلف ، در مسجد الحرام ، در عرفات ، در منى و بيرون منى ، در غدير خم و در جاهاى ديگر\r\n\r\n\r\n\r\n\r\n","description":"","footnote":"\r\n( 1 ) . برخى منبريها و روضه‌خوان‌ها اين حديث را خراب كردند چون هميشه آن را مقدمهء گريز زدن براى مصيبت خواندن قرار داده‌اند . انسان خيال مىكند كه مقصود پيغمبر در اين حديث فقط اين بوده كه من بعد از خود دو چيز را در ميان شما باقى مىگذارم : يكى قرآن كه احترامش كنيد و ديگر عترت كه احترامشان كنيد و به ايشان اهانت نكنيد ، در حالى كه مقصود اين است : يكى قرآن كه به آن مراجعه كنيد و ديگر عترت كه به آنها مراجعه كنيد زيرا در دنبالهء حديث مىفرمايد : « لن تضلّوا ما ان تمسّكتم بهما ابدا » تا وقتى كه به اين دو بچسبيد گمراه نمىشويد . پس ، مسأله رجوع مطرح است و پيغمبر ( ص ) عترت را عدل قرآن قرار داده است در رجوع كردن . خود پيغمبر هم فرمود قرآن ثقل اكبر است و عترت ثقل اصغر .\r\n","page_name":" 867 ","page_number":867},
  {"content":"\r\n\r\nخطابه‌هاى عمومى خود را القاء كردند . از جمله در غدير خم بعد از آنكه جا به جا مطالبى را فرموده بود ، مطلبى را به عنوان آخرين قسمت با بيان شديدى ذكر نمود . به نظر من فلسفهء اينكه پيغمبر اين مطلب را در آخر فرمود همين آيه‌اى است كه در آنجا قرائت كرد :  « يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ وَ إِنْ لَمْ تَفْعَلْ فَما بَلَّغْتَ رِسالَتَهُ »  ( 1 ) . بعد از اينكه پيغمبر اكرم در عرفات و منى و مسجد الحرام كليات اسلامى را در باب اصول و فروع بيان كرده - كه مهمترين سخنان ايشان است - يك مرتبه در غدير خم اينطور مىفرمايد : مطلبى است كه اگر آن را نگويم هيچ چيز را نگفته‌ام :  « فَما بَلَّغْتَ رِسالَتَهُ »  به من گفته‌اند كه اگر آن را نگويى هيچ چيز را نگفته‌اى يعنى همه هبا و هدر است . بعد مىفرمايد : « الست اولى بكم من انفسكم ؟ » ( اشاره به آيهء قرآن است كه :  « النَّبِيُّ أَوْلى بِالْمُؤْمِنِينَ مِنْ أَنْفُسِهِمْ »  ( 2 ) آيا من حق تسلط و ولايتم بر شما از خودتان بيشتر نيست ؟ همه گفتند : « بلى يا رسول اللّه » . حضرت فرمود : « من كنت مولاه فهذا علىّ مولاه » . اين حديث هم مثل حديث ثقلين داراى اسناد زيادى است .\r\nخلاصه‌اى از بحث غدير را چند سال پيش در مشهد همين كانونيها ( 3 ) به صورت كتاب منتشر كردند . البته من هنوز آن را نخوانده‌ام ولى برخى از رفقايمان كه وارد هستند خوانده‌اند ، مىگويند خيلى خوب است . لا اقل آن را مطالعه كنيد .\r\nاگر ما بخواهيم مدارك احاديثى مثل حديث غدير را كه مىگوييم متواتر است يا حديث ثقلين را كه آقاى مير حامد حسين صاحب عبقات الانوار كتابى با قطع بزرگ و در چهار صد صفحه دربارهء مدارك آن نوشته است بررسى كنيم ، خيلى طولانى مىشود .\r\nممكن است احتياج به بحث بيشترى داشته باشد ولى من مايلم كه جوهر بحث را در مسألهء امامت عرض كرده باشم همراه با يك اشارهء نسبتا اجمالى به مداركى كه اهل تشيع در باب امامت دارند .\r\n\r\n\r\n\r\n\r\n","description":"","footnote":"\r\n( 1 ) . مائده / 67 .\r\n( 2 ) . احزاب / 6 .\r\n( 3 ) . [ كانون نشر حقايق اسلامى 
  ] .\r\n","page_name":" 868 ","page_number":868},
  {"content":"\r\n\r\n\r\nبررسى كلامى مسألهء امامت\r\nبراى اينكه درست روشن بشود كه منطق علماى شيعه در بحث امامت چه بوده و ديگران اگر در اين زمينه سخنى گفته‌اند چه بوده است ، من بهتر آن ديدم كه متنى را كه خواجه نصير الدين طوسى در اين زمينه نوشته است به اضافهء توضيحاتى كه لازم باشد ، براى شما عرض كنم . اين متن خيلى خلاصه است و از زمان ايشان به اين طرف در ميان علماى شيعه و سنى مطرح است .\r\nحتما نام اين كتاب را شنيده‌ايد . خواجه كتابى نوشته است به نام « تجريد » كه معروف است . قسمتى از اين كتاب در فن منطق است كه مىگويند « منطق تجريد » و قسمت ديگرش در فن كلام است كه مسائل توحيد و نوبت و امامت و معاد و . . . را بحث كرده و بخش توحيد آن بيشتر جنبهء فلسفى دارد و در اين بخش خواجه به روش فلاسفه صحبت كرده است . هر دو قسمت اين كتاب را علّامهء حلّى شرح كرده است .\r\nعلّامهء حلى - كه حتما نامش را زياد شنيده‌ايد - از اكابر و از بزرگترين فقهاى اسلامى است ، نه تنها از بزرگترين فقهاى شيعه بلكه از بزرگترين فقهاى اسلام شمرده شده است . او در منطق و كلام و فلسفه و رياضيات و . . . شاگرد خواجه نصير الدين و در فقه شاگرد محقق حلّى صاحب شرايع است كه او هم از فقهاى درجه اول شيعه است .\r\nعلّامه و خواجه جزء نوابغ شمرده شده‌اند . خواجه نصير الدين جزء رياضيون تقريبا\r\n\r\n","description":"","footnote":"","page_name":" 869 ","page_number":869},
  {"content":"\r\n\r\nدرجه اول جهان شمرده مىشود . اخيرا روزنامه‌ها اعلان كردند كه قسمتهايى از كرهء ماه را به نام چند نفر از رياضيّون ايرانى نامگذارى كردند ، عمر خيام ، ابن سينا و خواجه نصير الدين كه فرضياتى در باب كرهء ماه داشته‌اند . علّامه هم در فن خودش كه فقه است ، قطعا و بدون شك از نوابغ است . كتابهاى خيلى زيادى دارد ، از جمله كتابى است به نام « تذكرة الفقهاء » در دو جلد . براستى وقتى انسان اين كتاب را مطالعه مىكند به حيرت مىافتد از تبحّر يك نفر در يك فن .\r\nمحمد قزوينى مىگويد وقتى در تهران بودم به درس مرحوم ميرزاى آشتيانى مىرفتم . بعد كه به اروپا رفتم و بعضى از متخصصين را در فن خودشان ديدم ، حس مىكردم كه ميرزا حسن آشتيانى در فن خودش همان معنى واقعى تبحّر را دارد .\r\nتذكرة الفقهاء كتابى است فقهى اما نه تنها فقه شيعه را بيان كرده بلكه در هر مسأله‌اى فتواى همهء علماى اهل تسنن آن هم نه فقط چهار امامشان : ابو حنيفه ، شافعى ، مالك و احمد ، بلكه فتواى اكابر فقهاى ما قبل از منحصر شدن مذاهب به اين چهار تا را نيز نقل كرده است . در هر مسأله‌اى مىگويد در اينجا ابو حنيفه چنين گفته ، شافعى چنين گفته و عقيدهء ما اماميه چنين است . گاهى ردّ و ايراد هم مىكند مثلا مىگويد شافعى در يك قول خودش چنين گفته ، در قول ديگرش چنين گفته ، اول چنين گفته ، بعد از عقيدهء خودش عدول كرده و چنين گفته است . آقاى شيخ محمد تقى قمى مىگفت وقتى كه مىخواستند تذكره را چاپ كنند ، از علماى هر مذهبى از مذاهب اهل تسنن متخصّصى آوردند . اينها اعجاب داشتند كه اين مرد بر اقوال ما از خود ما بيشتر احاطه دارد . يك چنين آدم فوق العاده‌اى بوده است .\r\nعلّامه كتاب تجريد را شرح كرده . قسمت منطقش به نام « الجوهر النّضيد » معروف است كه از بهترين كتابهاى منطق است و قسمت كلامش به نام « كشف المراد » كه امروز به آن « شرح تجريد » مىگويند . شرح علّامه ، هم بر منطق و هم بر كلامش خيلى مختصر است . بعد از علّامه مكرّر اين كتاب را شرح و حاشيه كرده‌اند . يكى آن را رد كرده ، ديگرى تأييد كرده و شايد در دنياى اسلام هيچ كتابى به اندازهء تجريد مورد بحث قرار نگرفته است يعنى هيچ متنى نداريم كه به اندازهء اين كتاب برايش شرح و حاشيه نوشته باشند و مرتب آن را رد و يا تأييد كرده باشند . علت اين امر اين است كه خواجه وقتى خواسته مطالب و مسائل را بر مذاق شيعه بيان كند خيلى خلاصه و متن‌گويى كرده ، تقريبا عجالتا گذشته ، يك اشاره‌اى به مطالب كرده و گذشته است . در قسمتهاى\r\n\r\n","description":"","footnote":"","page_name":" 870 ","page_number":870},
  {"content":"\r\n\r\nآخر كتاب تجريد بحثى براى امامت باز شده است . از اين بحث ، چون مورد قبول همه علماى شيعه هست ، مىتوانيد بفهميد كه منطق علماى شيعه در اين زمينه چگونه منطقى است .\r\nكتابى كه اكنون در دست دارم ، شرح ملا على قوشچى است بر تجريد . ملا على قوشچى از اكابر علماى اهل تسنن است . قهرا او كه نظر مخالف دارد ، نظريات اهل تسنن را منعكس مىكند و غالبا نظر خواجه نصير الدين را رد مىكند . بنابراين در اين كتاب ، هم نظر خواجه كه نظر علماى شيعه هست منعكس شده و هم نظر اهل تسنن .\r\n\r\nتعريف امامت\r\nاولين سخنى كه در باب امامت مىگويند ، تعريفى است كه از امامت مىكنند . در اين تعريف اختلافى نيست . مىگويند : « الامامة رياسة عامّة فى امور الدّين و الدّنيا » [ امامت 
  ] رياستى است عمومى هم در امور دينى و هم در امور دنيايى . خواجه تعبيرى كلامى دارد ، مىگويد : « الامام لطف » . مقصود اين است كه امامت هم نظير نبوت از مسائلى است كه از حدّ بشرى بيرون است و به همين جهت [ انتخاب امام 
  ] از حد استطاعت بشرى بيرون است و بنابراين آن طرفى است ، از آن طرف بايد بيايد ، مثل نبوت است كه از طريق وحى و تعيين الهى بايد بيايد با اين تفاوت كه نبوت مستقيما از ناحيهء خداست ، ارتباط پيغمبر است با خدا ، و امامت تعيينى است از ناحيهء پيغمبر از ناحيهء خدا .\r\n\r\nدليل عقلى شيعه در باب امامت\r\nخواجه در اينجا بيش از اين يك جمله بيان نمىكند . ولى توضيحى كه علماى شيعه در اينجا مىدهند بر همان اساسى است كه قبلا عرض كردم . اولا يك بحث تاريخى مىكنند . مىگويند فعلا بحث در امامت حضرت امير است . اگر اين ثابت شد ، براى بقيهء ائمه بيشتر به نصّ امام قبلى تمسك مىشود . مىگويند مىدانيم كه دين اسلام دين خاتم است و بناست كه بعد از آن ، ديگر شريعتى نيايد و دينى است كلى و جامع همهء شئون زندگى بشر ، و وضع اين دين هم از چنين مطلبى حكايت مىكند زيرا در همهء مسائل دخالت دارد . بعد مىگويند آيا تاريخ زندگى پيغمبر اكرم نشان مىدهد كه ايشان شخصا اين مقدار فرصت پيدا كرده باشند كه تمام اسلام را به مردم تعليم داده\r\n\r\n","description":"","footnote":"","page_name":" 871 ","page_number":871},
  {"content":"\r\n\r\nباشند ؟ ما وقتى كه تاريخ را مطالعه مىكنيم مىبينيم در آن بيست و سه سال چنين فرصتى براى پيغمبر اكرم به دست نيامد . البته پيغمبر از هيچ فرصتى كوتاهى نكرد و خيلى چيزها را تعليم داد ولى با توجه به تاريخچهء مكه و مدينهء پيغمبر و گرفتاريها و مشاغل زيادى كه ايشان داشت ، مسلّم اين مدت وافى نبود كه همهء احكام اسلام را براى همهء مردم بيان كند ، و امكان ندارد كه چنين دينى ناقص بيان شده باشد . بنابراين حتما بايد كسى يا كسانى در ميان اصحاب پيغمبر ( ص ) وجود داشته باشند كه اسلام را به تمام و كمال از پيغمبر فرا گرفته و شاگردان مجهز پيغمبر باشند كه بعد از رفتن او از نظر توضيح و بيان اسلام نظير وى باشند با اين تفاوت كه پيغمبر ( ص ) از راه وحى الهى مىگفت و اينها از راه ياد گرفتن از پيغمبر مىگويند . بعد مىگويند شما چون چنين كسى را سراغ نداريد و به او رجوع نكرديد ، خواه‌ناخواه از اوّل ، دين اسلام را ناقص تلقى كرديد و در نتيجه مسألهء قياس را پيش آورديد . و درست هم هست ، مسألهء قياس از آنجا در ميان اهل تسنن مطرح شد كه گفتند در مسائلى كه بايد حكمى داشته باشيم ولى از پيغمبر ( ص ) نرسيده چه كنيم ؟ گفتند چاره‌اى نداريم جز اينكه با مقايسهء يك موضوع با موضوع ديگر و با مشابهات ظنّى و گمانى حكم چنين مسائلى را استنباط كنيم . اين سخن از علماى شيعه هم نيست ، از حضرت امير ( ع ) شروع شده و در نهج البلاغه هست و در كلمات ساير ائمه عليهم السلام نيز زياد است كه اين چه گمان باطلى است ؟ ! على ( ع ) مىفرمايد : « ام أنزل اللّه دينا ناقصا ؟ » ( 1 ) آيا خدا دين ناقص فرود آورد كه نياز داشته باشد به اين رأيهاى من عندي ؟ ساير ائمه عليهم السلام هم پافشارى زيادى بر اين مسأله كرده‌اند كه صحبت نقصانگى دين نيست كه مسائل دينى در بعضى موارد ناقص باشد و چون ناقص است ، با رأى و گمان خودمان حكمى به دست آوريم . در اصول كافى بابى است به نام « باب . . . » ( 2 ) كه هيچ مسأله‌اى نيست كه لا اقل صورت كلى آن در كتاب و سنت وجود نداشته باشد . كلى مسائل آمده است ، مصداق را بايد كشف كرد . اجتهاد از نظر شيعه همين است يعنى كليات اسلام كافى است ، مجتهد بايد كليات را بر جزئيات تطبيق كند . ولى قياس اين است كه حتى كليات هم كافى نيست ، بايد با مشابهتها و گمانها حدس زد و به طور تخمينى حكم را\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء 18 .\r\n( 2 ) . [ باب الرد الى الكتاب و السنة و انه ليس شىء من الحلال و الحرام الا و قد جاء فيه كتاب او سنة . 
  ]\r\n","page_name":" 872 ","page_number":872},
  {"content":"\r\n\r\nاستنباط كرد .\r\nبنابراين [ علماى شيعه 
  ] مىگويند كه ما و شما هر دو اعتراف داريم كه پيغمبر اكرم در آن بيست و سه سال نتوانست تمام احكام اسلام را و لو به صورت كلى براى مردم بيان كند . شما مىگوييد رسول اكرم همين طور رها كرد و رفت . ما مىگوييم اينطور نبوده بلكه به همان دليل كه پيغمبر ( ص ) مبعوث شد . از جانب پيغمبر افرادى معين شدند كه جنبهء قدسى داشتند و پيغمبر اكرم تمام حقايق اسلام را براى اولين آنها يعنى على ( ع ) بيان كرد و آنان آماده بودند كه به تمام سؤالات جواب بدهند . على ( ع ) هميشه مىگفت هر چه از اسلام مىخواهيد بپرسيد تا من به شما بگويم .\r\n\r\nامام يعنى كارشناس امر دين\r\nحال ما اين مطلب را به زبان امروز بيان مىكنيم . [ علماى شيعه 
  ] مىگويند اينكه شما منكر امام با اين مشخصات هستيد ، در واقع اسلام را تحقير مىكنيد . يك دستگاه فنى كه به جايى فرستاده مىشود ، متخصّصش هم بايد همراهش باشد . اگر كشورى مثل آمريكا يا شوروى يك ابزار فنى مانند فانتوم يا ميگ را به كشورى كه مردمش با آن ابزار آشنا نيستند صادر مىكند ، براى اينكه مردم را با آن آشنا كند ، متخصّص هم همراهش مىفرستد . البته در مورد امور ساده مثل پارچه نيازى به همراهى متخصّص نيست . شما اسلام را كه از جانب خدا به مردم رسيده ، چگونه چيزى تلقى مىكنيد ؟ آيا آن را به سادگى پارچه تلقى مىكنيد كه وقتى از كشورى به كشور ديگر صادر مىشود نيازى به همراهى متخصص و پارچه‌شناس با آن نيست ؟ يا آن را به پيچيدگى يك ابزار فنى تلقى مىكنيد كه هنگام صدور آن ، كارشناسى هم بايد همراهش باشد كه تا مدتى مردم را با آن آشنا كند ؟\r\nامام يعنى كارشناس امر دين ، كارشناسى حقيقى كه به گمان و اشتباه نيفتد و خطا برايش رخ ندهد . پيغمبر اكرم اسلام را براى مردم آورده است . بايد لا اقل براى مدتى كارشناسان الهى در ميان مردم باشند كه اسلام را به خوبى به مردم بشناسانند .\r\nچنين شخصى را پيغمبر اكرم براى مردم تعيين كرده است . علماى شيعه اين مطلب را با تعبير « لطف » بيان كرده‌اند يعنى لطف الهى ، و مقصود اين است كه اين مسأله براى هدايت بشر مفيد است . چون راه بشر به سوى او بسته است ، لطف الهى ايجاب\r\n\r\n","description":"","footnote":"","page_name":" 873 ","page_number":873},
  {"content":"\r\n\r\nمىكند كه از آن سو عنايتى بشود ، همانطور كه در مورد نبوت مىگويند لطف . پس اين يك اصل از اصول شيعه كه تقريبا مىتوان گفت دليل عقلى شيعه در باب امامت است .\r\n\r\nمسألهء عصمت\r\nدر اينجا مسألهء عصمت پيش مىآيد . وقتى كه شيعه امام ( 1 ) را در چنين مقامى تلقى مىكند كه حافظ و نگهبان شريعت و مرجع مردم براى شناساندن اسلام است ، همانطور كه براى پيغمبر ( ص ) عصمت قائل است ، براى او هم عصمت قائل است .\r\nدر مورد عصمت پيغمبر هيچ كس شبهه نمىكند و امر بسيار واضحى هم هست . اگر براى ما قطعى شود كه سخنى را پيغمبر اكرم فرموده ، در صحت آن شك نمىكنيم و مىگوييم پس درست است . هيچ وقتى نمىگوييم پيغمبر در اينجا اشتباه كرده است .\r\nكسى كه خدا او را براى هدايت مردم فرستاده در حالى كه مردم به هدايت الهى نياز داشته‌اند ، نمىتواند انسانى جايز الخطا يا جايز المعصية باشد . دو گونه خطاست : يكى اينكه عالما عامدا معصيت كند مثلا خدا به پيغمبر دستور بدهد كه چنين بگو ، بعد پيغمبر ببيند مصلحت و منفعت خودش طور ديگرى اقتضاء مىكند و آن سخن را به گونه‌اى ديگر براى مردم بگويد . واضح است كه اين بر ضد نبوت است . اگر امامت را به اين شكل تعريف كنيم كه امرى است متمم نبوت از نظر بيان دين ، يعنى به آن دليل وجودش لازم است كه وظيفهء پيغمبر را در بيان احكام انجام دهد ، به همان دليل كه پيغمبر بايد معصوم از اشتباه و گناه باشد ، امام نيز بايد چنين باشد . اگر كسى بگويد لازم نيست امام معصوم باشد و چنانچه اشتباهى كرد كس ديگرى به او تذكر مىدهد ، مىگوييم ما نقل كلام به آن كس ديگر مىكنيم ، باز او نگهبان ديگرى مىخواهد ،\r\n\r\n\r\n\r\n\r\n","description":"","footnote":"\r\n( 1 ) . بيشتر به جنبهء دينى او نظر دارند . قبلا گفتم اينكه در عصر ما مسألهء امامت را فورا مساوى با مسألهء حكومت كه جنبهء دنيايى قضيّه است مىگيرند ، صحيح نيست . در مسألهء امامت بيشتر جنبهء دينى آن مطرح است . اصلا بين مسألهء امامت و مسألهء حكومت به يك اعتبار نوعى عموم و خصوص من وجه است . امامت يك مسأله است و حكومت كه از شئون امامت است ، مسألهء ديگرى است . در زمان غيبت ، ما دربارهء حكومت صحبت مىكنيم ولى دربارهء امامت صحبت نمىكنيم . نبايد امامت را مساوى با حكومت دانست . امامت به تعبير علما رياست در دين و دنياست و چون رياست در دين است قهرا رياست در دنيا هم هست ، مثل خود پيغمبر كه چون رئيس دينى بود ، به تبع رئيس دنيايى هم بود . اگر در زمانى فرضا امام وجود نداشته باشد يا امام غيبت داشته باشد و رياست دينى به آن معنا در كار نباشد ، آن وقت مسألهء رياست دنيايى پيش مىآيد كه تكليف آن چيست .\r\n","page_name":" 874 ","page_number":874},
  {"content":"\r\n\r\nبالأخره شخصى بايد باشد كه [ به دليل دارا بودن عصمت 
  ] بتواند واقعا حافظ شرع باشد . علاوه بر اين اگر امام خطاكار و گنهكار باشد ، وظيفهء ديگران است كه او را به راه راست بياورند و حال آنكه وظيفهء ديگران اين است كه مطيع امر او باشند . اين دو با همديگر جور در نمىآيند .\r\n\r\nمسألهء تنصيص\r\nاز مسألهء عصمت مىرسند به تنصيص . بنابراين شكل كلامى قضيه اين است كه از خدا شروع مىكنند مىگويند امامت لطفى است از جانب خدا ، چون لطف است پس بايد وجود داشته باشد و چون چنين لطفى بدون عصمت ممكن نيست ، پس امام بايد معصوم باشد و به همين دليل بايد منصوص باشد زيرا اين امر [ يعنى عصمت 
  ] موضوعى نيست كه تشخيصش با مردم باشد . همانطور كه تشخيص پيغمبر با مردم نيست و با خداست كه چه كسى را به پيغمبرى معين كند و او را با دلائل و آثار و معجزات معرفى نمايد ، تشخيص امام هم با مردم نيست و از جانب خدا بايد تعيين شود با اين تفاوت كه پيغمبر چون بشر ديگرى در كار نيست ، بايد از راه آثار معجزات به مردم شناسانده شود ولى امام بايد از راه پيغمبر شناسانده شود . از اينجا وارد تنصيص مىشوند و مىگويند پس امامت به اين معنا كه گفتيم بايد به نصّ باشد از طرف پيغمبر نه به صورت تعيين مردم .\r\nبنابراين از مسألهء لطف آمدند به مسألهء عصمت و از مسألهء عصمت آمدند به مسألهء تنصيص . به اينجا كه مىرسند ، پلهء چهارمى را بايد طى كنند : بسيار خوب ، اينها همه درست ولى چه ارتباطى با على ( ع ) دارند ؟ [ خواجه نصير 
  ] مىگويد : « و هما مختصّان بعلىّ » اين دو [ يعنى معصوم بودن و منصوص بودن 
  ] از مختصات على ( ع ) است . مقصود اين است كه در اين جهت حتى يك نفر اختلاف ندارد كه غير على منصوص نيست ، يعنى صحبت اين نيست كه ديگران مىگويند پيغمبر ( ص ) كس ديگرى را تعيين كرد و ما مىگوييم على ( ع ) را ، بلكه صحبت اين است كه آيا پيغمبر كسى را تعيين كرده است كه در اين صورت غير از على كس ديگرى نيست ، و يا اساسا كسى را تعيين نكرده است ؟ همين قدر كه بگوييم نصّ و تنصيص لازم و واجب است و پيغمبر بر انسانى تنصيص كرده ، آن شخص غير از على ( ع ) كس ديگرى نمىتواند باشد چون\r\n\r\n","description":"","footnote":"","page_name":" 875 ","page_number":875},
  {"content":"\r\n\r\nديگران چنين ادعايى ندارند و بلكه انكار دارند . حتى خلفا مدعى تنصيص [ در مورد خود 
  ] نيستند چه رسد به ديگران . اتباعشان هم مدعى تنصيص بر آنها نيستند .\r\nبنابراين ديگر بحثى نيست .\r\nدر مورد عصمت هم همين طور است ، نه خلفا مدعى عصمت خودشان بودند بلكه صريحا به اشتباهاتشان اعتراف مىكردند و نه اهل تسنن قائل به عصمت آنها هستند چون همانطور كه گفتيم مسألهء امامت از نظر آنها يعنى حكومت . در مسألهء حكومت ديگر مطرح نيست كه حاكم اشتباه يا گناه نكند . مىگويند خير ، اشتباه هم زياد مىكردند ، گناه هم مرتكب مىشدند ولى در حد يك انسان عادل ، در حد انسانى كه لياقت پيشنمازى دارد . بيش از اين ديگر برايشان [ مقامى 
  ] قائل نيستند . لهذا اين جمله را اهل تسنن هم روايت كرده‌اند و قوشچى نيز قبول دارد كه ابو بكر مىگفت :\r\n« انّ لى شيطانا يعترينى » شيطانى هست كه گاهى بر من مسلط مىشود و مرا به غلط مىاندازد . اگر ديديد من كج رفتم ، بياييد مرا مستقيم و هدايت كنيد . خودش اعتراف مىكرد . عمر در مواردى ( و بعضى كه استقصا كرده‌اند ، مدعى هفتاد مورد هستند . در اينكه زياد است و مورد اتفاق شيعه و سنى ، بحثى نيست ) گفت : « لو لا علىّ لهلك عمر » اگر على نبود ، عمر بيچاره شده بود ، هلاك شده بود . اتفاق مىافتاد كه او حكمى مىكرد ، بعد امير المؤمنين او را بر اشتباهش آگاه مىنمود و او قبول مىكرد . بنابراين خلفا نه خودشان مدعى عصمت هستند و نه ديگران دربارهء آنها مدعى عصمت‌اند .\r\nاگر مسألهء امامت در اين سطح خيلى بالا قرار گرفت ، در سطح لطف و عصمت و تنصيص ، ديگر غير از على ( ع ) اصلا كسى ادعا ندارد كه در اين سطح باشد . تا اينجا مسأله شكل كلامى دارد يعنى همانطور كه گفتيم از بالا شروع مىشود ، از اين كه به همان دليلى كه نبوت ، لازم و لطف است ، امامت هم بايد باشد ، تا آخرش كه عرض كردم . گواينكه تا همين جا مطلب خاتمه مىپذيرد ، ولى بيشتر از اين وارد مىشويم تا ببينيم آيا در خارج و در عمل همچنين بوده و پيغمبر ( ص ) بر على ( ع ) تنصيص كرده است يا نه ؟ كه از اينجا وارد نصوص مىشويم .\r\nدر اينجا بايد مطلبى را عرض كنم و آن اينكه به قول برخى ما اساسا چرا وارد روشهاى كلامى شويم و از آن بالا شروع كنيم ؟ ما از پايين شروع مىكنيم يعنى از راه آنچه هست و وجود دارد . متكلمين از آن بالا مىآيند تا مىرسد به اينجا ، ولى اگر ما بر اساس اين مشرب صحبت كنيم ، كارمان از اينجا شروع مىشود كه ما چه‌كار داريم\r\n\r\n","description":"","footnote":"","page_name":" 876 ","page_number":876},
  {"content":"\r\n\r\nبه اين حرفها كه آيا امامت لطف از جانب خدا هست يا نه كه چون لطف است امام بايد معصوم باشد و در نتيجه بايد تنصيص در كار باشد ؟ اين بايدها ، تكليف براى خدا معين كردن است . ما نمىخواهيم براى خدا تكليف معين كنيم بلكه مىرويم دنبال آن چيزى كه وجود دارد . اگر پيغمبر تنصيص كرده ، همان براى ما كافى است بدون اينكه لطف بودن آن ، عصمت و تنصيص عقلا بر ما ثابت شود . مىرويم سراغ اينكه ببينيم اصلا پيغمبر كسى را تعيين كرده يا نه ؟ حال ببينيم استدلالهايى كه شيعيان در اين زمينه مىآورند چيست ؟ اين استدلالها را ناچار بايد به طور سر بسته ذكر كنيم چون در اين استدلالها اهل تسنن غالبا يا قبول ندارند كه چنين نصوصى باشد ( البته انكار مطلق هم نمىكنند ولى مىگويند خبر واحد است نه متواتر ) و يا معنى و مفهوم آنها را توجيه مىكنند و مىگويند معنىاش غير از آنى است كه شما مىگوييد .\r\n\r\nبررسى نصوصى از رسول اكرم كه ناظر بر امامت على ( ع ) است\r\nيكى اين است كه پيغمبر اكرم خطاب به اصحابش فرمود : « سلّموا على علىّ بامرة المؤمنين » ( 1 ) به على سلام بدهيد به عنوان امارت مؤمنان و امير المؤمنينى . اين جمله مربوط به قضيّهء غدير است . البته آن جملهء حديث غدير را علىحده ذكر مىكنند . اهل تسنن اين جمله را به صورت متواتر قبول ندارند . كارى كه علماى شيعه بعدها كرده‌اند همين بوده كه ثابت كنند اين گونه احاديث متواترند . در تجريد بيش از اين ذكر نشده و اين حديث ، ارسال مسلّم گرفته شده است . شارح ( ملا على قوشچى ) هم مىگويد خير ، ما قبول نداريم كه متواتر باشد ، يك خبر واحد است ، بعضى نقل كرده‌اند همه نقل نكرده‌اند .\r\nكتابهايى نظير عبقات و الغدير ، كوشششان در اين است كه ثابت كنند اين احاديث متواترند . در اين دو كتاب ، مخصوصا الغدير ، ناقلان حديث غدير طبقه به طبقه از قرن اول تا قرن چهاردهم ذكر شده‌اند . ابتدا شصت و چند نفر از طبقهء صحابهء پيغمبر را نام مىبرد ( البته از كتب اهل تسنن ) . بعد ، از طبقهء تابعين ذكر مىكند كه از صحابه نقل كرده‌اند . اينها تقريبا مربوط به قرن اول مىشوند . در قرون بعد نيز طبقه به\r\n\r\n\r\n\r\n\r\n","description":"","footnote":"\r\n( 1 ) . بحار ، ج 28 / ص 92 ، روايت 3 .\r\n","page_name":" 877 ","page_number":877},
  {"content":"\r\n\r\nطبقه نقل كرده است . مخصوصا كارى كه در الغدير صورت گرفته اين است كه از جنبهء ادبى قضيه استفاده كرده و اين ، كار خيلى خوبى است . عبقات و كتابهاى ديگر در اين زمينه ، بيشتر به نقل حديثى تمسك كرده‌اند كه در هر قرنى چه كسانى نقل كرده‌اند ولى الغدير از جنبهء ادبى هم استفاده كرده است چون در هر عصرى هر مطلبى كه در ميان مردم وجود داشته باشد شعرا آن را منعكس مىكنند . شعرا منعكس كنندهء آن چيزى هستند كه در زمان خودشان هست . مىگويد اگر مسألهء غدير مسأله‌اى بود كه به قول آنها مثلا در قرن چهارم به وجود آمده بود ، ديگر در قرون اول و دوم و سوم شعرا اينهمه شعر درباره‌اش نگفته بودند . در هر قرنى ما مىبينيم مسألهء غدير جزء ادبيات آن قرن است . بنابراين چگونه مىتوانيم اين حديث را انكار كنيم . و اين ، از نظر تاريخى روش خوبى است . ما خيلى از اوقات براى اثبات وجود موضوعى در تاريخ ، مىرويم سراغ ادبا . مىبينيم در هر قرنى همهء ادبا اين موضوع را منعكس كرده‌اند . معلوم مىشود كه اين ، در زمان آنها فكر موجودى بوده است . عبقات نيز گاهى براى يك حديث يك كتاب نوشته است كه در آن راويان آن حديث را ذكر كرده و اينكه آيا اين راوى درست است يا نادرست ، فلان كس گفته درست است و . . . يك شاخهء درخت پرشجرى درست كرده كه اصلا انسان حيرت مىكند از اينهمه تتبّعى كه اين مرد داشته است .\r\nيكى ديگر جمله‌اى است كه باز از پيغمبر نقل كرده‌اند كه خطاب به على ( ع ) فرمود : « انت الخليفة بعدى » ( 1 ) . غير از اين دو جمله ، جملات ديگرى نيز هست . متأسفانه دو هفته پيش كه از اينجا مىرفتم ، يادداشتهايم راجع به امامت را گم كردم . در آنجا اين احاديث را ياد داشت كرده بودم . اجمالا كتابهايش را مىدانم ولى خصوصيّاتش يادم نيست .\r\nسيرهء ابن هشام كتابى است كه در قرن دوم نوشته شده . خود ابن هشام ظاهرا در قرن سوم است ولى اصل سيره از ابن اسحاق است كه در اوايل قرن دوم مىزيسته و ابن هشام كتاب او را تلخيص و تهذيب كرده است . از كتبى است كه مورد اعتماد اهل تسنن است . در آنجا دو قضيه را نقل مىكند كه اين كتاب ( تجريد ) نقل نكرده ولى چون مضمون همين مضمون است من نقل مىكنم .\r\n\r\n\r\n\r\n\r\n","description":"","footnote":"\r\n( 1 ) . بحار ، ج 39 / ص 352 ، روايت 26 ، با اين عبارت : « انت الخليفة فى امّتى » .\r\n","page_name":" 878 ","page_number":878},
  {"content":"\r\n\r\n\r\nداستان يوم الانذار\r\nيكى مربوط به داستان يوم الانذار است كه در اوائل بعثت پيغمبر اكرم آيه آمد :\r\n « وَ أَنْذِرْ عَشِيرَتَكَ الْأَقْرَبِينَ »  ( 1 ) خويشاوندان نزديكت را انذار و اعلام خطر كن . هنوز پيغمبر اكرم اعلام دعوت عمومى به آن معنا نكرده بودند . مىدانيم در آن هنگام على ( ع ) بچه‌اى بوده در خانهء پيغمبر . ( على عليه السّلام از كودكى در خانهء پيغمبر بودند كه آن هم داستانى دارد . ) رسول اكرم به على ( ع ) فرمود غذايى ترتيب بده و بنى هاشم و بنى عبد المطّلب را دعوت كن . على ( ع ) هم غذايى از گوشت درست كرد و مقدارى شير نيز تهيه كرد كه آنها بعد از غذا خوردند . پيغمبر اكرم اعلام دعوت كرد و فرمود من پيغمبر خدا هستم و از جانب خدا مبعوثم . من مأمورم كه ابتدا شما را دعوت كنم و اگر سخن مرا بپذيريد سعادت دنيا و آخرت نصيب شما خواهد شد . ابو لهب كه عموى پيغمبر بود تا اين جمله را شنيد عصبانى و ناراحت شد و گفت تو ما را دعوت كردى براى اينكه چنين مزخرفى را به ما بگويى ؟ ! جار و جنجال راه انداخت و جلسه را بهم زد . پيغمبر اكرم براى بار دوم به على ( ع ) دستور تشكيل جلسه را داد . خود امير المؤمنين كه راوى هم هست مىفرمايد كه اينها حدود چهل نفر بودند يا يكى كم يا يكى زياد . در دفعهء دوم پيغمبر اكرم به آنها فرمود هر كسى از شما كه اول دعوت مرا بپذيرد ، وصىّ ، وزير و جانشين من خواهد بود . غير از على ( ع ) احدى جواب مثبت نداد و هر چند بار كه پيغمبر اعلام كرد ، على ( ع ) از جا بلند شد . در آخر پيغمبر فرمود بعد از من تو وصىّ و وزير و خليفه من خواهى بود .\r\n\r\nداستان ملاقات رئيس قبيله با پيغمبر اكرم\r\nقضيّهء ديگر كه باز در سيرهء ابن هشام است ، از اين بالاتر است . در زمانى كه هنوز حضرت رسول در مكه بودند و قريش مانع بودند كه ايشان تبليغ كنند و وضع ، سخت و\r\n\r\n\r\n\r\n\r\n","description":"","footnote":"\r\n( 1 ) . شعراء / 214 .\r\n","page_name":" 879 ","page_number":879},
  {"content":"\r\n\r\nدشوار بود ، در ماه‌هاى حرام ( 1 ) مزاحم پيغمبر اكرم نمىشدند يا لا اقل زياد مزاحم نمىشدند يعنى مزاحمت بدنى مثل كتك زدن نبود ولى مزاحمت تبليغاتى وجود داشت .\r\nرسول اكرم هميشه از اين فرصت استفاده مىكرد و وقتى مردم در بازار عكاظ در عرفات جمع مىشدند ( آن موقع هم حج بود ولى با يك سبك مخصوص ) مىرفت در ميان قبائل گردش مىكرد و مردم را دعوت مىنمود . نوشته‌اند در آنجا ابو لهب مثل سايه پشت‌سر پيغمبر حركت مىكرد و هر چه پيغمبر مىفرمود ، او مىگفت دروغ مىگويد ، به حرفش گوش نكنيد . رئيس يكى از قبائل خيلى با فراست بود . بعد از آنكه مقدارى با پيغمبر صحبت كرد ، به قوم خودش گفت اگر اين شخص از من مىبود لاكلت به العرب ، يعنى من اين قدر در او استعداد مىبينم كه اگر از ما مىبود ، به وسيلهء وى عرب را مىخوردم . او به پيغمبر اكرم گفت من و قومم حاضريم به تو ايمان بياوريم ( بدون شك ايمان آنها ايمان واقعى نبود ) به شرط اينكه تو هم به ما قولى بدهى و آن اينكه براى بعد از خودت من يا يك نفر از ما را تعيين كنى . فرمود اينكه چه كسى بعد از من باشد ، با من نيست با خداست . اين ، مطلبى است كه در كتب تاريخ اهل تسنن آمده است .\r\n\r\nحديث غدير و تواتر آن\r\nيكى ديگر از ادلّه‌اى كه شيعه ذكر كرده‌اند حديث غدير است . [ خواجه نصير 
  ] مىگويد : « و لحديث الغدير المتواتر » حديث غديرى كه متواتر است . « متواتر » اصطلاحى است در علم حديث ، مىگويند خبر واحد و خبر متواتر . مقصود از خبر واحد اين نيست كه ناقل آن يك نفر باشد بلكه يعنى خبرى كه نقل آن در حدى است كه مفيد يقين نيست خواه ناقل يك نفر باشد و خواه ده نفر باشند . مثلا شخصى نقل مىكند كه من فلان خبر را از راديو شنيدم . شما گمان پيدا مىكنيد كه اين سخن راست باشد اما هنوز منتظريد كه ديگران چه مىگويند . از يك نفر ديگر هم مىشنويد ، گمانتان قويتر مىشود . بعد مىبينيد كه افراد زيادى همين حرف را مىزنند . نمىتوانيد احتمال\r\n\r\n\r\n\r\n\r\n","description":"","footnote":"\r\n( 1 ) . ماه‌هاى ذى القعده ، ذى الحجّه و محرّم چون ماه حرام بود ، ماه آزاد بود يعنى در اين ماهها همهء جنگها تعطيل بود ، دشمنان از يكديگر انتقام نمىگرفتند و رفت و آمدها در ميانشان معمول بود . در بازار عكاظ جمع مىشدند و حتى اگر كسى قاتل پدرش را كه مدتها دنبالش بود پيدا مىكرد ، به احترام ماه حرام متعرضش نمىشد .\r\n","page_name":" 880 ","page_number":880},
  {"content":"\r\n\r\nبدهيد كه همهء اينها خواسته‌اند دروغ بگويند . حتى بايد [ تعداد ناقلان 
  ] در حدى باشد كه تبانى بر دروغ هم در آن درست نباشد چون در يك حدى ممكن است افراد بشر تبانى كنند ولى اگر از آن حد بيشتر باشد تبانى امكان ندارد . تواتر يعنى [ تعداد نقل خبر 
  ] فوق تبانى باشد . مثلا در همين مثالى كه عرض كردم ممكن است ده نفر با همديگر تبانى كنند كه بگويند ما فلان خبر را از راديو شنيديم . تا دويست نفر ممكن است تبانى كنند ولى گاهى قضيه به حدى مىرسد كه اصلا نمىشود احتمال داد كه تبانى باشد . مثلا شما مىرويد به جنوب تهران مىبينيد شخصى مىگويد راديو چنين چيزى گفته . بعد مىرويد شرق تهران مىبينيد افرادى آن خبر را نقل مىكنند . بعد مىرويد غرب تهران ، همين طور . نمىتوانيد احتمال بدهيد كه همهء اينها با يكديگر تبانى كرده‌اند . اين را مىگويند تواتر . شيعه مدعى است كه نقل خبر غدير در حدى است كه ما احتمال تبانى هم در آن نمىتوانيم بدهيم و بگوييم مثلا چهل نفر از صحابهء پيغمبر تبانى كردند بر يك دروغ ، خصوصا كه بسيارى از ناقلان اين خبر جزء دشمنان على ( ع ) بوده يا از طرفداران ايشان شمرده نشده‌اند . اگر ناقلان فقط از تيپ سلمان و ابو ذر و مقداد - يعنى همانها كه دور على مىچرخيدند - بودند ، مىشد احتمال داد كه اينها علاقهء مفرطى به على ( ع ) داشتند و با تبانى چنين حرفى زده‌اند ، در حالى كه اين خبر را كسانى نقل كرده‌اند كه علاقه‌اى به على ( ع ) نشان نداده‌اند . امثال ملا على قوشچى مىگويند اين خبر واحد است و به حد تواتر نرسيده است ، ولى شيعيان مىگويند خير ، خبر واحد نيست [ و متواتر است 
  ] ، اين هم كتابها .\r\nدر حديث غدير ، پيغمبر ( ص ) فرمود : « الست اولى بكم من انفسكم ؟ » قالوا بلى آيا من از خود شما بر شما اولويت ندارم ؟ ( 1 ) گفتند : بلى . بعد فرمود : « من كنت مولاه فهذا علىّ مولاه » . معلوم است كه مىخواهد همان اولويت خودش بر نفوس را براى على ( ع ) تصويب كند .\r\n\r\n\r\n\r\n\r\n","description":"","footnote":"\r\n( 1 ) . اشاره به آيهء قرآن ( سورهء احزاب ، آيهء 6 ) است كه :  « النَّبِيُّ أَوْلى بِالْمُؤْمِنِينَ مِنْ أَنْفُسِهِمْ »  پيغمبر چون از جانب خداست ، بر جان و مال و بر همه چيز مردم از خود مردم اولويت دارد . هر كسى اختيار مال و جان و همه چيز خودش را دارد اما پيغمبر در همين اختياردارىها از خود صاحب اختيارها صاحب‌اختيارتر است . البته پيغمبر هيچ‌گاه كارى را - العياذ بالله - به خاطر نفع خودش انجام نمىدهد . او نمايندهء جامعهء اسلامى از طرف خداست . انسان اختيار مال و جان خودش را دارد براى خودش ، پيغمبر اين اختيار را بيشتر دارد براى جامعه اسلامى .\r\n","page_name":" 881 ","page_number":881},
  {"content":"\r\n\r\n\r\nحديث منزلت\r\nيكى ديگر از احاديثى كه ايشان ( خواجه نصير ) مىفرمايند متواتر است و ملا على قوشچى منكر اصلش نيست ولى مىگويد خبر واحد است و باز اشخاصى نظير مير حامد حسين در عبقات و آقاى امينى در الغدير و مخصوصا مير حامد حسين كه يك كتاب را به آن اختصاص داده ( الغدير به ساير احاديث زياد نپرداخته ) بدان پرداخته‌اند ، حديث منزلت است كه پيغمبر اكرم دربارهء على ( ع ) فرمود : « انت منّى بمنزلة هارون من موسى الّا انّه لا نبىّ بعدى » نسبت تو به من همان نسبتى است كه هارون به موسى داشت به استثناى نبوت . اين جمله را پيغمبر اكرم هنگامى كه به غزوهء تبوك مىرفتند فرمود . غزوهء تبوك در واقع لشكركشى بود نه جنگ . بعد از غزوهء مؤته بود كه اولين و آخرين جنگ ميان اعراب و روميها در زمان پيغمبر بود و در شمال مدينه رخ داد . مركز امپراطورى روم شرقى همين اسلامبول ( قسطنطنيّهء ) بود و سوريه هم دست‌نشانده و تحت الحمايهء آنها بود . روميها داشتند در سوريه خودشان را براى يك حمله به طرف مدينه آماده مىكردند . پيغمبر اكرم مصلحت چنين ديد كه يك لشكركشى تا مرز روم بكند و اين كار را انجام داد ( 1 ) .\r\nبه قول سياسيون مىخواست قدرت خودش را نشان بدهد كه ما آماده‌ايم . تا مرز روم رفتند و بعد هم برگشتند . رسول اكرم در اين سفر على ( ع ) را با خود نبرد و گذاشت در مدينه به عنوان جانشين خودش . علماى شيعه مىگويند اين كار به اين دليل بود كه پيغمبر مىدانست در آنجا جنگى رخ نمىدهد . على ( ع ) از اينكه در مدينه ماند دلتنگ شد ، عرض كرد يا رسول الله ! شما مرا اينجا مىگذاريد در رديف زنها و بچه‌ها و با خود نمىبريد ؟ فرمود : « اما ترضى ان تكون ( يا : انت ) منّى بمنزلة هارون من موسى الّا انّه لا نبىّ بعدى » ( مىخواست بگويد من تو را به عنوان جانشين خود گذاشتم نه اينكه تو را در مدينه رها كرده و رفته باشم ) يعنى هر نسبتى كه هارون به موسى داشت تو با من دارى\r\n\r\n\r\n\r\n\r\n","description":"","footnote":"\r\n( 1 ) . ما در سال گذشته به خيبر رفتيم و هيچ نمىدانستيم كه بين مدينه تا خيبر و بين مدينه تا تبوك اين قدر فاصله است . از مدينه تا تبوك در جادهء شوسه و مستقيم درست صد فرسخ يعنى ششصد كيلومتر است و شايد در آن جاده‌هاى قديم بيشتر هم بوده و از مدينه تا خيبر شصت فرسخ است . واقعا تعجب كرديم كه اين چه قدرت و همتى بوده است كه با وسائل آن روز اين راه را طى كرده‌اند .\r\n","page_name":" 882 ","page_number":882},
  {"content":"\r\n\r\nبه استثناى نبوت . ما وقتى به قرآن مراجعه مىكنيم تا ببينيم چه نسبتى ميان هارون و موسى هست مىبينيم در يك جا قرآن نقل مىكند كه موسى در ابتداى كار خود از خدا چنين خواست :     « رَبِّ اشْرَحْ لِي صَدْرِي وَ يَسِّرْ لِي أَمْرِي وَ احْلُلْ عُقْدَةً مِنْ لِسانِي يَفْقَهُوا قَوْلِي »     ( تا اينجايش محل شاهد ما نيست )  « وَ اجْعَلْ لِي وَزِيراً مِنْ أَهْلِي »  ( وزير اصلا يعنى كمك . وَزْر يعنى سنگينى ، وزير يعنى كسى كه مقدارى از سنگينى را متحمل مىشود . اين اصطلاح معروف هم كه بعد پيدا شده به اعتبار اين است كه وزير معاون پادشاه بوده است . ) براى من كمك و همراهى از خاندانم تعيين كن . پيشنهاد هم مىدهد ( يعنى قبول كن ) : « هارون اخى » برادرم هارون را . « اشْدُدْ بِهِ ازْرى » پشت مرا با او محكم كن « وَ اشْرِكْهُ فى امْرى » او را در اين كار با من شريك گردان . « كَىْ نُسَبِّحَكَ كَثيراً وَ نَذْكُرَكَ كَثيراً » ( 1 ) تا بيشتر تو را تسبيح بگوييم و ياد كنيم يعنى بيشتر دين تو را رواج دهيم .\r\nدر جاى ديگر قرآن مىبينيم كه مىفرمايد موسى به هارون گفت ( بعد از اين جريان است ) : « يا  هارُونَ اخْلُفْنِي فِي قَوْمِي »  ( 2 ) هارون ! جانشين من باش در ميان قوم من .\r\nبنابراين وقتى پيغمبر مىگويد : « انت منّى بمنزلة هارون من موسى » مىخواهد بگويد همان نسبتى را كه هارون به موسى داشت و همه از طريق قرآن مىدانند ( وزيرش بود ، پشتش به او محكم بود ، شريك در كارش بود و جانشين او در قومش بود ) ، تو با من دارى « الّا انّه لا نبىّ بعدى » به استثناى نبوت . اگر « الّا انّه لا نبىّ بعدى » نبود ، مىگفتيم اينجا پيغمبر نظرش به يك امر از امور و به يك شباهت بالخصوصى است اما وقتى نبوت را استثناء مىكند ، كأنّه مىخواهد بگويد در جميع شئون ( البته شئون اجتماعى نه شئون طبيعى كه هارون برادر طبيعى موسى بود ، تو هم برادر طبيعى من هستى ! ) اين نسبت برقرار است ، نسبتى كه هارون از ناحيهء خدا در جميع شئون الهى به موسى داشت تو نسبت به من دارى .\r\nجوابى كه اهل تسنن مىدهند اين است كه اگر چنين حديثى متواتر باشد ما قبول داريم ولى متواتر نيست ، واحد است . ولى همانطور كه عرض كردم علمايى نظير مير حامد حسين در كتابهايشان ثابت مىكنند كه اين حديث هم متواتر است .\r\n\r\n\r\n\r\n\r\n","description":"","footnote":"\r\n( 1 ) . طه / 25 - 34 .\r\n( 2 ) . اعراف / 142 . [ اين بخش از آيه به طور كامل به اين صورت است :  « وَ قالَ مُوسى لِأَخِيهِ هارُونَ اخْلُفْنِي فِي قَوْمِي »  . 
  ]\r\n","page_name":" 883 ","page_number":883},
  {"content":"\r\n\r\nسؤال : برداشتى كه بنده از پايان جلسهء گذشته و تقريبا شروع جلسهء امروز كردم اين بود كه يك مرزى در ذهنم بين مسألهء حكومت و امامت تا حدودى ايجاد شد . به اين ترتيب كه آقاى مطهرى فرمودند امامت وظائفى به عهده دارد كه يك شعبه‌اش شعبهء حكومت است . بنده نمىدانم غير از حكومت ، شعبات ديگرش چيست كه مسألهء حكومت در آنها حل نشود و جريان را توجيه نكند ؟ آنچه كه ما تا حالا از اسلام ياد گرفته‌ايم اين است كه بين دنيا و آخرتمان يا اعمال دنيا و آخرتمان مرزى نيست . آنچه كه به عنوان اعمال اخروى بيان مىشود به عنوان ضمانت براى عمل به اعمال دنيا و دخالت در زندگى دنياست و اعمال دنياى ما براى كمال و بهتر كردن زندگى اجتماعى و استوار كردن حكومت اجتماعى بر جامعه مىباشد . در قرآن هم مىبينيم كه خدا بهترين مدال را به كسانى مىدهد كه خواسته‌اند در اعمال عبادى خودشان زندگى دنيا و حاكميت دنيا و دادن آن به دست عدالت را ثابت كنند .\r\nبزرگترين ارزشها را براى جهاد قائل شده . در زندگى ائمه هم مىبينيم كه تمام دستورات و روش زندگيشان توجيه كنندهء اين بوده كه دنبال استيفاى حقوق و به دست آوردن حق حاكميت و حكومت بوده‌اند چه آنهايى كه علنا مبارزه مىكردند و چه آنها كه يا در زندان و يا در مخفيگاه رهبريهاى سازمانهاى مخفى را داشتند .\r\nاين است كه بنده نمىتوانم وظائف ديگرى غير از حكومت براى امامت توجيه كنم زيرا حكومت آنها بر همهء اعمال امامت توجيه خواهد شد . خواستم توضيح بفرماييد .\r\nجواب : شما مسألهء مرز را خودتان مطرح كرديد . من كه اصلا كلمهء مرز را به كار نبردم و صحيح هم نمىدانم كه به كار برده شود . من عرض كردم كه امامت در ميان شيعه در سطحى بالاتر از حكومت مطرح است كه حكومت يكى از شئون امامت خواهد بود و آن سطح بالاتر سطح بيان و توضيح اسلام و مرجع بودن براى احكام دين است در سطح عصمت و خطاناپذيرى . ما مىگوييم يكى از شئون پيغمبر اكرم حكومت بود .\r\nاين كه مرز نيست . يكى از شئونى كه پيغمبر اكرم در ميان مردم داشت حكومت بود ولى اين حكومت حكومت از ناحيهء مردم و حقى نبود كه مردم به او داده باشند ، حقى بود كه خدا به او داده بود به دليل اينكه او بشرى بود فوق بشرهاى ديگر . [ به عبارت ديگر\r\n\r\n","description":"","footnote":"","page_name":" 884 ","page_number":884},
  {"content":"\r\n\r\nپيغمبر 
  ] به دليل اينكه مبيّن احكام الهى بود و با عالم غيب اتصال معنوى داشت ، حكومت هم در ميان مردم داشت . من كه نخواستم مرزى ميان دنيا و آخرت قائل بشوم و تفكيكى كرده باشم ميان امام و حاكم و بگويم امام مربوط به آخرت مردم است و حاكم مربوط به دنياى مردم . اگر من اينطور گفته بودم ، ايراد شما وارد بود . ما مىگوييم در ميان شيعه مسألهء ديگرى مطرح است كه اگر آن مسأله را ثابت كنيم ، حكومت هم خود به خود ثابت شده است . ما مقامى تالى مقام نبوت قائل مىشويم كه با وجود و حضور آن مقام ، ديگر سخنى از حكومت غير مطرح نيست . همين طور كه با وجود پيغمبر سخنى از حكومت غير مطرح نيست ، با وجود امام در سطحى كه شيعه معرفى مىكند نيز سخن حكومت غير مطرح نيست . سخن حكومت به آن معنا كه امروز مطرح است ، در وقتى مطرح است كه ما فرض كنيم امامى در دنيا وجود نداشته باشد يا مثل زمان ما امام غائب باشد ، و الّا با وجود و حضور امام در سطحى كه شيعه مىگويد تكليف مسألهء حكومت خود به خود روشن شده است .\r\nسؤال : آيا اهل تسنن روايت مربوط به غدير خم را واحد مىدانند و متواتر نمىدانند يا آن روايتى را كه فرموديد حضرت رسول ( ص ) فرمودند : سلام كنيد به على كه امير شماست ؟\r\nجواب : اين قسمت از روايت غدير را كه : « من كنت مولاه فهذا علىّ مولاه » شايد حتى سنّيها هم نتوانند انكار كنند كه متواتر است گواينكه ملا على قوشچى مىگويد اين قسمت هم متواتر نيست . اين قسمت آن قدر زياد نقل شده كه اهل تسنن هم [ تواتر آن را 
  ] انكار نمىكنند ( 1 ) . عدهء بسيار زيادى بوده‌اند كه قسمت اولش را هم كه مىفرمايد : « الست اولى بكم من انفسكم » نقل كرده‌اند . شيعه اين قسمت را هم متواتر مىداند . ولى حديث « سلّموا على علىّ بامره المؤمنين » را سنيها هيچ قبول ندارند كه متواتر باشد و مىگويند اين خبر واحد است . شايد ما هم نتوانيم متواتر بودن اين حديث را اثبات كنيم ( حالا من درست نمىدانم ) و لزومى هم ندارد ولى تواتر اصل اين مطلب\r\n\r\n\r\n\r\n\r\n","description":"","footnote":"\r\n( 1 ) . علت زياد نقل شدن اين قسمت آن است كه در آن زمان از سخن پيغمبر نسخه‌بردارى نمىكردند كه همانجا بنويسند بلكه به ذهنشان مىسپردند . طبعا آن جمله‌اى از اين حديث كه بيش از هر جملهء ديگر به ياد افراد مىماند آنجايى است كه اسم على ( ع ) برده شده : « من كنت مولاه فهذا علىّ مولاه » .\r\n","page_name":" 885 ","page_number":885},
  {"content":"\r\n\r\nكه پيغمبر فرمود : « الست اولى بكم من انفسكم » و مردم گفتند : « بلى » و بعد فرمود : « من كنت مولاه فهذا علىّ مولاه ، اللّهمّ وال من والاه و عاد من عاداه » ( 1 ) از نظر ما بديهى است . بعلاوه علماى اهل تسنن در اين گونه مسائل اتفاق نظر ندارند كه همه گفته باشند اين خبر متواتر است يا همه گفته باشند واحد است . بعضى از ايشان گفته‌اند خبر واحد است و بعضى ديگر گفته‌اند خبر متواتر است ولى معنايش آن نيست كه شيعه مىگويد بلكه پيغمبر فرمود هر كس كه دوست من است و مرا دوست دارد ، على را هم دوست داشته باشد . ما مىگوييم اين چه حرفى است كه پيغمبر در غدير خم مردم را جمع كند كه هر كس مرا دوست دارد على را هم دوست داشته باشد ! اين ، چه خصوصيتى دارد ؟ على را فقط دوست داشته باشيد ؟ ! مخصوصا با ضميمه شدن « الست اولى بكم من انفسكم » و نيز با توجه به كلمهء « مولا » كه اساسا در هيچ جا به معنى دوست نيامده است .\r\nسؤال : آيا آيهء  « الْيَوْمَ أَكْمَلْتُ لَكُمْ دِينَكُمْ وَ أَتْمَمْتُ عَلَيْكُمْ نِعْمَتِي وَ رَضِيتُ لَكُمُ الْإِسْلامَ دِيناً »  بعد از واقعهء غدير خم نازل شده است ؟\r\nجواب : خير ، در غدير خم بوده است .\r\n\r\n\r\n\r\n\r\n","description":"","footnote":"\r\n( 1 ) . سفينة البحار ، ج 2 / ص 306 .\r\n","page_name":" 886 ","page_number":886},
  {"content":"\r\n\r\n\r\nآيهء « اليوم يئس . . . » و مسألهء امامت\r\nدر جلسهء گذشته عرض كرديم كه اساس فكر شيعه در مسألهء امامت با فكر اهل تسنن مختلف است و اين دو فكر از ريشه با يكديگر اختلاف دارند . لهذا به اين صورت دربارهء اين مسألهء بحث كردن كه ما قائل به امامتيم ، آنها هم قائل به امامت ، ولى شرايط امامت از نظر ما و آنها متفاوت است ، اساسا درست نيست . چون آن چيزى كه شيعه به نام امامت معتقد است ، غير از آن چيزى است كه آنها به نام امامت معتقدند . كما اينكه مسأله‌اى كه به اين شكل طرح مىشود كه آيا امامت به نصّ است يا به شورا يعنى آيا امام را پيغمبر بايد تعيين كرده باشد يا مردم بايد او را انتخاب كنند نيز به اين صورت صحيح نيست ، زيرا آنچه شيعه در باب امامت مىگويد و مىگويد به نصّ است ، غير از آن چيزى است كه اهل تسنن مىگويند و مىگويند به شوراست . نه اينكه دربارهء يك چيز بحث مىكنند و يكى مىگويد آن چيز به نصّ است و ديگرى مىگويد همان چيز به شوراست . در واقع بايد چنين گفت كه در نظر شيعه مسأله‌اى به نام امامت مطرح است كه اهل تسنن از اساس آن را قبول ندارند نه اينكه در شرايطش با آنها اختلاف دارند . درست مثل مسألهء نبوت است در مقابل منكرين نبوت . شيعه امامت را در سطحى آنچنان بالا مىبرد كه قهرا اگر كسى آن فرضيه را پيش بكشد و قبول كند ، نمىتواند قبول نكند امام بايد از طرف خدا تعيين شده باشد . همين طور كه\r\n\r\n","description":"","footnote":"","page_name":" 887 ","page_number":887},
  {"content":"\r\n\r\nدر نبوت هيچ‌گاه نمىگويند مردم بنشينند و نبى انتخاب كنند ، قهرا در مورد امام در آن سطحى كه شيعه مىگويد نيز جاى اين حرف نيست كه مردم بنشينند و چنان شخصى را انتخاب كنند .\r\nدر جلسهء پيش ما از آن سلسله مراتب و شرايطى را كه شيعه در باب امامت مىگويد عرض كرديم و رسيديم به اينجا كه شيعه مسأله را از بالا شروع مىكند و مىآيد پايين . بعد مىگويند براى اينكه اين فقط يك فرضيه نباشد بايد ببينيم آيا واقعا با توجه به آنچه كه ما در باب امامت در آن سطح عالى مىگوييم ، پيغمبر اكرم كسى را براى اين مقام تعيين كرده است ؟ آيا قرآن فرموده است يا نه ؟\r\nاول در نظر داشتم كه به همان ترتيب حرفهاى خواجه در تجريد مطالب را عنوان كنم ولى به مناسبت اينكه چند روز ديگر روز عيد غدير است ، به نظرم رسيد كه بهتر اين است كه ما همين آيات مربوط به غدير را معنى و ترجمه كنيم و شرح بدهيم .\r\n\r\nبررسى آيهء « الْيَوْمَ يَئِسَ . . . »\r\nدر اوايل سورهء مائده اين آيه آمده است :\r\n الْيَوْمَ يَئِسَ الَّذِينَ كَفَرُوا مِنْ دِينِكُمْ فَلا تَخْشَوْهُمْ وَ اخْشَوْنِ الْيَوْمَ أَكْمَلْتُ لَكُمْ دِينَكُمْ وَ أَتْمَمْتُ عَلَيْكُمْ نِعْمَتِي وَ رَضِيتُ لَكُمُ الْإِسْلامَ دِيناً  ( 1 ) .\r\nاين دو قسمت كه هر دو با « اليوم » شروع مىشوند ، ضمن يك آيه هستند نه دو آيه ، و قدر مسلّم اين است كه هر دو هم مربوط به يك مطلب است نه دو مطلب . ترجمهء اين آيه را عرض مىكنم بعد به شرح معنى آن از روى قرائن مىپردازم .\r\nكلمهء « يوم » - يعنى روز - وقتى با « الف و لام » ذكر مىشود ( الف و لام عهد ) گاهى به معنى آن روز است و گاهى به معنى امروز ، در هر دو مورد به كار برده مىشود . به معنى « آن روز » در جايى به كار مىرود كه قبلا يك روزى را نام برده‌اند بعد مىگويند در آن روز . ولى اگر بگوييم فلان كس اليوم وارد شد يعنى همين امروز وارد شد .  « الْيَوْمَ يَئِسَ الَّذِينَ كَفَرُوا مِنْ دِينِكُمْ »  ( حالا ما نمىگوييم مقصود آن روز است يا امروز ، شرحش را بعد مىدهيم . ) در آن روز ( يا امروز ) كافران از دين شما مأيوس شدند  « فَلا تَخْشَوْهُمْ » \r\n\r\n\r\n\r\n\r\n","description":"","footnote":"\r\n( 1 ) . مائده / 3 .\r\n","page_name":" 888 ","page_number":888},
  {"content":"\r\n\r\nپس ، از آنها ديگر بيم نداشته باشيد . يعنى چه آنها از دين شما مأيوس شدند ؟ يعنى آنها ديگر مأيوس شدند كه بر دين شما پيروز و فائق شوند و آن را از ميان ببرند . چون مأيوس شدند دست از كار و فعاليت و آن روشى كه قبلا عليه اسلام داشتند برداشتند .\r\nاز آنها ديگر بيم نداشته باشيد . جملهء بعد خيلى عجيب است ، مىفرمايد :  « وَ اخْشَوْنِ »  اما از من بترسيد . صحبت اين است كه امروز از ناحيهء آنها بيم نداشته باشيد ولى از ناحيهء من بيم داشته باشيد ، با توجه به اينكه بحث دربارهء خود دين است . بيم از آنها اين بود كه از ناحيهء آنان به اين دين آسيب برسد . مىفرمايد نترسيد ، ديگر آنها نمىتوانند آسيبى برسانند  « وَ اخْشَوْنِ »  از من بترسيد . قهرا معنايش اين است كه اگر آسيبى به اين دين برسد ، از طرف من مىرسد . حال اين چه مفهومى مىتواند داشته باشد كه بعد از اين از كفار نترسيد بر دين خودتان ، از من بترسيد ، بعد عرض مىكنيم كه مقصود چيست .\r\n[ در ادامهء آيه مىفرمايد : 
  ]  « الْيَوْمَ أَكْمَلْتُ لَكُمْ دِينَكُمْ »  آن روز ( يا امروز ) دين شما را كامل كردم ، به حد كمال رساندم  « وَ أَتْمَمْتُ عَلَيْكُمْ نِعْمَتِي »  و نعمت خودم را به پايان رساندم . در اينجا دو كلمهء نزديك به هم ذكر شده است : اكمال و اتمام . اين دو كلمه خيلى به هم نزديكند : كامل كردم يا تمام كردم .\r\n\r\nفرق اكمال و اتمام\r\nفرق اين دو كلمه ( در فارسى و بيشتر در عربى ) با يكديگر اين است كه « تمام » در جايى گفته مىشود كه يك چيزى اجزائش بايد پشت سر يكديگر بيايد ، تا وقتى كه هنوز همهء اجزائش مرتب نشده ، مىگوييم ناقص است ، وقتى كه آخرين جزئش هم آمد ، مىگوييم تمام شد . مثل يك ساختمان كه مىگوييم ساختمان تمام شد . يك ساختمان تا وقتى كه پايه‌هايش را بالا آورده‌اند و حتى سقف آن را هم زده‌اند ، تمام نيست . تا همهء اجزائى كه براى يك ساختمان لازم است - كه اگر نباشد از آن ساختمان نمىشود استفاده كرد - نباشند ، مىگوييم اين ساختمان تمام نيست . وقتى همه اجزاء بود به طورى كه بتوان در آن سكنى گزيد ، مىگوييم تمام شد . اما در مسألهء « كامل » اين طور نيست كه [ شىء غير كامل 
  ] جزء ناقصى دارد بلكه ممكن است هيچ جزء ناقص و ناتمامى نداشته باشد ولى هنوز كامل نباشد . مثلا يك جنين در رحم مادر به حد تمام\r\n\r\n","description":"","footnote":"","page_name":" 889 ","page_number":889},
  {"content":"\r\n\r\nمىرسد يعنى همهء ساختمانش تمام مىشود ، بچه هم به دنيا مىآيد ولى هنوز انسان كاملى نيست يعنى آن رشدى را كه بايد بكند نكرده است . رشد كردن غير از اين است كه جزء ناقصى داشته باشد . در واقع اختلاف كامل و تمام با يكديگر اختلاف كيفى و كمّى است .\r\nقرآن از يك طرف مىگويد :  « الْيَوْمَ أَكْمَلْتُ لَكُمْ دِينَكُمْ »  در اين روز دين شما را به حد كمال رساندم ، و از طرف ديگر مىگويد :  « وَ أَتْمَمْتُ عَلَيْكُمْ نِعْمَتِي »  نعمت خودم را هم به حد اتمام رساندم  « وَ رَضِيتُ لَكُمُ الْإِسْلامَ دِيناً »  در امروز من اسلام را براى شما به عنوان يك دين پسنديدم . يعنى اين اسلام ، امروز آن اسلامى است كه خدا مىخواسته آن باشد . واضح است كه مقصود اين نيست كه اسلام همان اسلام سابق است ولى خدا نظرش تغيير كرده ! بلكه مقصود اين است كه چون اكنون اسلام به حد كمال و حد تمام رسيد ، اين همان دين مرضىّ الهى است . آن دينى كه خدا مىخواسته همين اسلام كامل شده و تمام يافته است .\r\nمفهوم آيه بيش از اين نيست . هر چه هست دربارهء كلمهء « اليوم » است كه مقصود كدام روز است ؟ كدام روز است در اين حد از اهميت كه قرآن مىگويد در آن روز دين كمال يافت و نعمت خدايى به اتمام رسيد . اين بايد يك روز خيلى مهمى باشد ، يك حادثهء خيلى فوق العاده‌اى بايد در آن روز واقع شده باشد ، و اين ديگر مربوط به شيعه و سنى نيست .\r\nاز عجايب قضيه اين است كه از ما قبل و ما بعد اين آيات هم هيچ چيزى كه دلالت بر آن روز بكند فهميده نمىشود . خلاصه از قرائن لفظى خود آيه چيزى [ دربارهء آن روز 
  ] نمىشود فهميد . يك وقت هست كه قبل از آيه‌اى حادثه يا جريان يا مطلب خيلى مهمى را نقل كرده بعد مىگويد « امروز » يعنى به مناسبت آن مطلبى كه در اينجا گفتيم . در اين مورد اينطور نيست چون قبل از اين آيه دستورات بسيار ساده‌اى هست راجع به اينكه گوشت چه حيوانى بر شما حلال است و گوشت چه حيوانى بر شما حرام است ، حكم ميته چنين است ، خون بر شما حرام است ، گوشت خنزير ( يعنى خوك ) بر شما حرام است و . . . يك مرتبه مىگويد :  « الْيَوْمَ يَئِسَ الَّذِينَ كَفَرُوا مِنْ دِينِكُمْ فَلا تَخْشَوْهُمْ وَ اخْشَوْنِ الْيَوْمَ أَكْمَلْتُ لَكُمْ دِينَكُمْ وَ أَتْمَمْتُ عَلَيْكُمْ نِعْمَتِي وَ رَضِيتُ لَكُمُ الْإِسْلامَ دِيناً »  . اين كه تمام مىشود دو مرتبه برمىگردد به همان سياق اول كه چه گوشتى حرام است و در صورت اضطرار مانعى ندارد :  « فَمَنِ اضْطُرَّ فِي مَخْمَصَةٍ غَيْرَ مُتَجانِفٍ . . . »  يعنى اين\r\n\r\n","description":"","footnote":"","page_name":" 890 ","page_number":890},
  {"content":"\r\n\r\nآيات به شكلى است كه اگر ما آن قسمت را از وسط آن برداريم ، ما قبل و ما بعد آن به همديگر متصل مىشود بدون اينكه كوچكترين خللى وارد شود كما اينكه همين مضمونى كه در ما قبل و ما بعد اين آيات آمده در دو سه جاى ديگر قرآن تكرار شده بدون اينكه اين امر در وسط قرار بگيرد ، و مطلب نيز متلائم و كامل مىباشد .\r\n\r\nمقصود از « اليوم » كدام روز است ؟\r\nاين است كه در اينجا مفسرين اعم از شيعه و سنى در اين تلاش هستند كه معنى « اليوم » را به دست آورند كه اين « امروز » چه روزى است ؟ اين كار دو راه دارد . يك راه اين است كه ما از قرائن بفهميم يعنى از قرينهء مضمون ببينيم اين مضمون به چه روزى مىخورد ، دربارهء چه روزى مىشود چنين جمله‌اى آمده باشد ؟ ديگر اينكه از تاريخ و حديث بفهميم كه شأن نزول اين آيه چيست . گروهى كه راه اول را انتخاب مىكنند به تاريخ و سنت و حديث - كه در حديث چه آمده است دربارهء اينكه اين آيه چه وقت و به چه مناسبت نازل شد - كار ندارند ، مىگويند ما به مضمون آيه نگاه مىكنيم . در نتيجه گفته‌اند كه اين آيه مربوط به زمان بعثت است ، پس « اليوم » يعنى « آن روز » نه « امروز » .\r\nاين را هم برايتان عرض بكنم كه اين آيات در اوائل سورهء مائده است كه سورهء پنجم قرآن مىباشد و با آيهء   يا أَيُّهَا الَّذِينَ آمَنُوا أَوْفُوا بِالْعُقُودِ   شروع مىشود ، و سورهء مائده به اتفاق جميع مفسرين آخرين سوره‌اى است كه بر پيغمبر ( ص ) نازل شده است يعنى سوره‌اى است مدنى . حتى از سورهء   إِذا جاءَ نَصْرُ اللَّهِ وَ الْفَتْحُ   هم ديرتر نازل شده است . البته يكى دو تا آيه را گفته‌اند كه بعد از اين سوره نازل شده كه در سوره‌هاى ديگر قرار داده شده است ولى سوره‌اى بعد از اين سوره نازل نشده است .\r\nاين سوره جزء آخرين آياتى است كه بر پيغمبر نازل شده است .\r\n\r\nنظريات مختلف دربارهء « اليوم »\r\n\r\n1 . روز بعثت\r\nگفتيم بعضى گفته‌اند كه مقصود از « اليوم » « آن روز » است نه « امروز » . مىگوييم\r\n\r\n","description":"","footnote":"","page_name":" 891 ","page_number":891},
  {"content":"\r\n\r\nروى چه قرينه‌اى ؟ مىگويند وقتى مىگويد « اليوم » و يك روزى را آنچنان توصيف مىكند كه در اين روز من اسلام را براى شما به عنوان يك دين پسنديدم ، قاعدتا اين روز بايد همان روز بعثت پيغمبر باشد . جواب داده‌اند كه شما اين سخن را به قرينهء  رَضِيتُ لَكُمُ الْإِسْلامَ دِيناً  مىگوييد . اين درست است در صورتى كه جملات قبلش نبود زيرا صحبت اين است كه من امروز دين را به پايان رساندم و نعمت را به حد اتمام رساندم ، [ و حال آنكه 
  ] روز بعثت روز شروع اين نعمت بوده است .  رَضِيتُ لَكُمُ الْإِسْلامَ دِيناً  نيز به اين عنوان است كه حالا كه اسلام كامل شد و نعمت اسلام تمام شد من اين [ دين 
  ] را به عنوان آن اسلامى كه مىخواهم ، براى شما پسنديدم . پس « اليوم » نمىتواند روز بعثت باشد .\r\n\r\n2 . روز فتح مكه\r\nاز روز بعثت كه بگذريم ، روز ديگرى كه احتمال داده‌اند ( 1 ) ، روز فتح مكه است .\r\nگفته‌اند يك روز ديگر هم در تاريخ اسلام روز خيلى مهمى است ( راست هم مىگويند روز خيلى مهمى است ) و آن ، روز فتح مكه است كه آيه نازل شد :    إِنَّا فَتَحْنا لَكَ فَتْحاً مُبِيناً لِيَغْفِرَ لَكَ اللَّهُ ما تَقَدَّمَ مِنْ ذَنْبِكَ وَ ما تَأَخَّرَ    ( 2 ) .\r\nمكه در جزيرة العرب از نظر روحى وضع و موقعيت عجيبى داشت . بعد از عام الفيل و داستان اصحاب فيل كه حمله كردند به مكه و به آن وضع عجيب شكست خوردند ، تمام مردم جزيرة العرب يك اعتقاد عظيمى به كعبه به عنوان معبد بزرگ پيدا كرده بودند . غرور قريش هم از همانجا بود . قريش اين [ قضيه 
  ] را به حساب خودشان گذاشتند و گفتند بله اين كعبه است كه چنين احترامى دارد كه لشكرى با آن قدرت مىآيد و آنچنان دچار بلاى آسمانى مىشود كه كسى از ايشان باقى نمىماند . ببينيد ما چقدر مهم هستيم ! از آن پس قريش عجيب غرور پيدا كردند و در مردم جزيرة العرب نيز يك نوع اطاعت و فرمانبردارى از ايشان پديد آمده بود . بازار مكه رواج بسيار يافت . آنها هر تحكمى كه دلشان مىخواست ، به مردم مىكردند . مردم هم روى همين\r\n\r\n\r\n\r\n\r\n","description":"","footnote":"\r\n( 1 ) . اينها هيچ قرينه‌اى ندارد ، فقط احتمال است . چون گفته‌اند ، ما هم نقل مىكنيم .\r\n( 2 ) . فتح / 1 و 2 .\r\n","page_name":" 892 ","page_number":892},
  {"content":"\r\n\r\nجنبهء روانى و اعتقادى كه به كعبه پيدا كرده بودند ، اطاعت مىكردند .\r\nاز آن هنگام مردم اعتقاد پيدا كردند كه محال است كسى بر كعبه قدرت پيدا كند و مسلط شود . پيغمبر اكرم مكه را فتح كرد بدون خونريزى ، بدون هيچ ناراحتى و بدون اينكه كوچكترين آسيبى به كسى برسد . شايد پيغمبر اكرم كه اينهمه عنايت داشت به اينكه مكه را بدون خونريزى فتح كند ، غير از مسألهء حرمت كعبه كه مىخواست محفوظ بماند ، اين مسأله را نيز در نظر داشت . اگر در جاى ديگر مىجنگيدند ، چنانچه صد مسلمان هم كشته مىشدند ، كسى به حساب چيزى نمىگذاشت ، ولى اگر در فتح مكه به مسلمانها آسيبى مىرسيد ، مىگفتند ببينيد ! همان كارى كه بر سر اصحاب فيل آمد ، بر سر اصحاب محمد آمد . پيغمبر اكرم مكه را آنچنان فتح كرد كه خون هم از دماغ كسى نيامد ، نه از مسلمين و نه از كفار . فقط خالد بن وليد روى كينه‌هاى خودش ، در گوشه‌اى از مكه كه عده‌اى مقاومت مىكردند ، دو سه نفر از آنها را كشت .\r\nبعد كه اين خبر به پيغمبر اكرم رسيد عجيب آنها را تهديد كرد كه چرا چنين كارى كرديد ؟ ! و تبرّى جست : خدايا من از تو تبرّى مىجويم از كارى كه اين مرد كرد و من هرگز به اين كار راضى نبودم .\r\nاين بود كه فتح مكه از نظر روانى اثر فوق العاده‌اى در مردم جزيرة العرب گذاشت . گفتند معلوم مىشود كه وضع ديگرى است . محمد ( ص ) آمد مكه را تصرف كرد و هيچ آسيبى هم به او نرسيد . بعد از اين بود كه ديگر مردم جزيرة العرب تسليم مىشدند ، هى آمدند و اسلام اختيار كردند . آيهء قرآن مىفرمايد :  لا يَسْتَوِي مِنْكُمْ مَنْ أَنْفَقَ مِنْ قَبْلِ الْفَتْحِ وَ قاتَلَ أُولئِكَ أَعْظَمُ دَرَجَةً مِنَ الَّذِينَ أَنْفَقُوا مِنْ بَعْدُ وَ قاتَلُوا  ( 1 ) در نزد خدا مردمى كه قبل از فتح مكه براى اسلام فداكارى جانى يا مالى كردند ، با آنها كه بعد از فتح مكه چنين كردند برابر نيستند ، چون قبل از فتح مكه هنوز مسلمين در اقليت بودند [ و اين اعمال آنها 
  ] روى ايمان كامل بود ولى بعد از فتح مكه مردم خود به خود مىآمدند [ و اسلام اختيار مىكردند 
  ] . ايمان بعد از فتح مكه ارزش ايمان قبل از فتح مكه را نداشت . پس در اينكه روز فتح مكه روز پيروزى عظيمى براى اسلام است هيچ بحثى نيست و ما هم بحثى نداريم .\r\nگفتيم برخى گفته‌اند شايد مقصود از روزى كه قرآن اينهمه به آن اهميت مىدهد\r\n\r\n\r\n\r\n\r\n","description":"","footnote":"\r\n( 1 ) . حديد / 10 .\r\n","page_name":" 893 ","page_number":893},
  {"content":"\r\n\r\n الْيَوْمَ يَئِسَ الَّذِينَ كَفَرُوا مِنْ دِينِكُمْ فَلا تَخْشَوْهُمْ وَ اخْشَوْنِ الْيَوْمَ أَكْمَلْتُ لَكُمْ دِينَكُمْ وَ أَتْمَمْتُ عَلَيْكُمْ نِعْمَتِي  روز بزرگ فتح مكه باشد . ( همانطور كه عرض كردم دليلى در لفظ يا در تاريخ براى اثبات اين سخن نيست . )\r\nاين سخن هم گذشته از اينكه هيچ قرينه و تاريخى آن را تأييد نمىكند ، صدر آيه نيز آن را تأييد نمىكند چون آيه مىگويد :  أَكْمَلْتُ لَكُمْ دِينَكُمْ وَ أَتْمَمْتُ عَلَيْكُمْ نِعْمَتِي  نعمت خودم را به پايان رساندم ، يعنى چيزى باقى نمانده كه نگفته باشم ، همه چيز را گفتم ، و حال آنكه ما مىدانيم بسيارى از دستورات اسلام بعد از فتح مكه نازل شده است . اين با  أَتْمَمْتُ عَلَيْكُمْ نِعْمَتِي  نمىسازد . وقتى مىگويد من اين ساختمان را به پايان رساندم ، مسلّما منظور ساختمان نيمه تمام نيست . بسيارى از آيات و از جمله همهء سورهء مائده كه اتفاقا مفصل و زياد است و دستور هم زياد دارد ، بعد از فتح مكه نازل شده . چطور مىتواند اين آيه كه جزء سورهء مائده است مربوط به فتح مكه باشد كه در سال هشتم هجرى بوده در حالى كه سورهء مائده در اواخر سال دهم هجرى نازل شده است . اگر هم بگوييم تنها اين آيه [ در فتح مكه 
  ] نازل شده ، باز با اتمام نعمت جور در نمىآيد .\r\nدر اينكه منظور از « اليوم » در اين آيه روز فتح مكه باشد ، ايراد ديگرى نيز هست و آن اينكه آيه مىگويد :  الْيَوْمَ يَئِسَ الَّذِينَ كَفَرُوا مِنْ دِينِكُمْ  امروز كافران از دين شما مأيوس شدند يعنى از تسلط بر دين شما مأيوس شدند . آيا در روز فتح مكه اينطور شد ؟\r\nدرست است كه اين فتح اثر عظيم داشت ولى آيا آن روز روزى بود كه ديگر كافران به كلى از اينكه اين دين از بين برود مأيوس شدند ؟ نه .\r\n\r\n3 . روز قرائت سورهء برائت به وسيلهء امير المؤمنين در منى\r\nروز ديگرى را نيز روز مهمى شمرده‌اند ( كه مهمتر بوده است ) و گفته‌اند احتمالا مقصود آن روز است يعنى روز قرائت سورهء برائت به وسيلهء امير المؤمنين در منى در سال نهم هجرى . فتح مكه يك فتح نظامى بود و به موجب آن ، قدرت نظامى و حتى قدرت معنوى اسلام عجيب تثبيت شد ولى هنوز پيغمبر با كفار با شرايط صلح زندگى مىكرد ، قرار داد صلح بسته بود و لهذا آنها هم حق داشتند در خانهء كعبه طواف كنند و در مكه باشند و نيز حق داشتند كه در حج شركت كنند . يك سال هم [ مراسم\r\n\r\n","description":"","footnote":"","page_name":" 894 ","page_number":894},
  {"content":"\r\n\r\nحج 
  ] به همين صورت بود : مسلمين شركت مىكردند ، آنها هم شركت مىكردند .\r\nمسلمين مراسمشان را مطابق اسلام انجام مىدادند ، آنها هم مطابق رسوم خودشان انجام مىدادند . در سال نهم هجرى سورهء برائت نازل شد . بعد كه اين سوره نازل شد قرار شد كه امير المؤمنين برود اين سوره را در منى در مجمع عمومى بخواند كه از اين پس ديگر مشركين حق ندارند در مراسم حج شركت كنند و اين مراسم خاص مسلمين است و بس .\r\nداستان معروف است كه حضرت رسول اول أبو بكر را فرستادند به عنوان امير الحاج . او رفت ولى هنوز بين راه بود كه آيه نازل شد . اينكه أبو بكر سورهء برائت را هم با خود برد يا از اول سورهء برائت نبود و او فقط براى امارة الحاج رفته بود ، مورد اختلاف مفسرين است ولى به هر حال اين ، مورد اتفاق شيعه و سنى است و آن را جزء فضائل امير المؤمنين مىشمارند كه پيغمبر اكرم امير المؤمنين را با مركب مخصوص خودش فرستاد و به او فرمود برو كه بر من وحى نازل شده است كه اين سوره را بر مردم نبايد بخواند مگر تو يا كسى كه از توست . امير المؤمنين رفت و در بين راه به أبو بكر رسيد . داستان را اينطور نقل كرده‌اند كه أبو بكر در خيمه‌اى بود . شتر مخصوص پيغمبر نعره‌اى كشيد . او اين صدا را مىشناخت . گفت اين صداى شتر پيغمبر است ، چرا اين شتر اينجاست ؟ ناگاه ديد على ( ع ) آمده است . خيلى ناراحت شد . فهميد خبر مهمى است . گفت : آيا خبرى شده ؟ فرمود : پيغمبر مرا مأمور كرده كه سورهء برائت را بر مردم بخوانم . گفت : آيا چيزى عليه من هم نازل شده يا نه ؟ فرمود : نه .\r\nدر اينجا اختلاف است : سنيها مىگويند على رفت و سورهء برائت را قرائت كرد و أبو بكر به سفر ادامه داد و اين يك پست از او گرفته شد . ولى عقيدهء شيعه و بسيارى از اهل تسنن همانطور كه در تفسير الميزان نقل شده اين است كه أبو بكر از آنجا برگشت و تا به پيغمبر اكرم رسيد گفت : يا رسول اللّه ! آيا چيزى عليه من در اين سوره نازل شده است ؟ فرمود : نه .\r\nروز اعلام سورهء برائت هم براى مسلمين روز فوق‌العاده‌اى بود . در آن روز اعلام شد كه از امروز ديگر كفار حق ندارند در مراسم حج شركت كنند و محيط حرم اختصاص به مسلمين دارد ، و مشركين فهميدند كه ديگر نمىتوانند به وضع شرك زندگى كنند ، اسلام شرك را تحمل نمىكند ، همزيستى با اديان مثل يهوديت ، نصرانيت و مجوسيت را مىپذيرد ولى همزيستى با شرك را نمىپذيرد . گفته‌اند شايد\r\n\r\n","description":"","footnote":"","page_name":" 895 ","page_number":895},
  {"content":"\r\n\r\nمقصود از « اليوم » اين روز باشد .\r\nدر پاسخ گفته‌اند كه اين مطلب با  أَتْمَمْتُ عَلَيْكُمْ نِعْمَتِي  ( نعمت را به پايان رساندم ، ساختمان را تمام كردم ) جور در نمىآيد چون بسيارى از دستورات بعد از آن روز رسيده است . اين روز حتما بايد از روزهاى آخر عمر پيغمبر باشد كه ديگر بعد از آن دستور جديدى نرسيده باشد . ( 1 )\r\nاينهايى كه گفته‌اند مقصود از « اليوم » فلان روز است ، هيچ دليلى ندارند يعنى گذشته از اين كه تاريخ تأييد نمىكند ، قرائن هم تأييد نمىكند .\r\n\r\nبيان شيعه\r\n\r\n1 . از جنبهء تاريخى\r\nشيعه در اينجا يك بيانى دارد كه مدعى است هم مضمون آيات ، آن را تأييد مىكند و هم تاريخ . پس مطلب در دو قسمت بايد بحث شود ، يكى اينكه مضمون آيات تأييد مىكند و ديگر اينكه تاريخ تأييد مىكند .\r\nاگر بخواهم قسمت دوم را بحث كنم يك مسألهء تاريخى خيلى مفصلى است .\r\nاغلب كتابهايى كه در اين مورد نوشته‌اند بيشتر روى اين جهت تكيه كرده‌اند كه از جنبهء تاريخى و از جنبهء حديثى ثابت كنند كه آيهء  الْيَوْمَ يَئِسَ الَّذِينَ كَفَرُوا مِنْ دِينِكُمْ فَلا تَخْشَوْهُمْ وَ اخْشَوْنِ الْيَوْمَ أَكْمَلْتُ لَكُمْ دِينَكُمْ وَ أَتْمَمْتُ عَلَيْكُمْ نِعْمَتِي وَ رَضِيتُ لَكُمُ الْإِسْلامَ دِيناً  در غدير خم نازل شده است . كتاب الغدير همين مطلب را ثابت مىكند . گذشته از كتب حديث ، در مورد مورخين هم همين طور است . قديمترين كتاب تاريخى اسلام از كتابهاى تاريخ عمومى اسلامى و از معتبرترين كتابهاى تاريخ اسلامى كه شيعه و سنى آن را معتبر مىشمارند كتاب تاريخ يعقوبى است . مرحوم دكتر آيتى هر دو جلد اين كتاب را ترجمه كرده‌اند . كتاب بسيار متقنى است و در اوايل قرن سوم هجرى نوشته\r\n\r\n\r\n\r\n\r\n","description":"","footnote":"\r\n( 1 ) . كتاب خلافت و ولايت كه اخيرا حسينيهء ارشاد منتشر كرده و قسمتهاى اولش سخنرانيهاى آقاى محمد تقى شريعتى است كه در چهار سال پيش در حسينيه ايراد كردند و با استفاده از سورهء مائده بحث كردند ، همين قسمتهايى را كه الآن من بحث مىكنم دارد ولى چون ممكن است احتياج به بحث بيشترى داشته باشد ، شايد بيانات امروز من اندكى توضيح آن بحثها هم باشد يا آنهايى كه در آن كتاب مىخوانيد توضيح عرايض من هم هست . اين دو همديگر را توضيح مىدهند .\r\n","page_name":" 896 ","page_number":896},
  {"content":"\r\n\r\nشده است . ظاهرا بعد از زمان مأمون و حدود زمان متوكل نوشته شده . اين كتاب كه فقط كتاب تاريخى است و حديثى نيست ، از آن كتابهايى است كه داستان غدير خم را نوشته است . كتابهاى ديگرى - كه آنها را هم اهل تسنن نوشته‌اند - نيز حادثهء غدير خم را ذكر كرده‌اند .\r\nنقل روايت اين است كه پيغمبر اكرم در بازگشت از حجة الوداع ( 1 ) هنگامى كه به غدير خم كه نزديك جحفه ( 2 ) است رسيدند ، قافله را متوقف و اعلام كردند كه مىخواهم دربارهء موضوعى با مردم صحبت كنم . ( اين آيه‌ها نيز در آنجا نازل شد . ) بعد دستور داد كه منبرى برايش درست كنند . از جهاز شتر و چيزهاى ديگر مركز مرتفعى ساختند .\r\nحضرت رفت بالاى آن و مفصل صحبت كرد : « الست اولى بكم من انفسكم ؟ قالوا : بلى » .\r\nآنگاه فرمود : « من كنت مولاه فهذا علىّ مولاه » . بعد از اين بود كه اين آيه نازل شد :  الْيَوْمَ يَئِسَ الَّذِينَ كَفَرُوا مِنْ دِينِكُمْ فَلا تَخْشَوْهُمْ وَ اخْشَوْنِ الْيَوْمَ أَكْمَلْتُ لَكُمْ دِينَكُمْ وَ أَتْمَمْتُ عَلَيْكُمْ نِعْمَتِي  .\r\nاگر بخواهيم از جنبهء تاريخى بحث كنيم ، بايد يك يك كتابهايى از شيعه و سنى و مخصوصا از اهل تسنن را كه اين حادثه را نقل كرده‌اند بياوريم و بررسى كنيم . اينها را در كتابهايى مثل الغدير يا ترجمه‌هاى آن نوشته‌اند . كتابى را چند سال پيش در مشهد\r\n\r\n\r\n\r\n\r\n","description":"","footnote":"\r\n( 1 ) . حجة الوداع در سال آخر عمر حضرت رسول دو ماه مانده به وفات ايشان رخ داده است . وفات حضرت رسول در بيست و هشتم صفر يا به قول سنيها در دوازدهم ربيع الاول اتفاق افتاده . در هجدهم ذى الحجّه به غدير خم رسيده‌اند . مطابق آنچه كه شيعه مىگويد حادثهء غدير خم دو ماه و ده روز قبل از وفات حضرت روى داده و مطابق آنچه كه سنيها مىگويند اين حادثه دو ماه و بيست و چهار روز قبل از رحلت حضرت رسول اتفاق افتاده است .\r\n( 2 ) . شايد بعضى از شما به جحفه رفته باشيد . من به جحفه رفته‌ام در سفر دوممان كه مدينه‌مان به تأخير افتاد و بعد از حج رفتيم به جده . در فتواها اختلافى هست كه آيا از جده مىشود محرم شد يا نمىشود . اختلاف هم در واقع اختلاف فتوايى نيست ، بايد گفت اختلاف نظر جغرافيايى است ، چون از يكى از نقاطى كه محاذى با يكى از ميقاتها باشد مىتوان محرم شد . يك آدم جغرافىدانى كه جغرافياى عربستان را خوب بداند شايد دقيقا بتواند تعيين كند كه آيا جده محاذى با يكى از ميقاتها هست يا نيست ؟ ما خودمان اول عمل نكرديم ولى بعد كه در مدينه و مكه نقشه‌هاى عربستان را پيدا كرديم ، به نظرمان آمد كه جده محاذى با بعضى از ميقاتها هست اگر آن نقشه‌ها درست باشد . كسانى كه از جده به سوى مكه حركت مىكنند چون مىخواهند احتياط كنند كه از يكى از ميقاتهاى واقعى محرم شوند ، از جده مىآيند به جحفه ، و جحفه از راه مدينه نزديك رابغ است . جحفه ميقات اهل شام است يعنى وقتى افراد از راه شام كه شمال غربى [ مكه 
  ] مىشود مىآمدند ، پس از پيمودن اندكى از راه به جحفه مىرسيدند . پيغمبر اكرم آنجا را ميقات قرار دادند براى مردمى كه از آن راه مىآيند . غدير خم نزديك جحفه است و محلى بوده كه مسلمين در بازگشت از مكه وقتى به آن نقطه مىرسيدند متفرق مىشدند ، اهل مدينه به مدينه مىرفتند و ديگران نيز به شهرهاى خود .\r\n","page_name":" 897 ","page_number":897},
  {"content":"\r\n\r\nهمين جوانان « كانون نشر حقايق » منتشر كردند كه تقريبا زبده و خلاصه‌اى است در مسألهء غدير . براى مثل آقايان شايد خواندن آن كتاب مفيد باشد .\r\nاستدلال شيعيان يكى از جنبهء تاريخى است كه مىگويند وقتى ما مىبينيم در لفظ آيهء  الْيَوْمَ يَئِسَ الَّذِينَ كَفَرُوا مِنْ دِينِكُمْ  اين مطلب نيست كه « امروز » كدام روز است ، به تاريخ و شأن نزول‌ها مراجعه مىكنيم . در نتيجه مىبينيم [ روايات 
  ] نه يكى ، نه دو تا و نه ده تا بلكه به طور متواتر مىگويد اين آيه در روز غدير خم نازل شد كه پيغمبر ( ص ) على ( ع ) را به جانشينى خودش نصب كرد .\r\n\r\n2 . از جنبهء قرائن موجود در آيه\r\nولى ما مىخواهيم ببينيم آيا قرائنى كه در خود آيه هست نيز همين را كه تاريخ تأييد مىكند ، تأييد مىنمايد يا نه ؟ آيه اين است :  الْيَوْمَ يَئِسَ الَّذِينَ كَفَرُوا مِنْ دِينِكُمْ  امروز ( يا بگوييم آن روز ) كافران از دين شما مأيوس شدند . اين را ما ضميمه مىكنيم به يك سلسله آيات ديگرى در قرآن كه مسلمين را تحذير مىكند ، مىترساند و مىگويد كافران دائما نقشه مىكشند و دوست دارند كه شما را از دينتان برگردانند و عليه دينتان اقدامات مىكنند . هم راجع به اهل كتاب دارد و هم راجع به غير اهل كتاب :  وَدَّ كَثِيرٌ مِنْ أَهْلِ الْكِتابِ لَوْ يَرُدُّونَكُمْ مِنْ بَعْدِ إِيمانِكُمْ كُفَّاراً حَسَداً مِنْ عِنْدِ أَنْفُسِهِمْ  ( 1 ) . پس ، از يك طرف ما مىبينيم كه [ خداوند 
  ] در آياتى از قرآن گوشزد مىكند كه كفار طمع بسته‌اند به از بين بردن دين شما ، و از طرف ديگر مىبينيم در آن آيه مىگويد ولى امروز ديگر مأيوس شدند ، از امروز ديگر فعاليت كافران عليه دين شما به پايان رسيد « فلا تخشوهم » ديگر از ناحيهء آنها بيمى نداشته باشيد « و اخْشَوْنِ » از من بترسيد . بعد از اين از اينكه دينتان از بين برود يا ضعيف شود و هر چه كه بر سرتان بيايد ، بايد از من بترسيد . « از من بترسيد » يعنى چه ؟ مگر خدا دشمن دين خودش است ؟ نه ، اين آيه همان مطلبى را مىگويد كه در آيات زيادى از قرآن به صورت يك اصل اساسى هست راجع به نعمتهايى كه خداوند بر بنده‌اش تمام مىكند . مىفرمايد :  إِنَّ اللَّهَ لا يُغَيِّرُ ما بِقَوْمٍ حَتَّى \r\n\r\n\r\n\r\n\r\n","description":"","footnote":"\r\n( 1 ) . بقره / 109 .\r\n","page_name":" 898 ","page_number":898},
  {"content":"\r\n\r\n يُغَيِّرُوا ما بِأَنْفُسِهِمْ »  ( 1 ) يا :  « ذلِكَ بِأَنَّ اللَّهَ لَمْ يَكُ مُغَيِّراً نِعْمَةً أَنْعَمَها عَلى قَوْمٍ حَتَّى يُغَيِّرُوا ما بِأَنْفُسِهِمْ »  ( 2 ) . مضمون اين است : خداوند هر نعمتى را كه بر قومى ارزانى بدارد ، آن نعمت را از آنها نمىگيرد مگر وقتى كه آن مردم خودشان را از قابليت بيندازند ، يعنى مگر اينكه آن مردم خودشان به دست خودشان بخواهند آن نعمت را زايل كنند . اين مطلب اساسا يك اصل اساسى در قرآن مجيد است .\r\n\r\nمحكمات و متشابهات\r\nبه مناسبت اين آيه لازم است مطلبى را كه در خيلى موارد به كار مىآيد عرض بكنم . آيات قرآن بعضى ، بعضى ديگر را تفسير مىكنند ( القرآن يفسّر بعضه بعضا ) . قرآن كتاب مبين است ، آشكار و آشكاركننده است . خود قرآن مىگويد آيات من دو گونه است : محكمات و متشابهات . آيات محكمات را آيات مادر مىنامد كه تعبير عجيبى است :  « هُوَ الَّذِي أَنْزَلَ عَلَيْكَ الْكِتابَ مِنْهُ آياتٌ مُحْكَماتٌ هُنَّ أُمُّ الْكِتابِ وَ أُخَرُ مُتَشابِهاتٌ »  ( 3 ) . آيهء متشابه آيه‌اى است كه مفهومى دارد كه آن را چند جور مىشود پياده كرد . آيهء محكمه را فقط يك جور مىتوان پياده كرد . قرآن كه آيات محكمات را آيات مادر مىنامد يعنى آيات متشابه را با كمك آيات محكمه مىشود پياده كرد . اگر آيه‌اى از قرآن را چندگونه بشود پياده كرد ، ما حق نداريم آن را پياده كنيم مگر اينكه رجوع كنيم به ساير آيات قرآن كه با توجه به آنها خواهيم دانست كه چگونه بايد آن را پيدا كرد . معنى آيهء متشابه اين نيست كه مجمل است يا لغتى در آن است كه معنايش را نمىدانيم ، بلكه آيهء متشابه يعنى آيه‌اى كه مىشود آن را به چند گونهء شبيه يكديگر توجيه كرد .\r\nمثلا در قرآن آياتى است راجع به مشيت مطلقهء الهى كه همه چيز به مشيت الهى است . استثنا نمىكند . از جمله اين آيه است كه به همين معنا متشابه است :\r\n « قُلِ اللَّهُمَّ مالِكَ الْمُلْكِ تُؤْتِي الْمُلْكَ مَنْ تَشاءُ وَ تَنْزِعُ الْمُلْكَ مِمَّنْ تَشاءُ وَ تُعِزُّ مَنْ تَشاءُ وَ تُذِلُّ مَنْ تَشاءُ بِيَدِكَ الْخَيْرُ إِنَّكَ عَلى كُلِّ شَيْءٍ قَدِيرٌ  ( 4 ) .\r\n\r\n\r\n\r\n\r\n","description":"","footnote":"\r\n( 1 ) . رعد / 11 .\r\n( 2 ) . انفال / 53 .\r\n( 3 ) . آل عمران / 7 .\r\n( 4 ) . آل عمران / 26 .\r\n","page_name":" 899 ","page_number":899},
  {"content":"\r\n\r\nديگر تأكيدى از اين بالاتر نمىشود : مالك اساسى همهء ملكها و قدرتها تو هستى و به هر كه ملك بدهى تو مىدهى و از هر كه منتزع بكنى تو مىكنى و به هر كه عزت بدهى تو مىدهى ، از هر كه عزت بگيرى و ذلت بدهى تو مىدهى ، خير منحصرا در دست توست و تو بر همه چيز توانا هستى .\r\nاين آيه از اين نظر متشابه است كه آن را چند گونه مىشود پياده كرد . همين قدر مىگويد كه همه چيز به مشيت الهى است ، و اين ، دو جور ممكن است باشد ، يكى اينكه در مشيت الهى هيچ چيزى شرط هيچ چيز نيست ، كما اينكه بعضى همين طور نتيجه‌گيرى غلط كرده و گفته‌اند بنابراين ممكن است تمام شرايطى كه ما آنها را شرايط عزت مىناميم پيدا بشود ولى به دنبال آن به جاى عزت ذلت بيايد ، و ممكن است تمام شرايطى كه ما آنها را شرايط ذلت مىناميم حاصل شود اما پشت‌سر آن عزت بيايد ! در سعادت دنيا و سعادت آخرت هيچ چيزى شرط هيچ چيز نيست چون همه چيز به مشيت الهى است ! در نتيجه ممكن است يك قومى يا يك فردى در دنيا به سعادت كامل نائل بشود بدون هيچ مقدمه‌اى ، يا به بدبختى كامل برسد بدون هيچ مقدمه‌اى ، و يا در آخرت يك قومى به اعلى علّيّين برده شوند بدون هيچ شرط و مقدمه‌اى و قوم ديگرى در قعر سجّين فرو بروند بدون هيچ مقدمه‌اى . متأسفانه بعضى از مسلمين كه به آنها اشاعره مىگويند همين استفاده را از اين آيه كرده و گفته‌اند هيچ مانعى ندارد كه پيغمبر خدا برود به جهنم و ابو جهل برود به بهشت چون خدا گفته همه چيز به مشيت الهى است ! ولى اين يك نوع پياده كردن غلط است . آيه فقط مىگويد همه چيز به مشيت الهى است اما كيفيت جريان مشيت را بيان نكرده و نگفته است كه مشيت الهى كه سعادت و شقاوت و عزت و ذلت به مشيت اوست ، چگونه كار مىكند . پس اين آيه را چند گونه مىتوان پياده كرد . ولى وقتى ما به آيات ديگر قرآن مراجعه مىكنيم ، آنها آيات مادر مىشوند و اين آيه را تفسير مىكنند . مثلا اين آيه در كمال صراحت مىگويد :  « ذلِكَ بِأَنَّ اللَّهَ لَمْ يَكُ مُغَيِّراً نِعْمَةً أَنْعَمَها عَلى قَوْمٍ حَتَّى يُغَيِّرُوا ما بِأَنْفُسِهِمْ »  ( 1 ) . يا آيهء ديگر كه از يك نظر اعمّ است مىگويد :  « إِنَّ اللَّهَ لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ »  ( 2 ) .\r\n\r\n\r\n\r\n\r\n","description":"","footnote":"\r\n( 1 ) . انفال / 53 .\r\n( 2 ) . رعد / 11 .\r\n","page_name":" 900 ","page_number":900},
  {"content":"\r\n\r\nاين دو آيه هر كدام چيزى دارد كه ديگرى ندارد . آيهء دوم مىگويد : خدا آنچه را كه بر قومى هست از آنها نمىگيرد مگر آنچه را كه در ايشان هست ، خودشان از خودشان بگيرند . اين آيه اعمّ است ، يعنى خداوند نعمتى را كه قومى دارند از آنها نمىگيرد و تبديل به نقمت نمىكند مگر خودشان را عوض كرده باشند ، نقمتى را هم كه قومى دارند از آنها نمىگيرد باز مگر خودشان را عوض كرده باشند . ولى آيهء اول فقط در مورد نعمتهاست و به نقمتها كار ندارد اما با يك نكتهء اضافى و آن اينكه مىفرمايد :\r\n « ذلِكَ بِأَنَّ اللَّهَ لَمْ يَكُ مُغَيِّراً »  اين بدان موجب است كه خدا چنين نبوده است . ( قرآن مىگويد :  « ما كانَ اللَّهُ »  خدا چنين نبوده است ، يعنى خدايى خدا ايجاب نمىكند . ) بر ضد خدايى خداست كه نعمتى را گتره از قومى سلب كند . اينكه مشيت خداوند گتره و گزاف جريان پيدا كند و هيچ چيزى را شرط هيچ چيز قرار ندهد ، بر خلاف حكمت و كمال ذات و خدايى اوست . پس اين آيات ، آيات مادرند نسبت به آن آيه . آيه‌هايى كه راجع به مشيت است همين قدر مىگويد كه همه چيز به مشيت خداست . اين آيه مىگويد ولى مشيت خدا اينچنين در عالم جريان دارد ، اينچنين قانونى دارد . پس در قرآن اين مطلب يك اصل اساسى بسيار متينى است و در آيات زيادى تكرار شده است كه اگر شكر نعمت مرا بجاى آوريد يعنى اگر از نعمت من درست استفاده كنيد آن را ابقا مىكنم و اگر با نعمت من بازى كنيد ، كفران نعمت كنيد ، آن را از شما سلب مىكنم .\r\nپس معنى  « الْيَوْمَ يَئِسَ الَّذِينَ كَفَرُوا مِنْ دِينِكُمْ فَلا تَخْشَوْهُمْ وَ اخْشَوْنِ »  اين است كه ديگر كافرها ، بيرون جامعه اسلامى [ از اينكه دين شما از بين برود 
  ] مأيوسند ، از ناحيه آنها ديگر خطرى براى عالم اسلامى نيست ، از من بترسيد ، يعنى از خودتان بترسيد .\r\nاى جماعت مسلمين ! بعد از اين اگر خطرى باشد آن است كه خودتان با نعمت اسلام بد عمل كنيد ، كفران نعمت كنيد ، آن استفاده‌اى را كه بايد ببريد نبريد ، در نتيجه قانون من در مورد شما اجرا شود :  « إِنَّ اللَّهَ لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ »  . از اين روز ديگر خطرى از خارج ، جامعهء اسلامى را تهديد نمىكند ، خطر از داخل تهديد مىكند .\r\nسؤال : همانطور كه فرموديد ما معتقديم كه امامت پيشوايى دين و دنياست و اين به\r\n\r\n","description":"","footnote":"","page_name":" 901 ","page_number":901},
  {"content":"\r\n\r\nدلائلى كه گفته شد خاص حضرت امير است . اما پس چرا بعد از قتل عثمان وقتى كه خواستند با حضرت امير بيعت كنند ، حضرت مكث كردند ، جاى مكث نبود ، بايستى كه خود به خود قبول مىكردند .\r\nجواب : همين سؤال حضرتعالى در كتاب خلافت و ولايت كه اخيرا منتشر شده مطرح گرديده است . جواب اين مطلب از خود كلمات امير المؤمنين روشن است .\r\nوقتى آمدند با حضرت بيعت كنند ، فرمود : « دعونى و التمسوا غيرى فانّا مستقبلون امرا له وجوه و الوان » مرا رها كنيد برويد دنبال كس ديگرى كه ما حوادث بسيار تيره‌اى در پيش داريم ( تعبير عجيبى است ) ، كارى را در پيش داريم كه چندين چهره دارد يعنى آن را از يك وجهه نمىشود رسيدگى كرد ، از وجهه‌هاى مختلف بايد رسيدگى كرد . بعد مىگويد : « انّ الآفاق قد اغامت و المحجّة قد تنكّرت » ( 1 ) خلاصه راه شناخته‌شده‌اى كه پيغمبر تعيين كرده بود الآن نشناخته شده ، فضا ابرآلود گرديده است . و در آخر مىگويد و لكن من اگر بخواهم بر شما حكومت كنم « ركبت بكم ما اعلم » آن طورى كه خودم مىدانم عمل مىكنم نه آنطور كه شما دلتان مىخواهد .\r\nاين مطلب نشان مىدهد كه امير المؤمنين اين مطلبى را كه از نظر تاريخى نيز بسيار قطعى است ، كاملا روشن مىديده كه الآن با زمان بعد از پيغمبر زمين تا آسمان فرق كرده يعنى اوضاع ، عجيب تغيير كرده و خراب شده است ، و اين جمله را امام براى اتمام حجت كامل مىگويد ، چون مسأله بيعت كردن قول گرفتن از آنهاست كه پيروى بكنند . مسأله بيعت اين نيست كه اگر شما بيعت نكنيد من ديگر خلافتم باطل است . بيعت مىكنند يعنى قول مىدهند كه تو هر كارى بكنى ما پشت سرت هستيم .\r\nاين مطلب را همه شيعه و سنى نوشته‌اند كه بعد از عمر ، قضيه شورا كه پيش آمد ، يكى از شش نفر اعضاى شورا على ( ع ) بود . در اين شورا سه نفر به نفع سه نفر كنار رفتند . زبير به نفع على ( ع ) كنار رفت ، طلحه به نفع عثمان و سعد وقاص به نفع عبد الرحمن بن عوف . سه نفر ماندند . عبد الرحمن گفت من خودم داوطلب نيستم . دو نفر باقى ماندند : على ( ع ) و عثمان . كليد كار افتاد به دست عبد الرحمن ، هر طرف را كه او انتخاب كند همو خليفه است . اول آمد سراغ امير المؤمنين ، گفت من حاضرم با تو بيعت كنم به اين شرط كه به كتاب خدا ، سنت رسول و سيرهء شيخين رفتار كنى .\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبه 91 .\r\n","page_name":" 902 ","page_number":902},
  {"content":"\r\n\r\nفرمود من حاضرم بپذيرم ولى به كتاب خدا و سنت رسول عمل مىكنم . سيره شيخين را كنار گذاشت . بعد رفت سراغ عثمان و همين سخن را گفت . عثمان گفت بله من حاضرم به كتاب خدا ، سنت رسول و سيره شيخين عمل كنم ، با اينكه به قول آقاى محمد تقى شريعتى ، عثمانى كه گفت من به سيره شيخين رفتار مىكنم اتفاقا به سيرهء شيخين رفتار نكرد . اگر مقايسه كنيم ، سيره امير المؤمنين چون با سيره پيغمبر يكى بود ، به سيره شيخين هم شبيه‌تر بود چون شيخين تا حد زيادى سيره پيغمبر را عمل مىكردند . ولى امير المؤمنين براى اينكه اگر الآن اين شرط را قبول كند انحرافاتى را هم كه در دوره شيخين پيدا شده امضا كرده است و ديگر نمىتواند با آنها مبارزه كند ، آن شرط را نمىپذيرد . مثلا مسأله تفاضل يعنى از بين بردن تساوى و فرق گذاشتن ميان مهاجرين و انصار و غير اينها در زمان عمر تأسيس شد و امير المؤمنين با آن سخت مخالف بود . اگر مىگفت من به سيره شيخين عمل مىكنم مجبور بود آنچه را كه در زمان عمر پيدا شده تثبيت كند و حال آنكه نمىخواست تثبيت كند . دروغ هم كه نمىخواست بگويد كه امروز بگويد عمل مىكنم و فردا زيرش بزند . اين بود كه گفت نمىخواهم .\r\nبنابراين وقتى كه على ( ع ) بعد از عمر حاضر نيست به مردم بگويد كه من به سيره اين دو خليفه كه انحرافات زمان آنها خيلى كمتر بود عمل مىكنم ، [ طبيعى است كه 
  ] بعد از عثمان كه اوضاع به كلى دگرگون شده بود و به قول خودش آينده داشت چندين چهره نشان مىداد و مردم نيز مىخواستند كه على ( ع ) آن طورى كه آنها دلشان مىخواهد عمل كند ، به ايشان بگويد كه من اگر حكومت را در دست بگيرم ، آن طورى كه خودم مىفهمم عمل مىكنم نه آن گونه‌اى كه شما دلتان بخواهد . پس [ اين سخنان امير المؤمنين 
  ] نه معنايش اين بود كه حضرت [ حكومت را 
  ] رد كرد ، بلكه مىخواست اتمام حجت كامل كرده باشد .\r\nسؤال : ما مىبينيم در خود قرآن تأكيد زيادى شده بر اتحاد . با توجه به اهميت مسأله امامت و حضرت امير ، چطور شده كه اين موضوع در قرآن به طور صريح ذكر نشده و چرا خود پيغمبر در مواقع متعددى اين موضوع را بيان نفرمودند ؟\r\nجواب : اين ، دو مطلب است . يكى اينكه چرا اين موضوع در قرآن به طور صريح ذكر نشده و ديگر اينكه آيا پيغمبر اكرم اين موضوع را در مواقع متعددى بيان فرمود\r\n\r\n","description":"","footnote":"","page_name":" 903 ","page_number":903},
  {"content":"\r\n\r\nيا نه ؟ و همچنين آيا قرآن كريم اين موضوع را در جاهاى مختلف ذكر كرده است يا نه ؟\r\nدر مورد مطلب دوم ، حرف ما همين است كه اين مسأله يك مسأله تاريخى است . حتى بسيارى از اهل تسنن قبول دارند كه پيغمبر اكرم اين مطلب را در جاهاى متعدد بيان كرده است ، تنها در غدير خم نبوده و اين را در كتابهاى امامت نوشته‌اند . جملهء « انت منّى بمنزلة هارون من موسى الّا انّه لا نبىّ بعدى » را حضرت در [ جريان 
  ] تبوك فرمود . و يا جملهء « لاعطينّ الرّاية غدا رجلا يحبّ اللّه و رسوله و يحبّه اللّه و رسوله » را كه مقام على ( ع ) را تثبيت مىكند ، حضرت در خيبر بيان نمود . حتى در اوايل بعثت بود كه خطاب به قريش فرمود : هر كس از شما اول كسى باشد كه با من بيعت مىكند ، او وصى و وزير و حتى وصى و وزير و خليفهء من خواهد بود [ و چنين شخصى على ( ع ) بود 
  ] .\r\nقرآن هم همين طور است ، در يك جا و دو جا نيست . تنها مسأله‌اى كه هست و اتفاقا اين نيز در كتاب خلافت و ولايت طرح شده ، اين است كه چرا قرآن كريم اسم نبرده است ؟ چون به عقيده ما كه قائليم در قرآن تحريفى صورت نگرفته يعنى چيزى از آن كم و يا بدان افزوده نشده است ، هيچ‌گاه اسم حضرت على به صراحت نيامده بوده است .\r\nبراى اين مسأله دو جهت بيان كرده‌اند . يكى - كه در همين كتاب آقاى محمد تقى شريعتى آن را خوب توضيح داده‌اند - اينكه قرآن يك راه و روشى دارد و آن اين است كه در موضوعات هميشه مىخواهد مطلب را به صورت اصل بيان كند نه به صورت فردى و شخصى ، و اين خودش يك مزيتى است در قرآن . مثلا در مسألهء  « الْيَوْمَ أَكْمَلْتُ لَكُمْ دِينَكُمْ »  كفار به اين دليل مأيوس شدند كه هميشه مىگفتند تا اين ( پيغمبر ) هست نمىشود كارى كرد ، وقتى بميرد ديگر تمام مىشود . اين ، آخرين نقطهء اميد مخالفين پيغمبر بود . وقتى كه ديدند پيغمبر اكرم تدبير بقاء امت را هم كرد كه بعد از من تكليف چيست ، مأيوس شدند .\r\nمطلب ديگر - كه اين را نيز سنّيها هم نوشته‌اند - اينكه پيغمبر اكرم در روزهاى آخر عمرش آن نگرانى « وَ اخْشَوْنِ » را كه در آيهء قرآن هست داشت ، يعنى نگرانى از وضع آيندهء امت را از داخل امت داشت . حديثى را كه نقل مىكنم سنيها هم نقل كرده‌اند كه ابو مدلّه غلام عايشه مىگويد در شبهاى آخر عمر پيغمبر اكرم ، نيمه‌هاى شب بود كه ديدم پيغمبر ( ص ) از اتاق خودش تنها بيرون آمد . هيچ كس بيدار نبود .\r\nرفت به طرف بقيع . من چون ديدم پيغمبر تنها دارد مىرود ، با خودم گفتم پيغمبر را تنها\r\n\r\n","description":"","footnote":"","page_name":" 904 ","page_number":904},
  {"content":"\r\n\r\nنگذارم . [ چنان حركت مىكردم كه 
  ] از دور شبح پيغمبر را مىديدم . ديدم كه براى اهل بقيع استغفار كرد . بعد جمله‌هايى فرمود كه مضمونش اين است : شما رفتيد و چه خوش رفتيد و به سعادت رسيديد . فتنه‌هايى روى آورده است « كقطع اللّيل المظلم » مانند پاره‌هاى شب تاريك . اين نشان مىدهد كه پيغمبر اكرم براى بعد از خودش فتنه‌هايى را پيش‌بينى مىكرد كه مسلّما يكى از آنها همين بوده است .\r\nاين مطلب را [ كه چرا قرآن اين موضوع را به اسم بيان نكرده است 
  ] اينطور پاسخ مىگويند كه اوّلا بناى قرآن بر اين است كه مسائل را به صورت اصل بيان كند و ثانيا پيغمبر اكرم يا خداى تبارك و تعالى نمىخواست در اين مسأله‌اى كه بالأخره هوا و هوس‌ها دخالت مىكند ، مطلبى به اين صورت طرح شود گواينكه [ صورت طرح شده را هم 
  ] اينها آمدند به صورت توجيه و اجتهاد و اين حرفها گفتند كه نه ، مقصود پيغمبر چنين و چنان بوده است ، يعنى اگر آيه‌اى هم به طور صريح [ در اين خصوص وجود داشت ، باز آن را توجيه مىكردند 
  ] . پيغمبر ( ص ) در گفتار خودش به طور صريح گفت : « هذا علىّ مولاه » . ديگر از اين صريحتر چه مىخواهيد ؟ ! ولى خيلى فرق است ميان گفتار پيغمبر با اين صراحت را زمين زدن و آيهء قرآن را با وجود كمال صراحت اسمى در آن ، همان روز اول بعد از وفات پيغمبر زمين زدن ، و لهذا من اين جمله را در مقدمهء آن كتاب ( خلافت و ولايت ) نقل كرده‌ام كه يك يهودى در زمان حضرت امير مىخواست عموم مسلمين را سركوفت بدهد به حوادث نامطلوب صدر اسلام ( و انصافا سركوفت هم دارد ) . به حضرت گفت : « ما دفنتم نبيّكم حتّى اختلفتم فيه » هنوز پيغمبرتان را دفن نكرده بوديد كه درباره‌اش اختلاف كرديد . امير المؤمنين جواب خيلى عجيبى مىدهد ، مىفرمايد : « انّما اختلفنا عنه لا فيه و لكنّكم ما جفّت ارجلكم من البحر حتّى قلتم لنبيّكم اجعل لنا الها كما لهم آلهة فقال انّكم قوم تجهلون » ( 1 ) ما اختلاف دربارهء پيغمبر نكرديم ، اختلاف ما دربارهء دستورى بود كه از پيغمبر ما رسيده بود ، ولى شما هنوز پايتان از آب دريا خشك نشده بود كه از پيغمبرتان خواستيد كه همان اصل اول توحيدتان را زير پا بگذاريد ، گفتيد براى ما بتى بساز مثل اينها . پس خيلى تفاوت است ميان آنچه براى ما رخ داد [ و آنچه براى شما رخ داد 
  ] . و [ به عبارت ديگر 
  ] ما دربارهء خود پيغمبر اختلاف نكرديم بلكه دربارهء اين اختلاف كرديم كه مفهوم و مفاد\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، حكمت 317 .\r\n","page_name":" 905 ","page_number":905},
  {"content":"\r\n\r\nدستور پيغمبر چيست . اين خيلى فرق دارد كه كارى كه به هر حال آن را انجام مىدادند توجيهش در خارج اينطور باشد ( نه اينكه در واقع اينطور بود ) كه بگويند [ آنها كه مرتكب اين خطا شدند 
  ] خيال مىكردند مقصود پيغمبر اين بوده و در نتيجه گفتهء پيغمبر را به اين صورت توجيه كردند و يا اينكه بگويند نصّ آيهء قرآن با اين صراحت را كنار گذاشتند يا قرآن را تحريف كردند .\r\nسؤال : سؤالى را كه آقاى دكتر . . . مطرح كردند ، به اين صورت مطرح مىكنم كه درست است كه در قرآن بايد اصل گفته شود ولى اصل جانشينى و حكومت در اسلام كه مسلّما خيلى اهميت دارد مىبايست نه به عنوان اينكه [ قرآن 
  ] اسمى آورده باشد بلكه به عنوان دستور العمل خيلى تصريح مىشد و مثلا وحى مىشد به پيغمبر كه تو بايد جانشينت را تعيين كنى و او نيز جانشين بعد را و همين طور تا آخر ، يا انتخاب جانشين با مشورت باشد يا به صورت انتخاب باشد . يعنى دستور العمل جانشينى ، براى اسلام كه دينى بود كه مىبايست حكومت مىكرد و حاكم لازم داشت ، مسألهء ساده‌اى نبود كه به حال خودش رها بشود و تصريح نشود . قضيه اين نيست كه اسم حضرت على آورده بشود يا آورده نشود ، بلكه با توجه به اينهمه اختلاف كه دربارهء نحوهء جانشينى و حكومت هست ، بايد دستورالعملى تعيين مىشد كه اى پيغمبر ! بر توست كه جانشين خودت را تعيين كنى . حالا ممكن بود راجع به اينكه جانشين كيست تفسيرات مختلف كنند ولى اين ديگر قطعى بود كه جانشين را پيغمبر خودش تعيين كرده بود و به عهدهء مشورت مسلمين نبود . همچنين آيا جانشين پيغمبر بايد خليفهء بعدى يا امام بعدى را تعيين مىكرد يا بايد يك عده‌اى انتخاب مىكردند يا مشورت مىكردند ؟ اين قضيه از نظر قرآن آنطور كه من مىدانم مبهم مانده و به هر حال در اين مورد دستور العمل تصريح‌شده‌اى نداريم .\r\nدوم آنكه من چندى پيش كتابى راجع به حكومت در اسلام خواندم . در آن كتاب نقل قول‌هاى زيادى از خود حضرت على و ديگران شده بود كه اين امر [ يعنى خلافت 
  ] امرى است مربوط به مسلمين ، و مسلمين بايد نظر بدهند ، اهل حلّ و عقد بايد نظر بدهند ، امر خلافت امر من نيست ، آنها بايد مشورت كنند و نظر و رأى بدهند . و دلائل خيلى زيادى جمع كرده بود در تأييد اينكه مسألهء حكومت در اسلام يك امر انتخابى است و نه اينكه يك فرد جانشين خودش را تعيين كند . خواستم ببينم راجع به اين گفته‌ها چه نظرى هست ؟\r\nسوم اينكه به فرض كه اين دوازده امام به عنوان جانشين يكى بعد از ديگرى تعيين شده‌اند ( حالا يا به وحى خدايى و يا به صورت ديگر ) ، تكليف قطعى به عنوان يك\r\n\r\n","description":"","footnote":"","page_name":" 906 ","page_number":906},
  {"content":"\r\n\r\nاصل انتخاب و تعيين جانشين ( و نه شكل انتخاب ) براى هميشهء جامعهء اسلامى چگونه است ، يعنى آيا از پيش گفته بودند كه بر طبق وحى خدايى فقط دوازده امام با اين خصوصيات كه معصومند و . . . مىآيند و بعد از آن در دورهء غيبت مثلا بايد به صورت انتخاب باشد ؟ آيا اينها تصريح شده ؟ اين استنباط خود ماست كه چون اكنون امام دوازدهم حضور ندارد ، مىگوييم بايد [ در رأس حكومت 
  ] مجتهد جامع الشرائط باشد يا نباشد . ولى قرآن بايد يك دستور العمل اساسى براى مسلمين بدهد كه [ پس از پيغمبر ابتدا 
  ] عده‌اى را كه معصومند اختصاصا بر شما حاكم مىكنيم ، بعد از آن شما بايد به مشورت خودتان [ كسى را انتخاب كنيد 
  ] يا فقيه شما حكومت كند . اين قضيه هم بعد از امام يازدهم لا ينحل مىماند و باز دچار اشكالات و اختلاف نظرهاى بسيار است . اين مسأله به چه صورت از نظر ما شيعه حل مىشود ؟\r\nجواب : مقدارى از اينها را ما در جلسات پيش عرض كرديم . باز شما مسأله را گردانديد تنها به مسألهء حكومت . اين را ما در هفته‌هاى پيش عرض كرديم كه مسألهء حكومت غير از مسألهء امامت است و از نظر شيعه مسألهء حكومت در زمان امام نظير مسألهء حكومت است در زمان پيغمبر ، يعنى حكم استثنايى دارد . همانطور كه در زمان پيغمبر اين مسأله مطرح نيست كه با وجود پيغمبر تكليف مسألهء حكومت چيست ، با فرض وجود و حضور امام در سطحى كه شيعه بدان قائل است نيز مسألهء حكومت يك مسألهء فرعى و طفيلى است . اگر بخواهيم مسألهء حكومت را به طور مجزا مطرح كنيم مسألهء علىحده‌اى است كه در زمان عدم وجود امام ( كه چنين زمانى نداريم ) يا عدم حضور امام مطرح است و البته يك مسألهء اساسى هم هست . و لهذا ما منكر « امْرُهُمْ شُورى بَيْنَهُمْ » نيستيم اما « امْرُهُمْ شُورى بَيْنَهُمْ » در كجا ؟ آيا در امرى كه نصّى از قرآن رسيده و تكليفش روشن است ؟ در آنها كه نيست ، بلكه در مواردى است كه مربوط به حكمى از احكام الهى نيست و دستورى درباره‌اش نرسيده است .\r\nاما آن قضايايى كه فرموديد در كتاب حكومت در اسلام نوشته شده . البته من استقصاى كامل نكرده‌ام . متأسفانه در آن كتاب اولا مسائل تا حدود زيادى يك طرفه نوشته شده يعنى فقط يك قسمت از دلائل نوشته شده و ادلّهء مخالف اين دلائل هيچ نوشته نشده و اين ، عيب بزرگى است زيرا انسان اگر مىنويسد بايد همه را بنويسد و بعد ببيند از ميان همهء دلائل آيا اينها را بايد گرفت يا آنها را ؟ اينها معتبر است يا آنها ؟\r\n\r\n","description":"","footnote":"","page_name":" 907 ","page_number":907},
  {"content":"\r\n\r\nعيب ديگرى كه در آن كتاب هست مسألهء تقطيعات است ( البته من مطالعه‌اى روى خصوص اين كتاب ندارم ولى اشخاص واردى كه مطالعه كرده‌اند ، اين سخن را گفته‌اند ) يعنى سر و ته جمله را زده و وسط آن را گرفته است . در نتيجه جمله مفهومى پيدا كرده است كه اگر قسمتهاى اول و آخرش را هم ضميمه مىكرد ، هيچ‌گاه آن معنا و مقصود از آن پيدا نمىشد . بعلاوه ، قسمت عمدهء آنها همان مسائلى است كه مربوط به زمان حضور امام ، و امامت نيست . در چيزهايى كه مربوط به زمان حضور امام نباشد كسى بحثى ندارد .\r\n\r\n","description":"","footnote":"","page_name":" 908 ","page_number":908},
  {"content":"\r\n\r\n\r\nامامت در قرآن\r\nدر جلسهء پيش دربارهء آيهء  « الْيَوْمَ أَكْمَلْتُ لَكُمْ دِينَكُمْ وَ أَتْمَمْتُ عَلَيْكُمْ نِعْمَتِي وَ رَضِيتُ لَكُمُ الْإِسْلامَ دِيناً »  ( 1 ) بحث كرديم و عرض كرديم كه قرائن داخلى آيه و هم شواهد خارجى - يعنى اخبارى كه از طرق شيعه و سنى در شأن نزول اين آيه وارد شده است - نشان مىدهد كه اين آيه دربارهء موضوع غدير خم بوده است . چون بحث ما در آيات قرآن در اين زمينه است يعنى آياتى كه شيعه در اين باب استدلال مىكنند ، دو سه آيهء ديگر را نيز كه مورد استدلال علماى شيعه هست عرض مىكنيم براى اينكه درست روشن بشود كه سبك استدلال چيست .\r\nيكى از آن آيات ، آيهء ديگرى است از سورهء مائده و تقريبا شصت آيه بعد از اين آيه . آن آيه اين است :\r\n يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ وَ إِنْ لَمْ تَفْعَلْ فَما بَلَّغْتَ رِسالَتَهُ وَ اللَّهُ يَعْصِمُكَ مِنَ النَّاسِ  ( 2 ) .\r\nلازم است مقدمه‌اى را عرض بكنم تا مفاد اين آيه را توضيح بدهم . اين مقدمه ،\r\n\r\n\r\n\r\n\r\n","description":"","footnote":"\r\n( 1 ) . مائده / 3 .\r\n( 2 ) . مائده / 67 .\r\n","page_name":" 909 ","page_number":909},
  {"content":"\r\n\r\nكمكى هم به مطلبى كه در آيهء پيش گفتيم مىكند .\r\n\r\nوضع خاص آياتى كه دربارهء اهل بيت است\r\nمطلبى كه واقعا رمز مانند است اين است كه به طور كلى در قرآن آياتى كه در مورد اهل بيت پيغمبر است و مخصوصا آياتى كه لااقل از نظر ما شيعيان در مورد امير المؤمنين است ، يك وضع خاصى دارد و آن اينكه در عين اينكه دلائل و قرائن بر مطلب در خود آيه وجود دارد ولى گويى يك كوششى هست كه اين مطلب در لابلاى مطالب ديگر يا در ضمن مطلب ديگرى گفته شود و از آن گذشته شود . اين جهت را آقاى محمد تقى شريعتى در كتاب خلافت و ولايت در ابتداى بحثشان نسبتا خوب بيان كرده‌اند . البته ديگران هم اين مطلب را گفته‌اند ولى در فارسى شايد اول بار بيانى باشد كه ايشان ذكر كرده‌اند . رمز مطلب چيست ؟ ضمن پاسخ اين سؤال جواب كسانى هم كه مىگويند اگر خدا مىخواست كه [ جانشينى پيغمبر ( ص ) 
  ] بر على ( ع ) تنصيص بشود چرا اسمش در قرآن به صورت صريح نيست ، داده مىشود .\r\n\r\nآيهء تطهير\r\nمثلا آيه‌اى داريم به نام آيهء تطهير :\r\n إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً  ( 1 ) .\r\nاگر ما باشيم و همين آيه و همين قسمت ، مىگوييم مفاد خيلى آشكارى دارد : خدا چنين اراده كرده است و مىكند كه از شما اهل البيت پليدى را زايل كند ، پاك و منزّهتان بدارد  « يُطَهِّرَكُمْ تَطْهِيراً »  شما را به نوع خاصى تطهير و پاكيزه كند . تطهيرى كه خدا ذكر مىكند معلوم است كه تطهير عرفى و طبّى نيست كه نظر به اين باشد كه بيماريها را از شما زايل مىكند ، ميكروبها را از بدن شما بيرون مىكند . نمىخواهم بگويم اين ، مصداق تطهير نيست ، ولى مسلّم تطهيرى كه اين آيه بيان مىكند ، در درجهء اول ، از آن چيزهايى است كه خود قرآن آنها را رجس مىداند . رجس و رجز و اينجور\r\n\r\n\r\n\r\n\r\n","description":"","footnote":"\r\n( 1 ) . احزاب / 33 .\r\n","page_name":" 910 ","page_number":910},
  {"content":"\r\n\r\nچيزها در قرآن يعنى هر چه كه قرآن از آن نهى مىكند ، هر چه كه گناه شمرده مىشود ، مىخواهد گناه اعتقادى باشد يا گناه اخلاقى و يا گناه عملى . اينها رجس و پليدى است . اين است كه مىگويند مفاد اين آيه ، عصمت اهل بيت يعنى منزه بودن آنها از هر نوع آلودگى است .\r\nفرض كنيد ما نه شيعه هستيم و نه سنّى ، يك مستشرق مسيحى هستيم كه از دنياى مسيحيت آمده‌ايم و مىخواهيم ببينيم كتاب مسلمين چه مىخواهد بگويد . اين جمله را در قرآن مىبينيم ، بعد مىرويم سراغ تاريخ و سنت و حديث مسلمين . مىبينيم نه تنها آن فرقه‌اى كه شيعه ناميده مىشوند و طرفدار اهل بيت هستند ، بلكه آن فرقه‌اى هم كه طرفدارى بالخصوصى از اهل بيت ندارند ، در معتبرترين كتابهايشان هنگام بيان شأن نزول آيه ، آن را در وصف اهل بيت پيغمبر دانسته‌اند و در آن جريانى كه مىگويند آيه در طى آن نازل شد ، على ( ع ) هست و حضرت زهرا و حضرت امام حسن و حضرت امام حسين و خود رسول اكرم . و در احاديث اهل تسنن است كه وقتى اين آيه نازل شد ، امّ سلمه ( 1 ) كه يكى از زنهاى پيغمبر است مىآيد خدمت حضرت و مىگويد :\r\nيا رسول الله ! آيا من هم جزء اهل البيت شمرده مىشوم يا نه ؟ مىفرمايد : تو به خير هستى ولى جزء اينها نيستى . [ مدارك 
  ] اين [ مطلب 
  ] هم يكى و دو تا نيست ، عرض كردم در روايات اهل تسنن زياد است .\r\nهمين آيه را ما مىبينيم كه در لابلاى آيات ديگرى است و قبل و بعدش همه دربارهء زنهاى پيغمبر است . قبلش اين است :  « يا نِساءَ النَّبِيِّ لَسْتُنَّ كَأَحَدٍ مِنَ النِّساءِ »  ( 2 ) اى زنان پيغمبر ! شما با زنان ديگر فرق داريد ( البته نمىخواهد بگويد امتياز داريد ) ، گناه شما دو برابر است زيرا اگر گناهى بكنيد اولا آن گناه را مرتكب شده‌ايد و ثانيا هتك حيثيّت شوهرتان را كرده‌ايد ، دو گناه است ، كار خير شما هم دو برابر اجر دارد چون هر كار خير شما دو كار است ، همچنانكه اينكه مىگويند ثواب كار خير سادات و گناه كار شرشان مضاعف است نه از باب اين است كه مثلا يك گناه دربارهء اينها با ديگران فرق دارد ، بلكه بدين جهت است كه يك گناه آنها مىشود دو گناه . به عنوان مثال اگر يك\r\n\r\n\r\n\r\n\r\n","description":"","footnote":"\r\n( 1 ) . او زنى است كه در ميان ما شيعه فوق‌العاده احترام دارد ، بعد از خديجه مجلّل‌ترين زن پيغمبر است . در ميان اهل تسنن هم خيلى محترم است . از نظر آنها بعد از خديجه و عايشه ، امّ سلمه است .\r\n( 2 ) . احزاب / 32 .\r\n","page_name":" 911 ","page_number":911},
  {"content":"\r\n\r\nسيد - العياذ بالله - مشروب بخورد ، غير از اينكه شراب خورده يك كار ديگر هم كرده و آن اين است كه چون منسوب به پيغمبر و ذرّيّهء پيغمبر است ، هتكى هم از پيغمبر كرده است . كسى كه مىبيند فرزند پيغمبر اينطور علنى بر ضد پيغمبر عمل مىكند ، در روح او اثر خاصى پيدا مىشود .\r\nدر اين آيات ضميرها همه مؤنث است :  « لَسْتُنَّ كَأَحَدٍ مِنَ النِّساءِ إِنِ اتَّقَيْتُنَّ »  . معلوم است كه مخاطب ، زنهاى پيغمبرند . بعد از دو سه آيه يك مرتبه ضمير مذكر مىشود و به همين آيه مىرسيم :  « إِنَّما يُرِيدُ اللَّهُ لِيُذْهِبَ عَنْكُمُ  ( نه عنكنّ )  الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً »  . بعد دو مرتبه ضمير مؤنث مىشود . قرآن هيچ كارى را به گزاف نمىكند . اولا در اينجا كلمهء « اهل البيت » آورده و قبلا همه‌اش نساء النّبى است :  « يا نِساءَ النَّبِيِّ »  . يعنى عنوان نساء النبى تبديل شد به عنوان اهل البيت پيغمبر . و ثانيا ضمير مؤنث تبديل شد به ضمير مذكر . [ اينها 
  ] گزاف و لغو نيست ، لا بد چيز ديگرى است ، مطلب ديگرى مىخواهد بگويد غير از آنچه كه در آيات پيش بوده است . آيات قبل و بعد از اين آيه ، همه تكليف و تهديد و خوف و رجاء و امر است راجع به زنان پيغمبر :  « وَ قَرْنَ فِي بُيُوتِكُنَّ وَ لا تَبَرَّجْنَ تَبَرُّجَ الْجاهِلِيَّةِ »  در خانه‌هاى خودتان بمانيد و مانند زمان جاهليت تظاهر به زينت نكنيد . همه‌اش امر است و دستور و تهديد ، و ضمنا خوف و رجاء كه اگر كار خوب بكنيد چنين مىشود و اگر كار بد بكنيد چنان مىشود .\r\nاين آيه [ يعنى آيهء تطهير 
  ] بالاتر از مدح است ، مىخواهد مسألهء تنزيه آنها از گناه و معصيت را بگويد . مفاد اين آيه غير از مفاد آيات ما قبل و مابعد آن است . در اينجا مخاطب اهل البيت است و در آنجا نساء النبى . در اينجا ضمير ، مذكر است و در آنجا مؤنث . ولى همين آيه‌اى كه مفاد آن اينهمه با ما قبل و مابعدش مختلف است ، در وسط آن آيات گنجانده شده ، مثل كسى كه در بين صحبتش مطلب ديگرى را مىگويد و بعد رشتهء سخنش را ادامه مىدهد . اين است كه در روايات ما ائمه عليهم السلام خيلى تأكيد دارند كه آيات قرآن ممكن است ابتدايش در يك مطلب باشد ، وسطش در مطلب ديگر و آخرش در يك مطلب سوم . اينكه در مسألهء تفسير قرآن اين قدر اهميت قائل شده‌اند براى همين است .\r\nنه تنها روايات و ائمهء ما گفته‌اند كه  « إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ . . . »  با ما قبل و مابعدش فرق دارد و مخاطب و مضمونش غير از آنهاست و مربوط به همانهايى\r\n\r\n","description":"","footnote":"","page_name":" 912 ","page_number":912},
  {"content":"\r\n\r\nاست كه آن داستان ( 1 ) در ارتباط با آنهاست ، بلكه اهل تسنن نيز همه ، اين مطلب را روايت كرده‌اند .\r\nنمونهء ديگر : آيهء  « الْيَوْمَ أَكْمَلْتُ . . . » \r\nدر آيهء «  « الْيَوْمَ أَكْمَلْتُ لَكُمْ دِينَكُمْ »  هم مىبينيم عين همين مطلب هست و بلكه در مورد اين آيه عجيب‌تر است . قبل از اين آيه همه‌اش صحبت از يك مسائل خيلى فرعى و عادى است :   « أُحِلَّتْ لَكُمْ بَهِيمَةُ الْأَنْعامِ »   ( 2 ) گوشت چارپايان بر شما حرام است و تذكيه چنين بكنيد و اگر مردار باشد حرام است و آنهايى را كه خفه مىكنيد ( منخنقه ) حرام است و آنهايى كه با شاخ زدن به يكديگر كشته مىشوند گوشتشان حرام است و . . . يك‌دفعه مىگويد :  « الْيَوْمَ يَئِسَ الَّذِينَ كَفَرُوا مِنْ دِينِكُمْ فَلا تَخْشَوْهُمْ وَ اخْشَوْنِ الْيَوْمَ أَكْمَلْتُ لَكُمْ دِينَكُمْ وَ أَتْمَمْتُ عَلَيْكُمْ نِعْمَتِي وَ رَضِيتُ لَكُمُ الْإِسْلامَ دِيناً »  . بعد دوباره مىرود دنبال همان مسائلى كه قبلا مىگفت . اساسا اين جمله‌ها به ما قبل و مابعدش نمىخورد يعنى نشان مىدهد كه اين ، مطلبى است كه در وسط و شكم مطلب ديگرى گنجانده شده و از آن رد شده‌اند . آيه‌اى هم كه امروز مىخواهيم بگوييم عين همين سرنوشت را دارد ، يعنى آيه‌اى است در وسط آيات ديگر كه اگر آن را برداريم ، رابطهء آنها هيچ با همديگر قطع نمىشود كما اينكه اگر  « الْيَوْمَ أَكْمَلْتُ . . . »  را از وسط آن آيات برداريم ، رابطهء ما قبل و مابعدش هيچ قطع نمىشود . آيه‌اى است در وسط آيات ديگر به طورى كه نمىشود گفت دنبالهء ما قبل يا مقدمهء مابعد است ، بلكه مطلب ديگرى است . در اينجا نيز قرائن خود آيه و نقلهاى شيعه و سنى همه از همين مطلب حكايت مىكنند ، ولى اين آيه را نيز قرآن در وسط مطالبى قرار داده كه به آنها مربوط نيست . حال رمز اين كار چيست ؟\r\nاين بايد يك رمزى داشته باشد .\r\n\r\nرمز اين مسأله\r\nرمزى كه براى اين كار هست ، هم از اشارهء خود آيهء قرآن استفاده مىشود و هم\r\n\r\n\r\n\r\n\r\n","description":"","footnote":"\r\n( 1 ) . [ ظاهرا مقصود داستان مباهله است . 
  ]\r\n( 2 ) . مائده / 1 .\r\n","page_name":" 913 ","page_number":913},
  {"content":"\r\n\r\nدر روايات ائمهء ما به همين مطلب اشاره شده است و آن اين است كه در ميان تمام دستورات اسلامى هيچ دستورى نبوده است مثل امامت امير المؤمنين و خصوصيت خاندان پيغمبر كه اينهمه كم شانس اجرا داشته باشد ، به اين معنا كه به دليل تعصّباتى كه در عمق روح مردم عرب وجود داشت ، آمادگى بسيار كمى براى اين مطلب به چشم مىخورد . با اينكه به پيغمبر اكرم راجع به امير المؤمنين دستور مىرسيد ، حضرت هميشه اين بيم و نگرانى را داشت كه اگر بگويد ، منافقينى كه قرآن پيوسته از آنها نام مىبرد مىگويند ببينيد ! - به اصطلاح معروف - دارد براى خانوادهء خودش نان مىپزد .\r\nدر صورتى كه رسم و شيوهء پيغمبر ( ص ) در زندگى اين بود كه در هيچ موردى براى خودش اختصاص قائل نمىشد و اخلاقش اين بود و دستور اسلام هم همين بود كه فوق‌العاده اجتناب داشت از اينكه ميان خودش و ديگران امتياز قائل بشود و همين جهت عامل بسيار بزرگى بود براى موفقيت پيغمبر اكرم .\r\nاين مسأله [ يعنى ابلاغ اينكه جانشين من على ( ع ) است 
  ] امر و دستور خدا بود اما پيغمبر ( ص ) مىدانست كه اگر آن را بيان كند عده‌اى ضعيف الايمان كه هميشه بوده‌اند خواهند گفت ببينيد ! دارد براى خودش امتياز درست مىكند . در آيهء  « الْيَوْمَ أَكْمَلْتُ لَكُمْ دِينَكُمْ »  ديديم كه قبلش اين بود :  « الْيَوْمَ يَئِسَ الَّذِينَ كَفَرُوا مِنْ دِينِكُمْ فَلا تَخْشَوْهُمْ وَ اخْشَوْنِ »  مىگويد ديگر كافران اميدى به اين دين ندارند يعنى آنها ديگر از اينكه از آن راهى كه بر عليه اسلام مبارزه مىكردند بتوانند بر اين دين پيروز شوند مأيوسند ، فهميدند كه ديگر كارشان پيش نمىرود  « فَلا تَخْشَوْهُمْ »  ديگر از ناحيهء كافران نگرانى نداشته باشيد  « وَ اخْشَوْنِ »  ولى از من بيم داشته باشيد ، كه عرض كردم مقصود اين است كه بيم داشته باشيد زيرا اگر در داخلتان خراب بشويد ، به حكم سنتى كه من دارم كه هر قومى چنانچه [ در جهت فساد 
  ] تغيير كند من هم نعمت خويش را از آنها سلب مىكنم ، [ نعمت اسلام را از شما سلب مىنمايم . 
  ] در اينجا  « وَ اخْشَوْنِ »  كنايه است از اينكه از خودتان بترسيد ، از من بترسيد از باب اينكه از خودتان بترسيد ، يعنى بيم از داخل است ، ديگر از خارج بيمى نيست . از طرفى هم مىدانيم كه اين آيه در سورهء مائده است و سورهء مائده آخرين سوره‌اى است كه بر پيغمبر نازل شده يعنى اين آيه در همان دو سه ماه آخر عمر پيغمبر در وقتى كه اسلام قدرتش بسط يافته بود نازل گرديده است .\r\nدر آيه‌اى كه قبلا عرض كردم نيز همين مطلب را كه از داخلهء مسلمين بيم هست\r\n\r\n","description":"","footnote":"","page_name":" 914 ","page_number":914},
  {"content":"\r\n\r\nولى از خارج بيم نيست مىبينيم . مىگويد :\r\n يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ وَ إِنْ لَمْ تَفْعَلْ فَما بَلَّغْتَ رِسالَتَهُ وَ اللَّهُ يَعْصِمُكَ مِنَ النَّاسِ »  .\r\nاصلا ما غير از اين آيه ، ديگر آيه‌اى در قرآن نداريم كه بخواهد پيغمبر را [ به انجام كارى 
  ] تشويق كند . مثل اين است كه شما مىخواهيد كسى را به كارى تشويق كنيد ، او يك قدم جلو مىگذارد و يك قدم عقب ، بيم دارد . در اين آيه پيغمبر را دعوت مىكند كه ابلاغ كن ، از يك طرف تهديدش مىكند و از طرف ديگر تشويق مىنمايد يعنى تسلّىاش مىدهد . تهديدش مىكند كه اگر اين موضوع ابلاغ نشود تمام رسالت تو بيهوده است ، و تسلّىاش مىدهد كه نترس ! خدا تو را از اين مردم نگهدارى مىكند  ( وَ اللَّهُ يَعْصِمُكَ مِنَ النَّاسِ )  . در آيهء  « الْيَوْمَ يَئِسَ الَّذِينَ كَفَرُوا مِنْ دِينِكُمْ فَلا تَخْشَوْهُمْ »  فرمود ديگر از كافران نترسيد . مسلّما پيغمبر ( ص ) در درجهء اول نبايد از كافران بترسد ولى آيهء  « يا أَيُّهَا الرَّسُولُ . . . »  نشان مىدهد كه پيغمبر نگرانى دارد . پس اين نگرانى از داخل مسلمين است . حالا من كار ندارم كه آنهايى كه از داخل مسلمين [ پذيراى اين موضوع يعنى جانشينى على ( ع ) نبودند 
  ] كافر باطنى بودند يا نبودند ، بالأخره اين موضوع به گونه‌اى بود كه آمادگى آن را نداشتند و حاضر به پذيرش آن نبودند .\r\n\r\nشواهد تاريخى\r\nاتفاقا جريانهاى تاريخى هم همين را حكايت مىكند ، يعنى جامعه‌شناسى مسلمين را همين‌طور نشان مىدهد . لهذا عمر گفت : ما كه على را به خلافت انتخاب نكرديم حيطة على الاسلام بود يعنى براى اسلام احتياط كرديم ، زير بارش نمىرفتند ، قبول نمىكردند . يا در جاى ديگر كه با ابن عباس صحبت مىكرد به او گفت : قريش اين كار را صحيح نمىديد كه امامت در همان خاندانى باشد كه نبوت هم در همان خاندان بوده ، يعنى گفت نبوت كه در خاندان بنى هاشم پيدا شد طبعا براى بنى هاشم امتياز شد . قريش حساب كرد كه اگر خلافت هم در اين خاندان باشد همهء امتيازات از آن بنى هاشم مىشود . از اين جهت بود كه قريش نسبت به اين مطلب كراهت داشت .\r\nابن عباس هم جوابهاى خيلى پخته‌اى به او داد . آياتى را از قرآن در اين زمينه خواند\r\n\r\n","description":"","footnote":"","page_name":" 915 ","page_number":915},
  {"content":"\r\n\r\nكه جوابهاى بسيار پخته‌اى است .\r\nبنابراين در جامعهء مسلمين يك وضعى بوده است كه به عبارتها و زبانهاى مختلف بيان شده است . قرآن به آن صورت مىگويد ، عمر همان را به بيان و صورت ديگرى مىگويد . يا مثلا مىگفتند على ( ع ) از باب اينكه در جنگهاى اسلامى خيلى از افراد و سران عرب را كشته است و مردم عرب هم مردم كينه‌جويى هستند و بعد از آنكه مسلمان شدند نيز كينهء پدركشى و برادركشى آنها نسبت به على محفوظ بود ، [ براى خلافت مناسب نيست . 
  ] عده‌اى از اهل تسنن هم مىخواهند همينها را عذر درست كنند ، مىگويند درست است كه افضليت و مقام و ارجحيّت على ( ع ) روشن بود ولى اين جهت هم بود كه خيلى دشمندار بود .\r\nبنابراين يك نوع نگرانى در زمان پيغمبر وجود داشته است براى تمرد از اين يك دستور . شايد سرّ اينكه قرآن اين آيات را با قرائن و دلائل ذكر كرده اين است كه هر آدم بىغرضى مطلب را بفهمد ولى نخواسته مطلب را به صورتى درآورد كه آنهايى كه مىخواهند تمرد كنند ، تمردشان به صورت تمرد در مقابل قرآن و اسلام درآيد . كأنّه مىخواهد بگويد : آنها كه به هر حال تمرد مىكنند پس تمردشان به شكلى در نيايد كه به معنى طرد قرآن در كمال صراحت باشد ، اقلا يك پرده‌اى بتوانند برايش درست كنند .\r\nاين است كه ما مىبينيم آيهء تطهير را در وسط آن آيات قرار مىدهد ولى هر آدم فهيم و عاقل و مدبّر و متدبّرى مىفهمد كه اين ، چيز ديگرى است . آيهء  « الْيَوْمَ أَكْمَلْتُ »  را آنطور قرار مىدهد و آيهء  « يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ »  را اينطور .\r\nآيهء  « إِنَّما وَلِيُّكُمُ اللَّهُ . . . » \r\nآيات ديگر در اين زمينه نيز به گونه‌اى هستند كه فكر و انديشه را برمىانگيزد براى اينكه انسان بفهمد كه در اينجا چيزى هست ، و بعد هم به كمك نقلهاى متواتر قضيه ثابت مىشود ، مثل آيهء  « إِنَّما وَلِيُّكُمُ اللَّهُ وَ رَسُولُهُ وَ الَّذِينَ آمَنُوا الَّذِينَ يُقِيمُونَ الصَّلاةَ وَ يُؤْتُونَ الزَّكاةَ وَ هُمْ راكِعُونَ »  ( 1 ) . تعبير عجيبى است : ولىّ امر شما خداست و پيغمبر و كسانى كه ايمان آورده‌اند ، آنها كه نماز را بپامىدارند و در حال ركوع زكات\r\n\r\n\r\n\r\n\r\n","description":"","footnote":"\r\n( 1 ) . مائده / 55 .\r\n","page_name":" 916 ","page_number":916},
  {"content":"\r\n\r\nمىدهند . زكات دادن در حال ركوع يك كار عمومى نيست كه بشود آن را به صورت يك اصل كلى ذكر كرد ، بلكه اين مطلب نشان مىدهد كه اشاره به يك واقعهء معين است . هم تصريح نكرده است تصريحى كه تمرد از آن نزد دوست و دشمن تمرد از قرآن شمرده شود ، و هم تفصيح كرده است يعنى طورى بيان نموده كه هر آدم بىغرضى مىفهمد كه در اينجا يك چيزى هست و اشاره به يك قضيه‌اى است .  « الَّذِينَ . . .   يُؤْتُونَ الزَّكاةَ وَ هُمْ راكِعُونَ »  ( در حال ركوع زكات مىدهند ) يك امر معمولى نيست ، يك قضيهء استثنائى است كه اتفاقا رخ مىدهد . اين قضيه چه بوده است ؟ مىبينيم همه اعم از شيعه و سنى گفته‌اند كه اين آيه دربارهء على بن أبي طالب است .\r\n\r\nسخن عرفا\r\nآيات ديگرى نيز هست كه تدبّر عميق مطلب را روشن مىكند . اين است كه عرفا از قديم سخنى گفته‌اند و البته اين سخن در خود شيعه هست و عرفا آن را خوب بيان كرده‌اند . مىگويند مسألهء امامت و ولايت باطن شريعت است ، يعنى كسى به اين مطلب مىرسد كه اندكى از قشر عبور كرده باشد و به مغز و لبّ پى برده باشد ، و اساسا مسألهء امامت و ولايت در اسلام يك مسألهء لبّى بوده يعنى افراد عميق آن را درك مىكرده و مىفهميده‌اند ، ديگران دعوت شده‌اند كه به اين عمق برسند ، حال برخى مىرسند و برخى نمىرسند .\r\nاكنون مىرويم سراغ بعضى آيات ديگر . ما مىخواهيم با استدلالهايى كه شيعيان مىكنند آشنا شويم و منطق آنها را درك كنيم .\r\n\r\nامامت در شيعه مفهومى است نظير نبوت\r\nآيه‌اى است در قرآن كه اين هم جزء همين سلسله آيات است و آيهء عجيبى است . البته اين آيه راجع به شخص امير المؤمنين نيست ، راجع به خود مسألهء امامت است به همان معنايى كه عرض كردم و اكنون اشارتا تكرار مىكنم .\r\nگفتيم كه اين بسيار اشتباه بوده از قديم در ميان متكلمين اسلامى كه مسأله را به اين صورت طرح كرده‌اند : شرايط امامت چيست ؟ مسأله را طورى فرض كردند كه\r\n\r\n","description":"","footnote":"","page_name":" 917 ","page_number":917},
  {"content":"\r\n\r\nامامت را هم ما قبول داريم و هم اهل تسنن ولى در شرايطش با همديگر اختلاف داريم ، ما مىگوييم شرط امام اين است كه معصوم و منصوص باشد ، آنها مىگويند نه ، در صورتى كه آن امامتى كه شيعه به آن اعتقاد دارد ، اصلا سنى معتقد به آن نيست . آنچه اهل تسنن به نام امامت معتقدند ، يك شأن دنيايى امامت است كه يكى از شئون آن است ، مثل اينكه در باب نبوت ، يكى از شئون پيغمبر اين بود كه حاكم مسلمين بود ، اما نبوت كه مساوى با حكومت نيست . نبوت خودش يك حقيقتى است كه هزاران مطلب در آن هست . از شئون پيغمبر اين است كه با بودن او مسلمين حاكم ديگرى ندارند و وى حاكم مسلمين هم هست . اهل تسنن مىگويند امامت يعنى حكومت ، و امام يعنى همان حاكم ميان مسلمين ، فردى از افراد مسلمين كه بايد او را براى حكومت انتخاب كنند . آنها بيش از حكومت بالا نرفتند . ولى امامت در شيعه مسأله‌اى است تالىتلو نبوت و بلكه از بعضى از درجات نبوت بالاتر است يعنى انبياى اولو العزم آنهايى هستند كه امام هم مىباشند . خيلى از انبيا اصلا امام نبوده‌اند . انبياى اولو العزم در آخر كار به امامت رسيده‌اند .\r\nغرض اينكه وقتى چنين حقيقتى را قبول كرديم ، همانطور كه تا پيغمبر هست صحبت اين نيست كه چه كسى حاكم باشد زيرا او يك جنبهء فوق بشرى دارد ، تا امام هست نيز صحبت كس ديگرى براى حكومت مطرح نيست . وقتى او نيست ( حالا يا اصلا بگوييم موجود نيست و يا بگوييم مثل عصر ما غايب است ) آنگاه صحبت حكومت به ميان مىآيد كه حاكم كيست . ما نبايد مسألهء امامت را با مسألهء حكومت مخلوط كنيم و بعد بگوييم اهل تسنن چه مىگويند و ما چه مىگوييم . اين ، مسألهء ديگرى است . در شيعه امامت پديده و مفهومى است درست نظير نبوت آن هم عاليترين درجات نبوت . بنابراين ما شيعه قائل به امامت هستيم و آنها اصلا قائل نيستند نه اينكه قائل هستند و براى امام شرايط ديگرى قائلند .\r\n\r\nامامت در ذرّيّهء ابراهيم ( ع )\r\nآيه‌اى كه مىخواهم بخوانم ، راجع به مفهوم امامت به همين معنى است كه شيعيان مىگويند . شيعه مىگويد از اين آيه استفاده مىشود كه يك حقيقت ديگرى وجود دارد به نام امامت كه نه فقط بعد از پيغمبر اسلام بلكه از زمانى كه پيامبران ظهور\r\n\r\n","description":"","footnote":"","page_name":" 918 ","page_number":918},
  {"content":"\r\n\r\nكردند وجود داشته است و اين حقيقت در ذرّيّهء ابراهيم باقى است الى يوم القيامه . آن آيه در سورهء بقره است :  « وَ إِذِ ابْتَلى إِبْراهِيمَ رَبُّهُ بِكَلِماتٍ فَأَتَمَّهُنَّ قالَ إِنِّي جاعِلُكَ لِلنَّاسِ إِماماً قالَ وَ مِنْ ذُرِّيَّتِي قالَ لا يَنالُ عَهْدِي الظَّالِمِينَ »  ( 1 ) و آنگاه كه خدا ابراهيم را با فرمانهايى آزمايش كرد و او اين آزمايشها را به حد كمال و اتمام رساند . . .\r\n\r\nابراهيم ( ع ) در معرض آزمايشها\r\nدستور مهاجرت به حجاز خود قرآن راجع به آزمايشهاى ابراهيم مطالبى ذكر كرده است ، از مقاومتش در مقابل نمرود و نمروديها كه حاضر شد در آتش برود و به آتشش افكندند ، تا جريانهاى ديگرى كه بعدها برايش رخ داد . يكى از آنها اين بود كه يك فرمان عجيبى كه اجراى آن جز براى كسى كه در مقابل امر خدا تعبّد مطلق داشته باشد و بىچون و چرا تسليم باشد براى احدى ممكن نيست به او مىرسد . پيرمردى كه اولاد نداشته ، براى اولين بار همسرش هاجر در سن هفتاد هشتاد سالگى مىزايد . به او دستور مىرسد كه از شام و سوريه بايد به روى به منطقهء حجاز و در همين محل فعلى مسجد الحرام اين زن و بچه را بگذارى و خودت هم از آنجا به روى . اين اصلا با هيچ منطقى جز منطق تسليم مطلق و اينكه چون امر خداست ( اين را حس مىكرده زيرا وحى بوده ) من اطاعت مىكنم ، جور درنمىآيد .  « رَبَّنا إِنِّي أَسْكَنْتُ مِنْ ذُرِّيَّتِي بِوادٍ غَيْرِ ذِي زَرْعٍ عِنْدَ بَيْتِكَ الْمُحَرَّمِ رَبَّنا لِيُقِيمُوا الصَّلاةَ »  ( 2 ) . البته او خودش به وحى الهى مىداند كه نهايت امر چيست ولى از عهدهء امتحان به خوبى برآمد .\r\n\r\nفرمان ذبح فرزند\r\nاز اينها بالاتر قضيهء ذبح فرزند است . به او مىگويند بايد با دست خودت سر فرزندت را ببرى در همين منى كه امروز ما به يادگار آن تسليم فوق‌العاده‌اى كه\r\n\r\n\r\n\r\n\r\n","description":"","footnote":"\r\n( 1 ) . بقره / 124 .\r\n( 2 ) . ابراهيم / 37 .\r\n","page_name":" 919 ","page_number":919},
  {"content":"\r\n\r\nابراهيم نشان داد گوسفند قربانى مىكنيم . ( چون خدا گفته انجام مىدهيم ، چون و چرا هم ندارد . ) بعد از دو سه بار كه در عالم رؤيا به او وحى مىشود و يقين مىكند كه اين ، وحى الهى است ، مطلب را با فرزندش در ميان مىگذارد . فرزند هم بدون چون و چرا مىگويد : « يا ابت افعل ما تؤمر » هر چه به تو فرمان رسيده است انجام بده  « سَتَجِدُنِي إِنْ شاءَ اللَّهُ مِنَ الصَّابِرِينَ »  ( 1 ) ان شاء الله خواهى ديد كه من هم خويشتن‌دارى خواهم كرد .\r\nقرآن چه عجيب تابلو را مجسم مىكند :  « فَلَمَّا أَسْلَما »  چون اين دو تسليم شدند يعنى در مقابل امر ما تسليم نشان دادند  « وَ تَلَّهُ لِلْجَبِينِ »  و او را به پيشانى خواباند ( يعنى وقتى آخرين مرحله رسيد كه نه ابراهيم شك داشت كه بايد سر بچه‌اش را ببرد و نه اسماعيل شك داشت كه سرش بريده مىشود ، پدر با طمأنينهء كامل و پسر با طمأنينهء كامل )   « وَ نادَيْناهُ أَنْ يا إِبْراهِيمُ قَدْ صَدَّقْتَ الرُّؤْيا »   ( 2 ) فرياد كرديم ، وحى كرديم كه ابراهيم ! تو رؤيا را به حقيقت رساندى ، انجام دادى ، يعنى هدف ما سر بريدن نبود ، ما نمىخواستيم كه سر بريده شود . نگفت لازم نيست كه اين كار را عملى كنى ، گفت عملى كردى ، تمام شد ، چون آن چيزى كه ما خواستيم اين نبود كه سر اسماعيل بريده شود بلكه ظهور اسلام و تسليم شما پدر و فرزند بود كه انجام شد .\r\nابراهيم ( ع ) به نصّ قرآن در پيرى ، خداوند به او فرزند داد . نصّ قرآن است كه وقتى فرشتگان آمدند و به او خبر دادند كه خداوند به تو فرزند خواهد داد ، زنش گفت :\r\n « أَ أَلِدُ وَ أَنَا عَجُوزٌ وَ هذا بَعْلِي شَيْخاً »  من پير زن بزايم با اين شوهر پير مردم ؟ ! ( يك آقا شيخ مهدى بود مازندرانى ، به شوخى مىگفت بيشتر روى « هذا بعلى شيخا » تكيه داشت )  « أَ تَعْجَبِينَ مِنْ أَمْرِ اللَّهِ رَحْمَتُ اللَّهِ وَ بَرَكاتُهُ عَلَيْكُمْ أَهْلَ الْبَيْتِ »  ( 3 ) فرشتگان به او گفتند نه ، رحمت خدا و بركات اوست بر شما اهل بيت . بنابراين خداوند به ابراهيم در پيرى فرزند داده است . پس تا جوان بود بچه نداشت . او هنگامى فرزنددار شد كه پيغمبر شده بود چون آيات قرآن دربارهء ابراهيم ( ع ) - كه خيلى زياد است - نشان مىدهد كه ابراهيم پس از سالها كه پيغمبر بود ، در اواخر عمر و در سنين هفتاد هشتاد سالگى ، خداوند به او فرزند مىدهد و ده بيست سال بعد از آن هم زنده بوده است تا وقتى كه اسحاق و اسماعيل\r\n\r\n\r\n\r\n\r\n","description":"","footnote":"\r\n( 1 ) . صافّات / 102 .\r\n( 2 ) . صافّات / 103 - 105 .\r\n( 3 ) . هود / 72 و 73 .\r\n","page_name":" 920 ","page_number":920},
  {"content":"\r\n\r\nهر دو بزرگ مىشوند و اسماعيل آن قدر بزرگ مىشود كه با كمك ابراهيم ( ع ) خانهء كعبه را مىسازند .\r\nآيهء  « وَ إِذِ ابْتَلى إِبْراهِيمَ رَبُّهُ بِكَلِماتٍ فَأَتَمَّهُنَّ قالَ إِنِّي جاعِلُكَ لِلنَّاسِ إِماماً قالَ وَ مِنْ ذُرِّيَّتِي قالَ لا يَنالُ عَهْدِي الظَّالِمِينَ »  ( 1 ) مىگويد خدا ابراهيم را مورد آزمايشها قرار داد و او آن آزمايشها را به نهايت و اكمال رساند . آنگاه خدا به او گفت من تو را امام قرار مىدهم .\r\nابراهيم گفت آيا از ذرّيّهء من هم ؟ جواب دادند كه ستمگرانشان نه . اين آيات مربوط به چه زمانى است ؟ آيا مربوط به اوايل عمر ابراهيم است ؟ مسلّما مربوط به دورهء قبل از نبوت نيست چون صحبت وحى است . مربوط به دوران نبوت است . آيا اوايل دورهء نبوت است ؟ نه ، اواخر است به دو دليل ، يكى اينكه مىگويد بعد از آزمايشها بود .\r\nآزمايشهاى ابراهيم همه در طول دورهء نبوت بوده و مهمترين آنها در اواخر عمر ابراهيم بوده است ، و ديگر آنكه در همين آيه صحبت از ذرّيّهء اوست . از اينكه گفته است :  « وَ مِنْ ذُرِّيَّتِي »  معلوم مىشود كه بچه داشته است .\r\nاين آيه به ابراهيم رسول نبى تازه در آخر عمر مىگويد ما مىخواهيم به تو يك شأن ديگر و يك منصب علىحده بدهيم :  « إِنِّي جاعِلُكَ لِلنَّاسِ إِماماً »  . معلوم مىشود كه ابراهيم پيغمبر بوده است ، رسول بوده است ، اين مراحل را طى كرده بوده است ولى يك مرحلهء ديگر بوده كه هنوز ابراهيم به آن نرسيده بوده است ، و نرسيد مگر بعد از پايان دادن تمام آزمايشها . آيا اين نشان نمىدهد كه در منطق قرآن يك حقيقت ديگرى هست كه نامش امامت است ؟ حال معناى امامت چيست ؟\r\n\r\nامامت عهد خداست\r\nامامت يعنى انسانى در حدى قرار بگيرد كه به اصطلاح يك انسان كامل باشد كه اين انسان كامل به تمام وجودش مىتواند پيشواى ديگران باشد . ابراهيم فورا به ياد ذرّيّه و نسلش مىافتد : خدايا و از ذرّيّهء من چطور ؟ از نسل من چطور ؟ جواب مىدهند :\r\n « لا يَنالُ عَهْدِي الظَّالِمِينَ »  . در اينجا مسألهء امامت « عهد خدا » ناميده شده است . اين است كه شيعه مىگويند امامتى كه ما مىگوييم ، با خداست و لهذا قرآن هم مىگويد :\r\n\r\n\r\n\r\n\r\n","description":"","footnote":"\r\n( 1 ) . بقره / 124 .\r\n","page_name":" 921 ","page_number":921},
  {"content":"\r\n\r\n« عهدى » يعنى عهد من است نه عهد مردم . ما وقتى كه بدانيم امامت غير از مسألهء حكومت است ، ديگر تعجب نمىكنيم كه بگوييم با خداست . مىگويند حكومت با خداست يا با مردم ؟ اين حكومتى كه ما مىگوييم ، غير از امامت است . امامت عهد من است و عهد من به ستمگران فرزندان تو نمىرسد . نه گفت « نه » به طور كلى ، و نه گفت « آرى » به طور كلى . چون اينطور تفكيك كرد و ستمگرانشان را كنار گذاشت ، پس غير ستمگران باقى مىمانند و اين آيه نشان مىدهد كه در نسل ابراهيم امامت اجمالا وجود دارد .\r\nآيهء ديگر آيهء ديگر قرآن در اين زمينه  ( وَ جَعَلَها كَلِمَةً باقِيَةً فِي عَقِبِهِ )  ( 1 ) نيز دربارهء ابراهيم است .\r\nمىفرمايد خداوند اين را [ يعنى امامت را 
  ] به صورت يك حقيقت باقى در نسل ابراهيم باقى گذاشت .\r\nمقصود از ظالم چيست ؟\r\nآن وقت مسألهء « ظالمين » پيش مىآيد . ائمه عليهم السلام هميشه به اين آيهء ظالمين استدلال كرده‌اند . مقصود از ظالم چيست ؟ از نظر قرآن هر كسى كه به نفس خود يا به غير ظلم كند ظالم است . در عرف مردم ، هميشه ما ظالم به غير و كسى را كه به حقوق مردم تجاوز مىكند مىگوييم « ظالم » ولى « ظالم » در قرآن اعمّ است از كسى كه به غير تجاوز كند يا به خود . كسى كه به غير تجاوز كند باز به خود ظلم كرده است . در قرآن آيات زيادى است در شرح ظلم به نفس .\r\nعلامهء طباطبايى از يكى از اساتيدشان نقل مىكنند كه در ارتباط با سؤالى كه ابراهيم ( ع ) دربارهء فرزندانش كرد ، نسل ابراهيم ، ذرّيّهء ابراهيم از نظر بد بودن و خوب بودن اينطور تفسير مىشود : يكى اينكه فرض كنيم كه افرادى بودند كه از اول تا آخر عمر هميشه ظالم بودند . ديگر اينكه فرض كنيم كه در اول عمر ظالم بودند ، در آخر عمر\r\n\r\n\r\n\r\n\r\n","description":"","footnote":"\r\n( 1 ) . زخرف / 28 .\r\n","page_name":" 922 ","page_number":922},
  {"content":"\r\n\r\nخوب شدند . سوم آنكه در اول عمر خوب بودند ، بعدها ظالم شدند ، و چهارم اينكه هيچ وقت ظالم نبودند . مىگويند محال است كه ابراهيم ( ع ) امامت را با اين شأن بزرگى كه خود او مىدانست قضيه از چه قرار است كه بعد از دوران نبوت و رسالت به او مىگويند چنين منصبى را به تو مىدهيم ، براى آن بچه‌هايى خواسته باشد كه از اول تا آخر عمرشان ظالم و بدكار بودند . همچنين محال است كه تقاضاى ابراهيم براى آن فرزندانش باشد كه اوايل عمرشان خوب بودند اما اكنون كه مىخواهند اين منصب را به آنها بدهند ، بدند . ابراهيم ( ع ) اگر تقاضا كرده باشد براى فرزندان خوبش تقاضا كرده است . خوبها دو قسمند : خوبهايى كه از اول تا آخر عمر هميشه خوب بوده‌اند ، و خوبهايى كه اول بد بوده‌اند و حالا خوب شده‌اند . وقتى كه مورد تقاضاى ابراهيم مشخص شد كه از اين دو تجاوز نمىكند ، پس شامل كسانى مىشود كه اگر چه اكنون ظالم و ستمگر نيستند ولى در گذشته آلودگى داشته‌اند و سابقه‌شان خوب نيست .\r\n[ ولى مىبينيم 
  ] قرآن مىگويد :  « لا يَنالُ عَهْدِي الظَّالِمِينَ »  آنها كه سابقهء ظلم دارند ، نه ، عهد من به ستمكاران نمىرسد . مسلّما آن كه بالفعل ظالم است كه يا هميشه ظالم بوده و يا قبلا نبوده و بالفعل ظالم است ، مورد تقاضا نيست . بنابراين قرآن نفى مىكند كه امامت به كسى برسد كه سابقه‌اش بد است .\r\nاين است كه شيعه بر اين اساس استدلال مىكنند كه امكان ندارد امامت به كسانى برسد كه دورانى از عمرشان را مشرك بوده‌اند .\r\nسؤال : معصوم يعنى چه ؟ آيا اين ، ساختهء منطق ما شيعه است يا مبانى دارد و ما پرورشش داده و بهترش كرده‌ايم ؟ اصولا آيا به كسى معصوم مىگوييم كه گناه نكند يا كسى كه علاوه بر گناه ، اشتباه هم نكند . ما بيست سال پيش در جلسهء درس مرحوم ميرزا أبو الحسن خان فروغى شركت مىكرديم . ايشان به خصوص در مسألهء عصمت مطالعات مخصوص و عقايد خاصى داشت و خيلى هم مفصل و تميز صحبت مىكرد و ما هشتاد درصد از صحبتهايش را نمىفهميديم ولى از بيست درصدش كه مىفهميديم ، عصمت را يك جور ديگرى تعريف مىكرد . مىگفت معصوم كسى نيست كه گناه نكند . ما خيلى افراد را داريم كه در زندگيشان گناه نكرده‌اند اما به آنها معصوم نمىگويند . حالا به آن منطق كارى نداريم . قطعا آقاى مطهرى جوابى دارند\r\n\r\n","description":"","footnote":"","page_name":" 923 ","page_number":923},
  {"content":"\r\n\r\nكه معصوم چيست . اما اگر معصوم كسى است كه بايد اشتباه هم نكرده باشد ، ما مىبينيم از ائمهء دوازده‌گانه بيش از دو نفرشان خلافت نكردند : حضرت على و حضرت امام حسن به مدت خيلى كوتاهى ، و شك نيست كه اينها در امر خلافت و ادارهء مملكت اشتباهاتى كردند و به لحاظ منطق تاريخ بحثى در اين اشتباهات نيست و اين با آن تعريف معصوم جور درنمىآيد . مثلا حضرت امام حسن كسى را كه مأمور كرد با معاويه بجنگد عبيد اللّه عباس بود . يا خود حضرت امير كه عبد اللّه بن عباس را حاكم بصره كرد اگر مىدانست كه اين آدم يك چنان رسوايى به بار مىآورد و آنطور كثافتكارى مىكند ، مسلّم اين كار را نمىكرد . پس مسلّم اين مطلب را نمىدانست يعنى قبلا فكر مىكرد كه او بهترين كسى است كه براى اين كار انتخاب كرده و بعد خراب از آب درآمد . و اگر تحقيق بيشترى دربارهء دورهء حكومت حضرت بكنيم حتما خيلى از اين مسائل هست و به لحاظ تاريخى هيچ ايرادى ندارد ولى با اين تعريف عصمت جور درنمىآيد .\r\n. . . اينكه بنده عرض كردم كه اين نوع بحث كردن به اصطلاح يك طرفه كه يك عده‌اى كه همه موافق هستند در يك بحثى شركت كنند زياد مفيد نيست ، براى اين است كه واقعا انسان وقتى يك عقيده‌اى دارد ، آن را دوست دارد و تمايل ندارد كه بر خلاف عقيده‌اش چيزى بشنود به خصوص ما كه از كودكى در افكارمان حبّ تشيع و خاندان على بوده و هيچ وقت انتقاد نشنيده‌ايم . شايد انتقاد نسبت به خود دين و اصول دين و حتى توحيد و خداپرستى را خيلى راحت‌تر شنيده‌ايم اما انتقاد به تشيع و ائمه و اينكه كسى از زندگى آنها ايراد بگيرد كه چرا اين كار را كردند و آن كار را نكردند ، نشنيده‌ايم . به همين جهت براى ما خيلى شاقّ است كه كسى مثلا به امام حسن ايراد بگيرد يا احيانا به امام حسين ايراد بگيرد كه آن خيلى مشكلتر است .\r\nولى مثلا اين آيه‌اى كه جناب آقاى مطهرى در جلسهء اول و در اين جلسه روى آن تكيه كردند كه مىگويد افرادى كه نماز مىخوانند و زكات مىدهند در حالى كه ركوع مىكنند ، و بعد استدلال كردند كه اين جز دربارهء حضرت على و آن حالتى كه اتفاق افتاد كه در حال ركوع انگشترش را داد نيست ، به نظر من زياد منطقى و معقول به نظر نمىرسد زيرا اولا ما در شرح حال حضرت على شنيده و خوانده‌ايم كه ايشان در حال نماز اين قدر توجهش به خدا بود كه افراد را [ نمىشناخت 
  ] و گفته‌اند حتى در حال وضو گرفتن نيز افرادى را كه از جلويش عبور مىكردند نمىشناخت . چطور مىشود كه چنين شخصى در حال نماز باشد و آن قدر حواسش به ديگران باشد كه آن فقير از در وارد مىشود و گدايى مىكند و كسى به او چيزى نمىدهد و حضرت انگشترش را بيرون مىآورد و به او مىدهد . و تازه اين كار خوبى نيست كه به گدا\r\n\r\n","description":"","footnote":"","page_name":" 924 ","page_number":924},
  {"content":"\r\n\r\nپول بدهيم . به گدا پول دادن آنچنان اهميت ندارد كه انسان نمازش را اقلا به لحاظ روانى ناقص كند يا بدان لطمه برساند . بعلاوه زكات به انگشتر تعلق نمىگيرد و مطابق فتواى فقهاى شيعه انگشتر جزء چيزهايى نيست كه به آنها زكات تعلق مىگيرد . گذشته از اين ، عده‌اى كه خيلى در اين مورد تعصب دارند براى اينكه اين موضوع را بزرگتر جلوه دهند گفته‌اند كه اين انگشتر هم خيلى گران‌قيمت بوده ، در حالى كه حضرت امير انگشتر گران‌قيمت دستش نمىكرده است .\r\nجواب : مسأله‌اى كه ايشان گفتند يك افرادى هم باشند كه در جهت مخالف صحبت كنند ، البته براى همهء جلسات يك امر مفيدى است . جواب اين را من نبايد بدهم . من همين قدر اقرار مىكنم كه كار خوب و مفيدى است .\r\nاما مسألهء عصمت . معنى عصمت چيست ؟ يك وقت هست كه انسان اينطور فكر مىكند كه عصمت يعنى اينكه خداوند افراد مخصوصى از بشر را هميشه مراقبت مىكند كه هر وقت اينها تصميم مىگيرند گناهى را مرتكب شوند ، فورا جلويشان را مىگيرد . مسلّم است كه عصمت به اين معنى نيست و اگر هم باشد ، براى كسى كمالى نيست . اگر كودكى را يك كسى هميشه مراقب باشد و هيچ‌گاه نگذارد كه او كارى را كه نبايد بكند انجام دهد و مانعش باشد ، اين ، كمالى براى آن كودك شمرده نمىشود . ولى يك مطلب ديگر هست كه از قرآن استنباط مىشود و آن اينكه ما مىبينيم كه قرآن دربارهء يوسف صدّيق در آن تنگنايى كه آن زن از او كام‌طلبى مىكرد مىگويد :  « وَ لَقَدْ هَمَّتْ بِهِ »  آن زن آهنگ يوسف را كرد  « وَ هَمَّ بِها لَوْ لا أَنْ رَأى بُرْهانَ رَبِّهِ »  ( 1 ) و يوسف هم اگر نبود كه دليل پروردگار مشهودش بود ، آهنگ او را مىكرد ، يعنى او هم يك بشر بود ، يك جوان بود و غريزه داشت . آن زن به طرف يوسف رفت ولى يوسف به طرف او نرفت ، يوسف هم اگر نبود كه داشت يك شهودى مىكرد ، به سوى او مىرفت . يوسف به حكم اينكه با ايمان بود و ايمان او يك ايمان كامل و در حد ايمان شهودى بود و بدى و زيان اين كار را مىديد ، همان ايمانى كه خدا به يوسف داده بود مانع و نگهدارندهء او از اين كار بود .\r\nهر فردى از افراد ما بدون آنكه يك قوه‌اى به زور جلوى ما را گرفته باشد ، از بعضى لغزشها و گناهها معصوم هستيم به خاطر كمال ايمانى كه ما به خطر آن گناهان\r\n\r\n\r\n\r\n\r\n","description":"","footnote":"\r\n( 1 ) . يوسف / 24 .\r\n","page_name":" 925 ","page_number":925},
  {"content":"\r\n\r\nداريم . مثلا خود را از بالاى پشت بام يك ساختمان چهار طبقه پرت كردن يا خود را داخل آتش انداختن يك گناه است اما ما اين گناه را هرگز مرتكب نمىشويم چون خطر و زيان آن براى ما ثابت و مجسّم است . مىدانيم دست به برق گرفتن همان و جان تسليم كردن همان . فقط وقتى اين گناه را مرتكب مىشويم كه از آن خطر چشم پوشيده باشيم . ولى يك بچه دست به آتش مىزند ، چرا ؟ چون خطر اين گناه آنچنان كه براى ما مسجّل است براى او مسجّل نيست . يك نفر آدم عادل ، ملكهء تقوا دارد و به همين جهت بسيارى از گناهان را اصلا انجام نمىدهد . همان ملكه به او در اين حد عصمت مىدهد . بنابراين عصمت از گناه بستگى دارد به درجهء ايمان انسان به گناه بودن آن گناه و خطر بودن آن خطر . ما گناهان را تعبّدا پذيرفته‌ايم كه گناه است يعنى مىگوييم چون اسلام گفته است شراب نخور ما نمىخوريم ، گفته قمار نكن نمىكنيم . كم و بيش هم مىدانيم كه بد است اما آنچنان كه خطر « خود را در آتش انداختن » برايمان مجسم است ، خطر اين گناهان براى ما مجسم نيست . اگر ما همان اندازه كه به آن خطر ايمان داريم به خطر اين گناهان نيز ايمان مىداشتيم ، ما هم از اين گناهان معصوم بوديم . پس عصمت از گناه يعنى نهايت و كمال ايمان . آن كسى كه مىگويد : « لو كشف الغطاء ما ازددت يقينا » ( 1 ) ( اگر پرده هم برافتد بر يقين من افزوده نمىشود ) قطعا معصوم از گناه است . او در اين سوى پرده هم پشت پرده را مجسم مىبيند ، يعنى مثلا او حس مىكند كه با يك دشنام دادن در واقع عقربى براى جان خود آفريده ، و به همين دليل چنين كارى نمىكند . در اينكه قرآن نيز از ايمانهايى در اين درجه ياد مىكند شك نيست . و لهذا عصمت ، نسبى است يعنى مراتب و درجات دارد .\r\nمعصومين نسبت به آن چيزهايى كه براى ما گناه است و گاهى مرتكب مىشويم و گاهى اجتناب مىكنيم ، معصوم هستند و هرگز گناه نمىكنند ولى آنها هم مراحل و مراتبى دارند و نيز همه مثل همديگر نيستند . در بعضى از مراحل و مراتب ، آنها مثل ما هستند در اين مرحله . همان‌طور كه ما نسبت به گناهان عصمت نداريم ، آنها [ در آن مراحل و مراتب 
  ] عصمت ندارند . از آن چيزى كه ما آنها را گناه مىشماريم آنها معصوم هستند ولى چيزهايى براى آنها گناه است كه براى ما حسنه است چون ما [ به آن درجه 
  ] نرسيده‌ايم . مثلا اگر يك شاگرد كلاس پنجم يك مسألهء كلاس ششم را حل\r\n\r\n\r\n\r\n\r\n","description":"","footnote":"\r\n( 1 ) . سفينة البحار ، ج 2 / ص 734 ( از على عليه السلام ) .\r\n","page_name":" 926 ","page_number":926},
  {"content":"\r\n\r\nكند براى او فضيلت است و جايزه دارد اما اگر همان مسأله را شاگرد كلاس نهم حل كند چيزى برايش شمرده نمىشود و ارزشى ندارد . چيزهايى كه براى ما حسنات است ، براى آنها گناه است .\r\nاين است كه ما مىبينيم قرآن در عين حال به انبيا نسبت عصيان مىدهد :  « وَ عَصى آدَمُ رَبَّهُ »  ( 1 ) ، يا به پيغمبر ( ص ) مىگويد :  « لِيَغْفِرَ لَكَ اللَّهُ ما تَقَدَّمَ مِنْ ذَنْبِكَ وَ ما تَأَخَّرَ »  ( 2 ) .\r\nاينها مىرساند كه عصمت يك امر نسبى است ، او در حد خودش و ما در حد خودمان .\r\nپس ماهيت عصمت از گناه ، برمىگردد به درجه و كمال ايمان . انسان در هر درجه‌اى از ايمان باشد ، نسبت به آن موضوعى كه نهايت و كمال ايمان را به آن دارد يعنى در مرحلهء « و لو لا ان رأى برهان ربّه » است ، قهرا عصمت دارد ، نه اينكه شخص معصوم هم مثل ماست ، هى مىخواهد برود به طرف معصيت ، ولى مأمورى كه خدا فرستاده دستش را مىگيرد و مانع مىشود . اگر اينطور باشد هيچ فرقى بين بنده و امير المؤمنين نيست چون هم من به طرف گناه مىروم و هم او ، منتها براى او يك مأمور فرستاده‌اند كه مانع مىشود ولى براى من مأمور نفرستاده‌اند . اگر مأمور خارجى مانع گناه كردن انسان شود كه هنر نشد . مثل اين است كه شخصى دزدى مىكند و من دزدى نمىكنم ولى من كه دزدى نمىكنم به خاطر اين است كه هميشه پاسبانى همراه من است . در اين صورت من هم مثل او دزد هستم با اين تفاوت كه او دزدى است كه پاسبان جلويش را نگرفته و من دزدى هستم كه پاسبان جلويم را گرفته . اين ، هنرى نيست .\r\nعمده در مسألهء عصمت ، عصمت از گناه است . عصمت از خطا مسألهء ديگرى است كه آن نيز دو گونه است . يكى مسألهء خطاى در تبليغ احكام است كه بگوييم پيغمبر احكام را براى ما بيان كرده است ولى شايد اشتباه كرده ، شايد خدا به گونه‌اى به او وحى كرده و او اشتباها به گونه‌اى ديگر گفته همانطور كه ما اشتباه مىكنيم ، به ما مىگويند برو اين پيغام را برسان ، بعد ما مىرويم عوضى مىگوييم . يعنى اصلا اعتمادى به گفتهء پيغمبر نيست از باب اينكه ممكن است اشتباه كرده باشد . قطعا چنين چيزى نيست .\r\nاما در ساير مسائل . در اينجا آقاى مهندس خيلى سرعت قضاوت نشان دادند و\r\n\r\n\r\n\r\n\r\n","description":"","footnote":"\r\n( 1 ) . طه / 121 .\r\n( 2 ) . فتح / 2 .\r\n","page_name":" 927 ","page_number":927},
  {"content":"\r\n\r\nبه امير المؤمنين ظلم كردند و واقعا ظلم فاحشى بود . شما چطور به اين سرعت قضاوت كرديد كه اگر شما به جاى امير المؤمنين بوديد ، عبد اللّه بن عباس را انتخاب نمىكرديد و . . . ؟ در اين گونه مسائل تاريخى قضاوتهاى ظنّى مانعى ندارد . انسان دربارهء شخصى قضاوت مىكند كه من فكر مىكنم اگر فلان كس در پانصد سال پيش به جاى آن كار اين كار را مىكرد بهتر بود . كسى مىگويد قطعا ؟ مىگويد من اينطور فكر مىكنم . اين ، مانعى ندارد . ولى در اين گونه مسائل قضاوت قطعى كردن حتى نه نسبت به امير المؤمنين ، نسبت به افراد ديگر هم صحيح نيست . او حاضر در وقايع و مسائل بوده است و عبد اللّه بن عباس را از ما و شما بهتر مىشناخته است و اصحاب ديگرش را هم از ما و شما خيلى بهتر مىشناخته است . آن وقت ما اينطور قضاوت كنيم كه اگر حضرت به جاى عبد اللّه بن عباس كس ديگرى را انتخاب مىكرد ، او آن كار را بهتر انجام مىداد ، و او را انتخاب نكرد . اين ، سرعت در قضاوت در اين گونه مسائل است . بعلاوه شما خودتان در بياناتتان كه ما هميشه استفاده كرده‌ايم ، همواره اين مطلب را گفته‌ايد كه على ( ع ) يك سياست خاصى داشت و نمىخواست و نمىبايست يك ذره از آن سياست تخلف كند ، و در اين سياست همراه نداشت ، خودش هم هميشه مىگفت فرد ندارم . همين عبد اللّه بن عباس و ديگران دائما مىآمدند على ( ع ) را توصيه مىكردند به انعطاف يعنى همان چيزى كه امروز به آن سياست مىگويند . شما بياييد به من ثابت كنيد كه على ( ع ) يك كادر كافى داشت و در آن كادر كافى - العياذ بالله - اشتباه كرد . من كه نمىتوانم ثابت كنم كه يك كادر كافى داشت . من همين قدر مىدانم كه على ( ع ) كه پيغمبر او را براى خلافت تعيين كرده و خودش اينهمه فرياد مىكشد راجع به اينكه خلافت را ربودند ، وقتى بعد از زمان عثمان مىآيند سراغش كه با او بيعت كنند ، عقب مىكشد و مىگويد : « دعونى و التمسوا غيرى فانّا مستقبلون امرا له وجوه و الوان . . . و انّ الآفاق قد اغامت و المحجّة قد تنكّرت » ( 1 ) زمينه و اوضاع ، ديگر خراب شد و خلاصه نمىشود كار كرد ، يعنى من فرد ندارم ، افراد را از دست داده‌ام ، من ندارم آدمى كه بتوانم [ به كمك او اوضاع جامعه را 
  ] اصلاح كنم .\r\nهمچنين مىگويد : « لو لا حضور الحاضر و قيام الحجّة بوجود النّاصر . . . » ( 2 ) بر من ديگر حجت\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء 91 .\r\n( 2 ) . نهج البلاغه ، خطبهء 3 .\r\n","page_name":" 928 ","page_number":928},
  {"content":"\r\n\r\nتمام شده ، من در مقابل تاريخ عذرى ندارم ، تاريخ اين حرف را از من نمىپذيرد ، مىگويند على فرصت را از دست داد . من با اينكه اين فرصت ، فرصت نيست ، ولى براى اينكه تاريخ نگويد فرصت خوبى بود و از دست داد ، قبول مىكنم . بنابراين او خودش مدعى است كه [ فرد 
  ] نيست و الآن وقت خلافت من نيست .\r\nدربارهء هر كسى انسان ترديد كند ، دربارهء خود على ( ع ) تاريخ هم ترديد نمىكند كه او خودش را احقّ به خلافت مىدانست از ديگران . سنيها هم اين را قبول دارند كه على ( ع ) خودش را احقّ به خلافت مىدانست از ابو بكر و عمر و . . . آن وقت چطور على ( ع ) كه خودش را احقّ به خلافت مىدانست از ابو بكر و عمر ، بعد از عثمان كه مىروند سراغش براى خلافت ، عقب مىنشيند و مىگويد من اگر بعد از اين هم برايتان مشاور باشم بهتر از اين است كه امير باشم . بنابراين چنين افرادى نداشته ، حالا به چه علل و عواملى ، بحث ديگرى است .\r\nاما مسألهء  « وَ يُؤْتُونَ الزَّكاةَ وَ هُمْ راكِعُونَ »  . اولا اينكه ايشان فرمودند زكات به انگشتر تعلق نمىگيرد ، اصلا به طور كلى انفاق كار خير را زكات مىگويند . اين زكات اصطلاحى كه امروز به كار مىرود ، در عرف فقها علم شده است براى زكات واجب ، و الّا در قرآن اينطور نيست كه هر جا دارد :  « يُقِيمُونَ الصَّلاةَ وَ يُؤْتُونَ الزَّكاةَ »  مقصود همين زكات واجب است . زكات يعنى صاف كردن مال ، پاك كردن مال و حتى پاك كردن روح و نفس . قرآن به طور كلى انفاق مالى را زكات مال يا زكات روح و يا زكات نفس مىگويد ، كما اينكه كلمهء صدقه هم همين طور است . امروز صدقه مفهوم خاصى دارد ، مثلا مىگوييم صدقه سرى . قرآن هر كار خيرى را مىگويد صدقه . اگر شما يك بيمارستان بسازيد يا يك كتاب تأليف كنيد كه خير آن به مردم مىرسد ، از نظر قرآن صدقه است ( صدقة جارية ) و لهذا كسانى از اهل تسنن هم كه خواسته‌اند به مفهومى كه از اين آيه برداشت شده ايراد بگيرند ، به اين كلمه‌اش ايراد نگرفته‌اند كه زكات به انگشتر تعلق نمىگيرد ، چون آنها وارد به ادبيات عرب هستند و مىدانند كه زكات اختصاص به زكات واجب ندارد .\r\nو اما مسألهء اينكه چرا در حال ركوع اينچنين شد ؟ اين ايراد را افرادى از قدما مثل فخر رازى گرفته‌اند كه على ( ع ) هميشه در حال نماز آنچنان از خود بى خود بود كه توجه به اطراف پيدا نمىكرد ، چگونه شما مىگوييد كه در حال نماز اين طور شد ؟\r\nجواب اين است كه اولا اينكه على ( ع ) در نماز از خود بى خود مىشد ، يك حقيقتى\r\n\r\n","description":"","footnote":"","page_name":" 929 ","page_number":929},
  {"content":"\r\n\r\nاست اما اينجور نيست كه همهء حالات اولياى الهى ، هميشه مثل همديگر بوده است .\r\nخود پيغمبر اكرم هر دو حال برايش نقل شده ، گاهى در حال نماز يك حالت جذبه‌اى پيدا مىكرد كه اصلا طاقت نمىآورد كه اذان تمام شود ، مىگفت : « ارحنا يا بلال ! » زود [ باش 
  ] كه شروع كنيم به نماز . گاهى هم در حال نماز بود ، سر به سجده مىگذاشت ، امام حسن يا امام حسين يا نوهء ديگرش مىآمد روى شانه‌اش سوار مىشد و حضرت با آرامش صبر مىكرد كه اين بچه نيفتد ، سجده‌اش را طول مىداد تا اينكه او بلند شود . يك‌دفعه پيغمبر اكرم ايستاده بود به نماز ، جلوى محل نماز گويا كسى آب دهان انداخته بود . پيغمبر ( ص ) يك قدم به جلو برداشت و با پايش روى آن را پوشاند و بعد برگشت ، كه فقها از اين [ قضيه 
  ] مسائلى را در باب نماز استخراج كرده‌اند .\r\nسيد بحر العلوم مىگويد :\r\nو مشى خير الخلق بابن طاب * يفتح منه اكثر الابواب يعنى اينكه پيغمبر ( ص ) در حال نماز دو قدم رفت جلو ، آن كار را كرد و برگشت ، خيلى مسائل را حل مىكند كه در باب نماز چه مقدار عمل خارج جايز است يا جايز نيست و خيلى چيزهاى ديگر . بنابراين حالات مختلفى بوده است .\r\nمطلب ديگرى كه عرفانى است اين است كه آنها كه روى مذاقهاى عرفانى سخن مىگويند معتقدند كه اگر انجذاب خيلى كامل شد ، در آن ، حالت برگشت است يعنى شخص در عين اينكه مشغول به خدا هست ، مشغول به ما وراء هم هست . آنها اين طور مىگويند و من هم اين حرف را قبول دارم ولى در اين جلسه شايد خيلى قابل قبول نيست كه ما بخواهيم عرض بكنيم . مثل مسألهء خلع بدن است . افرادى كه تازه به اين مرحله مىرسند ، يك لحظه‌اى ، دو لحظه‌اى ، يك ساعتى خلع بدن مىكنند . بعضى افراد در همهء احوال در حال خلع بدن‌اند ( البته من معتقد هستم و ديده‌ام ) ، مثلا الآن با ما و شما نشسته‌اند و در حال خلع بدن هستند . به نظر آنها آن حالتى كه در وقت نماز تير را از بدنش بيرون بكشند و متوجه نشود ، ناقصتر از آن حالتى است كه در حال نماز توجه به حال فقير دارد ، نه اينكه در اينجا از خدا غافل است و به فقير توجه كرده ، بلكه آنچنان توجه به خدايش كامل است كه در آن حال تمام عالم را مىبيند . پس بنابراين با اين قرائن نمىشود اينها را رد كرد .\r\n\r\n","description":"","footnote":"","page_name":" 930 ","page_number":930},
  {"content":"\r\n\r\n\r\nامامت از ديدگاه ائمّه اطهار ( عليهم السّلام )\r\nبحث امروز ما آخرين بحث ماست دربارهء مسائل كلى امامت . از اين پس اگر بحثهايى بخواهيم بكنيم همهء آنها جنبهء نقلى خواهد داشت ، مثل اينكه احاديثى را كه از پيغمبر اكرم راجع به امير المؤمنين رسيده است يا امير المؤمنين دربارهء امامان بعد از خودشان و همچنين حضرت رسول دربارهء آن امامان فرموده‌اند و نيز اينكه هر امامى چگونه تصريح كرده است بر امام بعد از خودش ، يك يك بررسى كنيم كه اينها بيشتر جنبهء نقلى و تعيينى و تنصيصى پيدا مىكند .\r\nبحث امروز ما بحثى است كه يك مقدارش را شايد در لابلاى عرايض جلسات پيش هم گفته‌ايم ولى چون مربوط به روح مسألهء امامت است ، من امروز با استناد به گفتار ائمه عليهم السلام در اين زمينه بحث مىكنم و قسمتى از كتاب الحجّه كافى را براى شما مىخوانم .\r\nمكرر عرض كردم كه مسألهء امامت به آن معنى كه در ميان شيعه يا لااقل در زبان ائمهء شيعه مطرح است ، غير از امامت به معنىاى است كه در زبان اهل تسنن مطرح است ، و غير از مسألهء حكومت است كه در عصر ما زياد مطرح است . مسألهء امامت اساسا مسأله‌اى است تالىتلو نبوت ولى نه به اين معنى كه مقامش از هر نبوتى پايين‌تر است ، بلكه مقصود اين است كه چيزى است شبيه نبوت كه انبياى بزرگ اين\r\n\r\n","description":"","footnote":"","page_name":" 931 ","page_number":931},
  {"content":"\r\n\r\nرا هم داشته‌اند يعنى نبوت را با امامت توأم داشته‌اند . يك چنين حالت معنوى است .\r\nتكيه‌گاه سخن ائمه در اين زمينه مسألهء انسان است به طور كلى . ما اول بايد دربارهء تصور خودمان دربارهء انسان تجديد نظرى بكنيم تا اين مطلب روشن شود .\r\n\r\nانسان چگونه موجودى است ؟\r\nمىدانيد دربارهء انسان كه اساسا انسان چگونه موجودى است ، دو نوع نظر است ، يكى اينكه انسان نيز مانند همهء جانداران ديگر يك موجود صد در صد - به اصطلاح - خاكى است يعنى مادى است ولى موجود مادىاى كه در مسير تحولات مادى ، آن حد اكثرى كه يك ماده مىتوانسته است متكامل شود ، تكامل پيدا كرده است . حيات ، چه در گياهان و چه در درجهء عاليترش حيوانات و چه در درجهء عاليتر از آن انسانها ، خود يك تجلّى و پرتوى است از تكاملاتى كه ماده در مسير خودش تدريجا پيدا كرده است ، يعنى عنصر ديگرى غير از عناصر مادى در بافتمان وجود اين موجود دخالت ندارد . ( اينكه « عنصر » مىگوييم ، به خاطر اين است كه تعبير ديگرى نداريم . )\r\nهر شگفتى كه در اين موجود هست ، از همين بافت مادى او سرچشمه مىگيرد . قهرا روى اين حساب بايد اولين انسان و اولين انسانهايى كه در دنيا آمده‌اند ، پايين‌ترين انسانها باشند و هر چه كه انسان رو به جلو آمده است متكاملتر شده باشد ، خواه اولين انسان را به شكل تصور قدما در نظر بگيريم كه مستقيما از خاك آفريده شد ، يا به شكلى كه بعضى از آقايان امروز پيش كشيده‌اند و خودش يك فرضيه‌اى است و از نظر فرضيه بودن قابل توجه است ، كه انسان انتخاب شده از يك موجودات پست‌تر از خودش و تحول‌يافتهء طبقهء پايين‌ترى است و ريشه‌اش به خاك منتهى مىشود نه اينكه اولين انسان مستقيما از خاك آفريده شده .\r\n\r\nاولين انسان در قرآن\r\nاما از نظر معتقدات اسلامى و قرآنى و بلكه همهء مذاهب ، آن اولين انسان موجودى است كه از بسيارى از انسانهاى بعد از خودش حتى از انسانهاى امروز متكاملتر است يعنى از اوّلى كه اين انسان پا به عرصهء عالم گذاشته است ، به عنوان\r\n\r\n","description":"","footnote":"","page_name":" 932 ","page_number":932},
  {"content":"\r\n\r\nخليفة اللّه و به عبارت ديگر در حد يك پيغمبر به وجود آمده و اين در منطق دين نكتهء قابل توجهى است كه چرا اولين انسانى كه در دنيا به وجود آمد ، به صورت يك حجت خدا و پيغمبر به وجود آمد در صورتى كه به نظر مىرسد كه روى مسير عادى تكاملى بايد انسانها بيايند و پس از آنكه به مراحل عالى ترقى نائل شدند ، يكى از آنها به مرحلهء نبوت و پيغمبرى برسد نه اينكه اولين انسان خودش پيغمبر باشد .\r\nقرآن براى آن اولين انسان مقام بسيار شامخى قائل است :\r\n  وَ إِذْ قالَ رَبُّكَ لِلْمَلائِكَةِ إِنِّي جاعِلٌ فِي الْأَرْضِ خَلِيفَةً قالُوا أَ تَجْعَلُ فِيها مَنْ يُفْسِدُ فِيها وَ يَسْفِكُ الدِّماءَ وَ نَحْنُ نُسَبِّحُ بِحَمْدِكَ وَ نُقَدِّسُ لَكَ قالَ إِنِّي أَعْلَمُ ما لا تَعْلَمُونَ . وَ عَلَّمَ آدَمَ الْأَسْماءَ كُلَّها ثُمَّ عَرَضَهُمْ عَلَى الْمَلائِكَةِ فَقالَ أَنْبِئُونِي بِأَسْماءِ هؤُلاءِ   ( 1 ) .\r\nخلاصه اولين انسانى كه به وجود مىآيد فرشتگان را به شگفت وامىدارد . چه سرّى و چه رازى در كار است ؟ دربارهء اولين انسان تعبير  « وَ نَفَخْتُ فِيهِ مِنْ رُوحِي »  ( 2 ) به كار رفته ( از روح خود چيزى در او دميدم ) . اين نشان مىدهد كه در بافتمان وجود اين موجود غير از عناصر مادى يك عنصر علوى دخالت دارد كه با تعبير « دميدم از روح خودم » بيان شده است يعنى يك چيز اختصاصى من عند اللّهى در ساختمان اين موجود دخالت كرد . بعلاوه چرا تعبير « خليفة اللّه » دارد :  « إِنِّي جاعِلٌ فِي الْأَرْضِ خَلِيفَةً »  خليفة براى خودم ؟\r\nبنابراين در قرآن يك چنين برداشت عظيمى براى انسان هست كه اولين انسانى كه پا در اين عالم مىگذارد ، به عنوان حجت خدا ، پيغمبر خدا و موجودى كه با عالم غيب پيوستگى و ارتباط دارد پا مىگذارد . تكيه‌گاه كلام ائمهء ما روى همين اصالت انسان است به اين معنا كه اولين انسانى كه روى زمين آمده است ، از آن سنخ بوده و آخرين انسانى هم كه روى زمين باشد از همين تيپ خواهد بود و هيچ‌گاه جهان انسانيت از موجودى كه حامل روح  « إِنِّي جاعِلٌ فِي الْأَرْضِ خَلِيفَةً »  باشد خالى نيست .\r\n( اصلا محور مسأله اين است . ) ساير انسانها كأنّه موجوداتى هستند فرع بر وجود چنين انسانى ، و اگر چنين انسانى نباشد انسانهاى ديگر هم هرگز نخواهند بود .\r\n\r\n\r\n\r\n\r\n","description":"","footnote":"\r\n( 1 ) . بقره / 30 و 31 .\r\n( 2 ) . حجر / 29 .\r\n","page_name":" 933 ","page_number":933},
  {"content":"\r\n\r\nاينچنين انسان را « حجت خدا » تعبير مىكنند : « اللّهمّ بلى لا تخلو الارض من قائم للّه بحجّة » كه اين جمله در نهج البلاغه است ( 1 ) و در كتب زيادى نقل شده است و من اين را از مرحوم آقاى بروجردى شنيدم ولى يادم نيست كه در جاى ديگرى هم ديده‌ام يا نه ، يعنى دنبالش نبوده‌ام ، ايشان مىفرمود اين جمله از آن جمله‌هايى است كه حضرت در بصره بيان كرده‌اند و ديگران اعم از شيعه و سنى به طور متواتر آن را نقل كرده‌اند . اين جمله دنبال حديث معروف كميل است كه كميل گفت روزى على ( ع ) دست مرا گرفت و با خودش برد تا از شهر خارج شديم و رسيديم به محلى به نام جبّان ، همين‌كه از شهر خارج شديم و خلوت شد « فتنفّس الصّعداء » نفس عميقى كشيد ، آهى كشيد و بعد فرمود : « يا كميل ! انّ هذه القلوب اوعية فخيرها اوعاها ، فاحفظ عنّى ما اقول لك » دلهاى فرزندان آدم به منزلهء ظرفها هستند و بهترين ظرفها آنى است كه بهتر مىتواند نگه دارد يعنى سوراخ نداشته باشد ، هر چه به تو مىگويم ضبط كن . ابتدا آن تقسيم معروف را ذكر كرد : « النّاس ثلاثة فعالم ربّانيّ و متعلّم على سبيل نجاة و همج رعاع » مردم سه دسته‌اند : يك دسته علماى ربّانى هستند . ( البته در اصطلاح حضرت على عالم ربّانى غير از عالم ربّانىاى است كه ما به هر كسى تعارف مىكنيم ، يعنى يك عالم واقعا و صد در صد الوهى و خالص براى خدا كه شايد اين تعبير جز بر پيغمبران و ائمه صادق نيست . ) « و متعلّم على سبيل نجاة » ( چون آن عالم را در مقابل اين متعلم گرفته ، مقصود عالمى است كه از بشرى تعلم نمىكند . ) دستهء دوم متعلمان هستند ، شاگردان آنها هستند ، كسانى كه از آنها استفاده مىكنند . دستهء سوم مردمان « همج رعاع » هستند كه « لم يستضيئوا بنور العلم و لم يلجئوا الى ركن وثيق » از نور علم پرتوى نگرفته‌اند و به پايگاه محكمى هم تكيه ندارند . بعد شروع كرد از اهل زمان شكايت كردن ، فرمود من علوم زيادى دارم ولى فردى كه صلاحيت [ فراگيرى آن را 
  ] داشته باشد پيدا نمىكنم .\r\nدسته‌بندى كرد ، فرمود هستند افرادى كه زيركند اما زيركهايى كه هر چه ياد بگيرند مىخواهند به نفع استفادهء خودشان به كار برند ، مىخواهند دين را به نفع دنياى خودشان استفاده كنند . مجبورم از آنها خوددارى كنم . عدهء ديگرى آدمهاى خوبى هستند اما احمقند ، دريافت نمىكنند يا عوضى دريافت مىكنند . تا اينجا تقريبا سخن حضرت يأس‌آور است [ زيرا به نظر مىرسد كه 
  ] پس كسى پيدا نمىشود . ولى در\r\n\r\n\r\n\r\n\r\n","description":"","footnote":"\r\n( 1 ) . حكمت 139 .\r\n","page_name":" 934 ","page_number":934},
  {"content":"\r\n\r\nذيلش مىفرمايد : « اللّهمّ بلى . . . » نه ، اين طور هم نيست كه هيچ كس پيدا نشود ، من اكثريت مردم را مىگويم ( 1 ) :\r\nاللّهمّ بلى لا تخلو الارض من قائم للّه بحجّة امّا ظاهرا مشهورا و امّا خائفا مغمورا لئلا تبطل حجج اللّه و بيّناته و كم ذا و اين ؟ اولئك - و اللّه - الاقلّون عددا و الاعظمون عند اللّه قدرا ، يحفظ اللّه بهم حججه و بيّناته حتّى يودعوها نظرائهم و يزرعوها فى قلوب اشباههم ، هجم بهم العلم على حقيقة البصيرة و باشروا روح اليقين و استلانوا ما استوعره المترفون و انسوا بما استوحش منه الجاهلون و صحبوا الدّنيا بابدان ارواحها معلّقة بالمحلّ الاعلى ( 2 ) .\r\nفرمود : آرى ، زمين هرگز خالى از حجت نيست ، حال يا حجت ظاهر در ميان مردم و يا حجت مكتوم ، هست ولى مردم او را نمىبينند ، از نظرها پنهان است . به وسيلهء همان حجتهاست كه خداوند دلائل خود را در ميان مردم حفظ و نگهدارى مىكند و آنها هم آنچه را مىدانند ، اين بذرها را در دل اشباه خودشان ( كه آنها نيز مانند خودشان هستند ) مىكارند و مىروند . چنين نيست كه نكارند و بروند يعنى چنين نيست كه من آنچه دارم نگفته بگذارم و بروم . آنگاه راجع به اين افراد كه از يك مبدأ ملكوتى استفاده مىكنند مىفرمايد : « هجم بهم العلم على حقيقة البصيرة » علم بر آنها تهاجم مىكند نه آنها بر علم ( مقصود اين است كه علمشان افاضى است ) ، و آن علمى كه به آنها هجوم مىآورد بصيرت را به معناى حقيقى به آنها مىدهد يعنى در آن علم ، اشتباهى ، نقصى ، خطايى وجود ندارد . « و باشروا روح اليقين » و روح يقين را مباشرتا واجد هستند . مقصود اين است كه اتصالشان به عالم ديگر به گونه‌اى است كه متصل هستند . « و استلانوا ما استوعره المترفون » آن چيزهايى كه مردمان مترف ( يعنى خو گرفتگان به عيش و ناز و نعمت ) خيلى سخت مىشمارند ، براى آنها آسان است . مثلا براى مردمانى كه به عيش و نعمت و دنيا خو گرفته‌اند ، يك ساعت مأنوس بودن با خلوت با خدا بسيار سخت است ، از هر كار سختى برايشان سخت‌تر است ، ولى آنها انسشان به اين است . « و انسوا بما استوحش منه الجاهلون » آن چيزهايى كه نادانان از آنها وحشت مىكنند ، اينان به آنها مأنوسند . « و صحبوا الدّنيا بابدان ارواحها معلّقة بالمحلّ الاعلى » با\r\n\r\n\r\n\r\n\r\n","description":"","footnote":"\r\n( 1 ) . از اينجاست كه آقاى بروجردى مىگفت حضرت آن را در خطبه‌اى در بصره انشاء كرده‌اند و الّا اين در ذيل كلام كميل هم هست .\r\n( 2 ) . نهج البلاغه ، حكمت 139 .\r\n","page_name":" 935 ","page_number":935},
  {"content":"\r\n\r\nمردم همراهى مىكنند با بدنهاى خودشان در حالى كه در همان وقت روحشان به محلّ اعلى پيوستگى دارد ، يعنى بدنشان با مردم هست اما روحشان اينجا نيست . مردمى كه با اينها محشورند آنها را انسانهايى مثل خودشان مىدانند و هيچ فرقى بين خودشان و آنها قائل نيستند ولى نمىدانند كه باطن او به جاى ديگرى وابسته است .\r\nبه هر حال چنين منطقى است و لذا در كافى هم بابى تحت عنوان « باب الحجّة » باز كرده است و مىگويد اگر در دنيا دو نفر باقى بمانند يكى از آنها چنين انسانى خواهد بود كما اينكه اولين بارى كه يك انسان پيدا شد چنين انسانى بود . من براى اينكه شما با روح اين منطق بيشتر آشنا شويد كتاب الحجّه كافى را آوردم تا قسمتهايى را در اين زمينه بخوانم و معنى كنم . ساير مسائل - مثل اين كه امام بايد باشد تا در ميان مردم به عدالت حكومت كند يا مرجع اختلافات مردم در امور دينى باشد - همه طفيلى اين اصل است نه اينكه امام را به خاطر اينكه در ميان مردم حكومت كند بايد امام قرار بدهند . مسأله بالاتر از اين حرفهاست . اينها به اصطلاح از فوائد استجرارى يعنى از فوائد تبعى است . از هر حديثى جمله‌هايى را انتخاب مىكنم و برايتان عرض مىكنم تا معلوم شود اين منطق چه منطقى است .\r\n\r\nروايتى از امام صادق ( ع )\r\nروايتى است مربوط به انبياء و رسل كه يك مرد زنديق ( 1 ) از امام صادق ( ع ) سؤال\r\n\r\n\r\n\r\n\r\n","description":"","footnote":"\r\n( 1 ) . كلمهء « زنديق » عنوان فحش ندارد مثل امروز كه ما به هر كس بخواهيم فحش بدهيم مىگوييم « زنديق » . در آن زمان عده‌اى به اين نام معروف بودند و از نظر خودشان اين نام فحش نبوده . مثل كلمهء « ماترياليست » در عصر ما . البته كسى كه موحد است از اين كلمه براى خودش خوشش نمىآيد ولى آن كسى كه ماترياليست است ، به اين كلمه افتخار هم مىكند . راجع به اينكه ريشهء كلمهء « زنديق » چيست خيلى حرفها زده‌اند و بيشتر نظرشان اين است كه زنادقه مانوى بودند و در اوايل قرن دوم ظهور كردند كه قرن امام صادق است . بسيارى از اروپاييها و غير آنان براى كشف ريشهء زنادقه در اسلام بحثها كرده‌اند و بيشتر نظرشان اين است كه اينها همان مانويها بوده‌اند . البته كيش مانى كيش ضد خدايى نيست بلكه مانى خودش ادعاى پيغمبرى داشت ، البته توحيدى نبود ، ثنوى بود .\r\nمانى از زردشت ثنوىتر بوده است و بسيارى احتمال مىدهند كه زردشت خودش موحد بوده ، لااقل توحيد ذاتى را قائل بوده است گواينكه توحيد در خالقيت را در كلمات او نمىشود اثبات كرد . ولى به هر حال او يك مبدأ ازلى براى كل عالم قائل بوده است . امّا مانى قطعا ثنوى بوده و خود را از طرف خداى خير پيغمبر مىدانست . ولى مانويهايى كه بعد ظهور كردند گرايش پيدا كردند به طبيعىگرى و مادىگرى و اساسا به هيچ چيز اعتقاد نداشتند .\r\n","page_name":" 936 ","page_number":936},
  {"content":"\r\n\r\nكرد : « من اين اثبتّ الانبياء و الرّسل ؟ » تو انبياء و رسل را به چه دليل اثبات مىكنى ؟ امام در پاسخ خود تكيه كرد بر مسألهء توحيد ، فرمود :\r\nانّا لمّا اثبتنا انّ لنا خالقا صانعا متعاليا عنّا و عن جميع ما خلق و كان ذلك الصّانع حكيما متعاليا لم يجز ان يشاهده خلقه و لا يلامسوه فيباشرهم و يباشروه و يحاجّهم و يحاجّوه ثبت انّ له سفراء فى خلقه يعبّرون عنه الى خلقه و عباده و يدلّونهم على مصالحهم و منافعهم و ما به بقائهم و فى تركه فنائهم فثبت الآمرون و النّاهون عن الحكيم العليم فى خلقه . . .\r\nخلاصه اينكه ريشهء اثبات انبياء و رسل ، خود اثبات خداست با صفات و شئونش .\r\nوقتى شناختيم كه ما خالق و صانعى داريم حكيم و متعالى از ما ، يعنى ما نمىتوانيم با حواس و مداركى كه داريم با او در تماس مستقيم باشيم و او را شهود يا لمس كنيم يا با او محاجّه و سؤال و جواب كنيم ، با توجه به اينكه ما نيازمنديم كه او ما را [ راهنمايى كند 
  ] زيرا فقط او كه حكيم است ، به مصالح و منافع واقعى ما آگاه است ، بنابراين بايد يك موجودى كه داراى دو جنبه است : از طرفى با خدا در تماس است يعنى مىتواند از او وحى تلقى كند ، و از طرف ديگر ما مىتوانيم با او تماس بگيريم وجود داشته باشد و وجود چنين كسانى لازم و واجب مىشود .\r\nآنگاه دربارهء اين افراد مىفرمايد : « حكماء مؤدّبين بالحكمة » خود اينها بايد حكيمانى باشند و به حكمت تأديب شده باشند . « مبعوثين بها » به حكمت مبعوث شده باشند يعنى دعوتشان دعوت حكمت باشد . « غير مشاركين للنّاس على مشاركتهم لهم فى الخلق » در عين اينكه در خلقت با مردم شريكند ، در يك جهاتى بايد با مردم شريك نباشند ، يك جنبهء علاوه‌اى ، روح علاوه‌اى بايد در آنها وجود داشته باشد . « مؤيّدين من عند الحكيم العليم بالحكمة » و مؤيّد از ناحيهء او باشند . « ثمّ ثبت ذلك فى كلّ دهر و زمان » در تمام ازمنه چنين وسائطى لازم است « لكيلا تخلو الارض من حجّة يكون معه علم يدلّ على صدق مقالته و جواز عدالته » ( 1 ) .\r\n\r\n\r\n\r\n\r\n","description":"","footnote":"\r\n( 1 ) . كافى ، ج 1 / ص 236 و 237 ( كتاب الحجّة ) .\r\n","page_name":" 937 ","page_number":937},
  {"content":"\r\n\r\n\r\nزيد بن على و مسألهء امامت\r\nزيد بن على بن الحسين برادر امام باقر مرد صالح و بزرگوارى است . ائمهء ما او و قيامش را تقديس كرده‌اند . در اين جهت اختلاف است كه آيا زيد خودش واقعا مدعى خلافت براى خودش بود يا اينكه امر به معروف و نهى از منكر مىكرد و خودش مدعى خلافت نبود بلكه خلافت را براى امام باقر مىخواست . قدر مسلّم اين است كه ائمهء ما او را تقديس كرده و شهيد خوانده‌اند . در همين كافى هست كه : « مضى و اللّه شهيدا » او شهيد از دنيا رفت . منتها صحبت اين است كه آيا خودش مشتبه بود يا نه ؟ روايتى كه اكنون مىخوانيم دلالت مىكند بر اينكه خود او مشتبه بود . حالا چطور مىشود كه چنين آدمى مشتبه باشد ، مطلب ديگرى است .\r\nمردى است از اصحاب امام باقر ( ع ) كه به او ابو جعفر احول مىگويند . مىگويد زيد بن على در وقتى كه مخفى بود دنبال من فرستاد . به من گفت آيا اگر يكى از ما خروج و قيام كند تو حاضرى همكارى كنى ؟ گفتم اگر پدر و برادرت قبول كنند بله ، در غير اين صورت نه . گفت من خودم قصد دارم ، به برادرم كارى ندارم ، آيا حاضرى از من حمايت كنى يا نه ؟ گفتم نه . گفت چطور ؟ آيا تو مضايقه از جانت دارى دربارهء من ؟\r\nگفتم : « انّما هى نفس واحدة فان كان للّه فى الارض حجّة فالمتخلّف عنك ناج و الخارج معك هالك و ان لا تكن للّه حجّة فى الارض فالمتخلّف عنك و الخارج معك سواء » من يك جان بيشتر ندارم . تو هم كه مدعى نيستى كه حجت خدا باشى . اگر حجت خدا غير از تو باشد ، كسى كه با تو خارج بشود خودش را هدر داده بلكه هلاك شده است و اگر حجتى در روى زمين نباشد ، من چه با تو قيام كنم و چه قيام نكنم هر دو على السويّة است .\r\nاو مىدانست كه منظور زيد چيست . مطابق اين حديث مىخواهد بگويد امروز در روى زمين حجتى هست و آن حجت برادر توست و تو نيستى . خلاصهء سخن زيد اين است كه چطور تو اين مطلب را فهميدى و من كه پسر پدرم هستم نفهميدم و پدرم به من نگفت ؟ آيا پدرم مرا دوست نداشت ؟ و اللّه پدرم اين قدر مرا دوست داشت كه من را در كودكى كنار خودش بر سر سفره مىنشاند و اگر لقمه‌اى داغ بود براى اينكه دهانم نسوزد آن را سرد مىكرد و بعد به دهان من مىگذاشت . پدرى كه اين مقدار به من علاقه داشت كه از اينكه بدنم با يك لقمهء داغ بسوزد مضايقه داشت ، آيا از اينكه\r\n\r\n","description":"","footnote":"","page_name":" 938 ","page_number":938},
  {"content":"\r\n\r\nمطلبى را كه تو فهميدى به من بگويد تا من بر آتش جهنم نسوزم مضايقه كرد ؟\r\n[ ابو جعفر احول 
  ] جواب داد به خاطر همين كه تو در آتش جهنم نسوزى به تو نگفت ، چون تو را خيلى دوست داشت به تو نگفت زيرا مىدانست اگر بگويد تو امتناع مىكنى و آن وقت جهنمى مىشوى . نخواست به تو بگويد براى اينكه سركشى روح تو را مىشناخت ، خواست تو در حال جهالت بمانى كه لااقل حالت عناد نداشته باشى .\r\nاما اين مطلب را به من گفت براى اينكه اگر قبول كردم نجات پيدا كنم و اگر نه ، نه ، و گفت و من هم قبول كردم .\r\nبعد مىگويد گفتم : « انتم افضل ام الانبياء » شما بالاتريد يا انبياء ؟ جواب داد :\r\nانبياء . « قلت يقول يعقوب ليوسف يا بنىّ لا تقصص رؤياك على اخوتك فيكيدوا لك كيدا » گفتم يعقوب كه پيغمبر است به يوسف كه پيغمبر است و جانشين او مىگويد خوابت را به برادرانت نگو . آيا اين براى دشمنى با برادران بود يا براى دوستى آنها و نيز دوستى يوسف ، چون او برادران را مىشناخت كه اگر بفهمند يوسف به چنين مقامى مىرسد از حالا كمر دشمنىاش را مىبندند . داستان پدر و برادرت با تو داستان يعقوب است با يوسف و برادرانش .\r\nبه اينجا كه رسيد ، زيد ديگر نتوانست جواب بدهد . راه را بر زيد به كلى بست .\r\nآنگاه زيد به او گفت : « اما و اللّه لئن قلت ذلك » حالا كه تو اين حرف را مىزنى ، پس من هم اين حرف را به تو بگويم : « لقد حدّثنى صاحبك بالمدينة » صاحب تو ( صاحب يعنى همراه . در اينجا مقصود امام است : امام تو ، يعنى برادرم امام باقر عليه السلام ) در مدينه به من گفت : « انّى اقتل و اصلب بالكناسة » كه تو كشته مىشوى و در كناسهء كوفه به دار كشيده خواهى شد . « و انّ عنده لصحيفة فيها قتلى و صلبى » ( 1 ) و او گفت كه در يك كتابى كه نزد اوست كشته شدن و به دار كشيده شدن من هست .\r\nدر اينجا زيد كأنّه صفحهء ديگرى را بر ابو جعفر مىخواند زيرا يك مرتبه منطق عوض مىشود و نظر دوم را تأييد مىكند . پس اول كه آن حرفها را به ابو جعفر مىگفت .\r\nخودش را به آن در مىزد ، بعد كه ديد ابو جعفر اين قدر در امامت رسوخ دارد با خود گفت پس به او بگويم كه من هم از اين مطلب غافل نيستم ، اشتباه نكن من هم مىدانم و اعتراف دارم ، و آخر جمله برمىگردد به اين مطلب كه من با علم و عمد مىروم و با\r\n\r\n\r\n\r\n\r\n","description":"","footnote":"\r\n( 1 ) . همان ، ص 244 و 245 .\r\n","page_name":" 939 ","page_number":939},
  {"content":"\r\n\r\nدستور برادرم مىروم . تا آنجا كه [ ابو جعفر 
  ] مىگويد يك سالى به مكه رفتم و در آنجا اين داستان را براى حضرت صادق نقل كردم و حضرت هم نظريات مرا تأييد كرد .\r\n\r\nدو حديث ديگر از امام صادق ( ع )\r\nحديث ديگر اينكه امام صادق فرمود : « انّ الارض لا تخلو الّا و فيها امام » ( 1 ) زمين هيچ‌گاه خالى از امام باقى نمىماند . [ و نيز از آن حضرت است كه : 
  ] « لو بقى اثنان لكان احدهما الحجّة على صاحبه » ( 2 ) اگر دو نفر در روى زمين باقى بمانند يكى از اينها بايد حجت در روى زمين باشد ، غير از اين نيست .\r\nروايتى از حضرت رضا ( ع ) در اين زمينه ما احاديث زيادى داريم . روايت مفصلى است مربوط به حضرت رضا ( ع ) كه مردى به نام عبد العزيز بن مسلم مىگويد : « كنّا مع الرّضا عليه السّلام بمرو فاجتمعنا فى الجامع يوم الجمعة فى بدء مقدمنا » ما با امام رضا ( ع ) در مرو بوديم در سفرى كه حضرت در جريان ولايتعهدى به خراسان مىرفتند . در يك روز جمعه در مسجد جامع بوديم و امام حضور نداشت . مردم جمع بودند و مسألهء امامت مطرح بود و صحبت مىكردند . بعد من رفتم خدمت حضرت رضا و صحبتها را نقل كردم . امام تبسّمى مسخره‌آميز كرد كه اينها اصلا چه مىفهمند ؟ ! اصلا نمىفهمند موضوع چيست . بعد فرمود : « جهل القوم و خدعوا عن آرائهم » اينها جاهلند و در آراء و عقايدشان فريب خورده‌اند . خداوند پيغمبر خود را نبرد مگر آنكه دين خودش را تكميل كرد و قرآن را نازل كرد كه در آن بيان هر چيزى هست از حلال و حرام و حدود و احكام و جميع آنچه كه مردم در راه دين به آن احتياج دارند ، و بعد فرمود : « ما فرّطنا فى الكتاب من شىء » ما در اين كتاب هيچ چيزى را كوتاهى نكرديم يعنى همه را گفتيم ( لا اقل مقصود دستورات حرام و حلال و تكاليف مردم است . در حجّة الوداع هم پيغمبر\r\n\r\n\r\n\r\n\r\n","description":"","footnote":"\r\n( 1 ) . همان ، ص 251 .\r\n( 2 ) . همان ، ص 253 .\r\n","page_name":" 940 ","page_number":940},
  {"content":"\r\n\r\nدر آخر عمرش اين آيه را خواند :  « الْيَوْمَ أَكْمَلْتُ لَكُمْ دِينَكُمْ وَ أَتْمَمْتُ عَلَيْكُمْ نِعْمَتِي وَ رَضِيتُ لَكُمُ الْإِسْلامَ دِيناً »  ) . بعد حضرت رضا ( ع ) فرمود : « و امر الامامة من تمام الدّين » امر امامت جزء متمّمات دين است « و لم يمض حتّى بيّن لامّته معالم دينهم » و پيغمبر نرفت مگر اينكه نشانه‌هاى دين را براى مردم بيان كرد و راهشان را روشن نمود « و اقام لهم عليّا علما » .\r\nخلاصه اينكه قرآن در كمال صراحت مىگويد ما چيزى را فروگذار نكرديم . حال آيا جزئيات را هم فروگذار نكرده ، يا نه ، فقط كليات و اصول و آنچه را كه مردم بدان احتياج دارند گفته است ؟ يكى از آنها اين است كه قرآن انسانى را [ براى بعد از پيغمبر 
  ] معرفى كرد كه آنچه در تفسير قرآن و توضيح معانى قرآن و تشريح كليات قرآن هست نه از روى اجتهاد و رأى كه بعضى از آنها درست باشد و برخى خطا ، [ بلكه به وسيلهء علم الهى مىداند و 
  ] آن حقيقت اسلام نزد او هست . پس اينكه مىگويد ما همه چيز را بيان كرديم يعنى ديگر چيزى باقى نماند ، كليات را گفتيم ، جزئيات را هم بيان كرديم و گذاشتيم نزد كسى كه بداند . هميشه كسى كه اسلام را مىداند در ميان مردم هست . « من زعم انّ اللّه عزّ و جلّ لم يكمل دينه فقد ردّ كتاب اللّه » اگر كسى بگويد خدا دينش را كامل نكرده بر ضد قرآن سخن گفته و كسى هم كه كتاب خدا را رد كند كافر است . « و هل يعرفون قدر الامامة و محلّها من الامّة فيجوز فيها اختيارهم » كسانى كه مىگويند امامت انتخابى است ، آيا اصلا مىدانند امام يعنى چه ؟ اينها خيال كرده‌اند كه انتخاب امام مثل انتخاب فرمانده است براى يك سپاه ، در حالى كه امام يعنى آن كسى كه قرآن مىگويد [ با انتصاب او 
  ] من دين را تكميل كردم و نيز مىدانيم كه جزئيات مسائل در قرآن نيست و حقيقت اسلام نزد اوست . مگر مردم مىتوانند بفهمند كه چنين شخصى كيست تا خودشان انتخاب كنند . مثل اين است كه بگويند پيغمبر را خودمان انتخاب مىكنيم ! « انّ الامامة اجلّ قدرا و اعظم شأنا و اعلا مكانا و امنع جانبا و ابعد غورا من ان يبلغها النّاس بعقولهم او ينالوها بآرائهم » امامت از حد فكر مردم بالاتر است تا انتخابى باشد . مسأله‌اى را بايد گفت « انتخابى » كه واقعا تشخيصش با مردم است .\r\nدين هيچ‌گاه در مسائلى كه مردم مىتوانند تشخيص بدهند دخالت مستقيم نمىكند و اساسا دخالت مستقيم كردن دين در اين گونه مسائل غلط است زيرا در اين صورت فكر و عقل مردم براى كجاست ؟ تا آنجا كه منطقه ، منطقهء عقل و فكر بشر است خود بشر برود انتخاب كند اما وقتى كه مطلبى از منطقهء عقل بشر خارج و بالاتر است ، اينجا ديگر جاى انتخاب نيست . [ امامت 
  ] اجلّ قدرا ، اعظم شأنا ، اعلا مكانا ، امنع جانبا و\r\n\r\n","description":"","footnote":"","page_name":" 941 ","page_number":941},
  {"content":"\r\n\r\nابعد غورا است از اينكه مردم به عقل خودشان امام را درك كنند و در رأى خويش به او برسند و چنين شخصى را به اختيار خودشان انتخاب كنند « انّ الامامة خصّ اللّه عزّ و جلّ بها ابراهيم الخليل بعد النّبوّة و الخلّة » اگر مىخواهيد معنى واقعى امامت را بفهميد [ بدانيد كه امامت 
  ] غير از اين مسائلى است كه مردم ما در اين زمان مىگويند كه يك خليفه‌اى انتخاب كنيم براى پيغمبر ولى جانشين پيغمبر فقط كارهاى مردم را اداره كند . امامت آن مقامى است كه ابراهيم ( ع ) بعد از نبوت به آن مىرسد و در آن حال خوش‌حال مىشود و مىگويد : « و من ذرّيّتى » و برخى از ذرّيّهء مرا هم خدايا به اين مقام برسان ، در حالى كه مىداند كه چنين چيزى در مورد همهء ذرّيّه نمىتواند باشد . به او جواب مىدهند : « لا ينال عهدى الظّالمين » اين چيزى است كه به ستمگر نمىرسد ( كه عرض كرديم در اينجا مىگويند مقصود چيست ؟ آيا يعنى ستمگر در حال ستمگرى اعم از اينكه قبلا هم ستمگر بوده يا قبلا خوب بوده ؟ مىگويند اين محال است كه ابراهيم بگويد خدايا ! [ اين مقام 
  ] را به ستمگران از ذرّيّهء من بده . پس لا بد نظرش به خوبان ذرّيّه‌اش بوده است . پاسخ دادند به خوبانى از آنها داده مىشود كه سابقهء ظلم ندارند ) . « فابطلت هذه الآية امامة كلّ ظالم الى يوم القيامة و صارت فى الصّفوة » اين امر در ميان آن منتخبهاست ، در ميان صفوهء ذرّيّهء ابراهيم است . ( صفوه به چيزى گويند مانند كره‌اى كه از دوغ مىگيرند آنگاه كه آن را جدا مىكنند ، همان معنى زبده را دارد . ) « ثمّ اكرمه اللّه تعالى بان جعلها فى ذرّيّته اهل الصّفوة و الطّهارة » [ سپس خداوند تعالى او را بزرگ داشت به اينكه امامت را 
  ] در صفوه و اهل طهارت يعنى اهل عصمت ذرّيّهء او قرار داد . بعد امام به آياتى از قرآن اشاره و استدلال مىكند :   « وَ وَهَبْنا لَهُ إِسْحاقَ وَ يَعْقُوبَ نافِلَةً وَ كُلًّا جَعَلْنا صالِحِينَ . وَ جَعَلْناهُمْ أَئِمَّةً يَهْدُونَ بِأَمْرِنا وَ أَوْحَيْنا إِلَيْهِمْ فِعْلَ الْخَيْراتِ »   ( 1 ) .\r\nدر قرآن راجع به اينكه ذرّيّهء ابراهيم حامل مسألهء امامت هستند تكيهء زيادى شده و انصافا آقاى محمد تقى شريعتى در اين جهت در كتاب خلافت و ولايت راجع به ذرّيّه و اينكه چرا قرآن كه در مسألهء تبعيضات نژادى هيچ معتقد نيست كه مىتوان براى يك نژاد بر نژاد ديگر امتيازى قانونى قائل شد [ چنين سخنى گفته است 
  ] ، خوب بحث كرده‌اند كه اينكه ذرّيّه‌اى از نظر نژادى و طبيعى به اصطلاح خلاصه مىشوند و لياقت ديگرى پيدا مىكنند مسألهء ديگرى است و همان معنى حمل امامت است و . . .\r\n\r\n\r\n\r\n\r\n","description":"","footnote":"\r\n( 1 ) . انبياء / 72 و 73 .\r\n","page_name":" 942 ","page_number":942},
  {"content":"\r\n\r\nسپس مىگويد : « فمن اين يختار هؤلاء الجهّال » چنين مقامى را كه ابراهيم ( ع ) بعد از نبوت به آن نائل مىشود اين نادانان چگونه مىخواهند انتخاب كنند ؟ ! اصلا اين مقام مىتواند انتخابى باشد ؟ ! « انّ الامامة هى منزلة الانبياء و ارث الاوصياء » امامت از منازل انبياء و ارث اوصياست يعنى يك امر وراثتى است به اين معنى كه استعداد آن از هر نسل به نسل بعد منتقل شده است ، نه وراثت قانونى . « انّ الامامة خلافة اللّه » امامت خلافة اللّه است ، همانى كه آدم اول داشت « و خلافة الرّسول » و خلافت پيغمبر . بعد مىفرمايد : « انّ الامامة زمام الدّين . . . » امامت زمام دين ، نظام مسلمين ، صلاح دنيا ، عزت مؤمنين ، اسّ و ريشهء اسلام و شاخهء بلند اسلام است . « بالامام تمام الصّلاة و الزّكاة و الصّيام و الحجّ و الجهاد » ( 1 ) الى آخر .\r\n\r\nنتيجه\r\nاز مجموع اينها ما به منطقى مىرسيم كه اگر آن را قبول كنيم يك اساس دارد و اگر فرضا كسى آن را رد كند سخن ديگرى است . اين منطق غير از اين مسائل خيلى سطحى و پيش پا افتاده‌اى است كه مانند اغلب متكلمين بگوييم بعد از پيغمبر ( ص ) ابو بكر خليفه شد و على ( ع ) خليفهء چهارم شد . آيا على بايد خليفهء اول باشد يا مثلا چهارم ؟ آيا شرايط امامت در ابو بكر جمع بود يا جمع نبود ؟ و بعد برويم سراغ شرايط امامت به معنى شرايط زمامدارى مسلمين . البته اين مطلب يك مطلب اساسى است و شيعه از نظر شرايط زمامدارى نيز ايرادهايى گرفته‌اند و ايرادهاى بجايى هم گرفته‌اند ولى اصولا مسألهء امامت را تحت اين عنوان طرح كردن كه آيا شرايط امامت در ابو بكر جمع بود يا جمع نبود ، صحيح نيست . اصلا خود سنى هم به چنين مقامى اقرار ندارد . خلاصهء مطلب به عقيدهء اهل تسنن اين است كه آنچه خدا دربارهء جنبه‌هاى ما وراء الطّبيعى انسان گفته از آدم و ابراهيم و . . . تا حضرت رسول ، بعد از ايشان ديگر پايان يافت . از دورهء حضرت رسول به اين طرف ، ديگر بشرها همه بشر عادى هستند ، فقط علمايى هستند كه از راه تحصيل عالم شده‌اند و گاهى اشتباه مىكنند و گاهى اشتباه نمىكنند ، و زمامدارانى هستند كه بعضى از آنها عادلند و برخى فاسق . مسأله\r\n\r\n\r\n\r\n\r\n","description":"","footnote":"\r\n( 1 ) . كافى ، ج 1 / ص 283 - 286 ( كتاب الحجّة ) .\r\n","page_name":" 943 ","page_number":943},
  {"content":"\r\n\r\nدر اين حدود قرار مىگيرد . ديگر آن بابى كه ما داريم به نام باب حجتهاى الهى ، كسانى كه پيوند با دنياى ما وراء الطّبيعه دارند ، [ آنها ندارند و معتقدند كه 
  ] با رفتن پيغمبر اصلا اين بساط برچيده و تمام شد .\r\nشيعه جواب مىدهد كه [ بعد از حضرت رسول 
  ] مسألهء رسالت و اينكه بشر ديگرى بيايد و قانون و دين ديگرى براى مردم بياورد تمام شد . يك دين بيشتر نيست و آن اسلام است و با پيغمبر اسلام رسالت و نبوت ختم شد اما مسألهء حجت و انسان كامل كه اولين انسان روى زمين چنين بود و بايد آخرين انسان همچنين باشد ، هرگز در ميان افراد بشر تمام نشده است . در ميان اهل تسنن تنها طبقه‌اى از متصوفهء آنها هستند كه اين مسأله را قبول دارند منتها به نامهاى ديگرى . اين است كه ما مىبينيم متصوفهء اهل تسنن با اينكه متصوف هستند ، مسألهء امامت را در بعضى از بيانهاشان طورى قبول كرده‌اند كه يك شيعه قبول مىكند . محيى الدين عربى ، اندلسى است و اندلس جزء سرزمينهايى است كه اهالى آن نه تنها سنى بودند بلكه نسبت به شيعه عناد داشتند و بويى از ناصبىگرى در آنها بود . علتش اين است كه اندلس را ابتدا امويها فتح كردند و بعد هم خلافت اموى تا سالهاى زيادى در آنجا حكومت مىكرد .\r\nامويها هم كه دشمن اهل بيت بودند و لهذا در ميان علماى اهل تسنن ، علماى ناصبى ، اندلسى هستند و شايد در اندلس شيعه نداشته باشيم و اگر داشته باشيم خيلى كم است . محيى الدين ، اندلسى است ولى روى آن ذوق عرفانىاى كه دارد و معتقد است زمين هيچ‌گاه نمىتواند خالى از ولىّ و حجت باشد ، نظر شيعه را قبول كرده و اسم ائمه عليهم السلام را ذكر مىكند تا مىرسد به حضرت حجت و مدعى مىشود كه من در سال ششصد و چند محمد بن حسن عسكرى را در فلان جا ملاقات كردم . البته بعضى از حرفهايى كه زده ضد اين حرف است و اصلا سنى متعصبى است ولى در عين حال چون ذوق عرفانى هميشه ايجاب مىكند كه زمين خالى از يك ولىّ به قول آنها ( و به قول ائمهء ما حجت ) نباشد ، اين مسأله را قبول كرده و حتى مدعى مشاهده هم هست و مىگويد من به حضور محمد بن حسن عسكرى كه اكنون از عمرش سيصد و چند سال مىگذرد و مخفى است رسيده و به زيارتش نائل شده‌ام .\r\n\r\n","description":"","footnote":"","page_name":" 944 ","page_number":944},
  {"content":"\r\n\r\nسؤال : مسأله‌اى كه مورد اختلاف شيعه و سنى است همان موضوع ولايت و خلافت است كه فرموديد و اين متأسفانه بين اكثر شيعه‌هايى كه اطلاعى از مقام امامت ندارند هست و اين ايراد را مىگيرند كه چطور كلمهء ولايت ذكر شده و كلمهء خلافت در قرآن نيست و خلافت غير از ولايت است . اين بود كه بنده در جستجو بودم كه ببينم « مولا » را خليفه هم ترجمه كرده‌اند يا خير . در المنجد ديدم كه يكى از معانى مولا را خليف نوشته است . در اين صورت ، اين اشكالى كه مىكنند به نظر بنده رفع مىشود منتها چون « خليف » ذكر مىكند ، خواستم ببينم كه خليفه صحيح است يا خليف ؟ البته در قرآن « خليفه » آمده است .\r\nجواب : اينطور نيست . البته ما در قرآن كلمهء خليفه به اين تعبير نداريم ولى در احاديثى كه شيعه روايت كرده‌اند كلمهء خليفه زياد آمده . كلمهء خيلى مهمى نيست كه ما بخواهيم سر كلمهء خليفه [ بحث كنيم 
  ] .\r\n- خليفة الله . . .\r\nاستاد : خليفة اللّه يك مسأله است و خليفهء پيغمبر مسألهء ديگر . خليفه يعنى جانشين . ما نبايد اصرار داشته باشيم كه آيا اين لفظ در قرآن يا سنت راجع به پيغمبر آمده يا نيامده ، صحبت از معنى اين مطلب است . معنىاش آمده ، خواه لفظش آمده باشد و خواه نيامده باشد .\r\nاما اينكه شما فرموديد معنى كلمهء مولا « خليف » باشد ، معنايش اين نيست . من خيال مىكنم شما اشتباه فرموده‌ايد ، در آنجا خليف نيست و « حليف » است . حليف يعنى همقسم ، چون يكى از معانى مولا ، ناصر و ياور است و عربها گاهى با همديگر همقسم مىشدند ، قبائل همقسم مىشدند كه به آنها مىگفتند حلفا ، يا دو نفر همقسم مىشدند كه هر يك از آن دو را « حليف » مىخواندند . وقتى كه همقسم مىشدند يار و ياور يكديگر بودند . بنابراين كلمهء مولا اگر به معنى حليف آمده ، باز معناى ياور را مىدهد .\r\n\r\n","description":"","footnote":"","page_name":" 945 ","page_number":945},
  {"content":"\r\n . \r\n","description":"","footnote":"","page_name":" 946 ","page_number":946},
  {"content":"\r\n\r\n\r\nاصل عدل در اسلام\r\n\r\n","description":"","footnote":"","page_name":" 947 ","page_number":947},
  {"content":"\r\n . \r\n","description":"","footnote":"","page_name":" 948 ","page_number":948},
  {"content":"\r\n\r\nاصل عدل در اسلام ( 1 )\r\n\r\nعلت اصلى انحراف مسلمين از عدل اسلامى\r\nوقتى اين سؤال مطرح مىشود كه چرا با اينكه در اسلام اين قدر به اصل عدالت توصيه شد ، به آن عمل نشد ، و بلكه طولى نكشيد كه جامعه اسلامى سخت دچار بىعدالتى شد و انواع بىعدالتىها و تبعيضها به وجود آمد ؟ وقتى كه اين سؤال مطرح مىشود آن چيزى كه در درجه اول و زود به فكر همه مىرسد اين است كه مسئول اين كار عده‌اى از خلفا بودند و آنها سبب شدند كه اين دستور ، خوب اجرا و تنفيذ نشد ، زيرا اجراى اين دستور ، اول بايد از طرف خلفا و زعماى مسلمين بشود و آنها سوء نيت داشتند و شايستگى آن مقام بزرگ را نداشتند و مانع اجرا و تنفيذ اين اصل شدند و در نتيجه در جامعه اسلامى انواع بىعدالتىها و تبعيضها به وجود آمد .\r\nاين جواب درست است اما به اين معنى كه يكى از علتها اين بود كه آنها كه مىبايست اجرا كنند اجرا نكردند و بر ضد آن عمل كردند ، تاريخ خلفاى اموى و عباسى گواه صادق اين مطلب است .\r\n\r\n\r\n\r\n\r\n","description":"","footnote":"\r\n( 1 ) . اين سخنرانى در شب بيستم رمضان 1381 قمرى ايراد شده است .\r\n","page_name":" 949 ","page_number":949},
  {"content":"\r\n\r\n\r\nبد تفسير شدن عدالت\r\nاما تمام علت اين نيست ، يك علت مهم ديگر هم هست كه اثرش از علت اول اگر بيشتر نباشد كمتر نيست . امشب مىخواهم در اطراف اين علت بحث كنم . آن علت اين است كه اصل عدل در اسلام از طرف عده‌اى از پيشوايان و علماى اسلام بد تفسير و توضيح داده شد و با آنكه عده ديگرى در مقابل آنها مقاومت كردند فايده‌اى نكرد و دسته اول پيش بردند .\r\nيك قانون خوب و عالى در درجه اول بايد خوب تفسير شود و در درجه دوم بايد خوب اجرا و تنفيذ گردد ، اگر خوب تفسير نشود فرضا آنها كه متصدى اجرا و تنفيذ هستند بخواهند خوب اجرا كنند فايده ندارد ، زيرا همان طورى اجرا مىكنند كه تفسير شده ، و اگر هم قصد خوب اجرا كردن نداشته باشند براى آنها چه بهتر . وقتى متصديان تفسير قانون ، مطابق با نيّات سوء اجرا كنندگان تفسير كردند عملا و نتيجتا خدمتى به آنها كرده‌اند و آنها را از زحمت و دردسر مردم نجات داده‌اند ، خواه آنكه تفسيركنندگان از اول قصدشان اين باشد كه به قانون و مردم خيانت كنند ، و يا همچون قصدى نداشته باشند ، فقط روى كج‌فهمى بد تفسير كنند .\r\nدر تفسير اصل عدل همين‌طور شد . غالبا و شايد همه كسانى كه منكر اين اصل در اسلام شدند - به شرحى كه عرض خواهم كرد - سوء نيتى نداشته‌اند ، فقط روى قشرى فكر كردن و متعبّدمآبانه فكر كردن ، مسلمانان را به اين روز انداختند . اين بود كه براى اسلام دو مصيبت پيش آمد :\r\nيكى مصيبت سوء نيت در اجرا و تنفيذ ، كه از همان اوايل در اثر قرار نگرفتن چرخ خلافت روى محور اصلى خود ، به صورت تفضيل نژاد عرب بر غير عرب و تفضيل قريش بر غير قريش و به صورت آزاد گذاشتن دست عده‌اى در حقوق و اموال و محروم كردن عده ديگر پيش آمد ، و قيام على ( ع ) در خلافت بيشتر براى مبارزه با اين انحراف بود و بالاخره هم منجر به شهادتش شد ، و بعد هم در زمان معاويه و ساير خلفا شدت يافت .\r\nمصيبت ديگر از طرف عده‌اى قشرىمآب و متعبد مآب وارد شد كه روى يك سلسله افكار خشك ، به يك نوع توضيحها و تفسيرهاى كج و معوج پرداختند كه\r\n\r\n","description":"","footnote":"","page_name":" 950 ","page_number":950},
  {"content":"\r\n\r\nآثارش هنوز هم باقى است .\r\n\r\nريشهء كلامى\r\nتوضيح اينكه اين اصل اجتماعى يك ريشه كلامى دارد . علم كلام از نيمهء دوم قرن اول هجرى پيدا شد ، عده‌اى به بحث در اصول دين و به مباحث مربوط به توحيد و صفات خداوند و تكليف و معاد پرداختند ، اينها به نام « متكلّمين » خوانده شدند .\r\nدر اينكه چرا اينها به اين اسم خوانده شدند مورخين وجوهى ذكر كرده‌اند ، بعضى گفته‌اند علت اين بود كه مهمترين مسأله‌اى كه فكر اينها را مدتى مشغول كرده بود بحث در حدوث و قدم قرآن مجيد بود كه كلام اللّه است ، بعضى گفته‌اند اينها خودشان اسم كلام را براى فن خودشان در مقابل اسم منطق كه تازه رايج شده بود انتخاب كردند و خواستند اسمى مرادف با اسم منطق انتخاب كنند ، چون منطق به معنى نطق است اينها اسم كلام را انتخاب كردند كه به معنى سخن است . بعضى گفته‌اند چون زياد به مجادله و مباحثه مىپرداختند متكلم خوانده شدند . به هر حال همچو دسته‌اى پيدا شدند .\r\n\r\nعدل الهى\r\nيكى از مسائلى كه در علم كلام مورد بحث واقع شد مسألهء عدل الهى بود ، كه آيا خداوند عادل است يا نه ؟ اين مسأله خيلى اهميت پيدا كرد و شاخه‌ها و متفرّعات زياد پيدا كرد ، دامنه‌اش قهرا به مسأله اصل عدالت اجتماعى كه مورد بحث ماست نيز كشيده شد . اين مسأله از مسألهء حادث بودن و قديم بودن كلام اللّه هم با آنكه آن مسأله فتنه‌ها بپاكرد و خونها برايش ريخته شد بيشتر اهميت پيدا كرد به طورى كه به واسطهء نفى و اثبات در اين مسأله - يعنى مسألهء عدل - متكلمين دو نحله شدند : عدليّه و غير عدليّه . عدليّه يعنى طرفداران اصل عدل الهى ، و غير عدليّه يعنى منكرين اصل عدل الهى .\r\nمتكلمين شيعه عموما از عدليّه هستند ، و به همين جهت از همان زمان قديم معمول شد كه شيعه بگويد اصول دين اسلام پنج‌تاست : توحيد ، عدل ، نبوّت ، امامت ،\r\n\r\n","description":"","footnote":"","page_name":" 951 ","page_number":951},
  {"content":"\r\n\r\nمعاد ، يعنى از نظر اسلام‌شناسى شيعى اصول اسلام پنج‌تاست .\r\nدر مسألهء عدل الهى در دو قسمت بحث شد : يكى اينكه آيا خلقت و تكوين عالم از آسمان و زمين ، از جماد و نبات و حيوان ، از دنيا و آخرت ، بر موازين عدالت و موافق عدالت است و در خلقت و آفرينش به هيچ موجودى ظلم نمىشود و اين عالم به عدل برپاست ؟ آيا « بالعدل قامت السّماوات و الارض » ( 1 ) ؟ يا اينكه خداوند چون اراده و مشيّتش مطلق است و هيچ چيز نمىتواند ارادهء او را محدود كند ، فعال ما يشاء است ،  يَفْعَلُ ما يَشاءُ  ( 2 ) و   يَحْكُمُ ما يُرِيدُ   ( 3 ) ، خلقتش تابع هيچ ميزان و هيچ قاعده و قانونى نمىتواند باشد ، هر چه او بكند عدل است نه اينكه هر چه مقتضاى عدل است او مىكند .\r\nلهذا در جواب اين سؤال كه آيا خداوند در قيامت بر وفق موازينى كه موازين عدل است رفتار مىكند و طبق حساب و قاعده‌اى يكى را به بهشت مىبرد و ديگرى را به جهنم ، يا اينطور نيست ؟ آنها گفتند اينطور نيست ، هيچ قانون و ناموسى نمىتواند حاكم بر فعل حق باشد ، هر قانون و ناموسى تابع فعل او و امر اوست ، عدل و ظلم هم تابع فعل اوست . اگر او مطيع را به جهنم ببرد و عاصى را به بهشت ، بازهم چون او كرده عدل است . اراده او و فعل او تابع ميزانى و خاضع در برابر قانونى نيست ، همهء قوانين و موازين تابع اراده او هستند .\r\nاين يك قسمت دربارهء اصل عدل كه راجع به اساس خلقت موجودات و نظام عالم بود كه آيا موافق با ميزان عدل است يا نه ؟\r\nقسمت ديگرى مربوط به نظام تشريع است ، مربوط به دستورهاى دينى است ، مربوط به اين است كه دستورهاى الهى كه به وسيلهء پيغمبر اكرم ( ص ) رسيده و به نام شريعت و قانون اسلامى خوانده مىشود چطور ؟\r\nآيا نظام تشريع تابع ميزان عدل است يا نه ؟ آيا عادلانه وضع شده و هر حكمى تابع يك حقيقت و يك مصلحت و مفسدهء واقعى است ، يا اينطور نيست ؟\r\nوقتى كه به قوانين شريعت اسلام نگاه مىكنيم مىبينيم يك سلسله چيزها تحليل و تجويز و بلكه واجب شده و يك عده امور ديگر بر عكس تحريم شده و ممنوع شناخته\r\n\r\n\r\n\r\n\r\n","description":"","footnote":"\r\n( 1 ) . تفسير صافى ، ذيل آيهء 7 از سورهء الرّحمن .\r\n( 2 ) . آل عمران / 40 .\r\n( 3 ) . مائده / 1 .\r\n","page_name":" 952 ","page_number":952},
  {"content":"\r\n\r\nشده : به درستى و امانت امر شده و از دروغ و خيانت و ظلم نهى شده .\r\nشك ندارد كه بالفعل بايد گفت آنچه امر كرده خوب است و آنچه نهى كرده بد است ، اما آيا چون خوبها خوب بوده و بدها بد بوده‌اند اسلام به آن امر كرده و از اين نهى كرده ؟ يا آنكه چون اسلام به اين يكى امر كرده خوب شده و چون از آن يكى نهى كرده بد شده و اگر به عكس كرده بود ، اگر به دروغ و خيانت و ظلم امر كرده بود اينها واقعا خوب مىشدند و اگر از راستى و امانت و عدالت نهى كرده بود اينها واقعا بد بودند يعنى بد مىشدند ؟ ! شارع اسلام دستور داده كه بيع حلال است و ربا حرام ، شك ندارد كه الآن بيع خوب است و ربا بد ، حالا آيا بيع بالذات و به خودى خود چيز خوبى بوده و براى بشر نافع و مفيد بوده و چون خوب و مفيد بوده در اسلام حلال شمرده شده و اما ربا بالذات چيز بدى بوده و به حال جامعهء بشر ضرر داشته و چون بد و مضر بوده اسلام آن را حرام شمرده و گفته :  « الَّذِينَ يَأْكُلُونَ الرِّبا لا يَقُومُونَ إِلَّا كَما يَقُومُ الَّذِي يَتَخَبَّطُهُ الشَّيْطانُ مِنَ الْمَسِّ »  ( 1 ) و يا بر عكس است ، بيع را چون اسلام گفته حلال است خوب شده و چون ربا را گفته حرام است بد شده .\r\n\r\nحسن و قبح عقلى\r\nاين بود كه دو دسته در ميان علماى اسلامى به وجود آمدند ، يك دسته طرفدار حسن و قبح عقلى شدند و گفتند فرمان شارع تابع حسن و قبح و صلاح و فساد واقعى اشياء است ، و دسته ديگر منكر حسن و قبح عقلى اشياء شدند و گفتند حسن و قبح اشياء تابع دستور شرعى است .\r\nدربارهء عدل و ظلم هم كه مربوط به حقوق و حدود مردم است و يك موضوع اجتماعى است اين حساب پيش آمد . مطابق نظر عدليه ، در واقع و نفس الامر حقى هست و ذى حقى ، و ذى حق بودن و ذى حق نبودن خودش يك واقعيتى است ، قبل از آن هم كه دستور اسلام برسد حقى و ذى حقى بود ، يكى به حق واقعى خود مىرسيد و يكى محروم مىماند ، اسلام آمد و دستورهاى خود را طورى تنظيم كرد كه هر حقى به\r\n\r\n\r\n\r\n\r\n","description":"","footnote":"\r\n( 1 ) . بقره / 275 .\r\n","page_name":" 953 ","page_number":953},
  {"content":"\r\n\r\nذى حق خود برسد ، اسلام دستورهاى خود را مطابق حق و عدالت تنظيم كرد . عدالت يعنى « اعطاء كلّ ذى حقّ حقّه » . حق و عدالت امرى است كه اگر اسلام هم دستور نمىداد باز حقيقتى بود و حقيقت بودنش طورى نمىشد .\r\nو مطابق نظر دستهء دوم حق و ذى حق بودن و ذى حق نبودن و همچنين عدل و ظلم حقيقت ندارد ، تابع اين است كه شارع اسلام چگونه قانون وضع كند .\r\nبه عقيدهء اين دسته همان طورى كه نظام تكوين به موجب اينكه فعل حق و مولود اراده مطلقه و مشيت مطلقه خداوند است نسبت به هيچ قانونى و قاعده‌اى خاضع و تابع نيست ، نظام تشريع هم به همين موجب تابع هيچ اصلى نيست و نسبت به هيچ قانونى خاضع نيست . هر چه قانون اسلام وضع كند حق است ، يعنى حق مىشود ، و هرطور كه او قرار دهد عدالت است . اگر دستور اسلام اينطور مىبود كه همه مردم هر چه زحمت مىكشند و رنج مىبرند و توليد مىكنند هيچ‌يك از آنها حق ندارند و ذى حق را يك نفر ديگر كه هيچ رنجى نبرده و زحمتى نكشيده معرفى كند واقعا هم اينطور خواهد بود ، ذى حق واقعى آنها نيستند بلكه اين است .\r\n\r\nاثر عملى و اجتماعى بحث حسن و قبح\r\nممكن است گفته شود كه اين بحث چه ثمرهء عملى دارد ؟ به هر حال هر دو دسته دربارهء قوانين موجود اسلامى معتقدند كه مقرون به صلاح و موافق حق و عدالت است ، چيزى كه هست يك دسته معتقدند اول حسن و قبح و صلاح و فساد و حقّ و ناحقّى بود و بعد شارع اسلام دستورهاى خود را طبق آنها تنظيم كرده ، و دستهء ديگر مىگويند اينها از اول نبوده‌اند و به دنبال دستورهاى دين پيدا شده‌اند . يك عده‌اى مىگويند حسن و قبح و حق و ناحق و عدالت و ظلم مقياس دستورهاى دين است ، يك عده مىگويند دين مقياس اينهاست ، حالا چه خواجه على چه على خواجه ، نتيجه يكى است . لهذا علماى هر دو دسته كه وارد مسائل فقه و اصول شده‌اند در اطراف مصلحت احكام و تقديم مصلحتى بر مصلحت ديگر بحث كرده‌اند .\r\nدر جواب عرض مىكنم خير اينطور نيست ، اثر عملى مهمى دارد و آن مسألهء دخالت عقل و علم در استنباط احكام اسلامى است . اگر نظريهء اول را بپذيريم كه حقى و عدالتى بوده و حسن و قبح واقعى بوده و شارع اسلام هميشه آن واقعيات\r\n\r\n","description":"","footnote":"","page_name":" 954 ","page_number":954},
  {"content":"\r\n\r\nرا منظور مىداشته ، قهرا در مواردى كه برمىخوريم به حكم صريح عقل و علم كه مقتضاى حق چيست و مقتضاى عدالت چيست ، صلاح كدام است و فساد كدام ، ناچاريم اينجا توقف كنيم و عقل را به عنوان يك راهنما در مواردى كه مىتواند صلاح و فساد را درك كند بپذيريم و قاعده‌اى را كه عدليه گفته‌اند كه « كلّ ما حكم به العقل حكم به الشّرع » يا گفته‌اند : « الواجبات الشّرعيّة الطاف فى الواجبات العقليّة » به كار ببنديم ، گيرم ظاهر يك دليل نقلى خلاف آن باشد ، زيرا روى آن مبنا ما براى احكام اسلامى روحى و غرضى و هدفى قائليم ، يقين داريم كه اسلام هدفى دارد و از هدف خود هرگز منحرف نمىشود ، ما به همراه همان هدف مىرويم ، ديگر در قضايا تابع فرم و شكل و صورت نيستيم ، همين‌كه مثلا فهميديم ربا حرام است و بىجهت هم حرام نيست ، مىفهميم هر اندازه كه بخواهد تغيير شكل و فرم و صورت بدهد باز حرمتش جايى نمىرود ، ماهيت ربا رباست ، و ماهيت ظلم ظلم ، و ماهيت دزدى دزدى ، و ماهيت گدايى و كلّ بر اجتماع بودن گدايى است ، خواه آنكه شكل و فرم و صورتش همان شكل ربا و ظلم و سرقت و گدايى باشد يا آنكه شكل و قيافه را عوض كند و جامهء حق و عدالت بر تن نمايد .\r\nاما بنابر نظريهء دوم ، عقل به هيچ وجه نمىتواند راهنما باشد ، قوانين و مقررات اسلامى يك روحى و معنايى ندارد كه ما اين روح و معنى را اصل قرار دهيم ، هر چه هست همان شكل و فرم و صورت است ، با تغيير شكل و فرم و صورت همه چيز عوض مىشود . اصولا مطابق اين نظريه هر چند نام حق و عدل و نام مصلحت و تقديم مصلحتى بر مصلحت ديگر برده مىشود ، اما يك مفهوم واقعى ندارد ، نام همان شكل و فرم و صورت را مصلحت و عدالت و حق و امثال اينها گذاشته‌اند .\r\nپس مطابق نظريهء اول ، ما به حق و عدالت و مصلحت به عنوان يك امر واقعى نگاه مىكنيم ، اما بنا بر نظريهء دوم به عنوان يك فرض خيالى .\r\nيك سبب گمراهى مردم جاهليت همين بود كه قوهء درك خوبى و بدى از آنها سلب شده بود و هر قبيح و زشتى را تحت عنوان دين قبول مىكردند و نام امر دينى و شرعى روى آن مىگذاشتند . قرآن كريم اين جهت را از آنها انتقاد مىكند و مىگويد شما بايد اين قدر بفهميد كه كارهاى زشت در ذات خود زشتند و ممكن نيست خداوند كار زشتى را تجويز كند و به او دستور دهد . زشتى يك چيز كافى است براى اينكه شما بفهميد خداوند به آن امر نمىكند . مىفرمايد :   « وَ إِذا فَعَلُوا فاحِشَةً قالُوا وَجَدْنا عَلَيْها آباءَنا وَ اللَّهُ أَمَرَنا بِها قُلْ إِنَّ اللَّهَ لا يَأْمُرُ بِالْفَحْشاءِ أَ تَقُولُونَ عَلَى اللَّهِ ما لا تَعْلَمُونَ ، قُلْ أَمَرَ رَبِّي  \r\n\r\n","description":"","footnote":"","page_name":" 955 ","page_number":955},
  {"content":"\r\n\r\n  بِالْقِسْطِ »   ( 1 ) يعنى وقتى كه مرتكب فحشاء شوند دو دليل براى كار خود ذكر مىكنند ، يكى اينكه سنت آباء و اجدادى است ، ديگر اينكه مىگويند دستور خدا همين است و خدا اجازه داده . به آنها بگو خداوند هرگز فحشاء را اجازه نمىدهد ، خود فحشاء و عفاف حقيقتهايى هستند ، واقعيت دارند ، با امر و نهى خدا فحشاء عفاف نمىشود و عفاف فحشاء نمىشود ، خدا هرگز به فحشاء امر نمىكند و آن را اجازه نمىدهد ، خداوند به عدل و اعتدال و ميانه‌روى امر مىكند . اين را خودتان بايد بفهميد و تشخيص دهيد و مقياس قرار دهيد . با اين مقياس تشخيص بدهيد كه خداوند به چه چيز امر مىكند و از چه چيز نهى مىكند .\r\n\r\nدليلهاى چهارگانه\r\nاين بود كه علماى عدليه گفتند ادلّه شرعيّه چهار است : قرآن ، سنت ، اجماع ( يعنى اتفاق علماى اسلامى با شرايط مخصوص ) ، چهارم عقل . اما از نظر غير عدليه هيچ معنى ندارد كه عقل از ادلّهء شرعيه شمرده شود و يك پايه از پايه‌هاى اجتهاد و استنباط احكام شرعى قرار گيرد . از نظر آنها تعبد محض حكمفرماست .\r\n\r\nاستدلالهاى شرم‌آور\r\nخيلى اسباب تعجب مىشود اگر كسى بشنود در اسلام دسته‌اى پيدا شدند كه واقعا مسلمان بودند بلكه خود را از ديگران مسلمان‌تر و مقدس‌تر مىشمردند و خيلى متعبد بودند و خود را صد در صد تابع سنت پيغمبر مىدانستند ، آن وقت همينها براى به كرسى نشاندن حرفهاى خود مبنى بر انكار عدالت الهى ، هم در تكوينيّات و هم در تشريعيّات ، به استدلال پرداختند ، از طرفى نمونه‌ها - به خيال خود - از بىعدالتىها در خلقت و آفرينش ذكر كرده‌اند كه شرم‌آور است ، به بيماريها و دردها مثال زدند ، خلقت شيطان را دليل آوردند ، گفتند اگر جريان عالم بر طبق عدالت مىبود نمىبايست على بن أبي طالب كشته شود و بعد جاى او را زياد بن أبيه و حجّاج بن يوسف\r\n\r\n\r\n\r\n\r\n","description":"","footnote":"\r\n( 1 ) . اعراف / 28 و 29 .\r\n","page_name":" 956 ","page_number":956},
  {"content":"\r\n\r\nبگيرند ، و امثال اين مثالها . اين در قسمت تكوينيات و نظام تكوين .\r\nدر قسمت تشريعيات و نظام تشريع هم براى اينكه ثابت كنند قوانين اسلام تابع قاعده و قانون و صلاح و فساد و حسن و قبحى نيست ، گفتند بناى شرع بر جمع متفرقات و تفرقه مجتمعات است ، لهذا اينهمه تناقض در دستورهاى دين وجود دارد ، در بسيارى موارد ديده مىشود شارع اسلام يك جور حكم داده و حال آنكه مثل هم نيستند ، و در بسيارى موارد ديده مىشود بر عكس ، دو چيز كه كمال مشابهت دارند و بايد يك جور حكم داشته باشند دو جور حكم دارند . گفتند چرا اسلام بين زن و مرد فرق گذاشته و براى مردان تا چهار زن را تجويز كرده و براى زنان بيش از يك شوهر اجازه نداده ؟ چرا دربارهء دزد گفته دست او را كه آلت جرم است ببرند اما براى دروغگو نگفته كه زبانش را كه آلت جرم است ببرند ؟ همچنين زناكار و . . .\r\nشرم‌آور است انسان در تاريخ بخواند عده‌اى پيدا شدند كه خود را تابع قرآن مىدانستند و قرآن اينهمه دربارهء عدل الهى ، هم در نظام تكوين و هم در نظام تشريع ، سخن گفته و اما اين دسته در نفى حكمت و بىعدالتى نظام آفرينش و در بىحكمتى دستورهاى اسلام داد سخن داده‌اند .\r\n\r\nپيروزى منكران عدل\r\nاز آن شرم‌آورتر اينكه پس از يك قرن زد و خورد و مباحثه و مجادله و فتنه‌ها و خونريزيها عاقبت پيش بردند و فائق آمدند ، سياست وقت آنها را جلو انداخت .\r\nاين كار به دست متوكل عباسى صورت گرفت . متوكل اين فكر را حمايت كرد ، يا از آن نظر كه موافق ميل و سياستش بود يا از آن نظر كه نفهميد . در مروج الذّهب مسعودى مىنويسد :\r\nلمّا افضت الخلافة الى المتوكل امر به ترك النظر و المباحثة و الجدال و الترك لما عليه الناس فى ايام المعتصم و الواثق و امر الناس بالتسليم و التقليد و امر الشيوخ المحدثين بالتحديث و اظهار السنة و الجماعة ( 1 ) .\r\nهمين‌كه كار به متوكل منتهى شد و به خلافت رسيد دستور داد جلوى بحثهاى عقلى\r\n\r\n\r\n\r\n\r\n","description":"","footnote":"\r\n( 1 ) . مروج الذّهب ، ج 4 / ص 86 .\r\n","page_name":" 957 ","page_number":957},
  {"content":"\r\n\r\nگرفته شود ، دستور داد مردم در مسائل دين تعبد صرف داشته باشند ، و حق فكر كردن و تعقل در دستورهاى دين را از مردم گرفت . دستور داد شيوخ اهل حديث كه منكر اصل عدل بودند به كار نقل حديث بدون اظهار نظر بپردازند و سنت و جماعت را اظهار كنند .\r\nمتوكل از شيوع فلسفه نيز كه مدتى شايع شده بود به جرم اينكه بحث عقلى است جلوگيرى كرد .\r\n\r\nواژهء « سنّى »\r\nاين نكته هم خوب است گفته شود : كلمهء « سنى » كه فعلا در مقابل شيعه اصطلاح شده در سابق به اين معنى گفته نمىشد ، بلكه اين كلمه را به آنهايى مىگفتند كه منكر اصل عدل و حسن و قبح واقعى اشياء بودند ، و چون عدليه منحصر بود به شيعه و معتزله ، و معتزله از زمان متوكل تحليل رفتند و به صورت يك مكتب مشخص نتوانستند قد علم كنند و تنها متكلمين شيعه بودند كه عقيده خود را حفظ كردند ، بعدها همه مسلمانان غير شيعه را اهل سنت و جماعت گفتند .\r\nاين نكتهء ديگر را هم بايد دانست : اينطور نيست كه همهء علماى اهل سنت كه بعد آمدند مسلك اشعرى را انتخاب كردند ، نه ، بسيارى از علماى اهل سنت كه بعد آمدند اصل عدل را پذيرفتند ، مثلا زمخشرى كه از اكابر علماى اهل سنت است معتزلى است و اصل عدل را قبول دارد ، همچنين بسيارى ديگر .\r\nكم‌كم مجادلات كلامى كاستى گرفت و عقايد هر دسته‌اى در دستهء ديگر راه يافت . فعلا مجال شرح اين قسمت نيست كه چطور عقايد عدليه در غير عدليه و عقايد غير عدليه در عدليه راه يافت و به چه شكلى در آمد و مصيبت عموميت پيدا كرد .\r\n\r\nعوام‌پسندى انديشهء اشعرى\r\nعامّهء مردم در آن زمان فكر غير عدليه را مىپسنديدند ، چون اين فكر مبنى بر تسليم و تعبد و تبعيت محض بود . عوام الناس چون تفكر ندارند طبعا فكر و تعقل را خطرناك مىدانند و از آن وحشت دارند . از نظر عوام الناس اگر بگوييم حكم شرع\r\n\r\n","description":"","footnote":"","page_name":" 958 ","page_number":958},
  {"content":"\r\n\r\nتابع قانون عقل نيست يك نوع عظمت و اهميتى است براى دين . به همين جهت اين عمل متوكل كه جلوى آزادى فكر را گرفت خيلى در نظر عامهء مردم پسنديده آمد ، به عنوان حمايت از دين و سنت پيغمبر تلقى شد . با اينكه متوكل مردى فاسق و شرير و ستمگر بود بسيارى از مردم به او علاقه‌مند شدند ، محبوبيتى پيدا كرد ، اشعارى در مدحش سرودند مبنى بر تشكر از اين عمل كه به عقيدهء آنها دين خدا را يارى كرد .\r\nعامه مردم ، آن روز - كه در واقع روز فاجعه علمى و فكرى اسلام بود و مصيبت بزرگى براى حيات عقلى اسلام بود - جشن گرفتند و شاديها كردند . يكى از شعرا در مدحش گفت :\r\n« امروز ديگر سنت پيغمبر ، عزيز و محترم شد ، مثل اينكه خوار نشده بود ، حالا ديگر سنت پيغمبر با كمال افتخار خودنمايى و تجلى مىكند و نشانه‌هاى باطل و زور را از بالا به زمين مىافكند . اين بدعتگذاران ( يعنى عدليه ) پشت كردند و به جهنم رفتند و ديگر برنخواهند گشت . خداوند به وسيلهء خليفه متوكل كه تابع سنت پيغمبر و علاقه‌مند به سنت پيغمبر است داد دل مسلمانان را از اين بدعتگذاران گرفت .\r\nمتوكل همان كسى است كه خليفهء پروردگار من است ، پسر عموى رسول خداست و بهترين فرد خاندان عباسى است ، همان كسى است كه دين را يارى كرد و از تفرقه نجات داد . خداوند عمر او را زياد كند و سايهء او را بر ما مستدام بدارد و او را سلامت نگه دارد و به پاداش اين يارى بزرگ كه از دين كرد او را در بهشت برين همنشين پيغمبر خود قرارش دهد . »\r\nاين بود مختصرى از جريان تاريخى اين مسأله كه در اثر بحث از عدل الهى و پيروزى منكرين اصل عدل الهى و در اثر سرايت كردن افكار غير عدليه در عدليه ، اصل عدل اجتماعى اسلام هم به روزگار بدى افتاد و سرنوشت شومى پيدا كرد . اين اضطراب و تشويش فكرى براى عالم اسلام گران تمام شد .\r\n\r\nاشعريگرى اسلامى و سوفسطائيگرى يونانى\r\nاين فكر كه در اسلام ميان دو دسته در موضوع حق پيدا شد كه آيا حق و عدالت مقياس دين است يا دين مقياس حق و عدالت است ، شبيه است به آنچه در ميان فلاسفه از قديم الايام دربارهء حقيقت پيدا شد : آيا حقيقتى در واقع و نفس الامر هست و\r\n\r\n","description":"","footnote":"","page_name":" 959 ","page_number":959},
  {"content":"\r\n\r\nذهن ما در ادراكات و انديشه‌هاى خود تابع واقع و حقيقت و نفس الامر است ، يا اينطور نيست و حقيقت تابع ذهن و فكر ماست ؟ به عبارت ديگر اينكه در افكار و انديشه‌هاى علمى و فلسفى خود مىگوييم فلان مطلب اينطور است يا آنطور ، آيا در واقع آن مطلب حقيقتى است چه ما آن را درك بكنيم و چه درك نكنيم ، و چون ذهن ما آن را آنطور كه هست درك مىكند ادراك ذهن ما يك ادراك حقيقى است ، و يا اينكه امر به عكس است و حقيقت تابع ذهن ماست ، هرطور كه ما درك بكنيم آن حقيقت است ، و چون اشخاص مختلف ممكن است به انحاء مختلفه يك مطلب را درك كنند حقيقت نسبت به هر كدام از آنها يك چيز است غير آنچه براى ديگرى است ، پس حقيقت نسبى است ؟ در يونان قديم گروههايى پيدا شدند كه انديشهء انسان را مقياس حقيقت دانستند نه حقيقت را مقياس انديشه انسان ، گفتند : مقياس همه چيز انسان است .\r\nاينان در تاريخ فلسفه « سوفسطائيان » خوانده مىشوند .\r\nآنها از لحاظ زمان مقدّمند بر متكلمين اسلامى و دلائلى بر مدعاى خود آورده‌اند نظير دلائل منكرين اصل عدل در اسلام . منكرين اصل عدل به خيال خود تناقضها و جمع مختلفات و تفرقهء متشابهاتى در دستورهاى اسلامى پيدا كردند و گفتند به دليل اين تناقضات نمىشود صلاح و فساد واقعى مقياس دستورهاى دينى باشد ، بلكه دستورهاى اسلامى مقياس خوبى و بدى و صلاح و فساد است ، آنها هم ، به دليل تناقضها و خطاهايى كه در عقل و حس پيدا مىشود گفتند ممكن نيست حقيقت مقياس ذهن باشد ، بلكه ذهن مقياس حقيقت است .\r\nجوابهايى كه فلاسفه به آن شكاكان يونانى و غير يونانى كه در عصرهاى اخيرهم كم و بيش بوده‌اند داده‌اند عينا شبيه جوابهايى است كه علماى عدليه به آن دستهء ديگر - كه خوب است آنها را شكاكان و سوفسطائيان دينى بخوانيم - داده‌اند . وارد تفصيل اين مبحث نمىشوم .\r\n\r\nجنگ جمود و روشن‌انديشى\r\nديديم كه جريان عدليه و غير عدليه جنگ بين جمود و ركود فكرى و بين روشن‌بينى و روشن‌انديشى و تعقل بود ، متأسفانه جمود و ركود و تاريك‌انديشى فائق آمد و از اين راه خسارتها بر عالم اسلام وارد شد ، نه خسارت مادى بلكه خسارت\r\n\r\n","description":"","footnote":"","page_name":" 960 ","page_number":960},
  {"content":"\r\n\r\nمعنوى .\r\nدر آدمى حسى هست كه گاهى به خيال خود مىخواهد در برابر امور دينى زياد خضوع كند ، آن وقت به صورتى خضوع مىكند كه بر خلاف اجازهء خود دين است يعنى چراغ عقل را دور مىاندازد و در نتيجه راه دين را هم گم مىكند . از رسول اكرم روايت شده : « قصم ظهرى رجلان : جاهل متنسّك و عالم متهتّك يا : قطع ظهرى اثنان : جاهل متنسّك و عالم متهتّك » ( 1 ) دو نفر پشت مرا و پشت دين مرا شكستند : نادان متعصب و زاهد ، و ديگر عالم لا ابالى .\r\nدر حديث است : خداوند دو حجت دارد ، يكى حجت باطن ، ديگر حجت ظاهر ، حجت باطن عقل است و حجت ظاهر پيغمبران .\r\n\r\nعلى ، قربانى جمودها\r\nداستان شهادت على ( ع ) و امورى كه موجب شد آن حضرت شهيد شود از همين نظر كه امشب صحبت كردم يعنى از نظر انفكاك تعقل از تدين ، داستان عبرت‌انگيزى است .\r\nعلى ( ع ) در مسجد در حالى كه مشغول نماز بود يا آمادهء نماز مىشد ، ضربت خورد و در اثر همان ضربت شهيد شد . درست است كه « و قتل فى محرابه لشدّة عدله » آن تصلّب و انعطاف‌ناپذيرى در امر عدالت برايش دشمنها درست كرد ، جنگ جمل و جنگ صفّين بپاكرد ، اما در نهايت ، دست جهالت و جمود و ركود فكرى از آستين مردمى كه به نام خوارج ناميده مىشدند بيرون آمد و على ( ع ) را شهيد كرد .\r\n\r\nخوارج\r\nدر صفّين داستان حكميّت پيش آمد ، يك دسته از ياران و اصحاب على ( ع ) از اطاعتش سرباززدند و مذهب خارجى را به وجود آوردند . شمشيرى كه بر فرق على خورد به دست يك مرد خارجى مذهب بود . خوارج از فرق اسلامى هستند . گواينكه\r\n\r\n\r\n\r\n\r\n","description":"","footnote":"\r\n( 1 ) . بحار الانوار ، ج 2 / ص 106 و 111 .\r\n","page_name":" 961 ","page_number":961},
  {"content":"\r\n\r\nطبق عقيدهء ما آنها كافرند ، اما آنها خود را مسلمان مىدانستند ، بلكه فقط خودشان را مسلمان مىدانستند و ديگران را بىدين و خارج از دين به حساب مىآوردند .\r\nهيچ كس ادعا نكرده كه خوارج به اسلام عقيده نداشته‌اند بلكه همه اعتراف دارند كه آنها شديدا و با تعصب زيادى به اسلام معتقد بودند . خصلت بارز اينها دوريشان از فكر و تعقل است . خود على ( ع ) كه از آنها نام مىبرد آنها را مردمى معتقد ولى جاهل و قشرى معرفى مىكند . مردمى بودند متعبد ، شب‌زنده‌دار و قارى قرآن ، اما جاهل و سبك‌مغز و كم تعقل ، و بلكه مخالف فكر و تعقل در كار دين .\r\nعلى ( ع ) در آن اتمام حجتى كه با آنها فرمود به آنها گفت : « و قد كنت نهيتكم عن هذه الحكومة فابيتم علىّ اباء المخالفين المنابذين حتّى صرفت رأيى الى هواكم و انتم معاشر اخفّاء الهام سفهاء الاحلام » ( 1 ) شما امروز به من اعتراض داريد در امر حكميت و مىگوييد خطا بود و ما توبه كرديم و تو هم توبه كن و قرار را نقض كن . من اول كار به شما گفتم كه تسليم حكميت نشويم و شما آن وقت سخت ايستاديد و شمشير كشيديد و گفتيد ما به خاطر قرآن مىجنگيم و اينها قرآن را جلو آورده‌اند ، تا من كرها و اجبارا تن دادم و پيمان بستم . حالا مىگوييد غلط بود و به من تكليف مىكنيد آن را نقض كنم . چطور نقض كنم و حال آنكه در قرآن فرموده :   « أَوْفُوا بِالْعُقُودِ »   ( 2 ) . پيغمبر با مشركين كه پيمان مىبست هرگز نقض نمىكرد ، جايز نمىدانست با طرف غدر و مكر شود و بر خلاف پيمان رفتار شود ، طرف هر كس بود و لو مشرك و بت‌پرست بود ، حالا شما بعد از عقد پيمان به من تكليف مىكنيد نقض كنم ! اين مطالب را على ( ع ) در مواقع مختلف به آنها فرمود . آن جمله‌اى كه درد اصلى آنهاست همين بود كه فرمود : « و انتم معاشر اخفّاء الهام سفهاء الاحلام » شما گروهى هستيد سبك‌مغز و كم خرد و نادان . عيب كار شما هم همين است . يك روز با شدت از حكميت طرفدارى مىكنيد و يك روز به اين شدت آن را كفر و ارتداد مىخوانيد .\r\nتاريخ خوارج ، عجيب و عبرت‌انگيز است ، از اين نظر كه وقتى عقيدهء دينى با جهالت و نادانى و تعصب خشك آميخته شود چه مىكند .\r\nابن عباس وقتى كه به فرمان امير المؤمنين ( ع ) مأمور شد برود با آنها صحبت\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء 36 .\r\n( 2 ) . مائده / 1 .\r\n","page_name":" 962 ","page_number":962},
  {"content":"\r\n\r\nكند وضعى ديد كه حيرت كرد : « رأى منهم جباها قرحة لطول السّجود ، و ايديا كثفنات الابل عليهم قمص مرحضة و هم مشمّرون » ( 1 ) گروهى را مىبيند آثار سجده در پيشانيهاى آنها ، كف دستهايشان مثل زانوى شتر پينه بسته ، پيراهنهاى شستهء مندرس پوشيده و دامنها به كمر زده آمادهء كار زارند .\r\nمورخين نوشته‌اند اينها مردمى بودند كه از گناهانى از قبيل دروغ پرهيز داشته‌اند ، حتى در حضور جبّارانى مثل « زياد » عقيده خودشان را كتمان نمىكردند ، با اهل معصيت مخالف بودند ، بعضيها قائم اللّيل و صائم النّهار بودند . از آن طرف عقايدى قشرى و سطحى داشتند . در مورد خلافت معتقد بودند لزومى ندارد يك نفر خليفه باشد ، قرآن هست ، مردم به قرآن عمل كنند . ابن ابى الحديد مىگويد بعد كه ديدند نمىتوانند بدون زعيم و رئيس باشند از اين عقيده عدول كردند و با عبد اللّه بن وهب راسبى كه از خودشان بود بيعت كردند . همان طورى كه مقتضاى كم عقلى و سبك مغزى است بسيار در عقايد خودشان تنگ نظر بودند . اكثر خوارج همه فرق مسلمين را كافر مىدانستند ، با آنها نماز نمىخواندند ، ذبيحهء آنها را نمىخوردند ، به آنها زن نمىدادند و از آنها زن نمىگرفتند ، عمل را جزء ايمان مىشمردند و همين جهت كه عمل را جزء ايمان مىدانستند آنها را تنگ نظر كرده بود ، و به همين سبب از هر كس گناه كبيره‌اى مىديدند مىگفتند كافر شد ، مىگفتند : جز ما باقى همه كافر و اهل جهنم‌اند .\r\nخوارج در حقيقت از نظر خودشان قيامشان براى امر به معروف و نهى از منكر بود . اولين اجتماعشان بعد از يأس از هم عقيده كردن على ( ع ) با خودشان ، در يكى از خانه‌هاى كوفه شده است . در آن خانه يكى ايستاد و اين خطابهء مهيج را ايراد كرد :\r\nاما بعد فو اللّه ما ينبغى لقوم يؤمنون بالرحمن و ينيبون الى حكم القرآن ان تكون هذه الدنيا آثر عنده من الامر بالمعروف و النهى عن المنكر و القول بالحق و ان من و ضر فانه من يمن و يضر فى هذه الدنيا فان ثوابه يوم القيامة رضوان اللّه و الخلود فى جنانه ، فاخرجوا بنا اخواننا من هذه القرية الظالم اهلها الى بعض كور الجبال او الى بعض هذه المدائن منكرين لهذه البدع المضلة ( 2 ) .\r\nسزاوار نيست براى مردمى كه به خداى رحمن ايمان دارند و مرجعشان قرآن است اينكه دنيا را به امر به معروف و نهى از منكر و اظهار سخن حق مقدم بدارند هر چند\r\n\r\n\r\n\r\n\r\n","description":"","footnote":"\r\n( 1 ) . عقد الفريد ، ج 2 / ص 389 .\r\n( 2 ) . الامامة و السياسة ، ص 121 ، كامل مبرّد ، ج 2 .\r\n","page_name":" 963 ","page_number":963},
  {"content":"\r\n\r\nاين امور سبب ضعف و ضرر گردد . هر كسى در اين دنيا ضعف و ضررى ببيند در قيامت پاداشش رضا و خشنودى حق است . پس برادران بياييد از اين شهر كه كانون فساد و ستمگرى است بيرون برويم و به دامنه‌هاى كوهها يا بعضى از نقاط و شهرهايى كه اينطور نيست برويم و با اين بدعتهاى گمراه‌كننده مبارزه كنيم .\r\n\r\nشرايط امر به معروف\r\nدر امر به معروف شرايطى هست كه فقهاى شيعه و فقهاى سنى ذكر كرده‌اند ، از اين رو فقها براى هر كسى جايز نمىدانند به عنوان امر به معروف و نهى از منكر متعرض ديگران بشود ، خصوصا اگر آن تعرض شديد باشد و پاى مزاحمت و زد و خورد و خونريزى باشد كه آن وقت شرايط زيادى دارد . دو شرط از شرايط امر به معروف و نهى از منكر از شرايط اوليه است كه در همهء موارد لازم است و خوارج فاقد هر دو شرط بودند بلكه منكر يكى از اين دو شرط بودند . آن دو شرط يكى بصيرت در دين است و يكى بصيرت در عمل . بصيرت در دين يعنى اطلاع كافى و صحيح در امور دينى داشته باشد ، حلال را از حرام ، واجب را از غير واجب تشخيص بدهد ، و اينها نداشتند ، لهذا يك آيهء قرآن را كه مىفرمايد :  « إِنِ الْحُكْمُ إِلَّا لِلَّهِ يَقُصُّ الْحَقَّ وَ هُوَ خَيْرُ الْفاصِلِينَ »  ( 1 ) دست آويز قرار دادند و جملهء « لا حكم الّا للّه » را شعار خود ساختند در صورتى كه اين آيه ربطى ندارد به موضوعاتى از قبيل موضوع حكميّت و امثال آن .\r\nاما بصيرت در عمل : در باب امر به معروف و نهى از منكر ، شرطى ذكر مىكنند تحت عنوان احتمال اثر ، و شرطى ذكر مىكنند تحت عنوان عدم ترتب مفسده ، يعنى امر به معروف و نهى از منكر براى اين است كه معروف رواج بگيرد و منكر محو شود ، پس در جايى بايد امر به معروف و نهى از منكر كرد كه احتمالا اين كار اثر داشته باشد و اگر مىدانيم كه قطعا بىاثر است واجب نيست ، ديگر اينكه اين عمل براى اين است كه يك مصلحتى انجام شود ، پس در جايى بايد صورت بگيرد كه مفسدهء بالاترى بر آن مترتب نشود . لازمهء اين دو شرط بصيرت در عمل است . آدمى كه در عمل بصيرت ندارد نمىتواند پيش‌بينى كند كه آيا اثرى بر اين كار مترتب هست يا نيست و آيا مفسدهء بالاترى هست يا نيست . اين است كه امر به معروف‌هاى جاهلانه همان طورى\r\n\r\n\r\n\r\n\r\n","description":"","footnote":"\r\n( 1 ) . انعام / 57 .\r\n","page_name":" 964 ","page_number":964},
  {"content":"\r\n\r\nكه در حديث آمده افسادش بيش از اصلاحش است .\r\nدر مورد ساير تكاليف ، گفته نشده كه شرطش اين است كه بدانى يا احتمال بدهى اين كار تو فايده دارد ، اگر احتمال فايده مىدهى بكن و اگر احتمال نمىدهى نكن ، و حال آنكه در هر تكليفى - چنان كه قبلا عرض كردم - فايده‌اى و مصلحتى منظور شده ، زيرا تشخيص آن مصلحتها بر عهدهء مردم گذاشته نشده . دربارهء نماز گفته نشده اگر ديدى به حالت مفيد است بخوان و اگر ديدى مفيد نيست نخوان . حتى در روزه هم گفته نشده اگر احتمال مىدهى فايده دارد بگير و اگر احتمال نمىدهى نگير . در روزه گفته شده اگر ديدى به حالت مضرّ است نگير . همچنين در حج يا زكات يا جهاد اينطور قيدى نشده ، اما در باب امر به معروف اين قيد هست كه ببين چه اثرى و چه عكس العملى دارد و آيا كار تو و عمل تو در جهت صلاح اسلام و مسلمين است يا نه ؟ در اين تكليف هر كسى حق دارد بلكه واجب است كه منطق را و عقل را و بصيرت در عمل را و توجه به فايده را دخالت دهد . اين عمل كه به نام « امر به معروف و نهى از منكر » خوانده مىشود تعبدى محض نيست .\r\n\r\nعقيدهء خوارج در امر به معروف\r\nاين جهت كه اعمال بصيرت در امر به معروف و نهى از منكر واجب است مورد اتفاق جميع فرق اسلامى است به استثناى خوارج . خوارج روى همان جمود و خشكى و تعصب خاصى كه داشتند مىگفتند امر به معروف و نهى از منكر تعبد محض است ، شرط احتمال اثر و عدم ترتب مفسده ندارد ، نبايد نشست در اطرافش حسابگرى كرد ، تكليفى است بايد چشم بسته انجام داد . خوارج طبق همين عقيده با علم به اينكه كشته مىشوند و خونشان هدر مىرود و با علم به اينكه هيچ اثر مفيدى بر قيامشان مترتب نيست قيام مىكردند ، ترور مىكردند ، شكم پاره مىكردند ، و لهذا اينها نه فقط در عمل بصيرت نداشتند بلكه منكر بصيرت در عمل در باب امر به معروف و نهى از منكر بودند و از اين راه مصيبتى بزرگ براى عالم اسلام به وجود آوردند .\r\n\r\n","description":"","footnote":"","page_name":" 965 ","page_number":965},
  {"content":"\r\n\r\n\r\nمصائبى كه خوارج براى اسلام به وجود آوردند\r\nچه مصيبتى بالاتر و بزرگتر از قتل على بن أبي طالب ! علىّ مرتضى ( ع ) به دست آنها كشته شد . عبد الرحمن بن ملجم خارجى مذهب بود . همان طورى كه خود امير المؤمنين فرمود هيچ‌گونه كدورت شخصى و نارضايتى بين او و امير المؤمنين نبود ، امير المؤمنين احسانها به او كرده بود ، ولى اين مرد جاهل بىباك طبق عقيدهء خارجى خود معتقد شده بود كه على كافر شده و يكى از سه نفرى است كه موجب فتنه و آشوب ميان مسلمين شده ، لهذا در مكه با دو نفر ديگر هم عهد شدند كه مجموعا على و معاويه و عمرو عاص را در يك شب بكشند و آن شب را هم شب نوزدهم رمضان يا هفدهم رمضان معين كردند ، چرا اين شب را معين كردند ؟\r\nابن ابى الحديد مىگويد بيا و تعجب كن از تعصب در عقيده كه اگر توأم با جهالت شود چه مىكند ؟ مىگويد اينها اين شب را انتخاب كردند چون شب عزيز و مباركى بود و شب عبادت بود ، خواستند اين جنايت را كه از نظر آنها عبادت بود در شب عزيز و مباركى انجام دهند .\r\nجملهء « لا حكم الّا للّه » شعار اينها شد . على ( ع ) چون مىدانست اينها بدبخت و بيچاره‌اند و فقط به اشتباه افتاده‌اند ، با آنكه هميشه مزاحمش بودند با آنها سختگيرى نمىكرد و حتى دستور داد بعد از من خوارج را نكشيد : « لا تقتلوا الخوارج بعدى فليس من طلب الحقّ فاخطأه كمن طلب الباطل فادركه » ( 1 ) بعد از من اينها را نكشيد ، اينها با معاويه و اصحابش فرق دارند ، اينها حق و ديانت را مىخواستند و چون جاهل و بىتميز بودند به اشتباه افتادند ، اما معاويه و عمرو عاص و يارانشان از اول دنبال دنيا طلبى رفتند و به دنياى خود هم رسيدند .\r\nبا اينكه اينها رسما على را تكفير مىكردند ولى او به همين جهت كه اينها جاهلند سهميهء آنها را از بيت المال قطع نكرد . در مسجد مىآمدند و در گوشه و كنار مىنشستند ، گاهى كه حضرت خطبه مىخواند در وسط خطبه فرياد مىكردند : « لا حكم الّا للّه » يا مىگفتند : « الحكم للّه لا لك يا علىّ » .\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء 60 .\r\n","page_name":" 966 ","page_number":966},
  {"content":"\r\n\r\nيك وقت على ( ع ) نماز به جماعت مىخواند و مشغول قرائت بود ، در اين حال يكى از اينها كه در مسجد حضور داشت اين آيهء قرآن را خواند :  « وَ لَقَدْ أُوحِيَ إِلَيْكَ وَ إِلَى الَّذِينَ مِنْ قَبْلِكَ لَئِنْ أَشْرَكْتَ لَيَحْبَطَنَّ عَمَلُكَ »  ( 1 ) كنايه از اينكه تو كافر شدى و مشرك .\r\nعلى ( ع ) به حكم اينكه وقتى قرآن تلاوت مىشود بايد خاموش بود ، خاموش شد تا او آيه را تمام كرد ، بعد مشغول شد . بار دوم آن شخص همان آيه را خواند . باز على ( ع ) به احترام آيهء قرآن خاموش شد تا او تمام كرد ، آنگاه مشغول قرائت شد . بار سوم باز آن شخص همان آيه را خواند . بازهم على ( ع ) خاموش شد . همين‌كه تمام كرد على ( ع ) اين آيه را از آخر سورهء روم خواند :  « فَاصْبِرْ إِنَّ وَعْدَ اللَّهِ حَقٌّ وَ لا يَسْتَخِفَّنَّكَ الَّذِينَ لا يُوقِنُونَ »  ( 2 ) . ديگر آن مرد تكرار نكرد .\r\nاينها در اثر شدت عملى كه به خرج مىدادند وحشت عجيبى ايجاد كرده بودند ، جملهء « لا حكم الّا للّه » دلها را پر از وحشت مىكرد . عبد الرحمن بن ملجم به كوفه آمد و دو نفر ديگر هم از هم عقيده‌ها و هم مسلكان خود پيدا كرد و شب موعود را در مسجد بسر بردند . آن وقتى كه ضربت به فرق مبارك على ( ع ) وارد شد فريادى شنيده شد و برقى در آن تاريكى به چشمها خورد ، فرياد ، فرياد « لا حكم الّا للّه » بود و برق برق شمشير .\r\n\r\n\r\n\r\n\r\n","description":"","footnote":"\r\n( 1 ) . زمر / 65 .\r\n( 2 ) . روم / 60 .\r\n","page_name":" 967 ","page_number":967},
  {"content":"\r\n . \r\n","description":"","footnote":"","page_name":" 968 ","page_number":968},
  {"content":"\r\n . \r\n","description":"","footnote":"","page_name":" 969 ","page_number":969},
  {"content":"\r\n . \r\n","description":"","footnote":"","page_name":" 970 ","page_number":970},
  {"content":"\r\n . \r\n","description":"","footnote":"","page_name":" 971 ","page_number":971},
  {"content":"\r\n . \r\n","description":"","footnote":"","page_name":" 972 ","page_number":972},
  {"content":"\r\n . \r\n","description":"","footnote":"","page_name":" 973 ","page_number":973},
  {"content":"\r\n . \r\n","description":"","footnote":"","page_name":" 974 ","page_number":974},
  {"content":"\r\n . \r\n","description":"","footnote":"","page_name":" 975 ","page_number":975},
  {"content":"\r\n . \r\n","description":"","footnote":"","page_name":" 976 ","page_number":976},
  {"content":"\r\n . \r\n","description":"","footnote":"","page_name":" 977 ","page_number":977},
  {"content":"\r\n . \r\n","description":"","footnote":"","page_name":" 978 ","page_number":978},
  {"content":"\r\n . \r\n","description":"","footnote":"","page_name":" 979 ","page_number":979},
  {"content":"\r\n . \r\n","description":"","footnote":"","page_name":" 980 ","page_number":980},
  {"content":"\r\n . \r\n","description":"","footnote":"","page_name":" 981 ","page_number":981},
  {"content":"\r\n . \r\n","description":"","footnote":"","page_name":" 982 ","page_number":982},
  {"content":"\r\n . \r\n","description":"","footnote":"","page_name":" 983 ","page_number":983},
  {"content":"\r\n . \r\n","description":"","footnote":"","page_name":" 984 ","page_number":984},
  {"content":"\r\n . \r\n","description":"","footnote":"","page_name":" 985 ","page_number":985},
  {"content":"\r\n . \r\n","description":"","footnote":"","page_name":" 986 ","page_number":986},
  {"content":"\r\n . \r\n","description":"","footnote":"","page_name":" 987 ","page_number":987},
  {"content":"\r\n . \r\n","description":"","footnote":"","page_name":" 988 ","page_number":988},
  {"content":"\r\n . \r\n","description":"","footnote":"","page_name":" 989 ","page_number":989},
  {"content":"\r\n . \r\n","description":"","footnote":"","page_name":" 990 ","page_number":990},
  {"content":"\r\n . \r\n","description":"","footnote":"","page_name":" 991 ","page_number":991},
  {"content":"\r\n . \r\n","description":"","footnote":"","page_name":" 992 ","page_number":992},
  {"content":"\r\n . \r\n","description":"","footnote":"","page_name":" 993 ","page_number":993},
  {"content":"\r\n . \r\n","description":"","footnote":"","page_name":" 994 ","page_number":994},
  {"content":"\r\n . \r\n","description":"","footnote":"","page_name":" 995 ","page_number":995},
  {"content":"\r\n . \r\n","description":"","footnote":"","page_name":" 996 ","page_number":996},
  {"content":"\r\n . \r\n","description":"","footnote":"","page_name":" 997 ","page_number":997},
  {"content":"\r\n . \r\n","description":"","footnote":"","page_name":" 998 ","page_number":998},
  {"content":"\r\n . \r\n","description":"","footnote":"","page_name":" 999 ","page_number":999},
  {"content":"\r\n . \r\n","description":"","footnote":"","page_name":" 1000 ","page_number":1000},
  {"content":"\r\n . \r\n\r\n","description":"","footnote":"","page_name":" 1001 ","page_number":1001}
  ]