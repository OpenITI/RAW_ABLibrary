[
  {"content":"\r\n\r\nانتشارات\r\nبنگاه ترجمه و نشر كتاب\r\n334\r\nمجموعهء ايران شناسى\r\n53\r\nبنگاه ترجمه و نشر كتاب\r\n\r\n","description":"","footnote":"","page_name":" مقدمه 1 ","page_number":1},
  {"content":"\r\n\r\nچاپ اول : 1350\r\nچاپ دوم : 1360\r\nاز اين كتاب دو هزار نسخه روى كاغذ أعلا\r\nدر چاپخانهء آرين بطبع رسيد\r\nحق طبع مخصوص بنگاه ترجمه و نشر كتاب است .\r\n\r\n","description":"","footnote":"","page_name":" مقدمه 2 ","page_number":2},
  {"content":"\r\n\r\nمجموعهء ايران شناسى\r\nتاريخ فخرى\r\nدر آداب ملكدارى ودولت هاى اسلام\r\nتأليف\r\nمحمد بن على بن طباطبا معروف به : ابن طقطقى\r\nترجمهء\r\nمحمد وحيد گلپايگانى\r\nبنگاه ترجمه و نشر كتاب\r\nتهران ، 1360\r\n\r\n","description":"","footnote":"","page_name":" مقدمه 3 ","page_number":3},
  {"content":"\r\n\r\nو ما ارسلناك الا رحمة للعالمين\r\nبنگاه ترجمه و نشر كتاب\r\nآغاز پانزدهمين قرن هجرت حضرت ختمى مرتبت ( ص )\r\nرا بعموم مسلمين جهان تبريك ميگويد .\r\n\r\n","description":"","footnote":"","page_name":" مقدمه 4 ","page_number":4},
  {"content":"\r\n\r\nبسم الله الرحمن الرحيم\r\nتاريخ را مى توان به منزلهء \" حافظهء عمومى بشر \" دانست وهرچند اين حافظه قدرت آن را ندارد كه همهء حوادث گذشته را به ياد بياورد ولى در آينهء تاريخ مى توان چهرهء نيمه روشن گذشته را از دور مشاهده كرد . مسلمانان تاكنون دربارهء روش بحث از تاريخ و راه شناخت چهرهء واقعى حوادث ، به دو صورت عمل كره اند يكى آنكه در ميان قدماى ما معمول چنين بوده كه حوادث تاريخى يعنى مواد خام تاريخ را به نقل قول \" ثقات \" بازگو مى كردند و در اين كار سعى بليغ مبذول مى داشتند كه منقولات تاريخى حتى المقدور با سندهاى صحيح ومتصل همراه باشد .\r\nاين رويه در تاريخ نويسى را محمد بن جرير طبرى وأمثال او رعايت كرده اند و هر چند از جهاتى سودمند بوده وسعى ايشان مشكور است ولى پيداست كه فقط سنگ بناى نخستين را در تحقيقات تاريخ برجاى ميگذرد و تمام بحث موكول به اين شيوه نيست .\r\nروش دوم ، طريقه اى است كه عبدالرحمن بن خلدون پيشنهاد كرده تا در تاريخ ، بحث هاى عقلى را دخالت دهيم و از علل وأسباب حوادث گفتگو كنيم ورويدادها را با يكديگر بسنجيم و به نتيجه برسيم . اين شيوه كه امروز در ميان غربيان سخت متداول شده از ابتكارات مسلمين شمرده مىشود اگرچه متأسفانه در ميان ما چنان كه بايد توسعه نيافته و در كتابهاى تاريخى كمتر مورد استفاده قرار گرفته است .\r\nموضوع ديگرى كه مىتواند مكمل دو روش مذكور شمرده شود اين است كه محقق تاريخ غايت وهدف از شناخت حوادث را در كنار حادثه ها بياورد و به تعبير ديگر نتايجى را كه بر رويداهاى تاريخى مترتب و بار مى شوند بشناسد و از بد وخوب حادثه ها عبرت بگيرد .\r\nالبته اين كار با نحوهء اعتقاد پژوهشگران تاريخ پيوند دارد و ممكن است هر دسته از حوادث ، بشكلى درس آموزند وعبرت اندوزند . اما قرآن مجيد كه وحى جامع الهى است در تحقيق از رويدادهاى تاريخى هر سه شيوه را بما مى آموزد ، أولا به حكم آيهء كريمه :\r\n\r\n","description":"","footnote":"","page_name":" مقدمه 5 ","page_number":5},
  {"content":"\r\n\r\nإن جائكم فاسق بنبأ فتبينوا 1 ( الحجرات / 6 ) .\r\nما را به بررسى احوال گزارشگران فرمان داده است تا اگر ايشان مردمى لاابالى و بى تقوى بودند بر قول آنها اعتماد نورزيم و از تحقيق وتفتيش در اخبار آنان براى روشن شدن حوادث كوتاهى نكنيم .\r\nثانيا با طرح آياتى چون :\r\nذلك بأن الله لم بك مغيرا نعمة أنعمها على قوم حتى يغيروا ما بأنفسهم 2 ( الأنفال / 53 ) ما را به علل ترقى وتنزل اقوام وايجاب وسلب نعمت ها از ايشان هدايت فرموده است .\r\nثالثا عبرت آموزى از ماجراهاى تاريخى را بما توصيه ميفرمايد چنان كه ميخوانيم :\r\nلقد كان فى قصصعن عبرة لأولى الألباب 3 ( يوسف / 11 ) .\r\nمتأسفانه بسيارى از مسلمين بجاى رعايت أسلوبهاى قرآنى در تحقيقات تاريخى خود ، شيوه اى را پيش گرفته اند كه قرآن مجيد ما را از آن برحذر داشته است ! اين روش ، بخصوص در بحث از حوادث تاريخى پس از پيامبر اسلام ( ص ) واحوال صحابه ، سخت نمايان شده ومصائبى براى ما ببار آورده است ، شيوه غير مرضيه مذكور ، آنست كه بر سر ماجراها واعمال گذشتگان با يكديگر بنزاع برخيزيم وفخر فروشى كنيم ! در اينمرحله است كه قرآن مجيد بما پيام مىدهد :\r\nتلك أمة قدخلت لها ما كسبت ولكم ما كسبتم ولا تسئلون عما كانوا يعملون\r\n( البقرة / 134 ) .\r\nيعنى : \" آنها گروهى بودند كه دورانشان سپرى شد ، اعمال آنان براى خودشان وكردار شما براى خودتان است وشما مسئول كارهائى كه آنها مى كردند نيستيد \" !\r\nاين پيشگفتار در مقدمهء \" تاريخ فخرى \" كه درباره احوال گذشتگان مسلمين نوشته شده لازم مينمود تا با توجه به ديدگاههاى قرآنى ، تاريخ اسلام را مورد مطالعه قرار دهيم .\r\nوالله الموفق للخير والصواب\r\nبنگاه ترجمه و نشر كتاب\r\n\r\n\r\n","description":"","footnote":"\r\n( 1 ) - اگر بدكارى براى شما خبرى آورد ( نپذيريد بلكه ) آن را تحقيق كرده روشن سازيد .\r\n( 2 ) - آن امر به اين دليل است كه خداوند هيچ نعمتى را كه به گروهى داده از ايشان سلب نمى كند تا آنكه نفسائيات ( افكار و اخلاق ) خويش را تغيير دهند .\r\n( 3 ) - بى شك در ماجراهاى ايشان مايه هاى عبرت براى خردمندان است .\r\n","page_name":" مقدمه 6 ","page_number":6},
  {"content":"\r\n . \r\n","description":"","footnote":"","page_name":" مقدمه 7 ","page_number":7},
  {"content":"\r\n . \r\n","description":"","footnote":"","page_name":" مقدمه 8 ","page_number":8},
  {"content":"\r\n . \r\n","description":"","footnote":"","page_name":" مقدمه 9 ","page_number":9},
  {"content":"\r\n . \r\n","description":"","footnote":"","page_name":" مقدمه 10 ","page_number":10},
  {"content":"\r\n . \r\n","description":"","footnote":"","page_name":" مقدمه 11 ","page_number":11},
  {"content":"\r\n . \r\n","description":"","footnote":"","page_name":" مقدمه 12 ","page_number":12},
  {"content":"\r\n . \r\n","description":"","footnote":"","page_name":" مقدمه 13 ","page_number":13},
  {"content":"\r\n . \r\n","description":"","footnote":"","page_name":" مقدمه 14 ","page_number":14},
  {"content":"\r\n . \r\n","description":"","footnote":"","page_name":" مقدمه 15 ","page_number":15},
  {"content":"\r\n . \r\n","description":"","footnote":"","page_name":" مقدمه 16 ","page_number":16},
  {"content":"\r\n\r\n\r\nمقدمهء مترجم\r\nدر ميان كتاب‌هايى كه در پيرامون تاريخ خلفا و وزراى ايشان تأليف شده ، كتابى مانند : الفخرى فى الآداب السلطانيه و الدول الإسلاميه ، تأليف محمد بن على بن طباطبا معروف به : ابن طقطقى ، چنين جامع و ممتع و دلپذير به رشتهء تحرير در نيامده است .\r\nكتاب الفخرى با همهء ايجاز و اختصار و درهم فشردگى مطالب آن شامل نخبهء آثار و اخبار خلفاى اسلامى و وزراى ايشان ، و هم اندكى دربارهء سلاطين و پادشاهانى كه در خلال فرمانروايى خلفا ظهور كرده به نيرو و فرمانروايى رسيدند ، مىباشد . با توضيح بيشترى بايد افزود : الفخرى تاريخى است عمومى كه در آن از خلفاى راشدين گرفته تا امويين و عباسيين يكى پس از ديگرى سخن رفته است ، تا آنكه سرانجام با انقضاى دولت عباسى و سقوط بغداد كتاب نيز پايان يافته است . ابن طقطقى نويسندهء « الفخرى » كتاب خود را بر اساس سالها مرتب كرده است ، و پس از شرح حال هر يك از خلفاى عباسى به شرح چگونگى وزارت در روزگار او و كسانى كه وزارت را عهده‌دار شدند پرداخته است ، گويى خواسته است كتاب خود را تنها به شرح حال وزرا اختصاص دهد ، بدين سبب كتاب وى بر ساير كتب پيشينيان امتيازى شايان پيدا كرده است [ 1 
  ] .\r\nاعتبار و اهميت كتاب الفخرى كه همواره آن را مورد توجه قرار داده ، همانا در وجود روح انتقاد و خرده‌گيرى در مطالب تاريخى آن است كه تا قبل از وى در هيچ كتاب و نوشته‌اى جز در مواردى بسيار كم ، سابقه نداشته است . بنا بر اين خوانندهء « الفخرى » در اثناى مطالعهء آن پيوسته به يك نوع روح انتقادى جالبى كه در آن نهفته است برخورد مىكند ، و از آن بهره‌مند مىگردد .\r\n\r\n\r\n","description":"","footnote":"\r\n[ ( 1 - ) 
  ] آداب اللغة العربيه ، ج 3 ، ص 215 .\r\n","page_name":" مقدمه 17 ","page_number":17},
  {"content":"\r\n\r\nنيز از اسباب اعتبار و اهميت كتاب الفخرى اصل بىطرفى و كمال انصافى است كه در چگونگى نقل حوادث و نكات تاريخى ، و بيان مطالب آن به كار رفته است ، و اين نكته به طور وضوح و آشكار در سراسر كتاب به نظر مىرسد .\r\nچيزى كه در اين ميان الفخرى را بسيار ممتاز نموده و به ارزش كم نظير و « سحرانگيز - » [ 1 
  ] آن افزوده است همانا فصل اول آن است ، كه به عنوان مقدمه و سرآغاز كتاب . در پيرامون آداب سلطانى و سياست ملكدارى ، با قلمى شيوا ، و سبكى جالب ، توأم با امثال و حكم آموزنده ، و داستانهاى سودمند سخن رفته است . مؤلف در اين فصل كه مىتوان آن را نمونه‌اى از فلسفهء تاريخ ، يا بحث در علل و اسباب حضارت و تمدن دانست ، گزيدهء تعاليم و دستورهاى عملى و اخلاقى و حكم و آدابى را كه توجه به آن در زندگى شخصى و اجتماعى يك نفر سلطان و فرمانروا لازم است ، از ميان كتب و آثار حكما و دانشمندان و از تجربيات بزرگان و خردمندان گلچين كرده ، در قالب الفاظ و تعبيراتى بسيار متين و استوار ريخته است و در نتيجه سرلوحه‌اى بسيار جالب و با ارزش براى كتاب خود ساخته و پرداخته است .\r\nنيك آشكار است از آن جا كه مؤلف در دستگاه فخر الدين عيسى بن ابراهيم حاكم موصل با آغوشى باز پذيرفته شده و مورد اكرام وى قرار گرفته است ، در ايراد مطالب و كيفيت القاى آن توجهى خاص به كار برده ، در بيان دقايق و نكات آموزندهء اخلاقى هيچ گونه پرده - پوشى و مسامحه روا نداشته است . وجود همين امر سبب شده كه مقدمه و فصل اول كتاب الفخرى در باب : روش ملكدارى و آداب سلطانى به صورت يكى از جزوه‌هاى ممتاز و ذى قيمت در آيد ، و همواره مورد توجه و تحسين و استناد ارباب دانش و معرفت قرار گيرد .\r\nاز امتيازات بزرگ الفخرى كه خصوصا از نظر ايران‌شناسى و ايرانيان بسى ارجمند و با ارزش است ، وجود شرح حال برخى از پادشاهان و فرمانروايان و رجال و وزراى ايرانى و لو به نحو اختصار و ايجاز در آن است . ابن طقطقى در ضمن سخن در پيرامون زندگى خلفا از سلاطين و پادشاهانى كه از ايران برخاسته به فرمانروايى رسيدند ، و نفوذ خود را عملا در دستگاه خلافت به كار برده ، يا اقلا آن را مورد ارعاب و تهديد قرار داده‌اند ، از قبيل آل بويه و سلجوقيان و يعقوب ليث به نحو اختصار گفتگو كرده است . نيز از وزرا و امراى ايرانى كه همواره مايهء نضج و اعتبار و سربلندى دستگاه خلافت بودند ، از قبيل ابو مسلم خراسانى و طاهر ابن حسين و برمكيان و فرزندان سهل و ساير وزراى ايرانى كه گاه و بيگاه گروهشان اندك نبوده سخن به ميان آورده است . همچنين از شورشيان و خوارجى كه گاه و بيگاه از ايران -\r\n\r\n\r\n","description":"","footnote":"\r\n[ ( 1 - ) 
  ] براون در تاريخ ادبى ايران ج 1 ص 365 ، از كتاب الفخرى اين گونه تعبير كرده است .\r\n","page_name":" مقدمه 18 ","page_number":18},
  {"content":"\r\n\r\nزمين سر برداشته باعث تزلزل خاطر و انديشناكى خلفا مىشدند از قبيل سنباد نيشابورى خونخواه ابو مسلم ، و المقنع مروزى ذكرى به ميان آورده است ، بلكه دربارهء شرح حال خالد بن برمك و يحيى پسر خالد ، و دو فرزندش فضل و جعفر مطلب را بسط و گسترش داده است و زياده بر ده صفحه در پيرامون ايشان سخن گفته و در محاسن و فضايل آنان قلم‌فرسايى كرده است ، و دولت ايشان را « نورى در پيشانى روزگار و افسرى بر تارك زمانه » دانسته است .\r\nهمچنين پسران سهل : فضل و حسن ، را به نيكى ياد كرده و ايشان را از اسخيا و بزرگواران و خردمندان روزگار شمرده است .\r\nبارى ، ابن طقطقى مؤلف كتاب كه شيعى مذهب و نقيب علويين در حله و نجف و كربلا بوده است و نسبش به بيست واسطه به حسن بن على ( ع ) مىپيوسته ، در سال 660 هجرى متولد شده و در موصل نشو و نما يافته است ، و در سال 701 هجرى كتاب خويش را به نام فخر الدين عيسى بن ابراهيم حاكم موصل تأليف كرده ، سرانجام در سال 709 هجرى در همان شهر درگذشته است ، تغمده اللّه برحمته ، و رضى عنه و عنا بكرمه .\r\nمحمد وحيد گلپايگانى\r\n\r\n","description":"","footnote":"","page_name":" مقدمه 19 ","page_number":19},
  {"content":"\r\n . \r\n","description":"","footnote":"","page_name":" مقدمه 20 ","page_number":20},
  {"content":"\r\n\r\n\r\n[ خطبه 
  ]\r\nبسم اللّه الرحمن الرحيم\r\nستايش خداوندى را كه مسبب الاسباب است ، و مفتح الابواب ، امور را تقدير مىكند ، و روزگاران را تدبير ، واجب الوجود است و آفرينندهء اخلاق وجود ، بخشندهء خرد است و عطا كنندهء هر چيز .\r\nبه نام مملوكى اقرار به مالك الوجودى او مىكنم به خاطر عظمتش ، و گواهى مىدهم كه وى آفريننده است ، و غيب از حكمتش پوشيده نيست . پناه مىبرم به جلال و عزتش از خوارى حجاب و به فراوانى جودش از مناقشه در حساب ، و به علم نهانىاش بدانچه در نامه و كتاب است از عذاب . و درود مىفرستم بر نفوس بلند مرتبه و پيراسته از آلودگى ، و اجسام خاكى منزه از هر گونه پليدى ، و اختصاص مىدهم از ميان ايشان به نيكوترين ثناهاى پاكيزه ، و كامل‌ترين درودهاى پى در پى كسى را كه ندا در داد آنگاه كه زبان‌ها تيز و تند بود ، و راهنمايى نمود آن وقت كه جگرها سخت و دل‌ها سنگين بود ، يعنى محمد ( ص ) پيغمبر امّى كه به تأييدات الهى و تأكيدات جلالى مؤيد بود ، و خاندان پاك سرشت ، و اصحاب درستكارش كه وى را تصديق كردند هنگامى كه فرستاده شد ، و يارىاش كردند آنگاه كه قرين شكست بود ، درود بر ايشان تا كريم بخشنده است و آتش درخشنده .\r\n\r\n","description":"","footnote":"","page_name":" 1 ","page_number":21},
  {"content":"\r\n\r\n\r\nفضيلت دانش و كتاب\r\nبرترين چيزى كه زبدهء پادشاهان - پس از توجه به امور مردم و پرداختن به كارهايى كه با دليل به عهدهء ايشان نهاده شده - بايد بدان بپردازند ، و نيك در پى آن باشند ، همانا نگريستن در انواع دانش ، و رو نمودن به كتاب‌هايى است كه از فهم‌هاى عالى تراوش نموده است .\r\nاما فضيلت علم مانند روشنى آفتاب آشكار ، و از غبار شك و شبهه پيراسته است .\r\nچنان كه خداوند تعالى در قرآن فرموده :  هَلْ يَسْتَوِي الَّذِينَ يَعْلَمُونَ ، وَ الَّذِينَ لا يَعْلَمُونَ  [ 1 
  ] و در حديث آمده - درود بر آن كس باد كه به دو منسوب است - :\r\n« ان الملائكة لتضع اجنحتها لطالب العلم »\r\nيعنى : فرشتگان بال‌هاى خويش را براى طالب علم مىگسترند .\r\nاما در فضيلت كتاب ، گفته‌اند : كتاب همنشينى است كه دورويى نمىكند ، و خسته نمىشود ، و سرّ تو را آشكار نمىسازد ، و هر گاه از وى دورى جستى بر تو خشم نمىگيرد .\r\nمهلّب [ 2 
  ] به فرزندانش گفت : فرزندان من هر گاه خواستيد در بازار بايستيد ، جز نزد فروشندهء سلاح و كتاب جايى نايستيد .\r\nفتح بن خاقان [ 3 
  ] هنگامى كه نزد متوكل خليفهء عباسى حضور داشت ، و مىخواست براى قضاى حاجت بيرون رود ، كتابى كوچك را از ساق چكمهء خود بيرون مىآورد ، و در وقت رفتن و بازگشتن به مطالعهء آن مىپرداخت ، و چون\r\n\r\n\r\n","description":"","footnote":"\r\n[ ( 1 - ) 
  ] سورهء زمر ، آيهء 12 .\r\n[ ( 2 - ) 
  ] مهلب بن ابى صفره : از اشراف و امراى عصر اموى ، و متوفى در سال 83 است . از گفتار اوست : زندگى بهتر از مرگ ، و نام نيك بهتر از زندگى است ، و اگر من بىنيازترين خلق بودم باز هم دوست مىداشتم گوشى داشته باشم كه پس از مرگ ستايش مردم را دربارهء خود بشنوم .\r\n[ ( 3 - ) 
  ] فتح بن خاقان ، نديم فاضل و اديب متوكل عباسى متوفى در سال 247 هجرى . ياقوت ، معجم الادباء .\r\n","page_name":" 2 ","page_number":22},
  {"content":"\r\n\r\nنزد خليفه باز مىگشت دوباره آن را در ساق چكمهء خود مىنهاد .\r\nيكى از خلفا نزد يكى از دانشمندان كس فرستاد تا با او به شب‌نشينى بپردازد ، چون فرستادهء خليفه نزد آن دانشمند آمد ديد وى نشسته اطرافش كتاب‌هايى چيده است و پيوسته در آنها مىنگرد . به دو گفت : امير المؤمنين تو را خواسته است ، دانشمند گفت : به امير المؤمنين بگو : گروهى از حكما نزد من‌اند ، و با آنها مشغول گفتگو هستم ، هر گاه فارغ شدم حضور خواهم يافت .\r\nفرستاده نزد خليفه بازگشت ، و سخن دانشمند را به دو گفت . خليفه گفت :\r\nشگفتا ! آن حكما چه كسانى بودند ؟ فرستاده گفت : اى امير المؤمنين به خدا سوگند هيچ كس نزدش نبود ، خليفه گفت : هم اكنون وى را در هر حال باشد حاضر كن . چون دانشمند حاضر شد ، خليفه به دو گفت : حكمايى كه نزد تو حضور داشتند چه كسانى بودند ؟ گفت : اى امير المؤمنين :\r\n لنا جلساء ما نمل حديثهم * امينون مأمونون غيبا و مشهدا\r\nيفيدوننا من علمهم علم ما مضى * و رأيا و تأديبا و مجدا و سؤددا\r\nفان قلت اموات فلم تعد امرهم * و ان قلت احياء فلست مفندا \r\n« ما همنشينانى داريم كه هيچگاه از گفتار با ايشان خسته نمىشويم ، آنها در حضور و غياب همواره امينند . آنان از دانش خود علوم گذشته و رأى و ادب و مجد و بزرگوارى را به ما مىآموزند . اگر بگويم مردگانند از حدشان تجاوزى نشده ، و اگر بگويم زندگانند دروغ نگفته‌ام . » خليفه دانست كه منظور وى كتاب است ، و از دير آمدنش بر وى خرده‌اى نگرفت .\r\nجاحظ [ 1 
  ] مىگويد : روزى بر محمد بن اسحاق امير بغداد وارد شدم ، او در\r\n\r\n\r\n","description":"","footnote":"\r\n[ ( 1 - ) 
  ] ابو عثمان عمرو بن بحر جاحظ اديب و نويسنده و دانشمند معروف عرب متوفى در سال 255 ، جرجى زيدان . آداب اللغة العربية . در كتاب الحيوان ، اسحاق بن سليمان به جاى محمد بن اسحاق ذكر شده است . الحيوان جاحظ ج 1 ص 61 .\r\n","page_name":" 3 ","page_number":23},
  {"content":"\r\n\r\nديوان نشسته بود ، و مردم نيز مقابلش در سكوت محض ايستاده بودند . پس از مدتى عزل شد و من روزى بر او وارد شدم و او را در كتابخانه‌اش در حالى كه اطرافش پر از كتاب و دفتر و دوات و خطكش بود ملاقات كردم ، ولى هيچگاه او را با هيبت‌تر از ديدار دوم نديدم . متنبّى [ 1 
  ] گويد :\r\n اعز مكان فى الدّنا سرج سابح * و خير جليس فى الزمان كتاب \r\nيعنى : ارجمندترين جاى در دنيا زين اسب است ، و بهترين همنشين در روزگار همانا كتاب است .\r\nدانش پادشاهان را بيش از مردم عادى زينت مىبخشد . و هر گاه پادشاه دانشمند باشد ، در حقيقت دانشمند پادشاه است .\r\nبهترين كتابى كه پادشاهان در آن مىنگرند همانا كتابى است كه مشتمل بر آداب سلطنت ، و سيره‌هاى تاريخى از نوع اخبار ظريف و آثار عجيب باشد ، ليكن وزرا در روزگار قديم دوست نمىداشتند كه پادشاهان بر هيچيك از تواريخ و اخبار وقوف يابند ، زيرا مىترسيدند مبادا بر چيزهايى آگاه شوند كه هيچگاه با ميل وزرا سازش نداشت .\r\nگويند مكتفى باللّه از وزير خود كتاب‌هايى خواست كه با آنها سرگرم شود و روزگار خود را بگذراند . وزير به نمايندگان خود دستور داد كتابى چند تهيه كنند ، و قبل از تسليم به خليفه از نظر او بگذرانند . ايشان نيز مقدارى كتاب كه مشتمل بر تاريخ روزگار گذشته ، از احوال پادشاهان ، و اخبار وزرا ، و چاره‌انديشى در راه به دست آوردن اموال بود گرد آورده نزد وزير حاضر كردند . چون وزير كتابها را ديد به نمايندگان خود گفت : به خدا سوگند شما سرسخت‌ترين دشمنان من هستيد ، من به شما گفتم كتاب‌هايى تهيه كنيد كه مطالعهء آن خليفه را\r\n\r\n\r\n","description":"","footnote":"\r\n[ ( 1 - ) 
  ] ابو الطيب احمد بن حسين متنبى شاعر شهير عرب ، متوفى در سال 354 . جرجى - زيدان ، آداب اللغة العربيه .\r\n","page_name":" 4 ","page_number":24},
  {"content":"\r\n\r\nسرگرم كند ، و از پرداختن به من و جز من بازش دارد . شما كتاب‌هايى برايش آورده‌ايد كه راه نابود كردن وزير و گرد آوردن اموال را به دو مىشناساند ، و طريق ويرانى بلاد را به جاى آباد كردن آن به دو مىآموزد . اينها را ببريد و كتاب‌هايى تهيه كنيد كه در آن حكايات سرگرم‌كننده ، و اشعار نشاطآور وجود داشته باشد .\r\n\r\nدانش و معرفت در خلفا و سلاطين\r\nگروهى هوشيارى و معرفت به امور را در خلفا و سلاطين ناپسند مىدانستند .\r\nهنگامى كه مكتفى باللّه وفات يافت ، وزيرش بر آن شد كه با عبد اللّه بن معتز بيعت كند ، و عبد اللّه مردى فاضل و خردمند و دانش‌پژوه بود . در اين هنگام يكى از دبيران زيرك و كاردان به دو گفت : اى وزير اين تصميمى كه دربارهء بيعت با ابن - معتز گرفته‌اى درست نيست . وزير گفت : چرا ؟ دبير گفت : تو را چه حاجت كه كسى را به كرسى خلافت بنشانى كه به وزن و اندازه و قيمت‌ها آشناست ، و به همهء امور آگاه است ، و زشت و زيبا را تشخيص مىدهد ، و خانه و باغ و دهكدهء تو را ديده است ؟ ! صلاح در اين است كه كودكى خردسال را به كرسى خلافت بنشانى تا اسم خلافت او را باشد و حقيقتش از آن تو ، و همچنان او را تربيت كنى تا بزرگ شود ، چون بزرگ شد وى حق تربيتى را كه بر گردنش دارى خواهد شناخت ، و تو نيز به آرزوهاى خود در مدت كودكى او رسيده‌اى .\r\nوزير در اين خيرانديشى از دبير سپاس‌گزارى نمود ، و از بيعت با عبد اللّه بن - معتز منصرف شده با مقتدر كه در اين وقت سيزده سال داشت بيعت كرد .\r\nدر مجلس انس بدر الدين لؤلؤ [ 1 
  ] حاكم موصل - كه خدايش رحمت كند - چيزى كه بيش از همه رواج داشت همانا خواندن اشعار دل‌انگيز ، و داستان‌هاى سرگرم كننده بود . و چون ماه رمضان فرا مىرسيد كتب تاريخ و سير برايش\r\n\r\n\r\n","description":"","footnote":"\r\n[ ( 1 - ) 
  ] بدر الدين لؤلؤ غلام و وزير ناصر الدين محمود آخرين اتابك زندگى موصل بود كه پس از وى در سال 631 به امارت موصل رسيد . لين پول ، طبقات سلاطين اسلام .\r\n","page_name":" 5 ","page_number":25},
  {"content":"\r\n\r\nمىآوردند ، وزين كاتب و عز الدين محدث از اوضاع و احوال عالم برايش مىخواندند .\r\n\r\nمكارم اخلاق عيسى بن ابراهيم\r\nاين گفتار نيازمند شرح حالى است ، و آن اين كه در آن هنگام كه فرمان قضا مرا به موصل حدباء [ 1 
  ] فرود آورد ، و من بدون توجه به چون و چندش در آن سرزمين فرود آمدم ، و به مصداق فرمودهء خداوند تعالى :  وَ دَخَلَ الْمَدِينَةَ عَلى حِينِ غَفْلَةٍ مِنْ أَهْلِها  [ 2 
  ] بدان جا پا نهادم ، و بر آن شدم كه در شهر مذكور چندان توقف كنم تا شدت سرما درهم شكند ، و لباس زمستانى سنگينى نمايد ، سپس به تبريز رهسپار شوم .\r\nچون در موصل مستقر شدم از جهات مختلف ، و صاحب‌نظران گوناگون به وفور فضل و كمال فرمانرواى آن پى بردم ، فرمانروايى كه مولاى مكرم و مخدوم معظم و افضل و اعظم پادشاهان و بردبارترين و كريم‌ترين فرمانروايان و فخر ملت و دين است .\r\nخصايصى دارد كه اگر روزگار دارا باشد هيچ آزاد مردى از سختىهاى آن شكوه نمىكند ، و از آن به هيچ كس آزارى نمىرسد ، و اگر دريا دارا باشد هرگز آبش تلخ و شور نمىگردد ، و دريانورد از موجش بيم به خود نمىگيرد ، و اگر ستارگان دارا باشند هرگز نورشان پايان نمىپذيرد ، عيسى كه مردهء فضايل را زنده مىكند ، و نعمت‌هاى نهفته را پراكنده مىسازد ، و بازار جوانمردى و بزرگوارى را در زمانى كه آرام و كساد است رايج و بر پا مىدارد ، و نيكىهاى فراموش شده را آشكار نموده به ياد ميآورد ، و از آزادمردان كه در اين روزگار بسى كمياب‌اند جانبدارى مىكند . و مشتشان را با دستى گرانمايه و جوانمردانه از عطاياى خود\r\n\r\n\r\n","description":"","footnote":"\r\n[ ( 1 - ) 
  ] حدباء لقب موصل است ، و به سبب اعوجاج و تحدب دجله در آن جا حدباء ناميده شده است . ياقوت معجم البلدان .\r\n[ ( 2 - ) 
  ] سورهء قصص ، آيهء 14 .\r\n","page_name":" 6 ","page_number":26},
  {"content":"\r\n\r\nانباشته مىسازد ، و سايهء رأفت و مهربانى خويش را بر ايشان مىافكند ، و همواره آنها را مورد عطوفت و رحمت قرار مىدهد ، و هرگز از بخشش و دهش باز نمىايستد و هر چه به دولت و توانائيش افزوده شود فروتنى و نرميش بيشتر مىگردد ، و هر چند در فرمانروايى پيش رود پرچمى از جوانمردى و بزرگوارى بر مىافرازد .\r\nپسر ابراهيم كه خداوند پيروزيش را عزت دهد ، و امر و نهيش را روا گرداند ، همان كس كه نيكنامى جوانمردان ، و وقار كوه‌ها ، و شجاعت شيرها را به دست فراموشى سپرده :\r\n للشمس فيه و للرياح و للسحا * ب و للبحار و للاسود شمائل \r\n« از آفتاب و باد و ابر و دريا و شير در خوى و شمايل او اثرهاست » .\r\nهمان مرد بىهمتايى كه در پيشانى روزگار نورى درخشان ، و بر گردن‌بند آن مرواريدى غلطان است ، همان نيك سيرتى كه اخبار گذشتگان را تصديق كرده است ، و مفاخر از ياد رفتهء پيشينيان را تحقيق بخشيده است . ابن رومى [ 1 
  ] مىگويد :\r\n اظن بأن الدهر ما زال هكذا * و ان حديث الجود ليس له اصل\r\nوهب انه كان الكرام كما حكوا * اما كان فيهم واحد و له نسل \r\n« گمان دارم كه روزگار همواره چنين بوده است و داستان جوانمردى اصلى ندارد . انگار كه جوانمردان چنان بودند كه حكايت كرده‌اند ، ولى آيا در ميان ايشان يكى نبود كه از وى نسلى بماند » .\r\nاگر ابن رومى عيسى بن ابراهيم را ديده بود ، چيزهايى كه از داستان‌هاى جوانمردان شنيده بود تصديق مىكرد ، و گمان بد به دلش راه نمىيافت .\r\nفرمانروايى كه هر گاه ذهن شريف و انديشهء لطيف خود را بر مطالب ديوانى و امور سلطانى بر گمارد دشوارىها آسان ، و سختىها نرم ، و نهفته‌ها برايش آشكار\r\n\r\n\r\n","description":"","footnote":"\r\n[ ( 1 - ) 
  ] ابن رومى : ابو الحسن على بن عباس شاعر معروف متوفى در سال 283 . جرجى - زيدان . آداب اللغة العربيه .\r\n","page_name":" 7 ","page_number":27},
  {"content":"\r\n\r\nمىشود ، و هرگز نتوان گفت كه : در گوشه‌ها نهانىهاست [ 1 
  ] .\r\nاما نيروى عدل در وى سالم ، و پايه‌هاى آن در وجودش استوار است ، در اين صورت هيبت و ترسش نبايد كسى را پريشان كند ، زيرا در پشت آن براى ناتوانان و تنگدستان و شكسته دلان ، دريايى از مهربانى و نرمى و دلدارى وجود دارد :\r\n و له من الصفح الجميل عوائد * اسر الطليق بها و فك العانى \r\n« او را در چشم‌پوشى و گذشت عاداتى است كه با آن آزاد اسير و اسير آزاد مىشود » .\r\n\r\nسياستمدارى و تيزهوشى عيسى\r\nيك روز كه باران مىباريد در مجلس شريفش حضور داشتم ، وى به دربانان دستور داد مواظب در خانه باشند . چون باران سخت باريدن گرفت ، به ايشان فرمود هر كس بر در خانه براى حاجتى حضور يافت ما را خبر كنيد ، سپس گفت :\r\nهيچ كس در چنين وقتى جز به نياز اين جا نمىآيد ، پس سزاوار نيست كه نوميد برگردد . شما را به خدا سوگند آيا در اين كتاب كه مىخواهد مشتمل بر يادگارهاى نيك گذشتگان باشد مانند چنين حكايتى وجود دارد ؟ .\r\nو اما سياستمدارى وى بسيار با اهميت است ، چنان كه هيچ گونه ظلم و ستمى در مقابل آن ايستادگى نمىكند . در اين صورت نبايد به نرمى و لبخند او مغرور شد كه در پشت آن چالاكى و شجاعتى است كه شيران در مقابل آن سر فرود مىآورند ، و دليرى و شهامتى كه خرد و كلان از آن بيم و پرهيز دارند :\r\n هو البحر غص فيه اذا كان ساكنا * على الدر ، و احذره اذا كان مزبدا \r\n« وى درياست هر گاه كه آرام است ، در پى مرواريد در آن فرو شو ، و چون كف بر لب آورد از آن بپرهيز » .\r\nو اما هوشمندى و بيدارى وى چنان است كه متنبى گفته است :\r\n\r\n\r\n","description":"","footnote":"\r\n[ ( 1 - ) 
  ] عبارة اخراى مثل معروف : زير اين كاسه نيم كاسه‌ايست .\r\n","page_name":" 8 ","page_number":28},
  {"content":"\r\n\r\n تعرف فى عينه حقيقته * كانه بالذكاء مكتحل\r\nاشفق عند اتّقاد فكرته * عليه منها اخاف يشتعل \r\n« حقيقت او در چشمش هويداست . گويى با تيزهوشى سرمه كشيده است .\r\nهنگامى كه انديشه‌اش افروخته مىشود بيم دارم كه بر اثر آن شعله‌ور شود » .\r\n\r\nخردمندى و جوانمردى وى\r\nو اما خردمندى و تمييز درستش ، من گمان دارم كه اگر پادشاهان خردمند گذشته اكنون مىبودند . و او را مىديدند ، از وى مىآموختند كه چگونه بايد رعيت‌پرورى كرد ، و امور را اداره نمود .\r\nو اما جوانمرديش ، از آن سخن مگو كه اندازه ندارد ، و اگر جوانمردانى كه بدانها مثل زده‌اند و همانند نداشتند ، اكنون زنده بودند . ريزه‌كارىهاى جوانمردى را از وى فرا مىگرفتند ، و روش بزرگوارى را از او مىآموختند . و چنانچه من انصاف دهم بايد اساسا از نقل اين صفت از ميان ساير صفاتش چشم بپوشم ، زيرا كه از احاطه به كنه وصف آن عاجز و از بر شمردن آن ناتوانم .\r\nليكن به اندازهء توانايى و طاقت خود مىگويم كه وى دنيا را مانند اوليا كوچك مىشمرد ، و همچون پرهيزگاران خرد و ناچيز مىانگارد :\r\n فلو جاد بالدنيا و ثنى بضعفها * لظن من استصغاره انه ضنا \r\n« اگر دنيا را دو چندان به كسى ببخشد ، گمان مىبرد كه بخل ورزيده ، زيرا بسيار آن را خرد و ناچيز مىپندارد . » مانند كسى كه بخواهد نام خود را همچنان زنده و جاويد بدارد بذل و بخشش مىكند ، و مال خويش را نابود مىگرداند :\r\n أ عاذل ان الجود ليس بمهلكى * و لا يخلد النفس الشحيحة لومها\r\nو تذكر اخلاق الفتى و عظامه * مغيّبة فى الترب بال رميمها \r\n\r\n","description":"","footnote":"","page_name":" 9 ","page_number":29},
  {"content":"\r\n\r\n« اى نكوهشگر ، جود و بخشش مرا نابود نمىكند ، و بدنامى بخل شخص بخيل را جاودان نمىسازد . بسا جوانمردانى كه استخوانشان در دل خاك پنهان و پوسيده است ، ليكن خوى نيكشان زبانزد مردم است . » با همتى كه از بلندى به آسمان رسيده از جوزا [ 1 
  ] در گذشته است ، از اينجاست كه به علم نجوم آشناست ، زيرا وى علم نجوم را با فرا رفتن و نزديك شدن به ستاره آموخته است ؛ نه با اسطرلاب و شماره . در بلندى مرتبت به آسمان رسيده اختران دربارهء اسرار آسمان با وى گفتگو كرده‌اند ، و در علو مقام سر به افلاك ساييده مشارق و مغارب افلاك از اخبار آن برايش سخن گفته‌اند .\r\n له همم لا منتهى لكبارها * و همته الصغرى اجلّ من الدهر \r\n« وى را همت‌هايى است كه بزرگترين آن هرگز پايان ندارد ، و كوچكترينش از روزگار هم بزرگتر است . » اموال نفيس وى هيچگاه در گنجينه‌هايش نمىماند ، و جز به خانهء خواستاران و سؤال‌كنندگان سپرده نمىشود :\r\n انا اذا اجتمعت يوما دراهمنا * ظلّت الى طرق العلياء تستبق\r\nلا يألف الدرهم المنقوش صرّتنا * لكن يمر عليها و هو منطلق \r\n« هر گاه روزى نقدينه‌اى براى ما گرد آيد چيزى نمىگذرد كه در راه سربلندى و بزرگوارى صرف مىشود . درهم منقوش با كيسهء ما خوى نمىگيرد ، بلكه از آن مىگذرد و مىگريزد . »\r\n\r\nدر مستى و هوشيارى كريم است\r\nدر مستى همان جوانمردى را دارد كه در هوشيارى دارد .\r\n يعيد عطايا سكره عند صحوه * ليعلم ان الجود منه على علم \r\n\r\n\r\n","description":"","footnote":"\r\n[ ( 1 - ) 
  ] جوزاء : برجى است در آسمان ، اقرب الموارد .\r\n","page_name":" 10 ","page_number":30},
  {"content":"\r\n\r\n و يسلم فى الاحسان من قول قائل * تكرم لما خامرته ابنة الكرم \r\n« بخشش‌هاى مستانه‌اش را در حال هوشيارى تكرار مىكند تا بدانند كه جوانمردى او از روى دانايى است . و هم در نيكى نمودن از اين گفتار سالم باشد كه :\r\nچون دختر رز او را فريب مىدهد دست به كرم مىگشايد . » از اسرار جوانمردى وى آنست كه از اسراف و تبذير هر قدر باشد به دور است . زيرا كه دست گشودن به مال و بيش از اندازه خرج كردن در مواردى مهم و مواقعى بجاست ، ولى هر گاه آرزومندى با او روبرو شود ، يا خواهشمندى نزد وى آيد ، همچون سيل كه در زمين هموار سرازير شود دربارهء او بذل و بخشش مىكند :\r\n عشق المكارم فاستهام بذكرها * و المكرمات قليلة العشاق\r\nو اقام سوقا للثناء و لم تكن * سوق الثناء تعد فى الاسواق\r\nفاذكر صنائعه فلسن صنائعا * لكنهن قلائد الاعناق\r\nو الثم انامله فلسن اناملا * لكنهن مفاتح الارزاق \r\n« با آنكه عاشقان مردمى اندكند وى شيفتهء مردمى و دلباختهء آنست . گر چه بازار ستايش در ميان بازارها به شمار نمىآيد ، ليكن وى آن را رايج كرده بر پا داشته است . از نيكىهاى وى سخن مگو كه آن نه نيكى است ، بلكه همچون گردن‌بند زيبارويان است . انگشتانش را ببوس كه انگشت نيست بلكه كليد روزى مردمان است » .\r\nاى كه در اين كتاب مىنگرى پندارم آنچه را به گوشت رسيد بزرگ شمردى ؟\r\nاگر شك و گمانى برايت حاصل شده بزرگان اين زمان را در نظر بگير تا ببينى چگونه دربارهء ذره‌اى باريك بينند ، ولى او به مرواريد هم اهميت نمىدهد . آنان در پى اندوختن مالند ، ولى او جوياى بلند آوازگى و نام . آنان را دوستى فرزندان شيفته كرده است و او دلباختهء خواهشگران و ميهمانان است . ايشان از وام و تاوان گريزانند ، ليكن\r\n\r\n","description":"","footnote":"","page_name":" 11 ","page_number":31},
  {"content":"\r\n\r\nاو وام را بهترين غنيمت‌ها مىشمرد .\r\nنيز بنگر چسان كالاى مدح و ثنا نزد ايشان كساد ، ولى نزد وى رايج است .\r\nاصل مردمى و جوانمردى نزد ايشان پژمرده و بىجان ، ولى نزد او شاداب و زنده است .\r\nسراى او را ببين كه چگونه با فرود آمدن ستايشگران آباد است ، و ادبا و شعرا و فضلا و فصحا دسته دسته و گروه گروه آنجا در آمد و شد هستند .\r\n يسقط الطير حيث يلتقط الح * بّ و تغشى منازل الكرماء \r\n« مرغ جايى مىنشيند كه دانه بجويد ، و به خانهء جوانمردان فرود مىآيد » .\r\nبه خدا سوگند كه دنيا دنياى او ، و عيش عيشى است كه خداوند به دو بخشيده است :\r\n ما العيش ان يمسى الفتى * متشبعا ضخم الجزاره\r\nالعيش ان يشجى الفتى * أعداه و يعز جاره\r\nحتى يخاف و يرتجى * و يرى له نشب و شاره\r\nو يروح اما للكتا * بة سعيه او للاماره \r\n« زندگى اين نيست كه شخص همواره در پى خوردن و ستبر كردن اندام خود باشد . زندگى آن است كه انسان دشمنان خويش را آزار دهد ، و دوستان را ارجمند دارد . تا همه از وى بترسند و هم به دو اميدوار باشند ، و او را صاحب مال و زيور و جمال ببينند . كوشش وى همواره صرف يكى از اين دو كار باشد : نويسندگى يا فرمانروايى » .\r\n\r\nموضوع اين كتاب\r\nبرگرديم به شرح حال و تمام نمودن سخن . قضا را چنين پيش آمد كه از من نزد عيسى بن ابراهيم سخن رفت ، و قدرى از شرح حالم بر وى عرضه شد ، او نيز با دل\r\n\r\n","description":"","footnote":"","page_name":" 12 ","page_number":32},
  {"content":"\r\n\r\nآگاه و گمان درست خويش از آن سخنان پيش از ديدار به حقيقت حال من پى برده فرمان داده بود نزدش حضور يابم .\r\nچون به حضورش نايل شدم ، كمال هيئت او مرا به شگفت آورد ، و جمال صورت و حسن سيرتش شادمانم كرد ، و اول چيزى كه برايش گفتم اين دو شعر از متنبى بود :\r\n و ما زلت حتى قادنى الشوق نحوه * يسايرنى فى كل ركب له ذكر\r\nو استعظم الاخبار قبل لقائه * فلما التقينا صغر الخبر الخبر \r\n« همچنان به سر مىبردم تا آنكه شوق وى مرا به سويش كشانيد ، و در هر كاروانى نام و نشان او همراهم بود . پيش از ديدارش هر گونه خبرى را دربارهء وى بزرگ مىپنداشتم ، ولى چون با او روبرو شدم اخبار را در قبال شخصش ناچيز يافتم » .\r\nسپس چندان لطف درباره‌ام روا داشت كه نهال دوستى در دلم نشاند ، و ميوهء ستايش و ثنا از آن برداشت . ازينرو بدين انديشه افتادم كه حضرتش را با تأليف كتابى خدمت كنم ، تا يادگارى از من نزد وى بماند ، باشد كه هر گاه از نزد جنابش غايب شدم ، و از درگاه حضرتش به دور افتادم مرا بدان وسيله ياد كند .\r\nاين كتابى است كه من در آن از احوال دولت‌ها ، و امور سلطنت و فرمانروايى سخن رانده‌ام ، و هر چه از احوال پادشاهان فاضل كه پسندم آمد ، و از سيرهء خلفا و وزرا كه به دستم افتاد در آن گرد آوردم ، و اساسش را بر دو فصل نهادم :\r\nفصل اول : در امور سلطانى ، و سياست‌هاى ملكى ، و خواص پادشاه كه بدان وسيله از مردم عامى امتياز دارد و آنچه لازم است در او باشد ، يا بايد نباشد ، و حقوقى كه وى بر رعيت دارد ، و رعيت بر او دارد سخن گفته‌ام ، و آن را با آيات قرآنى و احاديث نبوى ، و حكايات ظريف و اشعار دل‌پسند زينت داده‌ام .\r\nفصل دوم : دربارهء يكايك دولت‌هاى مشهور كه فرمانشان عام ، و نيكىهاشان تام و تمام بود سخن رانده‌ام ، و در آن ابتدا دولت چارگانهء ابو بكر و عمر و عثمان و\r\n\r\n","description":"","footnote":"","page_name":" 13 ","page_number":33},
  {"content":"\r\n\r\nعلى ( ع ) را به ترتيبى كه واقع شده شرح داده‌ام . سپس از هر يك از دولت‌ها كه به - ترتيب حكومت را از دولت پيشين باز گرفتند به نحو اختصار گفتگو كرده‌ام ، از قبيل دولت اموى ، و دولت عباسى ، و سپس دولت‌هايى كه در اثناى دول بزرگ به وجود آمدند ولى فرمانشان گسترش نداشت ، مانند دولت آل بويه و سلجوقيان و دولت فاطمى در مصر كه هر يك فرمانروايى را از دولت سابق خود بازگرفتند .\r\nو دربارهء دول مذكور از مجموع آنچه در ذهنم بر اثر مطالعهء تواريخ و سير اندوخته بود بيان كرده‌ام ، و چگونگى آغاز و پايان . و قسمتى جالب و دل‌پسند از محاسن ملوك و اخبار سلاطين آن را به قلم آورده‌ام ، و اگر از احوال ايشان چيزى در ذهنم وجود نداشت ، و يا به ثبت حكايتى ظريف يا بيت شعرى نادر و يا آيهء قرآن و حديث نبوى ( ص ) نيازمند شدم به مظان و منابع آن رجوع كرده بدست آورده‌ام و چون به شرح حال هر يك از دولت‌ها رسيده‌ام ابتدا كليات امور آن را يادآورى كرده سپس به شرح حال يكايك فرمانروايان و وقايع و حوادث مشهورى كه در روزگار ايشان واقع شده پرداخته‌ام . و چون از آن فراغت يافته‌ام به شرح حال هر يك از وزراى او و وقايع جالبى كه براى ايشان رخ داده مبادرت كرده‌ام . و چون از ذكر وقايع دوران آن فرمانروا و وزرايش فراغت يافته‌ام از فرمانرواى بعد از او و حوادث و پيش‌آمدهايى كه در زمان وى به وقوع پيوسته ، و شرح حال وزرايش همچنان تا آخر دولت خلفاى عباسى سخن رانده‌ام .\r\nمن در اين كتاب خويشتن را به دو امر ملتزم ساخته‌ام : يكى آنكه در گفتار خود جز به حق نگرايم ، و جز با عدل و انصاف سخن نگويم ، و خواهش دل را نپذيرم ، و از مقتضاى محيط و چگونگى پرورش و تربيت پيروى نكنم ، و خود را با اين گونه امور اجنبى پنداشته از آن دورى گزينم .\r\nدوم آنكه معانى را با عباراتى روشن كه به فهم‌ها نزديك باشد ادا كنم ، تا هر كسى از آن بهره‌مند شود ، و از عباراتى مشكل كه مقصود از آن چيزى جز اظهار فصاحت و\r\n\r\n","description":"","footnote":"","page_name":" 14 ","page_number":34},
  {"content":"\r\n\r\nاثبات بلاغت نيست صرف نظر كنم ، زيرا بسيار ديده شده است كه عشق به اظهار فصاحت و بلاغت گريبان مصنفين كتب را گرفته است : و اغراض و معانى ايشان در هم پيچيده و مشكل شده ، در نتيجه سود مصنفات آنها اندك و ناچيز گشته است .\r\nاز آن جمله كتاب قانون در طب تصنيف ابو على حسين بن سينا بخارى است كه وى كتاب مزبور را از عبارات غامض و پوشيده و تركيب‌هاى مغلق و در بسته آكنده است ، در نتيجه غرض اصلى وى از تصنيف آن كتاب كه بهره‌مند شدن خواننده است از ميان رفته است .\r\nازينروست كه مىبينيم عموم اطبا از خواندن كتاب قانون چشم پوشيده به « ملكى » [ 1 
  ] كه عبارتى سهل دارد ، و با اشاره‌اى به فهم مىآيد روى آورده‌اند .\r\n\r\nمنافع ابن كتاب\r\nهر كس با امر سياست و تدبير امور مردم سر و كار دارد بدين كتاب نيازمند است و اگر مردم انصاف را بخواهند بايد خود با دقت كامل در آن بنگرند ، و فرزندان خويش را به فرا گرفتن و انديشيدن در معانى آن وادارند ، زيرا مردم از خرد و بزرگ ، پادشاه و حاكم شهر ، فرمانروا و طالب فرهنگ و ادب همه بدين كتاب نيازمندند .\r\nاما كسى كه همواره به نشست و برخاست و آمد و شد و گفتگو با پادشاهان و ملوك مىپردازد ، به مطالبى بيشتر از آنچه در اين كتاب است نيازمند است ، و در هر حال از اين كتاب بىنياز نخواهد بود .\r\nاز طرفى اگر كسى به ديدهء انصاف در اين كتاب بنگرد خواهد ديد از حماسه‌هايى - كه مردم پيوسته لب بدان مىگشايند ، و فرزندان خود را به فرا گرفتن آن\r\n\r\n\r\n","description":"","footnote":"\r\n[ ( 1 - ) 
  ] كتاب كامل الصناعه الطبيه معروف به ملكى به زبان عربى تأليف على بن عباس مجوسى اهوازى ، متوفى در سال 384 ، و طبيب مخصوص عضد الدولهء ديلمى بوده است . حواشى و تعليقات چهار مقاله نظامى عروضى به تصحيح دكتر معين .\r\n","page_name":" 15 ","page_number":35},
  {"content":"\r\n\r\nوادار مىكنند سودمندتر است ، زيرا حماسه بيش از اين نيست كه شخص را به شجاعت و ميهماندارى و مقدار كمى اخلاق ، آن هم در بابى كه به باب ادب ناميده مىشود ، و سرانجام انس جستن به سبك‌هاى شعرى ترغيب مىكند .\r\nولى اين كتاب هم آنچه را كه گفته شد در بر دارد ، و هم خواننده را به قواعد سياست و وسايل رياست راهنمايى مىكند . پس در اين صورت آنچه در حماسه است در اين كتاب نيز هست ، ولى آنچه را اين كتاب در بر دارد در حماسه وجود ندارد .\r\nديگر آنكه اين كتاب خرد را نيرو ، و ذهن را تندى ، و هوش را درخشندگى مىبخشد ، و مطالب آن خاطر هوشمند را همچون سنگ تيغ است براى فولاد .\r\nنيز اين كتاب از كتب مقاماتى كه مردم همواره بدان دل بسته ، به فراگرفتنش راغب‌اند سودمندتر است ، زيرا از مقامات جز عادت بر انشاء و آگاه شدن بر سبك‌هاى مختلف نظم و نثر چيزى استفاده نمىشود ، آرى در آن قدرى از انواع حكمت ، و چاره‌انديشى و تجربه وجود دارد ، ولى همين خود باعث كوچكى همت مىگردد ، زيرا كه جملگى آن بر اساس خواهش و تكدّى و به كار بردن حيله‌هاى زشت براى دست - يافتن به چيزى اندك نهاده شده است ، در اين صورت اگر از يك طرف نفعى در آن باشد .\r\nاز سوى ديگر زيانمند است ، چنان كه گروهى از مردم به اين گونه عيب‌هاى مقامات حريرى و بديعى آگاه شده‌اند . و برخى به نهج البلاغه كه از كلمات امير المؤمنين على بن ابى طالب ( ع ) است رو آوردند ، زيرا نهج البلاغه كتابى است كه حكم و مواعظ و خطب و توحيد و شجاعت و زهد و علو همت از آن آموخته مىشود ، و كمترين فايدهء آن فرا گرفتن فصاحت و بلاغت است .\r\nنيز بعضى به كتاب يمينى تأليف عتبى توجه كرده‌اند ، زيرا اين كتاب كه مؤلف آن عتبى براى يمين الدوله محمود بن سبكتكين تأليف كرده ؛ مشتمل است بر سيره\r\n\r\n","description":"","footnote":"","page_name":" 16 ","page_number":36},
  {"content":"\r\n\r\nو روش جماعتى از پادشاهان بلاد شرقى ، و در آن عباراتى آورده است كه از فصاحت بهرهء كامل دارد ، و نويسندهء آن اگر ساحر نبوده كاتبى ماهر بوده است ، و مردم عجم بدان عشق مىورزند ، و در طلب آن كوشش مىكنند ، و به راستى اين كتاب مشتمل بر حكمت‌هاى ظريف و دل‌پسند ، و داستان‌هاى لطيف و سودمند است ، و اين اضافه بر فنون بلاغت و انواع فصاحتى است كه در آن به چشم مىخورد .\r\nبنا بر اين شايد كسى بگويد مؤلف در وصف كتاب خود مبالغه كرده و تا خواسته كيسهء خود را انباشته است ، و گفته‌اند :\r\n« انسان شيفتهء پسر و شعر خويش است [ 1 
  ] » . ولى اگر غبار چنين شكى بر خاطر كسى بنشيند بايد در كتاب‌هايى كه در اين فن تصنيف شده است تأمل كند ، شايد به كتابى كه در خصوص مطلب مورد نظر جامع‌تر از اين كتاب باشد دست نيابد .\r\n\r\nدو فايدهء ديگر\r\nعيسى بن ابراهيم كه همواره پروردگار قرين نصر و عزتش دارد ، و خاطرش را به دوام سعادت شادمان سازد . با هوش سرشار و فضل درخشانى كه در او هست ، خداوند از اين كتاب و امثال آن بىنيازش كرده است ، ليكن گرفتارىهاى حضرتش گاه‌گاهى وى را به اندوه و پريشانى خاطر مىكشاند ، و چون فكر شريفش را به نظر در اين كتاب متوجه مىكند ملال را بدين وسيله از خود دور مىسازد ، و آنچه را كه گرفتاريها سبب فراموشى آن گشته به ياد مىآورد .\r\nو من از الطاف خداوند متعال درخواست مىكنم اين كتاب را از دو فايده خالى نگذارد ، يكى از آن دو فايده به من اختصاص دارد ، و آن اين است كه كتاب من در پيشگاه وى مقبول و پسنديده افتد تا من شرمنده نشوم .\r\nديگر به وى اختصاص دارد ، و آن اين است كه سود بردن از اين كتاب را در گفتار و كردار خود از ياد نبرد ، و پروردگار ولى هر نعمت و بخشندهء هر عطاست .\r\n\r\n\r\n","description":"","footnote":"\r\n[ ( 1 - ) 
  ] مثل معروف : المرء مفتون بابنه و شعره .\r\n","page_name":" 17 ","page_number":37},
  {"content":"\r\n\r\n\r\nفصل اول در امور سلطنت و سياست ملكدارى\r\nبايد دانست كه اين كتاب اساسا براى بحث دربارهء اصل ملك و حقيقت آن و قسمت شدنش به رياست‌هاى دينى و دنيوى ، از قبيل خلافت و سلطنت و امارت و ولايت و هر چه از اينها كه از روى شرع باشد يا نه ، و همچنين گفتگو در مذاهب اصحاب آرا دربارهء امامت نهاده نشده است ، بلكه موضوع اين كتاب همانا بحث در پيرامون آداب و سياست‌هايى است كه در حوادث و وقايعى كه پيش مىآيد سودمند مىافتد .\r\nنيز بحث دربارهء رعيت‌پرورى و كشوردارى و اصلاح اخلاق و روش‌هاست ، و سرآمد گفته‌ها در اين باره آن است كه فرمانرواى فاضل و پسنديده كسى است كه چندين خصلت در او وجود داشته باشد ، و از چندين خصلت به دور باشد .\r\nاما خصالى كه شايسته است در او باشد يكى عقل است كه اساس و افضل همهء خصلت‌هاست ، زيرا با عقل است كه دولت‌ها و بلكه ملت‌ها تدبير و اداره مىشوند و همين وصف براى عقل كافى است .\r\nديگر عدل است كه با به كار بردن آن اموال فراوان به دست مىآيد ، و سرزمين‌ها آبادان مىگردد ، و مردان صلاح و شايستگى مىپذيرند .\r\nدر سال شش صد و پنجاه و شش هنگامى كه سلطان هلاكو بغداد را فتح كرد ،\r\n\r\n","description":"","footnote":"","page_name":" 18 ","page_number":38},
  {"content":"\r\n\r\nفرمان داد از علما استفتا شود كه كدام يك افضل‌اند : سلطان كافر عادل ، يا سلطان مسلمان ستمكار ؟\r\nسپس علما را در مستنصريه براى اين منظور گرد آورد . چون هنگام فتوا رسيد علما از پاسخ خوددارى كردند . رضى الدين على بن طاوس [ 1 
  ] كه مردى محترم و مقدم بر ايشان بود در آن مجلس حضور داشت ، و چون خوددارى ايشان را از دادن فتوا مشاهده كرد قلم برگرفت و رأى خود را مبنى بر برترى سلطان كافر عادل بر سلطان مسلمان ستمكار نوشت ، سپس ديگران رأى خود را در اين باره نوشتند .\r\nديگر دانش است كه ثمرهء عقل مىباشد ، و به وسيلهء آنست كه پادشاه آنچه را بايد بكند يا نكند در مىيابد ، و از لغزش در فرمان‌ها و قضاوت‌ها ايمن مىگردد .\r\nنيز دانش است كه پادشاه را در چشم عامه و خاصه زينت مىبخشد ، و بدين وسيله در شمار نخبهء پادشاهان در مىآيد .\r\nيكى از حكما گفته است : پادشاهى كه از دانش تهى باشد مانند فيل مست به هيجان آمده‌اى است كه به هر چيز كه مىگذرد آن را پايمال و نابود مىكند ، زيرا نه عقلى دارد كه آگاهش كند ، و نه دانشى كه از لغزش بازش دارد .\r\nبدان كه مراد از علم در پادشاهان تصور مسائل دشوار ، و فرو رفتن در مشكلات علوم و كوشش در طلب آن نيست . معاويه گفته است : چه قدر براى پادشاه زشت است كه در تحصيل علمى از علوم مبالغه كند . بلكه مراد از وجود دانش در پادشاه آنست كه چندان بدان مأنوس باشد كه هر گاه با دانشمندان بنشيند از عهدهء مذاكرهء با ايشان در آن وقت برآيد ، و در اين خصوص دقت فراوان لازم نيست .\r\nمؤيد الدين محمد بن علقمى وزير مستعصم كه آخرين وزير دولت عباسى بود\r\n\r\n\r\n","description":"","footnote":"\r\n[ ( 1 - ) 
  ] رضى الدين على بن موسى بن جعفر بن طاوس از مشاهير زهاد و اتقياى علماى شيعه ، و نقيب علويين در بغداد و متوفى در سال 664 بوده است . مدرس تبريزى ، ريحانة الادب .\r\n","page_name":" 19 ","page_number":39},
  {"content":"\r\n\r\nبا هر يك از دانشمندان كه بر او وارد مىشدند مانند خردمندى هوشيار و ورزيده به گفتگو و مذاكره مىپرداخت ، در حالى كه وى به علوم آشنايى نداشت ، و در راه كسب آنها چندان كوششى نكرده بود . نيز بدر الدين لؤلؤ حاكم موصل با آنكه امى بود ، و از خواندن و نوشتن بهره‌اى نداشت ، بر اثر مجالست زياد با فضلا ، و بحث در اشعار و حكايات ، معانى دلپسند استنباط مىكرد ، و بر نكته‌هاى لطيف آگاهى داشت .\r\nنيز عز الدين عبد العزيز بن جعفر نيشابورى ( رض ) به سبب مجالست با اهل فضل و معاشرت فراوان ايشان با وى ، همواره با معانى دلپسند آشنايى داشت ، و لغزها و چيستان‌هاى مشكل را زودتر از آنها مىگشود ، حال آنكه وى بهره‌اى از علم نداشت و جز اين كه خود را مردى فاضل نشان دهد كارى از او ساخته نبود ، و اين امر حتى بر صاحب علاء الدين [ 1 
  ] نيز پوشيده بود . چنان كه زمانى ابن كبوش شاعر بصرى دو بيت دربارهء صاحب گفت و آن را به عبد العزيز مذكور نسبت داد . آن دو بيت اين است :\r\n عطا ملك عطاؤك ملك مصر * و بعض عبيد دولتك العزيز\r\nتجازى كل ذى ذنب بعفو * و مثلك من يجازى او يجيز \r\n« اى عطا ملك پادشاهى مصر عطاى تو ، و عزيز مصر يكى از بندگان دولت تو است .\r\nهر گناهى را با عفو پاداش مىدهى ، و كيست كه مانند تو پاداش و جايزه دهد » .\r\nعبد العزيز آن را در حضور صاحب انشاد كرد ، و به خود نسبت داد ، و اين امر همچنان\r\n\r\n\r\n","description":"","footnote":"\r\n[ ( 1 - ) 
  ] علاء الدين عطا ملك بن محمد جوينى صاحب ديوان در دولت مغول ، و مؤلف تاريخ جهانگشاى جوينى متوفى در سال 681 است . وى برادر بزرگ‌تر خواجه شمس الدين محمد صاحب ديوان و مردى بسيار فاضل و كامل بوده است . آثار الوزرا عقيلى ص 276 .\r\nو اين رباعى از عطاملك جوينى است :\r\n ابادية الاعراب عنى فأننى * بحاضرة الاتراك نيطت علائقى\r\nو اهلك يا نجل العيون فأننى * بليت بهذا الناظر المتضايق \r\nنقل از : فوات الوفيات ابن شاكر ج 2 ص 76 .\r\n","page_name":" 20 ","page_number":40},
  {"content":"\r\n\r\nبر صاحب پوشيده ماند ، و من نمىدانم از كدام يك تعجب كنم . از صاحب كه چگونه حال عبد العزيز بر او پوشيده بود ، با آنكه وى سال‌هاى دراز با عبد العزيز در سفر و حضر و جدّ و هزل معاشرت داشت ؟ يا از عبد العزيز كه به چنين پستى و رذيلتى تن در داد ، و در قبال صاحب به چنين كارى اقدام كرد ، و از آن بينديشيد كه مبادا صاحب بدان امر آگاه شود و او را پست شمارد .\r\n\r\nاختلاف علوم پادشاهان\r\nعلوم پادشاهان به اختلاف آرا و عقايدشان متفاوت است .\r\nاما پادشاهان ايران ، علومشان آداب و حكم و وصايا و تاريخ و هندسه و و امثال اينها بوده است .\r\nو اما دانش ملوك اسلام ، علوم زبان مانند : نحو و لغت و شعر و تاريخ بوده ، تا جايى كه لحن نزد ايشان از زشت‌ترين عيوب سلطان به شمار مىآمده است . و منزلت اشخاص در نزد ايشان با بيان يك بيت شعر يا نقل يك حكايت ، و حتى يك لغت بالا - مىرفته است .\r\nو اما در دولت مغول اين علوم يكباره دور افكنده شده ، و علوم ديگر مانند علم سياق و حساب جهت ضبط مملكت و به دست آوردن دخل و خرج ، و علم پزشكى براى حفظ تن و مزاج ، و علم ستاره‌شناسى براى اختيار ساعات و اوقات رواج كامل يافته است . و جز آن بازار علوم و آداب ديگر نزد مغول‌ها بسيار كساد است ، مگر در موصل كه چنان كه در روزگار فرمانرواى آن - كه خدا سايه‌اش را گسترده داراد ، و فضل او را شامل همه گرداناد - ديدم بازار علوم ديگر رايج است .\r\n\r\nترس از خدا\r\nديگر ترس از خداوند متعال است ، و اين خصلت همانا پايهء هر بركتى است ، زيرا پادشاه هر گاه از خدا بترسد بندگان خدا از جانب وى ايمن‌اند .\r\n\r\n","description":"","footnote":"","page_name":" 21 ","page_number":41},
  {"content":"\r\n\r\nنقل كرده‌اند كه امير المؤمنين على ( ع ) هنگامى يكى از خدمتگزاران خويش را فرا خواند و پاسخى نشنيد ، سپس چندين بار ديگر او را صدا زد و او جواب نداد ، در اين هنگام شخصى بر على ( ع ) وارد شده گفت : يا امير المؤمنين وى نزديك در ايستاده صداى تو را مىشنود ولى جواب نمىدهد .\r\nچون خادم حاضر شد على ( ع ) به دو گفت : مگر صداى مرا نشنيدى ؟ گفت : آرى شنيدم ! على ( ع ) گفت : پس چرا پاسخ ندادى ؟ گفت : از بازخواست تو ايمن بودم ، على ( ع ) گفت : خدا را سپاس كه مرا آن چنان آفريد كه خلق از من در امان باشند .\r\nچه خوش گفته است ابو نواس [ 1 
  ] دربارهء هارون الرشيد :\r\n قد كنت خفتك ثم آمننى * من ان اخافك خوفك اللّه \r\n« من پيوسته از تو مىترسيدم ، ولى ترس تو از خدا مرا از ترسيدن از تو ايمن كرد . » ليكن بايد گفت كه رشيد از خداوند نمىترسيد ، زيرا رفتارش با بزرگان دودمان على ( ع ) كه فرزندان دختر پيغمبر ( ص ) به شمار مىآمدند ، بدون آنكه جرمى مرتكب شوند خود دليل نترسيدن رشيد از خداوند متعال بود ، و ليكن ابو نواس در گفتار خود به عادت شعرا اين شيوه را پيش گرفته بوده است .\r\n\r\nعفو از گناهان\r\nديگر عفو از گناهان ، و درگذشت از لغزش‌هاست . و اين از بزرگترين - خصلت‌هاى نيك است . و به وسيلهء آن دل‌ها ربوده مىشود ، و نيت‌ها پاك مىگردد .\r\nاز جمله آياتى كه در تأكيد اين مطلب در قرآن آمده ، گفتار خداوند متعال است :  وَ لْيَعْفُوا وَ لْيَصْفَحُوا أَ لا تُحِبُّونَ أَنْ يَغْفِرَ اللَّهُ لَكُمْ  [ 2 
  ] .\r\n\r\n\r\n","description":"","footnote":"\r\n[ ( 1 - ) 
  ] ابو نواس ، حسن بن هانى شاعر معروف و بذله‌گوى دربار هارون الرشيد متوفى در سال 198 . جرجى زيدان ، آداب اللغة العربيه .\r\n[ ( 2 - ) 
  ] سورهء نور ، آيهء 23 .\r\n","page_name":" 22 ","page_number":42},
  {"content":"\r\n\r\nمأمون مردى شكيبا و پر گذشت بود . و بدين صفت شهرت داشت . زمانى دعبل [ 1 
  ] شاعر در اشعارى چند وى را نكوهش كرد و اين دو بيت از آن جمله است :\r\n انى من القوم الذين سيوفهم * قتلت اخاك و شرّفتك بمقعد\r\nشاد و بذكرك بعد طول خموله * و استنقذوك من الحضيض الاوهد \r\n« من از قبيله‌اى هستم كه شمشيرشان برادر تو را به كشتن داد ، و تو را به نشستن جاى او مفتخر كرد ، از همان كسانى كه آوازهء تو را پس از مدت‌ها گمنامى بلند كردند ، و از پستى بىنام و نشانى رهانيدند » .\r\nچون اين گفتار به گوش مأمون رسيد ، چيزى بيش از اين نگفت كه : خداوند دعبل را بكشد ! چه بهتان سختى زده است ! كى من بىنام و نشان بوده‌ام ! من در دامن خلافت پرورش يافته‌ام ! و از پستان خلافت نوشيده‌ام ! سپس گفت : كسى كه وزير من ابو عباد را هجو كند چگونه به هجو من نمىپردازد ؟ ! البته اين گفتار مأمون ظاهرش نارساست ، و محتاج به تأويل است ، زيرا مطلب بر عكس اين است و ابو عباد وزير مىبايست گفته باشد : آن كس كه خليفه را هجو كند چگونه اقدام به هجو من نخواهد كرد ؟ ولى معنى گفتار مأمون اين است كه كسى كه ابو عباد را با آن همه خشم و سبكى و تندى كه در اوست هجو كند ، چگونه از من با اين شكيبايى و گذشت بدگويى نمىكند .\r\nو اگر سخن به درازا نمىكشيد گروهى از پادشاهان حليم و شكيبا را در اين جا نام مىبردم ، ليكن اين فصل براى داستان‌سرايى نهاده نشده است . بلى در فصل دوم قدرى از آن براى افاده نقل خواهد شد ، ان شاء اللّه .\r\n\r\n\r\n","description":"","footnote":"\r\n[ ( 1 - ) 
  ] دعبل بن على خزاعى شاعر متعصب شيعى ، متوفى در سال 246 . جرجى زيدان ، آداب - اللغة العربيه ، و در شعر مذكور اشاره به طاهر بن حسين خزاعى نموده است .\r\n","page_name":" 23 ","page_number":43},
  {"content":"\r\n\r\n\r\nكينه تباه‌كنندهء نيت‌هاست\r\nكسانى عقيده داشته‌اند كه كينه در پادشاه از صفات نيك است .\r\nبزرگمهر گفته است : بر پادشاه لازم است كه از شتر كينه‌توزتر باشد . ولى من با بزرگمهر در اين سخن به گفتگو برخاسته مىگويم : اين چه سخنى است ، اگر پادشاه كينه‌ورز باشد نيتش در بارهء رعيت به فساد مىگرايد ، و بر آنها خشمگين مىگردد و از ايشان روگردان مىشود ، و از مهربانى با آنها باز مىايستد . و چون افراد رعيت اين امر را دريابند نيت آنان نسبت به پادشاه تغيير مىكند ، و باطن ايشان رو به فساد مىرود ، آيا پادشاه جز با صفاى دل رعيت خويش مىتواند چنان كه مىخواهد به مهمات كشور رسيدگى كند ؟ و به اغراض خود نايل گردد ؟ ! در كينه‌توزى چه حكمت است ؟ آيا جز اين است كه كينه‌ورزى سبب مكدر شدن عيش پادشاه ، و مبغوض شدن رعيت نزد وى ، و رميدن ايشان از اوست ؟ ! شاعر عرب گفته است :\r\n و لا احمل الحقد القديم عليهم * و ليس رئيس القوم من يحمل الحقدا \r\n« من كينهء ديرين از ايشان در دل نمىگيرم ، زيرا كسى كه كينه بر دل گيرد رئيس قوم نخواهد بود » . به خصوص آنكه روش مردم با اشتباه و خطا توأم است ، و كجى طبع با فطرتشان آميخته ، از اين رو موجبات كينه در ايشان فراوان است ، و پادشاه در طول زندگى چندان از ناحيهء آنها در خشم و كينه مىشود كه عيش و لذتش مكدر مىگردد و از بسيارى از مهمات كشور باز مىماند ، بدين سبب بسيار ديده‌ايم كه رعايا بر لشگريان پادشاه خويش شوريده رداى كشوردارى ، و بلكه جامهء حيات را نيز از تن ايشان ربوده‌اند . مثلا از عمر بن خطاب شروع مىكنيم كه ابو لؤلؤه غلام مغيرة بن شعبه بر او تاخته به قتلش رسانيد .\r\n\r\n","description":"","footnote":"","page_name":" 24 ","page_number":44},
  {"content":"\r\n\r\nسپس نوبت به عثمان بن عفان رسيد ، كه بايد ديد چگونه رعيت از هر طرف بر وى گرد آمده چندين روز در خانه محاصره‌اش كردند ، آنگاه بر او وارد شدند ، و در حالى كه قرآن در دامنش بود او را كشتند ، و قطره‌هايى از خون وى بر قرآن فرو ريخت .\r\nپس از آن نوبت به على بن ابى طالب ( ع ) رسيد كه عبد الرحمان بن ملجم لعنه اللّه كه از خوارج بود با شمشير خود در كوفه بر فرقش زد و او را به قتل رسانيد .\r\nاين در صدر اول بود كه مردم مردم واقعى ، و دين دين حقيقى بود ، سپس دولتى رفت و دولتى آمد ، و روزگارى سپرى شد ، و روزگار ديگر فرا رسيد ، تا اواسط دولت بنى عباس كه از آن هنگام يعنى از عهد متوكل على اللّه تا زمان مقتفى باللّه بايد نگريست كه بر اثر تغيير نيت لشگر و رعيت چه بر سر هر يك از آنها از قتل و غارت و خلع آمد ، چشم اين يكى را ميل كشيده كور كردند ، و ديگرى را كشتند ، و آن يك را معزول نمودند .\r\nسپس بايد دولت آل بويه و سلجوقيان را در نظر آورد ، و شگفتىها را اينجا مشاهده كرد .\r\nپس از ايشان بايد به اونك‌خان پادشاه ترك نظر دوخت كه چگونه نيتش از چنگيزخان به سبب چيزهايى كه حسودان بر وى عرضه داشتند برگشت ، و بر آن شد كه وى را نابود كند ، ولى كودكى چند قضيه را به او خبر دادند ، او نيز شبانه گريخت ، و پس از چندى لشگرى فراهم آورد ، و بر اونك‌خان تاخت و او را كشت ، و كشورش را تصرف كرد .\r\nپس به هر يك از اين وقايع بنگريم مىبينيم كه كينه از زيانمندترين چيزها براى پادشاهى است ، و موافق‌ترين چيزها با روش سلطنت همانا عفو و بخشش و صرف نظر كردن و فراموش نمودن است .\r\n\r\n","description":"","footnote":"","page_name":" 25 ","page_number":45},
  {"content":"\r\n\r\nچه خوش گفته است شاعر :\r\n اقبل من الناس ما تيسر * و دع من الناس ما تعسر\r\nفانما الناس من زجاج * ان لم ترفق به تكسر \r\n« آنچه ميسر است از مردم بپذير ، و آنچه را بر ايشان دشوار است فرو گذار زيرا مردم مانند شيشه‌اند كه اگر با آن مدارا نكنى خواهد شكست . » ولى يكى از شعرا كينه را ستوده است ، و در اين ستايش خود تنهاست . وى گفته است :\r\n و ما الحقد الا توأم الشكر فى الفتى * و بعض السجايا ينتسبن الى بعض\r\nفحيث ترى حقدا على ذى اساءة * فثم ترى شكرا على سالف القرض\r\nاذا الارض ادّت ريع ما انت زارع * من البذر فيها فهى ناهيك من ارض \r\n« كينه در وجود شخص با سپاس توأم است ، چون كه بعضى از صفات با بعض ديگر مربوطند . پس هر جا كينه‌اى دربارهء شخص بدرفتارى ديدى ، همان جا نيز شكرى را دربارهء نيكوكارى خواهى نگريست . زيرا هر گاه تخمى در زمينى كاشتى و زمين آن را با فزونى برگرداند تو را از زمين ديگر بىنياز مىكند » .\r\nولى اين گفتارى است كه نمىتوان بر آن اعتماد كرد ، و چنانچه بتوان كرد كسان ديگر جز پادشاه بايد بر آن اعتماد كنند ، زيرا پادشاه از هر كس نيازمندتر است كه پيوسته در صدد پاك كردن نيت‌هاى مردم ، و با صفا نمودن دل‌هاى ايشان باشد .\r\n\r\nكرم دل‌ها را جلب مىكند\r\nاز جمله صفاتى كه وجود آن در پادشاه پسنديده است همانا كرم و جوانمردى است ، و آن يگانه وسيلهء ربودن دل‌ها و جلب اخلاص و صفاى مردم ، و به خدمت - گزيدن بزرگان است . شاعر گفته است :\r\n اذا ملك لم يكن ذاهبه * فدعه فدولته ذاهبه \r\n\r\n","description":"","footnote":"","page_name":" 26 ","page_number":46},
  {"content":"\r\n\r\n« هر گاه پادشاهى بخشنده نبود ، او را رها كن كه دولتش رفتنى است » .\r\nو در حديث نبوى صلوات اللّه على صاحبه ، آمده است كه :\r\nتجاوزوا عن ذنب - السخى فان اللّه آخذ بيده كلما عثر ، و فاتح عليه كلما افتقر »\r\nيعنى : از گناه سخاوتمند درگذريد ، زيرا سخاوتمند هر گاه به لغزش افتد خداوند دستش را مىگيرد ، و هر گاه نيازمند شود درها را به روى او مىگشايد .\r\nو على عليه السلام فرموده است :\r\n« الجود حارس الاعراض »\r\nيعنى : جود و بخشش نگهبان آبروهاست . بدان كه در ميان كليهء روش‌هايى كه در داستان‌هاى مربوط به جود و سخا آمده ، روشى مانند آنچه كه از خان عادل يعنى اوكتاى پسر چنگيزخان نقل شده وجود ندارد ، زيرا وى گوى سبقت را از عموم پادشاهان كريم و جوانمرد ربود .\r\n مناقب تفتق ما رقعتم * من جود كعب و سماح حاتم \r\n« چه مناقبى كه جود كعب و سخاى حاتم را يكباره از ياد برده است » .\r\nاز اتفاقات جالب آنكه وى در زمان مستنصر باللّه عباسى كه از نسيم كريم‌تر بود مىزيست ، و ليكن جود خان كجا و جود مستنصر كجا ؟ مستنصر كى مالى داشت كه به پايهء بخشش‌هاى خان برسد ؟\r\n\r\nهيبت حافظ نظام سلطنت است\r\nاز آن جمله هيبت است ، كه به وسيلهء آن نظام كشور محفوظ مىماند ، و از آزمندىهاى رعيت جلوگيرى مىشود .\r\nدر گذشتهء زمان پادشاهان در حفظ هيبت و حيثيت خويش مبالغه مىكردند ، تا آنجا كه تعدادى شير و فيل و پلنگ نزد خود نگاه مىداشتند ، و بر در خانهء ايشان بوق‌هايى بزرگ مانند بوق آماده باش و طبل و سنج مىنواختند ، و پرچم و علم بالاى سرشان مىافراشتند ، و همهء اينها براى اثبات هيبت در دل رعيت و حفظ حيثيت كشور بود . چنان كه عضد الدوله هر گاه بر تخت مىنشست چندين شير و فيل و پلنگ\r\n\r\n","description":"","footnote":"","page_name":" 27 ","page_number":47},
  {"content":"\r\n\r\nرا كه به زنجير بسته بودند نزد وى آورده ، براى ترساندن مردم و ايجاد رعب در دل ايشان در كنار مجلس وى نگاه مىداشتند .\r\n\r\nسياست و وفاى به عهد\r\nاز آن جمله سياست است كه در حقيقت سرمايهء سلطنت به شمار مىآيد ، و به اتكاى آن است كه از خونريزى و دستبرد به اموال ، و قلع و قمع اشرار و مفسدين ، و تجاوز مردم به يك ديگر كه موجب بروز فتنه و اضطراب است ، و نيز ساير شرور جلوگيرى مىشود .\r\nنيز از آن جمله وفاى به عهد است كه خداوند تعالى سلطانه فرموده است :\r\n وَ أَوْفُوا بِالْعَهْدِ إِنَّ الْعَهْدَ كانَ مَسْؤُلًا  [ 1 
  ] و وفاى به عهد همانا اساس آرامش دلها ، و اطمينان نفوس ، و وثوق رعيت به پادشاه است ، آنگاه كه خايفى از وى امان طلبد ، و يا كسى با او در صدد معاهده و پيمان بستن بر آيد .\r\n\r\nآگاه بودن بر مشكلات\r\nاز آن جمله آگاه بودن بر مشكلات احوال كشور ، و دقايق امور رعيت ، و پاداش نيكوكار به خاطر نيكوكاريش ، و تجاوزكار به خاطر تجاوزش مىباشد .\r\nچنان كه اردشير پادشاه ايران به هر يك از بزرگان و يا مردم عادى رعيتش كه مىخواست مىگفت : ديشب تو چگونه بودى ! و چه مىكردى ! تا جايى كه مىگفتند :\r\nفرشته‌اى از آسمان مىآيد و اردشير را از كارها با خبر مىكند ، و اين جز به سبب هوشيارى و كنجكاوى او نبود .\r\n\r\nده خصلت نيك\r\nاين است ده خصلت از خصال نيك كه در هر كس باشد مستحق رياست عاليه است و چنانچه صاحبان آرا و مذاهب از روى حق بينديشند ، و هواى نفس را ترك كنند ،\r\n\r\n\r\n","description":"","footnote":"\r\n[ ( 1 - ) 
  ] سورهء بنى اسرائيل ، آيهء 37 .\r\n","page_name":" 28 ","page_number":48},
  {"content":"\r\n\r\nخواهند دانست كه اين شرايط همان است كه در استحقاق امامت معتبر است ، و شرايط ديگر جز آن چندان قابل اهميت نيست .\r\nبزرگمهر حكيم گفته است : سزاوار است كه پادشاه در شكيبايى و كتمان سر مانند زمين ، و براى اهل فساد مانند آتش ، و در نرمى با كسى كه با وى نرمى كند مانند آب باشد .\r\nنيز شايسته است كه پادشاه شنواتر از اسب ، و بيناتر از عقاب ، و آگاه‌تر از سنگخوار ( قطاة ) و پرهيزجوتر از كلاغ ، و دليرتر از شير ، و نيرومندتر و چالاك - تر از يوز باشد .\r\nنيز بر پادشاه است كه مستبد به رأى نباشد ، و در پيش‌آمدهاى سخت با خردمندان و خواص مردم ، و يا هر كس كه در او هوش و عقل و رأى پسنديده ، و تمييز درست ، و شناسايى به امور مشاهده كرد مشورت نمايد ، و نبايد حشمت پادشاهى وى را از مأنوس كردن مستشار به خود ، و جرأت دادن به او ، و به دست آوردن دل او باز دارد ، تا مستشار از راه خلوص اداى وظيفه كند ، زيرا هيچ كس با زور خيرانديشى نمىكند . و جز با ميل و رغبت به دوستى نمىگرايد .\r\nچه خوش گفته است شاعر در اين باره :\r\n اهان و اقصى ثم يستنصحوننى * و من ذا الذى يعطى نصيحته قسرا \r\n« مرا به هيچ انگاشته دورم مىافكنند ، آنگاه از من دوستى و خيرانديشى مىخواهند ، آخر كيست كه با زور دوستى و خيرانديشى كند » .\r\n\r\nمشاورت و استبداد به رأى\r\nخداوند تعالى فرموده است :  وَ شاوِرْهُمْ فِي الْأَمْرِ  [ 1 
  ] و رسول خدا ( ص ) پيوسته با اصحابش مشورت مىكرد .\r\n\r\n\r\n","description":"","footnote":"\r\n[ ( 1 - ) 
  ] سورهء آل عمران ، آيهء 154 .\r\n","page_name":" 29 ","page_number":49},
  {"content":"\r\n\r\nهنگامى كه وقعهء بدر فرا رسيد ، پيغمبر ( ص ) با گروهى از مسلمانان از مدينه خارج شدند ، چون به بدر رسيدند . جايى فرود آمدند كه آب نبود ، در اين هنگام يكى از اصحاب برخاسته گفت : يا رسول اللّه فرود آمدن تو در اين جا به دستور خداوند است يا از ناحيهء خودت ؟ پيغمبر ( ص ) فرمود : آرى از ناحيهء خودم است . آن مرد گفت يا رسول اللّه صواب آنست كه از اين جا كوچ كنى و كنار آبى رحل اقامت افكنى تا ما از تشنگى هراس نداشته باشيم ، و هر گاه مشركين وارد شوند به آب دسترسى نداشته باشند . و همين سبب پيروزى ما بر ايشان خواهد شد . پيغمبر ( ص ) فرمود : راست گفتى و سپس دستور داد از آن جا حركت كرده كنار آبى فرود آمدند .\r\nمتكلمين در اين باره كه خداوند تعالى به پيغمبرش دستور مشاورت داده ، با آنكه خود او را مؤيد و موفق ساخته است اختلاف نموده‌اند ، و در اين خصوص چهار وجه به نظر مىرسد :\r\nاول آنكه پيغمبر ( ص ) براى بدست آوردن دل صحابه و خوش آمد ايشان به مشاوره مأمور شده است .\r\nدوم آنكه مأمور شده است هنگام جنگ با صحابه مشاورت كند تا رأى صحيح را به دست آورده بدان عمل نمايد .\r\nسوم آنكه در خصوص امورى كه داراى نفع و مصلحت است مأمور به مشاوره شده است .\r\nچهارم آنست كه به مشاوره مأمور شده است تا مردم نيز از وى پيروى كنند ، و اين در نزد من صحيح‌ترين و پسنديده‌ترين وجوه است .\r\nگفته‌اند : خطاى با مشورت بهتر از صواب با استبداد و خودكامگى است .\r\nصاحب كليله و دمنه گفته است : پادشاه ناچار از داشتن مستشارى مورد اطمينان است كه همواره سرّ خويش را با او در ميان نهد ، و در رأيش معاون او باشد ، زيرا طالب\r\n\r\n","description":"","footnote":"","page_name":" 30 ","page_number":50},
  {"content":"\r\n\r\nمشورت هر چند خود از مستشار افضل و اعقل ، و در صحت رأى بر او مقدم باشد ، ولى گاه است كه همو به رأى طالب مشورت چيزى مىافزايد ، چنان كه روغن به آتش روشنايى و نور مىبخشد .\r\nشاعر گفته است :\r\n اذا اعوز الرأى المشورة فاستشر * برأى نصيح او مشورة حازم \r\n« هر گاه رأى به مشورت نيازمند شد ، مشورت بخواه از رأى شخصى خيرانديش و هوشيار » .\r\n\r\nمردم بر دين پادشاهان خويش‌اند\r\nبدانكه چيزهايى خاص پادشاه است كه بدان بر ساير مردم برترى دارد ، از آن جمله اين است كه هر گاه سلطان چيزى را دوست بدارد مردم نيز آن را دوست مىدارند ، و هر گاه از چيزى بدش بيايد مردم نيز آن را بد مىشمارند . و چنانچه چيزى مورد پسند وى افتد ، مردم طبعا و يا از روى تظاهر و براى جاى گرفتن در دل وى از اين راه ، آن را پسنديده مىشمارند ، از اين روست كه گفته‌اند : الناس على دين ملوكهم ، پس بايد به هيئت و زىّ مردم در زمان خلفا نگريست كه چگونه و به چه نحو بود ، و چون اين دولت ( مغول ) بر سر كار آمد ، و خداوند احسان خويش را ارزانى داشت ، و شأن آن را بالا برد ، مردم چگونه وضع خود را در همه چيز تغيير دادند ، و از حيث سخن گفتن و رسوم و آداب و لباس و اسباب در زىّ فرمانروايان خود در آمدند ، بدون آنكه ايشان مردم را بدين امر تكليف كرده فرمان داده باشند ، و يا از آن باز داشته باشند . و ليكن خود مردم فهميدند كه وضع سابقشان در نظر فرمانروايان زشت و منافى با چيزى است كه ايشان برگزيده‌اند . ازينرو به زىّ ايشان در آمده به آنان تقرب جستند . بدين ترتيب پادشاهان پيوسته در هر زمان زى و فنى را برگزيده ، مردم نيز بدان رو مىآوردند ، و به آنان اظهار علاقه مىكردند ، و اين خود از\r\n\r\n","description":"","footnote":"","page_name":" 31 ","page_number":51},
  {"content":"\r\n\r\nخصوصيات دولت و اسرار پادشاهى است .\r\nديگر از خصوصيات پادشاه اين است كه صحبت و همنشينى با او كبريا و بزرگ - منشى مىآورد ، و دل را نيرو و نفس را عظمت مىبخشد ، و همنشينى با غير او چنين خاصيتى را ندارد .\r\nنيز از خصوصيات پادشاه است كه هر گاه از شخصى روگردان شود ، آن شخص در خود احساس ضعف و زبونى مىكند ، و گر چه از وى زيانى به دو نرسد .\r\nو هر گاه به كسى توجه كند آن كس نيرومندى و قوت در خود احساس مىكند و گر چه از وى خيرى به دو نرسد . بلكه تنها رو نمودن و رو برگرداندن پادشاه اين خصوصيت را دارد ، و هيچ كس جز او بدين منزلت نمىباشد .\r\n\r\nخصال ناپسند\r\nاما خصالى كه نبايد در پادشاه باشد . ابن مقفع در گفتارى از خود آن را ياد كرده گفته است :\r\nپادشاه نبايد خشمناك شود ، زيرا كه قدرت در پى خواسته‌هاى اوست . و نبايد دروغ بگويد ، زيرا هيچ كس نمىتواند او را به جز آنچه مىخواهد وادار كند . و نبايد بخل ورزد ، زيرا بهانه‌اش در ترس از تنگدستى از هر كس كمتر است . و نبايد كينه‌توز باشد ، زيرا شأن وى بالاتر از اين است كه كسى را براى ارتكاب كارى ناپسند مجازات كند . و نبايد در گفتارش سوگند ياد كند ، زيرا آنچه كه انسان را در گفتار خود به ياد نمودن سوگند وامىدارد امورى چند است : يا حقارتى است كه در خود مشاهده مىكند و بدان احتياج دارد كه مردم او را تصديق كنند . يا ناتوانى و عجز در گفتار است كه مىخواهد سوگند را تتمهء كلامش قرار دهد . و يا آن را در خلال سخنانش بگنجاند .\r\nيا دريافته است كه در ميان مردم به دروغ‌گويى مشهور است ، و در اين صورت خود را به منزلهء شخصى قرار مىدهد كه گفتارش مورد قبول و تصديق كسى نيست مگر با سوگند .\r\n\r\n","description":"","footnote":"","page_name":" 32 ","page_number":52},
  {"content":"\r\n\r\nبنا بر اين هر چه سوگند را زيادتر كند مردم بيشتر او را تكذيب مىكنند ، و پادشاه از اين گونه پستيها به دور ، و قدر و منزلتش از اينها بالاتر است .\r\nديگر از خصالى كه سزا نيست در پادشاه باشد تندى و شتاب است ، زيرا چه بسا كارى كه از پادشاه سر مىزند و سپس از آن پشيمان مىگردد ؛ آنگاه كه پشيمانى سودى ندارد ، و اتفاقا بيشتر اشخاص تند و شتابكار زودتر از ديگران برگشته پشيمان مىشوند . ازينروست كه پيغمبر ( ص ) فرموده است :\r\n« خير أمتى حدادها »\r\nيعنى : بهترين امت من اشخاص تند و با حدت‌اند [ 1 
  ] .\r\nديگر از خصالى كه نبايد در پادشاه باشد ، اضطراب و اندوه و دو دلى است ، و اين از زيانمندترين امور و موجب تباهى حال پادشاه است .\r\n\r\nحقوق پادشاه\r\nبدانكه پادشاه بر رعيت حقوقى دارد ، و رعيت را نيز بر پادشاه حقوقى است .\r\nاما حقوقى كه پادشاه بر رعيت دارد و رعايت آن لازم است ، يكى طاعت است ، و طاعت همانا اصلى است كه صلاح امور جمهور مردم بدان انتظام مىيابد ، و پادشاه بدين وسيله حق ضعيف را از قوى مىگيرد ، و از روى عدل قسمت مىكند .\r\nآنچه در قرآن در تأكيد اين مطلب آمده اين آيهء مشهور است :  يا أَيُّهَا الَّذِينَ آمَنُوا أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ  [ 2 
  ] . و از امثال مشهور است : لا أمرة لمن لا يطاع . يعنى : كسى كه فرمانش را نمىپذيرند فرمانروايى ندارد .\r\nناگفته نماند كه در تاريخ و در احوال گذشتگان سابقه ندارد كه دولتى از دولت‌ها مانند دولت نيرومند مغول مورد اطاعت لشكريان و رعايا بوده باشد . و در حقيقت طاعت لشكريان و رعاياى مغول نعمتى است كه نصيب هيچيك از دولت‌ها نشده است .\r\n\r\n\r\n","description":"","footnote":"\r\n[ ( 1 - ) 
  ] شايد از آن رو كه همواره از كردارهاى خود كه مقرون به شتاب و احيانا توأم با اشتباه است پشيمان مىشوند .\r\n[ ( 2 - ) 
  ] سورهء نساء ، آيهء 63 .\r\n","page_name":" 33 ","page_number":53},
  {"content":"\r\n\r\n\r\nدولت كسرى\r\nاما دولت كسرايان با آن همه عظمت و بزرگى به اين پايه نرسيد ، زيرا نعمان بن منذر ، پادشاه حيره كه نمايندهء كسرى در ميان عرب بود ، و از طرفى بين حيره و مداين كه پايتخت پادشاهان ايران بود فرسخى چند فاصله نداشت ، با اين وصف نعمان پيوسته در سراسر روزگار خود از فرمان كسرى سرپيچى مىكرد . و هر گاه در مجلس او حاضر مىشد جانب وى را رعايت نمىنمود ، و با وى در گفتگو به خود جرأت مىداد ، و هر گاه مىخواست از فرمان كسرى سرپيچى كند سر به بيابان مىنهاد و از گزند وى در امان مىماند .\r\n\r\nدول اسلامى\r\nاما دول اسلامى ، بايد گفت كه آنها هيچگونه مناسبتى با اين دولت نداشتند كه با آن ذكر شوند ، زيرا خلافت چهار نفر اول يعنى : ابو بكر صديق ، و عمر بن - خطاب ، و عثمان بن عفان ، و على بن ابى طالب ( ع ) در كليهء امور به رتبه‌هاى دينى شبيه‌تر بود تا به مناصب دنيوى . مثلا هر يك از ايشان جامه‌اى از كرباس خشن در بر ، و نعلينى از ليف خرما به پا مىكردند ، و بند شمشيرشان نيز از ليف خرما بود ، و با اين وضع مانند ساير مردم در كوچه و بازار آمد و شد مىكردند ، و هر گاه با پست‌ترين افراد رعيت به گفتگو مىپرداختند سخنى درشت‌تر از سخن خويش از وى مىشنيدند ، و اين گونه روش را از دينى مىدانستند كه پيغمبر ( ص ) بدان مبعوث شده بود .\r\nگويند هنگامى چند برد از يمن براى عمر فرستاده شد ، و عمر آن را بين مسلمانان تقسيم كرد ، و قسمت هر يك از ايشان يك برد شد و سهم خود عمر نيز مانند يك نفر از مسلمانان گشت ، در اين وقت يكى از مسلمانان برخاسته گفت : نه فرمان تو را مىشنويم و نه اطاعت مىكنيم ، عمر گفت : براى چه ؟ آن مرد گفت : بدين جهت كه تو خود را بر ما مقدم داشته‌اى ، عمر گفت : به چه چيز خود را بر شما مقدم داشته‌ام ،\r\n\r\n","description":"","footnote":"","page_name":" 34 ","page_number":54},
  {"content":"\r\n\r\nآن مرد گفت : بردهايى را كه از يمن آورده‌اند هنگامى كه تقسيم كردى به هر يك از مسلمانان يكى رسيده است ، و به تو نيز يكى ، حال آنكه تو مردى دراز قد هستى و يك برد براى جامهء تو كافى نيست ، و ما مىبينيم تو يك پيراهن تمام در بر كرده‌اى ، پس اگر يك برد بيشتر براى خود بر نداشته‌اى اين پيراهن تمام از كجاست ؟ در اين هنگام عمر به فرزندش عبد اللّه گفت : عبد اللّه تو پاسخ اين مرد را بده . عبد اللّه بن عمر برخاسته گفت :\r\nامير المؤمنين عمر هنگامى كه برد خود را بريد پارچهء آن كم آمد ، لذا من از برد خود كسرى آن را دادم تا جامه به قامتش در آمد ، آن مرد گفت : كنون فرمانت را مىشنويم و اطاعت مىكنيم .\r\nطبيعى است كه اين گونه روشها از قبيل روش فرمانروايان دنيوى نمىباشد ، بلكه به رفتار انبيا و امور اخروى شبيه‌تر است .\r\n\r\nخلافت بنى اميه\r\nاما خلافت بنى اميه بسيار با عظمت شد ، و كارش بالا گرفت ، و كشورش پهناور گرديد ، و ليكن طاعت خلفاى آن مانند طاعت خلفاى چارگانه نبود ، زيرا بنى اميه آنگاه كه در شام حكومت مىكردند ، بنى هاشم در مدينه اقامت داشتند ، و ايشان هيچگونه توجه و اعتنايى به بنى اميه نداشتند ، و هر گاه مردى هاشمى بر يكى از خلفاى اموى وارد مىشد ، با او به درشتى گفتگو مىكرد و سخنانى سخت و ناگوار تحويلش مىداد .\r\n\r\nدولت عباسى\r\nاما در دولت بنى عباس نيز طاعت مردم به پايهء طاعتشان در اين دولت نرسيد ، با آنكه دولت عباسيان چندان طول كشيد كه از پانصد سال هم تجاوز كرد ، و كشورشان چندان پهناور شد كه بعضى از آنان قسمت بزرگى از دنيا را باجگزار خود ساختند ،\r\n\r\n","description":"","footnote":"","page_name":" 35 ","page_number":55},
  {"content":"\r\n\r\nچنان كه به زودى هنگام بحث از دولت بنى عباس به اين مطلب اشاره خواهيم نمود . و بهره و درآمد دنيا در روزگار هارون الرشيد كه حساب آن معين و در كتب تواريخ ثبت است دلالت بر اين مطلب دارد .\r\nاما خلفاى اوليهء ايشان چنان كه گفتيم قسمت آباد و بزرگى از دنيا را باجگزار خويش كردند . و شوكت ايشان زياد شد . مانند منصور و مهدى و رشيد و مأمون و معتصم و معتضد و متوكل ، با اين كيفيت دولت آنان از جهاتى چند خالى از ضعف و سستى نبود .\r\nاز جمله مخالفت روميان با ايشان و لشكركشى و بر پا شدن جنگ بين آنها و پادشاهان نصارى در هر سال بود ، بدين جهت دريافت اموال از آن نواحى برايشان دشوار بود ، و فرمانروايان آن پيوسته با عباسيان از در مخالفت وارد مىشدند ، و داستان معتصم و جنگ عموريه دلالت بر اين مطلب دارد ، و شايد قسمتى از آن در اين كتاب در گفتار از دولت بنى عباس به نظر خواننده برسد .\r\nنيز از جمله چيزهايى كه سبب ضعف در دولت بنى عباس به شمار مىآمد ، قيام گاه و بيگاه خروج‌كنندگان بود ، اما منصور در اين مورد آب خوشى از گلويش پايين نرفت ، زيرا نفس زكيّه يعنى محمد بن عبد اللّه بن حسن بن حسن بن على بن ابى طالب ( ع ) در حجاز بر وى خروج كرد ، و ميان او و منصور جنگ‌هايى در گرفت و كار به جايى كشيد كه منصور ، عيسى بن موسى بن محمد بن على بن عبد اللّه بن عباس را به منظور جنگ با نفس زكيّه به حجاز فرستاد ، و عيسى وى را در جايى نزديك به مدينه كه بدان « احجار الزّيت » مىگفتند به قتل رسانيد .\r\nسپس برادر نفس زكيه يعنى ابراهيم بن عبد اللّه در بصره خروج كرد ، و منصور از اين بابت بىنهايت مضطرب شد ، و چندان مطلب را زير و بالا نمود تا باز عيسى بن موسى را به سوى او فرستاد ، و در قريه‌اى نزديك كوفه كه بدان « باخمرى »\r\n\r\n","description":"","footnote":"","page_name":" 36 ","page_number":56},
  {"content":"\r\n\r\nمىگفتند ابراهيم را به قتل رسانيد ، و اين ابراهيم ( رض ) به « قتيل باخمرى » معروف است .\r\nازينرو بود كه منصور كينهء علويين را بر دل گرفت ، و آن همه بلاها را بر سر ايشان فرود آورد ، و شايد قسمتى از آن در اين كتاب پس از پايان يافتن گفتار دربارهء دولت بنى عباس به نظر خواننده برسد .\r\nبدين قسم كار خروج‌كنندگان با يك يك از خلفا صورت گرفت ، تا جايى كه مردم در خانه‌هاى خود ايمن نمىخوابيدند ، و پيوسته انتظار جنگ و فتنه را داشتند چنان كه مردم قزوين در مجاورت قلعه‌هاى ملاحده چنين وضعى را داشتند .\r\nامام الدين يحيى بن افتخارى [ 1 
  ] ( رضى ) برايم نقل كرده گفت : ياد دارم كه ما در قزوين بوديم ، هر گاه شب فرا مىرسيد آنچه اسباب و اثاث و قماش داشتيم در سردابهايى كه در خانهء ما وجود داشت و كسى بدان راه نمىبرد پنهان مىكرديم ، و از ترس هجوم ملاحده چيزى در بيرون خانه نگاه نمىداشتيم ، و چون صبح فرا مىرسيد آن را از سرداب بيرون آورده بدين نحو دوباره شب در سرداب مىنهاديم . از اين رو بود كه قزوينيان پيوسته كارد و سلاح با خود همراه داشتند ، و اين وضع همچنان دوام داشت تا آنكه شمس الدين قاضى قزوين [ 2 
  ] نزد خان مغول رفت ، و كار به آمدن لشكر و خراب - كردن قلعه‌هاى ملاحده منتهى گرديد .\r\n\r\n\r\n","description":"","footnote":"\r\n[ ( 1 - ) 
  ] ملك سعيد امام الدين يحيى افتخارى : در اوايل حاكم تومان قزوين بود ، بعد از آن بر تمامت عراق عجم حاكم شد ، و املاك بىقياس جمع كرد ، چنان كه از تبريز تا يزد كه اقصاى عراق است بيشتر شب‌ها در ملك خود نزول كردى . و او در طاعت و عبادت درجه‌اى عالى داشت و در آخر عمر قرب ده سال بر عراق عرب نيز حاكم شد . وى در سال 700 در بغداد درگذشت و هم آن جا مدفون شد . حمد اللّه مستوفى ، تاريخ گزيده . ص 799 .\r\n[ ( 2 - ) 
  ] مولانا شمس الدين حمد پسر قاضى القضاة مولانا مظفر الدين شاه اكنون ( 730 هجرى ) قاضى قزوين و مفسر و محدث است ، و جوانى به حليهء صلاح و علم و عمل متحلى .\r\nحمد اللّه مستوفى ، تاريخ گزيده . ص 802 .\r\n","page_name":" 37 ","page_number":57},
  {"content":"\r\n\r\nاين فصل جاى سخن بسيار در اين باره نيست ، بلكه از باب مثال آن را ياد كرديم .\r\nنيز براى موفق بن متوكل چنين پيش آمد كه چهارده سال با لشكر زنج روبرو بود ، و پيوسته در طول آن مدت از بصره تا واسط در مقابل ايشان پافشارى نمود تا آنها را تار و مار كرد ، و بر اثر طول مدت جنگ زنگيان در آن حدود شهرهايى بنا كردند كه پس از ايشان خراب شد ، و آثار آن هنوز باقى است .\r\nاما خلفاى آخر عباسى ، ايشان چندان ضعيف و ناتوان شدند كه شهر تكريت [ 1 
  ] هم در مقابل ايشان عصيان ورزيد . شاعر ايشان در اين باره گفته است :\r\n فى العسكر المنصور نحن عصابة * من دولة اخسس بنا من معشر\r\nخذ عقلنا من عقدنا فبما ترى * من خسة و رقاعة و تهور\r\nتكريت تعجزنا و نحن بعقلنا * نمضى لنأخذ ترمذا من سنجر \r\n« ما در سپاه خليفه گروهى از دولتيانيم ، و چه گروه فرومايه‌اى هستيم . عقل ما را از هم بستگى ما درياب ، و فرومايگى و گولى و ناپختگى ما را تماشا كن . ما در كار تكريت درمانده‌ايم ، ولى با اين عقل خود مىخواهيم برويم و ترمذ [ 2 
  ] را نيز از سنجر بگيريم » .\r\nبدين نحو خلفاى متأخر بنى عباس در اواخر كار تنها به مملكت عراق اكتفا كردند ، تا جايى كه اربل [ 3 
  ] نيز زير فرمانروايى ايشان قرار نمىگرفت ، و پيوسته\r\n\r\n\r\n","description":"","footnote":"\r\n[ ( 1 - ) 
  ] تكريت : شهرى است مشهور ميان بغداد و موصل ، و در غربى دجله واقع است .\r\nياقوت ، معجم البلدان .\r\n[ ( 2 - ) 
  ] ترمذ : يكى از شهرهاى مشهور و بزرگ قديم واقع در شرقى رود جيحون است .\r\nياقوت ، معجم البلدان .\r\n[ ( 3 - ) 
  ] اربل : از شهرهاى شمالى عراق و از توابع موصل است ، و اكثر سكنهء آن اكراداند .\r\nياقوت ، معجم البلدان .\r\n","page_name":" 38 ","page_number":58},
  {"content":"\r\n\r\nدر دست ديگران بود ، تا آنكه - در زمان مستنصر - مظفر الدين بن زين الدين على كوچك [ 1 
  ] حاكم اربل وفات يافت ، و على شرف الدين اقبال شرابى [ 2 
  ] كه فرمانده سپاه بود نامزد شد به اربل رفته آن را فتح كند ، سپس مستنصر او را با لشكرى مجهز كرد ، و شرابى رهسپار اربل شد ، و روزگارى چند آن جا را محاصره نمود تا آنكه سرانجام آن را فتح كرد . و روزى كه كبوتر نامه‌بر خبر فتح اربل را به بغداد رسانيد مردم شادمانى نموده اين فتح را به يك ديگر بشارت مىدادند .\r\nاكنون بايد ديد دولتى چگونه به جهت فتح قلعهء اربل - كه امروز در اين دولت - مغول - يكى از كوچك‌ترين و بىاهميت‌ترين قسمت آنست - اظهار سرور و شادمانى مىنمود ، و شهر را بدان سبب آذين مىبست .\r\nآرى تنها در آن وقت فرمانروايان شام و مصر و حاكم موصل در هر سال چيزى به عنوان هديه و رشوه براى خلفاى عباسى مىفرستادند ، و از ايشان فرمان حكومت ناحيهء خويش را خواستار مىشدند ، تا بدين وسيله بر رعايا تسلط يابند ، و يوغ بندگى خويش را بر گردن آنان نهند . و در واقع خلفا در عوض هداياى فرمانروايان مزبور جايى را كه مناسب با هداياى ايشان بود ، و يا بيش از آن ارزش داشت به آنها مىدادند ؛ و همهء اينها براى تشريفات و حفظ ظاهر ؛ و نيز براى آن بود كه در بلاد و اطراف مملكت سكه و خطبه به نام ايشان باشد . تا جايى كه اين موضوع ضرب المثل شد ، و هر گاه چيزى در ظاهر به كسى تعلق داشت ولى در باطن از آن وى نبود مىگفتند :\r\nفلانى در فلان كار به سكه و خطبه قانع شده ، يعنى از آن چيز تنها به اسم قناعت\r\n\r\n\r\n","description":"","footnote":"\r\n[ ( 1 - ) 
  ] مظفر الدين بن زين الدين على كوچك از امراى بگتگينى و حاكم اربل و شهر زور از جانب صلاح الدين ايوبى ، و متوفى سال 630 بوده است . لين پول ، طبقات سلاطين اسلام .\r\n[ ( 2 - ) 
  ] اقبال شرابى ، شرف الدين ابو الفضائل از خواص مماليك مستنصر بود و سپس سپهسالار لشكر وى شد ، و در عهد مستعصم ترقى كرده از اعاظم رجال درجهء اول مملكت به شمار مىآمد . وى در سال 653 در بغداد وفات يافت . حواشى مرحوم قزوينى بر تاريخ جهانگشاى ج 3 ص 450 .\r\n","page_name":" 39 ","page_number":59},
  {"content":"\r\n\r\nكرده نه حقيقت .\r\nاين بود چند جمله از احوال دولت بنى عباس .\r\nو اما دولت آل بويه و سلجوقيان ، بايد دانست كه با وجود نيروى شوكت پادشاهان آن دو مانند عضد الدوله در آل بويه ، و طغرل‌بك در سلجوقيان ، با اين وصف مملكت ايشان گسترش نيافت ، و طاعتشان همگانى نشد ، و فرمانروايى آنان عموميت پيدا نكرد .\r\nو اما دولت خوارزمشاهيان با آنكه ارتش سلطان جلال الدين مشتمل بر - چهارصد هزار رزمجو بود ، با اين وصف كشور ايشان نيز بسطى نيافت ، و از نواحى نزديك به خود تجاوز نكرد .\r\nآرى تنها سلطان جلال الدين به اطراف هند لشكرى كشيد .\r\n\r\nحقوق سلطان\r\nاز جمله حقوق سلطان كه رعايت آن بر رعيت لازمست ، بزرگداشت و تجليل اوست در ظاهر و باطن ، و واداشتن و عادت دادن نفس بر آن است ، به قسمى كه اين صفت در نفس ملكه‌اى راسخ شود . و نيز آموختن اين روش به فرزندان و پرورش ايشان بدان ، چندانكه خصلت مذكور با آنان پرورش يابد .\r\nجا دارد در اين جا حكايتى نقل شود و آن اينست كه : سلطان اين زمان - كه خداوند پايه‌هاى دولت وى را استوار كند و سايهء معدلتش را در شرق و غرب بگستراند - هنگامى كه در سال ششصد و نود و هشت وارد بغداد شد به قصد تفرج و بازديد داخل مستنصريه گرديد ، و قبل از ورود او مستنصريه را تزيين نمودند ، و مدرسين هر يك بر مسندهاى خويش نشسته ، فقها نيز مقابل ايشان قرار گرفته بودند ، و در حالى كه اجزاى قرآن در دستشان بود به خواندن قرآن اشتغال داشتند . در اين هنگام سلطان وارد شد ، و اتفاقا عبورش ابتدا به طايفهء شافعيه كه مدرسشان شيخ جمال الدين\r\n\r\n","description":"","footnote":"","page_name":" 40 ","page_number":60},
  {"content":"\r\n\r\nعبد اللّه بن عاقولى رئيس شافعيهء بغداد بود افتاد ، ايشان چون سلطان را ديدند جملگى به پا خاستند ، سلطان مدرس مذكور را مخاطب ساخته گفت : چگونه روا مىداريد در مقابل من بايستيد ، و كلام خدا را رها كنيد ؟ مدرس مذكور جوابى به سلطان - كه خداوند فرمانش را در دنيا و درجه‌اش را در آخرت بلند گرداند - داد كه مورد قبول او واقع نشد .\r\nپس از چندى شخص مدرس مذكور عين صورت سؤال و جواب را براى من حكايت كرد . سؤال همان بود كه نقل شد ، و اما جوابش را من به خاطر نسپردم ولى به او گفتم ممكن بود در پاسخ اين سؤال گفته شود : هر گاه مصحف در دست ما باشد ولى از خواندن آن منصرف شده به كارى ديگر اشتغال ورزيم ، در شريعت ما اين كار حرام نيست ، و گناهى را مرتكب نشده‌ايم ، و همين قرآن كه ما آن را كنار نهاده در مقابل سلطان به پا خاسته‌ايم به ما فرمان مىدهد كه به فرمانروايان خود احترام بگذاريم .\r\nديگر از حقوق واجبهء پادشاه بر رعيت همانا خيرانديشى است ، و آنچه در اين باره در حديث آمده گفتار پيغمبر ( ص ) است كه فرموده :\r\n« الدين النصيحة »\r\nيعنى دين خيرانديشى است ، گفتند : براى چه كسى يا رسول اللّه ؟ فرمود :\r\n« للّه و لرسوله و لجماعة المسلمين »\r\nيعنى : براى خدا و پيغمبرش و گروه مسلمانان .\r\nنيز از آن جمله ترك بدگويى از سلطان در غياب اوست . پيغمبر ( ص ) فرمود :\r\n« لا تسبوا لولاة فانهم ان احسنوا كان لهم الاجر و عليكم الشكر ، و ان أساءوا فعليهم الوزر و عليكم الصبر و انما هم نقمة ينتقم اللّه بها ممن يشاء ، فلا تستقبلوا نقمة اللّه بالحمية و الغضب ، و استقبلوها بالاستكانة و التضرع »\r\nيعنى : به واليان ناسزا مگوييد ، زيرا اگر ايشان خوش‌رفتار باشند اجر خواهند داشت ، و بر شماست كه سپاسگزارى نمائيد و اگر بدرفتار باشند نصيب ايشان وزر و و بال و وظيفهء شما شكيبايى است ، چرا كه\r\n\r\n","description":"","footnote":"","page_name":" 41 ","page_number":61},
  {"content":"\r\n\r\nفرمانروايان بدرفتار وسيلهء انتقام خدا هستند كه از هر كس بخواهد بدان وسيله انتقام مىگيرد ، پس انتقام خدا را با سرپيچى و خشم استقبال مكنيد ، بلكه با افتادگى و فروتنى با آن روبرو شويد .\r\n\r\nحقوق رعيت\r\nاما حقوقى كه رعيت بر پادشاه دارد از آن جمله است : حمايت وى از كشور ، و نگهدارى مرزها و سرحدات ، و حفظ اطراف و جوانب ، و امن كردن راه‌ها ، و از ميان بردن تبهكاران . اينهاست حقوقى كه بر عهدهء سلطان است . و در حكم واجبات و فرايض است ، و به سبب همين امور طاعت وى بر رعيت لازم است ، و براى امثال همين امور بود كه خوارج پس از انقضاى جنگ صفين مدعى امير المؤمنين على ( ع ) شده به او گفتند : تو در نگاهدارى اين سرحد يعنى شام به علت برگماشتن حكمين و داورى - خواستن از ايشان كوتاهى كردى . در اين صورت تو خطاكار و متجاوزى ، و طاعتى بر گردن ما ندارى . اما اگر به اين خطا اعتراف كنى و استغفار نمايى ما به طاعت تو برمىگرديم . و در كنار تو با دشمن مىجنگيم ، ولى امير المؤمنين ( ع ) به آنها فهماند كه وى در قضيهء انتخاب حكمين مجبور بوده و اساسا با اين كار موافقت نداشته است .\r\nليكن ايشان در گفتار خود اصرار ورزيده قبول نكردند و از او جدا شده با وى به جنگ پرداختند تا آنكه واقعهء معروف نهروان ميان ايشان به وقوع پيوست .\r\nديگر از حقوق واجبه‌اى كه رعيت بر پادشاه دارد نرم‌خويى او با رعيت ، و شكيبايى دربارهء لغزش‌هاى ايشان است . پيغمبر ( ص ) فرموده است .\r\n« ما كان الرفق فى شىء الا زانه و لا كان الخرق فى شىء الا شانه »\r\nيعنى : مدارا و نرمى در هر چيز باشد آن را زينت مىبخشد و درشتى و كج‌روشى در هر چيز باشد آن را زشت مىنمايد .\r\nنيز از پيغمبر روايت شده است كه :\r\n« من الرفق اشياء لا تليق الا بمنصب النبوة »\r\n\r\n","description":"","footnote":"","page_name":" 42 ","page_number":62},
  {"content":"\r\n\r\nيعنى : چيزهايى از رفق و مدارا هست كه جز براى منصب نبوت شايستگى ندارد .\r\nگويند صلاح الدين يوسف بن ايوب فرمانرواى مصر و شام بسيار نرم‌خو بود .\r\nو بدين صفت شهرت داشت ، زمانى در پى بيمارى دراز مدتى كه او را ناتوان نموده نيرويش را از ميان برده بود ، در آن حال به حمام رفت ، و از غلامى كه بالاى سرش ايستاده بود آب گرم خواست ، غلام آبى بسيار گرم در طاس ريخت ، و چون نزديك وى برد دستش لرزيد و طاس فرو افتاد و آب گرم تن او را سوزانيد ، ولى صلاح الدين از وى بازخواست نكرد ، بلكه هيچ سخن نگفت . پس از ساعتى آب سرد از غلام خواست ، غلام طاس را پر از آب بسيار سرد كرد و چون نزديك صلاح الدين برد دوباره همان اتفاق افتاد و دستش لرزيد و طاس با آب سرد بر سر وى افتاد ، در اين هنگام صلاح الدين بيهوش شد چندانكه نزديك بود قالب تهى كند .\r\nچون پس از لحظه‌اى به هوش آمد به غلام گفت : اگر قصد كشتن مرا دارى بگو ؟ و بيش از اين چيزى نگفت . خدا از وى خوشنود باد .\r\nنيز گويند شخصى كه دهانش بوى بد مىداد براى مشاوره به يكى از رؤسا نزديك شد ، در اين هنگام آن رئيس به دو گفت : از نزد من دور شو كه مرا آزار دادى ، آن مرد گفت : نه عزت دارى و نه احترام ، ما تو را رئيس خود كرده مقابلت ايستاده‌ايم كه بالاتر از اين را از ما تحمل كنى ، و به چيزهايى بزرگتر از اين شكيبايى نمايى .\r\nديگر از حقوقى كه رعيت بر ذمهء پادشاه دارد جلوگيرى وى از ستمكارى توانگران بر ناتوانان ، و گرفتن حق زيردستان از زورمندان و برپاداشتن حدود در ميان مردم ، و حق را به صاحب حق رساندن ، و به داد ستمديدگان رسيدن ، و به فرياد مظلومان پاسخ دادن ، و ميان خويش و بيگانه ، و ارجمند و افتاده به عدل داورى - كردن است .\r\nعمر بن خطاب به مردى گفت : من تو را دوست نمىدارم ، آن مرد گفت : در اين\r\n\r\n","description":"","footnote":"","page_name":" 43 ","page_number":63},
  {"content":"\r\n\r\nصورت چيزى هم از حق من خواهى كاست ؟ عمر گفت : نه . آن مرد گفت : پس به اين دوستى جز زنان شادمان نخواهند شد .\r\n\r\nشناختن نعمت خدا وظيفهء سلطان است\r\nبر پادشاه لازم است اين نعمت خداوند را بشناسد كه وى را از ميان ساير خلق براى مرتبهء بلند پادشاهى برگزيده است ، و نيز چنين مقرر داشته كه ديگران از وى بترسند ولى او از ديگران بيم نداشته باشد . پس بايد پيوسته اين نعمت را به ياد داشته سپاسگزار آن باشد .\r\nاما به ياد داشتن آن براى امتثال فرمان خداوند تعالى است كه فرموده است :\r\n وَ أَمَّا بِنِعْمَةِ رَبِّكَ فَحَدِّثْ  [ 1 
  ] و اما سپاسگزارى ، براى درخواست نعمت بيشتر است ، زيرا كه خداوند فرموده است :  لَئِنْ شَكَرْتُمْ لَأَزِيدَنَّكُمْ  [ 2 
  ] .\r\nنيز واجب است كه ميان پادشاه و پروردگارش معامله و سر و سرّى وجود داشته باشد كه جز خداوند كسى بر آن آگاه نباشد ، و همين معاملهء نهانى است كه از - پيش‌آمدهاى بد جلوگيرى مىكند . و اصل اين گفتار نزد همهء ارباب ملل و اديان مورد قبول و نزد حكما نيز پذيرفته و مقبول است ، نهايت بايد آن را بر حسب اعتقاد هر يك از ايشان در اين معنى تأويل كرد .\r\nنيز لازم است پادشاه دعاهايى داشته باشد كه با آن به مناجات پروردگار خويش بپردازد ، و مفاد اين دعاها بايد طورى باشد كه شايستهء پادشاهان باشد ، و به كار عوام نيايد .\r\nبد نيست در اين جا جمله‌اى چند از اين گونه دعاهاى سلطانى بياورم ، و اين از چيزهايى است كه من شخصا ابتكار كرده‌ام ، و گمان ندارم تاكنون كسى بدين معنى پى برده باشد :\r\n\r\n\r\n","description":"","footnote":"\r\n[ ( 1 - ) 
  ] سورهء ضحى ، آيهء 11 .\r\n[ ( 2 - ) 
  ] سورهء ابراهيم ، آيهء 7 .\r\n","page_name":" 44 ","page_number":64},
  {"content":"\r\n\r\n\r\nدعاى سلطانى\r\nاللهم انى أبرأ اليك من حولى و قوتى ، و ألجا الى حولك و قوتك ، أحمدك على ان اوجدتنى من العدم ، و فضلتنى على كثير من الامم ، و جعلت فى يدى زمام خلقك ، و استخلفتنى على أرضك ، اللهم فخذ بيدى فى المضايق ، و اكشف لى وجوه الحقايق ، و وفقنى لما تحب ، و اعصمنى من الزلل ، و لا تسلب عنى ستر احسانك ، و قنى مصارع السوء ، و اكفنى كيد الحساد ، و شماتة الاضداد ، و الطف بى فى سائر متصرفاتى ، و اكفنى من جميع جهاتى ، يا ارحم الراحمين » .\r\nيعنى : پروردگارا بيزارى مىجويم نزد تو از نيرو و قدرت خودم ، و پناه مىبرم به قدرت و نيروى تو . تو را مىستايم به سبب آنكه مرا از عدم به وجود آوردى ، و بر بسيارى از مردمان برترى دادى ، و زمام خلق خويش را در دست من نهادى ، و مرا در روى زمين به جانشينى خود برگزيدى ، پروردگارا مرا در تنگناها دستگيرى كن ، و روى حقيقت را به من بنما ، و مرا بدانچه دوست دارى موفق كن ، و از لغزش‌ها بازم دار و پوشش احسان خويش را از من بر مگير ، و مرا از گزند پيش‌آمدهاى بد نگاه دار ، و كيد حسودان و سرزنش بدخواهان را از من بر طرف كن ، و بر من در ساير امور لطف نما ، و از هر جهت نگهدارم باش ، اى بخشنده‌ترين بخشندگان .\r\nو چه نيكوست كه پادشاه فاضل ، فضلاى رعيت خويش را گرامى دارد ، و آنان را به نيكى و احسان خويش اختصاص دهد .\r\nيكى از حكما گفته است : مردان را جز آن نشايد كه در خدمت پادشاهان باشند و گرامى ، يا در كنار عابدان و از دنيا گذشته ، مانند فيل كه شايسته نيست جز آنكه در يكى از دو جا ديده شود : يا در بيابان‌ها به صورت وحشى زيستن ، و يا نزد پادشاهان و مركب ايشان بودن . چنان كه شاعر گفته است :\r\n كمثل الفيل اما عند ملك * و اما فى مراتعه منيعا \r\n\r\n","description":"","footnote":"","page_name":" 45 ","page_number":65},
  {"content":"\r\n\r\n« مانند فيل ، يا نزد پادشاه ، و يا در چراگاه‌هاى دوردست زيستن » .\r\n\r\nآنچه براى سلطان ناپسند است\r\nآنچه براى سلطان ناپسند است يكى آميزش او با اشخاص پست و كوچك و نادان است ، زيرا شنيدن الفاظ سبك و معانى زشت و عبارات ناپسند آنان از چيزهايى است كه همت را كوتاه ، و قدر و منزلت را پست مىنمايد ، و دل را زنگ‌آلود مىكند ، و به پادشاهى زيان مىرساند . ولى آميزش با بزرگان و معاشرت با مردان فاضل از امورى است كه همت را بلند و دل را روشن و ذهن را باز و زبان را گشوده مىدارد .\r\nو ليكن در ميان پادشاهان ، اين رسمى شايع بوده كه پيوسته عوام رعيت را نزد خود نگاه مىداشتند ، و با ايشان معاشرت مىكردند ، و آنها را به خدمت خود مىگماشتند .\r\nو اتفاقا هيچيك از خلفا از اين رسم به دور نبودند ، و گويا زبان حال ايشان اين بود كه ما بزرگان را مىگذاريم همچنان به حال خود بزرگ باشند ، و چون يك نفر عامى را به خود اختصاص داديم ، نام او را بلند ساخته مقدمش مىداريم تا رفته رفته از خواص گردد ، همچنانكه اگر ما از يكى از خواص خويش روگردانديم او را حقير و كوچك مىشماريم تا از پست‌ترين عوام گردد .\r\nپس بايد گفت اين هم از خواص سلطنت و پادشاهى است كه سابقا ذكر شد ، و اينها جملگى ناشى از خواص الهى است ، زيرا هر گاه ذره‌اى از نور عنايت خداوندى به نفسى تابش كند صاحب آن نفس پيغمبر يا امام و يا فرمانروا خواهد شد ، و هر گاه اين عنايت به زمان توجه كند آن روز روز عيدى بزرگ و شب قدر و ايام حج ، و يا - روزهاى بيرون آمدن و ديد و بازديد براى ساير ملل خواهد گرديد . نيز اگر ذره‌اى از اين عنايت به مكانى بتابد آن جا خانهء مكه و بيت المقدس و مشاهد و مساجد و معابد و زيارتگاهها و ساير اماكن تقرب مىگردد .\r\nدر اين جا مناسب است حكايتى را نقل كنم : در بغداد حمالى بود كه او را\r\n\r\n","description":"","footnote":"","page_name":" 46 ","page_number":66},
  {"content":"\r\n\r\nعبد الغنى بن درنوس [ 1 
  ] مىناميدند ، اين شخص در روزگار مستنصر چندان كوشش كرد تا در خانهء خليفه ديدبان يكى از برج‌هاى آن گرديد ، سپس پيوسته به خوش خدمتى پرداخت تا خود را به فرزند مستنصر يعنى مستعصم آخرين خليفهء عباسى كه در زمان پدر خويش زندانى بود نزديك كرد ، از آن پس همچنان شرط خدمت را نسبت به وى در طول ايام مستنصر به جا مىآورد ، تا آنكه مستنصر زندگى را بدرود گفت ، و فرزندش ابو احمد عبد اللّه مستعصم بر سرير خلافت نشست ، و حق اين ديدبان را به خوبى شناخته او را رئيس ديدبانان قصر كرد ، و پس از چندى او را در داخل خانهء خويش به سمت دربانى برگزيد ، و رفته رفته او را به خود نزديك ساخته مقدمش مىداشت ، تا به جايى رسيد كه هر گاه نزد وزير مىآمد وزير پيش پاى او برمىخاست ، و تا وى نزدش بود مجلس را از عموم مردم خالى مىكرد ، و سبب خلوت نمودن وزير با ابن درنوس اين بود كه ممكن بود ابن درنوس پيامى شفاهى از جانب خليفه براى وزير آورده باشد ، بدين جهت ابن درنوس به نجم الدين خاص ملقب شد ، و از نزديك - ترين مردم به خليفه گرديد .\r\nابن درنوس چندان منزلت يافته بود كه از صاحب ديوان نزد خليفه جانبدارى مىكرد ، و صاحب ديوان پيشنهادات و مهام امور خويش را به عرض نجم الدين خاص مىرسانيد و از طرفى در هر سال اموالى فراوان براى او مىفرستاد تا در غيابش نزد خليفه او را تمجيد و ستايش كند .\r\nاتفاقا در اين باره ميان من و جمال الدين على بن محمد دستجردانى رحمه اللّه 1 گفتگو شد ، و من رأى مستعصم را در خصوص نيكىهاى وى به ابن درنوس تصويب نموده به جمال الدين گفتم ابن درنوس به مستعصم خدمت كرد ، و حقى از خود بر گردن او\r\n\r\n\r\n","description":"","footnote":"\r\n[ ( 1 - ) 
  ] راجع به ابن درنوس به تعليقات مرحوم قزوينى بر تاريخ جهانگشاى ج 3 ص 476 رجوع شود . در آن جا به تفصيل از وى ياد شده است .\r\n","page_name":" 47 ","page_number":67},
  {"content":"\r\n\r\nنهاد ، مستعصم نيز پاداش او را داد ، و اين كارى ناپسند نيست ، ولى جمال الدين رحمه اللّه چيزى گفت كه خلاصه‌اش اين است :\r\nمسلط گردانيدن چنين احمقى را بر اموال و اعراض مردم ، و دخالت دادن او را در امور مملكت به قسمى كه مىرفت تا وزرا را عزل و نصب كند ، از مستعصم كارى زشت و دليل بر نادانى او بود ، وى اگر مىخواست به ابن درنوس احسان كند و پاداش خدمت‌هاى سابق او را بدهد مىبايست به وسيلهء دادن مالى آن را جبران كند ، و يا شغلى به او بدهد كه بدان وسيله امرى از امور مملكت مختل نگردد ، و از اين راه خدشه‌اى بر عقل خليفه وارد نيايد .\r\nاز قضا نظر جمال الدين رحمه اللّه در اين خصوص از نظر من دقيق‌تر بود ، و حق نيز در جانب او قرار داشت . اين مذاكره ميان من و جمال الدين در ضمن نامه‌اى بود كه من به دو نوشتم ، و جريان اقتضا نمود كه اين قضيه را نقل كنم ، جمال الدين نيز جواب مرا نوشته نامه‌ام را به من برگردانيد ، زيرا من از وى خواسته بودم نامه‌ام را عودت دهد ، و هر دو نامه كه به خط خودم و اوست اكنون نزدم موجود است ، خداوند جمال الدين را رحمت كند .\r\n\r\nآنچه سلطان فاضل را شايسته است\r\nآنچه سلطان فاضل را شايسته است ، و همواره فضل او را كامل مىكند ، اين است كه بلند همت ، و دست و دل باز ، و دوست‌دار رياست باشد ، و پيوسته اسباب آن را فراهم كند ، و چشم بدان بدوزد ، و فكر خود را در توسعهء كشور و بلندى مرتبهء خويش به كار برد ، و همواره در پى صرف نعمت نباشد ، و به خوش‌گذرانى نگرايد ، و در لذات فرو نرود .\r\nيكى از حكماى ايرانى گفته است : همت مردم پست است ، و همت پادشاهان بلند ، انديشه و خرد پادشاهان در پى چيزهاى بزرگ ، و فكر و عقل مردم عادى مشغول به\r\n\r\n","description":"","footnote":"","page_name":" 48 ","page_number":68},
  {"content":"\r\n\r\nچيزهاى آسان و سبك است ، پادشاه بايد بداند رياست عروسى است كه كابينش نفس است .\r\nمعاويه روزى به لشكر امير المؤمنين على ( ع ) در صفين نظر افكند ، سپس رو به عمرو بن عاص كرده گفت :\r\nهر كس در پى چيزى بزرگ باشد خود را نيز به خطر مىافكند ، اگر من در كارى كه اكنون در پيش گرفته‌ام بينديشم ، خواهم دريافت كه مرگ در طلب عزت ، خوش عاقبت‌تر از زندگى با خوارى است . يكى از شعرا گفته است :\r\n هى النفس ان ماتت فقد مات قبلها * كرام و ان تسلم فللحدثان\r\nاذا النفس لم تشره الى طلب العلى * فتلك من الاموات فى الحيوان \r\n« اين است نفس ، اگر بميرد پيش از آن نيكان بسيار در گذشتند ، و اگر سالم بماند دستخوش حوادث است . هر گاه نفس در جستجوى سربلندى نباشد همانا در جمع زندگان مرده‌اى بيش نيست » .\r\nاز عالىترين گفته‌ها در اين باره گفتار امرئ القيس [ 1 
  ] است :\r\n و لو ان ما اسعى لادنى معيشة * كفانى و لم اطلب ، قليل من المال\r\nو لكنما اسعى لمجد مؤثل * و قد يدرك المجد المؤثل امثالى \r\n« اگر من براى كمترين معيشت كوشش كنم ، كمترين مال مرا بس است و چيز ديگر نمىخواهم .\r\nليكن من براى سربلندى و افتخار اصيل كوشش مىكنم . همان سربلندى و افتخارى كه امثال من آن را به دست مىآورند » .\r\nديگر از چيزهايى كه فضيلت سلطان را كامل مىكند ، اين است كه نيروى\r\n\r\n\r\n","description":"","footnote":"\r\n[ ( 1 - ) 
  ] امرؤ القيس بن حجر كندى : از مشهورترين شعراى جاهليت و متوفى در حدود سال 540 ميلادى است . جرجى زيدان ، آداب اللغة العربية .\r\n","page_name":" 49 ","page_number":69},
  {"content":"\r\n\r\nانتخاب و اختيارش سالم بوده آفتى بدان نرسيده باشد ، تا بتواند به خوبى رجال را انتخاب كند .\r\n\r\nناصر لدين اللّه و روش او در انتخاب رجال\r\nناصر لدين اللّه در انتخاب رجال در دنيا آيتى بود . از جمله روش‌هايى كه وى براى شناختن رجال گمنام و مجهول الحال به كار مىبرد اين بود كه ميان مردم شهرت مىداد كه مىخواهد فلان منصب را به فلان كس واگذار كند ، سپس انجام آن را مدتى به تأخير مىانداخت تا آن كه شهر پر از سخنان گوناگون دربارهء آن شخص مىشد ، و مردم هر يك چيزى مىگفتند . دسته‌اى اين رأى را صحيح دانسته فضايل او را برمىشمردند ، و گروهى خليفه را در اين كار بر خطا پنداشته عيوب آن شخص را به زبان مىآوردند . در اين هنگام خبرگزاران و جاسوسان خليفه كه بطور ناشناس در ميان اصناف مردم آمد و شد مىكردند ، نظر مردم و جوش و خروش ايشان را در اين باره براى خليفه مىنگاشتند ، خليفه نيز با نظر صحيح و تشخيص درستى كه داشت مىفهميد كه كدام سخن مردم دربارهء آن شخص صحيح است ، و كداميك را بايد ترجيح داد ، اگر در نظر وى صلاحيت آن شخص مسلم مىشد او را برگزيده خلعتش مىداد ، و اگر سخنان بدگويان آن شخص در نظرش رجحان داشت ، و عدم صلاحيت او نزد خليفه ثابت مىشد ، وى را رها مىكرد و از او اعراض مىنمود .\r\nبه هر حال حسن انتخاب موضوعى است بسيار قابل توجه . شاعر گفته است :\r\n من كان راعيه ذئبا فى حلوبته * فهو الذى نفسه فى امره ظلما\r\nيرجوا كفايته و الغدر عادته * و من يرد خائنا يستشعر الندما \r\n« كسى كه شبان گوسفندانش گرگ باشد ، خودش در اين كار به نفس خويش ستم كرده است .\r\nاز او چشم خدمت‌گزارى دارد ، ولى مكر و فريب عادت اوست ، آرى هر كس\r\n\r\n","description":"","footnote":"","page_name":" 50 ","page_number":70},
  {"content":"\r\n\r\nدر پى خائن است پشيمانى نيز همراه اوست » .\r\n\r\nآنچه براى سلطان ناپسند است\r\nنيز از جمله چيزهايى كه براى سلطان ناپسند است ، زياده‌روى و ميل به زنان و فرو رفتن در عشق ايشان و پى در پى خلوت كردن با آنهاست .\r\nو اما مشاورت با ايشان در كارها همانا موجب پيدايش عجز ، و سبب بروز فساد ، و مشعر بر ناتوانى رأى و عقيده است ، مگر آنكه مقصود از مشاورت مخالفت با ايشان باشد ، چنان كه پيغمبر ( ص ) فرموده است :\r\n« شاوروهن و خالفوهن » .\r\nدر اين حديث جاى پرسش و پاسخى است ، و آن اين كه اگر كسى بگويد :\r\nهر گاه مراد مخالفت با زنان در آرائشان باشد پس چه سودى در امر به مشاورت با ايشان است ، و در اين صورت بايست گفته مىشد : با زنان بدانچه رأى مىدهند مخالفت كنيد .\r\nاما پاسخ به دو صورت است . يكى آنكه امر اول ( مشاورت ) براى اباحه ، و امر دوم ( مخالفت ) براى وجوب است ، يعنى هر گاه زنان را طرف شور قرار داديد با ايشان مخالفت كنيد .\r\nديگر اين است كه صواب همواره در مخالفت با آراى ايشان است ، و هر گاه شناختن صواب براى شما مشكل شد با ايشان مشاورت كنيد ، اگر ايشان بدان امر ميل نمودند بدانيد كه صواب در خلاف آن است . پس با اين بيان فايدهء امر به مشاورت با ايشان آشكار مىشود ، و در حقيقت بدين وسيله راه صواب نمايان مىگردد .\r\nگويند زمانى براى عضد الدوله فنا خسرو بن بويه چنين پيش آمد كه زنى از كنيزكان وى دلش را ربود ، و عشق آن زن بر وى غالب شد ، چندانكه از تدبير امور كشور باز ماند ، و خلل در كارهايش وارد آمد ، در اين هنگام وزيرش با او خلوت كرده\r\n\r\n","description":"","footnote":"","page_name":" 51 ","page_number":71},
  {"content":"\r\n\r\nگفت : پادشاها اين كنيز تو را از مصالح دولت باز داشته ، تا جايى كه از جهاتى چند نقصان بر دولتت وارد آمده است ، و اين جز بدان سبب كه تو از اصلاح امور خود دست كشيده به كنيزكى چسبيده‌اى چيز ديگر نيست ، صلاح در اين است كه او را رها سازى ، و به اصلاح تباهى كشورت پرداخته بدان توجه نمايى .\r\nپس از چند روز عضد الدوله هنگامى كه در نقطه‌اى مشرف بر دجله نشسته بود كنيزك را نزد خود فرا خواند ، و ساعتى با او به مصاحبت پرداخت تا كنيزك از خود غافل گرديد ، در اين وقت عضد الدوله او را در دجله فرو افكند و كنيزك غرق شد .\r\nاز آن پس خاطر عضد الدوله از عشق او فارغ گرديد و به اصلاح امور خويش پرداخت .\r\nمردم اين كار عضد الدوله را بسيار با اهميت شمرده وى را در اين خصوص به قوت نفس نسبت دادند ، زيرا چنين قوت نفسى در او بود كه مىتوانست يكباره معشوقهء خود را از ميان ببرد .\r\nولى من اين كار عضد الدوله را دليل بر ضعف نفس او مىدانم نه قوت نفس ، زيرا اگر عضد الدوله بر اثر عشق آن كنيزك دگرگونى شديدى در خود نمىيافت هرگز به نابود ساختن او توسل نمىجست ، و اگر او را همچنان رها كرده از وى اعراض مىنمود اين كار دليل بر قوت نفسش بود .\r\n\r\nانواع سياست\r\nدربارهء هر صنفى از رعيت نوعى سياست به كار مىرود . مردم برگزيده و فاضل با مكارم اخلاق و راهنمايىهاى لطف‌آميز ، و مردم متوسط با دوستى آميخته به ترس ، ولى مردم عوام تنها با ترس و وادار كردنشان به راه راست ، و مجبور ساختنشان به پيروى از حق آشكار اداره مىشوند .\r\nبدانكه پادشاه براى رعيت خود همچون طبيب براى بيمار است ، اگر مزاج بيمار لطيف باشد بايد تدبير لطيف به كار برده داروهاى نامطبوع را در چيزهاى\r\n\r\n","description":"","footnote":"","page_name":" 52 ","page_number":72},
  {"content":"\r\n\r\nمطبوع بياميزد و به او بخوراند ، و به هر حيله‌اى كه ممكن است براى رسيدن به مقصود يعنى علاج او متوسل شود . و اگر مزاج بيمار سخت و خشن باشد وى را با چيزهاى سخت و خشن و بدون آميختن به چيزى بايد علاج كند .\r\nبدين جهت شايسته نيست پادشاه كسى را كه در تأديب او تنها روگردانى و ترشرويى كفايت مىكند مورد تهديد قرار دهد . و همچنين زيبنده نيست كسى را كه در تأديبش تهديد كفايت مىكند او را به زندان افكند ، همچنانكه سزاوار نيست كسى را كه در ادب نمودنش زندان كفايت مىكند بزند ، و نه كسى را كه بايد با چوب زد با شمشير به قتل برساند . و تشخيص بعضى از اين گونه حالات از بعض ديگر يعنى پى بردن به مزاجى كه تهديد برايش كافى است و احتياجى به حبس ندارد ، و يا حبس براى او كفايت مىكند و احتياجى به زدن ندارد ، بستگى به لطف گمان و درستى تشخيص و صفاى خاطر و بيدارى تمام و هوشيارى كامل دارد . و چه سخت اخلاق و امزجه و طباع با يك ديگر اشتباه و درهم مىشوند .\r\n\r\nاز مثله بپرهيزيد\r\nبر پادشاه است كه دربارهء قتل و نابود كردن نفس دقت كند ، و بداند كه نفس چيزى است كه بدون آن زندگى براى زندگان معنى و مفهومى ندارد .\r\nنيز بايد بداند كه اگر همهء مردم روى زمين براى برگرداندن نفس به زندگى كوشش كنند نخواهند توانست . در اين صورت بر پادشاه فرض است كه دربارهء نابود - كردن نفس ، و از ميان بردن صورت آدمى انديشه و تأمل كند ، تا دلايلى چند بر وجوب قتل به دست آورد ، و هر گاه چنين دلايلى به دست آورد و قتل واجب گرديد آن را به نحو مرسوم و معمول اجرا كند ، بدون آنكه در كيفيت قتل تنوعى به خرج دهد و طريق نامعهودى را در پيش گيرد و مقتول را مثله كند . چرا كه از سيد البشر ( ص ) رسيده است كه\r\n: اياكموا لمثله و لو بالكلب العقور »\r\nيعنى : از مثله بپرهيزيد و گر چه\r\n\r\n","description":"","footnote":"","page_name":" 53 ","page_number":73},
  {"content":"\r\n\r\nدربارهء سگ هار باشد .\r\nدر آن هنگام كه ابن ملجم لعنه اللّه ، امير المؤمنين على بن ابى طالب ( ع ) را با شمشير زد وى را گرفته حبس كردند . تا ببينند كار على ( ع ) به كجا مىكشد ، در اين هنگام على ( ع ) فرزندان و نزديكان خويش را گرد آورده گفت : اى فرزندان عبد المطلب از هر سو گرد هم نياييد و بگوييد : امير المؤمنين كشته شد ، امير المؤمنين كشته شد . مبادا اين مرد را مثله كنيد كه من از رسول خدا ( ص ) شنيدم مثله را حتى دربارهء سگ هار نهى كرد . نيك بنگريد اگر من از اين ضربت درگذشتم اين مرد را يك ضربت بزنيد در مقابل ضربتى كه به من زده است » .\r\n\r\nاز فوائد تأمل و تفكر\r\nاز جمله فوائد تأمل و تفكر در قتل ، در امان بودن از پشيمانى است آنگاه كه پشيمانى سودى ندارد . چنان كه افاضل خلفا و سلاطين اين خصلت را بسيار به كار مىبردند ، و در كشتن شخصى معروف شتاب نمىكردند . مبادا پس از آن به دو نيازمند شوند ، و آن شخص در دسترسشان نباشد .\r\nبلكه وى را در نقاطى پنهانى در خانه‌هاى خود حبس مىكردند ، و بدانچه از خوراكىهاى مطبوع و ميوه و يخ و نوشيدنى و زيرانداز نرم نيازمند بود برايش آماده مىساختند . و كتاب‌هايى كه بدان سرگرم شود در اختيارش مىنهادند ، و هر گونه خبرى را دربارهء وى از مردم پنهان مىكردند ، تا بر خويشان و دوستانش ثابت و معلوم باشد كه او به هلاكت رسيده است ، سپس اموال او و دوستانش را تصرف مىكردند . و ذخاير و اماناتش را بيرون مىآوردند ، و در حقيقت شخص مذكور در شمار مردگان به حساب مىآمد ، و همچنان در حبس بود تا آنكه به دو نيازمند مىشدند ، و در حالى كه محبوس كاملا مؤدب و مهذب شده بود با احترام بيرونش مىآوردند .\r\n\r\n","description":"","footnote":"","page_name":" 54 ","page_number":74},
  {"content":"\r\n\r\n من لم يؤدّبه والداه * ادّبه الليل و النهار \r\n« هر كسى را پدر و مادر ادب نكنند ، روز و شب وى را ادب خواهد كرد . »\r\n\r\nكشتن كشتن را از ميان مىبرد\r\nاين جا لغزشگاهى است كه بسا پادشاهان فاضل در آن فرو مىافتند . بدين معنى كه ممكن است پادشاهى به خود باليده دوست بدارد به شهامت و قاطعيت و سياست قاهرانه شهرت يابد . ازينرو قتل را كوچك شمرده آن را كارى آسان پندارد ، و بدان دست بزند ، و غرضش از اين كار ايجاد بيم ، و به پا داشتن سياست باشد ، بدون آنكه توجه كند در اين كار هلاكت نفس است كه جز از راه حق روا نيست .\r\nاين از پر اهميت‌ترين كارهاى پادشاه است ، و روش درست آنست كه پادشاه همواره نزد خود از قتل نفس بيزارى جويد ، و تا ممكن است از آن گريزان باشد ، مگر آنكه ضرورت اقتضا كند ، و چاره‌اى از آن نباشد ، در اين صورت بايد با نفسى قوى و دلى محكم بدان اقدام كند ، زيرا كشتن يك نفر بهتر از ترك آنست تا در نتيجه به قتل صد نفر احتياج افتد . ازينروست كه خداوند تعالى فرموده است :\r\n وَ لَكُمْ فِي الْقِصاصِ حَياةٌ  [ 1 
  ] .\r\nنيز گفته‌اند : « كشتن بهتر از هر چيز كشتن را از ميان مىبرد . » شاعر گفته است :\r\n بسفك الدما يا جارتى تحقن الدما * و بالقتل تنجو كل نفس من القتل \r\n« اى دوست با خون ريختن از خونريزى جلوگيرى مىشود ، و هر نفسى با كشتن از كشته شدن نجات مىيابد » .\r\nمتنبّى گفته است :\r\n لا يسلم الشرف الرفيع من الاذى * حتى يراق على جوانبه الدم \r\n\r\n\r\n","description":"","footnote":"\r\n[ ( 1 - ) 
  ] سورهء بقره آيهء 176 .\r\n","page_name":" 55 ","page_number":75},
  {"content":"\r\n\r\n« شرف عالى از آزار سالم نمىماند ، مگر آنگاه كه در پيرامونش خون ريخته شود . » يكى از حكما پادشاهى را پند داده گفت : اى پادشاه تو شمشير دارى و درهم .\r\nبا درهم به كشت و كار سپاس‌گزاران خويش بپرداز ، و با شمشير كفران كنندگان نعمتت را درو كن .\r\nمردى نزد پيغمبر ( ص ) آمده گفت : يا رسول اللّه من زنا كردم مرا حد بزن ، پيغمبر ( ص ) از او رو برگردانده به طرف راست خود توجه كرد ، آن مرد برگشته روبروى پيغمبر ( ص ) قرار گرفت و گفتار خويش را تكرار كرد ، دوباره پيغمبر ( ص ) از وى اعراض نمود ، ولى آن مرد گفتار خود را تكرار كرد و درخواست نمود حد بر او جارى شود ، اما پيغمبر ( ص ) كراهت داشت كه نفسى را به هلاكت برساند ازينرو مانند كسى كه بخواهد وى را تعليم دهد گفت : نكند كه بوسيده‌اى ؟ يا معانقه كرده‌اى ؟ و يا بر آن شده‌اى كه زنا كنى ولى نكرده‌اى ؟ آن مرد گفت : نه يا رسول اللّه بلكه زنا كرده‌ام در اين هنگام پيغمبر ( ص ) به خويشان و دوستان آن مرد رو كرد و مانند كسى كه بخواهد راه بهانه‌جويى براى آن مرد به ايشان ياد دهد گفت : مثل اين كه در عقل اين مرد خللى وارد شده ؟ ايشان گفتند : نه يا رسول اللّه ما او را مردى عاقل مىدانيم . در اين هنگام براى پيغمبر ( ص ) راه چاره نماند ، و دستور داد حد بر او جارى كنند .\r\n\r\nانواع عقوبات\r\nسپردن ( گناهكار ) به سياهچال‌هاى پنهانى همانا در حكم قتل است ، با اين مزيت كه پشيمانى احتمالى در آن وجود ندارد .\r\nاما در خصوص انواع عقوبات بر پادشاه كامل فرض است كه در آن نيكو بنگرد زيرا چه بسا عقوبت‌هايى كه موجب جان دادن گناهكار مىشود بدون آنكه مقصود اصلى\r\n\r\n","description":"","footnote":"","page_name":" 56 ","page_number":76},
  {"content":"\r\n\r\nاز ميان بردن او باشد .\r\nو دشوارتر از همه شكنجهء با آتش است كه عقوبتى است نامبارك ، زيرا شكنجه با آتش مختص به خداوند عز و جل مىباشد ، و بنده را نشايد كه در اين كار با خداوند مشاركت كند .\r\nبه هر حال اختيار انواع عقوبات بسته به نظر پادشاه فاضل و بر حسب مقتضاى همان حال است ، و ليكن اصل كلى در اين باره آنست كه پادشاه نزد خود از اين كار روگردان باشد ، و خويشتن را بدان آلوده نكند و گامى به سوى آن برندارد ، و بدان اقدام ننمايد ، مگر آنگاه كه ضرورت قطعى ايجاب كند ، و قصدش گرفتن حق شخص و يا فرو نشاندن آتش خشم خود نباشد ، و اين مقامى بس شامخ است كه كسى بدان نمىرسد مگر آنكه توفيق دستگيرش باشد .\r\nنقل است كه على ( ع ) در يكى از نبردها مردى را بر زمين فرو كوفت [ 1 
  ] ، سپس روى سينهء او نشست تا سرش را از تن جدا كند ، ولى آن مرد آب دهان به روى او انداخت . در اين هنگام على ( ع ) برخاسته آن مرد را رها كرد ، چون سبب برخاستن و صرف نظر نمودن از قتل آن مرد را پس از دست يافتن بر وى از على ( ع ) پرسش كردند گفت : هنگامى كه آب دهان به رويم افكند خشمگين شده ترسيدم اگر او را بكشم خشم و غضب من نيز در اين كار دخيل باشد ، و دوست نمىداشتم او را جز براى خاطر خداوند تعالى بكشم .\r\nپرويز گفته است : پادشاهان با كردار دشنام مىدهند نه با گفتار ، و با دست نادان مىشوند نه با زبان ، و اين معنى را شاعر عرب به نظم آورده گفته است :\r\n و تجهل ايدينا و يحلم رأينا * و نشتم بالافعال لا بالتكلم \r\n\r\n\r\n","description":"","footnote":"\r\n[ ( 1 - ) 
  ] در جنگ احزاب بود ، و آن مرد عمرو بن عبد ود نام داشت ، ولى تواريخ معتبر اين مطلب را نقل نكرده‌اند .\r\n","page_name":" 57 ","page_number":77},
  {"content":"\r\n\r\n« دست ما نادانى مىكند و رأى ما حلم مىورزد ، و با كردار دشنام مىدهيم نه با گفتار » .\r\n\r\nپادشاه و فرو رفتن در لذات\r\nديگر از آنچه براى پادشاه ناپسند است فرو رفتن در لذات و شنيدن غنا و گذراندن وقت با آنست .\r\nابو الفتح بستى [ 1 
  ] شاعر گويد :\r\n اذا غدا ملك باللهو مشتغلا * فاحكم على ملكه بالويل و الحرب\r\nاما ترى الشمس فى الميزان هابطة * لما غدا و هو برج اللهو و الطرب \r\n« هر گاه پادشاهى به خوش گذرانى اشتغال ورزيد ملك وى را به ويرانى و نابودى محكوم بدان . نمىبينى هنگامى كه آفتاب در ميزان كه برج شادى و خوشى است روان مىشود رو به سرازير شدن است . » شكستى كه بر پادشاهى جلال الدين بن خوارزمشاه بر اثر خوش گذرانى وارد آمد ، بر هيچ پادشاهى وارد نشد ، زيرا جلال الدين هنگامى كه از مغول گريخت ، ايشان يكباره وى را دنبال كردند و در تعقيب او روان شدند ، به قسمى كه هر گاه جلال الدين از شهرى خارج مىشد ، ايشان بدان شهر وارد مىشدند ، و چون وى در جايى صبح مىكرد ايشان در همان جا به قصد وى شام مىكردند ، ولى جلال الدين با اين كيفيت پيوسته به نوشيدن شراب ، و گوش دادن به دف و ناى مشغول بود ، مست و خراب مىخوابيد ، و مخمور از بادهء ناب صبح مىكرد ، لشكر وى در هر روز رو به كاستى بود ، و كارش هر دم رو به آشفتگى و سستى ، رأيش هر لحظه در فتور ، و عزمش رو به كندى و قصور بود . با اين وصف وى به كار خود نمىانديشيد . و بدان توجهى نداشت\r\n\r\n\r\n","description":"","footnote":"\r\n[ ( 1 - ) 
  ] ابو الفتح على بن محمد بستى : كاتب و منشى و شاعر معروف ايرانى ، متوفى در سال 400 - 401 هجرى . مدرس تبريزى ريحانة الادب .\r\n","page_name":" 58 ","page_number":78},
  {"content":"\r\n\r\nتا جايى كه شاعرش او را مخاطب ساخته گفت :\r\n شاها ز مى گران چه برخواهد خاست * و ز مستى هر زمان چه بر خواهد خاست\r\nشه مست و جهان خراب و دشمن پس و پيش * پيداست كزين ميان چه بر خواهد خاست \r\n\r\nامين و خوش‌گذرانىهايش\r\nاز جمله كسانى كه در ميان ملوك به سبب خوش‌گذرانى نقص بر پادشاهيش راه يافت محمد بن زبيده امين بود ، وى بسيار خوش‌گذران و پيوسته غرق در لذات بود .\r\nگويند : روزى امين با وزيرش فضل بن ربيع نرد مىباختند . و روى انگشترى خويش شرط بسته بودند ، در اين هنگام امين پيروز شده انگشترى فضل را كه بر آن نقش بود : « فضل بن الربيع » گرفت ، و همان ساعت در پى زرگر فرستاد و به دو دستور داد زير آن نقش كند : « ينكح » ! زرگر نيز همان جا اين كلمه را بر آن نقش كرد ، سپس آن را به فضل بن ربيع داد ، و فضل بدان كلمه كه بر انگشتريش نقش بسته بود آگاه نشد .\r\nاز اين واقعه چندى نگذشت كه روزى فضل بن ربيع بر امين وارد شد و امين به دو گفت : اى فضل به انگشترى تو چه نوشته شده ؟ فضل گفت : نام خودم و پدرم .\r\nامين انگشترى را از او گرفته گفت : پس اين كلمه كه زير نامت نقش شده چيست ؟\r\nفضل چون آن را خواند پى به قضيه برده گفت : « لا حول و لا قوة الا باللّه العلى العظيم » به خدا سوگند اين شكستى فاحش است ، من وزير توام و اكنون چندين روز است كه نامه‌ها را با همين انگشترى و به همين صورت مهر نموده به اطراف مىفرستم ، به خدا سوگند اين علامت پايان دولت و نابودى آنست ؟ به خدا نه تو رستگارى ، و نه ما\r\n\r\n","description":"","footnote":"","page_name":" 59 ","page_number":79},
  {"content":"\r\n\r\nكه با توايم پيروزمنديم ! و پس از مدتى كوتاه فتنهء معروف بر پا شد .\r\n\r\nآخرين خليفهء خوش‌گذران\r\nمستعصم آخرين خليفه‌اى بود كه به لهو و لعب و شنيدن غنا و موسيقى عشق مىورزيد ، و مجلس وى حتى يك ساعت هم از آن خالى نبود . همچنين ندما و اطرافيانش همگى با وى پيوسته غرق در لذات و خوش‌گذرانى بودند ، و صلاح وى را در نظر نمىگرفتند - چنان كه در امثال آمده است : احمق به فرياد گوش نمىدهد - بدين جهت مردم نامه‌هايى كه در آن انواع تهديدها و اشعار وجود داشت به دو مىنوشتند و آن را در اطراف درهاى دار الخلافه مىافكندند . از جمله اين اشعار بود :\r\n قل للخليفة مهلا * اتاك ما لا تحب\r\nها قد دهتك فنون * من المصائب غرب\r\nفانهض بعزم و الا * غشاك ويل و حرب\r\nكسر و هتك و اسر * ضرب و نهب و سلب \r\n« به خليفه بگو بس است . چيزى را كه نمىخواستى بر سرت آمد . آگاه باش كه انواع مصيبت‌هاى عجيب بر تو نازل شده است . برخيز و گر نه هلاكت و نابودى تو را فرا مىگيرد . و هم شكست و بىآبرويى و ضرب و غارت و چپاول نصيبت مىشود » .\r\nدر اين باره يكى از شعراى دولت مستعصمى قصيده‌اى سروده كه اولش اين است :\r\n يا سائلى و لمحض الخير يرتاد * اصخ فعندى نشدان و انشاد\r\nوا ضيعة الناس و الدين الحنيف و ما * تلقاه من حادثات الدهر بغداد\r\nهتك و قتل و احداث يشيب بها * رأس الوليد و تعذيب و اصفاد \r\n« اى پرسش‌كننده از من كه در جستجوى حقيقتى ، گوش بده كه شناسايى و\r\n\r\n","description":"","footnote":"","page_name":" 60 ","page_number":80},
  {"content":"\r\n\r\nپاسخ نزد من است . آه از نابودى مردم و دين حنيف و آنچه كه از حوادث روزگار بر بغداد رسيد : از رسوايى و كشتار و شكنجه و غل و زنجير و ساير مصيبت‌هايى كه موى كودك از آن سپيد مىشود » .\r\nبا اين وصف مستعصم پيوسته در پى شنيدن آواز و گوش دادن به نغمات موسيقى بود ، حال آنكه بناى دولتش رو به ويرانى مىرفت .\r\nنيز از چيزهايى كه دربارهء مستعصم شهرت دارد اين است كه وى زمانى به بدر الدين لؤلؤ حاكم موصل نامه نوشته از او گروهى مطرب و نوازنده خواست ، و اين در همان وقت بود كه فرستادهء سلطان هلاكو نيز نزد بدر الدين لؤلؤ آمده از وى درخواست منجنيق و آلات حصار مىكرد . بدر الدين لؤلؤ گفت : به خواسته‌هاى اين دو نفر بنگريد و بر اسلام و مسلمانان گريه كنيد .\r\nشنيده‌ام كه مؤيد الدين محمد بن علقمى وزير در اواخر دولت مستعصمى پيوسته مىخواند :\r\n كيف يرجى الصلاح من أمر قوم * ضيعوا الحزم فيه اى ضياع\r\nفمطاع و ليس فيه سداد * و سديد المقال غير مطاع \r\n« چگونه مىتوان اميد رستگارى دربارهء كسانى داشت كه حزم و دورانديشى را يكباره كنار نهادند ، در اين ميان يكى مطاع است ولى به راه صواب نيست ، و يكى گفتارش درست ولى غير مطاع است . » گفته‌اند : مرد را نشايد جز آنكه در راه رسيدن به رياست همواره كوشش كند ، و يا در راه چشم‌پوشى از آن پيوسته ساعى باشد .\r\n اذا ما لم تكن ملكا مطاعا * فكن عبدا لخالقه مطيعا\r\nو ان لم تملك الدنيا جميعا * كما تهواه فاتركها جميعا \r\n« هر گاه پادشاهى مطاع نيستى پس بنده‌اى مطيع پروردگار خويش باش ،\r\n\r\n","description":"","footnote":"","page_name":" 61 ","page_number":81},
  {"content":"\r\n\r\nو اگر همهء دنيا را چنان كه مىخواهى مالك نيستى پس يكباره همه را ترك كن » .\r\n\r\nاسباب رياست\r\nاين جا به موقع است حكايتى كه مشتمل بر اسباب رياست است نقل شود .\r\nگويند : ابو طالب جراحى كاتب [ 1 
  ] كه در زمان خود نويسنده‌اى فاضل به شمار مىآمد و زبر دست‌تر از وى نبود براى ملاقات ابن عميد وارد رى شد ، ولى از طرف ابن عميد پذيرايى شايان و يا چيزى كه خوشايند او باشد نديد ، بدين جهت از ابن - عميد جدا شده عزم آذربايجان كرد ، و نزد سلطان آنجا كه مردى فاضل و خردمند بود رهسپار شد . چون سلطان ابو طالب را آزمايش كرد به ميزان فضلش پى برد ، و او را نواخته درخواست كرد آنجا بماند .\r\nابو طالب نيز نزد سلطان با حالى خوش ماند ، سپس نامه‌اى به ابن عميد نوشته وى را از حق ناشناسى ، و از دست دادن مردى چون او سرزنش نمود . از جمله چيزهايى كه به او نوشت اين بود :\r\n« بگو ببينم در پاسخ چه مىگويى اگر به تو بگويند چرا خود را رئيس ناميده‌اى ؟\r\nاگر به تو بگويند رياست چيست مىدانى چيست ؟ رياست آنست كه در خانهء رئيس هنگام بسته بودن بايد بسته ، و هنگام باز بودن بايد باز باشد . مجلس رئيس بايد با مردمان فاضل پيوسته آبادان باشد ، و خيرش به هر كس برسد ، و احسانش لبريز ، و رويش گشاده ، و خدمتگارش با ادب ، و حاجبش بزرگوار و گشاده‌رو ، و دربانش پر لطف ، و سكه‌اش رايگان ، و طعامش خوردنى ، و قدر و منزلتش زياد ، و دفترش سياه از صلات\r\n\r\n\r\n","description":"","footnote":"\r\n[ ( 1 - ) 
  ] ابو طالب جراحى از خاندان على بن عيسى بود كه به گفتهء ابو حيان توحيدى ، ابن عميد بر او رشك برد و او را از خود راند ، ابو طالب نيز رنجيده خاطر شده به آذربايجان نزد مرزبان ديلمى پادشاه آنجا رفت و كتابت او را به عهده گرفت ، ولى ابن عميد پس از آن از رفتار زشت خود سخت پشيمان شد . الامتاع و الموانسه ج 1 ص 68 .\r\n","page_name":" 62 ","page_number":82},
  {"content":"\r\n\r\nو جوايز و صدقات باشد . ولى تو در خانه‌ات همواره بسته ، و مجلست خالى ، و نيكىات يأس‌آور و احسانت نوميدكننده ، و خدمتگزارت بىادب ، و حاجبت پرخاشجو و دربانت ترشرو و سكه‌ات در عيوق [ 1 
  ] ، و دفترت پر از حبس فلان شخص ، و برانداختن بنيان فلان كس ، و تبعيد فلان آدم است . تو را به خدا سوگند جز اين چيزى دارى ؟\r\nاگر نه اين بود كه من در خانه‌ات پا نهاده به طعامت لب زده‌ام اين نامه را نشر مىكردم ليكن حق تو را در آنچه گفتم رعايت مىكنم ، چندانكه جز خدا و تو كسى بر آن آگاه نخواهد شد . و به خدا سوگند ياد مىكنم كه نسخه‌اى از آن نزد من وجود ندارد و آفريده‌اى جز من آن را نديده ، و بر آن آگاه نيست ، تو نيز چون اين نسخه را ديدى نابود كن و از ميان ببر و السلام على من اتبع الهدى .\r\n\r\nپاداش نيكى و بدى\r\nپادشاه راست كه نيكى را به نيكى ، و بدى را به بدى پاداش دهد تا رعيتش پيوسته به نيكى وى اميدوار ، و از سطوتش بيمناك باشد . و در اين باره نابغه به نعمان بن منذر چه نيكو گفته است :\r\n و من اطاعك فانفعه بطاعته * كما اطاعك و ادلله على الرشد\r\nو من عصاك فعاقبه معاقبة * تنهى الظلوم و الا تقعد على ضمد \r\n« هر كس بندگى تو را بجا آورد وى را بدان سبب سودمند باش ، و او را به رستگارى راهنمايى كن . و هر كس عصيان تو را ورزيد به سزايش برسان سزايى كه ستمكار را از ستم باز دارد ، و ستم را ناديده مگير . » ايرانيان گفته‌اند : تباهى مملكت ، و جرأت يافتن رعيت ، و ويرانى بلاد نتيجهء از ميان بردن وعد و وعيد است ، و پادشاه را شايسته نيست كه افتخارش به زر\r\n\r\n\r\n","description":"","footnote":"\r\n[ ( 1 - ) 
  ] عيوق : ستاره‌اى است خرد و روشن و سرخ رنگ به طرف راست كهكشان كه پيرو ثريا باشد . منتهى الارب .\r\n","page_name":" 63 ","page_number":83},
  {"content":"\r\n\r\nو زيورهاى سلطنت و ذخاير سنگين قيمت كه در خزانهء خود در اختيار دارد باشد ، زيرا اينها چيزهاى بىارزشى هستند كه حقيقت ندارند ، و شخص فاضل را نشايد كه گرد آن گردد .\r\nهمچنين شايسته نيست پادشاه به نياكان و پدران خود فخر كند ، بلكه بايد فخرش به فضايل و اخلاق و آداب و ساير محاسنى باشد كه تحصيل كرده و برگزيده است .\r\nيكى از توانگران نزد حكيمى به پدران و نياكان ، و زر و زيورهاى گرد - آوردهء خود باليده افتخار مىكرد ، حكيم به دو گفت : اگر در اين چيزها فخر باشد بايد براى خود آنها باشد نه براى تو ، و اگر پدران تو چنان كه گفتى از اشراف و بزرگان بوده‌اند فخر براى ايشان است نه براى تو .\r\nعسجدى گويد [ 1 
  ] 2 : يكى از حكما را شيوه اين بود كه هر گاه وصف شخصى را نزد او مىكردند مىپرسيد : اين شخص عصامى است يا عظامى ؟ اگر مىگفتند عصامى است آن شخص به نظرش بزرگ مىآمد ، و اگر مىگفتند عظامى است به دو اعتنا نمىكرد . و مقصود عسجدى از عصامى اشاره به گفتار شاعر است كه مىگويد :\r\n نفس عصام سودت عصاما * و علمته الكر و الاقداما\r\nو صيرته ملكا هماما . \r\n« نفس عصام عصام را بزرگ نموده ، دليرى و يورش به دو آموخته ، وى را پادشاهى بلند همت ساخته است . يعنى وى با عقل و شخصيت خويش رئيس شده است . و مقصودش از عظامى آنست كه وى به پدران و نياكان و استخوان پوسيده‌هاى ايشان افتخار مىكند .\r\n\r\n\r\n","description":"","footnote":"\r\n[ ( 1 - ) 
  ] اگر مرادش عسجدى شاعر باشد ، وى ابو نظر عبد العزيز بن منصور عسجدى از مشاهير شعرا و سخنوران و متوفى در سال 432 هجرى است . مدرس تبريزى . ريحانة الادب .\r\n","page_name":" 64 ","page_number":84},
  {"content":"\r\n\r\nعسجدى به يكى از اصحاب ابن عميد ذو الكفايتين [ 1 
  ] گفت : وزير را چگونه ديدى ؟ گفت : شخصى بدخو ، سست پيمان ، بدگمان به خالق . عسجدى گفت :\r\nپس آن ابهت و شهرت ، و موكب و تجمل ظاهر ، و خانهء با شكوه ، و فرش‌هاى پر - قيمت ، و غلامان زيبا را به نظر نمىآورى ؟ آن مرد گفت : دولت غير از بزرگوارى ، و سلطنت غير از كرم ، و بهره و نصيب غير از ارجمندى و رفعت است ، كو زائران و بهره‌مندان ، كو اميدواران و سپاسگزاران ، كو ستايشگران راستگو ، كو برگشتگان خوشنود ، كو بخشش‌ها و تفضلات ، كو خلعت‌ها و تشريفات ، كو هدايا و ميهمانىها ؟\r\nهيهات هيهات كه رياست با ناروايى به چنگ نمىآيد ، و شرف با ياوه‌سرايى حاصل نمىشود . آيا گفتار شاعر را نشنيده‌اى كه مىگويد :\r\n ابا جعفر ليس فضل الفتى * اذا راح فى فرط اعجابه\r\nو لا فى فراهة برذونه * و لا فى ملاحة اثوابه\r\nو لكنه فى الفعال الجميل * و الكرم الاشرف النابه \r\n« اى ابو جعفر ، فضيلت شخص در اين نيست كه همواره بر خود ببالد . و نه در جست و خيز اسب او ، و نه در زيبايى جامهء اوست . بلكه فضيلت مرد در كردار نيك و كرم و بزرگوارى و شرافتمندى اوست . » و مؤلف اين كتاب - كه خداوند كارش را راست آرد ، و از هر زشتى نگاهش دارد - در اين باره گفته است :\r\n ليس فضل الفتى على الناس فى ثو * ب و دار و بغلة و لجام\r\nانما الفضل فى تفقد جار * و نسيب و صاحب و غلام \r\n« برترى شخص بر مردم در جامه و استر و لگام آن نيست ، بلكه فضيلت در\r\n\r\n\r\n","description":"","footnote":"\r\n[ ( 1 - ) 
  ] ابو الفتح على بن محمد بن حسين عميد ، ملقب به ذو الكفايتين ، وزير اديب و فاضل و بلند همت ركن الدولهء ديلمى ، مقتول در سال 366 هجرى است : ياقوت ، معجم الادباء .\r\n","page_name":" 65 ","page_number":85},
  {"content":"\r\n\r\nنوازش همسايه و خويش و دوست و خدمت‌گزار است . »\r\n\r\nسياست‌هاى پنجگانه\r\nگفته‌اند : سياست پنج گونه است ، سياست منزل ، سياست ديه ، سياست شهر ، سياست لشكر ، سياست كشوردارى . هر آن كس كه سياستش در خانه درست بود در ديه نيز درست است ، و هر كس سياستش در ديه صحيح بود در شهر نيز صحيح است ، و هر كس سياستش در شهر خوب بود در ادارهء لشكر نيز خوب است ، و هر كس سياستش در ادارهء لشگر پسنديده بود در كشوردارى نيز پسنديده است .\r\nولى من اين مطلب را مسلم نمىدانم ، زيرا چه بسا شخصى عامى كه در خانه‌اش داراى سياستى نيكوست ، ولى نيروى سياست كارهاى بزرگ را ندارد .\r\nو چه بسا پادشاهى كه سياست ملك‌دارىاش خوب است ، ولى سياستش در منزل خوب نيست .\r\nكشور با شمشير و قلم اداره مىشود . و دربارهء شمشير و قلم اختلاف است كه كدام يك افضل است و بر ديگرى تقدم دارد . گروهى بر آنند كه بايد قلم بر شمشير چيره باشد ، و در تأييد نظر خود گفته‌اند كه قلم را شمشير نگاهدارى مىكند ، در اين صورت شمشير به منزلهء نگاهبان و خدمتگزار قلم است .\r\nو جمعى معتقدند كه بايد شمشير بر قلم چيره باشد ، و چنين دليل آورده‌اند كه قلم خدمتگزار شمشير است زيرا قلم روزى صاحبان شمشير را تحصيل مىكند ، پس در اين صورت به منزلهء خادم شمشير است .\r\nبعضى نيز گفته‌اند : اين هر دو با هم مساوى هستند ، و هيچ يك از ديگرى بىنياز نيست .\r\nگفته‌اند : مملكت با سخاوت فراوانى مىيابد ، و با عدل آبادان مىگردد ،\r\n\r\n","description":"","footnote":"","page_name":" 66 ","page_number":86},
  {"content":"\r\n\r\nو با خرد ثبات مىپذيرد ، و با شجاعت نگاهدارى مىشود ، و با رياست مىچرخد .\r\nنيز گفته‌اند : شجاعت از آن صاحب دولت است .\r\nاز وصاياى حكماست كه : جنگ با دشمن خود را آخرين چاره قرار ده ، و فرصت را هر گاه دست داد غنيمت شمار ، و كارها را به كاردان سپار ، هر كس سوار عرابه شود از فرو افتادن در امان نخواهد بود ، و هر كس با شخصى دشمنى كند كه ياراى دشمنى با او را ندارد ، صلاح در آنست كه با وى مدارا و نرمى كند ، و نزد وى زارى نمايد تا از شرش به طريقى خلاص شود .\r\nنيز گفته‌اند : شايسته است كه پادشاه با دشمنانش و همچنين با دوستان دشمنانش ملاطفت كند ، زيرا پى در پى نيكى كردن با ايشان سبب از ميان رفتن دشمنى آنان مىشود ، و چنانچه دشمنانش پس از احسان وى در دشمنى خويش پافشارى نمودند همانا بر او ستم روا داشته‌اند ، و هر كس بر ديگرى ستم كند خداوند ستمديده را يارى خواهد كرد .\r\nيكى از حكما پادشاهى فاضل را پند مىداد و مىگفت : دنيا ثبات و دوامى ندارد ، و هر چه به زيان تو باشد نمىتوانى با نيروى خود از آن جلوگيرى كنى .\r\nبدى ترسناك است ، و جز شخص خردمند از آن نمىترسد ، و خوبى مايهء اميدوارى است و هر كسى طالب آنست ، و بسيار اتفاق مىافتد كه نيكى از جانب بدى پيدا مىشود ، و بدى از ناحيهء نيكى به وجود مىآيد . و اين مطلب از گفتار خداوند عز و جل گرفته شده است كه :  وَ عَسى أَنْ تَكْرَهُوا شَيْئاً وَ هُوَ خَيْرٌ لَكُمْ ، وَ عَسى أَنْ تُحِبُّوا شَيْئاً وَ هُوَ شَرٌّ لَكُمْ وَ اللَّهُ يَعْلَمُ وَ أَنْتُمْ لا تَعْلَمُونَ .  [ 1 
  ]\r\n\r\nحكايت\r\nاين جا محل نقل حكايتى است : نور الدين [ 2 
  ] فرمانرواى شام به اسد الدين\r\n\r\n\r\n","description":"","footnote":"\r\n[ ( 1 - ) 
  ] سورهء بقره ، آيهء 215 .\r\n[ ( 2 - ) 
  ] نور الدين محمود بن زنگى : از\r\n","page_name":" 67 ","page_number":87},
  {"content":"\r\n\r\nشيركوه عموى صلاح الدين يوسف بن ايوب پيشنهاد كرد براى كارى كه او را برگزيده بود به جانب مصر رهسپار شود . اسد الدين شيركوه به دو گفت : اى مولاى من ، من نمىتوانم اين كار را بپذيرم جز آنكه يوسف پسر برادرم يعنى صلاح الدين نيز همراهم باشد . نور الدين نيز به صلاح الدين فرمان داد با عمويش اسد الدين شيركوه همراهى كند ، ولى صلاح الدين از رفتن با او معذرت خواست و گفت : من براى اين كار استعداد ندارم ، نور الدين از وى خواست كه مانع را بر طرف كند و به دو تأكيد كرد كه رهسپار شود ، صلاح الدين مىگويد : من در كمال بىميلى همچون كسى كه وى را به كشتارگاه ببرند با عمويم رهسپار شدم ، و چون به مصر رسيديم و مدتى در آنجا اقامت گزيديم كار من بدانجا رسيد كه مصر را صاحب شدم .\r\nبدين نحو صلاح الدين فرمانرواى مصر شده مملكتش وسعت يافت ، و پس از آن شام را نيز مالك شد ، و شرح اين داستان به نحو مشروح و مفصل در فصل مربوط به دولت صلاح الدين خواهد آمد . ان شاء اللّه تعالى .\r\n\r\nدشمن بر دو گونه است\r\nگفته‌اند : دشمن دو گونه است ، دشمنى كه به تو ستم مىكند ، و دشمنى كه تو به دو ستم مىكنى . اما دشمنى كه از تو ستم ديده است به دو اطمينان مكن ، و تا مىتوانى از او دورى گزين .\r\nو اما دشمنى كه به تو ستم روا داشته است ، چندان از او مترس زيرا چه بسا وى از ستمى كه بر تو روا داشته شرمگين و پشيمان شده براى خوشايند تو از رأى خويش برگشته باشد ، و چنانچه باز هم در ستمكارى بر تو اصرار ورزيد كسى كه ستمديدگان به دو پناه مىبرند داد تو را از او خواهد ستاند .\r\n\r\n\r\n","description":"","footnote":"\r\n[ ( ) 
  ] اتابكان معروف شام است كه در سال 541 پس از پدر به حكومت شام رسيد ، و با صليبيون به جنگ پرداخت . لين پول ، طبقات سلاطين اسلام .\r\n","page_name":" 68 ","page_number":88},
  {"content":"\r\n\r\nچه بسا كه دشمن تو را سودمند افتد ، و دوست زيان رساند . اسكندر گفته - است : من از ناحيهء دشمنانم بيشتر سودمند شدم تا از دوستانم ، زيرا دشمنانم از من عيبجويى كرده بدىهايم را آشكار مىساختند ، و بدين وسيله مرا بر خطاى خود آگاه مىكردند ، و من نقص خود را در مىيافتم ، ولى دوستان من خطايم را در نظرم نيك جلوه داده مرا بدان جرأت مىدادند . شاعر گفته است :\r\n و ما ساءنى الا الذين عرفتهم * جزى اللّه خيرا كل من لست اعرف \r\n« بدى به من نمىرسانند مگر كسانى كه مىشناسمشان ، خدا جزاى خير دهد كسانى را كه نمىشناسم . »\r\n\r\nحسن سياست اسكندر\r\nبه اسكندر گفتند : چه شد كه با كمى سن اين مملكت وسيع را به چنگ آوردى ؟ گفت : با بده دست آوردن دل دشمنان ، و دوست كردن ايشان با نيكى و احسان ، و پيمان بستن با دوستان به وسيلهء خوشرفتارى با ايشان ، و گرامى داشتن آنان .\r\nيكى از حكما گفته است : هيچ چيز از خطر دشمن زورگو مانند فروتنى و خضوع جلوگيرى نمىكند ، همچنانكه گياه تر از خطر باد سخت در امانست ، زيرا گياه تر از هر طرف كه باد بوزد در مقابل او تسليم مىشود .\r\nپادشاهان آنسان كه در پى صيد و شكار بودند به چيز ديگر اشتياق نداشتند ، زيرا صيد و شكار امرى بود كه پيوسته نكته‌هاى شگفت‌آور در بر داشت ، و پيش - آمدهايى جالب در آن روى مىداد . و در اين خصوص معتصم بيش از هر كس بدان شوق مىورزيد ، زيرا در زمين دجيل [ 1 
  ] ديوارى ساخته بود كه طولش چندين\r\n\r\n\r\n","description":"","footnote":"\r\n[ ( 1 - ) 
  ] دجيل : نهرى است كه از دجله جدا شده بلاد وسيعى را آبيارى مىكند و اراضى آن بدان منسوب است . ياقوت ، معجم البلدان .\r\n","page_name":" 69 ","page_number":89},
  {"content":"\r\n\r\nفرسخ بود ، و هر گاه قصد شكار مىكرد اطرافيانش حلقه مىزدند ، و حلقه را همچنان تنگ كرده شكار را مىراندند ، تا آنكه شكار وارد آن زمين مىشد ، و ميان ديوار و دجله قرار مىگرفت ، و راه فرار برايش نمىماند ، و چون شكار به خوبى در آن زمين محصور مىشد معتصم و فرزندان و خويشان و خواص اطرافيانش وارد آن محوطه شده به سهولت دست به كشتار مىزدند ، و به نشاط مىپرداختند ، و هر چه مىخواستند مىكشتند ، و باقيمانده را آزاد مىكردند .\r\nگويند : معتصم چندين گورخر را به وسيلهء داغ علامت نهاده آزاد كرد ، زيرا شنيده بود كه عمر گورخر دراز است .\r\n\r\nمعتصم و شكار\r\nاينجا محل نقل حكايتى شگفت و جالب است : صفى الدين عبد المؤمن بن فاخر ارموى [ 1 
  ] براى من نقل كرده گفت : مجاهد الدين ايبك دواتدار صغير [ 2 
  ] گفت :\r\nما زمانى در خدمت خليفه مستعصم باللّه براى شكار بيرون شديم ، و نزديك جلهمه كه قريه‌اى ميان بغداد و حلّه است حلقه زديم ، سپس رفته رفته حلقه تنگ شد ، به قسمى كه سواران ما با دست حيوان را شكار مىكردند ، در اين هنگام در ميان شكارها گورخرى تنومند صيد شد كه داغى بر آن زده شده بود . هنگامى كه آن را خوانديم ديديم داغ از معتصم است ، و چون مستعصم گورخر را ديد وى نيز آن\r\n\r\n\r\n","description":"","footnote":"\r\n[ ( 1 - ) 
  ] صفى الدين عبد المؤمن بن فاخر اديب و شاعر و نويسنده و موسيقىدان و از مقربين نزد مستعصم عباسى و هولاكو و شمس الدين و عطاملك جوينى بود . وى در صفر سال 691 هجرى در زندان درگذشت . ابن شاكر ، فوات الوفيات .\r\n[ ( 2 - ) 
  ] دواتدار صغير از خواص بستگان مستنصر ، و سپس در زمان مستعصم از اعاظم رجال درجهء اول مملكت به شمار مىرفت . وى در سال 656 به فرمان هلاكو به قتل رسيد . راجع به دواتدار كوچك و همچنين دواتدار بزرگ مشروحا به تعليقات مرحوم قزوينى بر جهانگشاى ج 3 ص 449 به بعد رجوع شود .\r\n","page_name":" 70 ","page_number":90},
  {"content":"\r\n\r\nرا داغ نموده رها كرد . و از روزگار معتصم تا مستعصم در حدود پانصد سال بود .\r\n\r\nداستانى جالب از شكار\r\nاز داستان‌هاى جالبى كه من دربارهء شكار شنيده‌ام آنست كه مردى از اهل ادب در بغداد برايم نقل كرده گفت : محمد بن صالح بازيارى براى من حكايت كرد كه : روزى ما پيشاپيش سلطان اباقا [ 1 
  ] به شكار مىپرداختيم ، در اين وقت سه كلنگ ( كركى ) در آسمان بالاى سر يك ديگر به پرواز در آمدند ، ما نيز شاهينى را رها نموديم و شاهين پرواز كرده بر كلنگ بالايى فرود آمد و ضربه‌اى بر او زد ، آنگاه كلنگ مذكور روى دومى افتاد و او را در هم شكست ، و سپس هر دو آنها روى سومى افتاده او را در هم كوبيدند ، و هر سه روبروى سلطان بر زمين افتادند ، سلطان از اين پيش آمد بسيار تعجب نموده همهء ما را خلعت داد .\r\nصاحب علاء الدين در كتاب جهانگشاى آورده است كه منتهاى حلقهء شكار چنگيزخان سه ماه راه بود ، ولى من اين مطلب را بسيار بعيد مىدانم ، زيرا پادشاهان تا اين حد به صيد و شكار اصرار نمىورزيدند ، و چنين شوقى زياد بدان نداشتند .\r\nپادشاهان اموال فراوان به بازياران مىبخشيدند ، و اقطاعاتى ( تيول ) پر ارزش به ايشان مىدادند ، و همواره ايشان را نزد خود مىپذيرفتند ، و وقت زيادى از خود را صرف آنها مىكردند ، و اين كار بيهوده و باطل نبود ، زيرا صيد و شكار سودهايى فراوان در بر دارد ، و يكى از آنها كه غرض مهمتر نيز همان است تمرين افراد لشكر به جست و خيز و يورش و چرخش و عادت دادن ايشان به سواركارى و تيراندازى و شمشيرزنى و گرز انداختن و عادت كردن به قتل و خونريزى و بى - مبالاتى در ريختن خون و بىجان كردن است . نيز از آن جمله آزمايش اسبها ، و\r\n\r\n\r\n","description":"","footnote":"\r\n[ ( 1 - ) 
  ] اباقاابقا ، پسر هولاكو پادشاه مغول بود كه در سال 663 به پادشاهى نشست و در 680 پس از سيزده سال پادشاهى در همدان درگذشت . حمد اللّه مستوفى ، تاريخ گزيده ص 593 .\r\n","page_name":" 71 ","page_number":91},
  {"content":"\r\n\r\nپى بردن به ميزان پيشرفت و شكيبايى آنها بر پى در پى دويدن است . نيز حركت در شكار حركتى ورزشى است ، و به هضم غذا كمك مىكند ، و صحت مزاج را نگاه مىدارد . ديگر برترى گوشت شكار بر ساير گوشتهاست ، زيرا به سبب ترس و اضطراب حيوان از سگ و باز شكارى حرارت غريزى او به جوش مىآيد ، و به حرارت بدن انسان مىافزايد .\r\nيكى از حكما گفته است : بهترين گوشتها گوشتى است كه سگ و باز شكارى آن را به اضطراب و پريشانى افكنده باشند . ديگر پيش‌آمدهاى جالبى است كه در شكار به وقوع مىپيوندد و بعضى از آن قبلا ذكر شد .\r\n\r\nخوشگذرانىهاى يزيد\r\nيزيد بن معاويه از پرشورترين مردم نسبت به شكار بود ، و پيوسته با آن سر و كار داشت ، و دست‌برنجن‌هاى طلا به دست و پاى سگ‌هاى شكارى مىآويخت ، و جل‌هاى زربفت به آنها مىپوشانيد ، و براى هر سگى يك غلام گماشته بود كه او را خدمت كند .\r\nگويند عبيد اللّه بن زياد مردى از اهل كوفه را به چهارصد هزار دينار جريمه كرد ، و مال را در صندوق بيت المال سپرد ، آن مرد نيز از كوفه رهسپار دمشق شد تا از عبيد اللّه به يزيد شكايت كند ، و دمشق در آن روزگار پايتخت بود . چون به دمشق رسيد از يزيد سراغ گرفت ، به دو گفتند در شكارگاه است ، آن مرد نخواست هنگامى كه يزيد در دمشق نبود وارد آن شود ، ازينرو خيمهء خود را بيرون شهر زد و به انتظار برگشت يزيد از شكارگاه در آنجا اقامت گزيد . در اين ايام روزى بىخيال در خيمهء خود نشسته بود ديد سگى كه دست‌برنجن‌هاى طلا به دست و پاى او آويخته و جلى كه مبلغى زياد ارزش داشت بر او پوشانده شده داخل خيمه شد ، و از فرط تشنگى و خستگى نزديك بود جان دهد ، مرد دانست كه آن سگ از يزيد\r\n\r\n","description":"","footnote":"","page_name":" 72 ","page_number":92},
  {"content":"\r\n\r\nاست و از او جدا شده ازينرو برخاسته آب برايش آورد ، و پذيراييش نمود ، چيزى نگذشت كه جوانى خوش صورت كه بر اسبى زيبا سوار بود و زىّ پادشاهان داشت با سر و صورتى غبارآلود فرا رسيد . آن مرد برخاسته بر وى سلام كرد ، سوار از او پرسيد سگى را نديدى از اينجا عبور كند ، آن مرد گفت : چرا مولانا هم اكنون در خيمه است ، و آب نوشيده استراحت كرده است ، و چون به اينجا رسيد در كمال خستگى و عطش بود ، يزيد چون سخن آن مرد را شنيد از اسب فرود آمد و وارد خيمه شد ، و به سگ كه استراحت كرده بود نظر افكند ، و سپس ريسمان او را گرفت تا از خيمه بيرون ببرد ، در اين وقت مرد شكايت حال خويش را به يزيد نموده جريان مالى را كه عبيد اللّه بن زياد از او گرفته بود به دو گزارش داد ، يزيد نيز دواتى طلبيده به عبيد اللّه نوشت مال او را پس بدهد ، و خلعتى با ارزش نيز به وى ببخشد ، سپس سگ را گرفته از خيمه خارج شد ، آن مرد نيز همان وقت به كوفه رهسپار شد و به دمشق نرفت .\r\nنيز سلطان مسعود [ 1 
  ] در اين خصوص مبالغه مىكرد ، و به سگ‌ها جل اطلس رنگارنگ مىپوشانيد 3 و دست‌برنجن‌هاى طلا به دست و پاى آنها مىآويخت ، و گاه نسبت به امين الدولة بن تلميذ [ 2 
  ] طبيب نصرانى كه مردى فاضل و ظريف بود كم التفاتى مىكرد ، ازينرو امين الدوله دربارهء سلطان مسعود سرود :\r\n من كان يلبس كلبه * وشيا و يقنع لى بجلدى \r\n\r\n\r\n","description":"","footnote":"\r\n[ ( 1 - ) 
  ] سلطان مسعود بن ملكشاه سلجوقى پس از برادر خود طغرل به پادشاهى رسيد ، و پس از هجده سال و نيم سلطنت در سال 547 بيرون همدان درگذشت . حمد اللّه مستوفى ، تاريخ گزيده ص 455 .\r\n[ ( 2 - ) 
  ] ابو الحسن هبة اللّه بن تلميذ نصرانى طبيبى حاذق و شاعرى نغز گفتار و شيرين سخن بود ، در عصر خود بزرگ نصارى و رئيس و قسيس ايشان به شمار مىرفت و در سال 560 در سن صد سالگى در بغداد درگذشت . ابن خلكان وفيات الاعيان .\r\n","page_name":" 73 ","page_number":93},
  {"content":"\r\n\r\n فالكلب خير عنده * منى و خير منه عندى \r\n« آن كس كه سگش را جل رنگارنگ مىپوشاند ، ولى دربارهء من تنها به پوستم قناعت مىكند . سگ نزدش بهتر از من است ، و هم سگ نزد من بهتر از اوست . »\r\n\r\nانسانى در حلقهء شكار\r\nامير فخر الدين بغدى بن قشتمر براى من حكايت كرده گفت : زمانى جدم ملك قشتمر حلقه‌اى براى شكار زد و در آن حلقه انسانى گرفتار شد كه بسيار كوتاه - قد بود مانند كودكى كه سنش پنج سال باشد ، و ناخن‌ها و موهاى بدنش بسيار بلند بود ، سپس او را گرفته نزد ناصر لدين اللّه بردند ، و با او به گفتگو پرداختند ، ولى او هيچگونه سخنى نمىگفت ، آنگاه برايش غذا و آب آوردند ، ولى چيزى نخورد و ننوشيد ، و هر چه سعى كردند كه با او گفتگو كنند نتوانست حتى يك كلمه سخن بگويد . در اين هنگام يكى از حاضرين به دو گفت : پس چه مىخواهى ؟ باز هم حرفى نزد ، دوباره به دو گفت : مىخواهى آزادت كنيم ، وى سرش را تكان داد يعنى آرى ، ناصر لدين اللّه دستور داد آزادش كنند ، و چون آزاد شد بناى دويدن را گذاشت ، چندانكه از آهو تندتر مىدويد ، و سر به بيابان نهاد و رفت .\r\n\r\nكسرى و رعيتش\r\nاز بزرگمهر دربارهء اردشير پرسش كردند . بزرگمهر گفت : اردشير شب را براى حكمت بيدار مىماند ، و روز را براى سياست مىگذاشت . نيز به دو گفتند :\r\nبراى چه كسرى نيكى خود را به همهء رعيت روا مىداشت ؟ گفت از ترس آنكه مبادا مستحق از نظرش دور شود ، گفتند : چگونه مىتوانست به همهء رعيتش نيكى كند ؟ گفت : آرى وى براى همه نيت خير مىكرد ، و چون چنين نيتى داشت نيكىاش شامل همه مىشد .\r\n\r\n","description":"","footnote":"","page_name":" 74 ","page_number":94},
  {"content":"\r\n\r\nنقل است كه عمر بن خطاب گفته است : خداوند به وسيلهء سلطان بيشتر نهى و جلوگيرى مىكند تا به وسيلهء قرآن [ 1 
  ] . گويند اين بدان جهت است كه مردم از عقوبت‌هاى كنونى بيشتر بيم دارند تا از عقوبت‌هاى آينده و موعود .\r\n\r\nآنچه براى سلطان كامل شايسته نيست\r\nديگر از آنچه براى سلطان كامل شايسته نيست گفتگوى بسيار در مجلس او دربارهء خوردنىها و زنان است ، مبادا كه با ساير مردم در اين جهت همانند شود ، زيرا مردم عادى در زندگى خود به چيزى كم قناعت و اكتفا مىكنند ، و از چيزهاى بزرگ چشم مىپوشند ، و چنانچه بخواهند دربارهء چيزى سخن بگويند جز بدين آشنايى ندارند كه انواع خوردنىها و اقسام زنان را وصف كنند .\r\nاحنف بن قيس [ 2 
  ] گويد : در مجلس ما از گفتار دربارهء طعام و زن بپرهيزيد ، زيرا من ناپسند مىدانم كه شخص پيوسته شكم و فرج خويش را وصف كند ، و همواره با زنان روبرو باشد .\r\nپرويز به فرزندش گفت : زندگى لشكريان خود را وسعت مده كه از تو بى - نياز مىگردند ، همچنين زندگى را برايشان تنگ مگير كه از تو دلگير مىشوند .\r\nبلكه در عطاى ايشان ميانه‌روى را پيش‌گير و گاه نيز عطا را با خوشى از ايشان باز - دار . همواره دامنهء اميد ايشان را وسعت ده ، ولى در عطا وسعت مده . چون منصور اين گفتار پرويز را شنيد به سبب بخلى كه در او بود آن را پسنديده گفت : اينست رأى و تدبير ، و اينست معنى گفتار كسى كه گفته است : « سگ خويش را گرسنه\r\n\r\n\r\n","description":"","footnote":"\r\n[ ( 1 - ) 
  ] و در كتاب عقد الفريد چنين آمده است كه : حكما گفته‌اند : پيشواى عادل سودمندتر از باران دانه درشت ، و پيشواى ستمكار بهتر از فتنهء هميشگى است . و آنچه خداوند به وسيلهء سلطان نهى و جلوگيرى مىكند ، بيشتر از آنست كه به وسيلهء قرآن مىكند ، ج 1 ص 6 .\r\n[ ( 2 - ) 
  ] احنف بن قيس : ابو بحر ضحاك يا صخر بن قيس مرد خردمند و بردبار مشهور عرب كه در حلم به دو مثل زنند ، متوفى در سال 67 هجرى . استيعاب ابن عبد البر .\r\n","page_name":" 75 ","page_number":95},
  {"content":"\r\n\r\nبدار تا همواره در پىات باشد » . [ 1 
  ] در اين وقت يكى از امراى لشكر وى [ 2 
  ] برخاسته گفت : اى امير المؤمنين در اين صورت مىترسم سگ‌ات گرده نانى در دست ديگرى ببيند ، و تو را رها كرده دنبال او بيفتد !\r\n\r\nسياست رياست\r\nگفته‌اند : به كار بردن سياست در رياست سخت‌تر از اصل رياست است ، چنان كه سياست خدمت دشوارتر از اصل خدمت است . نيز چنان كه پرهيز كردن پس از صرف دارو مشكل‌تر از نوشيدن داروست ، همچنين نيكى را در جايش به كار بردن دشوارتر از اصل نيكى كردن است .\r\nو رئيس بايد با رنج رياست بسازد .\r\nيكى از حكماى ترك گفته است : شايسته است كه در فرمانده لشكر ده خصلت از اخلاق حيوانات وجود داشته باشد : جرأت شير ، و حملهء خوك ، و مكر روباه ، و شكيبايى سگ بر زخم ، و شبيخون زدن گرگ ، و نگهبانى كلنگ ( كركى ) ، و سخاوت خروس ، و مهربانى مرغ بر جوجه ، و پرهيز كلاغ ، و چاقى تعرو ، و تعرو جانورى است در سرزمين خراسان كه هنگام سفر و مشقت همواره فربه مىشود .\r\nگفته‌اند : فاضل از طالبان رياست كسى است كه معرفت با سرشت ، و تشخيص درست با خلقتش آميخته باشد ، و همواره در پى دانستن اين باشد كه گردش روزگار و آمد و رفت دولتها در جهان چگونه بوده است . نيز به مدارا با دشمنان دانا باشد ، و راز خويش را نيك پنهان كند ، زيرا كه گردش سياست همانا بر رازدارى است .\r\nنيز براى عقل خويش از عقل ساير خردمندان يارى بجويد ، زيرا از عقل يك نفر به تنهايى كارى ساخته نيست . نيز شايسته است كه پادشاه هنگام اشتباه و درهم شدن رأيها صاحب انديشه و تفكر ، و در وقت اختلاف ميلها و خواسته‌ها داراى عزم و\r\n\r\n\r\n","description":"","footnote":"\r\n[ ( 1 - ) 
  ] مثل معروف : « اجع كلبك يتبعك » .\r\n[ ( 2 - ) 
  ] عباس طوسى . عقد الفريد ج 1 ص 15 .\r\n","page_name":" 76 ","page_number":96},
  {"content":"\r\n\r\nتصميم باشد ، تا همواره مطلب روشن و مقصود هويدا گردد .\r\n\r\nنگاهدارى كشور با حزم و هوش\r\nو اما حزم و هوش همانا اساس استوارى مملكت است ، و ما مىبايست كه حزم و احتياط را مقدم داشته در اول اين كتاب در شمار خصلت‌هاى نيك از آن ياد كرده - باشيم ، ولى چنان كه معلوم است عقل هوش را نيز در بر دارد ، و داشتن عقل مستلزم داشتن هوش نيز هست ، ازينرو تنها به ذكر عقل اكتفا نموديم ، ولى بد نيست كه قدرى دربارهء حزم و هوش نيز در اينجا گفتگو كنيم .\r\nگفته‌اند : باهوش‌ترين پادشاهان كسى است كه جدّ را جانشين هزل كند ، و ميل را مقهور خرد سازد ، و كردارش حاكى از ضميرش باشد ، و خوشنودى از بهره‌اى كه دارد ، و يا خشمى كه از مكرش برمىخيزد هيچيك او را گول نزند .\r\nنيز گفته‌اند پادشاه با احتياط كسى است كه بر نفس خويش ديدبان بگمارد ، و از او جستجو كند تا مردم به عيب او بيش از خود وى آگاه نباشند .\r\nنيز گفته‌اند : باهوش‌ترين پادشاهان كسى است كه با مدارا ، و روش نيكو ، و آرام آرام رعيتش را به پذيرفتن اخلاق و فرا گرفتن آداب خويش وادارد .\r\nدر اين خصوص نكته‌اى لطيف به خاطرم رسيد ، و آن اينكه هر گاه رعيت رفته رفته اخلاق و آداب پادشاهى را پذيرفتند ، طبعا رفتار و كردار او را نيك مىشمرند ، زيرا خود نيز داراى همان رفتار و كردارند ، و بر آن تكيه مىكنند .\r\nدر اين صورت هيچيك از ايشان روش او را بد نمىشمرند ، و از او بد نمىگويند . ولى بر عكس چنانچه طباع و اخلاق رعيت با خوى و طبع پادشاه سازگار نباشد همواره به بدگويى از او و مذمت از رفتار او مىپردازند . و اين سرّى لطيف است كه در گفتار پيشينيان نهفته است .\r\nنيز گفته‌اند : باهوش‌ترين پادشاهان كسى است كه كار را قبل از فرا رسيدن\r\n\r\n","description":"","footnote":"","page_name":" 77 ","page_number":97},
  {"content":"\r\n\r\nحاجت بدان استوار كند ، و پيش‌آمد بزرگ و مهم را قبل از وقوعش تدارك نمايد .\r\nبه اسكندر گفتند : نشانهء دوام سلطنت چيست ؟ گفت : پيروى از احتياط و جدّ نمودن در همهء كارها . گفتند : علامت زوالش چيست ؟ گفت : هزل در كار سلطنت .\r\nانوشيروان گفته است : حزم و احتياط ، نگاه داشتن چيزى است كه بر عهده دارى ، و ترك چيزى كه از آن بىنيازى .\r\nديگرى گفته است : با احتياطترين پادشاهان كسى است كه به كار خود مسلط باشد ، و به خصلت‌هاى خويش توجه كند ، و شهوتش را پايمال نمايد ، و چيزهاى نامأنوس را از خود دور و آن را سركوب سازد .\r\nنيز گفته‌اند : شايسته است كه آغاز امر پادشاهى با احتياط توأم باشد ، و چون كار استوار شد كوشش و سعى به كار رود .\r\nبه يكى از فضلاى ملوك گفتند : مىبينيم هر گاه كسى بر تو وارد مىشود نشستن با او را طولانى مىكنى . چه بسا وى صلاحيت اين امر را نداشته باشد ؟\r\nگفت : حقيقت حال شخص در يك مجلس و دو مجلس آشكار نمىشود ، در اين صورت من همنشينى با او را طول مىدهم و در چندين مجلس وى را مىآزمايم ، اگر شخصى فاضل بود او را برمىگزينم ، و اگر ناقص بود وى را رها مىكنم .\r\nديگرى گفته است : روا نيست كسى حزم و هوشيارى را بدان جهت كه عاجزى به پيروزى رسيده است رها كند ، و نه آنكه حزم و احتياط را از دست بدهد كه شخصى با حزم و احتياط گرفتار شكستى شده است .\r\nنيز گفته‌اند كسى را كه حزم و هوشيارى پيش نبرد ، عجز و ناتوانى او را به عقب مىاندازد .\r\nبه عبد الملك بن مروان گفتند : هوشيارى چيست ؟ گفت فريفتن مردم و به\r\n\r\n","description":"","footnote":"","page_name":" 78 ","page_number":98},
  {"content":"\r\n\r\nدست آوردن دل ايشان به وسيلهء مال ، زيرا مردم پيرو مال‌اند ، هر جا مال باشد ايشان هستند ، و هر جا برود با آن مىروند .\r\nيكى از پادشاهان به حكيمى گفت : در چه صورت اعتماد به دشمن از حزم و هوشيارى است ؟ گفت : هر گاه در كارى با وى مشورت كنى كه به سود تو و اوست .\r\nمسلمة بن عبد الملك [ 1 
  ] گفته است : من از پيروزيى كه با عجز آغاز شود شادمان نشده‌ام ، و از شكستى كه ابتدايش با حزم و هوشيارى است پشيمان نگشته‌ام .\r\n\r\nآنچه بر پادشاه فاضل فرض است\r\nاز جمله چيزهايى كه بر پادشاه فاضل فرض و لازم است ، اين است كه دربارهء اسرار دورانديش باشد ، و آن را نگاهدارى نمايد ، و از فاش شدن و انتشارش جلوگيرى كند ، و در اين موضوع تأنى كامل لازم است ، زيرا چه بسا كشورى كه به سبب آشكار شدن سرّى ويران شده ، و نفوسى به هلاكت رسيده است ، و نگاهدارى سرّ و كتمان آن از مهمترين چيزهايى است كه انسان بايد بدان توجه نمايد .\r\nآنچه در اين باره در حديث آمده اين است كه :\r\n« من كتم سرّه ملك امره »\r\nيعنى :\r\nكسى كه سرّ خويش را كتمان كند بر كار خود مسلط است .\r\nو على عليه السلام فرموده است :\r\n« الرأى تحصين السرّ »\r\nيعنى : نگاهدارى سرّ از خردمندى است .\r\nشخصى سرّى را نزد ديگرى فاش كرد ، سپس به دو سپرد كه در كتمانش بكوشد ، و چون مطلب تمام شد از او پرسيد فهميدى ؟ آن شخص گفت : نه بلكه فراموش كردم .\r\nعمرو بن عاص گفته است : هر گاه من سرّى را نزد دوستم آشكار نمودم و او سرّ\r\n\r\n\r\n","description":"","footnote":"\r\n[ ( 1 - ) 
  ] ابو سعيد مسلمة بن عبد الملك بن مروان كه به سبب زردى رنگش او را جرادة الصفرا مىناميدند ، وى مردى شجاع بود و فتوح بسيارى در روم كرد ، و چند ماهى نيز ولايت عراق را به عهده داشت . المعارف ابن قتيبه ص 57 .\r\n","page_name":" 79 ","page_number":99},
  {"content":"\r\n\r\nمرا نشر كرد بايد خود را ملامت كنم نه دوستم را . گفتند : براى چه ؟ گفت : براى آنكه من در نگاهدارى سرّ خود از وى اولى بودم .\r\nاز اشعارى كه در اين باب سروده شده اين بيت است :\r\n اذا ضاق صدر المرء عن سرّ نفسه * فصدر الذى يستودع السرّ اضيق \r\n« هر گاه سينهء شخص در نگاهدارى سرّ خويش تنگ شود ، سينهء آنكه سرّش در آن به امانت نهاده شده تنگ‌تر خواهد بود . » نيز گفته‌اند : روا نيست كه سرّ پادشاه جز در نزد يك نفر باشد ، زيرا اگر نزد يك نفر باشد اظهار نكردنش چه براى محبوب شدن نزد پادشاه ، و چه از ترس وى برايش بهتر است . و چون سرّ نزد يك نفر باشد و فاش شود پادشاه يقين خواهد كرد كه فاش شدنش از ناحيهء آن شخص است . ولى هر گاه سرّى نزد جمعى باشد و فاش شود هر يك آن را به گردن ديگرى خواهند نهاد ، در اين صورت اگر پادشاه همگى را به سزا برساند به همه ستم روا داشته است جز يك نفر ، و اگر از عقوبت همگى چشم بپوشد ايشان به فاش نمودن اسرارش عادت مىكنند . شاعر گفته است :\r\n و سرّك ما كان عند امرئ * و سرّ الثلاثة غير الخفى \r\n« سرّ تو آنست كه نزد يك نفر باشد . و سرّ سه نفر پوشيده نخواهد ماند . » اگر پادشاه ناچار شد كه سرّ خويش را نزد جمعى اظهار كند ، بهتر آنست كه آن را به هر يك از ايشان به تنهايى بگويد ، و به دو سفارش كند كه آن را نهفته دارد ، و هم به دو بفهماند كه آن سرّ را به جز او به كسى نگفته است ، و اين روش براى مكتوم ماندن سرّ بهتر است .\r\nيكى از پادشاهان ايران با وزراى خود دربارهء امرى مشورت نمود ، در اين هنگام يكى از ايشان گفت : روا نيست كه پادشاه جز به تنهايى با ما مشورت كند ، زيرا كه اين طريق براى پنهان ماندن سرّ بهتر ، و نزد خرد به احتياط نزديك‌تر ، و با سلامت سازگارتر است ، و هم ما را از شرّ يك ديگر مصون خواهد داشت .\r\n\r\n","description":"","footnote":"","page_name":" 80 ","page_number":100},
  {"content":"\r\n\r\nبايد دانست كه هيچ دولتى مانند دولت عباسى به حفظ اسرار و مبالغه در نگاهدارى آن توجه نداشت ، و در اين خصوص از دولت مذكور مطالب عجيبى نقل شده است . زيرا به سبب نقل شدن يك كلمه و يا گزارش يك مطلب چه نعمت‌هايى را كه از چنگ صاحبانش بيرون آوردند ، و چه نفوسى را كه از اين راه به هلاكت رساندند .\r\n\r\nداستانى ظريف\r\nدر روزگار ناصر لدين اللّه داستانى جالب و ظريف به وقوع پيوست كه بد نيست آن را در اينجا نقل كنم :\r\nناصر لدين اللّه از فرزند خود دو پسر داشت كه بلاد خوزستان را تيول آنها كرده بود ، و ايشان بدانجا رفته اقامت گزيده بودند . ناصر در يكى از شبها به ياد ايشان افتاد ، و دلش از شوق ديدار آنها پرواز كرد ، و ترسيد مبادا در آنجا اتفاقى بيفتد و گزندى به ايشان برسد ، ازينرو همان ساعت نزد قمّى وزير خود فرستاد و به دو گفت : هم اكنون كسى را نزد فرزندانم بفرست تا آنها را به بغداد بياورد ، در ضمن هيچ كس را بدين امر آگاه مكن . وزير نيز همان ساعت از ميان شتربانانى كه هر شب جلو در ديوانخانه حاضر بودند ، و زاد و راحله و مخارج خويش را همواره در كنار داشتند ، و با خانوادهء خود وداع كرده بودند كه اگر در عرض شب امرى اتفاق افتاد به سوى آن بشتابند ، شتربانى را احضار كرد . چون شتربان حضور يافت وزير راجع به پيامى كه بايد به مقصد برساند با او سخن گفت . و به دو اظهار كرد : هم اكنون از شهر خارج شو و مبادا كسى از رفتنت آگاه شود كه جانت در خطر است ، سپس يكى از كليدهاى دروازهء شهر را آورده به دو داد . شتربان هنگامى كه مىرفت از شهر خارج شود از جايى عبور كرد كه دو زن از پنجرهء خانه‌هاى خود كه روبروى يك ديگر قرار داشت با هم سخن مىگفتند ، در اين هنگام يكى از آنها به ديگرى گفت : تو مىگويى\r\n\r\n","description":"","footnote":"","page_name":" 81 ","page_number":101},
  {"content":"\r\n\r\nاين شتربان در اين وقت به كجا مىرود ؟\r\nديگرى گفت : به شوشتر مىرود تا فرزندان خليفه را به بغداد بياورد ، زيرا خليفه به ديدارشان مايل شده است ، و چون مدت اقامت ايشان در آنجا به طول انجاميده مىترسد جانشان در خطر افتد . چون شتربان سخنان آنها را شنيد همان ساعت به ديوانخانه برگشته اذن خواست نزد وزير برود . چون وزير از برگشتن شتربان آگاه شد بر آشفته او را احضار نمود ، و از سبب برگشتنش پرسش كرد ، شتربان جريان گفتگوى آن دو زن را برايش نقل كرد و گفت : من ترسيدم به راه خود بروم و اين مطلب آشكار شود ، و شما يقين حاصل كنيد كه من آن را فاش نموده‌ام ، و اين سبب هلاك من گردد ! وزير گفت ، مىدانم برو و در امان خدا به مقصد رهسپار شو ، زيرا شياطين خبرهاى مهم را بازگو مىكنند ! و مانند اين داستان مطلبى است كه يكى از مردم بغداد برايم نقل كرده گفت :\r\nدوستى براى من گفت : زمانى ما در دولاب بستان البقل [ 1 
  ] قدم نهاده همچنان پيش مىرفتيم كه به آخر آن برسيم ، در آن هنگام صداى كسى را شنيديم كه مىگفت :\r\nاباقا درگذشت ، ولى هر چه نگاه كرديم كسى را نديديم ، سپس تاريخ آن روز را به خاطر سپرديم ، و چون خبر واقعه رسيد همانطور بود كه گوينده گفته بود .\r\n\r\n\r\n","description":"","footnote":"\r\n[ ( 1 - ) 
  ] بستان البقل : خواجه نصير طوسى در ذيل خود بر تاريخ جهانگشاى جوينى ص 288 ج 3 گويد : « و بوقا تيمور از جانب غربى آن جا كه باغ بقل است و . . . آغاز جنگ كردند » .\r\nمرحوم علامهء قزوينى در تعليقات خود بر كتاب مذكور گويد : « تعيين اين نقطه بنحو تحقيق معلوم نشد ، ولى چنان كه صريح متن است بر جانب غربى بغداد بوده است . رجوع كنيد به :\r\nبغداد در عصر خلافت بنى عباس ، از لسترنج » . ولى در كتاب مذكور نيز نامى از باغ بقل بخصوص برده نشده است . در هر حال مراد از « دولاب بستان البقل » محل چاه آب بستان مذكور بوده كه به وسيلهء دولاب و چرخ مخصوص آب از آن مىكشيده‌اند .\r\n","page_name":" 82 ","page_number":102},
  {"content":"\r\n\r\n\r\nجاى سر\r\nگويند : زمانى حاكم موصل - به گمانم بدر الدين لؤلؤ - به مجد الدين بن اثير جزرى [ 1 
  ] گفت : مىخواهم هم اكنون مردى دين‌دار و امين را كه نگاهدار سرّ باشد به من معرفى كنى تا به وسيلهء او مطلبى سرّى را به خليفه پيغام دهم ، و او هم اكنون به مقصد رهسپار شود . ابن اثير ساعتى به فكر فرو رفت سپس گفت : من كسى را با اين صفت جز برادرم سراغ ندارم . حاكم گفت : برخيز و مطلب را به او بگو ، و او را به خانهء برادرش فرستاد . مجد الدين نيز آنچه نزد حاكم سخن رفته بود براى برادرش نقل كرد و به دو گفت : برادر به خدا سوگند من آنچه دربارهء تو مىدانستم شهادت داده‌ام . اكنون نزد حاكم برو و هر چه فرمان مىدهد امتثال كن . ابن اثير نزد حاكم شتافت و حاكم با او دربارهء رسالت وى سخن گفت ، و فرمان داد همان ساعت به سوى مقصد رهسپار شود . ابن اثير نيز به خانه رفت تا با برادرش وداع كند ، چون به خانه رسيد ديد برادرش همچنان در دهليز خانه در انتظار وى ايستاده - است .\r\nسپس به دو گفت : برادر حاكم با تو گفتگو كرد ؟ ابن اثير گفت : آرى . مجد الدين گفت : مطلب چه بود ؟ ابن اثير گفت : برادر تو هم اكنون نزد وى شهادت دادى كه من مردى ديندار و امين و حافظ سرّم ، آيا رواست كه من پس از گذشتن لحظه‌اى تو را تكذيب كنم ؟ حاكم مطلبى را به من گفت كه جز براى كسى كه فرمان داده - است به دو بگويم به ديگرى نخواهم گفت . در اين هنگام مجد الدين گريست و برادرش را دعا كرد .\r\nاز جمله اشعارى كه در اين باره سروده شده است گفتار حماسى است :\r\n\r\n\r\n","description":"","footnote":"\r\n[ ( 1 - ) 
  ] ابو السعادات مبارك بن ابى الكرم محمد ملقب به مجد الدين ، صاحب كتاب :\r\nالنهاية فى غريب الحديث ، كه از مشاهير لغويين و از فحول ادبا به شمار مىآمد ، و در سال 606 در موصل درگذشت . مدرس تبريزى ، ريحانة الادب .\r\n","page_name":" 83 ","page_number":103},
  {"content":"\r\n\r\n و فتيان صدق لست مطلع بعضهم * على سرّ بعض غير انّى جماعها\r\nلكل امرئ شعب من القلب فارغ * و موضع نجوى لا يرام اطلاعها\r\nيظلون شتّى فى البلاد و سرّهم * الى صخرة اعيا الرجال انصداعها \r\n« من راز مردان نيك را نزد دوستانشان آشكار نمىكنم ، بلكه ايشان را به - يك ديگر پيوند مىدهم .\r\nهر كس دلش نهانگاه و جاى رازى دارد كه ديگران را بدان راه نيست .\r\nآنان در جهان پراكنده‌اند ولى رازشان در دل سنگى نهفته است كه شكافتن آن هرگز ميسر نيست » .\r\nو از مضامين دلپسندى كه در اين باره گفته شده اين است :\r\n لا تسألى القوم ما مالى و كثرته * و سائلى القوم ما مجدى و ما خلقى\r\nهل اطعن الطعنة النجلاء عن عرض * و اكتم السرّ فيه ضربة العنق \r\n« از كسى دربارهء مال من و بسيارى آن پرسش مكن ، بلكه از خوى و بزرگوارى من بپرس . آيا من كوركورانه زخم كارى بزنم ، حال آنكه رازى را نگاه مىدارم كه سر در راه آن مىرود . » و از گفتار نيك در اين باره شعر صابى است :\r\n فقل لصديقى كن على السرّ آمنا * اذا لم يكن بينى و بينك ثالث \r\n« به دوست من بگو هنگامى از راز خود مطمئن باش كه ميان من و تو سومى نباشد » .\r\nو هم گفتار ديگرى است :\r\n و انك كلما استودعت سرّا * انّم من النسيم على الرياض \r\n« بدان كه رازى كه نزد تو به امانت مىنهند از وزش نسيم در بوستان فاش‌تر خواهد بود . »\r\n\r\n","description":"","footnote":"","page_name":" 84 ","page_number":104},
  {"content":"\r\n\r\nو مؤلف اين كتاب را دربارهء رازدارى اشعارى است كه از آن جمله است :\r\n و ما احتفر الاصحاب للسّرّ حفرة * كصدرى و لو جار الشراب على عقلى \r\n« دوستان براى راز خود نهانگاهى مانند سينهء من نيافته‌اند ، و گر چه شراب عقل مرا زايل كرده باشد » .\r\nنيز از مؤلف كتاب است در اين باره :\r\n و ان يكن الزجاج ينمّ طبعا * فسيدنا انّم من الزجاج \r\n« اگر شيشه درون خود را فاش مىكند ، سرور ما بيش از شيشه راز خود را آشكار مىسازد » .\r\n\r\nسعايت و سخن‌چينى\r\nاز جمله امورى كه بايد انديشه را در آن به كار برد ، و هم در آن نيك تأنى و تأمل نمود ، موضوع سخن‌چينى و نمّامى است . زيرا چه بسا سخن‌چين و سعايت - پيشه‌اى كه براى تسكين خشم خود بيچاره‌اى را با يك تهمت كه از آن برى است در چنگال پادشاهى چيره‌دست گرفتار مىكند ، و امر بر پادشاه مشتبه شده آن شخص بىگناه را به هلاكت مىرساند ، و چون پس از آن به حقيقت حال پى برد پشيمان مىشود ، آنگاه كه پشيمانى سودى ندارد ، سپس بر اثر اين كار سه نفر زيان مىبينند : سخن‌چين ، و كسى كه نزدش سخن‌چينى شده ، زيرا اين دو نفر دين خود را به سبب كارى كه كرده‌اند از دست داده‌اند ، و سومى يعنى كسى كه از وى سعايت شده و با شتاب‌زدگى به عقوبت رسيده است . اين هر سه در اين كار زيان ديده‌اند . آنچه دربارهء سعايت و سخن‌چينى در قران كريم آمده اين آيه است :  يا أَيُّهَا الَّذِينَ آمَنُوا إِنْ جاءَكُمْ فاسِقٌ بِنَبَإٍ فَتَبَيَّنُوا أَنْ تُصِيبُوا قَوْماً بِجَهالَةٍ فَتُصْبِحُوا عَلى ما فَعَلْتُمْ نادِمِينَ  [ 1 
  ] .\r\nو آنچه در حديث آمده اين است :\r\n« من كان يؤمن باللّه و اليوم الاخر فلا يرفعن\r\n\r\n\r\n","description":"","footnote":"\r\n[ ( 1 - ) 
  ] سورهء حجرات ، آيهء 6 .\r\n","page_name":" 85 ","page_number":105},
  {"content":"\r\n\r\nالينا عورة اخيه المسلم » .\r\nيعنى : هر كس ايمان به خدا و روز واپسين دارد عيوب نهانى برادر مسلمان خويش را نزد ما نقل نكند .\r\nشخصى براى يحيى بن خالد بن برمك نامه نوشته به دو گزارش داد كه : مردى تاجر و غريب درگذشته و كنيزى زيبا و كودكى شيرخوار و مالى فراوان از خود به جاى گذاشته است ، و وزير از هر كس بدانها سزاوارتر است .\r\nيحيى بن خالد بالاى نامهء او نوشت : اما آن مرد را خداوند رحمت كند ، و اما كنيزك خدايش نگاهدار باشد ، و اما كودك پروردگار حافظش باشد ، و اما مال كردگار زيادش نمايد ، و اما سخن‌چين كه اين خبر را آورده خدايش لعنت كند .\r\nگويند : هنگامى كه عبد العزيز بن مروان - كه با وصف جوانى در ميان بنى اميه كسى از او خردمندتر نبود - عهده‌دار حكومت دمشق شد ، مردم دمشق به طمع افتاده گفتند : كودكى بيش نيست و در امور بصيرتى ندارد ، و هر چه به دو بگوييم قبول مىكند ، از اين رو شخصى در مجلس وى برخاسته گفت : خداوند امير را خير دهاد ، نصيحتى دارم . عبد العزيز گفت : كاش مىدانستم اين نصيحت چيست كه بدون آنكه خدمتى دربارهء تو كرده باشم به من گوشزد مىكنى ، بگو نصيحتت را ، گفت : مرا همسايه‌ايست بسيار متمرد و سركش ، و سپس عيوبى چند از او نقل كرد . عبد العزيز به دو گفت : اى مرد تو نه از خدا ترسيدى و نه امير خود را گرامى داشتى و نه حق همسايگى را ادا كردى ، اگر ميل دارى دربارهء گفتارت تحقيق كنم اگر راستگو بودى سودى از جانب ما نخواهى برد ، و اگر دروغ‌گو بودى تو را به سزايت خواهيم رساند ، و اگر از ما گذشت بخواهى از تو در مىگذريم .\r\nآن مرد گفت : اى امير از من درگذر . عبد العزيز گفت : هر جا مىخواهى برو ، خدا همراهت مباد كه تو را بد مردى مىبينم .\r\n\r\n","description":"","footnote":"","page_name":" 86 ","page_number":106},
  {"content":"\r\n\r\nعلى بن محمد بن فرات وزير مقتدر باللّه از سخن‌چين بدش مىآمد ، و هر گاه كسى قضيه‌اى را به دو گزارش مىداد كه در آن نسبت به ديگرى سعايت شده بود حاجبش بيرون مىآمد و در حالى كه تمام طبقات مردم ايستاده بودند صدا مىزد :\r\nسخن‌چينى كه اين گزارش را به وزير داده كيست ؟ اى سخن‌چين وزير در پاسخ تو چنين و چنان مىگويد ، و بدين نحو آن مرد در ميان گروه مردم مفتضح مىشد .\r\nازينرو مردم در روزگار وى از سخن‌چينى دست برداشتند .\r\nعبد الرحمان بن عوف [ 1 
  ] گفته است : هر كس به كار ناروايى پى ببرد و آن را آشكار سازد ، چنانست كه خود آن را مرتكب شده است :\r\nقباد پادشاه ايران براى فرزندش كسرى وصيّتى نوشت كه از آن جمله است :\r\nاى فرزند بخيل را در كار مشورت خود راه مده كه تو را از رسيدن به منتهاى فضل و برترى باز مىدارد ، و نه ترسو را كه هنگام اغتنام فرصت كار را بر تو تنگ مىسازد . اى فرزند بدترين افراد رعيت را نزد خود كسى بدان كه عيب مردم را بيشتر آشكار مىكند ، زيرا در مردم عيوبى هست كه تو در پوشاندن آن از همه اولى هستى ، و آشكار نمودن آن را بايد از هر كس زشت‌تر بدانى ، وظيفهء تو تنها حكم به ظاهر است ، و خداوند است كه دربارهء امور نهانى قضاوت مىكند . آنچه را براى خود نمىخواهى براى رعيت مخواه ، و زشتىهاى نهانى مردم را پوشيده دار تا خداوند نيز زشتىهاى نهانى تو را پوشيده دارد . در تصديق گفتار سخن‌چين شتاب مكن كه سخن‌چين گفتارش با مكر توأم است گر چه مانند ناصح سخن بگويد . عفو خود را شامل مردم كن آنسان كه دوست دارى بالاتر از تو تو را\r\n\r\n\r\n","description":"","footnote":"\r\n[ ( 1 - ) 
  ] عبد الرحمان بن عوف : صحابى پيغمبر ( ص ) و يكى از اصحاب شورى ، متوفى در سال سى و يك هجرى است . استيعاب ، ابن عبد البر .\r\n","page_name":" 87 ","page_number":107},
  {"content":"\r\n\r\nعفو كند .\r\nاز سخنان ظريفى كه در اين باره گفته شده است سخن مهيار [ 1 
  ] است كه يكى از وزرا را مخاطب ساخته گويد :\r\n يا سيف نصرى و المهند تابعى * و ربيع دهرى و الزمان مصاف\r\nو معيد ايامى على بدائنا * سمنا وهن على الانام عجاف\r\nاخلاقك الغر السجايا مالها * حملت قذى الواشين و هى سلاف\r\nو الافك فى مرآة رأيك ماله * يخفى و انت الجوهر الشفاف \r\n« اى شمشير پيروزى من با آنكه تيغ هندى در پىام مىباشد ، اى بهار زندگانى من كه زندگى همچون ميدان نبرد است . اى كه روزگار مرا با آن همه درد و رنج به كاميابى برگرداندى در وقتى كه مردم قرين ناكامى بودند . اى كه درد خوى تو همواره صاف و با نيكى سرشته بود ، چه شد كه گفتار سخن‌چينان آن را آلوده ساخت .\r\nتو كه گوهرى شفاف هستى چرا سخن دروغگويان بر آينهء رأى تو پوشيده مانده - است » و از گفتار دلپذير دربارهء سخن‌چينى اين دو شعر است :\r\n سعى اليك بى الواشى فلم ترنى * اهلا لتكذيب ما القى من الخبر\r\nو لو سعى بك عندى فى الذّكرى * طيف الخيال لبعت النوم بالسهر \r\n« سخن‌چين از من نزد تو بدگويى كرد ، و تو مرا لايق ندانستى كه آن را تكذيب كنى .\r\nولى اگر خيال در خواب ناز از تو نزد من سعايت كند من خواب را به بيدارى مىفروشم » .\r\n\r\n\r\n","description":"","footnote":"\r\n[ ( 1 - ) 
  ] مهيار بن مزرويهء ديلمى : شاعر نغز گفتار ايرانى كه به زبان عربى شعر مىسروده - است ، متوفى در سال چهارصد و بيست و هشت هجرى . جرجى زيدان ، آداب اللغة العربية .\r\n","page_name":" 88 ","page_number":108},
  {"content":"\r\n\r\n\r\nكدامين پادشاه برتر است\r\nدربارهء پادشاه قدرتمند و ستم‌پيشه ، و پادشاه ميانه‌رو و ضعيف اختلاف نموده‌اند ، و سرانجام پادشاه قدرتمند ستمكار را برتر شمرده‌اند ، به اين دليل كه پادشاه نيرومند ستمكار از حرص و آز رعيت جلوگيرى مىكند ، و جانب ايشان را با نيروى خود در مقابل ديگران نگاه مىدارد ، و با كبريايى كه در او هست رعيت را از شر دشمن حفظ مىكند . در اين صورت رعيتش به منزلهء كسى است كه از شرّ گروهى در امان ولى به يك شرّ گرفتار است .\r\nو اما پادشاه ميانه‌رو و ضعيف رعيت خود را همچنان به حال خويش وا مىگذارد ، در نتيجه هر كس مىرسد بر ايشان تسلط مىيابد ، و آنان در زير هر پايى كوفته و پايمال مىشوند ، و در حقيقت به منزلهء كسانى هستند كه از شرّ يك نفر در امان ، ولى به شرّ گروهى گرفتارند .\r\nو ميان اين دو حال فرق و تفاوت بسيار است .\r\nيكى از حكما گفته است : سلطانى كه رعيتش از او مىترسند بهتر است از سلطانى كه از رعيت خود بيم دارد .\r\nانوشيروان گفته است : من بر آنم كه هر كس خون خود را هدر دهد آن را بريزم ، و هر كس از ميزان قدر و منزلتش تجاوز كند او را ادب كنم ، و هر كس از حد خويش پا فراتر نهد او را به راه راست در آورم .\r\nيكى از حكما گفته است : دو كار است كه يكى جز به تنهايى و انفراد و ديگرى جز با اشتراك و استمداد صورت نمىگيرد . اما آن كه جز با تنهايى سازش ندارد پادشاهى است ، زيرا چنانچه در سلطنت شركت افتد رو به تباهى خواهد رفت . و اما آن كه جز با اشتراك حاصل نمىشود همانا رأى است كه هر گاه در آن شريك وجود داشته باشد با درستى و صواب توأم خواهد بود .\r\n\r\n","description":"","footnote":"","page_name":" 89 ","page_number":109},
  {"content":"\r\n\r\nنيز پادشاه نبايد دشمن را نزد خود كوچك پندارد و گر چه در واقع كوچك باشد . همچنين همنشينان پادشاه را نشايد كه دشمن را نزد وى كوچك شمارند ، زيرا اگر آنان دشمن را كوچك شمارند و دشمن بر پادشاه چيره شود اين شكستى است براى وى كه دشمنى كوچك بر او غلبه يافته است ، و اگر وى بر دشمن غلبه كند كارى بزرگ انجام نداده است .\r\nهنگامى كه پيغمبر ( ص ) از جنگ بدر مراجعت كرد ، و در آن حال غنايم و اسيرانى چند همراه داشت ، و سران مشركين كشته شده بودند ، مردم چند ميل بيرون مدينه از وى استقبال نمودند ، و او را بدان پيروزى تهنيت مىگفتند ، و هر - يك از ديگرى دربارهء كشتگان و كسانى كه سالم مانده بودند پرسش مىكردند ، در اين هنگام يكى از صحابه گفت : به خدا سوگند ما جز گروهى پيرزال موى سر - ريخته را نكشته‌ايم ! چون پيغمبر ( ص ) اين سخن را شنيد او را سرزنش كرد و از وى روى برگرداند ، سپس به دو گفت : اى مرد آخر اينها اشراف قوم بودند .\r\n\r\nدشمن را كوچك مشمار\r\nاز گفتار دلپسندى كه در اين باره به نظرم رسيد اين سخن حكيم هند به يكى از پادشاهان است :\r\nهرگز دشمن را كوچك مشمار كه هر گاه پرزه را گرد آورند از آن ريسمانى ساخته مىشود كه فيل مست را با آن مىتوان در بند كرد .\r\nتأمل در رأى امرى بس با اهميت است ، و بهترين رأى همانا رأيى است كه در آن تأنى و تأمل به كار برده شده باشد ، و بدين وسيله مىتوان از لغزش در رأى ايمن بود .\r\nاحنف بن قيس به اصحاب على ( ع ) چنين گفت : در رأى تأمل به كار بريد كه تأمل در رأى حقيقت آن را بر شما آشكار مىكند .\r\n\r\n","description":"","footnote":"","page_name":" 90 ","page_number":110},
  {"content":"\r\n\r\n\r\nرأى ناپخته\r\nاز يكى از خردمندان دربارهء امرى مشورت خواستند ولى او سكوت اختيار كرد ، به دو گفتند : چرا سخن نمىگويى ؟ گفت : من نان شب مانده را بيشتر دوست دارم ! چون خوارج بر آن شدند كه با عبد اللّه بن وهب راسبى [ 1 
  ] بيعت كنند از وى نظر خواستند ، عبد اللّه گفت : مرا با رأى ناپخته و بديهه‌گويى در سخن چه كار ! چون از بيعت با وى فارغ شدند عبد اللّه گفت : بگذاريد روز و شبى بر رأى و نظر بگذرد .\r\nو عبد اللّه بن وهب مذكور پيوسته از رأى ناپخته به خدا پناه مىبرد .\r\nگويند هنگامى حارث بن زيد با احنف بن قيس روبرو شد ، احنف به دو گفت :\r\nاگر شتابكار نبودى با تو مشورت مىكردم . و اين خود دليل بر آنست كه خردمندان رأى ناپخته را ناپسند مىدانستند .\r\nنيز خردمندان هيچگاه با گرسنه مشاورت نمىكردند مگر آنكه سير شود ، و نه با اسير مگر پس از آزاد شدن ، و نه با خواهان چيزى مگر پس از رسيدن به خواسته‌اش ، و نه با تشنه مگر پس از سيراب شدن ، و نه با گم شده مگر پس از راه يافتن به مقصدش ، و نه با كسى كه از پول در فشار باشد مگر هنگامى كه از آن سبك گردد .\r\nيكى از شعرا خردمندى را وصف نموده گويد :\r\n عليم باعقاب الامور كانّما * يخاطبه من كل امر عواقبه \r\n« وى چنان به عواقب امور داناست كه گويى عواقب در كارها با او گفتگو مىكنند » .\r\n\r\n\r\n","description":"","footnote":"\r\n[ ( 1 - ) 
  ] عبد اللّه بن وهب راسبى : كسى بود كه خوارج با او بيعت كردند و سركردگى ايشان را به عهده گرفت ، و در وقعهء نهروان به قتل رسيد . مروج الذهب مسعودى ج 2 ص 417 .\r\n","page_name":" 91 ","page_number":111},
  {"content":"\r\n\r\nمن در خصوص برترى رأى پخته بر رأى ناپخته بهتر از گفتار ابن رومى سراغ ندارم :\r\n نار الروية نار جدّ منضجة * و للبديهة نار ذات تلويح\r\nو قد يفضلها قوم لعاجلها * لكنه عاجل يمضى مع الريح \r\n« آتش تفكر و تأمل آتشى است بس پزنده ، ولى آتش بديهه و بىانديشگى تنها گرم كننده است . گروهى بديهه را به سبب زودرسى آن برتر مىدانند ، ليكن اين زودرسىاى است كه دستخوش باد است » .\r\nديگر از آنچه كه عقل درست نيكش مىشمارد اين است كه انسان نبايد در كارى پاى نهد كه بيرون آمدن از آن دشوار باشد . شاعر عرب گفته است :\r\n ما من الحزم ان تقارب امرا * تطلب البعد منه بعد قليل\r\nفاذا ما هممت بالشىء فانظر * كيف منه الخروج بعد الدخول \r\n« از دورانديشى نيست كه خود را به چيزى نزديك كنى كه پس از لحظه‌اى خواهان دورى از آن باشى . هر گاه به كارى همت گماشتى بنگر چسان پس از داخل شدن بايد از آن خارج شوى » .\r\nگويند : از اين بهتر آنكه انسان پاى در امرى ننهد كه خروج از آن محتاج به انديشه باشد .\r\nمعاويه به عمرو بن عاص گفت : زيركى تو تا چه حد است ؟ عمرو گفت :\r\nتا آن حد كه هيچگاه در كارى پاى ننهاده‌ام مگر آنكه نيك توانسته‌ام از آن بيرون آيم ! معاويه گفت : ولى من هيچگاه در امرى داخل نمىشوم كه در خارج شدن از آن محتاج به فكر و انديشه باشم !\r\n\r\n","description":"","footnote":"","page_name":" 92 ","page_number":112},
  {"content":"\r\n\r\n\r\nفرستاده آينهء فرستنده است\r\nاز امور پر اهميت براى پادشاه نيك نگريستن در فرستادن رسول و سفير است ، زيرا از فرستاده مىتوان به حال فرستنده پى برد .\r\nيكى از حكما گفته است : هر گاه حال شخصى بر شما پوشيده است و به ميزان عقلش آگاه نيستيد ، به نامه و فرستادهء او بنگريد ، زيرا اين دو گواهى هستند كه دروغ نمىگويند .\r\nدر رسول و فرستاده بايد خصلت‌هايى وجود داشته باشد . از آن جمله عقل است تا فرستاده به وسيلهء آن راه راست را از راه كج باز شناسد .\r\nديگر امانت و پارسايى است تا به فرستنده خيانت نكند ، زيرا چه بسا فرستاده‌اى كه از ناحيهء آن كس كه نزدش فرستاده شده روى خوش ديده ديگ طمعش به جوش آمده است ، سپس به دو پيوسته جانب فرستنده را رها كرده است ! معاويه شخصى از نزديكان خود را كه به دو اعتماد داشت براى امر صلح نزد پادشاه روم فرستاد ، و به وسيلهء او شرايطى سنگين به پادشاه روم پيشنهاد كرد ، چون فرستاده نزد وى بار يافت ، پادشاه كوشش كرد تا فرستاده در شرايط خود تخفيفى قايل شود ، ولى فرستاده قبول نكرد ، سپس پادشاه در خلوت به دو گفت : شنيده‌ام تو مردى تهىدست مىباشى چندانكه هر گاه مىخواهى نزد معاويه به روى چارپا عاريه مىكنى ؟ فرستاده گفت : آرى چنين است ، پادشاه گفت : پس چرا براى خود كارى نمىكنى حال آنكه نزد ما مال فراوان است ، از آن چندانكه تو را تا ابد بىنياز كند برگير و معاويه را رها كن ، سپس بيست هزار دينار براى او آورد ، فرستاده نيز آن را گرفت و در شروط خود تخفيف قايل شد ، و صلح‌نامه را امضاء نموده آنگاه نزد معاويه برگشت . چون معاويه به صلح‌نامه نگريست به حقيقت امر آگاه شد و به فرستاده گفت : تو كارى جز به نفع پادشاه روم نكرده‌اى ! و بر آن شد كه وى را\r\n\r\n","description":"","footnote":"","page_name":" 93 ","page_number":113},
  {"content":"\r\n\r\nمؤاخذه كند ، فرستاده گفت : اى امير المؤمنين از گناهم درگذر ، معاويه نيز گذشت كرد ، و سپس از وى روگردان شد .\r\nهمچنين رفتار كمال الدين محمد بن شهرزورى [ 1 
  ] آنگاه كه اتابك زنگى حاكم موصل وى را به بغداد فرستاد تا دربارهء راشد باللّه خليفهء عباسى مذاكره كند موجب عبرت و آگاهى است ، و هشدار مىدهد كه در انتخاب فرستاده نيك بايد دقت شود .\r\nداستان مذكور از اين قرار است كه چون راشد باللّه در بغداد از خلافت خلع شد از آنجا گريخت ، و به اميد استمداد از اتابك زنگى به موصل آمد ، و با اتابك ملاقات نمود و به دو وعده داد كه هر گاه به خلافت بازگشت دربارهء وى چنين و چنان خدمت كند .\r\nاتابك نيز از سخنان راشد به هوس افتاد ، و بر عهده گرفت كه ميان او و سلطان - مسعود آشتى برقرار كند ، سپس اتابك زنگى تصميم گرفت كه در اين باره با ديوان خلافت در بغداد ارتباط حاصل كند ، و براى اين كار كمال الدين محمد بن شهرزورى قاضى موصل را در نظر گرفت و او را به بغداد فرستاد ، و سفارش كرد كه در مذاكره در پيرامون كار راشد اصرار و پافشارى نمايد . و آنچه طرفداران مقتفى دربارهء خلافت وى رشته بودند پنبه كند ، كمال الدين نيز براى اين كار متوجه بغداد شد .\r\nابن اثير صاحب تاريخ گويد : پدرم برايم نقل كرد كه كمال الدين مذكور برايم گفت : چون به ديوان خلافت پا نهادم به من گفتند مىخواهى با امير المؤمنين بيعت كنى ؟ گفتم : امير المؤمنين در موصل نزد ماست ، و بيعت سابق وى هنوز بر گردن مردم است . كمال الدين گويد : سخن ما در اين باره به درازا كشيد و من به منزلم بازگشتم ،\r\n\r\n\r\n","description":"","footnote":"\r\n[ ( 1 - ) 
  ] كمال الدين محمد بن عبد اللّه بن قاسم شهرزورى فقيه و متكلم و اديب و كاتب و شاعر و قاضى موصل و وزير نور الدين محمود بن زنگى بود و متوفى در سال 572 هجرى . مدرس تبريزى ، ريحانة الادب .\r\n","page_name":" 94 ","page_number":114},
  {"content":"\r\n\r\nچون شب فرا رسيد پيرزنى پنهانى نزد من آمد ، و با من ملاقات نمود ، و نامه‌اى از مقتفى برايم آورد كه در آن مرا ملامت نموده از من خواسته بود كه از گفته‌ام صرف نظر كنم ، من در پاسخ گفتم : فردا خدمتى خواهم كرد كه اثر آن آشكار شود ، چون صبح فرا رسيد به ديوان خلافت رفتم ، و با من دربارهء بيعت سخن به ميان آمد ، در پاسخ گفتم : من مردى فقيه و قاضى هستم ، و شايسته نيست بيعت كنم مگر آنگاه كه نزدم ثابت شود خليفهء پيشين خلع شده است ! ازينرو گواهانى حاضر كردند و ايشان نزد من به فسق راشد شهادت دادند ، گفتم اين مطلب ثابت است و حرفى در آن نيست ، ليكن ما را نيز از اين نمد كلاهى است ، زيرا امير المؤمنين مقتفى كنون به سلطنت و خلافت خداوندى در روى زمين نايل شده و از دست آن كس كه قصد وى را داشت راحت شده است ، ولى ما چه بايد بكنيم ؟ چون اين سخن را به گوش مقتفى رساندند فرمان داد صريفين و درب هارون و حربى [ 1 
  ] را به ملكيت اتابك درآورند ، من نيز با مقتفى بيعت كرده پس از آنكه پول و تحف و هداياى قابلى گرفتم به موصل باز گشتم ! ولى من نمىدانم از كداميك از دو كار كمال الدين تعجب كنم ، از رفتار و خيانتش به اتابك و روسياه نمودن او در مقابل كسى كه به وى پناه برده بود ، زيرا از فرستادن كمال الدين جز تقويت كار مقتفى ، و تأكيد خلع راشد نتيجه‌اى حاصل نشد ؛ يا از آنكه كمال الدين چنين رفتارى را از شخص خود نقل كرده است .\r\nهمچنين است رفتار عميد الملك كندرى [ 2 
  ] وزير سلطان طغرل‌بك ، زيرا طغرل‌بك\r\n\r\n\r\n","description":"","footnote":"\r\n[ ( 1 - ) 
  ] بلادى است در ارض سواد .\r\n[ ( 2 - ) 
  ] خواجه عميد الملك ابو نصر كندرى . وزير با تدبير سلطان طغرل‌بك سلجوقى بود .\r\nچون سلطان الب ارسلان به سلطنت رسيد بر اثر سعايت خواجه نظام الملك طوسى ، عميد الملك را در سال 456 در شهر نسا به قتل رسانيد . آثار الوزراء عقيلى ص 206 .\r\n","page_name":" 95 ","page_number":115},
  {"content":"\r\n\r\nوى را نزد زنى فرستاد تا او را برايش خواستگارى كند ، عميد الملك آن زن را براى خود خواستگارى نموده با وى مزاوجت كرد ، و نسبت به طغرل‌بك عصيان ورزيد .\r\nچون طغرل‌بك به عميد الملك دست يافت او را نكشت ، بلكه اخته‌اش كرد ، و همچنان وى را در خدمت خويش نگاه داشت ، زيرا از كاردانىاش بهره مىبرد .\r\nاز جمله اشعارى كه در اين باره سروده شده اين است :\r\n اذا كنت فى حاجة مرسلا * فُّأرسل حكيما و لا توصه \r\n« هر گاه خواستى كسى را براى انجام كارى بفرستى حكيمى را بفرست و به دو سفارش مكن » .\r\nو بهتر و كامل‌تر از آن در اين باره گفتار شاعر ديگر است :\r\n اذا ارسلت فى امر رسولا * فأفهمه و أرسله اديبا\r\nفان ضيعت ذاك فلا تلمه * على ان لم يكن علم الغيوبا \r\n« هر گاه خواستى شخصى را براى كارى بفرستى اديبى را بفرست و مقصود را به دو بفهمان . اگر چنين نكردى فرستاده را ملامت مكن كه چرا به غيب آشنا نبوده است » .\r\n\r\nرونق سلطنت در دهش و نيكى است\r\nآنچه كه سلطنت را رونق مىبخشد همانا دهش و نيكى دربارهء اشراف و بزرگان رعيت است . زيرا آنان بدين وسيله پيش وى سر فرود مىآورند ، و در زمرهء خدمتگزاران و حاشيهء وى در مىآيند . ازينرو پادشاهان فاضل اين معنى را رعايت كرده پيوسته دربارهء اشراف رعيت خود انواع نيكىها را روا مىداشتند ، تا ايشان را به بندگى خويش در آورند .\r\nمعاويه از سلاطينى بود كه بيشتر از هر كس بدين معنى اصرار داشت ، و در هر سال به عبد اللّه بن جعفر بن ابى طالب ( رض ) ، و عبد اللّه بن عباس ( رض ) اموالى فراوان مىبخشيد .\r\n\r\n","description":"","footnote":"","page_name":" 96 ","page_number":116},
  {"content":"\r\n\r\nدر بخشش معاويه همين بس كه عقيل بن ابى طالب ( رض ) برادر خويش على بن ابى طالب ( ع ) را رها كرد و به دو پيوست تا از ناحيهء وى بهره‌مند شود ، و اين كار عقيل بدان جهت نبود كه مثلا بُخلى در امير المؤمنين على ( ع ) وجود داشت ، زيرا جود و كرم آن حضرت با تندبادها برابرى مىكرد ، و حضرتش آنچه از املاك خويش به دست مىآورد در راه صدقات و خيرات صرف مىكرد ، ليكن عقيل بيشتر از حق خود از بيت المال درخواست مىنمود . ولى معاويه براى مصلحت دنيا همواره بخشش مىكرد ، و به چيزى كه امير المؤمنين ( ع ) فكر مىكرد وى نمىانديشيد . نيز بايد ديد چگونه بدر الدين حاكم موصل دل كمال الدين حيدرة بن عبيد اللّه حسينى موصلى را كه بزرگ طايفهء خود ، و از حيث زهد و فضل و ورع مقدم ايشان بود ربود ، چندانكه بدر الدين را مدح كرده در زمرهء شعراى وى در آمد ، از اشعار اوست :\r\n هنيئا بجدّ ساعدتك سعوده * و تمّ له يوم التفاخر عيده\r\nو بشرى باقبال اهلّ بسيره * كما وفدت عند الهناء وفوده\r\nو انّى لبدر الدين ذى الفخر و العلى * نديد و كلّا ان يصاب نديده \r\n« گوارايت باد بهره‌اى كه از نيك‌بختىها به تو رسيده است ، و هم سرور بى - پايانى كه روز فخر و مباهات تو را فرا مىگيرد . مژده باد تو را به اقبالى كه به تو روى آورده آن چنان كه روز شادى ميهمانان بر تو فرود مىآيند . چگونه بدر الدين بزرگ و پرافتخار همتا خواهد داشت ، نه هرگز وى را همتا نخواهد بود . » با آنكه كمال الدين مذكور در سلك شعرا و مداحان بدر الدين در آمد ، با اين وصف پس از درگذشت وى هر گاه بدر الدين از كنار قبر او كه در خارج موصل تنها در سمت قبله و جنوبى آن واقع بود مىگذشت لشگر را رها كرده داخل مقبرهء وى مىشد ، و آن را زيارت مىكرد و دعا مىخواند . خداوند هر دو نفرشان را رحمت كند .\r\n\r\n","description":"","footnote":"","page_name":" 97 ","page_number":117},
  {"content":"\r\n\r\n\r\nفصل دوم سخن دربارهء دولت‌هاى اسلامى\r\nگفتار در امور سلطنت و سياست ملكدارى به پايان رسيد ، و از مفاد آن راه و روش پادشاه فاضلى كه مستحق رياست است شناخته شد . همچنين مزاياى پادشاه كه از ساير رعايا بدان امتياز دارد ، و حقوق واجبهء پادشاه بر رعيت ، و حقوق لازمهء رعيت بر پادشاه دانسته شد ، و هم در اثناى آن كلّيّاتى از اوضاع و احوال دولتها به نحو اجمال به كلك بيان آمد .\r\nو ليكن مولا و سلطان ما ، عيسى بن ابراهيم - كه پروردگار همواره وى را مشمول الطاف خود گرداناد ، و به منتهاى مراتب نيك‌بختى و موفقيت رساناد - از محاسن و لطايفى كه در اين اوراق آورده شد به نحو كامل برخوردار است ، زيرا خداوند با عنايت ديرينه و لطف نهانى خود وى را به محاسن اخلاق راهنمايى كرده بر بسيارى از خلق برترى داده است .\r\n\r\nنخستين دولت از دولت‌هاى چارگانه دولت خلفاى راشدين\r\nاكنون هنگام شروع به سخن دربارهء يك يك از دولت‌هاى اسلامى است . اما دولت اول يعنى دولت خلفاى چارگانه : بايد دانست كه آغاز آن از هنگامى است كه\r\n\r\n","description":"","footnote":"","page_name":" 98 ","page_number":118},
  {"content":"\r\n\r\nرسول خدا ( ص ) چشم بر هم نهاد ، و مردم با ابو بكر بيعت كردند ، و اين در سال دوازدهم از هجرت بود . و پايان اين دولت هنگامى بود كه امير المؤمنين على بن ابى طالب ( ع ) به قتل رسيد . و اين در سال چهلم از هجرت بود .\r\nنيز بايد دانست كه دولت مذكور از قبيل دولت‌هاى دنيوى نبود ، بلكه به امور پيغمبران و احوال اخروى بيشتر شباهت داشت ، و حق را بايد گفت كه زىّ اين دولت زىّ انبياء و راهنمايى ايشان همچون راهنمايى اوليا بود ، و فتح و كشورگشايىهاى آنها همچون فتوح پادشاهان بزرگ به شمار مىآمد .\r\nاما زىّ آنان ، خشونت در زندگى ، و قناعت در خوراك و پوشاك بود ، چنان كه هر يك از ايشان در حالى كه پيراهنى كهنه و وصله زده تا ساق خود در بر ، و تاسومه‌اى [ 1 
  ] به پا داشتند پياده در بازار رهسپار مىشدند ، و با تازيانه‌اى كه در دستشان بود كسانى را كه حدّ بر ايشان واجب مىشد مىزدند . نيز خوراك آنها از قبيل پست‌ترين خوراك فقراى رعيتشان بود .\r\nامير المؤمنين على ( ع ) در يكى از كلماتش از عسل و نان سفيد ياد نموده مىگويد : « اگر مىخواستم به اين شهد خالص و مغز گندم راه مىيافتم ، و ليكن هيهات كه هوس بر من چيره شود » .\r\nنيز بايد دانست كه آنان خوراك و پوشاك خود را نه از راه تنگدستى و ناتوانى از پست‌ترين خوراك‌ها و پوشاك‌ها برگزيده بودند . بلكه اين كار را براى مساوات و همدردى با بينوايان رعيت خويش و بازداشتن نفس خود از اميال و شهوات ، و رياضت دادن آن مىكردند ، تا نفسشان به برترين حالت خوى بگيرد ، و گر نه هر يك از\r\n\r\n\r\n","description":"","footnote":"\r\n[ ( 1 - ) 
  ] تاسومه : نوعى كفش است كه از پوست و دوال چرمى ساخته به پا مىكردند . ادى شير در كتاب : الالفاظ الفارسية المعربه تاسومه را معرب دانسته آن را پوست بريده مستطيل معنى كرده است . تاسومه تسمه : چرم خام و دوال چرمى را گويند . برهان قاطع .\r\n","page_name":" 99 ","page_number":119},
  {"content":"\r\n\r\nايشان صاحب ثروت‌هاى هنگفت و باغ و درخت خرما و اموالى جز آن بودند ، ولى آنها بيشتر اموال خود را در راه نيكى و احسان صرف مىكردند .\r\nامير المؤمنين على ( ع ) درآمدى سرشار از املاك خود داشت و تمام آن را در راه تنگدستان و بينوايان صرف مىكرد ، و خود و خانواده‌اش از جامه تنها به كرباسى خشن ، و از خوراك به قرصى نان جوين مىساختند .\r\nو اما دربارهء جنگ‌ها و پيروزيهاى ايشان همين قدر بايد متذكر بود كه لشگريان آنها تا آفريقا و دورترين نقاط خراسان را زير پا نهادند ، و از رود جيحون گذشتند ، مثلا عبيد اللّه بن عباس حكومت سمرقند را عهده‌دار شد و همان جا درگذشت و قبرش نيز آن جاست .\r\nاولين جنگ اين دولت نبرد با اهل ردّه بود .\r\n\r\nجنگ با اهل ردّه\r\nشرح چگونگى اين وقعه به نحو اختصار : چون پيغمبر ( ص ) درگذشت گروهى از اعراب از دين اسلام برگشتند ، و از دادن زكات امتناع ورزيدند و گفتند اگر محمد ( ص ) پيغمبر بود نمىمرد . ولى صاحبان خرد و انديشه ايشان را پند داده گفتند : از پيامبران گذشته براى ما بگوييد آيا به نبوت ايشان اقرار مىكنيد ؟\r\nگفتند : آرى ، گفتند : ايشان مردند يا نه ؟ گفتند : آرى مردند ، گفتند : پس چه باعث شده كه نبوت محمد ( ص ) را منكريد ؟ ! ولى گفتار ايشان در آنها مؤثر واقع نشد ، ازينرو ابو بكر به سوى هر يك از طوايف ايشان لشگرى فرستاد ، لشكريان نيز متوجه قبايل مذكور شده با آنان به جنگ پرداختند ، سرانجام مسلمانان پيروز شده آنان را با كشتار و اسارت تار و مار كردند ، و باقيماندهء ايشان نيز به اسلام برگشته زكات خويش را دادند .\r\n\r\n","description":"","footnote":"","page_name":" 100 ","page_number":120},
  {"content":"\r\n\r\n\r\nفتنهء مسيلمهء كذاب\r\nاز جمله وقايع اين زمان فتنهء مسيلمهء كذاب است ، و شرح آن به اختصار چنين است كه : در ايام خلافت ابو بكر مردى پيدا شد كه به دو مسيلمه مىگفتند ، وى ادعا كرد پيغمبر است ، و از آسمان وحى بر او نازل مىشود ، ازينرو مردم بسيارى از قبيلهء او و ديگر قبيله‌ها گردش جمع شدند ، سپس زنى از عرب كه نامش سجاح بود پيدا شد ، و او نيز مدعى شد كه پيغمبر است ، و وحى از آسمان برايش نازل مىشود ، و گروهى از بنى تميم كه قبيلهء وى بودند از او پيروى كردند . سپس سجاح به جنگ با مسيلمه رهسپار شد ، و افرادش نيز از افراد مسيلمه بيشتر بودند ، چون مسيلمه از حركت سجاح آگاه شد به ياران خود گفت : صلاح در چيست ؟ گفتند : صلاح در اين است كه امر نبوّت را به سجاح واگذارى ، زيرا ما تاب مقاومت در مقابل او و يارانش نداريم ، مسيلمه گفت : بگذاريد من هم دربارهء كار خود بينديشم ، و چون مردى تيزهوش و زيرك بود قدرى فكر كرد ، سپس شخصى را نزد سجاح فرستاده به دو پيام داد كه : بهتر است من و تو در جايى گرد هم آييم ، و دربارهء وحيى كه از آسمان بر ما نازل شده گفتگو كنيم ، هر كس بر حق بود ديگرى از او پيروى كند ، سجاح قبول كرد ، مسيلمه نيز دستور داد خيمه‌اى از پوست برپا كنند و عود بسيارى در آن بسوزانند ، و گفت : زن هر گاه بوى خوش ببويد به ياد آميزش و جماع خواهد افتاد ، سپس با يك ديگر در خيمه نشستند ، و مسيلمه هرطور بود سجاح را فريب داده با او در آميخت ، چون كار تمام شد سجاح به مسيلمه گفت : شخصى مانند من نبايد كارش اين گونه صورت پذيرد ، من هنگامى كه از خيمه خارج شدم اقرار مىكنم كه تو بر حقّى ، تو نيز نزد قبيلهء من آمده مرا خواستگارى كن ، ايشان مرا به تو خواهند - داد ، من هم قبيلهء بنى تميم را با تو همراه خواهم ساخت . سپس سجاح از خيمه خارج شده گفت : مسيلمه قدرى از وحيى كه برايش نازل شده بود براى من خواند ، من هم\r\n\r\n","description":"","footnote":"","page_name":" 101 ","page_number":121},
  {"content":"\r\n\r\nديدم حق با اوست ، ازينرو امر نبوّت را تسليم او كردم ، آنگاه مسيلمه سجاح را خواستگارى كرد ، و او را به زنى گرفت ، و مهرش را اين قرار داد كه نماز عصر را از عهدهء ايشان برداشت .\r\nگويند قبيلهء بنى تميم كه صحرانشين‌اند تا اكنون نيز نماز عصر را بجا نمىآورند و مىگويند : نماز عصر مهر دختر ماست .\r\nچون ابو بكر بر اين جريان آگاه شد ، لشگرى به سردارى خالد بن وليد به سوى آنان فرستاد ، آنان نيز جنگى سخت با مسلمانان كردند كه مانند آن را نديده - بودند ، ولى سرانجام پيروزى با لشكريان اسلام شد ، و مسيلمه به قتل رسيد .\r\n\r\nفتح شام\r\nديگر از پيروزيهاى بزرگ اسلام در آن زمان فتح شام است ، و شرح آن چنين است كه : چون سال سيزده از هجرت ، يعنى سال وفات ابو بكر فرا رسيد ابو بكر از حج برگشت و شروع به تجهيز لشكر براى فرستادن به شام كرد ، و در نتيجه لشكرى فراوان بدانجا فرستاد . ابو بكر براى هر دسته از لشكريان خود اميرى معيّن كرد و هر يك از ايشان را نامزد فتح ناحيه‌اى از نواحى شام نمود و گفت : چنانچه اميرى ناحيهء خود را فتح كرد ، و بر آن دست يافت ، فرمانرواى آن جا باشد ، سپس خالد بن وليد [ 1 
  ] را با ده هزار نفر براى پشتيبانى ايشان فرستاد ، و جمعا چهل و شش هزار رزمجو به سرزمين شام گسيل شد ، و پيوسته ميان لشكر اسلام و مردم شام نبردهايى در مىگرفت تا آنكه ابو بكر وفات يافت ، و عمر بن خطّاب به جاى او نشست .\r\nچون عمر خليفه شد خالد بن وليد را از فرماندهى سپاه شام كه عهده‌دار\r\n\r\n\r\n","description":"","footnote":"\r\n[ ( 1 - ) 
  ] خالد بن وليد : صحابى و سردار معروف اسلام متوفى در سال بيست و يك هجرى است .\r\nاستيعاب ، ابن عبد البر .\r\n","page_name":" 102 ","page_number":122},
  {"content":"\r\n\r\nآن شده بود عزل كرد ، و ابو عبيدهء جرّاح [ 1 
  ] را بر لشكر اسلام گماشت . فرستادهء عمر كه حامل نامهء وى براى ابو عبيده مبنى بر عزل خالد و نصب او بود به شام رسيد ، و ورود فرستادهء عمر به شام در وقتى بود كه سپاهيان اسلام مشغول جنگ بودند ، ازينرو مردم از فرستادهء عمر پيوسته راجع به مأموريتش پرسش مىكردند ، وى نيز آنان را به سلامت و به اين كه قشونى جهت كمك ايشان در پى او روان است بشارت مىداد ، ولى درگذشت ابو بكر را از آنها پوشيده مىداشت ، تا آنكه خود را به ابو عبيدة بن جرّاح رسانيد ، و پنهانى وى را از وفات ابو بكر آگاه نمود ، و نامهء عمر را كه حاكى از عزل خالد و نصب وى بود تسليم او كرد . ابو عبيده از خالد شرم مىنمود و دوست نمىداشت وى را از عزلش با خبر سازد ، زيرا خالد كوشش صميمانه‌اى در جنگ به كار مىبرد ، ازينرو ابو عبيده اين خبر را از خالد پنهان نمود ، و صبر كرد تا پيروزى حاصل و فتح نامه به نام خالد نوشته شد ، آنگاه خالد را به وفات ابو بكر و عزل وى از فرماندهى سپاه آگاه ساخت ، خالد نيز لشكر را تسليم او كرد .\r\nفتح دمشق در سال چهارده هجرى در ايام خلافت عمر بن خطّاب بود ، نيز در همين دولت بود كه سرزمين عراق فتح شد ، و فرمانروايى ملوك كسرى به پايان رسيد .\r\n\r\nانتقال فرمانروايى از ايرانيان به اعراب\r\nشرح آغاز چگونگى انتقال فرمانروايى از پادشاهان ايران به عرب :\r\nبايد دانست كه هر گاه خداوند تعالى با علم پيشين و حكمت بالغه و نيروى كاملهء خود چيزى را بخواهد وسيلهء آن را نيز فراهم مىكند ، چنان كه خويشتن را با گفتار خود وصف نموده است :\r\n\r\n\r\n","description":"","footnote":"\r\n[ ( 1 - ) 
  ] ابو عبيده عامر بن عبد اللّه بن جراح : از بزرگان و مشاهير صحابه و متوفى در سال هجدهم هجرى است . استيعاب ، ابن عبد البر .\r\n","page_name":" 103 ","page_number":123},
  {"content":"\r\n\r\n قُلِ اللَّهُمَّ مالِكَ الْمُلْكِ تُؤْتِي الْمُلْكَ مَنْ تَشاءُ وَ تَنْزِعُ الْمُلْكَ مِمَّنْ تَشاءُ وَ تُعِزُّ مَنْ تَشاءُ وَ تُذِلُّ مَنْ تَشاءُ بِيَدِكَ الْخَيْرُ إِنَّكَ عَلى كُلِّ شَيْءٍ قَدِيرٌ  [ 1 
  ] چون خداوند جلّ شأنه اراده كرد فرمانروايى را از ايرانيان به عرب منتقل كند چندان آيات و علايم رعب‌انگيز فرو فرستاد كه دل‌هاى مردم و فرمانروايان ايشان را از ترس پر كرد .\r\nاوّلين نشانهء اين امر لرزيدن ايوان مداين ، و فرو ريختن كنگره‌هاى آن بود ، و اين در همان وقت بود كه ميلاد پيغمبر ( ص ) به وقوع پيوست . ديگر خاموش شدن آتشكدهء فارس بود كه تا هزار سال پيش از آن هرگز خاموش نشده بود ، و اين در عهد انوشيروان عادل بود . چون انوشيروان خاموشى آتشكدهء فارس و شكاف برداشتن ايوان را مشاهده كرد در اندوه فرو رفت ، آنگاه تاج بر سر نهاد و بر كرسى نشست ، و وزراى خود را طلبيد ، و با ايشان در اين باره به مشاورت پرداخت ، در اين هنگام مؤبدان برخاسته خوابى را كه ديده بود نقل كرد و گفت : خداوند پادشاه را سلامت بدارد ، در خواب ديدم شترانى لاغر چندين اسب تازى را پى خود مىكشيدند ، و از دجله عبور كرده در بلاد اطراف آن منتشر شدند . كسرى به دو گفت : تأويل اين خواب چيست ؟\r\nمؤبد گفت : خداوند پادشاه را سلامت بدارد ، پيش‌آمدى از جانب عرب روى خواهد - داد ، سپس داستان خواب مؤبد ميان ايرانيان منتشر شد ، و مردم آن را براى يك ديگر نقل مىكردند ، و رفته رفته ترس در دل‌هاى ايشان رخنه مىكرد ، و هيبت عرب در نفوس آنها جاى مىگرفت . از آن پس مانند اين گونه آيات و علايم رعب‌انگيز - و يأس‌آور تا آخر كار پى در پى به وقوع مىپيوست . چنان كه رستم هنگامى كه براى جنگ با سعد بن ابى وقّاص حركت كرد ، در خواب ديد فرشته‌اى از آسمان فرود آمد ، و كمان‌هاى ايرانيان را گرفته مهر كرد و آن را به آسمان برد .\r\n\r\n\r\n","description":"","footnote":"\r\n[ ( 1 - ) 
  ] سورهء آل عمران ، آيهء 26 .\r\n","page_name":" 104 ","page_number":124},
  {"content":"\r\n\r\nبر اين آيات و علايم ، منطق عرب و آرامش خاطر آنها ، و شكيبايى فراوانشان بر سختىها نيز اضافه شد ، و سپس در اواخر كار اختلاف كلمهء ايرانيان پس از مرگ شهريار و نشستن يزدگرد كه جوانى ناپخته بود بر تخت سلطنت پيش آمد ، و از آن پس مصيبت بزرگ و درهم شكنندهء طوفان شديد و برخاستن غبار در جنگ قادسيّه كه بينايى را از ايشان گرفت و يكباره آنان را درهم شكست روى داد ، و در آن وقعه رستم به قتل رسيد ، و سپاه وى تار و مار شد .\r\nپس بايد به اين عوامل شكست نيكو نگريست ، و دانست كه از تقدير خداوند هرگز نتوان گريخت .\r\n\r\nلشكركشى به عراق\r\nشرح كيفيت لشكركشى به عراق ، و ربودن فرمانروايى از چنگ ايرانيان :\r\nبايد دانست كه مرز ايران از سخت‌ترين مرزها و سرحدات براى عرب بود ، و گشودن آن براى ايشان بسيار پر اهميت و ترس‌آور به نظر مىرسيد ، ازينرو اعراب دوست نمىداشتند به گشودن آن دست بزنند ، و از پرداختن به آن به سبب عظمت پادشاهان ايران و شهرتى كه در سركوبى مردم جهان داشتند بيمناك بودند ، تا آنكه اواخر روزگار ابو بكر فرا رسيد .\r\nدر اين روزها يكى از صحابه كه مثنّى بن حارثه [ 1 
  ] نام داشت قيام كرده مردم را به نبرد با ايرانيان برانگيخت ، و كار را در نظر ايشان آسان جلوه داد ، و آنها را بدان امر تشجيع كرد ، مردم نيز سخن وى را پذيرفتند ، و گفتار پيغمبر ( ص ) كه ايشان را به گنجينه‌هاى سلاطين ايران وعده داده بود به ياد آوردند . ولى اين كار در زمان خلافت ابو بكر انجام نشد ، تا آنكه عمر بن خطّاب به خلافت رسيد و مثنّى بن\r\n\r\n\r\n","description":"","footnote":"\r\n[ ( 1 - ) 
  ] مثنى بن حارثهء شيبانى : صحابى و از امراى شجاع و صاحب رأى بود ، و بيش از هر كس در جنگ‌هاى عراق كوشش كرد ، وى در سال چهاردهم هجرى كشته شد . استيعاب ، ابن عبد البر .\r\n","page_name":" 105 ","page_number":125},
  {"content":"\r\n\r\nحارثه نامه‌اى به دو نوشت ، و درهم ريختگى وضع ايرانيان و نشستن يزدگرد پسر شهريار به تخت پادشاهى و كمى سن او را كه هنگام جلوس بر تخت سلطنت بيش از بيست و يك سال نداشت به اطلاع عمر رسانيد .\r\nدر اين هنگام طمع اعراب به تاخت و تاز بر سرزمين ايران به نهايت رسيد و عمر حركت كرده بيرون مدينه اردو زد ، ولى مردم هيچگونه آگاهى از مقصدش نداشتند ، چون هيچ كس جرأت نمىورزيد دربارهء امرى از عمر پرسش كند ، تا آنجا كه هنگامى شخصى دربارهء زمان حركت سپاه از وى پرسش كرد عمر او را از خود راند و چيزى به دو نگفت .\r\nبدين سبب مردم هر گاه مشكلى برايشان پيش مىآمد ، و ناچار بودند نظر عمر را بخواهند ، عثمان بن عفّان يا عبد الرحمن بن عوف را واسطه مىكردند ، و هر گاه كار به نهايت اشكال مىرسيد ، از عباس استمداد نموده او را نزد عمر مىفرستادند .\r\nدر اين هنگام عثمان نزد عمر آمده گفت : امير المؤمنين چه خبر شده ؟ چه قصدى دارى ؟ عمر نداى جماعت در داد ، و چون مردم اجتماع نمودند ايشان را از مقصود خويش آگاه ساخت ، و به موعظه پرداخت و آنها را به تاختن بر سرزمين ايران برانگيخت ، و كار را نزد ايشان آسان جلوه داد . مردم نيز جملگى اطاعت خويش را اعلام كردند ، سپس از وى خواستند خودش نيز با ايشان حركت كند ، عمر پذيرفت و گفت : با آمدن موافقم مگر آنكه رأى پسنديده‌ترى در اين باره اظهار شود ، سپس نزد صاحب‌نظران و اعيان صحابه و خردمندان ايشان فرستاده آنها را احضار كرد ، و با ايشان به مشاورت پرداخت آنان نظر دادند كه شخصى از بزرگان صحابه را براى فرماندهى برگزيند ، و خود در مدينه بماند ، و پيوسته براى او كمك بفرستد .\r\nاگر فتحى حاصل شد چه بهتر ، و اگر آن شخص به قتل رسيد شخص ديگر را بفرستد . چون گروه صحابه با اين نظر موافقت كردند ، عمر بالاى منبر رفت - و\r\n\r\n","description":"","footnote":"","page_name":" 106 ","page_number":126},
  {"content":"\r\n\r\nايشان را رسم بر اين بود كه هر گاه مىخواستند سخنى همگانى بگويند بالاى منبر رفته مردم را مخاطب مىساختند - و گفت : من بر آن بودم كه به اتفاق شما رهسپار شوم ، ولى خردمندان و صاحب‌نظران شما مرا از اين رأى منصرف كردند ، و چنين نظر دادند كه خود بمانم و شخصى از صحابه را كه عهده‌دار فرماندهى سپاه باشد بفرستم ، سپس با آنان دربارهء شخصى كه بايد فرستاده شود مشورت كرد .\r\nدر اين هنگام نامه‌اى از سعد بن ابى وقّاص [ 1 
  ] كه به مأموريتى رفته آنجا حضور نداشت به دست عمر رسيد . مردم نيز به ياد سعد افتاده او را پيشنهاد كردند و گفتند :\r\nسعد مرد اين كارزار است ، و چون اين پيشنهاد با خوش‌بينى عمر نسبت به سعد موافق بود او را فرا خوانده عهده‌دار جنگ عراق كرد و سپاه را به او سپرد ، سعد نيز مردم را حركت داد و عمر ايشان را تا چند فرسخى مشايعت كرد ، و آنان را پند داد ، و به جهاد تشويق كرد ، سپس با آنها وداع نموده به مدينه بازگشت .\r\nسعد همچنان پيش مىرفت ، و بيابان ميان حجاز و كوفه را مىپيمود و كسب خبر مىكرد ، و فرستاده‌هاى عمر و همچنين نامه‌هاى او مبنى بر اظهار نظر و راهنمايى همواره نزدش مىآمد ، و كمك قشونى پى در پى از جانب عمر برايش مىرسيد ، تا آنكه رأى سعد بر آن قرار گرفت كه قادسيّه يعنى دروازهء كشور ايران را در پيش گيرد . چون به قادسيه فرود آمد نيازمند به آذوقه براى خود و افرادش شد ، از اين رو كسانى را در پى تحصيل مقدارى گاو و گوسفند فرستاد ، ولى مردم همچنان از پيش سپاه سعد مىگريختند . در اين هنگام فرستاده‌هاى وى به مردى برخوردند ، و راجع به گاو و گوسفند از وى پرسش كردند ، او كه خود چوپان بود و چارپايان خويش را در نيزارى پنهان كرده بود ، گفت من اطلاعى از آن ندارم . گويند در اين\r\n\r\n\r\n","description":"","footnote":"\r\n[ ( 1 - ) 
  ] سعد بن ابى وقاص زهرى : صحابى مشهور و يكى از اصحاب شورى ، و فاتح جنگ قادسيه ، و متوفى در سال پنجاه و پنج هجرى است . استيعاب ، ابن عبد البر .\r\n","page_name":" 107 ","page_number":127},
  {"content":"\r\n\r\nوقت گاوى از ميان نيزار فرياد برآورد كه : چوپان دروغ مىگويد ، ما در اين نيزار هستيم . فرستاده‌هاى سعد نيز داخل نيزار شدند ، و چندين گاو را در پيش انداخته نزد سعد آوردند .\r\nقشون سعد نيز اين پيش‌آمد را به فال نيك گرفته آن را نصرتى از جانب خداوند دانستند .\r\nبد نيست بدانيم كه گر چه گاو چوپان را با تلفظ به حروف تكذيب نكرد ، ليكن نعرهء وى در آن ساعت كه سبب پى بردن فرستادگان سعد به وجود چارپا در نيزار شد ، آن هم در هنگام شدت حاجت بدان ، خود يك نوع تكذيب صريح چوپان به شمار مىرفت ، و اين از اتفاقات جالبى بود كه از پيروزى و دولت حكايت مىكرد ، و شادمانى بدان قهرى و لازم بود .\r\nچون ايرانيان خبردار شدند كه سعد با قشون خود فرا رسيده است رستم را با سى هزار جنگجو به مقابلهء با او فرستادند . و شمارهء سپاه عرب ميان هفت هزار تا هشت هزار بود ، و از آن پس گروهى ديگر نيز به آنان پيوستند ، و دو سپاه با يك ديگر روبرو شدند .\r\nحكايتى مناسب حال : در اين جا مناسب است حكايتى نقل شود كه بىفايده نيست :\r\nفلك الدين محمد بن ايدمر برايم نقل كرده گفت : در واقعهء هول‌انگيز سال شش صد و پنجاه و شش هنگامى كه دواتدار كوچك براى مقابله با قشون تاتار به جانب غربى بغداد رهسپار شد من در ميان سپاه وى بودم ، چون در نهر بشير كه از توابع دُجيل است با يك ديگر روبرو شديم هر يك از سواران ما كه براى نبرد به ميدان مىرفتند سر تا پا مسلّح بودند ، و اسبى تازى زير پا داشتند ، و سوار با اسبش مانند كوهى بزرگ بود كه به ميدان مىرفت . ولى سوار مغول چون به ميدان مىآمد اسبى مانند خر زير پا داشت ، و نيزه‌اى همچون دوك در دستش بود ، نه لباس بر تن\r\n\r\n","description":"","footnote":"","page_name":" 108 ","page_number":128},
  {"content":"\r\n\r\nو نه سلاحى ديگر همراه داشت ، و هر كس ايشان را با آن وضع مىديد به خنده مىافتاد . ليكن آن روز به شام نرسيد مگر آنكه يورش سواران تاتار شدت يافت و شكست هولناكى بر ما وارد آمد كه كليد بدبختى ما بود ، و شد آنچه شد .\r\nحاصل آنكه ميان رستم و سعد نمايندگانى رد و بدل شد ، و رستم در حالى كه روى تخت طلا نشسته بالش‌هاى زربفت اطرافش نهاده فرش زربفت زير پايش افكنده بود ، و اطرافيانش تاج بر سر نهاده به انواع زينت‌ها خود را آراسته بودند ، و فيل‌هايى چند در اطراف مجلس وى قرار داشت ، عرب بدوى نزدش مىآمد و در حالى كه نيزه‌اى در دست داشت ، و شمشيرش بر كمر و كمانش بر دوشش بود اسب خويش را نزديك تخت رستم مىبست تا با وى به گفتگو بپردازد . در اين حال اطرافيان رستم به روى او فرياد مىزدند ، و در صدد بر مىآمدند جلو او را بگيرند ، ولى رستم آنان را از اين كار باز مىداشت ، و عرب بدوى را نزد خود فرا مىخواند ، وى نيز پيش چشم ايشان در حالى كه به نيزهء خود تكيه كرده فرش‌ها و بالش‌ها را پايمال مىكرد ، و با بن نيزهء خود آن را مىدريد نزد رستم مىآمد و با او به گفتگو مىپرداخت ، و رستم همچنان از ايشان مطالبى حكمت‌آميز و جواب‌هايى قاطع مىشنيد كه او را به ترس و وحشت مىافكند .\r\nاز جمله آنكه سعد در هر مرتبه شخصى جز شخص سابق را به رسولى نزد رستم مىفرستاد . يك بار رستم به يكى از ايشان گفت : چرا شخص ديروزى را نزد ما نفرستادند ؟ در پاسخ گفت : براى آنكه فرمانده ما در سختىها و آسانىها همواره ميان ما به عدل رفتار مىكند .\r\nروز ديگر به يكى از آنان گفت : اين دوك چيست كه در دست دارى ؟ و مقصودش نيزهء او بود ، در پاسخ گفت : شعلهء آتش كوتاه و بلند ندارد .\r\nبار ديگر به يكى از ايشان گفت : چرا شمشيرت را فرسوده مىبينم ؟ پاسخ\r\n\r\n","description":"","footnote":"","page_name":" 109 ","page_number":129},
  {"content":"\r\n\r\nداد : آرى غلاف شمشير من فرسوده است ، ولى آهنش جانگزاست . رستم با ديدن و شنيدن امثال اين گفتارها و رفتارها به وحشت افتاد و به اطرافيانش گفت : درست بنگريد ، كار اينها از دو حال بيرون نيست : يا راست مىگويند يا دروغ . اگر دروغگو هستند بايد دانست مردمى كه اسرار خود را چنين حفظ مىكنند ، و در هيچ چيز به اختلاف نمىگرايند ، و اين گونه با يك ديگر در كتمان سرّ خويش همدست‌اند به قسمى كه هيچيك سرّ خود را فاش نمىسازند ، راستى مردمى در نهايت نيرومندى و سرسختى هستند . و اگر راست مىگويند بايد آگاه بود كه هيچكس نمىتواند در مقابل ايشان ايستادگى كند .\r\nدر اين هنگام اطرافيان رستم كه گرد او بودند فرياد برآوردند : نه نه هرگز نبايستى براى چيزهايى كه از اين سگها مىبينى از رأى خود بازگردى ، بلكه بايد در جنگ با ايشان تصميم بگيرى . رستم گفت : حقيقت اين است كه گفتم ، و ليكن من در اختيار شما هستم ، سپس چندين روز با اعراب به جنگ پرداختند ، تا آنكه آخرين روز فرا رسيد و طوفان وزيدن گرفت ، و گرد و غبار ديده‌هاى ايشان را نابينا ساخت و رستم كشته شد ، و سپاه وى تار و مار گرديد ، و اموال آنها به يغما رفت ، و ايرانيان گريخته پا به فرار نهادند ، و در جستجوى راهى بر آمدند كه از دجله عبور كرده خود را به جانب شرقى آن برسانند . سعد نيز آنان را تعقيب كرده دجله را پيمود ، و در جلولا [ 1 
  ] كشتارى عظيم از آنان كرد ، و اموالشان را به غنيمت گرفت ، و يكى از دختران كسرى را نيز اسير نمود ، آنگاه سعد به عمر نامه نوشت و مژدهء فتح را به دو داد .\r\nعمر در اين روزها سخت نگران كار سپاه اسلام بود ، و هر روز پياده از مدينه بيرون مىآمد و اخبار را جستجو مىكرد شايد كسى فرا رسد و او را از چگونگى\r\n\r\n\r\n","description":"","footnote":"\r\n[ ( 1 - ) 
  ] جلولا : موضعى است در عراق نزديك خانقين . ياقوت ، معجم البلدان .\r\n","page_name":" 110 ","page_number":130},
  {"content":"\r\n\r\nامر سپاه با خبر سازد . روزى در اين حال فرستادهء سعد كه مژدهء فتح را آورده بود فرا رسيد . چون عمر او را ديد گفت : از كجا مىآيى ؟ گفت : از عراق ، عمر گفت :\r\nسعد و سپاهش چه كردند ؟ در پاسخ گفت : خداوند ايشان را پيروز گردانيد . اين سخنان گفته مىشد و فرستادهء سعد همچنان سوار شتر بود ، و عمر پياده در ركابش راه مىپيمود و آن مرد نمىدانست وى عمر است . چون مردم جمع شدند و به عمر به عنوان امارت مؤمنين سلام كردند فرستادهء سعد كه عربى بدوى بود او را شناخت و گفت : خدا رحمتت كند چرا به من نگفتى تو امير المؤمنين هستى ؟ عمر گفت :\r\nاى برادر بيم به خود راه مده ، سپس عمر نامه‌اى به سعد نوشت و به دو دستور داد :\r\nهمان جا كه هستى بمان ، و ايشان را تعقيب مكن ، و به همين قانع باش ، و براى مسلمانان شهرى بساز كه بدانجا كوچ كرده سكونت گزينند ، و دريا را ميان من و ايشان فاصله قرار مده . سعد نيز كوفه را براى ايشان انتخاب كرد ، و جايى را نيز براى مسجد جامع در نظر گرفت ، سپس هر يك از مردم زمينى را براى خانهء خود برگزيدند و سعد آن جا را به صورت شهرى درآورد ، آنگاه مداين را تصرف كرده دست روى گنجينه‌ها و ذخاير آن انداخت .\r\n\r\nچند اتفاق جالب\r\nذكر چند اتفاق جالب كه در آن هنگام روى داد : يكى آنكه عربى در ميان ذخاير به كيسه‌اى كه پر از كافور بود دست يافت ، و آن را نزد دوستانش برد ، آنان گمان كردند نمك است ، و چون طعام پختند قدرى از آن در غذاى خود ريختند ، ولى طعمى در آن نيافتند و ندانستند آن چيست ، تا آنكه مردى پى برده دانست كه آن چه مىباشد ، و كافور را از ايشان خريدارى كرد ، و در عوض پيراهنى كه دو درهم ارزش داشت به ايشان داد .\r\nديگر آنكه عربى بدوى از ميان ذخاير به قطعه ياقوتى دست يافت كه بسيار گرانبها بود ، ولى بدوى قيمت آن را نمىدانست . در اين هنگام شخصى كه به ارزشش\r\n\r\n","description":"","footnote":"","page_name":" 111 ","page_number":131},
  {"content":"\r\n\r\nآگاه بود آن را ديده به هزار درهم خريدارى كرد . پس از چندى بدوى به قيمت واقعى آن پى برد و دوستانش نيز او را ملامت كرده گفتند : چرا قيمت آن را بيش از هزار درهم نگفتى ؟ بدوى گفت : اگر مىدانستم عددى بالاتر از هزار هست از وى مطالبه مىكردم .\r\nديگر آنكه يكى از ايشان طلاى سرخ را در دست گرفته فرياد مىزد : كيست كه طلا بگيرد و نقره به من بدهد ، و گمان مىكرد نقره بهتر از طلاست .\r\n\r\nعاقبت كار يزدگرد\r\nپس از آن يزدگرد به خراسان گريخت ، و كار وى همچنان رو به ضعف مىنهاد تا آنكه در سال سى و يك هجرى در خراسان كشته شد . يزدگرد آخرين پادشاه از كسرايان ايران بود .\r\nهمچنين در دولت چارگانهء مذكور براى اولين بار ديوان و دفتر ترتيب يافت و سهم و عطا براى مسلمانان قرار داده شد ، و پيش از آن اعراب به ديوان و دفتر آگاهى نداشتند .\r\n\r\nترتيب ديوان و دفتر\r\nشرح چگونگى ترتيب ديوان و دفتر : سپاهيان اسلام را خود مسلمانان تشكيل مىدادند ، و جنگيدن ايشان نيز براى دين بود نه دنيا ، و در ميان آنها كسانى بودند كه پيوسته قسمت مهمى از اموال خويش را در راه خدا و نيكى و احسان بخشش مىكردند ، و در مقابل اسلام خود و يارى پيغمبرشان هيچگونه پاداشى جز از ناحيهء خداوند متعال نمىخواستند . ازينرو پيغمبر ( ص ) و ابو بكر سهم و عطايى براى آنها مقرر نمىداشتند ، بلكه هر گاه به جنگى مىرفتند و غنيمتى به چنگ مىآوردند همان بهره‌اى را كه شرع اسلام برايشان مقرر كرده بود مىگرفتند ، و هر گاه مالى از ناحيه‌اى به مدينه مىرسيد آن را به مسجد پيغمبر ( ص ) مىآوردند ، و با\r\n\r\n","description":"","footnote":"","page_name":" 112 ","page_number":132},
  {"content":"\r\n\r\nنظر پيغمبر ( ص ) ميان مردم تقسيم مىشد ، و اين رسم در مدت خلافت ابو بكر نيز جريان داشت .\r\nچون سال پانزدهم هجرى در زمان خلافت عمر فرا رسيد ، وى ديد كه فتوحات پى در پى انجام شده گنجينه‌هاى ملوك ايران به تصرفشان در آمده است ، و بارهاى طلا و نقره و جواهر نفيس و لباس‌هاى فاخر همچنان نصيب ايشان شده است ، در اين صورت بايد گشايشى در زندگى مسلمانان قايل شد ، و اموال را در ميان ايشان قسمت كرد ، ولى نمىدانست چه كند و چگونه آن را ضبط نمايد . در اين وقت يكى از مرزبانان ايران كه در مدينه حضور داشت حيرت عمر را در اين كار ديده به دو گفت :\r\nاى امير المؤمنين پادشاهان ايران چيزى دارند كه آن را ديوان مىنامند ، و كليهء دخل و خرجشان بدون ذره‌اى كم و كاست ، و همچنين نام صاحبان عطا به ترتيب معين بدون هيچگونه نقص و خلل در آن ثبت و ضبط مىشود ، عمر به خود آمد و به مرزبان گفت : جزئيات آن را برايم شرح ده ، مرزبان نيز ديوان را براى او وصف كرد ، چون عمر بدان آگاهى يافت ديوان را ترتيب داد ، و عطا برقرار نمود ، و براى هر يك از مسلمانان سهمى مقرر ساخت ، و براى همسران و كنيزان و نزديكان پيغمبر ( ص ) نيز سهامى تعيين كرد ، به قسمى كه همهء درآمدها مصرف مىشد ، و چيزى در بيت المال نمىماند [ 1 
  ] گويند روزى شخصى برخاسته گفت : اى امير المؤمنين چيزى در بيت المال\r\n\r\n\r\n","description":"","footnote":"\r\n[ ( 1 - ) 
  ] شخصى كه دربارهء ديوان به عمر اشارت كرد هرمزان مرزبان اهواز بود كه به دست قشون مسلمانان اسير شده به مدينه آورده شد ، و در آن جا اسلام اختيار كرد و سكونت گزيد . ماوردى در اين باره گويد : « هنگامى عمر لشكرى بسيج كرد ، در اين وقت هرمزان نزد وى حضور داشت و به عمر گفت : « لشكرى را كه تو بسيج نموده اين همه اموال صرف آن مىكنى اگر كسانى از رفتن سر باز زده به جاى ماندند ، فرمانده لشكر از كجا بدان آگاه مىشود ؟ در اين صورت ديوانى برقرار كن . عمر راجع به ديوان از وى پرسش كرد ، هرمزان نيز آن را برايش تفسير نمود » . احكام السلطانيهء ماوردى ص 191 .\r\n","page_name":" 113 ","page_number":133},
  {"content":"\r\n\r\nاندوخته كن كه اگر پيش‌آمدى كرد ذخيره‌اى داشته باشى ، عمر وى را از خود رانده گفت : اين سخن را شيطان به دهان تو افكنده است ، خدا مرا از شرّ آن نگاه دارد ، اين مطلب براى كسانى كه پس از من مىآيند بلا و وسيلهء آزمايش است ، من براى حوادثى كه پيش مىآيد چيزى جز طاعت خدا و رسولش اندوخته نمىكنم ، طاعت خدا و رسول اندوختهء ماست كه با آن بدين جا رسيده‌ايم . سپس عمر بر آن شد كه عطاياى مردم را بر حسب سبقت ايشان در اسلام ، و يارى كردن پيغمبر ( ص ) در جنگ‌هايش قرار دهد ، ازينرو نويسندگان را به خدمت در ديوان گماشت ، و به ايشان دستور داد طبقات را مرتب و عطايا را ثبت و ضبط كنند . دبيران از وى پرسيدند ابتدا از چه كسى شروع كنيم ؟ گروهى از صحابه به عمر گوشزد كردند كه ابتدا از خود وى شروع شود . و به دو گفتند : تو امير المؤمنينى و مقدّم داشتن تو لازم است ، ولى عمر اين كار را نپسنديد و گفت : ابتدا از عباس كه عموى پيغمبر ( ص ) است شروع كنيد و سپس بنى هاشم ، آنگاه طبقه به طبقه پس از ايشان ، و آل خطّاب را همان جا قرار دهيد كه خداوند عز و جل قرار داده است . ايشان نيز گفتهء عمر را به كار بستند ، و همچنان در مدت خلافت عمر و عثمان بدين منوال عمل مىشد . ولى عمر در پايان خلافت خود به فكر افتاد كه اين روش را تغيير دهد ، و براى هر يك از افراد مسلمانان چهارهزار درهم تعيين كند ، و چنين مىگفت : هزار درهم براى نفقهء عيالش هنگامى كه به جنگ مىرود ، و هزار درهم براى تجهيزات جنگىاش ، و هزار درهم براى اين كه با خود همراه داشته باشد ، و هزار درهم آن را نيز خرج كند . ليكن عمر قبل از آنكه بدين فكر جامهء عمل بپوشاند درگذشت [ 1 
  ] .\r\nاز جمله وقايع مشهور در اين دولت وقعهء جمل است .\r\n\r\n\r\n","description":"","footnote":"\r\n[ ( 1 - ) 
  ] مقصود از دولت خلفاى چارگانه است . مؤلف در كتاب خود تنها به نقل حوادث مشهورى كه در خلال اين دولت روى داده پرداخته است ، و از شرح حال خلفاى مذكور ( جز وفيات آنها ) به نحو جداگانه خوددارى كرده است .\r\n","page_name":" 114 ","page_number":134},
  {"content":"\r\n\r\n\r\nوقعهء جمل شرح آغاز وقعهء جمل و چگونگى آن :\r\nچون عثمان كشته شد مردم گرد هم آمده به سوى خانهء امير المؤمنين ( ع ) رهسپار شدند ، و از وى خواستند خلافت را به عهده بگيرد ، ليكن امير المؤمنين ( ع ) امتناع كرده گفت : من نيازى به خلافت شما ندارم ، ولى آنان اصرار ورزيده از هر طرف گرد او را گرفتند ، و همچنان اين درخواست را از وى مىكردند ، تا آنكه خواهش ايشان را پذيرفت و مردم با او بيعت كردند ، امير المؤمنين نيز همواره با روش حق با ايشان رفتار مىكرد ، و در راه خدا به هيچ چيز نمىانديشيد ، و كليّهء حركات و سكناتش براى خدا و در راه خدا بود ، حق كسى را پايمال نمىكرد ، و جز با حق و عدل نمىداد و نمىگرفت ، تا جايى كه عقيل برادر تنى وى چيزى از بيت المال از او خواهش كرد كه حق نداشت ، ولى امير المؤمنين از دادن آن امتناع ورزيده گفت :\r\nاى برادر در اين مال چيزى جز آنچه به تو دادم حقى ندارى ، ولى صبر كن تا مالى از خودم برسد ، هر چه خواسته باشى از آن به تو خواهم داد ، ولى اين جواب عقيل را قانع نكرد و از وى كناره گرفت و در شام به معاويه پيوست .\r\nهمچنين على ( ع ) به دو فرزندش حسن و حسين ( ع ) چيزى بيش از حقشان نمىداد .\r\nپس بايد به مقام چنين شخصى كه با برادر و فرزندانش اين گونه رفتار مىكرد درست پى برد .\r\nچون على ( ع ) چنين روشى را در پيش گرفت . رفتارش بر افرادى چند ناگوار آمد به قسمى كه نمىتوانستند وجود او را تحمل كنند ، از آن جمله طلحه و زبير بودند كه پس از آنكه با وى بيعت كردند ، به مكه رهسپار شدند ، در اين وقت عايشه همسر پيغمبر ( ص ) نيز در مكه بود ، زيرا در همان شب‌هايى كه عثمان در محاصره بود\r\n\r\n","description":"","footnote":"","page_name":" 115 ","page_number":135},
  {"content":"\r\n\r\nاو نيز به مكه رهسپار شده بود . طلحه و زبير با عايشه قرار گذاشتند كه عدم رضايت خويش را از خلافت على ( ع ) آشكار كنند ، و به خونخواهى عثمان برخيزند ، سپس على ( ع ) را متهم نمودند كه مردم را بر عثمان شورانيده به كشتن وى تشجيع كرده - است ، در صورتى كه على ( ع ) بيش از هر كس دربارهء عثمان مساعدت مىكرد ، و از او دفاع مىنمود ، و عثمان نيز پيوسته براى دفع مردم به على ( ع ) پناهنده مىشد ، و او نيز با خيرخواهى هر چه تمامتر از عثمان دفاع مىكرد ، و در پايان كار نيز هنگامى كه عثمان در محاصره قرار گرفت ، على ( ع ) فرزندش حسن ( ع ) را به يارى او فرستاد .\r\nحسن ( ع ) نيز در راه عثمان جانبازى كرد تا جايى كه عثمان از وى خواست دست از جنگ بدارد ، و او را در اين باره سوگند داد ، ولى حسن ( ع ) همچنان در يارى عثمان فداكارى مىكرد . و ليكن طلحه خود از مؤثرترين افرادى بود كه همواره به قتل عثمان كمك مىكرد ، و اين مطلبى است كه همهء تواريخ گواه آنست .\r\nاما عايشه در همان شب‌هايى كه عثمان محصور بود از مدينه به مكه رفت ، سپس از مكه به مدينه برگشت ، و در راه يكى از دايىهاى وى كه از مدينه مىآمد با او مصادف شد ، عايشه به دو گفت : از مدينه چه خبر دارى ؟ گفت : عثمان كشته شد ، عايشه گفت : مردم پس از وى چه كردند ؟ گفت : با على ( ع ) بيعت كردند . عايشه گفت :\r\nاميدوارم آسمان به زمين فرود آيد اگر خلافت على صورت پذيرد . سپس به مكه برگشت و اظهار كرد : به خدا سوگند عثمان مظلوم كشته شد ، و من به خونخواهى او برمىخيزم ، آن مرد به دو گفت : براى چه ؟ مگر تو اولين كسى نبودى كه با عثمان به مخالفت برخاستى ، تو بودى كه پيوسته مىگفتى : نعثل را بكشيد كه كافر شده است - نعثل لقب عثمان بود - عايشه گفت : ايشان عثمان را به توبه واداشتند سپس او را كشتند ، من سخنى گفتم ايشان هم سخنى ، ولى گفتار اخير من از گفتار اولم بهتر است .\r\nچون عايشه به مكه بازگشت دربارهء خونخواهى عثمان و ناخوشنودى از خلافت\r\n\r\n","description":"","footnote":"","page_name":" 116 ","page_number":136},
  {"content":"\r\n\r\nعلى ( ع ) با طلحه و زبير اتفاق كرد ، سپس مروان بن حكم كه پسر عموى عثمان بود نيز بديشان پيوست ، و جملگى به مردم اظهار كردند كه گروهى از آشوب‌طلبان شهرها و بردگان مدينه گرد اين مرد بىگناه يعنى عثمان جمع شده او را از راه ستم و دشمنى به قتل رساندند ، و خون محترمى را در سرزمينى محترم در ماهى محترم ريختند . آنگاه گروهى از مردم را فريفته به قصد بصره و فريفتن مردم آن و كمك خواستن از ايشان براى جنگ با على ( ع ) بدانجا رهسپار شدند ، و چون اين خبر به امير المؤمنين ( ع ) رسيد برخاست و در ميان مردم به سخن پرداخت ، و ايشان را از چگونگى امر با خبر ساخت و گفت : اين بلايى است كه رخ داده ، من زمام كار را تا جايى كه ممكن است در دست مىگيرم . سپس خبر بسيج و عزم عايشه و يارانش به جنگ با امير المؤمنين ( ع ) به دو و اصل شد ، او نيز با گروهى از مهاجرين و انصار به سوى آنان شتافت .\r\nعايشه هنگامى كه رهسپار بصره بود به آبى گذشت كه آن را « حوأب » مىگفتند ، در اين هنگام چند سگ كه آنجا بودند به روى عايشه بانگ زدند ، عايشه به راهنما گفت : اسم اين مكان چيست . راهنما گفت : حوأب ، عايشه با صداى بلند فرياد زده گفت : مرا برگردانيد  « إِنَّا لِلَّهِ وَ إِنَّا إِلَيْهِ راجِعُونَ »  من از پيغمبر شنيدم كه روزى نزد زنان خود گفت : « سگ‌هاى حوأب به روى كدام يك از شما بانگ خواهند زد ؟ » سپس بر آن شد كه بازگردد ، ولى به دو گفتند : راهنما دروغ گفته و اين مكان را نشناخته است ، اگر از اين جا حركت نكنى ، على فرا مىرسد و جملگى هلاك خواهيم شد ، عايشه نيز حركت كرد .\r\nاز طرفى على ( ع ) همچنان روان بود تا آنكه هر دو گروه بيرون بصره با يك ديگر روبرو شدند ، و جنگ‌ها و وقايعى ميان ايشان اتفاق افتاد ، در يكى از آن وقايع على ( ع ) و طلحه و زبير با يك ديگر روبرو شدند ، على ( ع ) به طلحه گفت : اى طلحه تو خونخواه عثمانى ؟ خدا لعنت كند قاتلين عثمان را ، طلحه تو همسر رسول خدا ( ص )\r\n\r\n","description":"","footnote":"","page_name":" 117 ","page_number":137},
  {"content":"\r\n\r\nرا بيرون آورده‌اى كه به وسيلهء او جنگ را بر پا كنى ، ولى همسر خويش را در خانه پنهان كرده‌اى ؟ اى طلحه مگر تو با من بيعت نكردى ؟ طلحه گفت : آرى من با تو بيعت كردم ولى هنگامى كه شمشير در پس گردنم بود . سپس على ( ع ) رو به زبير كرده گفت :\r\nاى زبير چه چيز تو را وادار به قيام كرده است ؟ زبير گفت : شخص تو ، زيرا ما تو را شايستهء اين كار نمىبينيم ، از طرفى تو در امر خلافت بر ما ترجيح ندارى . على ( ع ) گفت :\r\nاى زبير تا پسر ناخلفت عبد اللّه بالغ نشده بود ، ما تو را از بنى عبد المطلب مىدانستيم ، ولى از آن پس عبد اللّه ميان ما و تو جدايى افكند . سپس على ( ع ) مطالبى را به ياد زبير آورد و گفت : زبير به ياد دارى آن هنگام را كه پيغمبر ( ص ) به تو رو كرده گفت : « تو با او به جنگ مىپردازى ، و در اين كار ستم پيشه‌اى » ، زبير گفت : آرى به يادم آمد ، و اگر پيش از اين به ياد مىداشتم قدم در اين راه نمىنهادم ، اكنون نيز به خدا سوگند كه با تو جنگ نمىكنم . امير المؤمنين ( ع ) نزد اصحاب خويش برگشته گفت : زبير سوگند ياد كرد كه با ما جنگ نكند . چون زبير تصميم گرفت ميدان جنگ را ترك كند ، فرزندش عبد اللّه در صدد فريب دادن او برآمد ، و همچنان در گوش زبير خواند تا وى سوگند خود را شكست و به جنگ پرداخت .\r\nچون دو گروه با يك ديگر روبرو شدند سپاه عايشه و طلحه و زبير سى هزار نفر بود ، و سپاه على ( ع ) بيست هزار به شمار مىآمد . پيش از آنكه آتش جنگ شعله‌ور شود امير المؤمنين ( ع ) به موعظهء ايشان پرداخت ، و آنان را به صلح دعوت كرد ، و با هر زبانى كه از نظر دين برايش مانعى نداشت با ايشان به گفتگو پرداخت ، ايشان نيز قدرى به سازش رغبت نموده شب را همچنان به سر بردند ، ولى چون صبح فرا رسيد آتش جنگ ميان آنها روشن شد ، و زد و خوردهايى ميانشان روى داد كه با پيروزى لشكر امير المؤمنين ( ع ) پايان يافت .\r\nزبير چون پيروزى سپاه على ( ع ) را مشاهده كرد عنان اسب خويش را كشيده\r\n\r\n","description":"","footnote":"","page_name":" 118 ","page_number":138},
  {"content":"\r\n\r\nبازگشت ، و مردى از اعراب بصره نيز با او رهسپار شد . در اين هنگام عمير بن جرموز در پى زبير روان شده او را در وادى السّباع به قتل رسانيد ، و شمشير او را براى على ( ع ) آورد ، و به خادم على ( ع ) گفت : براى قاتل زبير اذن بخواه ، چون على ( ع ) سخن او را شنيد گفت : قاتل پسر صفيّه را به آتش دوزخ بشارت باد . و صفيّه مادر زبير و عمهء امير المؤمنين بود ، چون چشم على ( ع ) به شمشير زبير افتاد گفت : چه شمشيرى كه همواره اندوه را از چهرهء رسول خدا ( ص ) مىزدود ! و اما طلحه ، در ميدان جنگ تيرى ناگهانى آمده به پايش نشست ، و منجرّ به هلاكت او شد ، چون تير به پاى طلحه نشست غلامش او را رديف خود سوار كرد ، و در حالى كه كفش طلحه پر از خون شده بود و پيوسته مىگفت : پروردگارا داد عثمان را از من بگير تا راضى شوى ! وارد بصره شد ، و در خانهء ويرانى از خانه‌هاى بصره جان داد ، و قبرش اكنون در بصره است ، و نزد مردم زيارتگاهى محترم مىباشد ، به قسمى كه هر گاه شخص خايف و رانده‌اى بدانجا پناه برد هيچ كس - هر كه مىخواهد باشد - نمىتواند او را از آن جا بيرون كند ، و مردم بصره تا هم اكنون به طلحه اعتقادى زياد دارند . نيز گويند قاتل طلحه مروان بن حكم بود .\r\nو اما عايشه ، وى در آن روز بر شترى سوار شده در ميان هودجى كه آن را با زره و بافته‌هاى آهنين پوشانده بودند قرار گرفته بود ، چون جنگ شدت يافت و اطرافيانش تار و مار شدند ؛ شتر وى پى شده روى زمين افتاد . آنگاه هودج عايشه را برداشته در جايى دور از جمع مردم به زمين گذاشتند ، سپس على ( ع ) به محمد بن ابى بكر كه برادر عايشه و پسر زنش اسماء بنت عميس و هم از اصحابش بود فرمود تا نزد خواهرش عايشه رفته ببيند آيا سالم است يا زخمى برداشته است . محمد بن ابى بكر نزد عايشه رفته او را سالم يافت ، آنگاه وى را به بصره برد . پس از آن امير المؤمنين ( ع ) به مردم اجازه داد كشته‌هاى خويش را كه از هر دو طرف بالغ بر ده هزار نفر بود دفن كنند .\r\n\r\n","description":"","footnote":"","page_name":" 119 ","page_number":139},
  {"content":"\r\n\r\nنيز دستور داد اموال غارتى را در مسجد جامع بصره گرد آورند و به مردم اطلاع دهند هر كس متاع خويش را مىشناسد براى گرفتن آن به مسجد بيايد . آنگاه امير المؤمنين نسبت به عايشه كمال احسان و نيكى را روا داشت ، و وسيلهء آسايش او را به نحوى شايسته فراهم كرد ، و به دو اجازه داد به مدينه بازگردد . نيز به كسانى كه با عايشه به بصره آمده در جنگ سالم مانده بودند اجازه داد با وى رهسپار شوند ، مگر آنان كه خود ميل به ماندن آن جا داشتند . سپس چهل نفر از زنان سرشناس بصره را براى همدمى با عايشه همراه وى روان كرد ، و به محمد بن ابى بكر فرمان داد عايشه را در كمال احترام حركت دهد . چون روز حركت عايشه فرا رسيد على ( ع ) به اتفاق گروهى از مردم نزد وى حاضر شدند ، در اين هنگام عايشه اظهار كرد : « فرزندان من ( عايشه بدين سبب گفت فرزندان من كه همسران پيغمبر ( ص ) مادران مؤمنين به شمار مىآيند ، و خدا و رسولش نيز چنين گفته‌اند . ) هيچ يك از شما ديگرى را ملامت نكند ، به خدا سوگند ميان من و على ( ع ) از قديم هيچگونه كدورتى جز آنچه ميان يك نفر زن و خويشاوندان شوهرش هست وجود نداشته است ، با اين وصف على از نيكان است » .\r\nعلى ( ع ) نيز گفت : « عايشه راست مىگويد ميان او و من جز اين مطلب چيز ديگرى نبوده و او همسر پيغمبر شما در دنيا و آخرت است » [ 1 
  ] . سپس عايشه روان شد و على ( ع ) نيز چند ميل او را مشايعت كرد ، و فرزندانش را تا مقدار يك روز راه با او روان ساخت ، و عايشه به مكه رفت و تا رسيدن ايام حج در آنجا اقامت گزيد ، سپس حج به جا آورده به مدينه رهسپار شد .\r\nجنگ جمل در سال سى و ششم هجرى به وقوع پيوست .\r\nاز جملهء وقايع مشهوره در اين دولت وقعهء صفّين است .\r\n\r\n\r\n","description":"","footnote":"\r\n[ ( 1 - ) 
  ] صدور اين گفتار از شخص امير المؤمنين على ( ع ) مورد ترديد است ، زيرا با روش آن حضرت و مبانى شيعه سازگار نيست .\r\n","page_name":" 120 ","page_number":140},
  {"content":"\r\n\r\n\r\nوقعهء صفّين\r\nشرح چگونگى وقعهء صفين : چون امير المؤمنين ( ع ) از جنگ جمل بازگشت ، نزد معاويه فرستاده او را مطلع نمود كه مردم با وى بيعت كرده‌اند ، و همچنين وى را از جريان وقعهء جمل آگاه ساخت و به دو فرمان داد در امرى كه گروه مهاجرين و انصار وارد شده‌اند قدم نهد .\r\nمعاويه پسر عموى عثمان بود ، و از جانب وى امارت شام را به عهده داشت . چون فرستادهء على ( ع ) نزد معاويه آمد ترس او را فرا گرفت ، و دانست هر گاه كار على ( ع ) راست آيد وى را عزل كرده ديگر او را به كار نمىگمارد .\r\nپيش از اين ابن عباس و مغيرة بن شعبه [ 1 
  ] به امير المؤمنين گوشزد كرده - بودند كه معاويه را همچنان مدتى در شام برقرار سازد تا همهء مردم بيعت كنند ، و نيك در مقام خلافت جاىگزين شود ، آنگاه وى را عزل كند . ولى امير المؤمنين ( ع ) گفتار ايشان را نپذيرفت و گفت : اگر من معاويه را و لو يك روز در فرمانروايى بر مردم برقرار نمايم همان روز خدا را عصيان كرده‌ام . علاوه بر اين على ( ع ) روش مكر و حيله نداشت ، و جز به مُرّ حق رفتار نمىكرد .\r\nچون فرستادهء على ( ع ) نزد معاويه آمد ، معاويه همچنان درنگ كرده او را سرگرم ساخت ، سپس با عمرو بن عاص كه يكى از زيركان به شمار مىآمد ، و معاويه دل او را ربوده بود تا از رأى و زيركىاش استفاده كند در اين باره مشاورت كرد . عمرو بن عاص به معاويه اشارت نمود كه پيراهن خون‌آلود عثمان و انگشتان بريدهء زنش را بيرون آورده به منبر بياويزد ، سپس مردم را گرد آورده بر عثمان گريه و زارى كند ، و قتل او را به على ( ع ) نسبت دهد ، و به خونخواهى عثمان از على ( ع ) به پا خيزد ، تا\r\n\r\n\r\n","description":"","footnote":"\r\n[ ( 1 - ) 
  ] مغيرة بن شعبهء ثقفى : از صحابه و يكى از چهار مرد هوشمند و زيرك عرب بود ، وى در سال پنجاه هجرى درگذشت . استيعاب ، ابن عبد البر .\r\n","page_name":" 121 ","page_number":141},
  {"content":"\r\n\r\nمردم شام گرد وى جمع شوند و در ركابش با على ( ع ) بجنگند .\r\nمعاويه نيز پيراهن و انگشتان مذكور را بيرون آورده به منبر آويخت ، و گريه را سر داد و مردم را گريانيد ، و مصيبت عثمان را به ايشان گوشزد كرد . مردم شام نيز از هر سو گرد آمدند ، و با وى به خونخواهى عثمان و جنگ با هر كس كه قاتلين عثمان را پناه داده قيام كردند .\r\nسپس معاويه نامه‌اى به امير المؤمنين ( ع ) نوشت و در آن از خون عثمان ياد كرد . در اين هنگام على ( ع ) به منظور جنگ تجهيز لشكر كرد ، و به مردم بلاد نامه نوشت تا نزد وى گرد آيند ، معاويه نيز همين كار را كرد ، و در نتيجه دو سپاه در صفين در سرزمين شام با يك ديگر روبرو شدند ، و ميان ايشان زد و خوردها و نبردهايى به وقوع پيوست . و اولش اين بود كه معاويه و لشكريانش پيشدستى كرده در كنار نهر آب فرود آمدند ، و راه رسيدن به آب را تصرف نموده از دست يافتن سپاهيان على ( ع ) بدان جلوگيرى كردند ، چرا كه راهى براى دست يافتن به آب جز آنجا وجود نداشت .\r\nچون على ( ع ) بدين امر آگاه شد كسى را نزد معاويه فرستاد و به دو پيام داد : روش ما اين است كه ابتدا دست به جنگ نزنيم تا آنكه با يك ديگر به گفتگو بپردازيم ، و بنگريم براى چه اينجا آمده‌ايم ، ولى سپاهيان تو پيشدستى كرده آب را روى مردم بسته‌اند ، اكنون فرمان ده راه آب را باز كنند ، و اگر مىخواهى منظور اصلى را كه براى آن بدين جا آمده‌ايم رها كرده بر سر آب با يك ديگر بجنگيم و هر كس غالب شد آب بنوشد آن هم مطلبى است ؟ ! معاويه نيز به اصحابش رو كرده گفت : چه رأى مىدهيد ؟\r\nگروهى از بنى اميه گفتند : نظر ما اين است كه آب را به روى ايشان ببندى تا از تشنگى بميرند ، يا در پى يافتن آب برگردند ، و اين خود شكستى براى ايشان است . ولى عمرو بن عاص گفت : نظر من اين است كه آب را به روى آنها بگشايى ، زيرا ايشان مردمى نيستند كه تشنه بمانند و بنگرند تو آب مىنوشى ! ولى معاويه در دادن پاسخ تأخير كرد و به\r\n\r\n","description":"","footnote":"","page_name":" 122 ","page_number":142},
  {"content":"\r\n\r\nفرستادهء على گفت : بايد در اين كار فكر كنم . ازينرو گروهى از دو طرف بر سر آب با يك ديگر به زد و خورد پرداختند ، و على ( ع ) براى يارانش كمك فرستاد ، و معاويه لشكريانش را تقويت كرد ، و آتش جنگ شعله‌ور شد ، و مردم در هم آميختند تا آنكه سرانجام سپاهيان على ( ع ) راه آب را تصرف كردند ، و بر آن شدند كه لشكريان معاويه را از برداشتن آب منع كنند ، ليكن على ( ع ) نزد ايشان فرستاده گفت : شما هر چه مىخواهيد آب برداريد و سپاه معاويه را از برداشتن آب منع نكنيد .\r\nبدين منوال مدت زمانى سپرى شد تا آنكه مىرفت سپاه على ( ع ) غالب شود ، و علايم پيروزى نيز در آن هويدا شد ، ازينرو عمرو بن عاص به وحشت افتاد و به معاويه اشارت كرد مردم قرآن‌ها را بر سر نيزه كنند ، و سپاهيان على ( ع ) را بدانچه خداوند در قرآن فرمان داده است دعوت كنند . چون قرآن‌ها بالاى نيزه رفت بيشتر سپاهيان على ( ع ) سست شده نزد وى آمدند و گفتند : اى على دعوت ايشان را در عمل به آنچه در كتاب خداست بپذير ، و چنانچه نپذيرى به خدا سوگند كه ما تو را جبرا نزد معاويه مىبريم ، و يا همان كارى را كه با عثمان كرديم با تو نيز مىكنيم . على ( ع ) در پاسخ آنها گفت : اى مردم اينها همه خدعه است ، در ميان سپاه معاويه كسى نيست كه به آنچه در اين قرآن‌هاست عمل كند ، آيا شما با دليل و برهان خدايى در اين راه گام ننهاده‌ايد ؟\r\nبرويد و با دشمن خويش بجنگيد . ليكن آنان نپذيرفتند و بر وى چيره شدند ، على ( ع ) نيز پيشنهاد ترك جنگ را از ايشان پذيرفت ، سپس شخصى را نزد معاويه فرستاد و به دو پيام داد كه : از قرآن بر سر نيزه كردن چه منظور دارى ؟ معاويه جواب داد : ما شخصى را از طرف خود ، و شما نيز كسى را از جانب خويش به عنوان حكميت برمىگزينيم ، و ايشان را سوگند مىدهيم كه براى مردم خيرانديشى نمايند ، و به آنچه در كتاب خداوند است عمل كنند ، و در مورد آنچه كه در كتاب خدا نيافتند به سنت و جماعت رجوع كنند . اين دو هر چه داورى كردند ما خواهيم پذيرفت . مردم نيز\r\n\r\n","description":"","footnote":"","page_name":" 123 ","page_number":143},
  {"content":"\r\n\r\nجملگى بدين امر رضايت دادند جز امير المؤمنين ( ع ) و چند نفر از خاصانش مانند اشتر و ابن عباس ( رض ) و غيرهما كه از روى كراهت و مغلوبيت آن را قبول كردند ، و عاقبت اجماع مردم به گماردن دو نفر به عنوان حكم صورت گرفت .\r\nدر اين وقت مردم شام جملگى بر اين اتفاق نمودند كه عمرو بن عاص مرد تيز - هوش عرب از جانب ايشان حكم باشد . و مردم عراق نيز ابو موسى اشعرى را كه پير - مردى نادان و كند ذهن بود به عنوان حكم پيشنهاد كردند ، ولى امير المؤمنين ( ع ) صلاح ندانست وى را برگزينند ، و گفت : اگر ناچار بايد حكمى تعيين شود بگذاريد من ابن عباس را براى اين كار بفرستم ، ليكن آنان گفتند : هرگز نخواهيم گذاشت ، زيرا ابن عباس و تو به منزلهء يك ديگريد . على ( ع ) گفت : پس بگذاريد اشتر را بفرستم ، گفتند : آيا اين آتش‌افروزى جز به دست اشتر صورت گرفت ؟ على ( ع ) گفت : پس شما فقط ابو موسى را مىخواهيد ؟ گفتند : آرى ، على ( ع ) گفت : هر كار مىخواهيد بكنيد .\r\nمردم عراق و شام نيز جملگى بر ابو موسى و عمرو بن عاص اتفاق نموده كار را به چند ماه بعد موكول كردند ، سپس جنگ و زد و خورد آرام گرفت ، و مردم به شهرهاى خويش بازگشتند ، و معاويه به شام و امير المؤمنين ( ع ) به عراق رهسپار شدند .\r\nپس از چند ماه حكمين حركت كردند تا در دومة الجندل [ 1 
  ] كه وعده‌گاه ايشان بود گرد هم آيند ، و گروهى از صحابه نيز با ايشان رهسپار شدند تا شاهد جريان حكميت باشند .\r\nامير المؤمنين ( ع ) عبد اللّه بن عباس را به اتفاق اصحاب خويش بدانجا روانه كرد .\r\nچون حكمين گرد هم آمدند عمرو بن عاص به ابو موسى اشعرى گفت : اى ابو موسى آيا\r\n\r\n\r\n","description":"","footnote":"\r\n[ ( 1 - ) 
  ] دومة الجندل : موضعى است ميان شام و مدينه ، و مشهور آنست كه حكمين در اذرح از بلاد شام گرد آمدند . ياقوت ، معجم البلدان .\r\n","page_name":" 124 ","page_number":144},
  {"content":"\r\n\r\nمىدانى كه عثمان مظلوم كشته شد ؟ ابو موسى گفت : آرى من بدين امر شهادت مىدهم ، عمرو گفت : اين را نيز مىدانى كه معاويه و خاندانش اولياى خون عثمان هستند ؟\r\nابو موسى گفت : آرى ، عمرو گفت : پس چه چيز مانع است كه تو او را خليفه بدانى ، با آنكه به وضع خانوادگى او در قريش آگاهى ؟ اگر مىترسى مردم بگويند معاويه سابقه‌اى در اسلام ندارد ، در جواب بگو : معاويه همه كارهء عثمان خليفهء مظلوم و خونخواه او ، و صاحب سياست و تدبير نيكوست ، همچنين برادر امّ حبيبه همسر پيغمبر ( ص ) و نويسنده و مصاحب پيغمبر بوده است ، سپس عمرو با كنايه ابو موسى را به منصب حكومت و چيزهاى ديگر از جانب معاويه وعده داد ، ليكن ابو موسى سر باز - زده گفت : پناه به خدا كه من معاويه را به خلافت برگزينم و در مورد حكم خداوند رشوه قبول كنم ، عمرو گفت : دربارهء پسرم عبد اللّه چه نظرى دارى ؟ و عمرو بن عاص پسرى داشت كه نامش عبد اللّه و از نيكان صحابه بود [ 1 
  ] . ابو موسى دربارهء او نيز امتناع نمود و به عمرو گفت : تو او را با خودت در اين فتنه فرو بردى ، ولى آيا تو حاضرى نام عمر بن خطّاب را زنده كنى ؟ و عمرو را به سوى عبد اللّه بن عمر دعوت كرد ، ولى عمرو پيشنهاد ابو موسى را نپذيرفت ، و چون نتوانستند با يك ديگر توافق كنند عمرو به دو گفت : اى ابو موسى پس رأى تو در اين كار چيست و چه بايد كرد ؟ ابو موسى گفت : نظر من اين است كه على و معاويه هر دو را از اين كار خلع كنيم ، و مردم را از شر اين فتنه راحت سازيم ، و كار مسلمانان را به شورا واگذاريم ، تا خود دربارهء هر كس كه اجماع نمودند\r\n\r\n\r\n","description":"","footnote":"\r\n[ ( 1 - ) 
  ] عبد اللّه بن عمرو بن عاص : صحابى و مردى فاضل و عالم و حافظ بود ، وى با پدرش عمرو دوازده سال تفاوت سن داشت ، و هم پيش از پدرش اسلام اختيار كرد ، عبد اللّه در جنگ صفين شركت كرد ، و پس از آن چنين عذر آورد كه در آن جنگ هرگز اسلحه به كار نبرد ، تنها بدان جهت در جنگ مذكور شركت جست كه فرمان پدر را اطاعت كرده باشد ! زيرا پيغمبر ( ص ) به دو فرمود پدر را اطاعت كن ، ولى همواره از كار خود اظهار پشيمانى مىكرد . استيعاب ، ابن عبد البر .\r\n","page_name":" 125 ","page_number":145},
  {"content":"\r\n\r\nاو را برگزينند ، عمرو گفت ، خوب رأيى است ، من نيز با آن موافقم ، و راه چاره براى عمرو باز شد .\r\nناگفته نماند كه عمرو ابو موسى را بر آن داشته بود كه پيوسته در سخن گفتن مقدّم باشد ، و به دو مىگفت : تو صحابى پيغمبرى و سنّت از من بيشتر است ، ابو موسى نيز عادت كرده بود كه هميشه قبل از عمرو سخن بگويد . ازينرو ابو موسى به سخن آمده گفت : من و عمرو دربارهء امرى اتفاق كرده‌ايم كه اميد داريم صلاح مسلمانان در آن باشد ، عمرو نيز پس از وى اظهار نمود كه : ابو موسى راست مىگويد ، اى ابو موسى برخيز و مطلب مورد اتفاق ما را به مردم اعلام كن . در اين هنگام ابن عباس برخاسته به ابو موسى گفت : اى ابو موسى ، واى بر تو ، گمان مىكنم عمرو تو را فريب داده به تو چنين فهمانده است كه با خواستهء تو موافق است ، سپس تو را پيش انداخته تا بدان اعتراف كنى ، و چون اعتراف نمودى منكر گفتار تو شود ؛ ابو موسى مواظب عمرو باش كه مردى دغلكار است ؛ اگر شما دربارهء امرى با يك ديگر اتفاق كرده‌ايد عمرو را جلو بينداز تا پيش از تو بدان اعتراف كند . ابو موسى در پاسخ گفت : ما با يك ديگر اتفاق كرده‌ايم .\r\nآنگاه ادامه داد كه : ما بر اين اتفاق نموده‌ايم كه على و معاويه را خلع كنيم ، و كار مسلمانان را به شورا واگذاريم ، تا دربارهء هر كس اجماع نمودند او را برگزينند ، بنا بر اين من على و معاويه را از خلافت خلع كردم ، آنسان كه انگشترى را از انگشت بيرون مىآورند . پس از وى عمرو بن عاص برخاسته گفت : اى مردم شما شنيديد ابو موسى چه گفت ، و شنيديد كه وى پيشواى خود را از خلافت خلع كرد ، من نيز مانند ابو موسى على را از خلافت خلع كردم ، و معاويه پيشواى خود را برقرار ساختم .\r\nدر اين هنگام ابو موسى برآشفته گفت : اى مردم ، عمرو از راه مكر در آمده دروغ مىگويد ، ما چنين اتفاقى با يك ديگر نكرده‌ايم . ولى اين سخن از وى\r\n\r\n","description":"","footnote":"","page_name":" 126 ","page_number":146},
  {"content":"\r\n\r\nمسموع نيفتاد و مردم پراكنده شدند . سپس عمرو بن عاص و مردم شام نزد معاويه رفتند ، و به عنوان خلافت بر او سلام كردند ، و ابن عباس و اصحاب على ( ع ) نيز نزد وى آمده آنچه واقع شده بود برايش نقل كردند . آنگاه مردم شام در جستجوى ابو موسى برآمدند ، ولى ابو موسى به مكه گريخته بود .\r\nبدين نحو امر صفين كه ابتدايش در سال سى و شش و پايانش در سال سى و هفت بود خاتمه يافت .\r\n\r\nخوارج\r\nداستان خوارج و روش آنها و عاقبت كارشان : چون حكميت به نحوى كه ذكر شد پايان يافت ، كسانى كه موضوع حكميت را پيشنهاد كرده امير المؤمنين را وادار به پذيرفتن آن نموده بودند پشيمان شدند ، آنگاه بازگشته نزد على ( ع ) آمدند و گفتند :\r\nداورى جز از ناحيهء خداوند نيست . على ( ع ) گفت : آرى ، داورى جز از طرف خداوند نيست . گفتند : پس چرا تو شخصى را براى داورى برگزيدى ؟ گفت : من به قضيهء انتخاب حكم راضى نبودم ، اين شما بوديد كه بدان رضايت داديد ، من شما را آگاه كردم كه اين كار مكرى از جانب مردم شام است ، و فرمان دادم با دشمنان شامى خود بجنگيد ، اما شما جز داورى چيز ديگر نخواستيد ، و بر رأى من چيره شديد ، چون چاره‌اى جز انتخاب داور نبود كار را استوار نموده با حكمين شرط كردم به كتاب خداوند عز و جل عمل كنند ، و هر چه را كتاب خدا زنده و پايدار ساخته آن را زنده و پايدار نمايند ، و آنچه را كتاب خدا مرده و از ميان رفته دانسته آن را مرده و از ميان رفته بدانند ، ليكن ايشان سرپيچى كرده با كتاب خدا مخالفت نمودند ، و به هواى نفس عمل كردند ، ولى ما همچنان بر رأى اول خود يعنى جنگ با دشمن باقى هستيم .\r\nخوارج گفتند : درست است كه ما در آغاز به امر حكميّت رضايت داديم ، ليكن بعدا از اين كار پشيمان شديم و فهميديم كه بر خطا و اشتباه بوده‌ايم . تو نيز اگر اقرار به كفر\r\n\r\n","description":"","footnote":"","page_name":" 127 ","page_number":147},
  {"content":"\r\n\r\nخود كنى ، و از خطا و اشتباهى كه در امر حكميت مرتكب شده‌اى خدا را استغفار كنى ، ما برگشته با تو به جنگ دشمن تو و دشمن خود مىرويم ، و گر نه آگاه باش كه با تو پنجه در مىافكنيم .\r\nامير المؤمنين ( ع ) ايشان را با سخنان گوناگون موعظه كرد ، و مطلب را چنان كه بايد براى آنها روشن نمود . ليكن آنان از گفتار خود برنگشتند ، و گروهى چند از بصره و كوفه و نقاط ديگر گرد هم آمده به جانب نهروان رهسپار شدند ، و قصدشان اين بود كه به يكى از شهرهاى استوار پناه برده آنجا تحصن اختيار كنند ، و به جنگ بپردازند .\r\nناگفته نماند كه گاهى از ناحيهء گروه خوارج كارهاى متناقضى سر مىزد كه دليل بر خطاى محض و بىبصيرتى ايشان بود . از جمله آنكه :\r\nروزى يكى از آنها خرمايى را كه از درخت افتاده بود برداشته در دهان نهاد ، دوستان وى به دو گفتند : خرمايى كه در دهان نهادى غصب بود ، و آن را بدون دادن بهايش تصرف كردى ، آن شخص نيز خرما را از دهان بيرون افكند .\r\nنيز هنگامى خوكى كه به يكى از مردم دهكده‌اى تعلق داشت سر راه ايشان ظاهر شد ، يكى از خوارج شمشير خود را كشيده بر خوك فرود آورد و او را پى كرد ، رفقايش به دو گفتند : اين كار نوعى فساد در روى زمين است ، آن مرد نزد صاحب خوك رفته وى را راضى كرد .\r\nديگر آنكه خوارج از قتل نفسى كه جز از راه حق ممنوع است باك نداشتند ، زيرا عبد اللّه بن خبّاب ( رض ) را به قتل رساندند . و خبّاب پدر عبد اللّه مذكور از بزرگان صحابه به شمار مىآمد [ 1 
  ]\r\n\r\n\r\n","description":"","footnote":"\r\n[ ( 1 - ) 
  ] گويند : عبد اللّه بن خباب در حالى كه قرآن به گردنش آويخته بود ، و با زن آبستنش سوار بر خر روان بودند با گروهى از خوارج مصادف شدند ، ايشان پس از گفتگوهاى زياد به عبد اللّه گفتند : دربارهء على و حكميت چه مىگويى ؟ عبد اللّه گفت : على خدا را بهتر -\r\n","page_name":" 128 ","page_number":148},
  {"content":"\r\n\r\nهمچنين خوارج گروهى از زنان را به قتل رسانده گروه ديگر را به اسيرى گرفتند ، و از اين قبيل كارها بسيار مرتكب شدند .\r\nپيش از اين امير المؤمنين ( ع ) همواره در كوفه به خطبه برخاسته مردم را به نبرد با اهل شام ، و از سر گرفتن جنگ با ايشان بر مىانگيخت ، ولى چون خبر كارهاى خوارج به امير المؤمنين ( ع ) رسيد مردم به دو گفتند : آخر ما چگونه از كوفه خارج شويم ، و دست خوارج را روى زن و فرزند و مال خويش باز گذاريم . ما را حركت ده تا اول به جنگ با خوارج بپردازيم ، و چون از جنگ با ايشان فراغت يافتيم به سوى دشمنان شامى خود بشتابيم .\r\nامير المؤمنين ( ع ) نيز مردم را برداشته به جنگ با خوارج حركت كرد ، و در نهروان با ايشان روبرو شد ، و ايشان را تار و مار كرد ، چنان كه گويى به ايشان فرمان رسيد كه بميريد : ايشان نيز يكباره نابود شدند .\r\n\r\nكرامتى از امير المؤمنين على ( ع )\r\nچون امير المؤمنين ( ع ) در نهروان با خوارج روبرو شد ، آنان از پيش او به سوى جسر گريختند ، در اين هنگام مردم گمان بردند ايشان از جسر عبور كرده‌اند ، ازينرو به على ( ع ) گفتند : اى امير المؤمنين خوارج از جسر عبور كردند ، تا دور نشده‌اند ايشان را درياب امير المؤمنين ( ع ) گفت : از جسر عبور نكرده‌اند ، و قتلگاه ايشان اين طرف جسر است . به خدا سوگند در اين نبرد از شما ده نفر كشته نخواهند شد ، و از ايشان نيز ده نفر باقى نخواهند ماند . ولى مردم در گفتار امير المؤمنين ( ع ) شك به خود راه دادند ، و چون به جسر رسيدند ديدند هنوز خوارج از جسر عبور\r\n\r\n\r\n","description":"","footnote":"\r\n[ ( ) 
  ] مىشناسد ، و دين خود را بهتر نگاه مىدارد ، و بصيرت خويش را بهتر به كار مىبندد ، گفتند :\r\nتو پيرو راستى نيستى بلكه شيفتهء نام رجالى ، سپس او را كنار نهرى برده خواباندند و سرش را بريدند ، و شكم همسرش را نيز پاره كردند . شرح ابن ابى الحديد ، ج 1 ص 307 .\r\n","page_name":" 129 ","page_number":149},
  {"content":"\r\n\r\nنكرده‌اند ، ازينرو همگى تكبير گفته به امير المؤمنين ( ع ) اظهار داشتند همانست كه تو گفتى . امير المؤمنين ( ع ) گفت : آرى به خدا سوگند كه هرگز دروغ نگفته‌ام ، و دروغگو شمرده نشده‌ام .\r\nچون نبرد پايان يافت و ميدان جنگ آرام شد ، كشته‌هاى لشكر على ( ع ) را شمردند هفت نفر بودند . و اما خوارج ؛ قبل از آنكه جنگ درگير شود دسته‌اى از ايشان راه خود را در پيش گرفته رفتند و گفتند : ما نمىدانيم براى چه با على بن - ابى طالب ( ع ) مىجنگيم ، اكنون كناره‌گيرى مىكنيم . تا ببينيم كار به كجا مىانجامد ، ولى باقيماندهء ايشان پايدارى كرده به جنگ پرداختند ، و همگى نابود شدند . چون كار خوارج تمام شد امير المؤمنين ( ع ) به كوفه برگشته مردم را به جنگ با شاميان برانگيخت ولى مردم كاهلى ورزيدند ، و امير المؤمنين ( ع ) نيز گفتار خود را تكرار كرد ، و ايشان را پند داد و به جهاد واداشت . ولى مردم گفتند : اى امير المؤمنين - شمشيرهاى ما كند و تيرهاى ما تمام شده است ، و خود ما نيز از جنگ كردن خسته شده‌ايم ، قدرى به ما مهلت ده تا كارهاى خويش را سر و صورت بدهيم ، آنگاه رهسپار جنگ شويم . امير المؤمنين كه در اين وقت بيرون كوفه اردو زده بود ايشان را مهلت داد ، و فرمود خود را آمادهء جنگ سازند ، و از رفتن نزد زنان خويش تا هنگامى كه از شام بازنگشته‌اند خوددارى كنند ، ولى مردم همواره پنهانى از ميان اردو گريخته به كوفه مىآمدند ، تا آنكه اردوگاه از افراد لشگر خالى شد ، و رأى امير المؤمنين به كار نرفت . اين در سال سى و هشت بود .\r\n\r\nوفات خلفاى چارگانه\r\n\r\nوفات ابو بكر :\r\nاولين كسى كه از خلفاى چارگانه وفات يافت ابو بكر بود . وى در سال سيزدهم در مدينه به مرگ خدايى درگذشت ، و بيمارى او بر اثر متلاشى شدن جاى نيش مارى بود كه در شب غار او را گزيد . سپس در خانهء دخترش همسر پيغمبر ( ص )\r\n\r\n","description":"","footnote":"","page_name":" 130 ","page_number":150},
  {"content":"\r\n\r\nدر كنار رسول خدا دفن شد . و چنان كه پيغمبر ( ص ) هنگام وفات در خانهء عايشه بود و همان جا به خاك سپرده شد ، ابو بكر نيز همان جا دفن شد .\r\nابو بكر هنگام وفات دربارهء عمر بن خطّاب وصيّت كرد ، و او را پس از خود در ميان امّت جانشين خويش ساخت .\r\n\r\nكشته شدن عمر :\r\nچون عمر بن خطّاب خراج را بر عهدهء مردم نهاد ؛ ابو لؤلؤه [ 1 
  ] غلام مغيرة بن شعبه به خشم آمد ، زيرا عمر بود كه خراج بر عهدهء او نهاده بود .\r\nعمر بن خطّاب روزى ابو لؤلؤه را ديده به دو گفت : بايد آسيايى براى من بسازى ، ابو لؤلؤه در پاسخ گفت : آسيايى برايت بسازم كه همچنان با روزگار بچرخد . عمر گفت : اين غلام مرا تهديد مىكند . ابو لؤلؤه نيز عمر را هنگام نماز ضربت زد . عمر سه روز پس از آن زنده بود ، و سپس درگذشت ، و در كنار پيغمبر ( ص ) به خاك سپرده شد .\r\nاين در سال بيست و سه بود .\r\nاما ابو لؤلؤه : مردم او را گرفتند ، او نيز چند نفر را به قتل رسانيد . سپس دستگير شده به قتل رسيد .\r\n\r\nشورا\r\nگفتارى دربارهء شورا و چگونگى آن : چون عمر ضربت خورد مردم گرد او جمع شدند ، و از وى پرسيدند چه كسى پس از او عهده‌دار امور مسلمانان خواهد بود عمر نيز كار را به شورا نهاد . و شورا در لغت به معنى مشاورت است ، و جريان آن از اين قرار بود كه چون عمر احساس مرگ كرد به فكر افتاد دربارهء چه كسى وصيّت كند و كار امّت را به كه واگذارد ، ولى رأيش دربارهء شخصى معين قرار نگرفت ، ازينرو\r\n\r\n\r\n","description":"","footnote":"\r\n[ ( 1 - ) 
  ] ابو لؤلؤه : فيروز حبشى نصرانى ، و بعضى گويند ايرانى مجوسى و از مردم نهاوند بوده است . وى در روزى كه عمر را ضربت زد خود را نيز با همان كارد كشت : دهخدا به نقل از طبرى و حبيب السير .\r\n","page_name":" 131 ","page_number":151},
  {"content":"\r\n\r\nكار را در ميان شش نفر از بزرگان صحابه نهاد ، و آنان اصحاب شورا محسوب مىشدند ، و عبارت بودند از : امير المؤمنين على ( ع ) ، و عثمان بن عفّان ، و طلحه ، و زبير ، و عبد الرحمان بن عوف ، و سعد بن ابى وقاص . عمر گفت : همهء اينها صلاحيت عهده‌دارى امر خلافت را پس از من دارند ، و به ايشان دستور داد سه روز به مشاورت بنشينند ، سپس از ميان خود يكى را متفقا برگزينند ، و چون طلحه در آن وقت غايب بود عمر گفت : اگر طلحه قبل از سه روز حضور يافت كه هيچ ، و گر نه شما به كار خود بپردازيد آنگاه عمر شخصى از انصار را برايشان گماشت [ 1 
  ] ، و به دو گفت : خداوند اسلام را به دست شما گروه انصار عزت بخشيد ، تو پنجاه نفر از انصار را به دستيارى خود برگزين ، و همواره اين چند نفر را برانگيزان تا يكى را از ميان خود انتخاب كنند ، آنگاه به دو گفت :\r\n« اگر پنج نفر از آنها دربارهء يكى متحد شدند و يك نفر مخالفت كرد سر او را با شمشير در هم شكن ، و اگر چهار نفر با يك ديگر اتفاق كردند و دو نفر مخالفت نمودند سر آن دو را از بدن جدا كن ، و اگر سه نفرشان دربارهء يكى اتفاق كردند و سه نفر ديگر دربارهء شخص ديگر ، در اين صورت عبد اللّه بن عمر - يعنى فرزندش - را به حكميت برگزينند ، و او به نفع هر يك از اين دو دسته حكم كرد ايشان يكى را از ميان خود انتخاب كنند - ضمنا عمر دستور داده بود فرزندش عبد اللّه در آن مجلس به عنوان مستشار شركت كند ، و از امر خلافت هيچگونه بهره‌اى برايش قرار نداده بود - و اگر آن سه نفر با حكم عبد اللّه نيز كسى را برنگزيدند شما جملگى طرفدار دسته‌اى باشيد كه عبد الرحمان بن عوف در ميان آنهاست ، و بقيه را در صورتى كه از آنچه مردم بدان اتفاق كردند روگردان شدند به قتل برسانيد » .\r\n\r\n\r\n","description":"","footnote":"\r\n[ ( 1 - ) 
  ] آن شخص ابو طلحه زيد بن سهل انصارى بود .\r\n","page_name":" 132 ","page_number":152},
  {"content":"\r\n\r\nولى آنچه را عمر پيش‌بينى كرده بود واقع نشد ، بلكه پس از درگذشت وى با عثمان بيعت به عمل آمد ، و كار به جايى كشيد كه همه مىدانند .\r\n\r\nقتل عثمان\r\nسبب كشته شدن عثمان اين بود كه گروهى از مسلمانان وى را به علت اعراض و روگردانى از روش ابو بكر و عمر در كم خرجى و احتراز از اموال مسلمانان مورد بازخواست قرار دادند ، چرا كه عثمان مقدارى هنگفت از اموال مسلمين را در ميان خويشاوندان خود تقسيم كرد ، و زندگى اهل و عيال خود را وسعت داد . مثلا : از جمله كارهاى وى اين بود كه به عبد اللّه بن خالد بن اسيد [ 1 
  ] پنجاه هزار درهم ، و به مروان بن حكم پانزده هزار درهم عطا كرد ، در صورتى كه مسلمانان به چنين زياده‌روى و بذل و بخششى آشنا نبودند ، و هنوز خوددارى ابو بكر و عمر را به ياد داشتند .\r\nبدين سبب از روش عثمان رنجيده وى را ملامت كردند ، و با او به گفتگو پرداختند ، عثمان نيز بدين بهانه توسل جست كه ابو بكر و عمر از حق خود چشم پوشيدند ، و خود و خانوادهء خويش را به خاطر خوشنودى خدا از هر لذتى بازداشتند ، ليكن من داراى زن و فرزندم ، ازينرو دست گشوده با مقدارى از اين اموال زندگى خود و خانواده‌ام را وسعت داده‌ام ، با اين وصف اگر از اين كار ناراضى هستيد من از شما پيروى مىكنم ، مردم گفتند : آيا تو خوب كارى كرده‌اى و راه انصاف را پيموده‌اى كه پنجاه هزار درهم به عبد اللّه بن خالد ، و پانزده هزار درهم به مروان بن حكم بخشيده‌اى ؟ عثمان گفت من اين مال را از ايشان پس مىگيرم ، و سپس آن را پس گرفت . بدين نحو هر گاه مردم عثمان را به سبب كارهايى كه از وى سر مىزد ، و مروان بن حكم همواره او را بدان\r\n\r\n\r\n","description":"","footnote":"\r\n[ ( 1 - ) 
  ] عبد اللّه بن خالد بن اسيد بن ابى العيص بن اميه : از بنى اميه و خويشان عثمان بود .\r\nابن ابى الحديد گويد عثمان چهارصد هزار درهم به دو بخشيد ، و همو گويد كه عثمان فدك را تيول مروان بن حكم اموى كرد و صد هزار درهم به دو بخشيد . شرح ابن ابى الحديد ، ج 1 ص 67 .\r\n","page_name":" 133 ","page_number":153},
  {"content":"\r\n\r\nاعمال وادار نموده آن را نزدش نيكو جلوه مىداد ملامت مىكردند ، گاه معذرت خواسته در قبال مردم ملتزم مىشد كه هر چه به دو اشارت كنند خواهد پذيرفت ، و گاه نيز با ايشان به خصومت برمىخاست . ازينرو زشتى كارهاى عثمان رفته رفته آشكار شد ، و گروهى از مردم شهرها براى جنگ و ستيز با او گرد آمدند . از جمله گروهى از مردم مصر و ساير نقاط جمع شده به قتل وى تصميم گرفتند ، عثمان نيز شبانه بيرون شده نزد امير المؤمنين ( ع ) آمد و به دو گفت : پسر عمو من بر تو حق دارم ، ازينرو نزد تو آمده‌ام ، از طرفى تو نزد اين مردم داراى مقام و منزلتى هستى ، و آنان گفتار تو را مىپذيرند ، و تو جرأت و جسارت ايشان را دربارهء من مىنگرى ، كنون برخيز و نزد آنان برو و ايشان را از دور من پراكنده كن . على ( ع ) نيز سوار شده نزد ايشان آمد و مردم را از دور او پراكنده كرد ، و از جانب عثمان ضمانت داد كه خوشرفتارى را پيشه سازد ، مردم نيز برگشته خاموش شدند .\r\nولى دوباره كار مشكل شد ، زيرا مروان بن حكم كارهايى را كه مردم بر آن خشم گرفته بودند نزد عثمان نيكو جلوه داد ، و مردم دوباره از هر جانب گرد آمده وى را احاطه كردند و او را در خانه‌اش محاصره نمودند ، عثمان دوباره نزد على ( ع ) فرستاده وى را به كمك خواست ، على ( ع ) نيز فرزندش حسن ( ع ) را به يارى او فرستاد .\r\nحسن ( ع ) به منظور دفاع از عثمان با مردم به جنگى سخت برخاست تا جايى كه عثمان پى در پى از او خواهش مىكرد دست از جنگ بدارد ، ولى حسن ( ع ) همچنان جنگ مىكرد ، و براى عثمان فداكارى مىنمود ، در اين هنگام مردم هجوم كرده وارد خانهء عثمان شدند ، و در حالى كه روزه بود و قرآن را در دامن گرفته قرائت مىكرد ، همچنان ضربات شمشير را بر او وارد آوردند ، سپس قرآن روى زمين افتاد ، و خون بر آن جارى شد ، در اين وقت نائله همسر عثمان برخاست تا از ضربات شمشير جلوگيرى كند ولى شمشيرى بر دست او وارد آمده انگشتانش را قطع كرد - و اين همان انگشتانى\r\n\r\n","description":"","footnote":"","page_name":" 134 ","page_number":154},
  {"content":"\r\n\r\nبود كه معاويه با پيراهن خون‌آلود عثمان بر منبر شام آويزان مىكرد تا مردم را به رقّت و اندوه آورد - سپس نائله با ترس و وحشت برگشت ، و عثمان به قتل رسيد ، و مهاجمين سر او را از تن جدا كردند ، آنگاه زنان وى گردش جمع شده شيون را سر - دادند و بر او گريستند .\r\nدر اين هنگام يكى از مهاجمين گفت : ديگر برويد و او را رها كنيد ، آنان نيز جسد عثمان را رها كردند ، ولى مردى از اهل كوفه كه عمير بن ضابئ برجمى [ 1 
  ] نام داشت جسد عثمان را پايمال كرد ، و استخوان‌هاى پهلوى وى را در هم شكست ، سپس خانهء عثمان غارت شد ، تا جايى كه آنچه زنان در برداشتند نيز به يغما رفت ، و چون پس از چند روز عثمان را در تابوت نهادند كه براى دفن بيرون ببرند گروهى سر راه نشستند تا تابوت وى را سنگباران كنند ، ولى امير المؤمنين ( ع ) فرستاده ايشان را از آن كار بازداشت ، و جنازهء عثمان نزديك قبرستان بقيع دفن شد ، پس از چندى معاويه زمين‌هاى اطراف قبر عثمان را خريدارى كرد و آن را ضميمهء مقابر مسلمانان نمود و به مردم در زمين‌هاى مذكور اجازهء دفن داد . اين واقعه در سال سى و پنج هجرى بود .\r\nمردم روز كشته شدن عثمان را « يوم الدّار » ناميدند ، زيرا در آن روز مردم به خانهء عثمان ريخته او را در خانه‌اش به قتل رساندند .\r\n\r\nكشته شدن امير المؤمنين على ( ع )\r\nاين مطلب از چندين ناحيه نقل شده است كه امير المؤمنين ( ع ) پيوسته مىگفت :\r\nچه چيز مانع است كه بدبخت‌ترين مردم اين را از اين ( يعنى ريشش را از خون سرش ) رنگين كند ؟ و هر گاه امير المؤمنين على ( ع ) عبد الرحمان بن ملجم لعنه اللّه را\r\n\r\n\r\n","description":"","footnote":"\r\n[ ( 1 - ) 
  ] عمير بن ضابئ برجمى : از اشراف كوفه و از كسانى بود كه در قتل عثمان شركت داشت ، و هنگامى كه حجاج بن يوسف از طرف عبد الملك بن مروان والى كوفه شد به فرمان وى به قتل رسيد . مروج الذهب ج 3 ص 134 .\r\n","page_name":" 135 ","page_number":155},
  {"content":"\r\n\r\nمىديد اين بيت را انشاد مىكرد :\r\n أريد حباءه فيريد قتلى * عذيرك من خليلك من مراد \r\n« من خير او را مىخواهم و او در صدد كشتن من است ، كيست كه از جانب اين دوست مرادى تو عذرخواهى كند » .\r\nچون امير المؤمنين اين سخن را ابراز مىكرد و به دو مىگفتند : از چه رو وى را نمىكشى ؟ مىگفت : چگونه قاتل خود را بكشم ! و اين سخن دليل بر آن بود كه پيغمبر ( ص ) از جملهء مطالبى كه على ( ع ) را بدان آگاه كرد كشته شدنش به دست ابن ملجم بود .\r\nنيز از جمله چيزهايى كه اين مطلب را تأييد مىكند روايت انس بن مالك [ 1 
  ] است كه نقل كرده است :\r\nزمانى على ( ع ) بيمار شد و من براى عيادت وى رفتم ، ديدم ابو بكر و عمر نيز آنجا هستند ، ما ساعتى نزد على ( ع ) نشستيم تا آنكه پيغمبر ( ص ) وارد شد و به صورت على ( ع ) نگريست ، ابو بكر به پيغمبر ( ص ) گفت : يا نبى اللّه گويا على در حال مردن است ، پيغمبر ( ص ) گفت : « على اكنون نخواهد مرد ، و نمىميرد تا آنكه سخت خشمگين شود ، و مرگ او فرا نمىرسد جز با كشته شدن » .\r\nامير المؤمنين ( ع ) پيوسته نسبت به ابن ملجم نيكى مىكرد . گويند چون ماه رمضان سال چهل هجرى فرا رسيد على ( ع ) شبى را نزد حسن ( ع ) و شبى را نزد حسين ( ع ) و شبى را نزد عبد اللّه بن جعفر طيّار ( رض ) به سر مىبرد ، و چون هنگام صرف غذا مىرسيد سه لقمه بيشتر نمىخورد و مىگفت : اين هم يك شب يا دو شب ، سرانجام فرمان خدا فرا مىرسد و درون من تهى است . عاقبت پس از چند شب به قتل رسيد .\r\n\r\n\r\n","description":"","footnote":"\r\n[ ( 1 - ) 
  ] انس بن مالك : خادم پيغمبر ( ص ) و متوفى سال 91 هجرى است . استيعاب ابن عبد البر .\r\n","page_name":" 136 ","page_number":156},
  {"content":"\r\n\r\nگويند على ( ع ) در ماه ربيع الاخر كشته شد ، ولى نقل اول صحيح‌تر و همان مورد اعتماد است .\r\n\r\nچگونگى كشته شدن امير المؤمنين ( ع ) :\r\nو اما چگونگى كشته شدن على ( ع ) اين بود كه وى در آغاز فجر از خانهء خود در كوفه خارج شده همچنان ندا مىكرد :\r\nالصلاة يرحمكم اللّه . در اين وقت ابن ملجم لعنه اللّه با شمشير ضربتى بر او زد و گفت :\r\nداورى با خداوند است نه با تو اى على . در اين هنگام فرياد مردم بلند شد ، و ابن ملجم پا به فرار نهاد ، امير المؤمنين ( ع ) به مردم گفت : اين مرد از دستتان نگريزد ، مردم نيز دويده او را گرفتند و امير المؤمنين نيز يكى از اصحاب خود را براى اداى نماز صبح به نيابت گماشت ، و سپس او را به خانه بردند .\r\nامير المؤمنين فرمود تا ابن ملجم را نزد وى بياورند ، چون ابن ملجم نزد وى حضور يافت امير المؤمنين ( ع ) به دو گفت : اى دشمن خدا آيا من به تو نيكى نكردم ؟\r\nابن ملجم گفت : آرى ، امير المؤمنين ( ع ) گفت : پس چرا دست به اين كار زدى ؟ ابن ملجم گفت : من چهل صبح شمشير خود را تيز كردم و از خدا خواستم كه بدترين خلق خدا با آن كشته شود ، امير المؤمنين گفت : « تو با اين شمشير كشته خواهى شد ، زيرا تو از جملهء بدترين خلق خدا هستى » .\r\nسپس فرمود : « يك نفس در مقابل يك نفس ، اگر من درگذشتم او را بكشيد چنان كه مرا كشت ، و اگر زنده ماندم خودم نظرم را دربارهء او به كار خواهم بست . اى فرزندان عبد المطلب از هر سو گرد هم نياييد و بگوييد امير المؤمنين كشته شد ، آگاه باشيد كه براى من جز قاتل من نبايد كشته شود » .\r\nسپس رو به فرزندش حسن ( ع ) كرده گفت : « اى حسن بدانكه هر گاه من بر اثر اين ضربت درگذشتم يك ضربت در عوض ضربتى كه به من زده به دو بزنيد ، مبادا اين مرد را مثله كنيد ، زيرا من از پيغمبر ( ص ) شنيدم كه مىگفت : از مثله\r\n\r\n","description":"","footnote":"","page_name":" 137 ","page_number":157},
  {"content":"\r\n\r\nبپرهيزيد گر چه دربارهء سگ گزنده باشد . » آنگاه وصيت كرد ، و فرزندان خود را به پرهيزگارى و خواندن نماز در اوقات معين ، و دادن زكات هنگام وجوب آن ، و درست وضو گرفتن ، و بخشش گناه ، و فرو بردن خشم ، و پيوند با خويشان ، و بردبارى در مقابل نادان ، و به كار بردن فهم در دين ، و پايدارى در امور ، و همواره به ياد قرآن بودن ، و نيكى با همسايگان ، و امر به معروف و نهى از منكر ، و دورى - جستن از گناه و كارهاى زشت ، سفارش كرد ، و وصيت خود را نوشت ، و از آن پس به سخنى جز به كلمهء « لا إله الّا اللّه » لب نگشود ، تا آنكه درگذشت . صلوات اللّه و سلامه عليه .\r\nچون امير المؤمنين درگذشت حسن ( ع ) دستور داد ابن ملجم را نزد وى بياورند ، چون ابن ملجم نزد حسن ( ع ) آمد به دو گفت : آيا منظورى دربارهء من دارى ؟ من با خدا پيمان بسته‌ام كه عهدى نبندم مگر آنكه بدان وفا كنم ، من در كنار كعبه با خدا پيمان بستم كه على و معاويه را به قتل برسانم ، يا آنكه خود در اين راه كشته شوم ، تو مرا رها كن تا بروم و معاويه را نيز بكشم ، با تو عهد مىكنم كه اگر او را نكشتم ، و يا او را كشتم و سالم ماندم نزد تو بيايم و دستم را در دست تو بگذارم ، ولى حسن ( ع ) گفت : به خدا اين كار را نخواهم كرد تا گرمى آتش را بچشى ، سپس ابن ملجم را پيش كشيد و او را به قتل رسانيد ، و مردم جثه‌اش را گرفته در بوريا پيچيدند و او را با آتش سوزاندند .\r\n\r\nمحل دفن امير المؤمنين :\r\nامير المؤمنين ( ع ) شبانه در غرىّ به خاك سپرده شد ، سپس قبر وى همچنان ناشناس و پنهان بود تا آنكه پس از چندى جايى كه اكنون مشهد وى مىباشد آشكار و ظاهر گرديد .\r\nو اما چيزى كه باعث شد ابن ملجم به قتل امير المؤمنين اقدام كند اين بود كه ابن ملجم از جملهء خوارج بود ، وى زمانى با دو نفر ديگر از خوارج گرد هم آمده دربارهء گروهى از ايشان كه در نهروان به دست امير المؤمنين به قتل رسيدند به گفتگو پرداختند و گفتند : بعد از رفقاى ما زندگى براى ما سودى ندارد ، سپس با يك ديگر\r\n\r\n","description":"","footnote":"","page_name":" 138 ","page_number":158},
  {"content":"\r\n\r\nقرار گذاشتند هر يك از ايشان يكى از سه نفر يعنى : على بن ابى طالب ( ع ) و معاويه و عمرو بن عاص را به قتل برسانند . ابن ملجم گفت : من على را به قتل مىرسانم ، ديگرى گفت : من معاويه را مىكشم ، سومى گفت : كشتن عمرو نيز با من .\r\nاما ابن ملجم زن زيبايى را كه دختر يكى از خوارج بود ديده عاشق او شد ، و او را خواستگارى نمود ، آن زن در پاسخ ابن ملجم درخواست‌هايى كرد كه از آن جمله قتل على بن ابى طالب ( ع ) بود . ابن ملجم گفت : من براى همين كار به كوفه آمده‌ام ، و در مقابل آن زن ملتزم شد كه على ( ع ) را به قتل برساند ، سپس على ( ع ) را كشته خود نيز پس از وى به قتل رسيد .\r\nاما ديگرى به سوى معاويه شتافته در كمين وى نشست ، چون معاويه بيرون آمد شمشير خويش را بر ران او فرود آورد ، ولى ضربهء وى كارى نشد ، و معاويه زخم خويش را علاج كرد و بهبود يافت ، سپس آن مرد را به قتل رسانيد . و بعضى گويند او را نكشت .\r\nو اما سومى به قصد كشتن عمرو بن عاص به مصر رفت و در كمين وى نشست ، ولى چنين تصادف كرد كه عمرو در آن شب بيمار شده صبحگاهان براى نماز حاضر نشد بلكه يكى از دوستان خويش را به نيابت خود فرستاد ، چون طلوع فجر فرا رسيد آن مرد وى را به خيال آنكه عمرو است با شمشير به قتل رسانيد ، سپس آن مرد را گرفته نزد عمرو بردند ، و چون ديد مردم به دو به عنوان امارت سلام مىكنند گفت : اين شخص كيست ؟ گفتند : امير عمرو بن عاص است . گفت : پس من چه كسى را كشتم ؟ گفتند نايبش را - و اسم نايب عمرو خارجه بود - ، آن مرد رو به عمرو بن عاص كرده گفت : اى فاسق به خدا سوگند من قصد كشتن كسى جز تو را نداشتم ، عمرو گفت : تو قصد كشتن مرا داشتى ولى خداوند قتل خارجه را خواست ، سپس عمرو دستور داد وى را به قتل رساندند .\r\nچون خبر كشته شدن امير المؤمنين به عايشه رسيد اين شعر را خواند :\r\n\r\n","description":"","footnote":"","page_name":" 139 ","page_number":159},
  {"content":"\r\n\r\n فالقت عصاها و استقرّ بها النّوى * كما قرّ عينا بالإياب المسافر \r\n« عصايش را زمين نهاد و به مقصد رسيد ، چنان كه مسافر به بازگشتن شادمان مىشود » .\r\n\r\nدولت اموى\r\nدولت اموى يعنى دولتى كه حكومت را پس از دولت اوّلى به چنگ آورد .\r\nچون امير المؤمنين ( ع ) كشته شد مردم با حسن بن على ( ع ) بيعت كردند ، حسن ( ع ) نيز ماهى چند درنگ كرد تا آنكه با معاويه در يك جا گرد آمد ، و به علّت مصلحت وقت كه حسن ( ع ) خود بهتر از هر كس بدان آگاه بود با معاويه صلح و سازش كرد ، و خلافت را تسليم او نمود ، و به مدينه رهسپار شد .\r\nسپس مردم نيز با معاويه به عنوان خلافت عامه بيعت كردند ، و از آن روز معاويه امير المؤمنين ناميده شد ، و اين در سال چهلم از هجرت بود .\r\n\r\nمعاويه\r\nنقل قسمتى از سيره و روش معاويه و وصف نكات جالبى از احوال او :\r\nوى معاوية بن ابى سفيان صخر بن حرب بن اميّة بن عبد شمس بن عبد مناف بود .\r\nپدرش ابو سفيان يكى از شيوخ مكه بود كه در سال فتح مكه اسلام اختيار كرد ، همچنين معاويه اسلام اختيار كرد ، و در شمار كسانى كه نزد پيغمبر ( ص ) وحى را مىنوشتند به نوشتن وحى پرداخت [ 1 
  ] .\r\n\r\n\r\n","description":"","footnote":"\r\n[ ( 1 - ) 
  ] معاويه يكى از نويسندگان پيغمبر ( ص ) بود ، ولى در اين اختلاف است كه چه مىنوشت . آنچه محققين اهل سيره بر آنند اين است كه وحى را على ( ع ) و زيد بن ثابت و زيد بن ارقم مىنوشتند ، و حنظلة بن ربيع تميمى و معاوية بن ابى سفيان نزد پيغمبر ( ص ) مىنشستند ، و نامه‌هاى وى را به سلاطين و رؤساى قبايل و همچنين اموال صدقات كه دريافت مىشد ، و در ميان صاحبان آن تقسيم مىگرديد ، و ساير نيازمندىهاى پيغمبر ( ص ) را مىنوشتند .\r\nشرح ابن ابى الحديد ج 1 ص 112 . بنابر اين كتابت وحى به وسيلهء معاويه امرى مورد ترديد است .\r\n","page_name":" 140 ","page_number":160},
  {"content":"\r\n\r\nمادر معاويه هند دختر عتبه بود كه در ميان قريش زنى مورد احترام به شمار مىآمد ، وى نيز در سال فتح مكه مسلمان شد .\r\nدر جنگ احد هنگامى كه حمزة بن عبد المطلب ( رض ) عموى پيغمبر ( ص ) بر اثر حربه‌اى كه بر او وارد آمد به خاك افتاد ، هند مذكور آمده وى را مثله كرد ، و با خشم فراوان پاره‌اى از جگر حمزه را گرفته به دندان خاييد ، زيرا حمزه چند نفر از خويشان هند را به قتل رسانده بود ، ازينرو معاويه را « ابن آكلة الاكباد » مىگفتند .\r\nچون پيغمبر ( ص ) مكه را گشود ؛ هند در ميان گروهى از زنان مكه كه به منظور بيعت نزد پيغمبر ( ص ) آمده بودند ، ناشناس نزد وى حضور يافت ، چون هند پيش رفت تا با پيغمبر ( ص ) بيعت كند ، پيغمبر ( ص ) شروط اسلام را برايش بيان كرد و نمىدانست وى هند زن ابو سفيان است ، هند نيز با وجود ترسى كه از پيغمبر ( ص ) داشت جواب‌هاى محكمى به او داد .\r\nاز جمله چيزهايى كه پيغمبر ( ص ) به هند گفت و او پاسخ داد اين بود كه پيغمبر ( ص ) به دو گفت : « شما زنان با من بدين شرط بيعت كنيد كه فرزندان خود را نكشيد » - چرا كه در جاهليت مردم اولاد خويش را به قتل مىرساندند ، هند گفت : ما فرزندان خود را در كودكى پرورانديم ، و چون بزرگ شدند تو ايشان را در روز بدر به قتل رساندى ، سپس پيغمبر ( ص ) گفت : « نيز بدين شرط كه در كارهاى پسنديده و نيك مرا نافرمانى نكنيد » ، هند گفت : ما كه در اين جا نشسته‌ايم به هيچ وجه در صدد نافرمانى تو نيستيم . پيغمبر ( ص ) گفت : « نيز بدين شرط كه دزدى نكنيد » . هند گفت : به خدا سوگند من در عمرم چيزى ندزديده‌ام ، چرا ، گاهى از اوقات مقدارى از مال ابو سفيان\r\n\r\n","description":"","footnote":"","page_name":" 141 ","page_number":161},
  {"content":"\r\n\r\nبر مىداشتم ، ابو سفيان شوهر هند نيز آن جا حاضر بود . در اين هنگام پيغمبر دانست كه وى هند است ، سپس گفت : تو هندى ؟ هند گفت : آرى اى پيغمبر ، ولى پيغمبر ( ص ) چيزى نگفت ، زيرا اسلام رابطهء وى را با زمان گذشته قطع كرده بود .\r\nسپس پيغمبر ( ص ) گفت : « شرط ديگر آنكه هرگز زنا نكنيد » ، هند گفت : آيا زن آزاد مرتكب زنا مىشود ؟ گويند پيغمبر ( ص ) در اين هنگام رو به عباس كرده تبسم نمود [ 1 
  ] .\r\nاما معاويه در امر دنياى خود خردمند و دانا و بردبار بود ، سلطانى نيرومند و سياست‌مدار و با تدبير و عاقل و فصيح و بليغ به شمار مىرفت ، جايى كه مىبايست بردبار باشد بردبار بود ، و آنجا كه لازم بود شدّت به خرج دهد بىنهايت سخت‌گير بود ، ليكن بردبارى بيش از شدّت بر وى غلبه داشت .\r\nمعاويه مردى كريم و صاحب بذل و بخشش و شيفتهء رياست بود و بدان عشق مىورزيد ، وى بر ساير اشراف رعيت خود برترى فراوان داشت ، ازينرو اشراف قريش مانند : عبد اللّه بن عباس و عبد اللّه بن زبير و عبد اللّه بن جعفر طيّار و عبد اللّه بن عمر و عبد الرحمان بن ابى بكر و ابان بن عثمان بن عفّان و گروهى از آل ابو طالب در دمشق بر او وارد مىشدند ، و معاويه مقدم ايشان را گرامى مىداشت ، و دربارهء آنان مهمان‌نوازى مىنمود ، و نيازمندىهاى آنها را رفع مىكرد ، ولى ايشان بسيارى از اوقات در گفتار خود با معاويه درشت سخنى مىكردند ، و به زشتى با وى روبرو مىشدند ، ولى معاويه\r\n\r\n\r\n","description":"","footnote":"\r\n[ ( 1 - ) 
  ] شايد تبسم پيغمبر ( ص ) بدان سبب بوده كه هند همواره به فجور و زنا شهرت داشته است . ابن ابى الحديد معتزلى به نقل از زمخشرى دربارهء نسب معاويه گويد : و معاويه همواره به چهار نفر نسبت داده مىشد : به مسافر بن عمرو ، و عمارة بن وليد ، و عباس بن عبد المطلب و صباح كه خوانندهء عمارة بن وليد بود . شرح ابن ابى الحديد ، ج 1 ص 111 .\r\n","page_name":" 142 ","page_number":162},
  {"content":"\r\n\r\nگاه با ايشان مزاح مىنمود ، و گاه نيز از رفتارشان چشم‌پوشى مىكرد ، و جز با دادن جوايز سنگين و عطاياى زياد پاسخى به ايشان نمىداد .\r\nروزى معاويه به قيس بن سعد بن عباده ( رض ) كه يكى از رجال انصار بود گفت :\r\n« اى قيس من دوست داشتم تو زنده بودى و نتيجهء جنگ‌هايى كه ميان من و على به وقوع پيوست آشكار مىشد » ، قيس گفت : « به خدا سوگند من كراهت داشتم كه نتيجهء آن جنگ‌ها آشكار مىشد و تو امير المؤمنين بودى ! » ، و اين بهترين گفتگويى بود كه با معاويه مىكردند .\r\nنيز هنگامى معاويه پانصد دينار براى مردى از انصار فرستاد ، ولى مرد انصارى آن را براى خود كم دانست ، و به پسرش گفت : اين پول را بگير و نزد معاويه ببر ، و آن را به صورت وى بزن و به دو برگردان ، سپس فرزندش را سوگند داد كه اين كار را بكند . پسر انصارى نيز پول‌ها را برداشت و نزد معاويه رفت و به دو گفت : اى امير المؤمنين پدر من مردى تند و خشمناك است ، و به من چنين و چنان گفته مرا سوگند داده است كه اين كار را بكنم ، من هم قادر به مخالفت با او نيستم ، در اين هنگام معاويه دست خويش را به صورت نهاده گفت : هر چه پدرت به تو فرمان داده به كار ببند ، ولى با عموى خود مدارا كن ، آن پسر شرمنده شده پول‌ها را روى زمين گذاشت ، معاويه نيز آن را زياد كرد و براى مرد انصارى فرستاد . چون اين خبر به يزيد فرزند معاويه رسيد با حال خشم نزد وى آمد و به دو گفت : اى پدر تو چندان بردبارى مىكنى كه مىترسم مردم اين صفت تو را به سستى و ترس حمل كنند ، معاويه گفت : اى فرزند هيچگاه بردبارى پشيمانى و بدگويى در پى نخواهد داشت ، تو دنبال كار خود برو و مرا به حال خويش بگذار .\r\nمعاويه با چنين روشى خليفهء جهان شد ، و فرزندان مهاجرين و انصار كه هر يك خود را براى خلافت برتر از وى مىدانستند در مقابل او خاضع شدند .\r\n\r\n","description":"","footnote":"","page_name":" 143 ","page_number":163},
  {"content":"\r\n\r\nنيز معاويه از زيرك‌ترين مردم به شمار مىآمد . گويند روزى عمر بن خطّاب به اهل مجلس خود گفت : شما با آنكه معاويه را داريد چرا پيوسته از كسرى و قيصر و هوشمندى ايشان سخن مىگوييد .\r\nو از زيركى او بود كه دل عمرو بن عاص را به دست آورده با او پيمان بست ، و عمرو بن عاص خود از مردان زيرك به شمار مىآمد . عمرو در آغاز كار كه ميان امير المؤمنين على ( ع ) و معاويه اختلاف افتاد از هيچيك از ايشان جانبدارى نمىكرد ، ازينرو معاويه انديشيد كه دل عمرو را به دست آورد ، و از رأى و زيركى و مكر او استفاده كند ، سپس بدين كار اقدام كرده رشتهء دوستى وى را با خود پيوند داد و ولايت مصر را به او واگذار نمود ، و با دستيارى او پا در كار نهاد ، و بالاخره در صفّين مرتكب آن همه كردارها شد . با اين وصف دوستى واقعى ميان معاويه و عمرو بن عاص وجود نداشت ، و اين دو نفر پيوسته در باطن نسبت به يك ديگر كينه مىورزيدند ، و گاه اين كينه را به رو و زبان مىآوردند .\r\nمثلا روزى در صفّين امير المؤمنين على ( ع ) از معاويه خواست كه شخصا براى مبارزه با وى به ميدان بيايد ، در اين هنگام عمرو بن عاص به معاويه گفت : على راست مىگويد و صلاح تو نيست كه در مبارزهء با وى درنگ كنى ، معاويه در پاسخ گفت :\r\nاى عمرو تو به من خيانت مىكنى و دوست مىدارى كه من كشته شوم ، تو نمىدانى هر كس با پسر ابو طالب در ميدان نبرد درآويزد به دست او كشته خواهد شد ؟ ! نيز روزى معاويه به اهل مجلس خود گفت : شگفت‌ترين چيزها كدام است ؟\r\nيزيد گفت :\r\nشگفت‌ترين چيزها اين ابرى است كه همواره ميان زمين و آسمان معلق است ، نه از زير به چيزى تكيه دارد و نه از بالا به چيزى بسته است . ديگرى گفت : شگفت‌ترين چيزها بهره‌اى است كه نصيب شخص نادان مىشود ، و بىبهرگى و حرمانى است كه\r\n\r\n","description":"","footnote":"","page_name":" 144 ","page_number":164},
  {"content":"\r\n\r\nخردمند با آن دست به گريبان است . سومى گفت : شگفت‌ترين چيزها آنست كه مانندش ديده نشود . سپس عمرو بن عاص گفت : شگفت‌ترين چيزها اين است كه مدعى باطل بر صاحب حق چيره شود ، و مقصودش معاويه و على ( ع ) بود . معاويه گفت :\r\nنه ، بلكه شگفت‌ترين چيزها آنست كه به شخص غير مستحق در صورتى كه از او نترسند چيزى عطا كنند . بدين نحو هر يك از آنها آنچه دربارهء ديگرى در دل داشت ابراز مىنمود .\r\nبايد دانست كه معاويه مربى دولت و رهبر ملت و نگهبان مملكت به شمار مىآمد .\r\nوى در دولت خويش امورى را ابتكار كرد كه قبل از او كسى با آن آشنايى نداشت . از جمله آنكه معاويه اولين كسى بود كه براى خدمت به سلطان ، چاكران و غلامان برگماشت ، و نگهبانان مسلح پيشاپيش سلطان نهاد ، و مقصوره‌اى در مسجد ساخت كه سلطان يا خليفه به تنهايى و جداى از مردم در آن نماز بگزارد ، و اين براى ترس از پيشامدى بود كه براى امير المؤمنين على ( ع ) روى داد ، ازينرو خود به تنهايى در مقصوره به نماز مىايستاد ، و چون به سجده مىرفت نگهبانان با شمشير بالاى سر او مىايستادند . نيز معاويه اولين كسى بود كه براى سرعت وصول اخبار « بريد » را به كار برد .\r\n\r\nسخنى در پيرامون بريد :\r\nبريد آنست كه اسب‌هاى لاغر ميان در چند جا بگمارند تا هنگامى كه حامل خبر كه با شتاب فرا رسيده اسبش خسته است ، اسب آرميده‌اى را سوار شود ، و همچنين در جاى ديگر و جاى ديگر ، تا با شتاب به مقصد برسد .\r\nو اما معنى لغوى بريد : دوازده ميل را بريد گويند ، و گمانم اين است كه نهايت اندازه‌اى را كه ميان بريد و بريد ديگرى فرض كرده‌اند همان دوازده ميل مىباشد .\r\nصاحب علاء الدين عطاملك در كتاب جهان‌گشاى گفته است : « . . . ديگر از كارهاى ايشان قرار دادن بريد است در هر جا ، و اين براى حفظ اموال و سرعت وصول\r\n\r\n","description":"","footnote":"","page_name":" 145 ","page_number":165},
  {"content":"\r\n\r\nاخبار ، و اطلاع بر پيش‌آمدهاى تازه به تازه است » . ليكن بايد گفت كه در بريد فايده‌اى جز سرعت وصول اخبار نيست ، و حفظ اموال هيچگونه ارتباطى با آن ندارد .\r\nديگر از چيزهايى كه معاويه در امر سلطنت اختراع كرد ديوان خاتم [ 1 
  ] بود ، و اين ديوان كه اعتبار زيادى داشت از بزرگترين ديوان‌ها به شمار مىآمد ، و تا اواسط دولت بنى عباس همواره برقرار بود ، ولى در آن وقت تعطيل شد .\r\nديوان خاتم ديوانى بود داراى چندين متصدى ، و چون نامه‌اى از جانب خليفه دربارهء امرى صادر مىشد آن نامه را به ديوان مذكور آورده نسخه‌اى از آن برمىداشتند و سپس ريسمانى از آن مىگذراندند ، و موم روى آن ريخته مهر صاحب ديوان را بر آن مىزدند . چنان كه در روزگار كنونى با نامه‌هاى قضات چنين مىكنند .\r\nناگفته نماند چيزى كه باعث شد معاويه ديوان خاتم را اختراع كند اين بود كه وى براى شخصى صد هزار درهم به زياد بن ابيه فرمانرواى عراق حواله كرد ، آن شخص نامهء معاويه را گرفته رهسپار شد ، و چون نامه‌ها در آن زمان مهر و موم نمىشد آن را خوانده و كلمهء صد را دويست كرد ، چون زياد صورت حساب خويش را براى معاويه فرستاد معاويه آن را انكار نموده گفت : من بيش از صد هزار درهم براى آن شخص حواله نكردم ، و سپس صد هزار درهم زيادى را از او پس گرفت ، و ديوان خاتم را وضع كرد . [ 2 
  ]\r\n\r\n\r\n","description":"","footnote":"\r\n[ ( 1 - ) 
  ] ديوان خاتم ديوانى بود كه نامه‌هايى كه محتاج به مهر خليفه بود پس از طى چند مرحله و مقابله شدن بدان جا مىآمد ، و در آن ثبت مىشد . آدام‌متز ، الحضارة الاسلاميه ، ج 1 ص 103 .\r\n[ ( 2 - ) 
  ] معاويه را در اين باره با جعفر بن يحيى برمكى در خصوص نامه‌اى كه از طرف - او جعل و تزوير كردند ، و قصه‌اش به تفصيل در شرح حال جعفر در اين كتاب خواهد آمد ، بايد مقايسه كرد و ديد تفاوت همت و جوانمردى از كجاست تا به كجا !\r\n","page_name":" 146 ","page_number":166},
  {"content":"\r\n\r\nاز آن پس نامه‌ها همچنان مهر شده از ديوان مزبور خارج مىشد ، و كسى نمىدانست در آن چه نوشته شده است ، همچنين كسى نمىتوانست در آن تغييرى بدهد .\r\nمعاويه پيوسته همّت خود را صرف تدبير امور دنيا مىكرد ، و اقدام به هر كارى كه امر سلطنتش را استوار مىنمود برايش آسان و بىاهميت بود . چنان كه عبد الملك بن مروان او را وصف كرده اين معنى را درباره‌اش پنداشته است . زيرا گويند : زمانى عبد الملك بن مروان گذارش به قبر معاويه افتاد و بر او رحمت فرستاد ، شخصى به دو گفت : اى امير المؤمنين اين قبر كيست ؟ عبد الملك گفت : اين قبر مردى است كه به خدا سوگند تا جايى كه من مىدانم از روى دانش سخن مىگفت ، و از راه بردبارى سكوت مىنمود ؛ هر گاه عطا مىكرد بىنياز مىساخت ، و چون به جنگ مىپرداخت نابود مىكرد » .\r\nنيز عبد اللّه بن عباس كه مردى نقّاد بود معاويه را وصف كرده گفته است : من كسى را لايق‌تر از شخص معاويه براى رياست و سلطنت نديده‌ام .\r\nيكى از بنى اميّه به معاويه گفت : به خدا سوگند اگر تو مىتوانستى گروه زنگيان را به نيروى خود بيفزايى اين كار را مىكردى تا كار سلطنتت راست آيد .\r\nمعاويه مردى پرخور بود ، و با كرم و جودى كه داشت دربارهء طعام بسيار بخيل بود . اما در خصوص پرخورى او گويند : وى در هر روز پنج نوبت غذا مىخورد ، و غذاى آخرش از همه سنگين‌تر بود ، سپس مىگفت : اى غلام سفره را برگير كه خسته شدم و سير نگشتم ! نيز نقل كرده‌اند كه زمانى گوساله‌اى را براى وى بريان كرده آوردند ، معاويه نيز آن را با يك دست نان سفيد و چهار گردهء سطبر و يك بزغالهء گرم و يك بزغالهء سرد غير از غذاهاى رنگارنگ ديگر صرف كرد . همچنين زمانى صد\r\n\r\n","description":"","footnote":"","page_name":" 147 ","page_number":167},
  {"content":"\r\n\r\nرطل [ 1 
  ] باقلى تر نزد وى نهادند و معاويه همهء آن را خورد . و اما بخل او دربارهء خوردن طعام : نقل كرده‌اند كه ابن ابى بكره [ 2 
  ] روزى با پسرش بر معاويه وارد شد ، هنگام غذا خوردن پسر ابن ابى بكره زياده‌روى مىكرد ، و معاويه همچنان او را مىنگريست .\r\nدر اين وقت ابن ابى بكره بر خشم معاويه آگاه شد ، و خواست فرزندش را از پرخورى بازدارد ولى موفق نشد ، سپس با پسرش از نزد معاويه خارج شدند . روز ديگر ابن ابى بكره به تنهايى نزد معاويه آمد ، معاويه از او پرسيد فرزندت چه شد ؟\r\nابن ابى بكره گفت : گرفتار انحراف مزاج گرديد ، معاويه گفت : من ديروز فهميدم كه آن خوردن بيمارى سختى در پى دارد .\r\nدر اين جا مناسب است حكايتى جالب كه دلالت بر جوانمردى و نجابت و بزرگوارى دارد نقل شود :\r\nيكى از وزرا علاقهء شديدى به خوردن داشت ، و كسانى را كه با وى هم غذا مىشدند دوست مىداشت ، و هر كس بيشتر غذا مىخورد نزد وى محبوب‌تر بود .\r\nزمانى چنين پيش آمد كه وزير مذكور يكى از بزرگان علويّين را خواسته مالى بسيار از بابت خراج و ضمان بر عهدهء او نهاد ، و آن را از وى مطالبه كرد ، و مأمورينى براى حفظ او در خانهء خود گماشت . روزى هنگامى كه سفره را نزد وزير انداختند مرد علوى كه به طبع وزير دربارهء غذا خوردن آگاه بود به محافظين خود گفت : من گرسنه‌ام ! مىگذاريد به اتفاق شما سر سفره حاضر شده غذا بخورم و باز به همين جا برگردم ؟ مأمورين از وى شرم كرده اجازه دادند ، مرد علوى\r\n\r\n\r\n","description":"","footnote":"\r\n[ ( 1 - ) 
  ] رطل : نيم من . منتهى الارب .\r\n[ ( 2 - ) 
  ] عبيد اللّه بن ابى بكره برادرزادهء زياد بن ابيه و از اسخيا و شجاعان روزگار بود . وى در سال 78 از طرف حجاج بن يوسف والى سيستان شد ، و در يكى از غزوات لشكرش به گرسنگى سختى مبتلا شدند و عبيد اللّه و گروه بسيارى بر اثر گرسنگى درگذشتند . المعارف ابن قتيبه ص 126 .\r\n","page_name":" 148 ","page_number":168},
  {"content":"\r\n\r\nرفت و پايين سفره نشست ، و با اشتهاى فراوان به خوردن غذا مشغول شد ، در اين وقت نگاه وزير به مرد علوى كه سرگرم خوردن بود افتاد ، و او را نزد خود در بالاى مجلس فرا خوانده از غذاهاى مطبوع سفره پيش او نهاد ، و هر چه مرد علوى در خوردن مبالغه مىكرد به بشاشت و خوشرويى وزير افزوده مىشد ، چون سفره را برگرفتند وزير آتشدانى كه پر از آتش بود خواسته دستور داد صورت حساب مرد علوى را نيز حاضر كنند ، سپس گفت : اى سيّد ، خداوند تو را از دادن اين مال آسوده كرد ، و چيزى از آن بر عهدهء تو نگذاشت ، به خدا و جدّت رسول خدا سوگند كه جز اين نسخه نه در نزد من و نه در ديوان نسخهء ديگرى وجود ندارد ، سپس آن را در ميان آتش افكند و سوزانيد ، آنگاه وى را آزاد كرد تا به منزلش برود .\r\nاز جمله چيزهايى كه بر مردم عموما و بر بنى اميه بخصوص گران آمد قضيهء استلحاق بود ، و داستان آن از اين قرار است كه معاويه زياد بن ابيه را به خود بست و او را برادر خويش خواند تا خود را به وسيلهء او نيرومند كند ، و از رأى و هوشش بهره‌مند شود .\r\n\r\nشرح چگونگى استلحاق به نحو اختصار :\r\nسميّه مادر زياد از زنان بدكارهء عرب به شمار مىآمد ، وى شوهرى داشت به نام عبيد . زمانى ابو سفيان يعنى پدر معاويه نزد شراب‌فروشى به نام ابو مريم رفته از وى زنى بدكاره خواست ، ابو مريم به دو گفت :\r\nسميّه را مىخواهى ؟ ابو سفيان كه سميّه را از پيش مىشناخت گفت : گر چه پستانهايى دراز و شكمى بدبو دارد ولى بياورش ، ابو مريم سميّه را آورد و ابو سفيان با او در آميخت و به زياد آبستن شد ، و او را در فراش شوهرش عبيد زاييد ، چون زياد بزرگ شد ادب آموخت و سرآمد اقران شد ، و به كارهاى ديوانى پرداخت ، آنگاه عمر بن خطّاب او را به منصبى گماشت ، و زياد نيك از عهدهء آن بر آمد . زياد روزى در مجلس عمر كه بزرگان صحابه و از جمله ابو سفيان در آن جا جمع بودند حضور يافت ، و سخنانى\r\n\r\n","description":"","footnote":"","page_name":" 149 ","page_number":169},
  {"content":"\r\n\r\nبليغ و رسا گفت كه حاضرين مانند آن نشنيده بودند ، در اين هنگام عمرو بن عاص اظهار كرد : به‌به چه جوان برازنده‌اى ، اگر پدرش از قريش بود همانا عرب را رهبرى مىكرد . ابو سفيان گفت : به خدا سوگند پدرى كه نطفهء او را در رحم مادرش نهاده است من مىشناسم ، و مقصود ابو سفيان خودش بود . امير المؤمنين على ( ع ) كه آن جا حاضر بود گفت : ابو سفيان دم مزن ، تو خود مىدانى كه اگر عمر اين سخن را بشنود كارت ساخته است .\r\nچون امير المؤمنين ( ع ) عهده‌دار خلافت شد زياد را والى فارس كرد ، زياد نيز فارس را به خوبى ضبط و نگاهدارى نمود ، و قلعه‌هايش را حفاظت كرد ، و در آن جا روشى رضايت‌بخش در پيش گرفت ، و رفته رفته شايستگى وى زبانزد همه شد و چون خبر آن به معاويه رسيد وى را خوش نيامد كه شخصى مانند زياد از زمرهء اصحاب على ( ع ) باشد ، و در صدد بر آمد او را به طرف خويش بكشاند ، ازينرو نامه‌اى به زياد نوشته او را وعد و وعيد داد ، و فرزندى ابو سفيان را بر وى عرضه كرد ، و او را برادر خويش خواند ، ولى زياد توجّهى به دو نكرد . چون اين خبر به امير المؤمنين ( ع ) رسيد نامه‌اى بدين مضمون به زياد نوشت : « من تو را به واليگرى فارس برگزيدم زيرا تو در شايستگى اين مقام را مىديدم ، بايد بدانى كه از ناحيهء ابو سفيان يك بىانديشگى و خطايى كه ناشى از خودپسندى و آرزوهاى بىجا بود سر زد كه نه ميراثى براى تو ثابت مىكند ، و نه نسب تو را درست مىسازد ؛ مواظب باش كه معاويه با مكر و فريب شخص را از چهار جانب فرو مىگيرد ، از وى پرهيز كن ، باز هم مىگويم از وى بپرهيز ، و السلام » .\r\nچون امير المؤمنين كشته شد معاويه در جلب دوستى زياد ، و به دست آوردن دل او ، و ترغيب او به ورود در سلك طرفداران خود كوشش فراوان كرد ، و داستان نسبت وى را با ابو سفيان پيش كشيد ، و سرانجام هر دو نفر به وابستگى زياد به ابو سفيان\r\n\r\n","description":"","footnote":"","page_name":" 150 ","page_number":170},
  {"content":"\r\n\r\nاتفاق كردند ، و گواهانى در مجلس معاويه حاضر شده شهادت دادند كه زياد فرزند ابو سفيان است .\r\nاز جملهء گواهان اين موضوع ابو مريم شراب‌فروش بود كه سميّه را براى ابو سفيان آورده بود . اتفاقا ابو مريم مذكور پيش از اين اسلام اختيار كرده مسلمانى خوب به شمار مىآمد . معاويه به دو گفت : اى ابو مريم تو در اين باره چگونه شهادت مىدهى ؟ ابو مريم گفت : من گواهى مىدهم كه ابو سفيان نزد من آمد و زنى بدكاره خواست ، من نيز به دو گفتم : جز سميّه زن ديگر نزد من نيست ، ابو سفيان گفت :\r\nگر چه آلوده و چركين است ولى بياورش ، من نيز سميّه را براى وى آوردم ، و ابو سفيان با او خلوت كرد ، سپس سميّه را ديدم كه آلوده دامان از نزد ابو سفيان خارج شد .\r\nدر اين هنگام زياد ابو مريم را مخاطب ساخته گفت : بس است ابو مريم ، تو را براى شهادت خواسته‌اند نه براى ناسزا گفتن ، سپس معاويه زياد را وابسته به خود دانست .\r\nگويند قضيهء استلحاق اوّلين مسأله‌اى بود كه احكام شريعت اسلام به وسيلهء آن آشكارا ردّ شد . زيرا حكم پيغمبر ( ص ) اين بود كه : « فرزند از صاحب فراش است ، و نصيب زناكار سنگ است » ، ولى گروهى به طرفدارى از معاويه برخاسته چنين استدلال كرده‌اند كه عمل استلحاق از جانب معاويه كارى جايز و روا بوده است ، زيرا نكاح‌هاى زمان جاهليت انواعى داشته ، از جمله اين كه هر گاه چند مرد با زنى بدكاره در مىآميختند ، و آن زن فرزندى مىزاييد . كودك را به هر يك از آنان كه مىخواست منسوب مىكرد ، و در اين باره قول زن معتبر بود .\r\nچون اسلام پديد آمد اين گونه نكاح را حرام كرد ، ولى نسب فرزندان را از پدرانى كه به ايشان منسوب بودند با هر نكاحى از نكاح‌هاى زمان جاهليت كه انجام\r\n\r\n","description":"","footnote":"","page_name":" 151 ","page_number":171},
  {"content":"\r\n\r\nشده بود ثابت و برقرار ساخت ، و به هيچ وجه ميان آنها فرقى قايل نشد .\r\nليكن در پاسخ ايشان گفته‌اند : اين مطلب درست است و معاويه نيز آن را به همين صورت پنداشته است ، ولى او فرقى ميان استلحاق در زمان جاهليت ، و استلحاق در اسلام ننهاده است ، چرا كه زياد در جاهليت به فرزندى ابو سفيان شناخته نمىشد ، و جز به عبيد منسوب نبود ، ازينرو به دو مىگفتند : زياد بن عبيد ، و ميان اين دو صورت فرق بسيار است .\r\nشاعر در شعر خود به قضيهء استلحاق اشاره كرده گفته است :\r\n الا ابلغ معاوية بن حرب * مغلغلة عن الرجل اليمانى\r\nأ تغضب انّ يقال ابوك عفّ * و ترضى ان يقال ابوك زان\r\nفأقسم ان رحمك من زياد * كرحم الفيل من ولد الاتان \r\n« پيام اين مرد يمانى را ديار بديار ببر و به معاويه برسان . به دو بگو : آيا خشمگين مىشوى كه بگويند پدرت پارسا بود ، و خوشنودى كه بگويند پدرت زناكار بود . سوگند ياد مىكنم كه خويشى تو با زياد مانند خويشى فيل با كرّه - خر است » .\r\nآنگاه زياد از ياران و پشتيبانان معاويه شد ، و معاويه او را والى بصره و خراسان و سيستان كرد ، و هند و بحرين و عمّان را بدان اضافه نمود ، و در پايان كوفه را نيز بدان افزود .\r\nاز آن پس زياد همواره در نامه‌هاى خود مىنوشت : « از طرف زياد بن ابى سفيان » ، ولى قبل از آن مردم گاه به دو زياد بن عبيد ، و گاه نيز زياد بن سميّه مىگفتند ، و هر كس مىخواست راست بگويد مىگفت : زياد بن ابيه . زياد يكى از مردان زيرك و سياستمدار و پرهيبت و خردمند و درستكار و با شهامت و باهوش و بليغ بود .\r\n\r\n","description":"","footnote":"","page_name":" 152 ","page_number":172},
  {"content":"\r\n\r\nمعاويه در سال شصت هجرى درگذشت ، و چون هنگام مرگ وى فرا رسيد فرزندش يزيد را وصىّ خود كرده سخنانى به دو گوشزد نمود كه دلالت بر خردمندى و كاردانى و مردم شناسى او داشت ، و ليكن يزيد به هيچ يك از آنها عمل نكرد .\r\nمن وصيت معاويه را به جهت استوارى و درستىاش در اين جا نقل مىكنم . چون معاويه به مرضى كه در آن درگذشت مبتلا شد فرزندش يزيد را خواسته به دو گفت :\r\n« اى فرزند من هر رنجى را به جاى تو كشيده‌ام . براى تو كارها را برقرار ، و دشمنان را خوار ، و گردنكشان عرب را بىمقدار نموده‌ام ، و چندان برايت گرد آورده‌ام كه هيچ كس چنين گرد نياورده . فرزند به مردم حجاز توجه كن كه ايشان اصل و ريشهء توأند ، هر كس از ايشان نزد تو آمد وى را گرامى بدار ، و هر كس نيامد عهده‌دارش باش . مردم عراق را زير نظر گير ، چنانچه از تو بخواهند كه هر روز عامل ايشان را عزل كنى با ايشان موافقت كن ، كه عزل عاملى آسان‌تر از كشيده شدن صد هزار شمشير است . به مردم شام عنايت كن كه ايشان دوست درونى توأند ، هر گاه دشمنى سر برداشت از ايشان يارى بجوى ، و چون كار دشمنت را ساختى اهل شام را به وطنشان برگردان ، زيرا اگر شاميان در سرزمين ديگر زيست كنند اخلاقشان تغيير خواهد كرد .\r\nمن از هيچ كس بيم ندارم كه در كار خلافت با تو نزاع كند جز از چهار نفر از قريش و آنها عبارتند از : حسين بن على ( ع ) ، و عبد اللّه بن عمر ، و عبد اللّه بن زبير ، و عبد الرّحمان بن ابى بكر .\r\nاما عبد اللّه بن عمر مردى است كه عبادت وى را از پاى در آورده است ، چنانچه كسى جز او باقى نماند با تو بيعت خواهد كرد . و اما حسين بن على ( ع ) مردى است بىپروا ، مردم عراق وى را رها نمىكنند تا به خروج وادارش سازند . دانسته باش كه اگر حسين بن على خروج كرد و تو بر او پيروز شدى از وى درگذر ، زيرا حسين با تو خويشى نزديك دارد ، و داراى حقى بزرگ و هم وابستهء به محمّد ( ص ) است . و اما\r\n\r\n","description":"","footnote":"","page_name":" 153 ","page_number":173},
  {"content":"\r\n\r\nعبد الرحمان بن ابى بكر اگر ببيند دوستانش كارى مىكنند او نيز مىكند ، وى هدفى جز زن و خوش گذرانى ندارد . اما كسى كه همچون شير در كمين نشسته است ، و مانند روباه با تو به مكر و فريب مىپردازد ، و اگر فرصتى دست دهد بر تو خواهد تاخت همانا عبد اللّه بن زبير است . اگر روزى عبد اللّه بر تو شوريد ، و تو بر او ظفر يافتى وى را پاره پاره كن ، ولى تا مىتوانى خون مردم را مريز » . چنان كه پيداست مضمون اين وصيّت حاكى از عنايت كامل معاويه به تدبير سلطنت ، و عشق فراوان وى به رياست مىباشد .\r\n\r\nيزيد بن معاويه\r\nپس از معاويه فرزندش يزيد به سلطنت رسيد . يزيد رغبت فراوانى به خوش - گذرانى و شكار و شراب و زن و شعر داشت ، وى مردى فصيح و كريم بود ، و شاعرى نغز گفتار به شمار مىآمد .\r\nگويند : شعر از پادشاهى آغاز شد و به پادشاه ديگر ختم شد ، و اين اشاره به امرؤ القيس و يزيد است . از جمله اشعار يزيد اين ابيات است :\r\n جاءت بوجه كأنّ البدر برقعه * نورا على مائس كالغصن معتدل\r\nاحدى يديها تعاطينى مشعشعة * كخدّها عصفرته صبغة الخجل\r\nثم استبدّت و قالت و هى عالمة * بما تقول و شمس الرّاح لم تفل\r\nلا ترحلنّ فما ابقيت من جلدى * ما استطيع به توديع مرتحل\r\nو لا من النّوم ما القى الخيال به * و لا من الدّمع ما ابكى على الطّلل \r\n« آن ميان بالاى خرامان با رويى نزدم آمد كه گويى پرده‌اى از نور بر آن آويخته بود ، با يك دست شرابى به رنگ گونهء خود كه از شرم سرخ شده بود به من مىداد . سپس در حالى كه هنوز شراب در دستش مىدرخشيد و از خود بىخود نشده بود بر من سخت گرفته گفت : از من جدا مشو كه چندان توانايى برايم نگذاشتى\r\n\r\n","description":"","footnote":"","page_name":" 154 ","page_number":174},
  {"content":"\r\n\r\nكه با تو وداع كنم . و نه خواب در چشمم نهادى كه رويت را در آن ببينم ، و نه اشكى كه بر زمين بريزم » .\r\nيزيد بنا به قول صحيح سه سال و شش ماه فرمانروايى كرد . وى در سال اوّل حسين بن على ( ع ) را به قتل رساند ، و در سال دوم مدينه را سه روز تمام چپاول كرده به دست يغما سپرد ، و در سال سوم كعبه را مورد تاخت و تاز قرار داد .\r\n\r\nاينك شرح كشته شدن حسين ( ع ) و چگونگى آن به نحو اختصار :\r\nاين سرگذشتى است كه به علّت ناگوارى و هولناكى آن دوست نمىدارم سخن را در پيرامونش طولانى كنم ، زيرا در اسلام كارى زشت‌تر از آن به وقوع نپيوسته است . گر چه كشته شدن امير المؤمنين ( ع ) مصيبت بسيار بزرگى به شمار مىآمد ، ليكن سرگذشت حسين ( ع ) چندان كشتار فجيع و مثله و اسارت در بر داشت كه از شنيدن آن پوست بدن انسان به لرزه مىافتد ، لذا از پرداختن به سخن دربارهء اين سرگذشت به شهرتش اكتفا مىكنم ، زيرا كه از مشهورترين مصيبت‌هاست . خداوند هر كس را كه در آن دست داشته و بدان فرمان داده و به چيزى از آن خوشنود بوده است لعنت كند ، و هيچگونه كار خير و توبه‌اى را از او نپذيرد ، و او را از جملهء : الاخسرين   أَعْمالًا ، الَّذِينَ ضَلَّ سَعْيُهُمْ فِي الْحَياةِ الدُّنْيا وَ هُمْ يَحْسَبُونَ أَنَّهُمْ يُحْسِنُونَ صُنْعاً   [ 1 
  ] قرار دهد .\r\nخلاصهء آن سرگذشت اين است كه چون كار بيعت يزيد لعنه اللّه تمام شد ، وى هيچگونه همّى نداشت جز آنكه از حسين ( ع ) و چند نفرى كه پدرش وى را از آنها برحذر داشته بود بيعت بگيرد ، ازينرو نزد وليد بن عتبة بن ابى سفيان كه در آن وقت امير مدينه بود فرستاد ، و به دو فرمان داد كه از آن چند نفر بيعت بگيرد ، وليد نيز ايشان را نزد خود فرا خواند . چون حسين ( ع ) نزد وى آمد . وليد خبر مرگ معاويه را به دو داد و به او پيشنهاد بيعت كرد ، حسين ( ع ) به وليد گفت : « شخصى مانند من پنهانى\r\n\r\n\r\n","description":"","footnote":"\r\n[ ( 1 - ) 
  ] سورهء كهف ، آيه 103 - 104 .\r\n","page_name":" 155 ","page_number":175},
  {"content":"\r\n\r\nبيعت نمىكند ، هر گاه همهء مردم براى اين كار اجتماع كردند ، ما و تو فكرى براى اين كار خواهيم كرد . سپس حسين ( ع ) از نزد وليد خارج شد ، و اصحاب خويش را گرد - آورده به عنوان سرپيچى از بيعت با يزيد ، و ننگ داشتن از اين كه در سلك رعيت وى درآيد از مدينه به قصد مكه خارج شد .\r\nچون حسين در مكه مستقر شد خبر خوددارى وى از بيعت با يزيد به گوش مردم كوفه رسيد ، و مردم كوفه بنى اميّه و بخصوص يزيد را به سبب روش ناپسند و زشت‌كارىهايى كه داشت و علنا مرتكب معاصى مىشد دوست نمىداشتند ، ازينرو با حسين مكاتبه كرده نامه‌هايى به دو نوشتند ، و او را به كوفه دعوت كردند ، و به دو وعدهء يارى در مقابل بنى اميّه دادند ، آنگاه گرد هم آمده با يك ديگر هم سوگند شدند ، و پىدرپى در اين خصوص براى حسين ( ع ) نامه فرستادند ، حسين ( ع ) نيز پسر عموى خود مسلم بن عقيل بن ابى طالب ( رض ) را نزد ايشان فرستاد ، چون مسلم به كوفه آمد خبر ورودش به عبيد اللّه بن زياد - كه خداوند او را لعنت كند ، و همواره به خوارى و رسوايى بكشاند - رسيد ، و عبيد اللّه بن زياد در اين وقت بنا به فرمان يزيد كه از مكاتبهء مردم كوفه با حسين ( ع ) آگاه شده بود به امارت كوفه رسيده بود ، از طرفى مسلم به خانهء هانى بن عروه ( رض ) كه از اشراف مردم كوفه بود پناه برده بود ، ازينرو عبيد اللّه بن زياد هانى بن عروه را فرا خوانده از وى خواست مسلم را تسليم او كند ، ليكن هانى بن عروه از اين كار امتناع ورزيد ، و عبيد اللّه بن زياد با چوبى كه در دست داشت به صورت هانى زده استخوان صورتش را درهم شكست ، سپس مسلم بن عقيل ( رض ) را احضار كرد و دستور داد او را بالاى بام قصر برده گردنش را زدند ، و سر و جثّه‌اش را از بالاى بام فرو افكندند . و اما هانى را به بازار برده همان جا گردن زدند . فرزدق [ 1 
  ] در اين باره گفته است :\r\n\r\n\r\n","description":"","footnote":"\r\n[ ( 1 - ) 
  ] همام بن غالب معروف به فرزدق : از مشاهير شعراى عرب و متوفى در سال 110 هجرى است . جرجى زيدان ، آداب اللغة العربيه .\r\n","page_name":" 156 ","page_number":176},
  {"content":"\r\n\r\n و ان كنت لا تدرين ما الموت فانظرى * الى هانى فى السّوق و ابن عقيل\r\nالى بطل قد هشّم السيف وجهه * و آخر يهوى من طمار قتيل \r\n« اگر نمىدانى مرگ چيست به هانى در بازار و مسلم بن عقيل بنگر . به دلاورى كه شمشير صورتش را در هم شكست ، و آن ديگر كه كشته‌اش را از بلندى پرتاب كردند » .\r\nسپس حسين ( ع ) از مكه خارج شد ، و بدون آنكه از سرنوشت مسلم با خبر باشد رهسپار كوفه گرديد . چون نزديك كوفه رسيد از چگونگى امر آگاه شد ، و كسانى خبر قتل مسلم را به دو دادند ، و او را از رفتن به كوفه برحذر داشتند ، ولى حسين ( ع ) برنگشت و به منظورى كه خود از هر كس بدان آگاه‌تر بود ، تصميم گرفت خويشتن را به كوفه برساند ، ابن زياد نيز لشكرى به فرماندهى عمر بن سعد بن ابى وقّاص به سوى او فرستاد ، و چون دو گروه با يك ديگر مقابل شدند حسين ( ع ) و اصحابش چنان جنگى كردند كه هرگز كسى مانند آن را نديده بود ، تا اين كه بر اثر آن جنگ شديد ياران و خويشانش كشته شدند ، آنگاه حسين ( ع ) نيز به نحوى فجيع به قتل رسيد .\r\nدر اين وقعه چندان شكيبايى و چشم‌داشت به خدا و شجاعت و پرهيزگارى و بلاغت و كاردانى در فنون جنگ از شخص حسين ( ع ) ، و يارى و جانبازى و ناخوش داشتن زندگى پس از وى ، و جنگ در مقابل او از روى بينايى از ياران و خويشانش به ظهور پيوست ، كه هرگز كسى مانند آن را نديده است . سپس غارت و اسيرى در ميان سپاه و خانوادهء حسين ( ع ) به وقوع پيوست . آنگاه سر حسين ( ع ) را با زنانش نزد يزيد بن معاويه به دمشق بردند ، و يزيد در مجلس خود با چوب به دندان‌هاى حسين ( ع ) فرو كوبيد . و زنانش را به مدينه بازگردانيد .\r\nقتل حسين ( ع ) در روز دهم محرّم سال شصت و يك هجرى روى داد .\r\n\r\n","description":"","footnote":"","page_name":" 157 ","page_number":177},
  {"content":"\r\n\r\n\r\nوقعهء حرّه\r\nشرح چگونگى وقعهء حرّه : از آن پس يزيد به كار دوم يعنى جنگ با مردم مدينهء پيغمبر ( ص ) كه آن را وقعهء حرّه مىنامند اقدام كرد .\r\nابتداى اين كار از آنجا بود كه مردم مدينه با خلافت يزيد مخالف بودند ازينرو وى را خلع كردند ، و افرادى از بنى اميّه را كه در مدينه بودند محاصره كرده به تهديد ايشان پرداختند ، بنى اميّه نيز شخصى را نزد يزيد فرستاده وى را از چگونگى امر با خبر ساختند . چون فرستادهء ايشان نزد يزيد آمد ، و جريان امر را به دو خبر داد ، يزيد بدين شعر تمثّل جست :\r\n لقد بدّلوا الحلم الذى فى سجيّتى * فبدّلت قومى غلظة بليان \r\n« مردم آن بردبارى را كه در طبيعت من بود تغيير دادند ، من نيز نرمى را دربارهء ايشان به خشونت تبديل كردم » .\r\nسپس عمرو بن سعيد [ 1 
  ] را براى جنگ با مردم مدينه نامزد كرد ، ولى او سر باز - زد و گفت : من براى تو كارهايى انجام داده بلادى را اداره كرده‌ام ، اكنون كه بناست خون قريش آن هم در مدينه ريخته شود ، دوست نمىدارم عهده‌دار اين كار باشم .\r\nآنگاه يزيد عبيد اللّه بن زياد را براى اين كار فراخواند ، وى نيز بهانه جسته گفت : به خدا سوگند من براى اين فاسق دو كار با هم نمىكنم ، هم فرزند رسول خدا ( ص ) را بكشم ، و هم به مدينهء او و كعبه بتازم ! يزيد نيز مسلم بن عقبهء مُرّى را كه پيرمردى كهن سال و بيمار بود ، ولى يكى از جبّاران و سركشان عرب به شمار مىآمد\r\n\r\n\r\n","description":"","footnote":"\r\n[ ( 1 - ) 
  ] عمرو بن سعيد بن عاص الاشدق : مردى با شهامت و فصاحت و بلاغت بود ، و در خلافت با عبد الملك بن مروان رقابت مىنمود ، تا آنكه سرانجام عبد الملك در سال 70 با مكر و فريب و توطئهء قبلى او را به قتل رسانيد . مروج الذهب مسعودى ج 3 ص 109 .\r\n","page_name":" 158 ","page_number":178},
  {"content":"\r\n\r\nبراى اين كار انتخاب كرد .\r\nگويند معاويه به يزيد گفته بود : اگر مردم مدينه با تو مخالفت كردند مسلم بن عقبه را به جان ايشان بينداز ، مسلم بن عقبه نيز در حالى كه بيمار بود به سوى مدينه شتافت ، و مدينه را از جانب حرّه كه جايى در بيرون مدينه بود محاصره كرد آنگاه براى مسلم بن عقبه ميان دو صف تختى نهادند ، و مسلم روى آن نشسته سربازانش را به جنگ بر مىانگيخت تا آنكه مدينه را گشود . در آن وقعه گروهى از بزرگان مدينه كشته شدند .\r\nگويند : ابو سعيد خدرى ( رض ) صحابى پيغمبر ( ص ) بيمناك شده شمشيرى برداشت و به غارى كه در آن نزديكىها بود روان گرديد تا داخل آن شده بدان پناه برد ، در اين وقت يكى از شاميان ابو سعيد را تعقيب كرد ، ابو سعيد از ترس شمشير خود را كشيد و سرباز شامى را تهديد كرد ، او نيز شمشير كشيد و چون به ابو سعيد رسيد ابو سعيد به دو گفت :  لَئِنْ بَسَطْتَ إِلَيَّ يَدَكَ لِتَقْتُلَنِي ما أَنَا بِباسِطٍ يَدِيَ إِلَيْكَ لِأَقْتُلَكَ  [ 1 
  ] ، سرباز شامى از او پرسيد تو كيستى ؟ گفت : ابو سعيد ، سرباز شامى گفت : صحابى رسول اللّه ( ص ) ؟ ابو سعيد گفت : آرى ، سرباز شامى او را رها كرد و پى كار خود رفت .\r\nمسلم بن عقبه سه روز مدينه را مباح كرد و در اختيار سربازان نهاد ، ايشان نيز در آن سه روز به كشتار و غارت و اسير كردن مردم پرداختند .\r\nگويند پس از آن هر گاه كسى مىخواست دخترش را شوهر بدهد بكارت او را ضمانت نمىكرد و مىگفت : شايد در وقعهء حرّه بكارت از او برداشته شده باشد . بدين جهت مسلم بن عقبه را مسرف نام نهادند .\r\n\r\nتاخت و تاز به كعبه\r\nشرح چگونگى تاخت و تاز به كعبه : پس از آن يزيد به كار سوم يعنى تاخت\r\n\r\n\r\n","description":"","footnote":"\r\n[ ( 1 - ) 
  ] سورهء مائده ، آيهء 28 .\r\n","page_name":" 159 ","page_number":179},
  {"content":"\r\n\r\nو تاز به كعبه پرداخت ، و پس از فراغت از كار مدينه مسلم بن عقبه را فرمان داد به قصد گشودن كعبه رهسپار شود ، مسلم نيز بدانجا روان شد . در اين وقت عبد اللّه بن زبير در مكه سكونت داشت ، و مردم را به سوى خود مىخواند ، مردم نيز از وى پيروى مىكردند . ليكن مسلم بن عقبه در راه درگذشت ، و شخصى را كه يزيد به دو دستور داده بود اگر مرگش فرا رسيد او را جانشين خود كند بر سپاه خود گماشت [ 1 
  ] .\r\nآن شخص نيز لشكر كشيده مكه را محاصره كرد ، و ابن زبير با مردم مكه بيرون آمد و جنگ درگرفت . رجزخوان شاميان گويد :\r\n خطارة مثل الفنيق المزبد * يرمى بها اعواد هذا المسجد \r\n« با منجنيقى كه به شتر كف بر دهان مىماند ، ستون‌هاى اين مسجد درهم كوبيده خواهد شد . » بدين نحو طرفين در حال جنگ بودند كه خبر مرگ يزيد رسيد و شاميان مراجعت كردند .\r\nپس از يزيد معاويه پسرش به فرمانروايى رسيد .\r\n\r\nمعاوية بن يزيد\r\nمعاويه كودكى ضعيف بيش نبود ، و چهل روز ، و به قولى سه ماه فرمانروايى را به عهده داشت . سپس به مردم گفت : من توانايى كار شما را ندارم ، ازينرو در جستجوى شخصى مانند عمر بن خطّاب براى شما برآمدم ، ليكن چنين شخصى را نيافتم ، سپس در جستجوى شش نفر مانند اهل شورا برآمدم و چنين كسانى را نيز نيافتم ، در اين صورت شما دربارهء كار خود اولى هستيد ، هر كس را مىخواهيد براى آن برگزينيد ، من كه در زندگى از فرمانروايى لذّتى نبردم ، هرگز پس از مرگ آن را ذخيره نمىكنم . آنگاه به خانهء خود رفته چندين روز پنهان شد ، و سپس درگذشت .\r\n\r\n\r\n","description":"","footnote":"\r\n[ ( 1 - ) 
  ] اين شخص حصين بن نمير بود كه پس از درگذشت مسلم بن عقبه در « قديد » سپاه را در اختيار گرفته به كعبه تاخت و تاز كرد . مروج الذهب مسعودى ج 3 ص 90 .\r\n","page_name":" 160 ","page_number":180},
  {"content":"\r\n\r\nنيز گويند معاويه مسموم شده مرد ، و زندگى او سرگذشتى ندارد كه قابل ذكر باشد .\r\nپس از معاويه مروان بن حكم به فرمانروايى رسيد .\r\n\r\nمروان بن حكم\r\nوى مروان بن حكم بن ابى العاص بن اميّة بن عبد شمس بن عبد مناف است .\r\nچون معاوية بن يزيد بن معاويه درگذشت ، مردم به جنبش درآمدند . شاميان از بنى اميّه طرفدارى كردند ، و ديگران خواستار عبد اللّه بن زبير شدند ، سپس كسانى كه طرفدار بنى اميّه بودند غالب گشتند ، ليكن در اين كه كداميك از بنى اميّه را برگزينند اختلاف نمودند . دسته‌اى به خالد بن يزيد بن معاويه كه كودكى فصيح و بليغ بود مايل شدند . گويند خالد بن يزيد عمل كيميا را مىدانست [ 1 
  ] .\r\nگروهى نيز به مروان بن حكم به علت كهنسالى و پيرمردىاش اظهار ميل كردند ، و خالد را بدان جهت كه كودكى بيش نبود نمىخواستند .\r\nسرانجام مردم با مروان بيعت نمودند ، مروان نيز لشكر كشيده مصر را فتح كرد . مروان به ابن الطّريد شهرت داشت ، و اين بدان جهت بود كه پيغمبر ( ص )\r\n\r\n\r\n","description":"","footnote":"\r\n[ ( 1 - ) 
  ] خالد بن يزيد اولين كسى بود كه كتب طب و نجوم و كيميا را برايش ترجمه كردند .\r\nگويند : به دو گفتند چه قدر در طلب صنعت كيميا كوشش مىكنى ؟ گفت : من جز اين غرضى ندارم كه دوستان و آشنايان خود را بىنياز كنم ، من در خلافت طمع داشتم ، ولى به من خيانت شد و از دستم رفت ، ازينرو چاره‌اى نديدم جز آنكه اين صنعت را فرا گيرم ، تا آشنايانم را به جايى رسانم كه نيازمند نباشند ، همواره در خانهء سلطان بايستند و طلب حاجت كنند .\r\nگويند خالد علم كيميا را فرا گرفته و در اين باره كتب و رسائل و اشعارى چند از خود به جاى گذاشت . فهرست ابن نديم ص 511 .\r\n","page_name":" 161 ","page_number":181},
  {"content":"\r\n\r\nپدر وى حكم را از مدينه راند ، و چون عثمان عهده‌دار خلافت شد حكم را به مدينه بازگرداند ، بدين جهت مسلمانان وى را مورد اعتراض قرار دادند ، عثمان نيز به اين دليل كه پيغمبر ( ص ) به دو وعده داد حكم را به مدينه بازگرداند توسّل جست . همچنين احاديث و اخبارى در لعن و نفرين حكم بن ابى العاص و كسانى كه در صلب اويند وارد شده است ، ليكن گروهى آن را ضعيف شمرده‌اند . نيز كسانى كه مىخواستند مروان را مذمّت نموده از وى عيب‌جويى كنند ، او را ابن الزّرقاء مىخواندند ، گويند زرقاء ، جدّهء بنى مروان از زنان صاحب پرچم به شمار مىآمد . و پرچم در جاهليّت علامت خانه‌هاى زنان بدكاره بود ، بدين سبب بنى مروان همواره مورد مذمّت قرار مىگرفتند .\r\nهنگامى كه با مروان بيعت شد ، وى مادر خالد يعنى زن يزيد بن معاويه را به همسرى گرفت تا بدين وسيله از شأن خالد بكاهد ، و خالد از درجهء اعتبار ساقط شود .\r\nروزى خالد نزد مروان رفت و مروان با او به گفتگو پرداخت و به دو گفت : « يا بن الرّطبه » ، و خالد را به حماقت نسبت داد تا او را نزد مردم تحقير كند ، خالد نيز شرمنده شده نزد مادر آمد ، و گفتار مروان را با او در ميان نهاد مادر خالد به دو گفت : به هيچ كس مگو كه اين سخن را به من گفته‌اى ، من كار او را خواهم ساخت ، سپس در يكى از شب‌ها كه مروان نزد او خوابيده بود متّكايى را روى صورتش نهاد تا مروان خفه شد . آنگاه عبد الملك پسر مروان در صدد بر آمد مادر خالد را به قتل برساند ، ليكن به دو گوشزد نمودند كه مردم خواهند گفت پدرش به دست زنى كشته شد ، عبد الملك نيز مادر خالد را رها كرد .\r\nمدت فرمانروايى مروان نه ماه و كسرى بود ، و اين تأويل گفتار امير المؤمنين على ( ع ) بود كه فرمود : « امارت وى چنان خواهد بود كه سگى بينىاش را بليسد » .\r\nهم در اين ايام شيعه به خونخواهى حسين ( ع ) برخاستند .\r\n\r\n","description":"","footnote":"","page_name":" 162 ","page_number":182},
  {"content":"\r\n\r\n\r\nخونخواهى شيعه\r\nشرح چگونگى قيام شيعه به منظور خونخواهى حسين ( ع ) به نحو اختصار :\r\nچون پس از كشته شدن حسين ( ع ) فتنه آرام گرفت و يزيد بن معاويه به هلاكت رسيد ، گروهى از مردم كوفه گرد هم آمده از خوددارى خويش از يارى حسين ( ع ) ، و جنگيدن با او ، و كمك نمودن به قاتلين وى پس از آنكه خود نامه نوشته حسين ( ع ) را به سوى خويش فرا خوانده به دو وعدهء يارى داده بودند اظهار پشيمانى نمودند ، و از عمل خود توبه كردند ، ازينرو توّابين ناميده شدند ، سپس مردم كوفه هم سوگند شدند كه جان و مال خويش را در راه خونخواهى حسين ( ع ) و جنگ با قاتلين وى بذل كنند ، و با انتخاب مردى از اهل بيت پيغمبر ( ص ) حق را در مقرّش جايگزين سازند .\r\nسپس شخصى را از ميان خود به نام سليمان بن صرد به عنوان امارت برگزيدند .\r\nوى نيز با شيعيان ساير شهرها مكاتبه كرد و ايشان را بدين امر فرا خواند ، مردم نيز موافقت و شتاب خود را در اين باره اعلام كردند . در اين روزها مختار بن ابى عبيد ثقفى كه مردى شريف و كريم و بلند همت بود ظهور و قيام كرد ، و مردم را به سوى محمد بن على بن ابى طالب معروف به ابن حنفيّه ( رض ) فرا خواند .\r\nدر حقيقت اين ايام روزگار فتنه به شمار مىآمد ، زيرا كه مروان در شام و مصر خليفه بود ، و مردم آنجا با وى بيعت كرده بر كرسى فرمانروايى قرار گرفت .\r\nو عبد اللّه بن زبير در حجاز و بصره خليفه بود و مردم آنجا با او بيعت كردند ، و عبد اللّه لشكر و سلاح فراهم آورد . و مختار بن ابى عبيد نيز در كوفه مستقر شده مردم كوفه و سپاه و سلاح آن با وى همراهى كردند ، مختار نيز امير كوفه را از آنجا بيرون كرده خود به امارت نشست ، و همواره مردم را به سوى محمد بن حنفيّه دعوت مىنمود . رفته رفته شوكت مختار زياد شد ، آنگاه به قاتلين حسين تاخته ، گردن\r\n\r\n","description":"","footnote":"","page_name":" 163 ","page_number":183},
  {"content":"\r\n\r\nعمر بن سعد و پسرش را زد ، و گفت : اين در مقابل حسين ( ع ) و فرزندش على ! به خدا سوگند اگر دو ثلث قريش را براى حسين ( ع ) بكشم با يك سر انگشت وى برابرى نمىكند .\r\nسپس مروان عبيد اللّه بن زياد را با لشكرى انبوه به سوى مختار روان ساخت ، مختار نيز ابراهيم بن مالك اشتر را روانه كرد و ابراهيم عبيد اللّه را در اطراف موصل به قتل رسانده سرش را نزد مختار فرستاد ، و آن سر را در قصر انداختند .\r\nگويند : در آن وقت مار باريكى روى سرهاى كشتگان كه در آن جا افتاده بود مىخزيد ، و پيوسته وارد دهان عبيد اللّه شده از سوراخ بينىاش خارج مىشد ، و سپس به سوراخ بينى او رفته از دهانش بيرون مىآمد ، و اين كار چندين بار صورت گرفت . پس از چندى عبد اللّه بن زبير برادر خود مصعب را كه مردى شجاع بود به سوى مختار فرستاد ، و او را به قتل رساند . مروان بن حكم در سال شصت و پنج درگذشت ، سپس با پسرش عبد الملك بيعت شد . پس از مروان پسرش عبد الملك بن مروان فرمانروايى يافت .\r\n\r\nعبد الملك بن مروان\r\nعبد الملك مردى با خرد و دانا و دانشمند بود . سلطانى جبّار به شمار مىآمد و هيبتى زياد و سياستى شديد داشت ، و در امور دنيا داراى تدبيرى نيكو بود .\r\nدر روزگار عبد الملك ديوان دولتى از زبان فارسى به عربى نقل شد ، و اسلوب و روش مستعربين [ 1 
  ] در نگارش علوم و فنون اختراع گرديد .\r\nعبد الملك اولين كسى بود كه مردم را از مراجعهء به خلفا و سخن گفتن زياد در\r\n\r\n\r\n","description":"","footnote":"\r\n[ ( 1 - ) 
  ] مستعربين به گروهى از مردم غير عرب ( مانند ايرانيان و غيرهم ) اطلاق مىشود كه در ميان عرب در آمده به زبان ايشان تكلم مىكردند ، و هيئت ايشان را تقليد مىنمودند ، ولى در حقيقت عرب خالص به شمار نمىآمدند . تاج العروس .\r\n","page_name":" 164 ","page_number":184},
  {"content":"\r\n\r\nحضور ايشان بازداشت ، و چنان كه گذشت سابقا مردم همواره در اين كار جرأت مىورزيدند .\r\nنيز عبد الملك بود كه حجّاج را بر سر مردم مسلط گردانيد ، و به كعبه تاخت و تاز كرد ، و عبد اللّه بن زبير و پيش از او برادرش مصعب بن زبير را به قتل رسانيد .\r\nاز مطالب جالب اين است كه هنگامى كه يزيد بن معاويه براى جنگ با مردم مدينه و گشودن كعبه لشكر بدان جا فرستاد ، عبد الملك از اين كار سخت به خشم آمده گفت : اى كاش آسمان بر زمين فرود مىآمد . ولى چون خود به خلافت رسيد همين كار و بالاتر از آن را مرتكب شد ، زيرا وى حجّاج را براى محاصرهء ابن زبير و گشودن مكه بدان جا فرستاد . عبد الملك قبل از خلافت يكى از فقهاى مدينه به شمار مىآمد ، و به علت آن كه پيوسته به تلاوت قرآن مشغول بود « كبوتر مسجد » ناميده مىشد . چون پدرش مروان درگذشت و بشارت خلافت را به عبد الملك دادند وى قرآن را در هم پيچيده گفت : « هذا فراق بينى و بينك » ، و سپس عهده‌دار امور دنيا شد .\r\nگويند روزى عبد الملك به سعيد بن مسيّب گفت : اى سعيد من چنان شده‌ام كه هر گاه كار نيكى انجام مىدهم بدان شادمان نمىشوم ، و چون مرتكب شرّى مىشوم از آن بدم نمىآيد .\r\nسعيد بن مسيّب در پاسخ گفت : اكنون دل مردگى در تو به حدّ كمال رسيده است . در روزگار عبد الملك عبد اللّه بن زبير و برادرش مصعب امير عراق به قتل رسيدند .\r\n\r\nكشته شدن عبد اللّه بن زبير :\r\nعبد اللّه بن زبير از آغاز به مكه پناه برد ، و مردم حجاز و اهل عراق با وى بيعت كردند . عبد اللّه مردى بسيار بخيل بود ، بدين جهت كارش رونق نيافت ، و حجّاج به سوى او روان شده در مكه محاصره‌اش كرد ، و كعبه را با\r\n\r\n","description":"","footnote":"","page_name":" 165 ","page_number":185},
  {"content":"\r\n\r\nمنجنيق در هم كوبيد .\r\nعبد اللّه بن زبير نيز با وى به جنگ پرداخت ، ولى اصحاب و طرفدارانش از يارى او دست كشيدند ، عبد اللّه در اين وقت نزد مادرش رفته به دو گفت : اى مادر ، مردم و حتى فرزندان و خويشانم از يارى من دست كشيده‌اند ، و كسى جز چند نفر كه ايشان هم بيش از يك ساعت تاب مقاومت ندارند با من نمانده‌اند ، از طرفى دشمن حاضر است هر چه از دنيا بخواهم به من بدهد ، نظر تو در اين باره چيست ؟ مادر عبد اللّه گفت : تو دربارهء خويش بهتر آگاهى ، اگر مىدانى كه بر حقّى در پى راه خود برو ، و گردنت را در زير بار منّت غلامان بنى اميّه كج مكن ، و اگر طالب دنيايى چه بد - مردى هستى كه خود و يارانت را تا پاى هلاكت رساندى ، آخر مگر تو چه قدر در دنيا خواهى ماند ؟ مرگ بر اين زندگى ترجيح دارد . عبد اللّه گفت : مادر مىترسم آنگاه كه مرا كشتند بدنم را پاره پاره كنند ، مادرش گفت : فرزند به گوسفند چه زيانى مىرسد كه پس از كشته شدن پوستش را بكنند . مادر عبد اللّه با اين سخنان و امثال آن پيوسته وى را برمىانگيخت تا آنكه عبد اللّه از نزد مادرش خارج شده تصميم به جدال گرفت ، و سرانجام كشته شد ، و حجّاج بشارت قتل او را به عبد الملك داد . اين در سال هفتاد و سه بود .\r\n\r\nكشته شدن مصعب بن زبير :\r\nاما برادر عبد اللّه ، مصعب بن زبير امير عراق مردى شجاع و زيباروى و جليل القدر و مورد ستايش بود ، وى سكينه دختر حسين ( ع ) و عايشه دختر طلحه را به همسرى گرفت ، و آنها را يك جا در خانهء خود گرد آورد .\r\nسكينه و عايشه هر دو از زنان محترم و ثروتمند و زيباروى بودند .\r\nگويند روزى عبد الملك بن مروان به ندماى خود گفت : شجاع‌ترين مردم كيست ؟ گفتند : تويى ، عبد الملك گفت : نه ، شجاع‌ترين مردم همانا كسى است\r\n\r\n","description":"","footnote":"","page_name":" 166 ","page_number":186},
  {"content":"\r\n\r\nكه سكينه دختر حسين ( ع ) و عايشه دختر طلحه را يك جا در خانهء خود گرد آورده است ، و مقصودش مصعب بود .\r\nعبد الملك عاقبت براى جنگ با مصعب مهيا شد ، و با همسر خود عاتكه دختر يزيد بن معاويه وداع كرد ، چون خواست با او وداع كند عاتكه گريه را سر داد ، و كنيزانش نيز بر اثر گريهء او گريستند ، در اين وقت عبد الملك گفت : مرحبا بر كثيّر عزّه [ 1 
  ] گويى اين منظره را ديده كه گفته است :\r\n اذا ما اراد الغزو لم يثن همّه * حصان عليها نظم درّ يزينها\r\nنهته فلمّا لم تر النّهى نافعا * بكت فبكى مما شجاها قطينها \r\n« چون عزم جنگ كرد همسرش كه با رشته‌اى از مرواريد خود را آراسته بود نتوانست وى را از قصدش باز دارد . همسرش او را نهى كرد ، و چون نهى را سودمند نديد گريست ، و از اندوهى كه به دو دست داد كنيزانش به گريه درآمدند » .\r\nسپس عبد الملك به جنگ مصعب شتافت ، و هر دو در زمين دجيل با يك ديگر روبرو شده به جنگى سخت پرداختند ، و سرانجام مصعب كشته شد . اين در سال هفتاد و يك بود .\r\nعبد الملك مردى اديب و با هوش و فاضل بود . شعبى [ 2 
  ] گويد : من با هر كس گفتگو كردم خود را فاضل‌تر از او يافتم ، جز عبد الملك بن مروان كه هيچگاه در - بارهء حديث با شعرى با او مذاكره نكردم مگر آنكه دريافتم اطلاع وى بر آن دو\r\n\r\n\r\n","description":"","footnote":"\r\n[ ( 1 - ) 
  ] كثير عزه : كثير بن عبد الرحمان منسوب به عزه معشوقهء خود ، از شعراى معروف و از طرفداران سرسخت خاندان على ( ع ) بود . وى متوفى در سال 105 هجرى است . جرجى زيدان ، آداب اللغة العربيه .\r\n[ ( 2 - ) 
  ] ابو عمرو عامر بن شراحيل شعبى : از علما و فقهاى معروف عامه و تابعى است ، چندى قضاوت كوفه را به عهده داشته ، متوفى در سال 103 - 107 هجرى است . مدرس تبريزى ، ريحانة الادب .\r\n","page_name":" 167 ","page_number":187},
  {"content":"\r\n\r\nاز من فزونتر است .\r\nبه عبد الملك گفتند : چه زود مويت سپيد شده است ؟ گفت : بالا رفتن از منبر و ترس از لحن مرا پير كرد ، و لحن [ 1 
  ] در نزد مردم امرى بسيار زشت بود .\r\nاز جمله آراء عبد الملك دستورى است كه وى به مسلم بن عقبهء مُرّى آنگاه كه به فرمان يزيد براى جنگ با مردم مدينه مىرفت داد ، و عبد الملك در اين هنگام جوانى نورس بود .\r\nمسلم بن عقبه هنگامى به مدينه رسيد كه بنى اميّه پس از چندى محاصره از آنجا اخراج شده بودند ، چون مسلم ايشان را ملاقات كرد با عبد الملك بن مروان به مشورت پرداخت ، عبد الملك به دو گفت : صلاح در اينست كه تو همراهانت را برداشته به مدينه رهسپار شوى ، و چون به نزديك‌ترين درختان خرماى آنجا رسيدى پياده شده به قشون خود فرمان دهى كه در سايهء درختان نخل بياسايند ، و از خرماى مرغوب آن بخورند ، چون صبح روز ديگر فرا رسيد حركت كرده شهر مدينه را طرف چپ خود قرار دهى ، و آن را دور بزنى تا آنكه به حرّه در مشرق مدينه رسيده از آنجا با مردم روبرو شوى ، چون در اين وقت با مردم روبرو شدى طبعا آفتاب به شانه‌هاى سربازان تو خواهد تابيد ، و آزارى به ايشان نخواهد رساند ، بلكه آفتاب به روى مردم مدينه تابيده آنها را اذيت خواهد كرد ، و ايشان از درهم - شدن برق كلاه خود و سرنيزه و زره و شمشيرهاى سربازان تو منظرهء رعب‌انگيزى مشاهده خواهند كرد كه شما از جانب ايشان تا در سمت مغرب‌اند چنين منظره‌اى را نخواهيد ديد ، سپس با ايشان به جنگ بپرداز ، و از خداوند كمك بخواه .\r\nعبد الملك روزى به همنشينان خود گفت : دربارهء گفتار اين شاعر چه مىگوييد :\r\n\r\n\r\n","description":"","footnote":"\r\n[ ( 1 - ) 
  ] لحن در گفتار عبارت از : خطاى در اعراب و مخالفت وجه صواب ، يا برگرداندن سخن از موضوع خود به الغاز است . اقرب الموارد .\r\n","page_name":" 168 ","page_number":188},
  {"content":"\r\n\r\n أهيم بدعد ما حييت فأن أمت * فوا حربا ممن يهيم بها بعدى \r\n« دعد ( نام زنى است ) را تا زنده‌ام دوست مىدارم ، واى بر آن كس كه پس از من او را دوست بدارد » . گفتند : معنايى نيكو دارد . عبد الملك گفت : نه معنايش لطيف نيست ، زيرا اين مرده‌اى است كه قتل و كشتار در پى خود دارد . گفتند :\r\nراست است . عبد الملك گفت : پس مىبايست چه بگويد ؟ يكى از آن ميان گفت :\r\nبهتر بود مىگفت :\r\n أهيم بدعد ما حييت فأن أمت * أوكّل بدعد من يهيم بها بعدى \r\n« تا زنده‌ام دعد را دوست مىدارم ، آنگاه كسى را مىگمارم كه پس از من وى را دوست بدارد » . عبد الملك گفت : اين مرده‌اى بىغيرت ، گفتند : پس مىبايست چه بگويد ؟ عبد الملك گفت : بايست مىگفت :\r\n أهيم بدعد ما حييت فأن أمت * فلا صلحت دعد لذى خلّة بعدى \r\n« دعد را تا زنده‌ام دوست مىدارم ، و چون مردم وى را مباد كه پس از من مورد دوستى كسى قرار گيرد » . نديمان وى گفتند : اى امير المؤمنين تو از هر سه نفر شاعرترى .\r\nچون بيمارى عبد الملك شدت يافت گفت : مرا بالاى بلندى ببريد ، وى را در جايى بلند بردند . در اين وقت عبد الملك پيوسته هوا را مىبوييد و مىگفت :\r\nاى دنيا چه خوشبو و پاكيزه‌اى ، وه كه دراز تو بسيار كوتاه و زياد تو بسى كم است ، و گر چه ما از جانب تو در غرور بوديم . سپس به اين شعر تمثّل جست :\r\n ان تناقش يكن نقاشك يا ر * بّ عذابا لا طوق لى بالعذاب\r\nاو تجاوز فأنت ربّ صفوح * عن مسىء ذنوبه كالتّراب \r\n« پروردگارا اگر در حساب بر من خرده بگيرى در پى آن عذاب است و من طاقت عذاب ندارم ، ولى اگر از من درگذرى خدايى هستى كه گناهكارى را\r\n\r\n","description":"","footnote":"","page_name":" 169 ","page_number":189},
  {"content":"\r\n\r\nكه گناهانش به قدر خاك‌هاست بخشيده‌اى . » چون عبد الملك درگذشت فرزندش وليد بر او نماز گزارد ، و فرزند ديگرش هشام بدين شعر تمثّل جست :\r\n فما كان قيس هلكه هلك واحد * و لكنّه بنيان قوم تهدّما \r\n« مرگ قيس مرگ يك نفر نبود ، بلكه وى پايهء قومى بود كه در هم فرو - ريخت . » ليكن وليد به دو گفت :\r\nاى هشام ساكت شو ، تو دارى به زبان شيطان سخن مىگويى ، چرا اين شعر را از شاعر ديگر نخواندى :\r\n اذا سيد منّا مضى قام سيد * قوول لما قال الكرام فعول \r\n« هر گاه سرورى از ما درگذرد سرور ديگر كه گفتار و كردارش همچون بزرگواران است جايش را مىگيرد » .\r\nاندرزى از عبد الملك به برادرش عبد العزيز : هنگامى كه عبد العزيز برادر عبد الملك به عنوان امارت به مصر رهسپار شد عبد الملك اين اندرز را به دو داده گفت :\r\n« خوشرويى را پيشه كن و نرمخو باش ، در كارها از رفق و مدارا پيروى كن كه رفق و مدارا تو را بهتر به مقصد مىرساند ، دربارهء حاجب خود بينديش كه وى بايد از بهترين نزديكان تو باشد ، زيرا كه حاجب رو و زبان تو است ، بايد كسى بر در خانهء تو نايستد مگر آنكه حاجبت تو را از وجود او آگاه كند تا شخص تو به دو اذن دهى و يا او را برگردانى ، هر گاه در مجلس خويش وارد شدى ابتدا به سلام كن تا مردم به تو انس گيرند ، و دوستى تو در دل‌هاى ايشان جاى گيرد . هر گاه مشكلى برايت پيش آيد از مشاورت يارى بخواه كه مشاورت گره‌هاى بسته را مىگشايد . چون بر كسى خشمناك شدى عقوبت وى را به تأخير بينداز زيرا پس از تأخير هم مىتوانى به عقوبت او بپردازى ، ولى در صورتى كه به عقوبت اقدام\r\n\r\n","description":"","footnote":"","page_name":" 170 ","page_number":190},
  {"content":"\r\n\r\nكردى ، برگرداندن آن هرگز ميسّر نيست » .\r\nوفات عبد الملك در سال هشتاد و شش بود ، و پس از وى پسرش وليد به فرمانروايى نشست .\r\n\r\nوليد بن عبد الملك\r\nوليد از حيث رفتار از بهترين خلفاى بنى اميّه نزد مردم شام بود ، وى مسجدهايى بنا كرد مانند مسجد دمشق و مسجد مدينه و مسجد اقصى ، نيز براى جذاميان جيره قرار داد ، و ايشان را از سؤال و كمك خواستن از مردم منع كرد ، و به هر بيمارى كه زمين‌گير بود يك خادم داد ، و به هر كورى يك عصاكش بخشيد .\r\nوليد در زمان خلافت خود فتح‌هايى درخشان كرد ، از آن جمله فتح اندلس و كاشغر و هند بود . وى علاقه‌اى زياد به عمارات و ابنيه و ساختن آبگيرها و احداث مزارع داشت . در روزگار وى مردم چون به يك ديگر مىرسيدند پيوسته از ابنيه و عمارات سخن مىگفتند ، چنان كه در زمان خلافت برادرش سليمان كه به خوراك و زناشويى علاقهء زياد داشت هر گاه مردم به يك ديگر مىرسيدند دربارهء طعام و نكاح گفتگو مىكردند ، همچنين عمر بن عبد العزيز كه همواره به عبادت و تلاوت قرآن اشتغال داشت در زمان وى چون مردم به يك ديگر مىرسيدند از يك ديگر مىپرسيدند :\r\nامشب ورد تو چيست ؟ از قرآن چه قدر حفظ دارى ؟ در ماه چه قدر نماز مىگزارى ؟\r\nو چنان كه پيش از اين ياد شد اين مطلب از خواص سلطنت و فرمانروايى است .\r\nوليد سخنانش همواره با لحن توأم بود ، و نحو را به خوبى نمىدانست . گويند روزى يكى از اعراب بر او وارد شد و به سبب قرابتى كه ميان او و وليد وجود داشت به دو نزديك شد ، وليد از او پرسيد ، « من ختنك » ( با فتح نون ) ، اعرابى گمان كرد وليد دربارهء ختنه از او پرسش مىكند ( يعنى مىپرسد چه كسى تو را ختنه كرده است ) پاسخ داد : يكى از اطبّا ، در اين هنگام سليمان برادر وليد به اعرابى گفت : امير المؤمنين\r\n\r\n","description":"","footnote":"","page_name":" 171 ","page_number":191},
  {"content":"\r\n\r\nاز تو مىپرسد : « من ختنك » ، و نون را ضمّه داد ( يعنى : خويشى تو از طرف كيست ) ، اعرابى فهميده گفت : خويشى من از طرف فلان كس است ، و قرابت خود را بيان كرد .\r\nزمانى عبد الملك پدر وليد او را به سبب لحن در سخن مورد سرزنش قرار داد ، و به دو گفت : كسى كه به كلام عرب نيك آشنا نباشد نمىتواند بر ايشان فرمانروايى كند ، ازينرو وليد خانه‌اى اختيار كرده گروهى از علماى نحو را در آن جا گرد آورد ، و مدتى چند به خواندن نحو اشتغال ورزيد ، ولى پس از فراغت نادان‌تر از روز اول از كار درآمد ، و چون اين مطلب به گوش عبد الملك رسيد گفت : وليد در پى بهانه و سهل‌انگارى است .\r\nپس از وليد برادرش سليمان بن عبد الملك به فرمانروايى رسيد .\r\n\r\nسليمان بن عبد الملك\r\nدر زمان سليمان بن عبد الملك فتح‌هاى پى در پى به وقوع پيوست . وى مردى بىنهايت غيور ، و هم شكم‌پرست بود . گويند طبّاخ وى برايش كباب مىآورد ، ولى سليمان صبر نمىكرد كباب سرد شود و آن را با آستين خود مىگرفت . همچنين سليمان مردى فصيح و بليغ بود .\r\nدر اين جا مناسب است حكايتى نقل شود . اصمعى گويد : زمانى با هارون الرشيد به گفتگو مشغول بوديم . در اين وقت سخن از پرخورى و پرخوران به ميان آمد ، من به هارون گفتم : سليمان بن عبد الملك بسيار پرخور بود ، و هر گاه طباخ وى كباب برايش مىآورد سليمان آن را با آستين‌هاى خود مىگرفت . هارون گفت : اصمعى تو چه قدر به اخبار مردمان آگاهى ! من چند روز پيش به جبّه‌هاى سليمان بن عبد الملك برخوردم و اثر چربى در آن مشاهده كردم ، ولى گمان بردم چربى آن از عطريات است . اصمعى گويد : هارون فرمان داد يكى از آن جبّه‌ها را به من دادند .\r\n\r\n","description":"","footnote":"","page_name":" 172 ","page_number":192},
  {"content":"\r\n\r\nنيز گويند : روزى سليمان حلّه و عمامه‌اى هر دو به رنگ سبز پوشيده در آينه مىنگريست و مىگفت : منم پادشاه جوان ، در اين هنگام يكى از كنيزانش به دو نظر دوخت ، سليمان گفت : به چه مىنگرى ؟ كنيز گفت :\r\n انت نعم المتاع لو كنت تبقى * غير ان لا بقاء للانسان\r\nليس فيما علمته فيك عيب * كان فى الناس غير انّك فان \r\n« تو نيك كالايى هستى اگر باقى بمانى ، و ليكن بقا براى انسان نيست . تا جايى كه من مىدانم عيب‌هايى كه در ساير مردم هست در تو نيست ، جز آنكه تو نابود خواهى شد » .\r\nاز آن پس جمعه‌اى نگذشت كه سليمان درگذشت . وفات سليمان در سال نود و نه بود .\r\nپس از سليمان عمر بن عبد العزيز بن مروان فرمانروايى يافت .\r\n\r\nعمر بن عبد العزيز\r\nچون سليمان بن عبد الملك به مرضى كه در آن وفات يافت مبتلا شد تصميم گرفت براى يكى از فرزندان خود از مردم بيعت بگيرد ، ولى يكى از دوستانش وى را از اين كار بازداشت و به دو گفت : اى امير المؤمنين از جمله چيزهايى كه خليفه را در قبرش نگاهدارى مىكند اين است كه مردى صالح را براى نگاهبانى مردم بر گمارد ، سليمان گفت : از خداوند خير مىطلبم و اقدام مىكنم .\r\nسپس با آن شخص دربارهء عمر بن عبد العزيز مشورت كرد ، او نيز رأى سليمان را تصويب نموده عمر بن عبد العزيز را به نيكى ياد كرد ، آنگاه سليمان فرمان خلافت را به نام عمر بن عبد العزيز نوشته بر آن مهر زد ، و خانوادهء خود را خوانده گفت : شما با كسى كه من اين فرمان را به نامش نوشته‌ام بيعت كنيد ، و نام وى را به ايشان نگفت ، آنها نيز بيعت كردند .\r\n\r\n","description":"","footnote":"","page_name":" 173 ","page_number":193},
  {"content":"\r\n\r\nچون سليمان درگذشت شخصى كه دربارهء خلافت عمر بن عبد العزيز به سليمان اشارت كرده بود مرگ او را از خانواده‌اش پنهان نمود ، و سپس ايشان را گرد آورد و به آنان گفت : شما بار ديگر بيعت كنيد ، ايشان نيز بيعت كردند ، چون آن شخص كار را استوار ديد خبر مرگ سليمان را به خانواده‌اش داد . عمر بن عبد العزيز از نيكان خلفا و مردى دانشمند و زاهد و عابد و پرهيزگار و با ورع بود : روشى رضايت‌بخش در پيش گرفت ، و با خوشنامى درگذشت . هم او بود كه از سبّ و دشنام به امير المؤمنين على ( ع ) كه بنى اميّه آن را در منابر رسم كرده بودند جلوگيرى نمود .\r\nعمر بن عبد العزيز گويد : پدرم عبد العزيز بن مروان در خطبه‌هاى خود پياپى و شمرده سخن مىراند ، چون به نام امير المؤمنين على ( ع ) مىرسيد يكباره درمىماند ، عمر بن عبد العزيز گويد : من اين مطلب را با پدرم در ميان نهادم ، پدرم گفت : اى فرزند آيا تو به اين مطلب پى برده‌اى ؟ گفتم : آرى ، گفت : اى فرزند بدانكه اگر آنچه را ما از على بن ابى طالب ( ع ) مىدانيم مردم نيز بدانند يكباره از گرد ما پراكنده شده به فرزندان وى مىگرايند .\r\nچون عمر بن عبد العزيز خود به خلافت رسيد سبّ و دشنام را از خطبه‌ها برداشت ، و جاى آن اين آيه را قرار داد :  إِنَّ اللَّهَ يَأْمُرُ بِالْعَدْلِ وَ الْإِحْسانِ وَ إِيتاءِ ذِي الْقُرْبى وَ يَنْهى عَنِ الْفَحْشاءِ وَ الْمُنْكَرِ وَ الْبَغْيِ يَعِظُكُمْ لَعَلَّكُمْ تَذَكَّرُونَ  [ 1 
  ] . بدين سبب شعرا وى را مدح كردند .\r\nاز جمله كسانى كه عمر بن عبد العزيز را به سبب قطع سبّ مدح كرد كثيّر عزّه بود كه دربارهء او گفت :\r\n وليت فلم تشتم عليّا و لم تخف * بريّا و لم تتبع مقالة مجرم\r\nو قلت و صدّقت الذى قلت بالذى * فعلت فاضحى راضيا كل مسلم \r\n\r\n\r\n","description":"","footnote":"\r\n[ ( 1 - ) 
  ] سورهء نحل ، آيه 90 .\r\n","page_name":" 174 ","page_number":194},
  {"content":"\r\n\r\n و قد لبست لبس الهلوك ثيابها * و ابدت لك الدّنيا بخدّ و معصم\r\nو تومض احيانا به عين مريضة * و تبسم عن مثل الجمان المنظّم\r\nفاعرضت عنها مشمئزّا كانما * سقتك مدوفا من سمام و علقم\r\nو قد كنت منها فى جبال ارومها * و من بحرها فى زاخر السيل مفعم \r\n« چون به امارت رسيدى على ( ع ) را سب نكردى و به كسى ستم روا نداشتى و از سخنان گناهكاران پيروى ننمودى . گفتى و گفتار خويش را با كردارت تصديق كردى ، ازينرو مسلمانان از تو خوشنود شدند . دنيا همچون زنى تباهكار آرايش كرده با گونه و مچ دست‌هاى زيبا خود را به تو نشان داد . گاه با چشمانى خمارآلود به تو اشارت كرد ، و گاه با دندان‌هايى همچون رشتهء مرواريد به روى تو لبخند زد . ولى تو با كراهتى كه از دنيا دارى از او روى گرداندى ، گويى كه دنيا زهر سوده و حنظل تلخ به تو چشانده است . آرى تو در قبال دنيا چون كوهى استوار ، و در برابر امواج اين درياى خروشان همچنان پا بر جاى ماندى » .\r\nنيز شريف رضى موسوى ( رض ) [ 1 
  ] در رثاى عمر بن عبد العزيز سروده است :\r\n يا ابن عبد العزيز لو بكت العي * ن فتى من اميّة لبكيتك\r\nانت انقذتنا من السّبّ و الش * تم فلو امكن الجزاء جزيتك\r\nغير انى اقول أنّك قد طب * ت و ان لم يطب و لم يزك بيتك\r\nدير سمعان لاعدتك الغوادى * خير ميت من آل مروان ميتك \r\n« اى پسر عبد العزيز اگر ديده بر مردى از بنى اميّه بگريد من بر تو خواهم گريست . تو بودى كه ما را از سبّ و دشنام رهاندى و اگر مىشد به تو پاداش مىدادم . ولى درباره‌ات مىگويم كه چه پاكيزه‌اى و گر چه خاندانت به پاكى\r\n\r\n\r\n","description":"","footnote":"\r\n[ ( 1 - ) 
  ] شريف رضى : ابو الحسن محمد بن طاهر موسوى ، نقيب اشراف طالبيين و از بزرگان شعرا و ادباى عرب و متوفى در سال 406 هجرى است . جرجى زيدان ، آداب اللغة العربيه .\r\n","page_name":" 175 ","page_number":195},
  {"content":"\r\n\r\nنگراييدند . اى دير سمعان ، باران بامدادى همواره بر تو ببارد كه چه نيك مردى از آل مروان را در برگرفته‌اى . » هم اين گفتار اشاره به عمر بن عبد العزيز است كه : « اشجّ و ناقص [ 1 
  ] عادل‌ترين افراد بنى مروانند » . و سخن دربارهء ناقص بعد از اين خواهد آمد . ان شاء اللّه .\r\nوفات عمر بن عبد العزيز در دير سمعان [ 2 
  ] در سال صد و يك اتفاق افتاد ، و پس از وى يزيد بن عبد الملك به فرمانروايى رسيد .\r\n\r\nيزيد بن عبد الملك\r\nيزيد بن عبد الملك در ميان بنى اميّه مردى لاابالى و بىپروا به شمار مىرفت .\r\nوى شيفتهء دو كنيز خود به نام سلّامه و حبّابه بود ، و همواره روزگار را با ايشان مىگذراند . گويند روزى حبّابه اين ترانه را خواند :\r\n بين التّراقى و اللّهاة حرارة * ما تطمئنّ و لا تسوغ فتبرد \r\n« در ميان كام و گلو سوزى است كه نه آرام مىگيرد و نه مىگذارد گلو خنك شود » . در اين هنگام يزيد خواست از شادى بپرد ، حبّابه گفت : اى امير المؤمنين ما به تو نيازمنديم ، يزيد گفت : به خدا سوگند خواهم پريد ، حبّابه گفت : پس امّت را به كه وامىگذارى ؟ يزيد گفت : به تو ، و دست حبّابه را بوسيد . يكى از خدمتگزاران كه آنجا بود بيرون آمده گفت : چشمت اشكبار باد كه چه قدر بىخرد و سبكسرى ! اكنون بايد نگريست ميان اين يزيد و پدرش عبد الملك - كه چنان كه شرحش گذشت ، هنگامى كه مىخواست به جنگ مصعب بن زبير برود و عاتكه\r\n\r\n\r\n","description":"","footnote":"\r\n[ ( 1 - ) 
  ] اشج لقب عمر بن عبد العزيز است ، وى را از آن رو اشج مىگفتند كه در كودكى اسب به پيشانى او لگد زده اثر شكستگى همچنان بر پيشانىاش باقى بود . و ناقص لقب يزيد بن عبد الملك است چنان كه خواهد آمد .\r\n[ ( 2 - ) 
  ] دير سمعان : ديرى است با صفا در نواحى دمشق . ياقوت ، معجم البلدان .\r\n","page_name":" 176 ","page_number":196},
  {"content":"\r\n\r\nدختر يزيد بن معاويه جلو او را گرفت ولى عبد الملك به دو توجه نكرد ، و به آن دو شعر تمثل جست - تفاوت از كجا تا به كجاست .\r\nبه هر صورت دولت يزيد چندان اهميتى نداشت ، و فتح‌ها و وقايع جالب و قابل ذكرى در آن روى نداد ، و سرانجام عمر يزيد در سال صد و پنج با عشق و سوز و گداز پايان پذيرفت .\r\nپس از يزيد برادرش هشام بن عبد الملك به فرمانروايى رسيد .\r\n\r\nهشام بن عبد الملك\r\nهشام بن عبد الملك مردى بسيار بخيل بود و ليكن عقلى وافر داشت ، و داراى حلم و عفّت بود .\r\nروزگار وى طولانى شد و وقايعى چند در آن اتفاق افتاد . از جمله وقايع مشهور دوران وى كشته شدن زيد بن على بن حسين بن على بن ابى طالب ( ع ) بود .\r\n\r\nشرح كشته شدن زيد بن على بن حسين ( ع ) پيشواى زيديه :\r\nزيد از حيث علم و زهد و ورع و شجاعت و دين و كرم از بزرگان اهل بيت به شمار مىآمد ، وى پيوسته نزد خود دربارهء خلافت مىانديشيد ، و خويشتن را لايق آن مىدانست ، و اين معنى همچنان نقش خاطر وى بود ، و آن را به روى و زبان مىآورد ، تا آنكه روزگار خلافت هشام بن عبد الملك فرا رسيد . هشام زيد را متّهم كرد كه مالى از خالد بن عبد اللّه قسرى [ 1 
  ] امير سابق كوفه در نزد او به عنوان امانت موجود است ، سپس زيد را\r\n\r\n\r\n","description":"","footnote":"\r\n[ ( 1 - ) 
  ] خالد بن عبد اللّه قسرى : از خطباى مشهور عرب ، و از طرف هشام بن عبد الملك والى عراقين بود ، ولى بر اثر سعايتى كه از او شد هشام وى را عزل نمود ، و يوسف بن عمر ثقفى را به جاى او نصب كرد ، و خالد در سال 126 به دست يوسف مذكور كشته شد . ابن خلكان ، وفيات الاعيان .\r\n","page_name":" 177 ","page_number":197},
  {"content":"\r\n\r\nنزد يوسف بن عمر [ 1 
  ] امير كوفه در آن زمان فرستاد ، زيد نزد يوسف آمده سوگند ياد كرد كه مالى از خالد بن عبد اللّه قسرى در اختيار ندارد ، يوسف بن عمر نيز زيد را رها كرد .\r\nچون زيد به قصد مدينه از كوفه خارج شد مردم كوفه در پىاش رفته به دو گفتند : خدايت رحمت كند ، كجا مىروى ! حال آنكه ما با صد هزار شمشير در زير فرمان تو هستيم ، و از بنى اميّه جز نفرى چند در كوفه نيست ، و هر گاه يك قبيله از ما در قبال آنها ايستادگى كنند به خواست خداوند ايشان را تار و مار خواهند كرد ، و با اين - گونه سخنان همواره زيد را جلب و ترغيب مىكردند ، زيد در پاسخ ايشان گفت : اى مردم من از مكر و فريب شما مىترسم ، زيرا شما با جدّم حسين ( ع ) رفتارى كرديد كه همه مىدانند ، و از ماندن در كوفه امتناع ورزيد ، ليكن مردم كوفه زيد را رها نكرده وى را سوگند دادند كه از عزم خويش باز گردد ، و گفتند :\r\nما جان خود را در راه تو بذل مىكنيم ، و هر نوع عهد و پيمانى كه بخواهى با تو مىبنديم ، زيرا ما اميدواريم كه تو منصور باشى و اين زمان همان زمان باشد كه بنى اميّه در آن نابود خواهند شد . و چندان كوشش كردند تا زيد را برگرداندند .\r\nچون زيد به كوفه بازگشت ، گروه شيعه به او روى آورده براى بيعت پيوسته نزد وى آمد و شد مىكردند ، تا آنكه در ديوان و دفتر وى نام پانزده هزار نفر از مردم كوفه ثبت شد ، و اين سواى مردم مداين و بصره و واسط و موصل و خراسان و رى و جرجان و جزيره بود .\r\n\r\n\r\n","description":"","footnote":"\r\n[ ( 1 - ) 
  ] يوسف بن عمر ثقفى : از عموزادگان حجاج بن يوسف بود . وى از جانب هشام بن عبد الملك والى عراق شد ، و مأموريت يافت به حساب‌هاى خالد بن عبد اللّه قسرى امير سابق و عمالش رسيدگى كند . يوسف نيز ايشان را شكنجه كرد ، و خالد زير شكنجه درگذشت .\r\nچون وليد كشته شد يوسف به شام فرار كرد ، و در آن جا دستگير و زندانى شد ، سپس با دستيارى يزيد بن خالد بن عبد اللّه كه پدرش به دست وى كشته شده بود به قتل رسيد . المعارف ابن قتيبه ص 74 .\r\n","page_name":" 178 ","page_number":198},
  {"content":"\r\n\r\nبدين ترتيب زيد و يارانش چندين ماه در كوفه ماندند ، و چون كار زيد بالا گرفت و پرچم بر فراز سرش به اهتزاز درآمد گفت : سپاس خدا را كه دين مرا كامل كرد ، به خدا سوگند من از رسول خدا ( ص ) شرم داشتم كه فرداى قيامت در كنار حوض كوثر نزد وى حضور يابم ، و در ميان امّتش امر به معروف و نهى از منكر نكرده - باشم ، چون مردم گرد زيد فراهم آمدند زيد آشكارا قيام كرد و با مخالفين در افتاد ، در اين هنگام يوسف بن عمر سپاهيانى گرد آورده بر سر زيد تاخت ، و هر دو گروه خويشتن را مجهّز نموده با هم درآويختند ، و جنگى سخت ميانشان در گرفت ، ولى ياران زيد پراكنده شده وى را رها كردند ، و زيد با گروهى اندك باقى ماند و شجاعتى زياد به خرج داد و جنگى سخت كرد ، آنگاه تيرى به پيشانى زيد اصابت نمود ، و زيد آهنگر طلبيد تا تير را از پيشانىاش در آورند ، چون تير را از پيشانى زيد در آوردند همان دم جان داد و درگذشت . پس از آن ياران زيد قبرى در ميان جوى آبى كنده وى را در آن جا دفن كردند ، و از ترس آنكه مبادا جثّهء زيد را مثله كنند آب را بر آن روان ساختند ، ولى هنگامى كه يوسف بن عمر امير كوفه بر كار تسلط يافت در صدد جستجوى قبر زيد بر آمد ، ليكن آن را نيافت ، در اين اثنا يكى از بردگان كه محل قبر زيد را مىدانست يوسف بن عمر را بدان راهنمايى كرد ، يوسف نيز قبر را شكافته جثّهء زيد را بيرون آورد و به دار آويخت ، و مدتى همچنان بر دار بود ، سپس آن را فرود آورده سوزاندند و خاكسترش را در فرات ريختند .\r\nخداوند از زيد خوشنود گردد ، و ستمكاران و غاصبين حق وى را لعنت كند ، زيرا كه زيد شهيد و مظلوم در گذشت .\r\nنيز در ايام هشام بن عبد الملك داعيان و مبلّغين بنى عباس در بلاد شرقى پراكنده شدند ، و شيعه پنهانى به جنبش در آمدند .\r\nهمچنين لشكريان هشام به جنگ تركان ما وراء النهر پرداختند ، و سرانجام\r\n\r\n","description":"","footnote":"","page_name":" 179 ","page_number":199},
  {"content":"\r\n\r\nلشكريان هشام پيروز شدند ، و از آن پس خاقان به قتل رسيد .\r\nپس از هشام ، وليد بن يزيد بن عبد الملك به فرمانروايى رسيد .\r\n\r\nوليد بن يزيد\r\nوليد بن يزيد در ميان بنى اميّه از جوانمردان و ظرفا و شجاعان و سخاوتمندان و دلاوران به شمار مىآمد . وى همواره غرق در عيّاشى و باده‌گسارى و سماع اغانى بود . وليد نيك شعر مىسرود ، و اشعارى چند دربارهء خشم و ناز و غزل و وصف شراب دارد .\r\nاز جمله اشعار مطبوع وى ابياتى است كه براى هشام بن عبد الملك آنگاه كه هشام قصد خلع وى را داشت فرستاد ، زيرا هشام هنگامى كه ديد وليد بىباكانه مرتكب معاصى شده آزمندانه در پى لذّات است بر آن شد كه پس از خود فرزندش را نامزد خلافت نمايد ، و از وليد خواست كه خود را خلع كند ، ازينرو وليد را به بازخواست گرفته تهديدش كرد ، وليد نيز به دو نوشت :\r\n كفرت يدا من منعم لو شكرتها * جزاك بها الرحمن ذو الفضل و المنّ\r\nرأيتك تبنى جاهدا فى قطيعتى * و لو كنت ذا حزم لهدّمت ما نبنى\r\nاراك على الباقين تجنى ضغينة * فيا ويحهم ان متّ من شر ما تجنى\r\nكأنّى بهم يوما و اكثر قولهم : * الا ليت انّا ، حين يا ليت لا يغنى \r\n« كفران نعمت شخصى را مىكنى كه اگر سپاسگزارش بودى خداوند منّان و صاحب فضل تو را بدان سبب پاداش مىداد . مىبينم كه بناى جدايى مرا پىريزى مىكنى ، ولى اگر هوشيار بودى ساختهء خويش را در هم فرو مىريختى . پيداست كه تو از راه كينه به بازماندگان جنايت مىكنى ، در اين صورت واى به حال ايشان اگر من بر اثر جنايت تو در گذرم . روزى را مىنگرم كه بيشتر گفتار ايشان اين است : اى كاش ما ، آنگاه كه اى كاش گفتن سودى ندارد » .\r\n\r\n","description":"","footnote":"","page_name":" 180 ","page_number":200},
  {"content":"\r\n\r\nمردم همواره معانى اشعار وليد را ربوده در اشعار خويش به كار مىبردند ، از آن جمله ابو نواس است كه در وصف شراب از معانى اشعار وليد استفاده كرده است .\r\nدربارهء وليد نقل كرده‌اند كه وى هنگامى مصحف را گرفته به قصد تفأل آن را گشود ، اين آيه آمد :  وَ اسْتَفْتَحُوا وَ خابَ كُلُّ جَبَّارٍ عَنِيدٍ  [ 1 
  ] . وليد مصحف را انداخت و آن را تيرباران كرد و گفت :\r\n تهدّدنى بجبّار عنيد * نعم أنا ذاك جبّار عنيد\r\nاذا ما جئت ربّك يوم بعث * فقل : يا رب خرّقنى الوليد \r\n« مرا به جبّار عنيد مىترسانى ، آرى من همان جبّار عنيدم . هر گاه روز حشر نزد پروردگار خود آمدى ، بگو : پروردگارا وليد مرا در هم دريد » .\r\nپس از آن چيزى نگذشت كه وليد كشته شد ، و سبب قتل وى اين بود كه چنان كه گفتيم وليد قبل از خلافت پيوسته به عياشى و باده‌گسارى و بىاحترامى به فرمان‌هاى خداوند اشتغال داشت ، و چون به خلافت رسيد جز بيشتر فرو رفتن در لذّات و حرص بر معاصى كارى نكرد ، اضافه بر اين مرتكب اعمالى شد كه بزرگان خانوادهء خود را به خشم درآورد ، و با ايشان بناى بدرفتارى نهاد ، و آنها را از خود رنجاند ، بدين سبب خانوادهء وى با گروهى از بزرگان رعيت گرد هم آمده بر وى هجوم كردند و او را به قتل رساندند ، و گردانندهء اين كار همانا يزيد بن وليد بن عبد الملك بود .\r\nاين واقعه در سال صد و بيست و شش روى داد .\r\nپس از وليد بن يزيد فرمانروايى به يزيد بن وليد بن عبد الملك رسيد .\r\n\r\nيزيد بن وليد\r\nيزيد بن وليد همواره اظهار زهد و ورع مىكرد . دربارهء يزيد مىگفتند\r\n\r\n\r\n","description":"","footnote":"\r\n[ ( 1 - ) 
  ] سورهء ابراهيم ، آيهء 19 .\r\n","page_name":" 181 ","page_number":201},
  {"content":"\r\n\r\nكه وى قَدَرى [ 1 
  ] است .\r\nيزيد بن وليد را ناقص مىناميدند ، زيرا عطاياى مردم حجاز را كه وليد بن يزيد زياد كرده بود وى كاهش داد ، ازينرو وى را ناقص خواندند .\r\nچون يزيد بن وليد به خلافت رسيد به خطبه برخاسته سخنان نغزى به مردم گفت كه من آن را به علّت پسنديده بودنش در اين جا نقل مىكنم .\r\nيزيد به خطبه پرداخته از وليد بن يزيد و كفر و الحاد او سخن به ميان آورد و گفت روش وليد بسيار ناپسند بود ، وى فرمان‌هاى خداوند را به هيچ مىشمرد ، ازينرو من وى را به قتل رساندم ، سپس گفت : « اى مردم شما اين حق را بر من داريد كه سنگ و خشتى روى هم ننهم ، و اجرت نهر از كسى نگيرم ، و ثروتى نيندوزم ، و مالى را از ناحيه‌اى به ناحيهء ديگر نبرم ، مگر هنگامى كه آن جا را سر و سامان داده مردمش را از تنگدستى برهانم ، سپس زيادى آن مال را به سر - زمين مجاور آن ببرم ، و در خانه‌ام را به روى شما نبندم ، و عطاياى شما را در هر سال ، و ارزاقتان را در هر ماه بپردازم چندان كه دورترين شما مانند نزديك‌ترين شما باشند ، اگر من بدانچه گفتم عمل كردم بر شماست كه فرمان مرا بشنويد و اطاعت\r\n\r\n\r\n","description":"","footnote":"\r\n[ ( 1 - ) 
  ] قدريه : ( با فتح قاف و دال ) عبارت از فرقهء مجبره است كه تمام خير و شر را به مجرد قضا و قدر الهى مستند داشته گويند : اراده و قدرت انسانى را اصلا در آنها مدخليتى نيست .\r\nهمچنين قدريه را به مفوضه كه بر عكس گروه اول تمام خير و شر افعال عباد را به قدرت و ارادهء خودشان مستند مىدانند اطلاق كرده‌اند . كسانى هم احتمال داده‌اند كه نام گروه دوم يعنى كسانى كه افعال را بر اثر اراده و قدرت مخلوق مىدانند قدريه به ضم قاف و منسوب به قدرت باشد . به هر حال اخبار و آثار وارده در مذمت قدريه دربارهء هر يك از اين دو گروه انطباق دارد . مدرس تبريزى ، ريحانة الادب ج 3 ص 281 . و اين رساترين بيان دربارهء كلمهء قدريه است .\r\n","page_name":" 182 ","page_number":202},
  {"content":"\r\n\r\nكنيد و مرا نيك يارى نماييد ، و اگر بدانچه گفتم عمل نكردم شما حق داريد مرا خلع كنيد ، مگر آنكه من توبه كنم ، و چنانچه كسى را سراغ داريد كه مشهور به صلاح باشد ، و آنسان كه من در راه خدمت به شما كوشش مىكنم وى نيز مىكوشد ، و شما ميل داريد با او بيعت كنيد من اولين كسى خواهم بود كه در كنار شما با او بيعت مىكنم ، زيرا در راه فرمانبردارى از خلق نافرمانى خداوند روا نيست » .\r\nولى بايد گفت اين سخن نسبت به زمان يزيد و اصطلاح اهل آن زمان مورد پسند بوده است ، زيرا همين شرايط است كه نزد مردم آن روز در استحقاق رياست معتبر بوده است . اما در اين زمان اگر مثلا پادشاهى بدين افتخار كند كه هرگز از كسى اجرت نهر نخواهد گرفت ، و سنگى روى سنگى نخواهد گذاشت ، يا آنكه رعيّت خويش را برانگيزد كه شخصى ديگر را به پادشاهى برگزينند ، بىشكّ وى را سفيه خواهند شمرد ، و به اصطلاح ايشان بايد شخص ديگر را به جاى خود به پادشاهى برگزيند .\r\nدر اين ايام بود كه اساس حكومت بنى اميّه رو به تزلزل مىنهاد ، و دولت بنى عباس در حال رشد بود ، و داعيان و مبلغين ايشان به شهرها مىشتافتند .\r\nوفات يزيد بن وليد در سال صد و بيست و شش بود .\r\nپس از درگذشت يزيد برادرش ابراهيم بن وليد بن عبد الملك بن مروان فرمانروا شد .\r\n\r\nابراهيم بن وليد\r\nروزگار ابراهيم بن وليد دوران فتنه محسوب مىشد ، و بنيان حكومت بنى اميّه همواره در اضطراب بود . چون يزيد بن وليد بن عبد الملك درگذشت ، با برادرش ابراهيم بيعتى كه فاقد اهميت بود به عمل آمد ، زيرا دسته‌اى از مردم به عنوان خلافت به دو سلام مىكردند ، و گروهى وى را امير مىخواندند ، و بعضى\r\n\r\n","description":"","footnote":"","page_name":" 183 ","page_number":203},
  {"content":"\r\n\r\nنيز به هيچيك از اين دو عنوان او را مخاطب نمىساختند ، و همواره كارش در اضطراب بود ، تا آنكه هفتاد روز بدين نحو گذشت ، سپس مروان بن محمد بن مروان فرا رسيده او را خلع كرد ، و پس از جنگ‌ها و فتنه‌ها و وقايعى هولناك كه موى كودك از آن سپيد مىشد با مروان بن محمد بن مروان به خلافت بيعت به عمل آمد ، و مروان بر كرسى خلافت نشست ، و پس از ابراهيم به فرمانروايى رسيد .\r\n\r\nمروان بن محمد بن مروان\r\nمروان آخرين خليفه از خلفاى بنى اميّه است و دولت از طرف او به بنى عباس انتقال يافت . مردم وى را به نام مروان جعدى و مروان حمار مىخواندند . گويند وى را به سبب شكيبائىاش در جنگ به حمار ملقب كردند . مروان مردى شجاع و زيرك و با مكر و حيله بود .\r\nدوران مروان دوران هرج و مرج و فتنه به شمار مىرفت ، و روزگار وى چندان طولى نكشيد كه سپاهيان عباسى او را شكست داده تا سرزمين مصر تعقيبش كردند ، و مروان در قريه‌اى از قراى صعيد به نام بوصير كشته شد . اين در سال صد و سى و دو بود .\r\nدر روزگار مروان عبد اللّه بن معاوية بن عبد اللّه بن جعفر بن ابى طالب ( رض ) خروج كرد .\r\n\r\nشرح چگونگى خروج عبد اللّه بن معاويه به نحو اختصار :\r\nچون رشتهء كار بنى اميّه رو به گسيختگى نهاد ، و با مروان بيعت به عمل آمد ميان مردم شورش افتاد و اختلاف كلمه آشكار شد ، هر كس رأيى و مذهبى را پيش گرفت . در اين زمان مردى از فرزندان جعفر طيّار ( رض ) به نام عبد اللّه بن معاوية بن عبد اللّه بن جعفر بن ابى طالب ( رض ) كه شخصى فاضل و شاعر بود در كوفه سكونت داشت ، و خيال خلافت در سرش افتاد ، مردم كوفه نيز كه پراكندگى امور دمشق و اضطراب كار بنى اميّه را ديدند نزد عبد اللّه\r\n\r\n","description":"","footnote":"","page_name":" 184 ","page_number":204},
  {"content":"\r\n\r\nمذكور آمده با وى بيعت كردند و گروهى زياد از مردم گرد او جمع شدند ، امير كوفه نيز با سپاهيان خود حركت كرده با ايشان به جنگ پرداخت ، و هر دو گروه مدتى پافشارى كردند تا آخر الامر مردم كوفه براى خود و عبد اللّه از امير كوفه امان خواستند تا به هر يك از بلاد كه بخواهند رهسپار شوند ، چون امير كوفه و سپاهيانش از جنگ خسته شده بودند ايشان را امان داد ، عبد اللّه نيز به مداين روى آورده از دجله عبور كرد و بر حُلوان [ 1 
  ] و نزديكىهاى آن چيره شد ، سپس به بلاد عجم رهسپار شده به جبال و همدان و اصفهان و رى دست يافت .\r\nآنگاه گروهى از بنى هاشم به دو پيوستند و عبد اللّه مدتى چند بدين منوال گذراند . چون در اين وقت ابو مسلم خراسانى شوكت يافته نيرومند شده بود به سوى عبد اللّه مذكور شتافت و او را به قتل رسانيد ، سپس دولت بنى عباس را آشكار كرد و از آن به بعد دولت مزبور به ظهور پيوست و دعوت آن شهرت يافت .\r\nسخن در پيرامون انتقال فرمانروايى از بنى اميّه به بنى عباس : قبل از ورود در اين مطلب ناچار از مقدمه‌اى هستيم كه ضمن آن ابتداى كار ابو مسلم خراسانى را بيان كنيم ، زيرا ابو مسلم صاحب دعوت و قهرمان آن دولت بود ، و به دست او پيروزى نصيب عباسيان گشت .\r\n\r\nابو مسلم خراسانى\r\nشرح آغاز كار ابو مسلم و نسب وى : در نسب ابو مسلم اختلاف بسيار است ، ولى گفتگوى زياد دربارهء آن سودى ندارد . بعضى گفته‌اند ابو مسلم آزاد و از فرزندان بزرگمهر بود . در اصفهان تولد يافت و در كوفه نشو و نما كرد ، آنگاه به ابراهيم امام ابن محمّد بن على بن عبد اللّه بن عباس پيوست ، و اسم خود را تغيير داد ، و به ابو مسلم مكنّى شد ، سپس ابراهيم امام وى را تعليم داده تربيت كرد تا بدان\r\n\r\n\r\n","description":"","footnote":"\r\n[ ( 1 - ) 
  ] حلوان : واقع در آخرين حدود ارض سواد ( عراق ) از طرف بلاد جبل ( غربى ايران ) است . ياقوت ، معجم البلدان .\r\n","page_name":" 185 ","page_number":205},
  {"content":"\r\n\r\nمرتبه رسيد كه همه مىدانيم .\r\nبعضى گفته‌اند ابو مسلم بنده‌اى بود كه همچنان دست به دست مىگشت تا به دست ابراهيم امام افتاد ، چون ابراهيم ابو مسلم را ديد عقل و رفتارش مورد توجه وى قرار گرفت و او را از صاحبش خريد و علم و هنر به دو آموخت تا جايى كه وى را نزد شيعه و داعيان خود در خراسان فرستاد ، و ابو مسلم همچنان پيشرفت مىكرد تا به مقامى بلند رسيد .\r\nچون ابو مسلم نيرو و شوكت يافت ادعا كرد كه فرزند سليط بن عبد اللّه بن عباس است . اين سليط داستانى دارد كه به نحو اختصار در اينجا به شرح آن مىپردازيم :\r\nعبد اللّه بن عباس كنيزى داشت كه زمانى با وى هم بستر شد و سپس از او دورى جست ، پس از چندى يكى از بردگان او را به عقد نكاح خويش در آورده با او نزديكى كرد ، و كنيز مزبور از آن برده پسرى آورد و او را سليط نام نهاد ، آنگاه وى را به عبد اللّه بن عباس نسبت داد ، ولى عبد اللّه بن عباس منكر شد و بدان اعتراف ننمود . سليط رفته رفته بزرگ شد ، و عبد اللّه بن عباس بىنهايت از او بدش مىآمد . چون عبد اللّه وفات يافت سليط با ورثهء او در ميراثش به نزاع برخاست . اين مطلب كه وسيلهء خوبى براى كاستن شأن على بن عبد اللّه بن عباس بود مورد توجه بنى اميّه قرار گرفت ، لذا از سليط پشتيبانى كرده پنهانى دربارهء او به قاضى دمشق توصيه نمودند ، قاضى دمشق نيز از سليط جانبدارى كرد و دربارهء ميراث به نفع او رأى داد ، و در اين خصوص كشمكش‌هايى پديد آمد كه شرح آن در اين جا موردى ندارد . چون ابو مسلم نيرومند شد ادعا كرد كه از فرزندان همان سليط است .\r\nابو مسلم همچنان به نفع ابراهيم امام نامه نوشته به خراسان مىفرستاد ، و پنهانى براى او تبليغ مىكرد تا آنكه دعوت عباسيان آشكار گرديد و كار به نفع آنان تمام شد .\r\n\r\n","description":"","footnote":"","page_name":" 186 ","page_number":206},
  {"content":"\r\n\r\nمقدمهء ديگر قبل از ورود در مطلب : خداوند تعالى فرموده است :  وَ تِلْكَ - الْأَيَّامُ نُداوِلُها بَيْنَ النَّاسِ  [ 1 
  ] . يكى از حكما پادشاهى را دربارهء مملكتى كه از دستش رفته بود به شكيبايى فرمان داده گفت : اگر اين مملكت همچنان در دست ديگرى مىماند به تو نمىرسيد ! بايد دانست كه دولت عباسى از دولت‌هاى بزرگ به شمار مىآمد ، زيرا جهان را با سياستى آميخته به دين و سلطنت اداره كرد ، چندانكه نيكان و صلحاى مردم از راه ديندارى آن را اطاعت مىكردند ، و ديگران به علت ترس يا طمع از آن فرمانبردارى مىنمودند ، ازينرو خلافت و سلطنت در حدود شش صد سال در خاندان ايشان برقرار ماند .\r\nسپس دولت‌هايى از اطراف به قصد ايشان سر برداشتند مانند : دولت آل بويه كه سركرده و قهرمان آن عضد الدوله فناخسرو بود و عظمت آن را همه شنيده‌ايم .\r\nو دولت سلجوقيان كه طغرل‌بيك از ميان ايشان برخاست . و دولت خوارزمشاهيان كه شخصى مانند علاء الدين را داشتند كه ارتش و سپاهش مشتمل بر چهارصد هزار رزمجو بود ، و مانند دولت فاطميّين در مصر كه زمانى سپاهى به سردارى يكى از بندگان خود به نام جوهر [ 2 
  ] بسيج كردند كه هيچ كس سپاهى انبوه‌تر از آن نديده بود .\r\nچنان كه شاعر ايشان محمد بن هانئ [ 3 
  ] مغربى در اين باره گفته است :\r\n\r\n\r\n","description":"","footnote":"\r\n[ ( 1 - ) 
  ] سورهء آل عمران ، آيهء 140 .\r\n[ ( 2 - ) 
  ] ابو الحسن جوهر بن عبد اللّه سردار معروف معز لدين اللّه فاطمى كه با صد هزار سوار مصر را فتح كرد ، و چهار سال به استقلال والى مصر بود ، سپس ولايت شام و حلب و حرمين شريفين و اكثر عراق را نيز تسخير كرد و در سال 380 درگذشت ، قاضى نور اللّه ، مجالس المؤمنين ج 2 ص 415 .\r\n[ ( 3 - ) 
  ] محمد بن هانئ : اشعر شعراى اندلس و از مداحان معز لدين اللّه فاطمى و متوفى در سال 362 هجرى بوده است . جرجى زيدان ، آداب اللغه العربيه .\r\n","page_name":" 187 ","page_number":207},
  {"content":"\r\n\r\n فلا عسكر من قبل عسكر جوهر * تخبّ المطايا فيه عشرا و توضع \r\n« پيش از سپاه جوهر سپاهى چنين انبوه ديده نشده است كه سواره ده روز با شتاب در ميان آن راهپيمايى كند » .\r\nنيز مانند خوارج كه گروه‌هاى انبوه و جماعات بزرگى از ايشان در اثناى دولت بنى عباس خروج كردند . با همهء اينها ملك ايشان زوال نيافت ، و هيچ دولتى نتوانست سلطنت آنها را از ميان ببرد و يا آثارشان را محو كند . بلكه مثلا پادشاهى از دول مذكور گروهى را گرد آورده سپاه بزرگى تشكيل مىداد ، و به سوى بغداد رهسپار مىشد ، چون به دار الخلافه مىرسيد تقاضاى رفتن نزد خليفه مىكرد ، و چون نزد وى حضور مىيافت ، در مقابلش زمين ادب مىبوسيد ، و نهايت آرزويش اين بود كه خليفه فرمان ولايتى براى او صادر كند ، و پرچمى برايش بپيچد ، و خلعتى به دو بپوشاند ، و چون خليفه اين كار را مىكرد آن پادشاه زمين ادب را در مقابلش مىبوسيد ، و در حالى كه غاشيهء مركب او را زير بغل داشت در ركابش روان مىشد . چنان كه سلطان مسعود با مسترشد همين كار را كرد ، زيرا ميان مسترشد و سلطان مسعود عداوتى پديد آمد كه به جنگ و ستيز كشيده شد ، و مسترشد با لشكرى انبوه و به اتفاق عموم ارباب دولت خويش حركت كرده بيرون مراغه با سلطان مسعود روبرو شد ، و هر دو گروه ساعتى با يك ديگر به جنگ پرداختند ، چون غبار جنگ فرو نشست سپاهيان مسترشد را شكست خورده و سپاهيان سلطان مسعود را بر ايشان چيره يافتند ، و خليفه در حالى كه قرآن در دست داشت ، و قاريان و قضات و وزرا گرد او را گرفته بودند جملگى همچنان بر روى اسب نشسته هيچيك از ايشان از جاى خود حركت نكرده - بودند ، بلكه تنها جنگجويان پا به فرار نهاده بودند .\r\nچون سلطان مسعود ايشان را بدان حال ديد كسى را فرستاد تا خليفه را سواره آورده در خيمه‌اى كه برايش زده بودند فرود آوردند ، و ارباب دولتش را نيز در\r\n\r\n","description":"","footnote":"","page_name":" 188 ","page_number":208},
  {"content":"\r\n\r\nقلعه‌اى نزديك همان نواحى به زندان افكندند ، سپس آنچه در ميان سپاه خليفه بود به غنيمت برده شد . پس از چند روز سلطان مسعود با خليفه ملاقات كرده وى را دربارهء كردارش مورد عتاب قرار داد ، آنگاه امر صلح ميان ايشان مقرر شد و با يك ديگر سازش كردند ، و خليفه عازم خرگاهى بزرگ كه سلطان برايش زده بود گشت . چون خليفه به قصد آنجا سوار شد سلطان مسعود غاشيهء مركب او را گرفته در ركابش روان شد ، و سپس قتل مسترشد به نحوى كه پس از اين شرحش خواهد آمد اتفاق افتاد .\r\nبنابر اين دولت‌هاى مذكور كه جملگى در عصر بنى عباس به ظهور پيوستند هيچيك نتوانستند ملك عباسى را زايل و آثارشان را محو كنند . بنى عباس اساسا چنان شأن و منزلتى در نفوس مردم داشتند كه هيچكس در دنيا چنين شأن و منزلتى پيدا نكرد ، تا آنجا كه چون سلطان هلاكو بغداد را فتح كرد و خواست خليفه ابو احمد عبد اللّه مستعصم را بكشد ، چنين در گوشش خواندند كه هر گاه خليفه كشته شود نظام عالم مختلّ خواهد شد ، و آفتاب خواهد گرفت ، و باران نخواهد باريد ، و گياهى نخواهد روييد . هلاكو از اين سخنان بيم بر دل گرفت ، لذا از يكى از علما دربارهء حقيقت اين امر پرسش كرد ، عالم مذكور حق مطلب را در اين باره به دو گوشزد كرده گفت :\r\nعلى بن ابى طالب ( ع ) به اجماع مردم عالم بهتر از اين خليفه بود و كشته شد . و هيچيك از اين محذورات پيش نيامد ، همچنين حسين ( ع ) ، و هم اجداد همين خليفه جملگى كشته شدند و همه گونه مصيبتى برايشان وارد آمد ، نه آفتاب گرفت و نه باران قطع شد .\r\nچون هلاكو اين مطلب را شنيد آنچه در خاطرش نقش بسته بود از ميان رفت .\r\nپس از آن عالم مذكور در خصوص گفتار خود بدين بهانه توسل جست كه سلطان هيبتى\r\n\r\n","description":"","footnote":"","page_name":" 189 ","page_number":209},
  {"content":"\r\n\r\nبزرگ و سطوتى بيمناك داشت ، ازينرو نتوانستم جز به حق نزد او سخن بگويم [ 1 
  ] .\r\nاين بود اعتقاد مردم دربارهء بنى عباس ، و سرانجام هيچ دولتى جز اين دولت قاهر - كه خداوند نيكىهايش را نشر كند ، و شانش را بلند گرداند - قدرت نيافت كشور ايشان را در هم ريزد ، و آثارشان را محو كند ، زيرا سلطان هلاكو هنگامى كه بغداد را فتح كرد و خليفه را كشت ، به كلى آثار بنى عباس را زدود ، و جملهء مقررات و قواعد ايشان را تغيير داد ، تا جايى كه اگر كسى نام بنى عباس را مىبرد جانش در خطر بود .\r\nاينجا مناسب است حكايتى نقل شود : نصر مليسى حبشى يكى از خدمتگزاران سلطان - كه خداوند عدل وى را بگستراند ، و در دنيا و آخرت درجه‌اش را بلند گرداند - كه سابقا در خدمت مستعصم عباسى بود برايم نقل كرده گفت :\r\nچون بغداد را متصرف شدند مرا كه در اين هنگام كودكى بيش نبودم با همهء خدمتگاران گرفته بردند ، ما نيز چندين روز ملازمت خدمت درگاه نموديم ، چون از بغداد دور شديم روزى سلطان هلاكو ما را كه در زىّ دار الخلافه بوديم نزد خود طلبيده گفت : شما پيش از اين به خليفه تعلق داشتيد و اكنون از آن من هستيد ، پس بايد از جان و دل و از روى خيرخواهى به خدمت من بپردازيد ، و نام خليفه را از دلهاى خود بزداييد ، آن چيزى بود و گذشت ، چنانچه زىّ خود را تغيير داده در زىّ ما درآييد بهتر است .\r\nنصر گفت : ما اظهار فرمانبردارى كرديم ، و سپس شكل و هيئت خود را تغيير داده در زىّ ايشان درآمديم .\r\n\r\n\r\n","description":"","footnote":"\r\n[ ( 1 - ) 
  ] كسى كه هلاكو را با آن گونه سخنان بيمناك ساخته بود حسام الدين منجم بود كه سرانجام بر اثر پيشگوئى غلط خود در سال 661 به تيغ مغولان كشته شد . و عالمى كه حق مطلب را گفته هلاكو را دلدارى داد علامهء روزگار خواجه نصير الدين طوسى بود كه در سال 672 در بغداد درگذشت . حبيب السير ، ج 3 ص 106 - 107 .\r\n","page_name":" 190 ","page_number":210},
  {"content":"\r\n\r\n\r\nشرح آغاز دولت عباسى\r\nروايت شده است كه پيغمبر ( ص ) گاه بر زبان شريفش سخنى جارى مىشد كه خلاصه‌اش بشارت به دولتى از بنى هاشم بود . ازينرو گروهى چنين پنداشتند كه پيغمبر ( ص ) فرمود : دولت از آن مردى از فرزندان من خواهد بود . و گروهى بر آن بودند كه پيغمبر ( ص ) به عموى خود عباس فرمود : دولت در ميان فرزندان تو خواهد بود ، زيرا هنگامى كه عباس فرزند خود عبد اللّه را نزد پيغمبر ( ص ) آورد پيغمبر ( ص ) وى را گرفته در گوشش اذان گفت ، و آب دهان خويش را در دهان عبد اللّه افكند و گفت :\r\nپروردگارا وى را در دين فقيه گردان و تأويلش بياموز . سپس عبد اللّه را به پدرش بازگرداند و به دو گفت : پدر پادشاهان را بگير .\r\nكسانى كه چنين پنداشته‌اند گفته‌اند : دولت عباسى همان دولتى است كه مژده‌اش داده شده است ، و چون از طرفى دولت بنى اميّه نزد مردم ناپسند و بد نام و منفور و آلوده به معاصى و زشتىها بود ، و خلاصه بارش بر دوش مردم سنگين مىآمد ، لذا مردم شهرها همواره صبح و شام منتظر دولت معهود بودند .\r\nدر اين زمان گروهى از مردم دربارهء محمد بن على بن ابى طالب ( رض ) كه معروف به ابن حنفيّه بود عقيده داشتند كه وى پس از كشته شدن برادرش حسين ( ع ) صاحب آن دولت است ، بديهى است كه اين گروه غير از اماميّه بودند كه به امامت على بن حسين زين العابدين ( ع ) و امامت فرزندانش يكى پس از ديگرى تا قائم ايشان محمد بن حسن ( ع ) عقيده داشتند .\r\nچون محمد بن حنفيّه ( رض ) وفات يافت فرزندش ابو هاشم عبد اللّه را وصىّ و جانشين خود كرد ، و ابو هاشم از رجال اهل بيت به شمار مىآمد . در اين اوقات چنين اتفاق افتاد كه ابو هاشم مذكور به دمشق رفته بر هشام بن عبد الملك وارد شد ، هشام ابو هاشم را گرامى داشته بخشش‌هايى به دو كرد ، ولى در ابو هاشم چندان فصاحت و\r\n\r\n","description":"","footnote":"","page_name":" 191 ","page_number":211},
  {"content":"\r\n\r\nرياست و دانش ديد كه بر او رشك برد و از وى بيمناك شد . پس از آن ابو هاشم به سوى مدينه مراجعت نمود ، و هشام شخصى را مأمور كرد ابو هاشم را مسموم كند ، وى نيز سمّ در ميان شير ريخته به دو خورانيد .\r\nچون ابو هاشم بر اين مطلب آگاه شد نزد محمد بن على بن عبد اللّه بن عباس كه در اين وقت در حُميمه [ 1 
  ] در سرزمين شام سكونت داشت روان شد ، و او را از مرگ قريب الوقوع خود آگاه ساخت ، و هم محمد بن على را وصىّ و جانشين خود گردانيد ، آنگاه سرپرستى گروهى از شيعه را كه همراهش بودند به عهدهء محمد بن على نهاد و سفارش ايشان را به دو كرد ، و سپس درگذشت .\r\nاز آن روز به بعد هوس خلافت در دل محمد بن على بن عبد اللّه افتاد ، و پنهانى به فرستادن داعيان شروع كرد ، و پيوسته حال بدين منوال بود تا آنكه محمد بن على درگذشت و فرزندانى از خود به جا گذاشت كه از آن جمله : ابراهيم امام و سفّاح و منصور بودند .\r\nابراهيم امام پس از پدر كارهاى وى را دنبال كرد ، و داعيان زياد به اطراف فرستاد ، بخصوص خراسان ، زيرا كه عباسيان به مردم خراسان بيش از ساير مردم شهرها وثوق و اطمينان داشتند .\r\nاما مردم حجاز براى آنكه عدّه و گروهشان اندك بود . و اما مردم كوفه و بصره به سبب بىوفايى و مكر و خونريزىهايى كه از ناحيهء ايشان به امير المؤمنين على ( ع ) و حسن و حسين ( ع ) رسيده بود و اساسا اهل بيت از ايشان بيم داشتند . و اما مردم شام و مصر دوستى بنى اميّه همچنان در دلهاى آنان رسوخ يافته جملگى طرفدار بنى اميّه بودند . بنابر اين از مردم شهرها كسى براى اهل بيت نمانده بود كه\r\n\r\n\r\n","description":"","footnote":"\r\n[ ( 1 - ) 
  ] حميمه : بلده‌اى است از توابع عمان در نواحى شام ، و محل سكونت بنى عباس بوده - است . ياقوت ، معجم البلدان .\r\n","page_name":" 192 ","page_number":212},
  {"content":"\r\n\r\nبه ايشان اطمينان كنند جز مردم خراسان ، لذا پيوسته گفته مىشد كه پرچم‌هاى سياه به طرفدارى اهل بيت از خراسان بيرون خواهد آمد ، ازينرو ابراهيم امام گروهى از داعيان و مبلغين را به خراسان فرستاده با بزرگان و دهقانان آنجا مكاتبه كرد ، ايشان نيز دعوت وى را پذيرفته پنهانى برايش تبليغ كردند . سرانجام پس از چندى ابراهيم امام ابو مسلم را بدانجا فرستاد ، ابو مسلم نيز بدان سو شتافته گروهى را گرد خود جمع كرد ، و سپاهى تشكيل داد ، ولى همهء اين كارها پنهانى انجام مىشد ، و دعوت و تبليغ در خفا به عمل مىآمد ، و هنوز چيزى از آن آشكار نشده بود . چون روزگار مروان آخرين خليفهء اموى فرا رسيد هرج و مرج رو به فزونى نهاد ، و شرّ و فساد رشد يافت ، و فتنه‌ها برانگيخته شد ، و رفته رفته رشتهء كار بنى اميّه رو به اضطراب و پريشانى رفت ، و اختلاف كلمه در ميان ايشان پديد آمد ، و كشت و كشتار ميان آنها شروع شد . در اين وقت بود كه ابو مسلم دعوت بنى عباس را آشكار كرد ، و كسانى از مردم خراسان كه در اين باره داراى فكر و رأى بودند گرد او جمع شدند ، ابو مسلم نيز سپاه انبوه خود را به منظور جنگ با امير خراسان نصر بن سيّار [ 1 
  ] حركت داد ، چون خبر حركت ابو مسلم و سپاه وى به نصر رسيد بيم در دل نصر راه يافت ، و به مروان حمار نوشت ،\r\n ارى بين الرّماد و ميض نار * و يوشك ان يكون لها ضرام\r\nفان لم يطفها عقلاء قوم * يكون وقودها جثث و هام\r\nفان النار بالعودين تذكى * و ان الحرب اولها كلام\r\nفقلت من التعجب : ليت شعرى * أ أيقاظ اميّة ام نيام \r\n\r\n\r\n","description":"","footnote":"\r\n[ ( 1 - ) 
  ] ابو الليث نصر بن سيار ليثى ، والى خراسان از طرف هشام بن عبد الملك بود ، و ده سال آن جا حكومت كرد تا آنكه فتنهء عباسيان پديد آمد ، سپس نصر به قصد عراق حركت كرد و در راه در ناحيهء ساوه درگذشت . ابن قتيبه ، المعارف ص 180 .\r\n","page_name":" 193 ","page_number":213},
  {"content":"\r\n\r\n« من درخشش آتش را از ميان خاكستر مىنگرم و چيزى نمانده كه شعلهء آن آشكار شود . در اين صورت اگر خردمندان قوم خاموشش نكنند هيزم آن سر و تن‌ها خواهد بود . چه كه آتش با دو چوب ( آتش زنه ) روشن مىشود و آغاز جنگ همانا گفتگوست . من از روى شگفتى مىگويم : اى كاش مىدانستم بنى اميّه خواب‌اند يا بيدار .\r\nمروان در پاسخ او نوشت : حاضر چيزى را مىبيند كه غايب نمىبيند ، ريشهء دردى را كه آنجا پديد آمده تو خود بر كن و دوا كن . چون نصر بن سيّار نامهء مروان را ديد به اطرافيانش گفت :\r\nمروان بدين وسيله ما را آگاه ساخته كه توانايى كمك ندارد .\r\nدر اين وقت پى در پى اخبار خراسان براى مروان مىرسيد ، و هر گاه خبرى تازه در اين باره به دو مىرسيد اضطرابش زيادتر مىشد ، و كارش رو به ضعف مىنهاد .\r\nسپس به وى خبر دادند كسى كه داعيان براى او تبليغ مىكنند همانا ابراهيم بن محمّد بن علىّ بن عبد اللّه بن عبّاس برادر سفّاح و منصور است .\r\nمروان نيز فرستاد او را گرفتند ، و به حرّان [ 1 
  ] برده در آن جا وى را به زندان افكندند ، آنگاه او را مسموم كردند و ابراهيم درگذشت . از آن پس ميان ابو مسلم و نصر بن سيّار و جز او از امراى خراسان جنگ‌ها و زد و خوردهايى به وقوع پيوست كه در آن غلبه با مسوّده يعنى سپاه ابو مسلم بود ، و سپاه ابو مسلم را از آن رو مسوّده مىناميدند كه لباسى كه براى بنى عبّاس انتخاب كرده بودند به رنگ سياه بود .\r\n\r\n\r\n","description":"","footnote":"\r\n[ ( 1 - ) 
  ] حران : شهرى است بزرگ و مشهور سر راه موصل و شام و مركز گروه صابئه بوده است .\r\nياقوت : معجم البلدان .\r\n","page_name":" 194 ","page_number":214},
  {"content":"\r\n\r\nپس بنابر اين بايد قدرت خداوند تعالى را ديد كه چگونه مشيّت وى هر گاه به چيزى تعلّق گيرد اسباب آن را فراهم مىكند ، و چنانچه امرى را اراده كند بازگشت ندارد ، ازينرو زمانى كه تقدير شد سلطنت به بنى عبّاس انتقال يابد كليّهء وسايل را براى ايشان فراهم كرد ، زيرا كه ابراهيم امام بن محمّد بن علىّ بن عبد اللّه ابن عبّاس در حجاز يا شام روى سجّاده نشسته به خويشتن و عبادت و مصالح خانوادهء خود مشغول بود ، و به دنيا چندان اهميّتى نمىداد ، ولى مردم خراسان براى او مىجنگيدند ، و جان و مال خويش را در راه او مىدادند ، حال آنكه بيشتر آنها ميان نام و شخص وى فرق نمىنهادند .\r\nنيز بايد ديد چگونه ابراهيم امام در حال گوشه‌نشينى و كناره‌گيرى از دنيا در كنج خانهء خود در حجاز يا شام داراى چنين سپاهى در خراسان بود كه جان خويش را در راهش فدا مىكردند ، نه مالى به ايشان مىداد ، و نه سلاح و مركبى به آنها تسليم مىكرد ، بلكه ايشان خود سيل اموال را به سوى ابراهيم روانه مىكردند و در هر سال خراج خويش را براى او مىفرستادند .\r\nاز طرفى چون خداوند تعالى خواهان شكست و انقراض دولت بنى اميّه بود مردم يكباره از گرد مروان كه خليفهء رسمى بود ، و لشكر و اموال و سلاح در اختيار داشت ، و خلاصه همهء دنيا از آن او بود متفرّق شدند ، و كارش روز بروز رو به ضعف و پريشانى نهاد ، و همچنان در حال نابودى و اضمحلال بود تا آنكه شكست خورد و به قتل رسيد .\r\nچون ابو مسلم بر خراسان چيره شد و بر شهرها و نواحى آن دست يافت و به شوكت تمام رسيد با سپاه خود روانهء عراق شد . از طرفى هنگامى كه مروان ، ابراهيم امام را گرفته در حرّان به زندان افكند دو برادرش سفّاح و منصور و گروهى از خويشان آنها بيمناك شده گريختند و به كوفه رهسپار شدند ، ايشان در كوفه\r\n\r\n","description":"","footnote":"","page_name":" 195 ","page_number":215},
  {"content":"\r\n\r\nپيروانى داشتند كه از آن جمله ابو سلمه حفص بن سليمان خلّال بود كه از بزرگان شيعهء كوفه به شمار مىآمد ، و پس از چندى وزير سفّاح شد و به دست وى به قتل رسيد - چنان كه ذكرش در شمار وزرا خواهد آمد - ابو سلمه خانه‌اى در كوفه خالى كرده ايشان را در آنجا فرود آورد ، و شخص خود عهده‌دار خدمت آنها شد و حال ايشان را همچنان پوشيده مىداشت . شيعه نيز گرد او جمع شده شوكت بنى عبّاس رو به ازدياد نهاد .\r\nدر اين وقت ابو مسلم با لشكريان خود از خراسان به كوفه رسيده نزد عباسيان آمد و پرسيد : كدام يك از شما ابن حارثيّه [ 1 
  ] هستيد ؟ منصور گفت : اين ، و اشاره به سفّاح كرد ، زيرا مادر سفّاح حارثيّه بود . ابو مسلم نيز به دو به عنوان خلافت سلام كرد ، آنگاه سفّاح به اتّفاق برادر و عموها و خويشان و بزرگان شيعه در حالى كه ابو مسلم پيشاپيش او روان بود به قصد مسجد بيرون آمد ، و نماز گزارده بالاى منبر رفت ، و دعوت خويش را آشكار كرد ، و براى مردم خطبه خواند . و سپس با وى بيعت به عمل آمد .\r\nاين در سال صد و سى و دو بود . اين بود آغاز دولت بنى عبّاس ، و پايان دولت بنى اميّه . از آن پس سفّاح بيرون كوفه اردو زد ، و مردم شهرها دسته دسته بر او وارد شده با وى بيعت مىكردند . چون مردم گرد سفّاح جمع شدند ، و شوكت او رو به فزونى نهاد ، از يكى از خويشانش خواست كه براى جنگ با مروان آماده\r\n\r\n\r\n","description":"","footnote":"\r\n[ ( 1 - ) 
  ] نام مادر سفاح ريطه دختر عبيد اللّه بن عبد اللّه بن عبد المدان بن ديان حارثى است ، و در ملاقاتى كه دعاة بنى عباس و از جمله ابو مسلم خراسانى در سال 125 با محمد بن على پدر سفاح كردند ، محمد به ايشان گفت : ديگر مرا ملاقات نخواهيد كرد ، و من بدين زودى خواهم درگذشت . پيشواى شما پس از من پسرم ابراهيم است كه كشته خواهد شد ، و پس از او عبد اللّه بن حارثيه است ، و اوست كه به خلافت خواهد رسيد ، و بنى اميه را تار و مار خواهد كرد ، آنگاه عبد اللّه را بيرون آورد و ايشان دست و پايش را بوسيدند . تاريخ يعقوبى : ج 2 ص 332 .\r\n","page_name":" 196 ","page_number":216},
  {"content":"\r\n\r\nشود ، عمويش عبد اللّه بن على كه از رجال بنى عبّاس بود دعوت سفّاح را اجابت كرده به سوى مروان شتافت ، و در زاب [ 1 
  ] با مروان كه صد و بيست هزار جنگجو همراهش بود روبرو شد ، حال آنكه عبد اللّه بن على سپاهى كمتر از اين داشت ، ولى خداوند تعالى كمك‌هاى گوناگون به عبد اللّه بن على كرد ، و مروان يكباره شكست خورد . پس بايد بدين امر نگريست و پند گرفت .\r\n\r\nوقعهء زاب\r\nشرح چگونگى وقعهء زاب و شكست مروان و پراكندگى لشكرش : چون مروان حمار و عبد اللّه بن علىّ در زاب با يك ديگر روبرو شدند ، مروان به يكى از اطرافيانش گفت : اگر آفتاب امروز غروب كرد و سپاهيان عبد اللّه بن على با ما به جنگ برنخاستند ، خلافت براى ما باقى خواهد ماند ، و ما در آخر الزّمان آن را تسليم مسيح ( ع ) خواهيم كرد . سپس دستور داد سپاهيانش از جنگ خوددارى كنند ، و قصدش اين بود كه روز به پايان برسد و جنگى رخ ندهد ، آنگاه نزد عبد اللّه بن على فرستاد و از او تقاضاى صلح و آشتى كرد ، ولى عبد اللّه در پاسخ گفت : مروان اشتباه مىكند به خواست خدا آفتاب غروب نمىكند مگر آنكه سواران من بر او خواهند تاخت . از اتّفاقات جالب اينكه در همان وقت داماد مروان بر يكى از واحدهاى لشكر عبد اللّه بن على تاخت ، ولى مروان او را بازگردانده دشنام داد ، امّا وى نپذيرفت و بدين وسيله آتش جنگ افروخته شد . سپس عبد اللّه بن على به سپاه خود فرمان جنگ داد ، آنان نيز به زانو نشسته نيزه‌هاى خود را به كار بردند .\r\nدر اين هنگام عبد اللّه بن على فرياد بر آورده گفت : پروردگارا ما تا كى در راه تو كشته شويم ؟ سپس فرياد زد : اى مردم خراسان ، اى انتقام‌جويان از خون\r\n\r\n\r\n","description":"","footnote":"\r\n[ ( 1 - ) 
  ] زاب اعلى : بلده‌اى است ميان موصل و اربل در شمال عراق . ياقوت : معجم البلدان .\r\n","page_name":" 197 ","page_number":217},
  {"content":"\r\n\r\nابراهيم امام ! و جنگ رفته رفته شدّت يافت . آن روز هر گاه مروان به دسته‌اى از سپاه خود فرمانى مىداد مىگفتند به دستهء ديگر فرمان ده ، و سرانجام كارش به جايى كشيد كه هنگامى به رئيس شرطهء خود گفت : پياده شو ، وى در پاسخش گفت : هرگز جان خود را به هلاكت نمىافكنم . مروان گفت : با تو چنين و چنان خواهم كرد و او را تهديد كرد ، رئيس شرطهء وى گفت : دوست مىداشتم قدرت چنين كار را مىداشتى ! .\r\nچون مروان سستى اطرافيان خود و جنگ و ستيز سپاهيان عبد اللّه را ديد زرى فراوان در مقابل لشكر خود نهاد و گفت : اى مردم بجنگيد و اين زر را برگيريد ، ايشان نيز دست به سوى آن گشاده كم كم از آن برمىداشتند ، آنگاه شخصى به مروان گوشزد كرد كه مردم به مالى كه در ميان لشكر نهاده‌اى دست‌درازى مىكنند ، و ما اطمينان نداريم آن مال از دستبرد ايشان محفوظ بماند . مروان نيز به پسرش فرمان داد كه در اواخر سپاه بايستد و هر كس را كه چيزى از آن زر ربوده است به قتل برساند . چون پسر مروان با پرچمى كه در دست داشت برگشت تا فرمان پدر را به كار بندد مردم ديدند پرچم به عقب برمىگردد ، ازينرو فرياد زدند : شكست ! شكست ! و عاقبت مروان و لشكرش از سپاه عبد اللّه شكست خورده فرار كردند و از دجله گذشتند . و كسانى كه در دجله غرق شدند بيش از كشتگان بودند .\r\nدر اين وقت عبد اللّه بن على اين آيه را تلاوت كرد :  وَ إِذْ فَرَقْنا بِكُمُ الْبَحْرَ فَأَنْجَيْناكُمْ وَ أَغْرَقْنا آلَ فِرْعَوْنَ وَ أَنْتُمْ تَنْظُرُونَ  [ 1 
  ] .\r\nسپس عبد اللّه به اردوگاه مروان در آمده هر چه در آن جا بود به غنيمت گرفت و مدّت هفت روز در آن جا اقامت گزيد .\r\n\r\n\r\n","description":"","footnote":"\r\n[ ( 1 - ) 
  ] سورهء بقره ، آيهء 50 .\r\n","page_name":" 198 ","page_number":218},
  {"content":"\r\n\r\n\r\nشرح كشته شدن مروان\r\nاز آن پس مروان همچنان شكست خورده رهسپار شد تا به موصل رسيد ، مردم موصل نيز جسر را بريده مانع عبور وى شدند . در اين هنگام اطرافيان مروان فرياد برآوردند : اى مردم موصل اين امير المؤمنين است كه مىخواهد از پل بگذرد ، مردم موصل در پاسخ گفتند : دروغ مىگوييد امير المؤمنين فرار نمىكند ! سپس مروان را دشنام داده به دو گفتند : سپاس خدا را كه قدرت را از شما گرفت و دولت شما را از ميان برد ، خدا را سپاس كه اهل بيت پيغمبر ( ص ) را به ما رسانيد .\r\nچون مروان اين سخنان را شنيد به جانب بلد [ 1 
  ] رهسپار شد . و از دجله گذشته به حرّان آمد ، و از حرّان به دمشق و از دمشق به مصر وارد شد ، عبد اللّه بن على نيز او را تعقيب كرد ، و گروهى از همراهان خود را در پى مروان فرستاد ، ايشان نيز در يكى از قراى صعيد مصر به نام بوصير به دو رسيدند ، چون شب شد مروان بر ايشان تاخت و با آنها به جنگ پرداخت ، در اين هنگام فرمانده آن گروه از سپاه بنى عبّاس به افراد خود گفت : اگر صبح شود و سپاه مروان كمى عدد ما را ببينند همهء ما را نابود مىكنند ، و هيچيك از ما نجات نخواهيم يافت . پس بكوشيد و با ايشان جنگ كنيد ، و خود غلاف شمشيرش را شكست . لشكر وى نيز غلاف شمشيرهاى خود را شكستند ، و به سپاه مروان حمله كرده ايشان را شكست دادند . سپس يكى از ايشان به مروان حمله كرد و در حالى كه مروان را نمىشناخت نيزه‌اش را به دو زد ، و مروان را به زمين افكند . در اين وقت شخصى فرياد زد : امير المؤمنين به زمين افتاد . عبّاسيان نيز گرد وى را گرفتند ، آنگاه مردى از اهل كوفه پيش رفت و سر مروان را بريد ، سپس حركتى بدان داده\r\n\r\n\r\n","description":"","footnote":"\r\n[ ( 1 - ) 
  ] بلد : شهرى است قديمى در كنار دجله و هفت فرسخ بالاتر از موصل . ياقوت :\r\nمعجم البلدان .\r\n","page_name":" 199 ","page_number":219},
  {"content":"\r\n\r\nزبانش را قطع كرد ، و گربه‌اى كه آن جا بود زبان را ربوده خورد . سپس سر مروان را نزد سفّاح در كوفه بردند . چون سفّاح آن را ديد سجده كرد . آنگاه سر برداشته گفت : خدا را شكر كه مرا بر تو چيره گردانيد و پيروز كرد ، و انتقام مرا از تو بازستاند . و به اين شعر تمثّل جست :\r\n لو يشربون دمى لم يرو شاربهم * و لا دماؤهم للغيظ تُروينى \r\n« نه ايشان از نوشيدن خون من سيراب مىشوند ، و نه خون‌هاى ايشان من خشمگين را سيراب مىكند .\r\nاز آن پس سلطنت يكباره از آن سفّاح شد .\r\n\r\nدولت عباسى\r\nپس از امويان دولت عبّاسى بر سر كار آمد . بايد دانست كه دولت عبّاسى دولتى پر از مكر و خدعه و زيركى بود ، و بهره‌اش از مكر و فريب و به كار بردن حيله و خدعه ، به خصوص در پايان آن بيش از نيرو و شدّتش بود ، زيرا خلفاى متأخّر عبّاسى رفته رفته نيروى دلاورى و سرسختى را از دست داده به خدعه و حيله روى آوردند . [ 1 
  ] در اين باره است كه كشاجم [ 2 
  ] شاعر ، به سازش و آشتى صاحبان شمشير با يك ديگر ، و دشمنى صاحبان قلم و جنگ ايشان با هم اشاره كرده مىگويد :\r\n هنيئا لاصحاب السّيوف بطالة * تقّضى بها اوقاتهم فى التنّعم \r\n\r\n\r\n","description":"","footnote":"\r\n[ ( 1 - ) 
  ] . . . يعقوب ليث بسيار گفتى كه دولت عباسيان بر غدر و مكر بنا كرده‌اند ، نبينى كه با بو سلمه و بو مسلم و آل برامكه و فضل سهل با چندان نيكويى كايشان را اندر آن دولت بود چه كردند ؟ كسى مباد كه بر ايشان اعتماد كند . تاريخ سيستان ص 268 .\r\n[ ( 2 - ) 
  ] كشاجم : ابو الفتح محمود بن حسين بن شاهق هندى شاعر متوفى در سال 350 هجرى .\r\nجرجى زيدان ، آداب اللغة العربيه .\r\n","page_name":" 200 ","page_number":220},
  {"content":"\r\n\r\n فكم فيهم من وادع العيش لم يهج * لحرب و لم ينهد لقرن مصمّم\r\nيروح و يغدو عاقدا فى نجاده * حساما سليم الحدّ لم يتثلّم\r\nو لكن ذوو الأقلام فى كلّ ساعة * سيوفهم ليست تجّف من الدّم \r\n« بىكارى و بيهودگى صاحبان شمشير را گوارا باد كه همواره اوقات خويش را با آن به خوشگذرانى سپرى مىكنند . در ميان ايشان بسيارند كسانى كه با زندگى خويش سازش كرده نه براى جنگ به جوشش مىآيند و نه در مقابل حريف سرسخت برمىخيزند . صبح و شام فرا مىرسد و ايشان همواره شمشير را سالم و بدون آنكه رخنه‌اى بر لبش رسد در حمايل دارند . و ليكن صاحبان قلم شمشيرشان هيچگاه از خون نمىخشكد » .\r\nنيز در اين باره يكى از شعرا هنگامى كه متوكّل وزير خود محمّد بن عبد الملك زيّات را به قتل رساند گفته است :\r\n يكاد القلب من جزع يطير * إذا ما قيل قد قتل الوزير\r\nامير المؤمنين قتلت شخصا * عليه رحاكم كانت تدور\r\nفمهلا يا بنى عبّاس مهلا * لقد كويت بغدركم الصّدور \r\n« هر گاه مىگويند وزير كشته شد دل مىخواهد از ناشكيبايى پرواز كند .\r\nاى امير المؤمنين شخصى را كشتى كه آسياى دولتت به دست او در گردش بود . اى بنى عبّاس كمى آهسته‌تر زيرا كه از فكر و فريب شما سينه‌ها در تب و تاب است » .\r\nبا اين وصف دولت بنى عبّاس دولتى بود كه محاسن زياد و مكارم بىشمار داشت زيرا در دولت مذكور بازار علوم رايج ، و كالاى ادب پر رونق ، و شعاير دينى با عظمت . و خيرات فراوان ، و جهان آباد ، و حرمت‌ها مورد رعايت ، و سرحدّات محكم و استوار بود .\r\nدولت بنى عبّاس همواره با اين مزايا باقى بود تا آنكه در اواخر كار پريشانى\r\n\r\n","description":"","footnote":"","page_name":" 201 ","page_number":221},
  {"content":"\r\n\r\nبدان راه يافت ، و بناى آن از هم پاشيد . چنان كه شرح آن در جاى خود خواهد آمد ، ان شاء اللّه تعالى .\r\nكنون وقت آنست كه از يكايك خلفاى عبّاسى نام ببريم . اوّلين خليفه‌اى كه از عبّاسيان به سلطنت رسيد سفّاح بود .\r\n\r\nخلافت ابو العباس سفاح\r\nوى ، ابو العبّاس عبد اللّه بن محمّد بن على بن عبد اللّه بن عبّاس بن عبد المطّلب است كه در سال صد و سى و دو با او بيعت شد .\r\nابو العبّاس مردى كريم و بردبار و با وقار و خردمند و كامل و با حيا و خوش خُلق بود . چون مردم با وى بيعت كردند و بر كار استوار شد ، باقىماندگان بنى اميّه و رجال ايشان را تعقيب كرد ، و شمشير در ميان ايشان نهاد . از جمله روزى سفّاح در مجلس خلافت نشسته سليمان بن هشام بن عبد الملك نزدش حضور داشت ، و مورد احترام سفّاح قرار گرفته بود ، در اين وقت سُديف [ 1 
  ] شاعر وارد شده اين اشعار را انشاد كرد .\r\n لا يغرّنك ما ترى من رجال * انّ تحت الضّلوع داء دويّا\r\nفضع السّيف و ارفع السّوط حتّى * لا ترى فوق ظهرها امويّا \r\n« آنچه از اين گروه مىبينى ترا نفريبد كه درون اين سينه‌ها كينه‌هايى نهفته است . چندان شمشير را فرود آور و تازيانه را بالا ببر كه در روى زمين ديّارى از بنى اميّه نماند » .\r\n\r\n\r\n","description":"","footnote":"\r\n[ ( 1 - ) 
  ] سديف بن ميمون قرشى كوفى شاعرى تيز زبان و خطيبى فصيح البيان و از موالى بنى هاشم بود . وى از دشمنان سرسخت بنى اميه به شمار مىرفت ، و در نابودى ايشان كوشش‌ها كرد ، عاقبت با منصور عباسى دشمن شده منصور فرمود او را زنده در گور كردند . قاضى نور اللّه ، مجالس المؤمنين ج 2 ص 550 .\r\n","page_name":" 202 ","page_number":222},
  {"content":"\r\n\r\nسليمان به خود آمده گفت : اى مرد مرا به كشتن دادى ! و چون سفّاح برخاست سليمان را گرفتند و به قتل رساندند .\r\nزمان ديگر نزديك به هفتاد نفر از بنى اميّه نزد سفّاح حضور داشتند و غذا چيده شده بود ، در اين هنگام شاعرى وارد شد و اين ابيات را انشاد كرد :\r\n اصبح الملك ثابت الآساس * بالبهاليل من بنى العبّاس\r\nطلبوا وتر هاشم فشفوها * بعد ميل من الزّمان و ياس\r\nلا تقيلنّ عبد شمس عثارا * و اقطعن كلّ رقلة و غراس\r\nذلّها اظهر التودّد منها * و بها منكم كحزّ المواسى\r\nو لقد غاظنى و غاظ سوائى * قربهم من نمارق و كراسى\r\nأنزلوها بحيث انزلها اللّ * ه بدار الهوان و الاتعاس\r\nو اذكروا مصرع الحسين و زيد * و قتيلا بجانب المهراس\r\nو القتيل الّذى بحرّان اضحى * ثاويا بين غربة و تناس \r\n« اساس پادشاهى به دست بزرگ مردانى از بنى عبّاس پايدار شد . پس از نوميدى و گذشت زمان از جانب هاشم به خونخواهى برخاستند و كين خود گرفتند .\r\nاز لغزش‌هاى فرزندان عبد شمس هرگز درنگذريد و نهال وجودشان را از بيخ و بن بركنيد . اين از خوارى ايشان است كه از شما دوستى مىخواهند امّا شما پاسخ ايشان را با تيغ برنده بدهيد . وه كه دست يافتن ايشان به مسند و تخت چگونه ما و همه را خشمگين ساخته بود . ايشان را به سراى خوارى و نگون بختى بدانجا كه خداوند برايشان فراهم كرده فرود آوريد . كشتارى كه ايشان از حسين ( ع ) و زيد كردند به ياد آريد و كشتهء ديگر را در كنار مهراس فراموش مكنيد . و هم آن كشته را كه در حرّان به دست غربت و فراموشى سپرده شده است از ياد\r\n\r\n","description":"","footnote":"","page_name":" 203 ","page_number":223},
  {"content":"\r\n\r\nمبريد » [ 1 
  ] .\r\nدر اين هنگام يكى از بنى اميّه به ديگرى كه در كنارش بود رو كرده گفت :\r\nاين بنده ما را به كشتن داد . آنگاه به فرمان سفّاح شمشير در ميان ايشان نهاده همه را كشتند ، و سفره‌هاى چرمين روى ايشان افكندند ، و سفّاح روى آن نشست و در حالى كه نالهء ايشان را مىشنيد به غذا خوردن پرداخت تا آنكه همگى جان سپردند .\r\nبنى عبّاس در بر افكندن ريشهء بنى اميّه هيچگونه كوتاهى نكردند ، تا جايى كه به نبش قبور ايشان در دمشق نيز دست زدند . از جمله قبر معاوية بن ابى سفيان را شكافتند ، ولى جز رشته‌اى مانند غبار در آن نيافتند . نيز قبر يزيد را شكافتند و استخوان ريزه‌هاى خشكى مانند خاكستر درون آن يافتند .\r\nچون سفّاح همهء مردان بنى اميّه را به قتل رساند و اموال ايشان را تصرّف كرد گفت :\r\n بنى اميّه قد افنيت جمعكم * فكيف لى منكم بالاوّل الماضى\r\nيطيّب النّفس انّ النار تجمعكم * عوّضتم من لظاها شرّ معتاض\r\nمنيتم ، لا اقال اللّه عثرتكم * بليث غاب الى الاعداء نهّاض\r\nان كان غيظى لفوت منكم فلقد * رضيت منكم بما ربّى به راض \r\n« اى بنى اميّه من بنيان شما را برافكندم چه رسد به پيشينيان شما . دل شاد مىشود كه آتش جهنّم شما را فرو گيرد ، باشد كه بدترين پاداش را از لهيب آن بگيريد . خدا از لغزش‌هاى شما درنگذرد و در سرپنجهء شير بيشهء دشمن‌كشى گرفتار\r\n\r\n\r\n","description":"","footnote":"\r\n[ ( 1 - ) 
  ] مقصود شاعر از قتيل مهراس حمزة بن عبد المطلب است ، و مهراس چاه آبى بوده در كوه احد . و از قتيل حران ابراهيم امام است كه به فرمان مروان حمار در آن جا حبس و كشته شد .\r\n","page_name":" 204 ","page_number":224},
  {"content":"\r\n\r\nشويد . به خشمى كه در راه نابودى شما گرفته‌ام خشنودم چونكه خدا از اين كار خوشنود است . » ولى روزگار سفّاح چندان طول نكشيد ، و در سال صد و سى و شش در انبار [ 1 
  ] درگذشت .\r\n\r\nوزارت در زمان سفاح\r\nشرح چگونگى وزارت در روزگار سفّاح : قبل از شروع در اين مطلب بايستى دربارهء وزارت قدرى به گفتگو بپردازيم . وزير واسطهء ميان سلطان و رعيّت است ازينرو لازم است كه در سرشت وى قدرى از طباع پادشاهان ، و قدرى نيز از طباع عوام وجود داشته باشد تا بتواند با هر يك از آن دو به قسمى رفتار كند كه همواره مورد قبول و ميلشان باشد ، و به هر حال امانت و درستى سرمايهء وزير است .\r\nگويند : هر گاه سفير خيانت كند تدبير بيهوده گردد .\r\nنيز گفته‌اند : كسى كه به او دروغ گفته شود رأى و عقيده‌اى نخواهد داشت .\r\nنيز توانايى و شهامت براى وزير بسيار اهميّت دارد ، و هوشيارى و بيدارى و زيركى و دورانديشى از ضروريّات او به شمار مىآيد . نيز وزير از گشادگى دست و سفره‌دارى بىنياز نيست ، زيرا بدين وسيله گردن‌ها را در مقابل خود خم مىكند ، و سپاس مردم را به هر زبان كه باشد متوجّه خويش مىسازد . نيز نرمى و تحمّل و درنگ در كارها و بردبارى و وقار و پايدارى و نفوذ گفتار از چيزهايى است كه وزير ناچار است آن را دارا باشد .\r\nچون ناصر لدين اللّه ، مؤيّد الدّين محمّد بن بزرقمّى را به وزارت برگزيد و\r\n\r\n\r\n","description":"","footnote":"\r\n[ ( 1 - ) 
  ] انبار : شهرى است در غرب بغداد كنار فرات ، و ايرانيان آن را فيروز شاپور مىناميدند ، ابو العباس سفاح آن را از نو ساخت و تا هنگام مرگ در آن جا سكونت داشت . ياقوت ، معجم البلدان .\r\n","page_name":" 205 ","page_number":225},
  {"content":"\r\n\r\nبه دو خلعت پوشانيد ، قمّى رفت و بر مسند وزارت نشست ، و گروه مردم در مقابل او قرار گرفتند ، در اين هنگام از جانب خليفه نامه‌اى ظريف به قدر انگشت كوچك دست به خطّ وى براى وزير رسيد و در حضور جمع خوانده شد ، در آن نامه نوشته شده بود : « محمّد بن بزرقمّى نايب ما در ميان مردم و بلاد است . هر كس وى را اطاعت كند ما را اطاعت كرده ، و هر كس ما را اطاعت كند خدا را اطاعت كرده است و هر كس خدا را اطاعت كند خدا او را به بهشت مىبرد . هر كس وى را نافرمانى كند ما را نافرمانى كرده ، و هر كس ما را نافرمانى كند خدا را نافرمانى كرده است ، و هر كس خدا را نافرمانى كند خدا وى را به دوزخ مىافكند » . با صدور اين توقيع قمّى در نظر مردم گرامى شد ، و منزلتى بزرگ يافت ، و هيبتش در دل عامّه جاى گرفت .\r\nبايد دانست كه پايهء وزارت در دولت بنى عبّاس بنا نهاده شد ، و قوانين آن در زمان ايشان برقرار گرديد ، امّا قبل از آن وزارت نه قاعدهء معيّنى داشت ، و نه قوانين پا بر جايى ، بلكه هر يك از سلاطين داراى اطرافيان و اتباعى بودند ، و چون امرى پيش‌آمد مىنمود سلطان با صاحبان خرد و رأى درست مشاورت مىكرد ، و هر يك از ايشان به منزلهء وزيرى محسوب مىشدند .\r\nچون بنى عبّاس به سلطنت رسيدند قوانين وزارت برقرار گرديد و وزير وزير ناميده شد ، حال آنكه پيش از آن به دو كاتب و مشير مىگفتند .\r\nاهل لغت گويند : وزر يعنى : ملجأ و پناهگاه ، و وزر يعنى : بار سنگين ، پس وزير يا از وزر گرفته شده ، در اين صورت معنايش اين است كه وزير كسى است كه بارى سنگين بر دوش دارد . و يا آنكه از وزر آمده ، و معنايش اين است كه وزير در رأى و تدبير ملجأ و پناهگاه است .\r\nبنابر اين كلمهء وزر هرطور به كار رود دلالت بر يكى از دو معناى ملجأ\r\n\r\n","description":"","footnote":"","page_name":" 206 ","page_number":226},
  {"content":"\r\n\r\nو بار سنگين مىكند .\r\n\r\nوزارت ابو سلمهء خلال\r\nاوّلين وزيرى كه براى خليفهء اوّل عبّاسى وزارت كرد حفص بن سليمان ابو سلمه خلّال بود ، وى از موالى بنى حارث بن كعب به شمار مىآمد . در سبب ناميده شدن ابو سلمه به خلّال سه وجه ذكر كرده‌اند : اوّل آنكه چون خانهء ابو سلمه نزديك محلّهء سركه‌فروشان بود ، و ابو سلمه همواره با ايشان نشست و برخاست مىكرد ، ازينرو وى را به ايشان نسبت دادند ، چنان كه غزّالى به سبب مجالست زياد با ريسندگان بدان لقب خوانده شد . ولى من در سبب تسميه غزّالى به وجه ديگرى برخورده‌ام ، و آن اين است كه گفته‌اند : چون غزّالى پيرزنانى را كه براى فروش رشته‌هاى خود به محل خريد و فروش آن حاضر مىشدند مىديد ، و ضعف و تنگدستى و ناچيزى كسب ايشان را مىنگريست ، بر ايشان رقّت كرده رأيش بر اين قرار گرفت كه بايد از صدقات چيزى به زنان مذكور رسانيد ، ازينرو خود صدقات بسيار به ايشان مىداد ، و به ديگران نيز امر مىكرد صدقات خويش را به زنان مذكور بدهند . ازينرو به غزّالى شهرت يافت .\r\nدوّم : آنكه ابو سلمه دكّان‌هايى داشت كه در آن سركه مىساختند لذا به خلّال مشهور شد .\r\nسوّم آنكه خلّال منسوب به : « خلّه خلال » يعنى : نيام شمشير است .\r\nابو سلمه از توانگران اهل كوفه به شمار مىرفت ، و همواره دارايى خويش را در راه داعيان بنى عبّاس صرف مىكرد . سبب پيوستگى او با عباسيّان اين بود كه ابو سلمه داماد بكير بن ماهان بود ، و بكير بن ماهان دبير ابراهيم امام و يكى از خواصّ وى به شمار مىآمد .\r\n\r\n","description":"","footnote":"","page_name":" 207 ","page_number":227},
  {"content":"\r\n\r\nچون هنگام مرگ بكير فرا رسيد به ابراهيم امام گفت : من در كوفه دامادى دارم كه ابو سلمهء خلّال نام دارد ، و او را در كار دعوت شما به جاى خود برمىگزينم و سپس درگذشت . ابراهيم امام نيز نامه‌اى به ابو سلمه نوشته وى را بدانچه بكير بن ماهان گفته بود آگاه كرد ، و دربارهء امر دعوت آنچه لازم بود به دو فرمان داد ابو سلمه نيز با از خودگذشتگى تمام به كار دعوت عبّاسيان قيام كرد ، ولى چون احوال بنى عبّاس را نيك آزمايش و زير و رو كرد بر آن شد كه از ايشان روى گردانده به فرزندان على ( ع ) بپيوندد ، ازينرو به سه نفر از بزرگان علويّين يعنى : جعفر بن محمّد الصّادق ( ع ) و عبد اللّه محض بن حسن بن حسن بن علىّ بن ابى طالب ( ع ) . و عمر - الاشرف بن زين العابدين ( ع ) نامه نوشت ، و آن را به يكى از موالى ايشان سپرده گفت : اوّل نزد جعفر بن محمّد الصّادق ( ع ) برو ، اگر وى پذيرفت دو نامهء ديگر را از ميان ببر ، و اگر نپذيرفت عبد اللّه محض را ملاقات كن ، اگر او قبول كرد نامهء عمر را از ميان ببر ، و اگر او نيز قبول نكرد نزد عمر رهسپار شو .\r\nفرستادهء ابو سلمه ابتدا نزد جعفر بن محمّد ( ع ) آمد و نامهء ابو سلمه را به دو داد ، جعفر بن محمّد ( ع ) گفت : مرا با ابو سلمه كه شيعه و پيرو ديگران است چه كار ؟ ! فرستادهء ابو سلمه گفت : نامه را بخوان ، جعفر بن محمّد ( ع ) به خادم خود فرمود چراغ را نزديك وى آورد ، چون خادم چراغ را پيش وى آورد جعفر بن محمّد ( ع ) نامه را در آتش چراغ نهاد و آن را سوزانيد . فرستادهء ابو سلمه پرسيد :\r\nجواب آن را نمىدهى ؟ جعفر بن محمّد ( ع ) گفت : جوابش همين بود كه دادم .\r\nسپس فرستادهء ابو سلمه نزد عبد اللّه محض رفت و نامهء وى را به دستش داد .\r\nچون عبد اللّه نامه را خواند آن را بوسيد و فورا سوار شده نزد جعفر بن محمد ( ع ) آمد و گفت : اين نامه كه اكنون به وسيلهء يكى از شيعيان ما در خراسان رسيده از ابو سلمه است كه مرا به خلافت دعوت كرده است ، جعفر بن محمّد ( ع ) به عبد اللّه\r\n\r\n","description":"","footnote":"","page_name":" 208 ","page_number":228},
  {"content":"\r\n\r\nگفت : از چه وقت مردم خراسان شيعهء تو شده‌اند ؟ آيا ابو مسلم را تو نزد ايشان فرستاده‌اى ؟ آيا تو احدى از ايشان را به نام و نشان مىشناسى ؟ در اين صورت كه نه تو آنها را مىشناسى و نه ايشان تو را مىشناسند چگونه شيعهء تو هستند ؟ .\r\nعبد اللّه گفت : سخن تو بدان مىماند كه خود در اين كار نظرى دارى ؟ ! جعفر بن محمّد ( ع ) گفت : خدا مىداند كه من خيرانديشى را دربارهء هر مسلمانى بر خود فرض و واجب مىدانم ، چگونه آن را دربارهء تو روا ندارم ؟ اى عبد اللّه اين - آرزوهاى باطل را از خود دور كن ، و بدان كه اين دولت از آن بنى عبّاس خواهد بود ، و مانند همين نامه كه براى تو آمده براى من نيز آمده است . عبد اللّه نيز ناخشنود از نزد جعفر بن محمّد ( ع ) بازگشت .\r\nو امّا عمر بن زين العابدين ( ع ) اساسا نامه را ردّ كرد و گفت : من صاحب نامه را نمىشناسم كه پاسخش را بدهم . بدين نحو ابو سلمه در رأى و عقيدهء خويش مغلوب شده شكست خورد و دعوت عبّاسيان پيشرفت نمود ، و با سفّاح بيعت شد ، سپس خبر اقدام ابو سلمه به گوش وى رسيده كينهء او را بر دل گرفت ، و سرانجام ابو سلمه را به قتل رسانيد .\r\nنقل پاره‌اى از سيره و روش ابو سلمه و كشته شدنش : ابو سلمه مردى سخى و سفره‌دار و بخشنده و فصيح و دانا به اشعار و اخبار و سير و جدل و تفسير و حاضر جواب و توانگر و جوانمرد و شيفتهء گردآورى سلاح و مركب نيكو بود . چون با سفّاح بيعت شد وى ابو سلمه را وزير خود ساخت ، و امور را به دو تفويض كرد ، و ديوان‌ها را در دست او نهاد ، و ابو سلمه وزير آل محمّد لقب يافت . با اين وصف در دل سفّاح كينه‌اى از ابو سلمه وجود داشت ، ولى مىترسيد اگر او را بكشد ابو مسلم نيز بيمناك شده سركشى كند ، ازينرو با وى به نرمى رفتار كرد .\r\n\r\n","description":"","footnote":"","page_name":" 209 ","page_number":229},
  {"content":"\r\n\r\nسپس نامه‌اى به ابو مسلم نوشت ، و در آن وى را از نيّت ابو سلمه دربارهء برگرداندن دولت از بنى عبّاس آگاه كرد ، و به دو نوشت : من به خاطر تو گناه ابو سلمه را بخشيدم . و در حقيقت نامهء وى حاكى از تصويب نظر دربارهء قتل ابو سلمه بود ، سپس نامه را به وسيلهء برادرش منصور نزد ابو مسلم فرستاد ، چون ابو مسلم نامه را خواند به منظور سفّاح پى برد ، ازينرو گروهى از مردم خراسان را فرستاده ابو سلمه را به قتل رساندند .\r\nشاعر گفته است :\r\n انّ الوزير وزير آل محمّد * اودى فمن يشناك كان وزيرا\r\nانّ السّلامة قد تبين و ربّما * كان السّرور بما كرهت جديرا \r\n« وزير آل محمّد به هلاكت رسيد و هر كس از تو بدش بيايد بدان سرنوشت دچار شود . سلامت گاه از دست مىرود ، ولى شادمانى تو به ناخوشى سزاوارتر است » .\r\nوزارت ابو سلمه بدين نحو به پايان رسيد . در اين كه پس از ابو سلمه چه كسى وزارت سفّاح را عهده‌دار شد اختلاف است . بعضى گفته‌اند ابو الجهم ، و بعضى گفته‌اند عبد الرّحمان وزارت را به عهده گرفت . امّا ابو الجهم مدّتى براى سفّاح وزارت كرد و چون خلافت به منصور رسيد وى از ابو الجهم چيزهايى در دل داشت كه باعث شد او را به وسيله سويق بادام مسموم كند ، چون ابو الجهم در خود احساس سمّ كرد از مجلس منصور به عزم رفتن برخاست ، منصور به دو گفت كجا مىروى ؟ ابو الجهم گفت : اى امير المؤمنين آن جا كه مرا فرستادى ! صولى گويد : سفّاح پس از ابو سلمه خالد بن برمك را به سمت وزارت برگزيد .\r\n\r\n","description":"","footnote":"","page_name":" 210 ","page_number":230},
  {"content":"\r\n\r\n\r\nخالد بن برمك\r\nشرح وزارت خالد بن برمك و قدرى از روش او : اين خالد جدّ برامكه است ، و در همين اوقات بود كه دولت برامكه به ظهور پيوست ، و روزگار ايشان همچنان امتداد يافت تا آنكه در زمان رشيد به پايان رسيد . خالد بن برمك از رجال دولت بنى عبّاس بود ، و مردى فاضل و بزرگوار و كريم و هوشيار و آگاه به شمار مىآمد . سفّاح او را به وزارت برگزيد و همواره در دل وى جا داشت .\r\nخالد بن برمك عنوان وزارت داشت . گويند هر كس بعد از ابو سلمه به وزارت مىرسيد از اين كه وزيرش بنامند اجتناب مىنمود ، زيرا آنچه بر سر ابو سلمه آمد به فال بد گرفته شد ، و هم اين گفتار شاعر را كه :\r\n ان الوزير وزير آل محمّد * اودى فمن يشناك كان وزيرا \r\nبه فال بد گرفتند . ازينرو چنان كه گفته‌اند خالد بن برمك كار وزيران را انجام مىداد ولى به نام وزير خوانده نمىشد . خالد در نزد خلفا داراى منزلتى بزرگ بود . گويند روزى سفّاح به دو گفت : اى خالد از مقامت خشنود نيستى كه مرا هم به خدمت خود واداشته‌اى ؟ خالد را بيم فرا گرفته گفت : اى امير المؤمنين براى چه ؟ من بنده و خدمت‌گزار توام ! سفّاح خنديده گفت : ريطه دختر من با دختر تو يك جا مىخوابند ، من شب‌ها برمىخيزم و مىبينم پوشش از روى آنها به كنارى افتاده است ، ازينرو آن را روى ايشان مىافكنم . خالد دست سفّاح را بوسيده گفت : امير المؤمنين سرورى است كه دربارهء بنده و كنيزش كسب اجر مىكند . در زمان خالد مردم همواره بر در خانهء او فرود مىآمدند ، و شعرا وى را مدح مىكردند ، و همه از جانب او بهره‌مند مىشدند .\r\nناگفته نماند كه اشخاص مذكور پيش از خالد « سؤّال » خوانده مىشدند\r\n\r\n","description":"","footnote":"","page_name":" 211 ","page_number":231},
  {"content":"\r\n\r\nولى خالد گفت : من اين نام را براى اين گروه ناپسند مىدانم ، زيرا در ميان ايشان اشراف و بزرگان هستند ، بدين جهت آنها را « زوّار » ناميد ، و خالد اوّلين كسى بود كه آن گروه را زوّار نام نهاد [ 1 
  ] ، ازينرو هنگامى يكى از واردين بر خالد به دو گفت : ما نمىدانيم كدام يك از نيكىهاى تو دربارهء ما با ارزش‌تر است : صله‌اى كه به ما عطا مىكنى ، يا نامى كه روى ما نهاده‌اى ؟\r\nبعضى نيز گفته‌اند اولين كسى كه نام زوّار را روى گروه وافدين نهاد مساور بن نعمان در دولت بنى اميّه بود .\r\nچون منصور شهر بغداد را بنا نهاد هزينهء آن بر وى گران آمد ، ازينرو ابو ايّوب موريانى چنين رأى داد كه ايوان كسرى را خراب كرده مصالح آن را در بناى بغداد به كار برد ، منصور در اين باره با خالد بن برمك مشاورت كرد . خالد به دو گفت :\r\nاى امير المؤمنين اين كار را مكن كه ايوان كسرى براى اسلام نيكو نشانه و عبرتى است ، زيرا هر گاه مردم آن را ببينند مىفهمند كه چنين بنايى را جز امر آسمانى مقهور نكرده است . از اين گذشته ايوان مداين جايى است كه على بن ابى طالب ( ع ) در آن نماز گزارده . همچنين خرج ويران كردن آن از سودش بيشتر است ، ولى منصور به دو گفت : اى خالد تو همواره به عجميّت دل بسته‌اى ! آنگاه فرمان داد ايوان را خراب كنند ، چون قدرى از آن را خراب كردند دريافتند كه خرج خراب كردنش از آنچه به دست مىآيد بيشتر است ، ازينرو منصور از خراب كردن\r\n\r\n\r\n","description":"","footnote":"\r\n[ ( 1 - ) 
  ] ديگر از كسانى كه در اين باره عنايت داشت سلطان محمد شاه بن سلطان غياث الدين تغلق شاه ، پادشاه هند بود كه به نقل ابن بطوطه : وى دربارهء غربا بسيار نيكى مىكرد ، و ايشان را بر اهل هند مقدم مىداشت . و از هيچگونه احسان و انعام دربارهء آنها دريغ نمىكرد . از جمله احسان وى دربارهء غربا آن بود كه دستور داده بود ايشان را « اعزه » بنامند ، و از آنكه ايشان را غربا بخوانند نهى كرده بود ، و مىگفت : اگر غريب را غريب بنامند خاطرش افسرده مىشود ، و حالش دگرگون مىگردد . رحلهء ابن بطوطه ج 2 ص 41 .\r\n","page_name":" 212 ","page_number":232},
  {"content":"\r\n\r\nايوان دست كشيد و به خالد گفت : ما با تو هم رأى شديم . خالد به دو گفت : اى امير المؤمنين كنون رأى من بر اين است كه آن را خراب كنى تا مردم نگويند تو از خراب كردن بنايى كه ديگرى بر پا داشت عاجز ماندى ، ليكن منصور به دو توجّه نكرد و از خراب كردن ايوان صرف نظر نمود . در يكى از اعياد نوروز كه مردم هدايايى براى خالد آورده بودند ، و در ميان آن جام‌هايى از زر و سيم وجود داشت يكى از شعرا براى خالد نوشت :\r\n ليت شعرى أ ما لنا منك حظّ * يا هدايا الوزير فى النّوروز\r\nما على خالد بن برمك فى الجو * د نوال ينيله بعزيز\r\nليت لى جام فضّة من هدايا * ه سوى ما به الامير مجيزى\r\nانّما ابتغيه للعسل الممز * وج بالماء لا لبول العجوز \r\n« اى هداياى وزير در نوروز آيا ما را از تو بهره‌اى نيست ؟ براى خالد بن برمك در عالم جوانمردى اهميت ندارد كه چيز ارجمند را ببخشد ! كاش جز آنچه امير به من جايزه مىدهد جامى سيمين از هداياى وزير نيز نصيبم مىشد . من آن جام را براى عسل آميخته به آب مىخواهم نه براى بول عجوز ! » خالد نيز آنچه جام و ظرف سيمين و زرّين نزدش حاضر بود و مال هنگفتى به شمار مىآمد به آن شاعر بخشيد .\r\nچون منصور عهده‌دار خلافت شد خالد را همچنان در وزارت خويش برقرار ساخت ، و همواره او را گرامى مىداشت ، و طرف مشورت خويش قرار مىداد .\r\nدر اين جا وزارت وزراى سفّاح به پايان رسيد ، و سخن دربارهء دولت وى تمام شد . پس از سفّاح برادرش ابو جعفر منصور به خلافت رسيد .\r\n\r\nخلافت ابو جعفر منصور\r\nدر سال صد و سى و شش با منصور بيعت شد .\r\n\r\n","description":"","footnote":"","page_name":" 213 ","page_number":233},
  {"content":"\r\n\r\nنقل قسمتى از روش منصور و حوادث و وقايعى كه در روزگار او اتّفاق افتاد :\r\nمنصور از بزرگان و خردمندان و هوشياران و دانشمندان سلاطين بود ، و صاحب آراى صحيح و تدابير استوار و متين به شمار مىآمد . وى بسيار با وقار و در خلوت خوش خلق بود .\r\nمنصور از مزاح و كارهاى بيهوده بسيار پرهيز مىكرد ، و هر گاه لباس خود را مىپوشيد و به مجلس عامّ رهسپار مىگشت رنگش تغيير مىكرد . و چشمانش سرخ مىشد ، و همهء اوصافش دگرگونى مىپذيرفت .\r\nروزى به پسرانش گفت : اى فرزندان هر وقت ديديد من لباس پوشيده به مجلس عامّ رهسپارم ، هرگز احدى از شما به من نزديك نشود ، مبادا كه از جانب من گزندى به دو رسد .\r\nگويند : منصور همواره لباس خشن مىپوشيد ، و گاه پيراهنش را وصله مىكرد . هنگامى اين مطلب را با جعفر بن محمّد الصادق ( ع ) در ميان نهادند ، وى گفت :\r\nخدا را سپاس كه منصور را در ملك خويش با فقر نفس خويش گرفتار كرد .\r\nنيز گويند : در خانهء منصور هيچگاه لهو و لعب يا چيزى مانند آن ديده نشد . يكى از خدمتگزاران وى نقل كرده گويد : من زمانى بالاى سر منصور ايستاده بودم ، در اين وقت صدايى بلند به گوش وى رسيده به من گفت : ببين اين صداى چيست ؟ من در پى آن رفته ديدم يكى از خدمتگاران طنبورى در دست گرفته مىنوازد ، و گروهى از كنيزان نيز دور او جمع شده مىخندند .\r\nسپس نزد منصور بازگشته خبر آن را به دو دادم ، منصور در خشم شده گفت : طنبور چيست ؟ من آن را برايش وصف كردم ، منصور گفت : تو از كجا اطّلاع دارى ؟\r\nگفتم اى امير المؤمنين من آن را در خراسان ديده‌ام . منصور برخاسته نزد خادم مذكور آمد ، چون كنيزان وى را ديدند پراكنده شدند . و منصور دستور داد طنبور\r\n\r\n","description":"","footnote":"","page_name":" 214 ","page_number":234},
  {"content":"\r\n\r\nرا چندان بر سر آن خادم كوفتند تا شكست ، آنگاه وى را بيرون كرده فروخت .\r\nمنصور بىنهايت شيفتهء فرزندش مهدى بود . هر گاه شخصى را جريمه مىكرد يا مالى از كسى مىگرفت ، آن را جداگانه در بيت المال مىنهاد ، و نام صاحبش را بر آن مىنوشت ، چون هنگام مرگ وى فرا رسيد به فرزندش مهدى گفت : اى فرزند من هر چه از مردم به عنوان جريمه و مصادره گرفتم آن را در كنارى نهاده‌ام و نام صاحبانش را نيز روى آن نوشته‌ام ، چون تو عهده‌دار خلافت شدى آن را به صاحبانش برگردان تا مردم دعاگويت باشند ، و تو را دوست بدارند .\r\nيزيد بن عمر بن هبيره [ 1 
  ] گويد : من كسى را در جنگ و آشتى فريبكارتر و زيرك‌تر و سخت هوشيارتر از منصور نديدم ، وى مدّت نه ماه مرا در حالى كه سواران زبدهء عرب در خدمتم بودند محاصره كرد ، و ما آنچه كوشش كرديم تا شكافى در سپاه وى ايجاد كنيم نتوانستيم ، زيرا منصور بىنهايت هوشيار و مسلّط بر لشكر خود بود ، وى مرا محاصره كرد حال آنكه يك موى سپيد در سرم نبود ، و چون محاصره پايان يافت يك موى سياه در سرم وجود نداشت .\r\nبايد دانست كه منصور كسى بود كه اساس دولت را استوار كرد ، و مملكت را از روى حزم و هوشمندى بر پا داشت ، و قواعد و قوانين آن را مرتّب و برقرار ساخت ، و هم چيزهايى اختراع كرد .\r\nاز جمله چيزهايى كه منصور اختراع كرد اسب نوبتى بود كه سلاطين پيش از وى بدان آگاهى نداشتند ، و سبب اختراع آن را پس از اين نقل خواهيم كرد .\r\n\r\n\r\n","description":"","footnote":"\r\n[ ( 1 - ) 
  ] يزيد بن عمر بن هبيرهء فزارى ، از واليانى بود كه از جانب بنى اميه بر عراقين حكومت مىكرد ، و پس از ظهور عباسيان در جنگ و جدالى سخت و طولانى با ابو جعفر منصور ، سرانجام با مكر و فريب وى در سال 132 به قتل رسيد . ابن خلكان ، وفيات الاعيان .\r\n","page_name":" 215 ","page_number":235},
  {"content":"\r\n\r\nديگر به كار بردن خيش [ 1 
  ] در تابستان بود كه مردم قبل از وى از آن بىاطّلاع بودند . كسرايان ايران را رسم بر اين بود كه در هر روز از روزهاى تابستان اطاقى را گل‌اندود كرده در آن مىنشستند ، سپس روز ديگر اطاق ديگر را چنين مىكردند .\r\nمنصور بسيار بخيل بود و مردم به بخل او مثل‌ها مىزدند . و هم نقل كرده‌اند :\r\nوى مردى كريم بود . و در آن وقت كه به حجّ رفت دربارهء مردم حجاز بخشش‌ها نمود ، تا جايى كه سال حجّ وى را سال فراوانى ناميدند . ولى صحيح آن است كه وى مردى باهوش بود ، جايى كه بايد عطا كند مىبخشيد ، و جايى كه مىبايست امساك كند از بخشش خوددارى مىكرد ، ولى امساك بر طبع او غلبه داشت .\r\nدر زمان منصور پيش‌آمدى جالب به وقوع پيوست ، و آن اين بود كه گروهى از مردم خراسان كه به ايشان راونديّه [ 2 
  ] مىگفتند قايل به تناسخ ارواح شده چنين مىپنداشتند كه روح آدم به يكى از بزرگان ايشان منتقل شده است ، نيز پروردگار ايشان كه بدانها مىخوراند و مىنوشاند همانا منصور است . چون گروه مزبور پيدا شدند به سوى قصر منصور روى آورده دور آن به گردش پرداختند و گفتند :\r\n\r\n\r\n","description":"","footnote":"\r\n[ ( 1 - ) 
  ] خيش كيش : نوعى از پارچه بود كه از كتان بافند . برهان قاطع . بادزن خيش :\r\nبافته‌اى است خشن از كتان مانند شراع كشتى كه اهل عراق آن را نمناك مىكنند و ريسمانى بدان بسته از سقف اطاق مىآويزند ، و چون شخص مىخواهد بخوابد ريسمان آن را گرفته مىكشد ، در نتيجه بادى خنك از آن وزيده هواى گرم زايل مىشود ، و خواب راحت مىگردد :\r\nاقرب الموارد .\r\nابن اثير گويد : منصور اولين كسى بود كه خيش را ساخت ، زيرا پيش از وى كسرايان و همچنين بنى اميه هر روز اطاقى را گل‌اندود كرده در آن سكونت مىگزيدند . تاريخ ابن اثير ج 5 ص 49 .\r\n[ ( 2 - ) 
  ] راونديه : نام ديگر شيعهء آل عباس است كه امامت را به ارث بعد از پيغمبر ( ص ) حق فرزندان عباس عموى آن حضرت مىدانستند ، ايشان اصحاب عبد اللّه راوندى بودند .\r\nاز راونديه جماعتى نيز به الوهيت منصور خليفهء عباسى عقيده داشتند . عباس اقبال ، خاندان نوبختى ص 256 .\r\n","page_name":" 216 ","page_number":236},
  {"content":"\r\n\r\nاين كاخ پروردگار ماست ، منصور نيز رؤساى ايشان را گرفت و دويست نفر از آنها را به زندان افكند ، ولى باقيماندهء ايشان از كار وى خشمناك شده گرد هم آمدند ، و زندان‌ها را گشودند و رفقاى خود را بيرون آوردند . سپس به سوى منصور شتافته با او به جنگ پرداختند ، منصور نيز به قصد ايشان پياده به راه افتاد ، زيرا در آن هنگام مركبى بر در خانهء او وجود نداشت . بدين سبب از آن روز به بعد همواره مركبى بر در قصر وى نگاه مىداشتند ، و اين كار پس از منصور براى خلفا و سلاطين سنّت شد . در آن روز پس از آنكه منصور به راه افتاد مركبى برايش آوردند و او به قصد مهاجمين سوار بر آن شد ، ليكن راونديّه بر سر منصور هجوم آوردند ، و چيزى نمانده بود كه او را بكشند . در اين هنگام معن بن زائده [ 1 
  ] كه چندى بود از ترس منصور پنهان شده بود فرا رسيد ، و در حالى كه نقاب بر روى خود افكنده بود در مقابل منصور ايستاد و ناشناس شروع به جنگ كرد ، و پيكار سختى نمود ، و دليرى شايانى از خود نشان داد . در آن حال كه منصور بر استرى سوار بود ، و ربيع حاجب وى لگام استر را در دست داشت معن نزديك شده به ربيع گفت : دور شو زيرا من در اين حال به در دست گرفتن اين لگام سزاوار - ترم ! منصور گفت : راست مىگويد لگام را به دو واگذار ، معن همچنان پيكار مىكرد تا آنكه بر راونديّه پيروز گشت و چگونگى امر آشكار شد . در اين هنگام منصور به معن گفت : تو كيستى ؟ معن گفت : اى امير المؤمنين من همانم كه تو در جستجويش هستى ! من معن بن زائده‌ام . منصور گفت : تو و خانواده و مالت در امان خدا هستيد . شخصى مانند تو را بايد برگزيد و به دو نيكى كرد ، سپس\r\n\r\n\r\n","description":"","footnote":"\r\n[ ( 1 - ) 
  ] ابو الوليد معن بن زائدهء شيبانى از امرا و واليان نكو نام ، و اسخيا و شجاعان كم نظير بود ، وى در اواخر كارش به ولايت سيستان منصوب شد ، سپس با دسيسهء گروهى از خوارج به قتل رسيد ، سال وفاتش را بين سال‌هاى 151 و 158 ذكر كرده‌اند . ابن خلكان ، وفيات الاعيان .\r\n","page_name":" 217 ","page_number":237},
  {"content":"\r\n\r\nمعن را نواخت و ولايت يمن را به دو داد .\r\nنيز منصور كسى است كه شهر بغداد را بنا نهاد .\r\nشرح چگونگى بناى بغداد : منصور در آغاز دولت عبّاسى در نواحى كوفه شهرى بنا كرد و آن را هاشميّه ناميد . چون در آنجا وقعه راونديّه اتفاق افتاد منصور سكونت در آن را به مناسبت اتّفاق مذكور و هم به جهت همسايگى آن با كوفه ناپسند دانست ، زيرا وى از مردم كوفه كه سپاهش را فاسد كرده بودند در امان نبود ، ازينرو خود شخصا بيرون آمده براى انتخاب جايى كه شهرى در آن بسازد ، و خود و اهل و عيال و لشكرش در آن سكونت گزينند به جستجو پرداخت ، تا آنكه به سوى جرجرايا [ 1 
  ] سرازير شد و به موصل رسيد . سپس گروهى از حكماى خردمند و فهميده را فرستاد و به ايشان امر كرد جايى را براى اين كار در نظر بگيرند ، ايشان نيز جايى را در طرف غربى دجله يعنى نزديك به مشهد موسى و جواد ( ع ) كه شهر منصور ناميده شد برگزيدند ، منصور نيز بدانجا آمده روز و شبى را در آن گذرانيد و آن جا را پسنديد ، و شهر را در آن نقطه بنا كرد .\r\nاز مطالب جالبى كه در آن وقت اتّفاق افتاد اين بود كه راهبى از راهبان ديرى كه اكنون به دير روم معروف است از يكى از اصحاب منصور پرسيد : چه كسى مىخواهد در اين جا به ساختن شهر بپردازد ؟ وى گفت : امير المؤمنين منصور خليفهء مسلمانان ، راهب گفت : اسمش چيست ؟ گفت : عبد اللّه ، راهب گفت : نام ديگرى غير از اين هم دارد ؟ آن مرد گفت : خدا را نه ، جز آنكه كنيه‌اش ابو جعفر و لقبش منصور است ، راهب گفت : نزد وى برو و به دو بگو خود را در ساختن اين شهر رنج ندهد ، زيرا ما در كتاب‌هاى خود يافته‌ايم كه مردى كه نامش مقلاص است در اين جا شهرى خواهد ساخت ، و آن شهر سرگذشتى خواهد داشت ، و جز\r\n\r\n\r\n","description":"","footnote":"\r\n[ ( 1 - ) 
  ] جرجرايا : بلده‌اى بوده ميان واسط و بغداد در جانب شرقى دجله . ياقوت ، معجم البلدان .\r\n","page_name":" 218 ","page_number":238},
  {"content":"\r\n\r\nوى كسى نخواهد توانست آن را بسازد . آن مرد نزد منصور آمده گفتار راهب را برايش نقل كرد ، منصور نيز از مركب پياده شد و سجده‌اى طولانى كرد سپس گفت : به خدا سوگند من مقلاص نام داشته‌ام ، و اين لقب همواره روى من بوده سپس فراموش شده است . من بدان سبب مقلاص ناميده شدم كه در زمان كودكىام دزدى بود كه مقلاص نام داشت ، و مردم همواره به دو مثل مىزدند ، از طرفى در خانهء ما پيرزنى بود كه تربيت مرا به عهده داشت ، روزى كودكان مكتب به خانهء ما آمده به من گفتند : ما امروز ميهمان توايم ، من چيزى نداشتم كه صرف ايشان كنم ، و چون آن پيرزن ريسمان‌هايى داشت كه رشته بود من آن را ربوده فروختم ، و بهايش را صرف ايشان كردم ، چون پيرزن آگاه شد كه من ريسمان‌هاى او را دزديده‌ام مرا مقلاص ناميد ، و اين لقب روى من ماند و سپس رفته رفته فراموش شد . اكنون بر من ثابت شد كه من اين شهر را بنا خواهم كرد .\r\nيكى از خردمندان نصارا نزد منصور آمده وى را به محاسن جاى شهر بغداد آگاه ساخت و گفت : اى امير المؤمنين اين شهر در صراة كه ميان دجله و فرات است واقع مىشود ، هر گاه كسى با تو به جنگ برخاست دجله و فرات به منزلهء خندق شهر تو مىباشد . از طرفى خوار و بار و غلّه گاه از ديار بكر و گاه از دريا و هند و چين و بصره از راه دجله برايت مىرسد ، و از راه فرات از رقّه [ 1 
  ] و شام ، و از راه شطّ تامرّا [ 2 
  ] از خراسان و بلاد عجم به سوى تو مىآيد ، و تو اى امير المؤمنين همواره در ميان چندين نهر واقع هستى ، و دست دشمن به تو نمىرسد جز از راه جسر و پل ، و چون پل را خراب كردى و جسر را بريدى دشمن\r\n\r\n\r\n","description":"","footnote":"\r\n[ ( 1 - ) 
  ] رقه : شهرى است در جانب شرقى فرات در بلاد جزيره . ياقوت : معجم البلدان .\r\n[ ( 2 - ) 
  ] تامرا : از نواحى شرقى بغداد ، و داراى نهرى بزرگ بوده است . ياقوت : معجم البلدان .\r\n","page_name":" 219 ","page_number":239},
  {"content":"\r\n\r\nهرگز به تو دست نخواهد يافت . همچنين تو در اين جا ميان بصره و كوفه و واسط و موصل و ارض سواد قرار دارى ، و هم نزديك به بيابان و دريا و كوه هستى . ازينرو كوشش و حرص منصور در بناى بغداد زيادتر شد ، و به اطراف مملكت نوشت تا صنعتگران و هنرمندان را نزد وى بفرستند ، و نيز گروهى از اشخاص عادل و خردمند و دانا و امين و شناسا به علم هندسه را برگزيده فرمان داد تقسيم شهر و ساختمان آن را به عهده بگيرند ، و سپس در سال صد و چهل و پنج ساختمان آن را شروع كرد .\r\nگويند ابو حنيفه صاحب مذهب معروف در آن هنگام خشت و آجر مىشمرد ، و هموست كه شمارش آن را با نى به جهت اختصار اختراع كرد . منصور بارهء شهر بغداد را از پايين پنجاه ذراع ، و از بالا بيست ذراع قرار داد ، و خشت اوّل را با دست خويش به زمين نهاد و خواند : « بسم اللّه و الحمد للّه .  الْأَرْضَ لِلَّهِ يُورِثُها مَنْ يَشاءُ مِنْ عِبادِهِ وَ الْعاقِبَةُ لِلْمُتَّقِينَ  [ 1 
  ] » سپس فرمان شروع بنا را صادر كرد ، و چنان كه گفته شد بناى آن را در سال صد و چهل و پنج شروع كرد ، و در سال صد و چهل و شش به پايان رسانيد ، و شهر را به شكل دايره ساخت ، و قصر خود را در ميان آن بنا نهاد تا كسى از ديگرى به دو نزديك‌تر نباشد .\r\nهزينهء ساختمان شهر بغداد به چهار ميليون و سى صد و سى و سه هزار درهم بالغ شد . چون بناى شهر به پايان رسيد منصور امراى لشكر را دربارهء آن قسمت از كارهاى عمارت شهر كه بر عهدهء ايشان بود به حساب كشيد ، و باقيماندهء آن را از ايشان مطالبه كرد ، تا جايى كه از يكى از ايشان به موجب حسابى كه كرده بود پانزده درهم طلبكار شد و آن را باز پس گرفت .\r\nنام‌هاى شهر بغداد : شهر مذكور را بغداد مىگفتند زيرا در آن جا موضعى\r\n\r\n\r\n","description":"","footnote":"\r\n[ ( 1 - ) 
  ] سورهء 7 ، آيهء 128 .\r\n","page_name":" 220 ","page_number":240},
  {"content":"\r\n\r\nبود كه بغداد ناميده مىشد ، ازينرو شهر را بدان نام خواندند . نيز آن را بغداذ با ذال معجمه و هم بغدان با نون خوانده‌اند . همچنين بدان زوراء گفته‌اند زيرا كه جاى شهر بغداد در قديم زوراء خوانده مىشده است .\r\nنيز گويند : بدان جهت بغداد را زوراء مىخوانده‌اند كه قبله‌اش غير مستقيم بوده است ، و نمازگزار در مسجد جامع آن ناچار بوده كمى به جانب چپ منحرف شود . و هم آن را « مدينة المنصور » و « دار السّلام » مىخوانده‌اند .\r\nگويند : بغداد شهرى مبارك و ميمون بود ، و هرگز خليفه‌اى در آن جا درنگذشت .\r\nبنا بر آنچه گفته شد شهر منصور همان بغداد قديم بوده است ، و بغدادى كه اكنون در جانب شرقى است پس از آن بنا نهاده شد .\r\nمنصور همان كسى است كه با سادات حسنى آن گونه رفتارهاى زشت در پيش گرفت ، بدين معنى كه مشايخ آنها را از قبيل عبد اللّه محض بن حسن بن حسن بن علىّ بن ابى طالب ( ع ) كه شيخ طالبيّين در عصر خود بود ، و فرزندان و برادران و پسران برادران وى را كه جملگى از سادات حسنى بودند گرفته نزديك خود زندانى كرد ، تا آنكه همگى در زندان جان سپردند .\r\nنقل كرده‌اند كه روزى حاجب منصور بيرون آمده گفت : هر كس از فرزندان حسين ( ع ) بر در قصر حاضر است داخل شود ، در اين وقت مشايخ حسينيان داخل شدند ، سپس حاجب بيرون آمده گفت : هر كس از فرزندان حسن ( ع ) اكنون بر در قصر حاضر است داخل شود ، مشايخ حسنيان نيز داخل شدند ، ليكن حاجب مذكور ايشان را در مقصوره‌اى فرود آورد ، و چند آهنگر را از در ديگر داخل كرد ، و حسنيان را در غل و زنجير افكنده به عراق فرستاد ، و در آنجا زندانى كرد تا جملگى در حبس وى در كوفه درگذشتند . خداوند منصور را از آن كارى كه كرد پاداش نيك ندهد .\r\n\r\n","description":"","footnote":"","page_name":" 221 ","page_number":241},
  {"content":"\r\n\r\nاز وقايع جالب كه در اين مورد اتّفاق افتاد اين بود كه : مردى از فرزندان حسن ( ع ) آمده نزد منصور ايستاد ، منصور به دو گفت : براى چه اينجا آمده‌اى ؟\r\nآن مرد گفت : آمدم تا مرا نزد خويشانم حبس كنى ، زيرا من پس از ايشان طالب زندگى نيستم ، منصور نيز وى را نزد آنها به زندان افكند ، اين مرد علىّ بن حسن بن حسن بن حسن بن علىّ بن ابى طالب ( ع ) بود .\r\nشخص ديگر از سادات حسنى كه محمّد بن ابراهيم بن حسن بن حسن بن علىّ بن ابى طالب ( ع ) ناميده مىشد رويى زيبا داشت چندانكه به سبب حُسن و جمالش وى را « ديباج الأصفر » - ديباى زرد - مىخواندند ، منصور وى را احضار كرد و به دو گفت : ديباج الأصفر تويى ؟ وى گفت : مردم چنين مىگويند ، منصور گفت : تو را نوعى بكشم كه تاكنون كسى را نكشته‌ام ، سپس فرمان داد او را زنده واداشته ستونى روى او بنا نهادند تا آنكه در ميان آن جان سپرد .\r\nسبب رفتار ناپسندى كه منصور با فرزندان حسن ( ع ) كرد : بنى هاشم از طالبيان و عبّاسيان جملگى در زمان بنى اميّه گرد هم آمده دربارهء چگونگى حال خود ، و ستم و فشارى كه همواره بر ايشان وارد مىآمد ، و هم در پيرامون امر بنى اميّه و اضطراب دولت ايشان ، و توجّه مردم به بنى هاشم ، و ميل و رغبت ايشان بر اينكه بنى هاشم دعوت خويش را آغاز كنند به مذاكره پرداختند ، و سرانجام بدين امر اتّفاق نمودند كه پنهانى مردم را دعوت كنند ، سپس گفتند : ما ناچار بايد رئيسى براى خود تعيين كرده با وى بيعت كنيم ، و سپس متفقا بر آن شدند كه با نفس زكيّه محمّد بن عبد اللّه بن حسن بن حسن بن علىّ بن ابى طالب ( ع ) بيعت كنند . اين محمّد از حيث فضل و شرف و علم از سادات و رجال بنى هاشم به شمار مىآمد . در آن مجلس اعيان بنى هاشم از علوى و عبّاسى همگى حضور داشتند ، و از اعيان طالبيّين نيز جعفر بن محمّد الصّادق ( ع ) و عبد اللّه بن حسن بن حسن بن علىّ بن ابى طالب و\r\n\r\n","description":"","footnote":"","page_name":" 222 ","page_number":242},
  {"content":"\r\n\r\nدو فرزند محمّد نفس زكيّه ، و ابراهيم قتيل باخمرى ، و از اعيان عبّاسيّين سفّاح و منصور و ساير بنى عبّاس حاضر بودند ، و همگى در بيعت با نفس زكيّه اتّفاق نمودند جز امام جعفر بن محمّد الصادق ( ع ) كه به پدر نفس زكيّه يعنى عبد اللّه محض گفت :\r\nفرزند تو به خلافت نخواهد رسيد ، و هرگز كسى جز صاحب قباى زرد ، يعنى منصور كه در آن مجلس قباى زردى بر تن داشت ، بر خلافت دست نخواهد يافت .\r\nمنصور گويد من از همان ساعت عمّال و كارگزاران خويش را نزد خود تعيين كردم . ولى سرانجام گروه مذكور دربارهء نفس زكيّه متّفق شده با وى بيعت كردند سپس روزگار كار خود را كرد ، و سلطنت چنان كه شرحش گذشت به بنى عبّاس منتقل شد ، و از سفّاح به منصور رسيد ، و منصور همّى جز اين نداشت كه نفس زكيّه را پيدا كرده او را بكشد و يا خلع كند ، و چيزى كه منصور را بدين امر برمىانگيخت همانا علاقهء شديد مردم به نفس زكيّه ، و اعتقادشان به فضل و شرف و رياست او بود ازينرو منصور نفس زكيّه را از پدرش عبد اللّه محض كه از رجال و سادات بنى هاشم بود طلبيد ، و او را واداشت كه دو فرزندش محمد نفس زكيّه و ابراهيم را نزد وى حاضر كند ، عبد اللّه در پاسخ منصور گفت : من از ايشان هيچگونه خبرى ندارم زيرا آن دو نفر از ترس منصور پنهان شده بودند . و چون گفتگوى منصور با عبد اللّه به طول انجاميد عبد اللّه به دو گفت : آخر چه قدر سخن را طولانى مىكنى ؟ به خدا سوگند اگر ايشان در زير قدم‌هاى من باشند من قدم از روى آنها برنمىدارم ، سبحان اللّه ! من فرزندان خود را نزد تو بياورم كه تو آنها را بكشى ! منصور نيز عبد اللّه و ساير خاندان او و فرزندان حسن ( ع ) را گرفت ، و چنان كه شرحش گذشت با ايشان رفتار كرد . خداوند از ايشان خشنود گردد ، و بر آنها درود\r\n\r\n","description":"","footnote":"","page_name":" 223 ","page_number":243},
  {"content":"\r\n\r\nفرستد .\r\nشرح خروج نفس زكيّه : نفس زكيّه محمّد بن عبد اللّه بن حسن بن حسن بن علىّ بن ابى طالب ( ع ) است . نفس زكيّه از حيث فضل و شرف و دين و علم و شجاعت و فصاحت و رياست و كرامت و بزرگوارى از سادات و رجال بنى هاشم به شمار مىآمد .\r\nوى در آغاز كار ميان مردم شايع كرده بود كه مهدى موعود است . پدرش نيز اين مطلب را همواره در نفوس گروهى از مردم پايدار مىساخت ، زيرا از پيغمبر ( ص ) روايت مىشد كه فرموده بود : اگر از دنيا جز يك روز باقى نماند خدا آن روز را چندان طولانى خواهد كرد تا مهدى و قائم ما كه نامش مانند نام من و نام پدرش مانند نام پدر من است ظهور كند .\r\nو امّا اماميّه اين روايت را بدون جملهء : نام پدرش مانند نام پدر من است نقل مىكنند . بدين سبب عبد اللّه محض دربارهء فرزندش محمّد به مردم مىگفت :\r\nاين همان مهديى است كه بشارت او داده شده ، اين همان محمّد بن عبد اللّه است .\r\nخداوند نيز محبت وى را در دل مردم افكنده مردم جملگى به دو روى آوردند .\r\nاز طرفى بيعت اشراف بنى هاشم با محمّد و نامزد كردن وى را براى خلافت و مقدّم داشتنش بر خود ، جملگى به اين امر كمك كرده رغبت محمّد را در طلب خلافت ، و رغبت مردم را به دو زياد كرد .\r\nمحمّد از زمانى كه دولت به چنگ بنى عبّاس افتاد از ترس ايشان پيوسته در غربت به سر مىبرد ، و چون از سرنوشت پدر و خانوادهء خود آگاه شد در مدينه ظهور كرد ، و امر خويش را آشكار ساخت ، و اعيان مدينه نيز وى را تبعيّت كرده جز نفرى چند از پيروى او سرباز نزدند . محمّد نيز بر مدينه دست يافت ، و امير آن را كه از جانب منصور نصب شده بود عزل كرد ، و از طرف خود قاضى و عاملى\r\n\r\n","description":"","footnote":"","page_name":" 224 ","page_number":244},
  {"content":"\r\n\r\nبر آن گماشت ، و در زندان‌ها را شكست و هر كس در آن بود خارج كرد . و يكباره بر مدينه استيلا يافت .\r\nدر همان روز كه محمّد بن عبد اللّه در مدينه خروج كرد و بدان كارها دست زد مردى كه به دو اوس عامرى مىگفتند از مدينه به سوى منصور شتافت ، و نه روز راه پيمود و شبانگاه به مقصد رسيد ، و در مقابل دروازهء شهر ايستاده همچنان فرياد كرد تا آنكه صداى وى را شنيده وارد شهرش كردند . ربيع حاجب به دو گفت :\r\nدر اين وقت شب كه امير المؤمنين در خواب است چه كارى دارى ؟ اوس گفت :\r\nناچار بايد امير المؤمنين را ملاقات كنم ، ربيع نزد منصور رفته وى را از آمدن آن مرد آگاه كرد ، و سپس او را نزد منصور برد ، اوس گفت : اى امير المؤمنين محمّد بن عبد اللّه در مدينه خروج كرد . و فلان كار و فلان كار را مرتكب شد .\r\nمنصور به دو گفت : تو خود او را ديدى ؟ گفت : آرى او را بالاى منبر رسول خدا ( ص ) ديدم و با او گفتگو كردم ، منصور وى را در خانه‌اى جا داد ، و از آن پس پى در پى اخبار در اين باره به منصور مىرسيد ، منصور نيز به اوس عامرى اجازه داد از خانه خارج شود ، و به دو وعده كرد كه درباره‌اش نيكى كند و جايزه‌اى به دو بدهد .\r\nسپس از اوس پرسيد : چند شبه از مدينه به اينجا رسيدى ؟ اوس گفت :\r\nمدّت نه شب ، منصور نيز نه هزار درهم به دو عطا كرد . منصور از آن پس مدّتى درنگ كرد و همچنان به انديشه پرداخت ، و ميان او و محمّد بن عبد اللّه نامه‌ها ردّ و بدل شد ، و هر يك از ايشان به ديگرى نامه‌هايى نوشت كه از مكاتيب كم نظير و پسنديده به شمار مىآمد ، و هر يك در نامه‌هاى خود به دلايلى گوناگون متوسّل شدند ، تا آنكه سرانجام منصور پسر برادر خود عيسى بن موسى را براى جنگ با محمّد بن عبد اللّه فرستاد .\r\n\r\n","description":"","footnote":"","page_name":" 225 ","page_number":245},
  {"content":"\r\n\r\nعيسى بن موسى نيز با سپاهى انبوه رهسپار شده در جايى نزديك مدينه با محمّد بن عبد اللّه روبرو شدند ، و با يك ديگر به جنگ پرداختند ، تا آنكه عاقبت سپاه عيسى غلبه يافت و محمّد بن عبد اللّه به قتل رسيد ، و سرش براى منصور فرستاده شد .\r\nاين در سال صد و چهل و پنج بود . پس از محمّد برادرش ابراهيم بن عبد اللّه « قتيل باخمرى » ، در بصره خروج كرد .\r\n\r\nخروج ابراهيم بن عبد اللّه\r\nشرح چگونگى آن واقعه به نحو اختصار : ابراهيم بن عبد اللّه در آن وقت كه پنهان بود گاه ناشناس در ميان سپاه منصور مىآمد ، و بسا اتّفاق مىافتاد كه بر سر سفرهء منصور نيز مىنشست ، ولى منصور همواره در طلب و جستجوى او بود ، سپس ابراهيم از مدينة المنصور خارج شده به بصره رفت ، و امر خويش را آشكار ساخت ، و مردم را به خويشتن دعوت كرد ، و رفته رفته گروهى از مردم وى را تبعيّت نمودند و پيروانش زياد شدند .\r\nمنصور نيز پسر برادر خود عيسى بن موسى را پس از آنكه از جنگ با نفس زكيّه و كشتن وى برگشته بود به سوى ابراهيم فرستاد ، عيسى بن موسى با پانزده هزار جنگجو به سوى ابراهيم رهسپار شد ، و هر دو گروه در قريه‌اى نزديك كوفه كه بدان « باخمرى » مىگفتند با يك ديگر روبرو شدند ، و عاقبت سپاه منصور غلبه يافت ، و ابراهيم در ميدان كارزار كشته شد . خدايش رحمت كند .\r\nاين در سال صد و چهل و پنج بود .\r\n\r\nخروج عبد اللّه بن على\r\nروزگار منصور دورانى آشفته و پرحادثه بود . از جمله كسانى كه بر منصور\r\n\r\n","description":"","footnote":"","page_name":" 226 ","page_number":246},
  {"content":"\r\n\r\nخروج كردند عبد اللّه بن علىّ عموى او بود . چنان كه شرحش گذشت سفّاح وى را براى جنگ با مروان حمار گسيل كرد ، چون سفّاح درگذشت و منصور به خلافت رسيد عبد اللّه بن علىّ كه در آن وقت در شام بود ، در خلافت طمع كرده به خطبه برخاست ، و مردم را مخاطب ساخته گفت : اى مردم سفّاح بنى عبّاس را براى جنگ با مروان برانگيخت ، ولى هيچ كس جز من دعوت او را نپذيرفت ، ازينرو سفّاح به من گفت : اگر تو بر مروان پيروز شدى و به دو دست يافتى پس از من ولىّ عهد من خواهى بود ، در اين وقت گروهى نيز بر اين مطلب شهادت دادند ، و سپس مردم با وى بيعت كردند . چون اين خبر به منصور رسيد وى را بسى آشفته كرد ، و به انديشه فرو برد ، سپس ابو مسلم خراسانى به دو گفت اگر مىخواهى من كمر بسته در خدمت تو همچنان بايستم ، و اگر مىخواهى به خراسان بروم و از آنجا براى كمك به تو سپاه بفرستم ، و اگر مىخواهى خودم به جنگ با عبد اللّه بن على رهسپار شوم .\r\nمنصور نيز ابو مسلم را فرمان داد كه به جنگ عبد اللّه روان شود . ابو مسلم با سپاهى انبوه به راه افتاد ، و مدّت چند ماه كارزار وى با عبد اللّه به طول انجاميد ، تا سرانجام ابو مسلم بر سپاه عبد اللّه چيره شد و عبد اللّه به بصره گريخت ، و به برادرش سليمان بن علىّ بن عبد اللّه بن عبّاس پناهنده شد ، سليمان از وى نزد منصور شفاعت كرد . و از او براى عبد اللّه امان خواست ، منصور نيز عبد اللّه را امان داد و نامه‌اى بليغ برايش نوشت و در آن به همه چيز ملتزم شد ، ولى چون عبد اللّه نزد منصور آمد منصور وى را به زندان افكند ، تا آنكه در زندان جان سپرد .\r\nنيز گويند منصور خانه‌اى براى عبد اللّه بن علىّ ساخت و در ميان پايه‌هاى آن سنگ نمك به كار برد ، سپس آب بر آن روان ساخت ، و خانه روى عبد اللّه فرو ريخته عبد اللّه درگذشت .\r\n\r\n","description":"","footnote":"","page_name":" 227 ","page_number":247},
  {"content":"\r\n\r\n\r\nقتل ابو مسلم خراسانى\r\nشرح چگونگى قتل ابو مسلم خراسانى : منصور از ابو مسلم كينه و خشم ديرينه‌اى در دل داشت ، و ميان اين دو نفر همواره آن خشم و كينه باقى بود ، ازينرو منصور در زمان سفّاح به دو اشارت كرد كه ابو مسلم را به قتل برساند ، ليكن سفّاح به اين كار تن در نداد و گفت : با آن همه خدمات شايانى كه ابو مسلم در دولت ما كرده چگونه من به اين كار اقدام كنم ! .\r\nچون منصور به خلافت رسيد ابو مسلم را - چنان كه شرحش گذشت - به جنگ عموى خود عبد اللّه بن علىّ فرستاد ، چون ابو مسلم بر عبد اللّه پيروز شد ، و آنچه را در سپاه وى بود به غنيمت گرفت ، و عبد اللّه شكست خورده به بصره گريخت .\r\nمنصور يكى از خدمتگزاران خود را فرستاد تا بر اموالى كه در سپاه عبد اللّه موجود بود نظارت كند ، ابو مسلم از اين كار به خشم آمده گفت : دربارهء خون‌ها امينم ولى در اموال خائن ! و منصور را دشنام داد .\r\nيكى از جاسوسان منصور اين مطلب را به دو خبر داد ، ابو مسلم نيز از آن هنگام آهنگ مخالفت و سرپيچى كرد ، و بر آن شد كه يكسره به خراسان رهسپار شود و نزد منصور نرود ، منصور بيمناك شد كه مبادا ابو مسلم با حالت خشم به خراسان رفته در آنجا كار را بر وى تباه سازد .\r\nابو مسلم مردى تيز هوش و شجاع و خردمند و زيرك و دانا و در كارها دلير و با جرأت بود ، و مردم همواره از او بيم داشتند . ابو مسلم سماع حديث كرده از هر علمى بهره‌اى داشت .\r\nدر اين وقت منصور به ابو مسلم نامه‌اى نوشت و در آن از وى دلجويى كرد ، و او را به آرامش دعوت نمود ، و وعدهء نيكى به او داد ، و از او خواست نزد وى بيايد . ابو مسلم نيز در پاسخ نوشت من به فرمانبردارى باقىام و عزم خراسان دارم\r\n\r\n","description":"","footnote":"","page_name":" 228 ","page_number":248},
  {"content":"\r\n\r\nتو اگر خويشتن را اصلاح كردى من گوش فرا مىدهم و اطاعت مىكنم ، و اگر جز اين نخواستى كه خواهش دل را پيروى كنى من هم راهى براى خود انتخاب مىكنم كه به سلامت نزديك باشد .\r\nازينرو بيم منصور از ابو مسلم فزونى يافت و بر او خشمناك شد ، و نامهء ديگر به دو نوشت كه خلاصه‌اش اين بود : تو در نظر ما آنسان كه خود را پنداشته‌اى نيستى ، و خدماتت در دولت ما تو را از اين گونه سخنان بىنياز مىكند . و سپس از او خواهش كرد نزدش بيايد ، و به بزرگان بنى هاشم دستور داد ايشان نيز نامه‌هايى براى ابو مسلم بنويسند ، ايشان نيز نامه‌اى چند به ابو مسلم نگاشته تمرّد و سرپيچى او را از فرمان منصور كارى زشت شمردند ، و او را واداشتند كه نزد منصور آمده از وى عذرخواهى كند . سپس منصور نامه‌هاى مذكور را به دست مردى خردمند از اطرافيان خود داد و به دو گفت : نزد ابو مسلم برو و با نرمى هر چه تمامتر با او سخن بگو ، اگر ابو مسلم راضى به بازگشت شد او را نزد من بياور ، و اگر در سرپيچى و تمرّد اصرار ورزيد ، و تصميم رفتن به خراسان گرفت ، و تو از آمدنش مأيوس شدى ، و هيچ چاره‌اى برايت باقى نماند ، آن وقت به دو بگو : منصور گفت اگر اين گونه رهسپار خراسان شوى و نزد من نيايى ، از محمّد ( ص ) بيزارم ، و از نسل عبّاس نيستم اگر جز خودم كسى را به جنگ تو بفرستم ، و چنين و چنانم اگر نبرد با تو را بر عهده نگيرم ! . فرستادهء منصور نزد ابو مسلم رفته نامه‌ها را به دو داد ابو مسلم نيز آنها را خواند و به دوستى كه داشت و نامش مالك بن هيثم بود رو كرده گفت : چه بايد كرد ؟ مالك بن هيثم گفت : صلاح در اين است كه نزد منصور نروى زيرا اگر نزد وى به روى تو را خواهد كشت ، تو بايد راه خود را در پيش گيرى تا به رى كه مردم آن پيروان تواند برسى ، و آن جا اقامت گزينى ، و به كار خود بپردازى ، اگر پيش‌آمدى براى تو كرد خراسان در پشت تو است .\r\n\r\n","description":"","footnote":"","page_name":" 229 ","page_number":249},
  {"content":"\r\n\r\nابو مسلم نيز رأيش بر اين قرار گرفت و به فرستادهء منصور گفت : به منصور بگو كنون رأى من بر آمدن نزد تو نيست بلكه عازم خراسان هستم ، فرستادهء منصور به ابو مسلم گفت : اى ابو مسلم تو همواره امين آل محمّد ( ص ) بوده‌اى ، تو را به خدا سوگند مىدهم كه خود را آلوده به عصيان و خلاف نكنى ، صلاح در اين است كه نزد امير المؤمنين حاضر شوى و از وى عذر بخواهى ، زيرا هرگز از وى جز آنچه دوست مىدارى نخواهى ديد .\r\nابو مسلم به دو گفت : تو كى آموخته‌اى كه اين گونه با من سخن بگويى ؟ آن مرد گفت : سبحان اللّه تو خود ما را به دوستى و يارى اين گروه دعوت كردى ، و به ما گفتى هر كس با ايشان مخالفت كرد او را بكشيد ، و چون در كارى كه ما را بدان برانگيختى وارد شديم تو خود رو گردانده بدان پشت پا مىزنى ! ابو مسلم گفت سخن همان است كه گفتم و از گفتهء خود برنمىگردم ، فرستادهء منصور گفت : پس نظرى جز اين ندارى ؟ ابو مسلم گفت : آرى نظرى ندارم ! فرستادهء منصور نيز با ابو مسلم خلوت كرد و گفتار منصور را به دو گوشزد نمود ، ابو مسلم درهم شده ساعتى سر فرو افكند و سپس گفت : برمىگردم و از او عذر مىخواهم ، آنگاه سپاه خويش را به يكى از ياران خود سپرد و به دو گفت : اگر نامه‌اى از من براى تو رسيد و نصف مهرم بر آن زده شده بود بدان كه آن نامه از من است ، و اگر همهء مهرم بر آن زده شده بود بدان كه آن نامه از من نيست ، و سپس سفارش‌هاى لازم را به دو كرد و به سوى منصور روان شد و در مداين او را ملاقات كرد .\r\nچون منصور از رسيدن ابو مسلم آگاه شد ، فرمان داد مردم وى را استقبال كنند ، هنگامى كه ابو مسلم نزد منصور حضور يافت دست او را بوسيد ، منصور نيز ابو مسلم را نزد خويش فرا خوانده او را نوازش نمود ، سپس وى را مرخّص كرد تا به خيمهء خود رود و استراحت كند . آنگاه به حمّام رفته صبح فردا نزدش\r\n\r\n","description":"","footnote":"","page_name":" 230 ","page_number":250},
  {"content":"\r\n\r\nبيايد . ابو مسلم از نزد منصور بيرون آمد ، چون صبح فرا رسيد فرستادهء منصور نزد ابو مسلم آمده او را فرا خواند . از طرفى منصور گروهى از اصحاب خويش را در حالى كه همگى مسلّح بودند پشت پرده‌ها گماشته به ايشان سفارش كرده بود كه هر گاه وى دست‌هايش را به هم كوفت جملگى بيرون آمده ابو مسلم را به قتل برسانند ! .\r\nچون ابو مسلم نزد منصور آمد منصور به دو گفت : مرا از دو شمشيرى كه در سپاه عبد اللّه بن علىّ يافته‌اى آگاه كن ، ابو مسلم گفت : اين يكى از آنهاست و اشاره به شمشيرى كه در دستش بود نمود . منصور آن را گرفته زير مصلّاى خود نهاد ، سپس شروع به توبيخ و سرزنش او كرد ، و يك يك گناهان او را برشمرد ، ابو مسلم نيز از هر يك به نحوى عذر مىخواست ، تا آنكه منصور چندين گناه از ابو مسلم ذكر كرد عاقبت ابو مسلم به منصور گفت : اى امير المؤمنين با شخصى مانند من اين گونه سخن نمىگويند ، و مثل اين گناهان را با آن همه خدمات شايانى كه كرده نزد او بر نمىشمرند ، منصور خشمناك شده پرسيد : اى زادهء زن آلوده و پليد تو كردى ! به خدا سوگند اگر كنيزى سياه هم جاى تو بود كارهايى را كه تو كردى او هم مىكرد : آيا جز براى خاطر ما و دولت ما بود كه بدين مقام نايل شدى ! ابو مسلم گفت : بس كن من هيچگاه از كسى جز خدا نمىترسم ! .\r\nدر اين هنگام منصور دست‌هاى خود را به يك ديگر كوفت و كسانى كه پشت پرده بودند بيرون آمده شمشيرهاى خود را بر ابو مسلم فرود آوردند ، ابو مسلم فرياد بر آورد :\r\nاى امير المؤمنين مرا براى دشمنت نگاه دار ، منصور گفت : چه دشمنى براى من از تو بالاتر ! . سپس دستور داد وى را در بساطى پيچيدند . در اين وقت عيسى بن موسى بر منصور وارد شده گفت : اى امير المؤمنين ابو مسلم چه شد ؟ منصور گفت : در ميان اين بساط است ! . عيسى گفت : او را كشتى ؟ منصور گفت : آرى ، عيسى گفت :  إِنَّا لِلَّهِ \r\n\r\n","description":"","footnote":"","page_name":" 231 ","page_number":251},
  {"content":"\r\n\r\n وَ إِنَّا إِلَيْهِ راجِعُونَ ،  پس از آن همه خدماتى كه كرد و رنج‌هايى كه برده و پس از امانى كه به دو داده بودى ! زيرا منصور ابو مسلم را امان داده عيسى بن موسى نيز در اين باره كفالت كرده بود ، منصور گفت : خداوند دل تو را از ابو مسلم بركند ، به خدا سوگند در روى زمين دشمنى بزرگ‌تر از ابو مسلم براى تو نبود ، آيا با زنده بودن ابو مسلم شما را سلطنتى بود ؟ سپس منصور در ميان سپاه ابو مسلم مالى تقسيم كرد ، ايشان نيز پراكنده شدند ، و منصور دست روى خراسان انداخت .\r\nاين در سال صد و سى و هفت بود .\r\nدر پى قتل ابو مسلم مردى به نام سنباد در خراسان به خونخواهى ابو مسلم خراسانى برخاست .\r\n\r\nسنباد خونخواه ابو مسلم\r\nشرح چگونگى خروج سنباد : اين سنباد مردى مجوسى و اهل يكى از قراى نيشابور بود ، و هم از اصحاب ابو مسلم و دست‌پروردهاى او به شمار مىآمد .\r\nچون ابو مسلم به قتل رسيد سنباد خشمگين شد ، و پيروانى زياد پيدا كرد ، و بسيارى از مردم جبال وى را اطاعت كردند ، و سنباد به بسيارى از بلاد خراسان چيره شد .\r\nچون خبر سنباد به منصور رسيد ده هزار سوار به سوى او فرستاد ، و طرفين ميان همدان و رى با يك ديگر روبرو شدند ، سنباد مذكور بلادى را كه به تصرّف در آورده بود يكباره به تباهى كشانيد ، و زن و فرزند مردم را به اسارت گرفت ، و چنين وانمود كرد كه مىخواهد به حجاز رود و كعبه را ويران كند .\r\nچون سنباد و لشكر منصور به يك ديگر رسيدند ، سنباد كه گروهى از زنان مسلمانان را اسير كرده بر شتران نشانده با خود آورده بود ، دستور داد اسرا را همچنان پيشاپيش سپاهش وادارند ، زنان اسير نيز در حالى كه سر برهنه سوار\r\n\r\n","description":"","footnote":"","page_name":" 232 ","page_number":252},
  {"content":"\r\n\r\nبر شتر بودند جملگى يك صدا فرياد زدند : وا محمّداه : در اين هنگام شتران رم برداشته به عقب برگشتند ، و رو به لشكر سنباد نهادند ، و ايشان را پراكنده ساختند ، و سپاه منصور نيز آنها را تعقيب كرده در پى شتران قرار گرفتند ، و شمشير در ميان سپاهيان سنباد نهاده ايشان را به قتل رساندند . گويند شمارهء كشتگان در آن واقعه نزديك به شصت هزار نفر بود .\r\nاين به تجربه رسيده است كه هر كس دولتى را پىريزى كند ، و آن را به وجود آورد غالبا از آن بهره‌اى نخواهد برد . پيغمبر ( ص ) فرموده است :\r\n« لا تتمنّوا الدّول فتحرموها »\r\nيعنى : آرزوى دولت مكنيد كه از آن محروم و بى بهره خواهيد ماند .\r\nشايد اين بدان جهت است كه در مخترع و موجد دولت يك نوع گستاخى و جرأتى وجود دارد كه تحمّل آن براى ملوك و پادشاهان غير ممكن است ، و هر چه آن جرأت و گستاخى زياد شود امتناع و كراهت ايشان زيادتر مىشود ، تا آنكه سرانجام وى را نابود مىكنند .\r\nنيز منصور پسر برادر خود عيسى بن موسى را از ولايت عهد خلع كرد ، و مهدى پسر خويش را جاى او نهاد .\r\nشرح چگونگى خلع عيسى بن موسى : وى عيسى بن موسى بن محمّد بن علىّ بن عبد اللّه بن عبّاس امير كوفه و پسر برادر منصور بود ، ابراهيم امام ، عيسى بن موسى را پس از منصور ولىّ عهد قرار داده بود ، و از مردم براى وى بيعت گرفته ايشان را بدين امر سوگند داده بود .\r\nچون مهدى پسر منصور بزرگ شد ، منصور بسيار شيفتهء او گشته خواستار آن شد كه برايش بيعت خلافت گرفته شود ، ازينرو عيسى بن موسى را خلع كرد ، و كسانى را بر اين مطلب گواه نمود ، سپس براى مهدى بيعت گرفت ، و عيسى بن\r\n\r\n","description":"","footnote":"","page_name":" 233 ","page_number":253},
  {"content":"\r\n\r\nموسى را ولىّ عهد او قرار داد . ارباب سير در كيفيّت خلع عيسى بن موسى اختلاف كرده‌اند ، بعضى گفته‌اند كه منصور خود اين امر را از وى خواست ، و منصور را رسم بر اين بود كه همواره عيسى بن موسى را در طرف راست و مهدى را در طرف چپ خود مىنشاند . چون با عيسى دربارهء خلع خود گفتگو كرد عيسى گفت : اى امير المؤمنين من با سوگندهاى عتق و طلاق و حجّ و صدقه‌اى كه بر گردن خود و مردم دارم چكنم ؟ نه ، راهى براى خلع نيست ، منصور نيز رفتار خود را با او تغيير داد ، و كمى وى را از خويش دور ساخت ، و از آن پس مهدى را قبل از عيسى مىپذيرفت ، و او را زير دست مهدى مىنشانيد ، و همواره در پى آزار عيسى بود چندانكه گاه اتّفاق مىافتاد كه به اشارهء منصور ديوارى را كه عيسى بن موسى در كنارش نشسته بود سوراخ كرده از آن جا خاك بر سر وى مىريختند ، و عيسى به فرزندانش مىگفت : از اينجا دور شويد و خود به نماز مىايستاد ، و خاك همچنان بر سر او ريخته مىشد ، آنگاه منصور به دو اذن دخول مىداد ، و عيسى بن موسى در حالى كه خاك‌آلود بود بر او وارد مىشد ، و منصور به دو مىگفت : اى عيسى هيچ كس مانند تو اين گونه غبارآلود بر من وارد نمىشود ، آيا همهء اين غبارها از راه است ؟ عيسى مىگفت : چنين گمان دارم اى امير المؤمنين و هرگز شكايت نمىكرد ! .\r\nنيز گفته‌اند كه منصور وى را مسموم كرد ، و عيسى مدّتى بيمار شده سپس بهبود يافت ، ولى منصور همواره در پى آزار او بود تا آنكه عيسى خود را خلع كرد ، و به مهدى دست بيعت داد . نيز گويند منصور به سپاهيان خويش دستور داده بود كه هر گاه عيسى بن موسى را ديدند دشنامش دهند و به دو ناسزا بگويند ، و چون عيسى از اين امر به منصور شكايت كرد منصور گفت : اى پسر برادر به خدا سوگند من از اين سپاهيان بر تو و خودم بيم دارم . زيرا دل ايشان با دوستى\r\n\r\n","description":"","footnote":"","page_name":" 234 ","page_number":254},
  {"content":"\r\n\r\nاين جوان ( يعنى مهدى ) در هم آميخته است ، چه مىشود اگر تو وى را بر خود مقدّم بدارى ! عيسى نيز خود را خلع نمود و با مهدى بيعت كرد . چون يكى از مردم كوفه ديد عيسى مهدى را در خلافت بر خويش مقدّم داشته خود ولىّ عهد او شده است گفت : اين همان كسى است كه فردايى بود و پس فردايى شد ! نيز گفته‌اند كه منصور ولايت عهد را از عيسى به مالى كه بالغ بر يازده ميليون درهم مىشد خريدارى كرد . نيز گويند كه منصور خالد بن برمك را مأمور اين كار كرد ، خالد نيز گروهى قريب به سى نفر از بستگان منصور را برداشته نزد عيسى رفت و با او دربارهء خلع خود گفتگو كرد ، عيسى از اين كار امتناع ورزيد ، خالد چون اين بديد به آن گروه رو كرده گفت : ما گواهى مىدهيم كه عيسى خود را خلع كرده است ، و با اين كار خون او را حفظ مىكنيم ، و آتش اين فتنه را فرو مىنشانيم ، آن گروه نيز بدين امر گواهى دادند ، آنگاه گواه گرفته شد و عيسى همچنان امتناع مىكرد ولى توجّهى به دو ننمودند ، و مسئلهء خلع را تمام كرده براى مهدى بيعت گرفتند . و خداوند به چگونگى امر آگاه‌تر است .\r\nنيز منصور بود كه رصافه را براى فرزندش مهدى بنا كرد .\r\nشرح سبب بناى رصافه : هنگامى كه لشكريان منصور بر وى شوريدند ، منصور به قثم بن عبّاس بن عبيد اللّه بن عبّاس گفت : اين درهم ريختگى لشگر از چيست ؟\r\nمن بيم دارم كه ايشان با يك ديگر اتفاق كنند ! قثم گفت : اى امير المؤمنين صلاح در آن است كه شهرى در جانب شرقى دجله بنا كنى ، و فرزندت مهدى را با گروهى از سپاهيان به آنجا بفرستى ، تا او با قسمتى از سپاه همواره در شهر جانب شرقى باشد ، و تو نيز با قسمتى ديگر از سپاه در شهر جانب غربى باشى . و چنانچه پيش‌آمدى از جانب يكى از طرفين نمود تو از جانب ديگرى يارى بجويى .\r\nمنصور نيز رأى او را پذيرفت و دست به بناى رصافه زد و آن را به پايان رسانيد\r\n\r\n","description":"","footnote":"","page_name":" 235 ","page_number":255},
  {"content":"\r\n\r\nاز آن پس خلفا بزرگان خويش را در آنجا دفن مىكردند ، و مقابرى بزرگ در آنجا بنا نهادند ، و فرش و آلاتى بسيار كه قيمت آن از حدّ بيرون بود بدانجا بردند ، و اراضى و املاك و قنات‌هايى بسيار وقف آن كردند . بنابر اين رصافه در زمان خلفا به منزلهء حرمى بود كه هر گاه كسى بدانجا پناه مىبرد در امان بود .\r\n\r\nدرگذشت منصور\r\nمنصور در سال صد و پنجاه و هشت در مكّه در حال احرام درگذشت ، ولى ربيع به منظور بيعت گرفتن براى مهدى مرگ او را پنهان كرد .\r\nگويند ربيع منصور را نشانده پشت او را به جايى تكيه داد ، و پارچهء نازكى كه روى منصور از پشت آن نمايان بود ولى چگونگى حالش فهميده نمىشد بر صورت او انداخت ، سپس به بزرگان بنى هاشم اذن دخول داد ، چون ايشان داخل شدند و روبروى منصور كه مىپنداشتند زنده است ايستادند ، ربيع نزديك منصور رفته چنين وانمود كرد كه با وى مشورت مىكند ، سپس نزد بنى هاشم برگشته به ايشان گفت : امير المؤمنين به شما فرمان مىدهد كه بيعت با مهدى را تجديد كنيد ، مردم نيز جملگى با مهدى بيعت كردند .\r\nگويند چون اين خبر به مهدى رسيد ربيع را خوار و سبك شمرد و به دو گفت :\r\nآيا هيبت امير المؤمنين تو را از اين كار باز نداشت ؟\r\nشرح چگونگى وزارت در روزگار منصور : وزارت در زمان منصور به سبب استبداد وى ، و شايستگى و بىنيازىاش از رأى ديگران چندان اهميّت نداشت ، با اين وصف منصور همواره در امور مشورت مىنمود ، ولى هيبت وزرا در مقابل هيبت او بسيار ناچيز بود ، و وزرا پيوسته از او بيم داشتند ، و هيچگونه ابّهت و رونقى از ايشان ظاهر نمىشد .\r\n\r\n","description":"","footnote":"","page_name":" 236 ","page_number":256},
  {"content":"\r\n\r\n\r\nوزارت ابو ايوب موريانى\r\nموريان يكى از قريه‌هاى اهواز است . منصور پيش از خلافت ابو ايّوب را در حال كودكى خريدارى كرد ، و او را دانش و فرهنگ آموخت .\r\nزمانى چنين پيش‌آمد نمود كه منصور ابو ايّوب را نزد برادرش سفّاح در آن وقت كه خليفه بود فرستاد ، و هديه‌اى به دو داد تا براى سفّاح ببرد ، چون سفّاح ابو ايّوب را ديد شكل و زيبايى و فصاحت او توجّهش را جلب كرد و به دو گفت : اى غلام از آن كيستى ؟ ابو ايّوب گفت : از آن برادر امير المؤمنين ، سفّاح گفت : بلكه تو از آن منى و او را نزد خود نگاه داشت ، و به منصور نوشت كه ابو ايّوب را به تصرّف خود درآورده آزاد كرده است ، سپس ابو ايّوب در مدّت خلافت سفّاح به دو اختصاص يافت ، و رفته رفته كارش بالا گرفت ، و نعمت‌هاى خدا دربارهء او فزونى يافت ، تا آنكه منصور وزارت خويش را به عهدهء او نهاد .\r\nابو ايّوب مردى خردمند و بصير به امور و دانا و زيرك و با هوش و فاضل و كريم و بسيار جوانمرد بود .\r\nيك نمونه از جوانمردى و مردمى ابو ايّوب موريانى : ابن شبرمه [ 1 
  ] نقل كرده گفته است : من براى پسرم عروسى كردم و صداق زنش را دو هزار درهم قرار دادم و همواره در اين فكر بودم كه در اين باره از چه كسى كمك بخواهم ، سپس نزد ابو ايّوب موريانى وزير منصور آمده مطلب را با او در ميان نهادم ، ابو ايّوب گفت :\r\nدستور مىدهم آن را به تو بدهند ، من نيز براى وى پاداش نيك طلب كرده برخاستم كه از نزدش بروم گفت : شتاب مكن بنشين ، سپس پرسيد : وقتى مهر را پرداختى پسرت به نفقه نيازمند نخواهد شد ؟ و امر كرد دو هزار درهم نيز\r\n\r\n\r\n","description":"","footnote":"\r\n[ ( 1 - ) 
  ] ابو شبرمه عبد اللّه بن شبرمهء ضبى كوفى مردى شاعر بود ، و از طرف ابو جعفر منصور قضاء كوفه را به عهده داشت ، سال وفاتش 144 هجرى است . مامقانى ، تنقيح المقال .\r\n","page_name":" 237 ","page_number":257},
  {"content":"\r\n\r\nبراى نفقه به دو بدهيد ، من رفتم كه برخيزم ، ابو ايّوب گفت : شتاب مكن آيا پسرت به خادم احتياج ندارد ؟ دو هزار درهم نيز براى خادم به دو بدهيد ، بدين ترتيب هر دفعه دو هزار درهم براى من دستور مىداد تا آنكه مبلغى را كه برايم فرمان داده بود به پنجاه هزار درهم رسيد ! .\r\nشرح گرفتن و در بند كردن ابو ايّوب موريانى : ابو ايّوب پيوسته در صدد گرد آوردن مال بود تا چنانچه از ناحيهء منصور بيمناك شد به وسيلهء آن به دو تقرّب جويد ، روزى منصور به دو گفت : خبر دارى كه فرزندم صالح هيچگونه ديه و دهكده‌اى ندارد ؟ ابو ايّوب گفت : اى امير المؤمنين در اهواز مزارع بسيار هست كه همچنان خالى و ويران مانده محتاج به سى صد هزار درهم است تا آباد شود و حاصل نيكو از آن عايد گردد . منصور سى صد هزار درهم به ابو ايّوب داد و امر كرد آن را براى فرزندش صالح آباد كند . ابو ايّوب آن مال را گرفت ، ولى دست به هيچگونه عمارتى نزد ، بلكه در سر هر سال بيست هزار درهم آورده اظهار مىكرد كه اين حاصل دهكدهء نو بنياد است ، و چگونگى امر دهكده همچنان بر منصور پوشيده بود . پس از چندى دشمنان ابو ايّوب اين موضوع را براى سعايت از او وسيلهء خوبى يافته منصور را بر آن آگاه كردند . منصور نيز خود عازم رفتن آن جا شد . از طرفى ابو ايّوب نيز دستور داد خانه‌هايى در كنار شطّ ساخته درختان انگور در آن بكارند ، و اطراف و جوانب قريه را سرسبز و خرّم نمايند ، چون اين كار پايان يافت ، منصور را بدانجا برد و به دو گفت : اين همان دهكدهء نوبنياد است ، منصور آن آبادانى و سرسبزى را نگريست و نزديك بود امر بر او مشتبه شود ، ولى دشمنان ابو ايّوب چگونگى آن را به منصور خبر دادند منصور شخصا سوار شده راهنمايانى چند همراه خود برداشت و در قريه گردش كرد ، و از ويرانى و خرابى آن آگاه شد ، و به اصل مطلب پى برده خيانت ابو ايّوب\r\n\r\n","description":"","footnote":"","page_name":" 238 ","page_number":258},
  {"content":"\r\n\r\nبر او ثابت گشت .\r\nازينرو وى را در شكنجه و فشار نهاد و سپس به قتل رسانيد ، و گروهى از خويشانش را از ميان برد ، و اموالشان را تصرّف كرد .\r\nابن حبيبات شاعر كوفى در اين باره گفته است :\r\n قد وجدنا الملوك تحسد من اع * طته طوعا ازمّة التّدبير\r\nفاذا ما رأوا له النّهى و الأم * ر أتوه من بأسهم بنكير\r\nشرب الكأس بعد حفص سلي * مان و دارت عليه كفّ المدير\r\nو نجا خالد بن برمك منها * اذ دعوه من بعدها بالأمير\r\nأسوأ العالمين حالا لديهم * من تسمّى بكاتب او وزير \r\n« پادشاهان را چنين يافتم كه هر گاه زمام تدبير را در دست شخصى فرمانبردار نهادند به دو رشك مىبرند . چون ببينند كه امر و نهى در دست اوست هر گونه رنجى را دربارهء وى روا مىدارند . او ( ابو ايّوب ) پس از حفص بن سليمان ( ابو سلمه ) اين جام را نوشيد و دست ساقى مرگ به جانب او دراز شد . ولى خالد بن برمك از چنگال آن رهايى يافت زيرا وى پس از ايشان امير خوانده مىشد . بدبخت‌ترين مردم در نزد اين گروه كسى است كه كاتب و وزير ناميده شود » .\r\n\r\nوزارت ربيع بن يونس\r\nوى ابو الفضل ربيع بن يونس بن محمّد بن كيسان است ، و كيسان كه كنيه‌اش ابو فروه بود مولاى عثمان بن عفّان بود .\r\nمردم مىگفتند ربيع كودك سر راهى بوده است ، بدين سبب روزى به شخصى كه در حضور منصور چندين بار بر پدر خود رحمت فرستاد رو كرده گفت : چه قدر نام پدرت را مىبرى و برايش رحمت مىفرستى ؟ آن مرد به ربيع گفت : تو در اين باره معذورى ، زيرا كه مزهء شيرين پدر داشتن را نچشيده‌اى ! ولى صحيح آن\r\n\r\n","description":"","footnote":"","page_name":" 239 ","page_number":259},
  {"content":"\r\n\r\nاست كه ربيع همان پسر يونس بن محمّد بن ابى فروه بوده ليكن از زنا به وجود آمده است ، گويند يونس بن محمّد با كنيزى درآميخت و آن كنيز ربيع را براى وى زاييد ، ولى يونس منكر او شد و ربيع به فروش رسيد ، و همچنان در بردگى دست بدست مىگشت تا آنكه به بنى عبّاس رسيد .\r\nبرايم نقل شده كه علاء الدّين عطاملك جوينى صاحب ديوان . خويشتن را به فضل ربيع نسبت مىداد . من از شخصى مانند صاحب علاء الدّين با آن همه شرافت و فضل و اطّلاع بر تواريخ و سير در شگفتم كه چگونه راضى مىشد خود را به فضل بن ربيع نسبت دهد . اگر علاء الدّين خويشتن را به فضل بن ربيع مىبست كه اين خود رسوايى آشكارى بيش نبود . و اگر راستى به دو منسوب بود عقل صحيح اقتضا مىكرد كه علاء الدّين آن را پنهان كند ، زيرا نسبى پست‌تر و رسواتر و ننگين‌تر از آن وجود نداشت ، بدين دليل كه اوّلا فضل بن ربيع شخصى آزاده و جوانمرد نبود ، زيرا وى به ارتكاب گناه و زشتكارى مشهور بود ، و همواره با پسر بچّه‌اى كه به دو : « فحل الفضل » مىگفتند آميزش داشت ! ، ازينرو شعرا اشعارى دربارهء او مىسرودند كه از آن جمله است :\r\n لواط الخليفة اعجوبة * و اعجب منه بغاء الوزير\r\nفلو يستعفّان هذا بذا * لكانا بعُرضة امر ستير \r\nدوّم آنكه ربيع گر چه مردى بزرگ و با كفايت بود ، ليكن در نسبش سخن مىرفت و گفته مىشد وى كودك سر راهى بوده است ، و گاه مىگفتند وى از زنا به وجود آمده است ، و بهترين نسبت‌ها دربارهء او اين بود كه اتّصالش به ابو فروه مولاى عثمان بن عفّان درست باشد ، و همين خود براى صاحب علاء الدّين بزرگترين ننگ به شمار مىآمد ، زيرا ابو فروه مردى پست بود از آن رو كه وى بندهء « حرث »\r\n\r\n","description":"","footnote":"","page_name":" 240 ","page_number":260},
  {"content":"\r\n\r\nگوركن مكّه بود ، و حرث نيز مولاى عثمان بن عفّان بود ، بنابر اين ابو فروه بندهء بندهء عثمان محسوب مىشد . شاعر در اين باره گفته است :\r\n و انّ ولا كيسان للحرث الّذى * ولى زمنا حفر القبور بيثرب \r\n« كيسان وابسته به حرث است كه زمانى كندن گورهاى يثرب را به عهده داشت . » اين ابو فروه از كسانى بود كه در روز كشته شدن عثمان در زمرهء شورشيان بود و همين براى وى ننگى است . بنابر اين آيا نسبى پست‌تر و ننگين‌تر از اين نسب مىتوان يافت ؟ و شگفت‌تر از رأى صاحب علاء الدين در اين باره آن است كه هيچ كس در محضر وى نبود كه بدين امر پى ببرد و او را آگاه كند .\r\nربيع مردى بزرگ و نجيب و كارگشا و با هيبت و فصيح و شايسته و با هوش و خردمند و زيرك و عالم به حساب و كارهاى ادارى و ماهر در امور ملك‌دارى بود ، و در اين كه چه كارى را بايد بكند و چه كارى را بايد نكند بصيرت كامل داشت ، نيز به نيكوكارى عشق مىورزيد .\r\nنقل كرده‌اند كه منصور روزى شخصى را كه مىگفتند به عامل وى در يكى از شهرها تاخت و تاز نموده احضار كرد و به دو گفت : واى به حالت ، تويى كه به روى عامل من پنجه درافكنده‌اى ؟ مىدهم گوشت بدنت را ريز ريز كنند ، چندانكه چيزى از آن بر استخوانت باقى نماند ! چون آن مرد پيرى فرتوت بود با صدايى ضعيف اين بيت را خواند :\r\n ا تروض عرسك بعد ما هرمت * و من العناء رياضة الهرم \r\n« يار خويش را در پيرى خوار مىكنى ؟ حال آنكه خوارى براى پير رنج و شكنجه است » .\r\nمنصور از ربيع پرسيد اين مرد چه مىگويد ؟ ربيع گفت : مىگويد :\r\n\r\n","description":"","footnote":"","page_name":" 241 ","page_number":261},
  {"content":"\r\n\r\n العبد عبدكم و الامر امركم * فهل عذابك عنّى اليوم مصروف \r\n« بنده بندهء شما و فرمان فرمان شماست آيا ممكن است مرا از شكنجه معاف دارى ؟ » منصور گفت : ما عفوش كرديم پى كار خود برود .\r\nمنصور روزى در باغ خود نهالى از درخت خلاف ( : نوعى بيد ) ديد و ندانست آن چه درختى است ، ازينرو از ربيع پرسيد : اين درخت چيست ؟ ربيع گفت :\r\nاجماع و وفاق است ، و أداى لفظ خلاف را ناپسند دانست ، منصور از عقل ربيع در شگفت شد و گفتارش را تحسين كرد .\r\nربيع پيوسته وزير منصور بود تا آنكه منصور درگذشت ، و ربيع به گرفتن بيعت براى مهدى چنان كه شرحش گذشت اقدام كرد . ربيع آخرين وزراى منصور بود ، و هادى وى را به قتل رسانيد ، و سبب قتل ربيع اين بود كه وى كنيزى زيباروى به مهدى پسر منصور هديه كرد ، مهدى نيز آن را به پسرش موسى الهادى بخشيد ، رفته رفته عشق آن كنيز بر هادى غلبه يافت ، و فرزندانى كه پيدا كرد جملگى از او بودند .\r\nچون هادى به خلافت رسيد دشمنان ربيع از وى نزد هادى سعايت كردند ، و به دو گفتند : ربيع هر گاه تو را مىبيند مىگويد : به خدا سوگند كه من همخوابه‌اى نازنين‌تر از مادر اينها در بر نگرفتم . اين سخن بر هادى و فرزندانش و هم بر آن كنيز بسيار گران آمد ، و هادى جامى از عسل مسموم به دو نوشانيد ، و ربيع همان روز درگذشت . اين در سال صد و هفتاد بود .\r\nروزگار منصور و وزراى او سپرى شد ، و پس از وى فرزندش محمّد المهدى به خلافت رسيد .\r\n\r\nخلافت مهدى\r\nوى ابو عبد اللّه محمّد المهدى بن ابى جعفر منصور بود كه نسبش ذكر شد .\r\n\r\n","description":"","footnote":"","page_name":" 242 ","page_number":262},
  {"content":"\r\n\r\nدر سال صد و پنجاه و هشت در مكّه با مهدى بيعت به عمل آمد . مهدى مردى با شهامت و زيرك و كريم بود ، دربارهء ملحدان و بىدينان بسيار سخت‌گيرى مىكرد ، و در نابود ساختن ايشان به هيچ چيز نمىانديشيد . روزگار مهدى در آشفتگى و بروز حوادث و فتنهء خوارج مانند روزگار پدرش منصور بود .\r\nمهدى هميشه آمادهء دادرسى ستمديدگان بود . نقل كرده‌اند وى هر گاه براى رسيدگى به مظالم مىنشست مىگفت : قضاة را نزد من بياوريد ، زيرا اگر من ستمديدگان را جز به سبب شرم از قضات دادرسى نكنم همين نيز برايم بس است .\r\nگويند روزى مهدى در حالى كه يكى از نزديكان وى به نام عمرو همراهش بود براى گردش بيرون رفتند ، و در پى شكار از لشكر دور افتادند ، در اين وقت مهدى گرسنه شد و به عمرو گفت : ببين چيزى پيدا مىكنى بخوريم ، عمرو گفت :\r\nخيمه‌اى را از دور مىبينيم ، و سپس هر دو به سوى آن شتافتند .\r\nچون به خيمه رسيدند مردى نبطى [ 1 
  ] را در آن جا ديدند كه كنار خيمهء خود سبزىكارى كرده بود ، ايشان به دو سلام كردند آن مرد نيز پاسخ داد ، سپس از وى پرسيدند چيزى دارى بخوريم ؟ آن مرد گفت : قدرى ماهى شور و نان جو دارم ، مهدى گفت : اگر روغن زيتون هم مىداشتى مهمانىات كامل بود ، آن مرد گفت :\r\nهم روغن زيتون دارم و هم تره ، و سپس آن را آورد و مهدى و عمرو خوردند تا سير شدند . در اين وقت مهدى به عمرو گفت : شعرى در اين باره بگو ، عمرو گفت :\r\n إنّ من يطعم الربيثاء بالزّ * يت و خبز الشعير بالكرّاث\r\nلجدير بصفعة او بثن * تين لسوء الصنيع او بثلاث \r\n« هر كس ماهى شور با روغن زيتون و نان جو با تره به كسى بخوراند . سزاوار\r\n\r\n\r\n","description":"","footnote":"\r\n[ ( 1 - ) 
  ] نبطى : منسوب به نبط است ، و نبط قوم و طايفه‌اى بودند كه در سواد عراق سكونت داشتند .\r\nتاج العروس .\r\n","page_name":" 243 ","page_number":263},
  {"content":"\r\n\r\nاست كه در مقابل كار زشتش يك يا دو يا سه پس گردنى به دو بزنند » .\r\nمهدى گفت : چه بد گفتى ! خوب بود مىگفتى :\r\n لجدير ببدرة او بثن * تين لحسن الصنيع او بثلاث \r\n« سزاوار آن است كه در مقابل كردار نيكش يك يا دو يا سه كيسه پول به دو داده شود » .\r\nسپس لشكريان و خدمتگزاران و بار و بُنهء مهدى فرا رسيدند ، و مهدى فرمان داد تا به آن مرد نبطى سه كيسه پول بدهند . آنگاه رهسپار شد .\r\nدر زمان مهدى المقنّع در خراسان ظهور كرد .\r\n\r\nظهور المقنع در خراسان\r\nشرح چگونگى ظهور المقنّع در خراسان : المقنّع مردى كوتاه قدّ و يك چشم از اهل مرو بود ، وى صورتى از طلا ساخته آن را بر روى خود زده بود تا صورتش ديده نشود . المقنّع ادّعاى خدايى مىكرد و مىگفت : خداوند آدم را آفريد و خود به صورت وى درآمد ، سپس به صورت نوح و همچنان از اين صورت بدان صورت درمىآمد تا به صورت ابو مسلم خراسانى در آمد .\r\nالمقنّع خود را هاشم نام نهاد . وى قائل به تناسخ بود ، و گروه بسيارى از مردم گمراه پيرو او شدند . و در هر جا بودند به طرف او سجده مىكردند ، و شعارشان در جنگ : « يا هاشم أعنّا » بود ، رفته رفته گروه بىشمارى گرد وى جمع شدند .\r\nدر اين وقت مهدى لشكرى به سوى او فرستاد . المقنّع به قلعه‌اى در نزديكىهاى مقرّ خود پناهنده شد ، و سپاه مهدى همچنان او را محاصره كردند تا آنكه المقنّع و يارانش به ستوه آمده بسيارى از ايشان امان خواستند ، و جز نفرى چند در قلعه‌اى كه در محاصره بود با وى نماندند . المقنّع نيز آتشى انبوه افروخته آنچه چارپا و متاع و لباس در قلعه بود سوزانيد ، و سپس زنان و فرزندان و ياران خويش را\r\n\r\n","description":"","footnote":"","page_name":" 244 ","page_number":264},
  {"content":"\r\n\r\nگرد آورد و به ايشان گفت : هر يك از شما كه مىخواهد با من به آسمان پرواز كند خود را در اين آتش بيفكند ، و از ترس آنكه مبادا جثّهء او و خانواده‌اش به دست دشمن بيفتد همگى خويشتن را در آتش افكندند ، چون جملگى سوختند درهاى قلعه گشوده شد ، و سپاه مهدى داخل شده آن را خالى و ويران يافتند .\r\nچون مهدى به خلافت رسيد گفتگوى خلع عيسى بن موسى و بيعت گرفتن براى دو فرزندش موسى الهادى و هارون الرّشيد را از سر گرفت . و شرح اين قضيّه و چگونگى خلع عيسى در روزگار منصور ، و اين كه منصور مهدى را بر وى مقدّم داشت پيش از اين نگاشته شد .\r\nچون مهدى عهده‌دار خلافت شد ولايت عهد را چنان كه منصور براى فرزندش مهدى خواست ، مهدى نيز براى فرزندانش خواستار شد ، و از عيسى بن موسى خواست كه خود را خلع كند ، ولى عيسى امتناع ورزيد .\r\nمهدى نيز با وى بناى وعد و وعيد نهاد ، تا آنكه عيسى خواستهء مهدى را اجابت نمود ، و مهدى گواهانى بر اين امر اقامه كرد ، و براى دو فرزندش هادى و هارون بيعت گرفت .\r\nمهدى نيز مانند پدرش منصور همواره در جزئيّات و دقايق امور مىنگريست ازينرو هنگامى كه عهده‌دار خلافت شد نسبت آل زياد بن ابيه را به عبيد ثقفى برگرداند . و نام ايشان را از دفتر و ديوان قريش ساقط كرد . همچنين نسبت آل ابى بكره را به ولاى پيغمبر ( ص ) برگرداند ، و نوشته‌هايى در اين باره ثبت شد ، و فرمانش مورد عمل قرار گرفت ، ليكن پس از چندى عمّال دولت از آل زياد رشوه گرفته نام ايشان را دوباره به دفتر و ديوان قريش برگرداندند .\r\nمهدى چندين بار به روم لشكر كشيد ، و پيوسته غلبه با او بود . وى در\r\n\r\n","description":"","footnote":"","page_name":" 245 ","page_number":265},
  {"content":"\r\n\r\nماسبذان [ 1 
  ] وفات يافت .\r\nدربارهء علّت مرگ مهدى اختلاف شده است ، گويند وى در يكى از شكارگاه‌ها در پى آهويى تاخت ، و آهو داخل خرابه‌اى شد ، اسب مهدى نيز در پى او به درون خرابه شتافت ، و مهدى با در خرابه برخورد كرد ، و پشتش در هم شكست و همان ساعت جان سپرد .\r\nنيز گويند يكى از كنيزان مهدى سمّى در غذاى كنيزى ديگر ريخت و مهدى ندانسته از آن غذا خورد و درگذشت . اين در سال صد و شصت و نه بود .\r\nابو العتاهيه [ 2 
  ] در وصف كنيزان مهدى كه پس از مرگش در حالى كه پلاس پشمينهء عزا در بر كرده بيرون آمده بودند گويد :\r\n رحن فى الوشى و اقب * لن عليهنّ المسوح\r\nكلّ نطّاح من الدّ * هر له يوم نطوح\r\nلست بالباقى و لو عمّ * رت ما عمّر نوح\r\nفعلى نفسك نح ان * كنت لا بدّ تنوح \r\n« ديروز جامهء پرنقش و نگار پوشيده بودند و امروز پلاس پشمينهء عزا در بر كرده‌اند . در روزگار هر گُرد سركشى روز درماندگى و سختىاى دارد . تو گر چه عمر نوح يا بى ولى هرگز باقى نخواهى ماند . اگر ناچار از زارى كردن هستى بر خويشتن زارى كن » .\r\n\r\n\r\n","description":"","footnote":"\r\n[ ( 1 - ) 
  ] ياقوت گويد : ماسبذان ناحيه‌اى است در بلاد جبل و از آن جا تا ( رذ ) كه قبر مهدى عباسى در آن است چند فرسنگ است . مرحوم بهار در تعليقات خود بر تاريخ سيستان ص 150 گويد :\r\nماسبذان آن روزه جزء پشت كوه لرستان ( عيلام ) حاليه و ( حسين آباد ) سابق است . نيز لسترنج ماسبذان را ناحيه‌اى در جنوب مايدشت دانسته است . جغرافياى سرزمين‌هاى خلافت شرقى :\r\nترجمه عرفان . ص 218 .\r\n[ ( 2 - ) 
  ] ابو العتاهيه : اسماعيل بن قاسم شاعر معروف و پر اعتبار دربار هارون الرشيد متوفى سال 211 هجرى . جرجى زيدان : آداب اللغة العربيه .\r\n","page_name":" 246 ","page_number":266},
  {"content":"\r\n\r\n\r\nشرح چگونگى وزارت در روزگار مهدى\r\nدر زمان مهدى ابّهت و عظمت وزارت به سبب لياقت و شايستگى وزيرش ابو عبيد اللّه معاوية بن يسار آشكار شد ، زيرا وزير مذكور حاصل كشور را براى او گرد آورد ، و ديوان را مرتّب كرد ، و قواعد و قوانينى برقرار ساخت . ابو عبيد اللّه نويسنده‌اى بىنظير و از حيث دانش و بينش و حذاقت يكتا بود .\r\nاين است شرح قسمتى جالب از احوال او : ابو عبيد اللّه از موالى اشعريين به شمار مىآمد ، وى نويسندهء مهدى و نايب او پيش از خلافت بود ، منصور در زمان خويش ابو عبيد اللّه را به خود نزديك ساخت . و قصد داشت او را به عنوان وزير خود برگزيند ، ليكن مهدى را بر خويشتن مقدّم داشته ابو عبيد اللّه را به دو واگذارد .\r\nابو عبيد اللّه نيز روى تمام كارهاى مهدى دست انداخت ، و مهدى به هيچ وجه از گفتار او سر نمىپيچيد ، منصور نيز همواره دربارهء ابو عبيد اللّه به مهدى سفارش مىكرد ، و به دو فرمان مىداد كه هر چه ابو عبيد اللّه مىگويد امتثال كند .\r\nچون منصور وفات يافت و مهدى بر كرسى خلافت نشست . ادارهء امور مملكت را به عهدهء ابو عبيد اللّه نهاد ، و ديوان‌ها را تسليم او كرد . ابو عبيد اللّه در كار خود پيش كسوت و مقدّم بود ، ازينرو به تأسيس امورى چند پرداخت ، از جمله آنكه خراج را به مقاسمه برگرداند ، بدين معنى كه پيش از آن سلطان ماليات معيّنى از غلّات مىگرفت و آن را مقاسمه نمىكرد ، چون ابو عبيد اللّه عهده‌دار وزارت شد اصل مقاسمه را برقرار كرد ، و خراج بر درخت خرما و ساير درختان بست ، و از آن وقت تا روزگار كنونى خراج به همين كيفيّت باقى است .\r\nابو عبيد اللّه كتابى دربارهء خراج تصنيف كرد ، و احكام شرعى و دقايق و قواعد آن را در كتاب مزبور بيان نمود . وى اوّلين كسى است كه دربارهء خراج به تصنيف\r\n\r\n","description":"","footnote":"","page_name":" 247 ","page_number":267},
  {"content":"\r\n\r\nكتاب دست زد ، و سپس ديگران از او پيروى كرده كتاب‌هايى در پيرامون خراج نوشتند .\r\nابو عبيد اللّه بىنهايت متكبر و سركش بود . گويند : چون ربيع پس از درگذشت منصور و گرفتن بيعت براى مهدى از مكّه بازگشت به محض فرا رسيدن ، به خانهء ابو عبيد اللّه مذكور رهسپار شد ، پسرش فضل به دو گفت : اى پدر چرا پيش از آنكه به حضور امير المؤمنين و خانهء خود برويم نزد ابو عبيد اللّه حضور يابيم ؟ ربيع گفت :\r\nاى فرزند ابو عبيد اللّه همه كارهء اين مرد و بر جملهء امورش چيره است ، سپس ربيع به در خانهء ابو عبيد اللّه رسيد و ساعتى ايستاد تا آنكه حاجب وى بيرون آمد . و پس از لحظه‌اى داخل شد و از ابو عبيد اللّه براى ربيع اذن دخول گرفت ، چون ربيع بر ابو عبيد اللّه وارد شد وى براى ربيع از جا برنخاست ، بلكه بدون مقدّمه از مسافرت و چگونگى حالش جويا شد .\r\nربيع شروع به سخن كرد و آنچه در مكّه از مرگ منصور و كوشش وى در اخذ بيعت براى مهدى و ساير پيش‌آمدها رخ داده بود براى ابو عبيد اللّه بيان كرد ، ولى ابو عبيد اللّه وى را از سخن گفتن باز داشت و به دو گفت : خبر آن به من رسيده است و نيازى به تكرار آن نيست .\r\nربيع از رفتار ابو عبيد اللّه خشمگين شد ، و از جا برخاسته بيرون رفت و به فرزندش گفت : چنين و چنانم اگر دارايى و حيثيّت خود را در راه آزار ابو عبيد اللّه و تباهى روزگارش صرف نكنم .\r\nسپس رفته رفته ربيع به مهدى نزديك شد ، و مهدى وى را حاجب خود كرد ، و ربيع مانند زمان منصور كه از نزديكان وى بود از خواص مهدى شد ، و با هر وسيله‌اى كه داشت به تباه كردن روزگار ابو عبيد اللّه وزير پرداخت . ولى در كار خويش موفق نشد . ازينرو زمانى با يكى از دشمنان ابو عبيد اللّه خلوت كرد\r\n\r\n","description":"","footnote":"","page_name":" 248 ","page_number":268},
  {"content":"\r\n\r\nو به دو گفت : مىبينى ابو عبيد اللّه چه به روزگار تو آورده - زيرا ابو عبيد اللّه با آن مرد نيز بدرفتارى كرده بود - چنان كه با من نيز چنين كرده است ؟ آيا در اين خصوص چاره‌اى به نظرت مىرسد ؟ آن مرد گفت : نه به خدا چاره‌اى كه به وسيلهء آن بتوان به زيان ابو عبيد اللّه اقدام كرد به نظرم نمىرسد ، زيرا ابو عبيد اللّه از حيث دست و زبان و شهوت عفيف‌ترين مردم است ، و مذهبى راست و درست دارد ، و كاردانىاش در امور مربوط به وزارت بىنظير است . و خلاصه خرد و شايستگى وى چنان است كه مىدانى ، ليكن پسر ابو عبيد اللّه روشى ناپسند و رفتارى مذموم دارد ، و سخن زود در او تأثير مىكند ، اگر بتوان از ناحيهء پسرش چاره‌اى انديشيد اميد موفّقيت مىرود . ربيع پيشانى آن مرد را بوسيد زيرا كه راه چاره برايش باز شد ، و از آن روز به بعد همواره از پسر ابو عبيد اللّه نزد مهدى انواع سعايت‌ها را مىنمود ، گاه وى را به داشتن رابطه با بعض از پردگيان حرم مهدى متّهم مىكرد ، و گاهى او را به زندقه و كفر نسبت مىداد .\r\nاز طرفى مهدى دربارهء اهل زندقه و الحاد سخت‌گير بود ، و همواره رفتار ايشان را زير نظر داشت ، و آنان را غافل‌گير مىكرد . چون زندقه و كفر پسر وزير در ذهن مهدى استوار شد وى را نزد خود خواست ، و قدرى از قرآن كريم از وى پرسش كرد ، ولى پسر وزير نتوانست جواب بگويد ، مهدى به پدر وى كه در اين وقت حضور داشت گفت : آيا تو به من نگفتى كه پسرم حافظ قرآن است ؟\r\nابو عبيد اللّه گفت : آرى اى امير المؤمنين و ليكن او مدّتى است از من جدا شده قرآن را فراموش كرده است ، مهدى گفت : پس برخيز و خود با ريختن خون پسرت به خدا تقرّب بجو .\r\nابو عبيد اللّه برخاست ولى به لرزه افتاد و لغزيده زمين خورد . در اين هنگام عبّاس بن محمّد عموى مهدى گفت : اى امير المؤمنين اگر اجازت فرمايى اين\r\n\r\n","description":"","footnote":"","page_name":" 249 ","page_number":269},
  {"content":"\r\n\r\nپيرمرد از كشتن فرزندش به دست خود معاف شود و ديگرى آن را به عهده بگيرد ؟\r\nمهدى نيز به يكى از حاضرين فرمان داد پسر وزير را بكشد ، آنگاه گردنش زده شد .\r\nابو عبيد اللّه همچنان به خدمت خود ادامه مىداد ، ولى يكباره آثار شكست در او ظاهر شد . و دلش از مهدى رميده گشت ، و دل مهدى نيز از او رميد . در اين اوقات روزى ابو عبيد اللّه بر مهدى وارد شد تا نامه‌هايى را كه از بعض اطراف رسيده بود به نظر او برساند ، مهدى نيز دستور داد مجلس خالى شود ، و كسانى كه آن جا بودند بيرون رفتند جز ربيع ، ولى ابو عبيد اللّه نامه‌ها را به عرض نرساند و درخواست كرد ربيع نيز خارج شود ، مهدى به ربيع امر كرد بيرون رود ، ربيع نيز يكى دو قدم برداشت ولى خارج نشد ، مهدى گفت : نگفتم خارج شو ؟ ربيع گفت : اى امير المؤمنين من چگونه بروم و مجلس را خالى كنم حال آنكه تو تنهايى و سلاحى ندارى ، و مردى از اهل شام نزد تو حضور دارد كه نامش معاويه است ، و پسرش را ديروز كشته‌اى و سينه‌اش را از كينه انباشته‌اى ، چگونه با اين حال تو را تنها بگذارم و بيرون بروم ؟ ! اين سخن در دل مهدى جاى گرفت ولى به دو گفت : اى ربيع من در هر حال به ابو عبيد اللّه وثوق دارم ، و سپس به ابو عبيد اللّه وزير گفت : نامه‌ها را عرضه كن ما سرّى را از ربيع پنهان نمىداريم .\r\nپس از چندى مهدى به ربيع گفت : من از ابو عبيد اللّه به سبب كشتن فرزندش شرم دارم ، وى را از آمدن نزد من بازدار ، ابو عبيد اللّه پس از آن نزد مهدى بار نيافت و خانه‌نشين شد ، و منظور ربيع كه ساقط كردن ابو عبيد اللّه از مرتبهء وزارت بود جامهء عمل پوشيد .\r\nابو عبيد اللّه معاوية بن يسار در سال صد و هفتاد زندگى را بدرود گفت .\r\n\r\nوزارت ابو عبد اللّه يعقوب بن داود\r\nيعقوب بن داود از موالى بود . صولى گويد : داود پدر يعقوب و همچنين\r\n\r\n","description":"","footnote":"","page_name":" 250 ","page_number":270},
  {"content":"\r\n\r\nبرادرانش جملگى دبيران نصر بن سيّار امير خراسان بودند .\r\nيعقوب بن داود اظهار تشيّع مىكرد ، و در ابتداى امر به فرزندان عبد اللّه بن حسن بن حسن مايل بود ، و پيش‌آمدهايى نيز در اين باره براى وى كرد . مهدى از آنجا كه مىترسيد فرزندان حسن دست به كارهايى بزنند كه تدارك و جبران آن مشكل باشد ، ازينرو در جستجوى شخصى بر آمد كه با ايشان مأنوس باشد تا به دست وى آنها را سركوب كند . ربيع حاجب يعقوب بن داود را به او معرّفى كرد ، زيرا ميان ربيع و يعقوب بن داود دوستى ديرينه‌اى وجود داشت ، و هم آن دو نيك مىتوانستند در نابود كردن ابو عبيد اللّه وزير با يك ديگر اتّفاق كنند . مهدى نيز يعقوب بن داود را احضار كرد و با او به گفتگو پرداخت ، و دريافت كه وى از حيث عقل و رفتار و فضل و كمال سرآمد مردم است . لذا خرسند شده يعقوب بن داود را براى خود برگزيد ، و او را وزارت داد و كلّيهء امور را در دست وى نهاد .\r\nنيز گفته‌اند كه سبب وزارت يعقوب بن داود چيز ديگر بود ، و آن اين بود كه وى با ربيع قرار گذاشته بود چنانچه او را به وزارت برساند صد هزار دينار به دو بدهد . ربيع نيز همواره نزد مهدى در خلوت يعقوب بن داود را مىستود و دربارهء او سخن مىگفت ، مهدى نيز مايل شد او را ببيند ، و چون يعقوب نزد مهدى آمد مهدى وى را از حيث فضل و اخلاق كامل‌ترين افراد مردم يافت ، سپس يعقوب بن داود به مهدى گفت : اى امير المؤمنين كنون مطالبى هست كه حقيقت آن آشكار نيست ، اگر مرا عهده‌دار عرض آن كنى در خيرخواهى براى تو كوشش فراوان خواهم نمود ، مهدى نيز وى را به خود نزديك كرد . يعقوب بن داود چندان در خصوص مصالح و مهمّات كشور و راهنمايىهاى سودمند مطالبى به مهدى عرضه كرد كه پيش از آن هرگز چنين مطالبى گوشزد وى نشده بود ، بنابر اين مهدى وى را از خواص\r\n\r\n","description":"","footnote":"","page_name":" 251 ","page_number":271},
  {"content":"\r\n\r\nخويش گردانيد ، و دستخطّى حاكى از اين كه يعقوب برادر وى در راه خدا مىباشد براى او نوشت . و او را وزير خويش گردانيده كلّيهء امور را به دو تفويض كرد ، و ديوان‌ها را در اختيارش نهاد ، و او را بر همهء مردم مقدّم داشت تا جايى كه بشّار [ 1 
  ] مهدى را هجو كرده گفت :\r\n بنى اميّة هبّوا طال نومكم * انّ الخليفة يعقوب بن داود\r\nضاعت خلافتكم يا قوم فالتمسوا * خلافة اللّه بين النّاى و العود \r\n« اى بنى اميّه به هوش آييد و از خواب گران برخيزيد ، زيرا خليفه يعقوب بن داود است . اى مردم خلافت از دست رفت برخيزيد و آن را ميان عود و ناى جستجو كنيد » .\r\nاين بدان سبب بود كه مهدى همواره به لهو و لعب و سماع اغانى اشتغال داشت ، و كلّيهء امور را به يعقوب بن داود سپرده بود ، و يارانش نيز در نزد وى شرب نبيذ مىكردند .\r\nبعضى نيز گفته‌اند كه مهدى در نزد اصحاب خويش نبيذ نمىنوشيد . و به هر حال يعقوب بن داود مهدى را از اين گونه كارها نهى مىكرد ، و او را پند داده مىگفت : آيا پس از نماز در مسجد مرتكب اين كارها مىشوى ؟ ولى مهدى به سخنان او توجّهى نمىكرد .\r\nشاعر در اين باره به مهدى گفته است :\r\n فدع عنك يعقوب بن داود جانبا * و اقبل على صهباء طيّبة النّشر \r\n« يعقوب بن داود را كنار زن و به مى خوشگوار روى آور » . از آن پس سخن‌چينان پيوسته نزد مهدى از يعقوب بن داود سعايت كردند ، تا آنكه مهدى بر وى سخت گرفت و او را به سياه‌چال افكند .\r\n\r\n\r\n","description":"","footnote":"\r\n[ ( 1 - ) 
  ] بشار بن برد : شاعر نابيناى آغاز عهد عباسى و يكى از نوابغ شعراى عرب متوفى در سال 167 هجرى بود . جرجى زيدان : آداب اللغة العربيه .\r\n","page_name":" 252 ","page_number":272},
  {"content":"\r\n\r\nيعقوب بن داود نيز تمام روزگار مهدى و هادى را در زندان به سر برد تا آنكه هارون الرّشيد وى را خلاص كرد .\r\nشرح سبب گرفتارى يعقوب بن داود و چگونگى آن پيش آمد : يعقوب بن داود خود نقل كرده گويد : روزى مهدى مرا احضار كرد و من نزد وى رفتم ، مهدى در اين وقت بساط خويش را در وسط باغى افكنده بود كه درختان پر از گل و شكوفه گرداگرد او را فرا گرفته شاخه‌هاى آن سر به زمين فرود آورده بودند ، و مجلس وى با فرش‌هاى رنگارنگ مفروش بود ، و روبروى مهدى كنيزكى زيبا روى كه هرگز زيباتر از او نديده بودم قرار داشت . چون من وارد شدم مهدى گفت :\r\nاى يعقوب اين مجلس را چگونه مىبينى ؟ گفتم : در نهايت زيبايى گوارا باد بر امير المؤمنين . مهدى گفت : اين مجلس و آنچه در اوست از آن تو ، و براى آنكه شادمانى تو افزون شود صد هزار درهم و اين كنيزك را نيز بدان مىافزايم ، من نيز وى را دعا كردم ، مهدى گفت : ولى من به تو كارى دارم كه بايد ضمانت كنى آن را انجام دهى ، گفتم : اى امير المؤمنين من بنده‌اى هستم كه هر چه فرمان دهى اطاعت مىكنم ، مهدى مردى علوى را به من سپرده گفت : از تو مىخواهم خيال مرا از جانب او راحت كنى ، زيرا مىترسم وى بر من بشورد ، گفتم : سمعا و طاعه ، مهدى گفت : برايم سوگند ياد كن ، من نيز به خدا سوگند ياد كردم كه هر چه وى بخواهد انجام دهم ، سپس هر چه در آن مجلس بود با آن كنيزك به خانهء من آورده شد ، من نيز از فرط شادى و عشقى كه به آن كنيزك پيدا كردم همواره او را در جايى نزديك به مجلس خود مىنشاندم ، و ميان او و من جز پرده‌اى نازك چيزى وجود نداشت .\r\nروزى آن مرد علوى را نزد خود خوانده با او به سخن پرداختم ، و دريافتم كه مردى بسيار خردمند است سپس وى به من گفت : اى يعقوب تو در حالى\r\n\r\n","description":"","footnote":"","page_name":" 253 ","page_number":273},
  {"content":"\r\n\r\nخدا را ملاقات خواهى كرد كه خون من به گردنت مىباشد ، حال آنكه من فرزند علىّ بن ابى طالب ( ع ) و فاطمه ( ع ) هستم و مرتكب هيچ‌گونه گناهى نشده‌ام ، يعقوب بن داود گويد : من به دو گفتم : نه به خدا اين كار را نخواهم كرد ، اين مال را بگير و خويشتن را نجات ده .\r\nدر آن وقت كه من با او گفتگو مىكردم كنيزك سخنان ما را شنيده كسى را نزد مهدى فرستاد و داستان را برايش نقل كرد . مهدى نيز فورا مأمورينى گماشته دروازه‌ها را فرو گرفتند و مرد علوى را به چنگ آوردند ، و سپس او را در خانه‌اى نزديك به مجلس مهدى زندانى كردند ، آنگاه مهدى مرا فرا خواند و من نزد او رفتم ، مهدى گفت : اى يعقوب با مرد علوى چه كردى ؟ گفتم خداوند امير المؤمنين را از دست او راحت كرد ، مهدى گفت : درگذشت ؟ گفتم : آرى ، گفت :\r\nبگو به خدا سوگند ، گفتم : به خدا سوگند ، گفت : دستت را روى سر من بگذار و بدان نيز سوگند ياد كن ، يعقوب گويد : من دستم را روى سر مهدى نهادم و بدان سوگند ياد كردم ، سپس مهدى به يكى از خدمتگزاران گفت : مردى را كه در اين خانه است بيرون بياور ، وى نيز مرد علوى را بيرون آورد . چون من آن منظره را ديدم زبانم بسته شد و همچنان متحيّر ماندم ! مهدى گفت : اى يعقوب كنون خونت بر من حلال شده است ، وى را به سياه‌چال بيفكنيد . يعقوب گويد سپس مرا در چاهى ظلمانى و تاريك كه هرگز روشنايى در آن راه نداشت با طنابى فرو بردند ، و هر روز مقدارى ناچيز غذا برايم پايين مىفرستادند . من نيز مدّت زمانى كه مقدارش را نمىدانستم در آن سياه چال به سر بردم ، و بينايى چشم را از دست دادم ، تا آنكه روزى طنابى فرو فرستاده شد و كسى صدا زد : بيا بالا كه فرج و گشايش فرا رسيده است : من نيز در حالى كه موى بدن و ناخن‌هايم بلند شده بود از چاه بيرون آمدم ، سپس مرا به حمّام برده شستشو دادند ، و جامه بر تنم كردند ، و دستم را گرفته به مجلسى فرود آوردند و گفتند : به\r\n\r\n","description":"","footnote":"","page_name":" 254 ","page_number":274},
  {"content":"\r\n\r\nامير المؤمنين سلام كن ، من نيز گفتم : السّلام عليك يا امير المؤمنين ، شخصى به من گفت : به كدام يك از امراى مؤمنين سلام مىكنى ؟ گفتم : به امير المؤمنين مهدى . در اين وقت شخصى از بالاى مجلس گفت : خدا رحمت كند مهدى را ، سپس به من گفتند : به امير المؤمنين سلام كن ، گفتم : السّلام عليك يا امير المؤمنين گفته شد : به كدام يك از أمراى مؤمنين سلام كردى ؟ گفتم : به امير المؤمنين هادى ، دوباره گوينده‌اى از بالاى مجلس گفت : خدا رحمت كند هادى را ، سپس به من گفتند : سلام كن ، من نيز سلام كردم ، گفته شد : به چه كسى سلام كردى ؟ گفتم به امير المؤمنين هارون الرّشيد ، گفت : و عليك السّلام و رحمة اللّه و بركاته ، اى يعقوب آنچه بر سر تو آمده بر من گران است . من نيز مهدى را بحلّ كردم و رشيد را ثنا گفتم ، و به سبب آنكه مرا رهانيد وى را سپاسگزارى نمودم .\r\nسپس هارون گفت : يعقوب چه مىخواهى ؟ گفتم : اى امير المؤمنين ديگر براى من رغبت و لذّتى باقى نمانده است ، ميل دارم مجاور مكّه باشم آنگاه به فرمان هارون آنچه مورد نياز من بود فراهم كردند . پس از آن يعقوب به مكّه رهسپار شد ، و در آن جا مجاورت گزيد ، ولى روزگارى چند باقى نماند تا آنكه در سال صد و هشتاد و شش درگذشت .\r\n\r\nوزارت فيض بن ابى صالح\r\nفيض از مردم نيشابور و از خاندانى نصرانى بود ، ايشان جملگى نزد بنى - عبّاس آمده مسلمان شدند ، و فيض در دولت بنى عبّاس پرورش يافته ادب آموخت ، و سرآمد اقران شد .\r\nفيض مردى سخاوتمند و كريم و بىاعتنا به مال و بخشنده و با عزّت نفس و بلند همّت ، و بسيار بزرگ‌منش و متكبّر بود ، تا آنجا كه يكى از شعرا درباره‌اش گفته است :\r\n\r\n","description":"","footnote":"","page_name":" 255 ","page_number":275},
  {"content":"\r\n\r\n ابا جعفر جئناك نسئل نائلا * فاعوزنا من دون نائلك البشر\r\nفما برقت بالوعد منك غمامة * يرجّى بها من سيب نائلك القطر\r\nفلو كنت تعطينا المنى و زيادة * لنّغصها منك التّجبر و الكبر \r\n« اى ابو جعفر ما به اميد دهش و عطا به تو روى آورده‌ايم ولى به جاى عطا به گشاده‌رويى تو بيشتر نيازمنديم . هيچگاه ابر نويد تو ندرخشيد تا بدان وسيله اميد قطره‌اى از باران عطاياى تو را داشته باشيم . اگر آنچه آرزوى ماست و يا بيشتر از آن به ما عطا كنى همانا كبريا و تجبرت آن را بر ما ناگوار مىسازد » .\r\nگويند : هر گاه كسى يحيى بن خالد بن برمك را به جود و كرم مىستود وى مىگفت : اگر شما فيض بن ابى صالح را ديده بوديد جود و كرم مرا به هيچ مىشمرديد .\r\nابو الاسود حمّانى شاعر ، فيض بن ابى صالح را مدح كرده درباره‌اش گفته است :\r\n و لائمة لامتك يا فيض فى النّدى * فقلت لها : لن يقدح اللّوم فى البحر\r\nارادت لتثنى الفيض عن سنن النّدى * و من ذا الّذى يثنى السّحاب عن القطر\r\nمواقع جود الفيض فى كلّ بلدة * مواقع ماء المزن فى البلد القفر\r\nكأن وفود الفيض لمّا تحمّلوا * الى الفيض وافوا عنده ليلة القدر \r\n« اى فيض به شخصى كه تو را دربارهء جود و بخشش نكوهش مىكرد گفتم :\r\nنكوهش به دريا زيان نمىرساند . خواست تا فيض را از راه داد و دهش بازگرداند ولى كيست كه بتواند ابر را از باريدن منع كند . جود و بخشش فيض در هر شهر و دهكده‌اى به منزلهء آب باران در سرزمين‌هاى خشك و خالى است . گويى ميهمانانى كه نزد فيض مىآيند در شب پربركت قدر به دو دست مىيابند » .\r\nگويند : روزى فيض بن ابى صالح در پى كارى رهسپار بود ، در اين هنگام با شخصى كه سابقهء دوستى با او داشت مصادف شد ، و از او پرسيد كجا مىروى ؟ آن\r\n\r\n","description":"","footnote":"","page_name":" 256 ","page_number":276},
  {"content":"\r\n\r\nشخص گفت : وكيل امّ جعفر زبيده فلان شخص را به سبب نپرداختن مبلغ صد هزار دينار مالى كه بر عهده داشته حبس كرده است ، و فلانى يعنى شخص محبوس دوست من و هم دوست تو است ، و من اكنون نزد وكيل مذكور مىروم تا وى را شفاعت كنم ، آيا حاضرى با من بيايى و در اين كار نيك مرا كمك دهى ؟ فيض گفت : آرى به خدا مىآيم ! و سپس با آن شخصى روان شده نزد وكيل زبيده آمدند ، و دربارهء شخص محبوس با وى گفتگو كردند ، وكيل زبيده گفت : بايد در اين باره با زبيده گفتگو كرد ، و من جز به فرمان او نمىتوانم محبوس را رها سازم ، ولى با زبيده مذاكره مىكنم و آزادى وى را از او مىخواهم ، آنگاه نامه‌اى به زبيده نوشت و پاسخ آمد كه چاره‌اى جز دريافت مال نيست ، و هيچ گونه شفاعتى در اين باره پذيرفته نمىشود . وكيل مذكور نيز خطّ زبيده را به آنها نشان داد و از ايشان عذر خواست . دوست فيض به دو گفت : برخيز تا برويم زيرا كه ما به وظيفهء خويش عمل كرديم ، فيض گفت : نه به خدا ، به وظيفهء خود عمل نكرديم ، اين كارى كه ما كرديم مانند آن است كه آمده‌ايم امر بازداشت دوست خود را استوار كنيم ، آن مرد گفت : پس چه بايد كرد ؟ فيض گفت : چون از اين راه نتوانستيم خلاصش كنيم دين او را از مال خود مىپردازيم ، من نصف آن را مىدهم و تو نصف ديگرش را بده ، آن مرد قبول كرد ، سپس از وكيل زبيده پرسيدند : بدهى دوست ما چه قدر است ؟ گفت : صد هزار دينار . گفتند :\r\nاين مبلغ بر ذمّهء ما و اين هم نوشتهء ما در اين باره ، دوست ما را تسليم ما كن ، وكيل زبيده گفت : اين كار را هم نمىتوانم بكنم مگر آنكه از زبيده اجازه بگيرم گفتند : اجازه بگير ، وى نيز چگونگى امر و گفتار فيض را نوشته به زبيده خبر داد ، پس از لحظه‌اى خادم بيرون آمده گفت : زبيده مىگويد : فيض بن ابى صالح از ما كريم‌تر نيست ، ما صد هزار دينار را به مديون بخشيديم ، دوست\r\n\r\n","description":"","footnote":"","page_name":" 257 ","page_number":277},
  {"content":"\r\n\r\nآنها را تسليمشان كن ، ايشان نيز دوست خود را گرفته بيرون آمدند .\r\nهنگامى كه مهدى قصد بازداشت و زندانى كردن يعقوب بن داود را نمود فيض بن ابى صالح به دو معرّفى شد ، و چون يعقوب به سياه چال افتاد مهدى فيض را احضار كرده او را به وزارت برگزيد ، و كلّيهء امور را به دو تفويض كرد ، فيض نيز تا هنگام مرگ مهدى همچنان وزير او بود . چون هادى عهده‌دار خلافت شد فيض را وزير خود نكرد ، و فيض تا آغاز روزگار رشيد زنده بود و سپس درگذشت .\r\nاين در سال صد و هفتاد و سه بود .\r\nروزگار مهدى و وزرايش به پايان رسيد ، و سپس فرزندش موسى الهادى به مسند خلافت نشست .\r\n\r\nخلافت موسى الهادى\r\nدر سال صد و شصت و نه با موسى الهادى به عنوان خلافت بيعت شد .\r\nهادى مردى هوشيار و غيور و كريم و با شهامت و توانا و سخت‌گير و پردل و دلير و با اراده و عزم و حزم بود . عبد اللّه بن مالك رئيس شرطهء مهدى نقل كرده گويد : مهدى همواره به من دستور مىداد همنشينان و رامشگران هادى فرزندش را بزنم و به زندان افكنم ، و قصدش منع هادى از همنشينى با ايشان بود ، من نيز فرمان مهدى را به كار مىبستم ، از طرفى هادى نزد من فرستاده سفارش مىكرد كار را بر ايشان آسان بگيرم ولى من نمىپذيرفتم . چون مهدى درگذشت و هادى به خلافت رسيد من يقين به نابودى خود كردم ، در اين اوقات روزى هادى مرا احضار كرد ، چون نزد وى رفتم ديدم هادى روى تخت نشسته شمشير و نطع روبروى او نهاده شده است ، من بر وى سلام كردم ، در پاسخ گفت : سلام بر تو مباد ياد دارى روزى را كه من دربارهء حرّانى و زدن وى نزد تو فرستادم و تو سفارش مرا نپذيرفتى ؟\r\nهمچنين دربارهء فلان و فلان - و نام چند نفر از ندماى خود را شمرد - به تو سفارش كردم\r\n\r\n","description":"","footnote":"","page_name":" 258 ","page_number":278},
  {"content":"\r\n\r\nو تو به گفتار من وقعى ننهادى ؟ گفتم : آرى اجازه مىدهى دليل آن را ذكر كنم ؟\r\nگفت : بگو ، گفتم : تو را به خدا سوگند مىدهم اگر كارى را كه مهدى بر عهدهء من نهاده بود تو مىنهادى ، و فرمانى را كه او به من داده بود تو مىدادى ، آنگاه يكى از پسرانت بر خلاف رأى تو فرمانى به من مىداد و من آن را مىپذيرفتم و فرمان تو را به هيچ مىشمردم آيا تو از اين كار خشنود مىشدى ؟ هادى گفت :\r\nنه ، گفتم : من نيز در مورد تو و پدرت همين گونه بودم هادى مرا نزديك خود فرا خواند و من دست او را بوسيدم ، سپس هادى فرمان خلعت برايم داد و گفت :\r\nكارى را كه قبلا عهده‌دار بودى همچنان بر عهده داشته باش ، و سرفراز پى كارت برو .\r\nمن برخاسته بيرون آمدم ، ولى همچنان در فكر كار خويش و هادى بودم ، و پيش خود مىانديشيدم هادى جوانى است كه شراب مىنوشد ، و اين گروه كه من سفارش هادى را دربارهء آنها نپذيرفتم جملگى ندما و وزرا و دبيران او هستند ، مبادا مستى شراب در وى اثر كند و ايشان بر رأى او چيره بشوند ، و از ميان بردن مرا نزدش جلوه دهند .\r\nعبد اللّه بن مالك گويد : من در خانهء خود نشسته بودم و دختر كوچكم در كنارم بود ، و آتشدان در مقابلم ، و از چند گرده نان و كامه‌اى [ 1 
  ] كه روبرويم بود لقمه مىگرفتم و با آتش گرم كرده مىخوردم ، و به كودكم نيز مىخورانيدم ، در اين هنگام صداى سم اسب‌هايى زياد به گوشم رسيد چندانكه گمان كردم زلزله رخ داده است ، پيش خود گفتم اين همان چيزى است كه من از آن مىترسيدم ، سپس در خانه باز شد و گروهى از غلامان هادى در حالى كه خود وى سواره در ميان ايشان بود وارد خانهء من شدند ، من چون هادى را ديدم از جا جستم و دست و پاى او و سم اسبش را بوسيدم ، هادى به من گفت : اى عبد اللّه من دربارهء تو با خود انديشيدم\r\n\r\n\r\n","description":"","footnote":"\r\n[ ( 1 - ) 
  ] كامه : نانخورشى است كه از فودنج و شير و ادويهء حاره سازند . برهان قاطع : تعليقات دكتر معين .\r\n","page_name":" 259 ","page_number":279},
  {"content":"\r\n\r\nو گفتم : نكند به ذهن تو افتد كه من هنگامى كه شراب مىنوشم و دشمنان تو در پيرامونم هستند ايشان حسن ظنّ مرا دربارهء تو از ميان ببرند ، و اين فكر تو را پريشان سازد . ازينرو به منزل تو آمدم تا با من انس بگيرى ، و هم تو را آگاه كنم كه كينه‌اى كه از تو در دل داشتم جملگى از ميان رفته است ، كنون آنچه را مىخوردى نزد من آر تا من نيز از آن بخورم ، و تو بدانى كه من نمك‌گير تو شده‌ام و ترست از ميان برود ، من نيز از نان و كامه‌اى كه خود مىخوردم نزد هادى آوردم و او به خوردن پرداخت سپس به غلامان خود گفت : آنچه را با خود آورده‌ايم براى عبد اللّه بياوريد ، ايشان نيز چهار صد استر كه بار آنها درهم و چيزهاى ديگر بود وارد خانه كردند ، هادى به من گفت : اينها جملگى از آن توست آن را بگير و صرف زندگى خود كن ، و استرها را نزد خويش نگاه دار شايد در بعض از سفرها بدان نيازمند شويم ، و سپس بيرون رفت .\r\nدر آن هنگام كه فرزند ابراهيم بن مسلم بن قتيبه درگذشت ، و هادى براى تسليت وى - كه نزدش مقامى بس ارجمند داشت - آمد اين سخنان را ادا كرد و گفت :\r\nاى ابراهيم فرزندت تو را شاد مىداشت ولى فرزند دشمن و بلاست ، كنون مرگش اندوهناكت ساخته است ، و اين خود رحمت و بركت است . ابراهيم گفت : اى امير المؤمنين در هر جزئى از اجزاى من كه اندوه رخنه كرده بود اكنون با سخنان تو انباشته از تسليت شد .\r\nدر روزگار هادى صاحب فخّ يعنى : حسين بن علىّ بن حسن بن حسن بن علىّ بن ابى طالب ( ع ) خروج كرد .\r\nشرح چگونگى وقعهء فخ : حسين بن علىّ از رجال و سادات و فضلاى بنى هاشم بود ، وى همواره قصد خروج داشت ، و گروهى از اعيان بنى هاشم نيز با وى متّفق بودند ، سپس از جانب عامل مدينه دربارهء يكى از علويان ستمى روا شد . ازينرو\r\n\r\n","description":"","footnote":"","page_name":" 260 ","page_number":280},
  {"content":"\r\n\r\nجملهء طالبيان شورش كردند ، عامل مدينه نيز تحصّن اختيار نمود ، و مردم ريخته در زندان‌ها را شكستند و زندانيان را رها ساختند ، و با حسين بن علىّ بيعت كردند و كار ايشان بالا گرفت . در اين هنگام محمّد بن سليمان و به قولى سليمان بن منصور در رأس سپاهى به سوى ايشان گسيل شد ، و طرفين در جايى ميان مكّه و مدينه كه بدان « فخّ » مىگفتند با يك ديگر روبرو شدند ، و جنگى سخت ميان ايشان در گرفت و حسين بن علىّ كشته شد ، و سرش را نزد موسى الهادى آوردند ، چون سر را مقابل او نهادند هادى به كسانى كه آن را آورده بودند گفت : گويى كه شما سر يكى از گردنكشان را براى من آورده‌ايد ! بدانيد كه كمترين جزاى شما آن است كه محرومتان كنم ، و پاداشى به ايشان نداد .\r\nحسين بن علىّ ( رض ) صاحب فخّ مردى شجاع و كريم بود . وى زمانى بر مهدى وارد شد و مهدى چهل هزار دينار به دو بخشيد ، حسين بن علىّ نيز آن را در ميان مردم بغداد و كوفه تقسيم كرد ، و در حالى كه جز جبّه‌اى بر تن نداشت و زيرش پيراهنى نپوشيده بود از كوفه خارج شد .\r\n\r\nمرگ هادى\r\nدوران هادى چندان طول نكشيد . گويند مادرش خيزران به كنيزان خويش دستور داد هادى را به قتل برسانند ، ايشان نيز روى صورت وى نشستند تا هادى درگذشت .\r\nدر سبب قتل هادى اختلاف است . بعضى گفته‌اند خيزران در دولت مهدى دستش گشاده بود و همواره امر و نهى مىكرد ، و شفاعت مىنمود ، و به رتق و فتق امور مىپرداخت ، و مردم دسته دسته به خانهء او رفت و آمد مىكردند . چون هادى به خلافت رسيد به سبب غيرت بسيارى كه داشت اين كار را ناپسند دانست و به دو گفت : اين آمد و رفتى كه شنيده‌ام پيوسته بر در خانه تو مىشود چيست ؟ آيا دوكى\r\n\r\n","description":"","footnote":"","page_name":" 261 ","page_number":281},
  {"content":"\r\n\r\nندارى كه با آن به رشتن بپردازى ؟ يا قرآنى كه به خواندن آن اشتغال ورزى ؟\r\nيا خانه‌اى كه در ميان آن بنشينى ؟ به خدا سوگند اگر بشنوم يكى از امرا و خواصّ من بر در خانهء تو بايستد گردن او را زده اموالش را مصادره مىكنم ، و اگر اين كار را نكنم خويشى من با رسول خدا ( ص ) دروغ است . سپس به اطرافيانش گفت : كدام يك بهتريم من و مادرم ، يا شما و مادرهاى شما ؟ گفتند : تو و مادرت بهتريد ، گفت : كدام يك از شما دوست مىداريد كه مردان دربارهء مادرش گفتگو كنند و بگويند مادر فلان كس چه كارى كرد و چه رفتارى نمود ؟ گفتند : ما چنين چيزى را دوست نمىداريم ، هادى گفت : پس چرا نزد مادر من مىرويد و با وى گفتگو مىكنيد ؟ چون ايشان سخنان هادى را شنيدند از رفتن نزد مادر وى خوددارى كردند ، سپس هادى خوراكى مسمومى براى مادرش فرستاد ولى مادرش آن را نخورد ، بلكه وى مبادرت به كشتن هادى كرد . نيز بعضى گفته‌اند : سبب مرگ هادى اين بود كه وى عزم كرد برادرش هارون الرّشيد را خلع كند ، و براى فرزندش جعفر بيعت بگيرد ، خيزران كه هارون را بسيار دوست مىداشت بر جان وى ترسيد ، و هادى را به قتل رسانيد .\r\nهادى در سال صد و هفتاد درگذشت . آن شب كه هادى زندگى را بدرود گفت شبى بود كه خليفه‌اى از جهان رفت ، و خليفه‌اى بر مسند نشست ، و خليفه‌اى پا به جهان نهاد . ناگفته نماند كه نقل شده بود چنين شبى فرا خواهد رسيد . و خليفه‌اى كه درگذشت هادى بود و آن كه در شب مذكور بر سرير خلافت نشست هارون الرّشيد .\r\nو آن كه به دنيا آمد مأمون بود .\r\nشرح چگونگى وزارت در زمان هادى : چون با هادى به خلافت بيعت شد وى ربيع بن يونس را به وزارت برگزيد ، و شرح قسمتى جالب از سيره و نسب ربيع\r\n\r\n","description":"","footnote":"","page_name":" 262 ","page_number":282},
  {"content":"\r\n\r\nرا پيش از اين ياد كرديم .\r\nهادى پس از ربيع ابراهيم بن دكوان را به وزارت برگزيد .\r\nوزارت ابراهيم بن دكوان حرّانى : ابراهيم در آغاز جوانى به هادى نزديك شد ، و پيوسته با معلّم هادى نزد وى آمد و شد مىكرد . ازينرو در دل هادى جاى گرفت و با وى مأنوس شد چندانكه هادى دورى او را نمىتوانست ديد ، ولى سخن‌چينان از ابراهيم نزد مهدى بدگويى كردند . از طرفى مهدى نيز دوستى و همنشينى فرزندش هادى را با ابراهيم ناپسند دانست ، و او را از اين كار نهى كرد ، ولى هادى توجهى ننمود ، سپس مهدى او را تهديد به قتل كرد ، با اين وصف هادى از ابراهيم دست برنداشت و رفته رفته بدگويى سخن‌چينان دربارهء ابراهيم زيادتر شد ، ازينرو مهدى فرستاده به هادى پيام داد كه ابراهيم حرّانى را نزد من بفرست و گر نه تو را از خلافت پس از خود خلع مىكنم ، هادى نيز ابراهيم را با يكى از خدمتگزاران خود در كمال احترام نزد مهدى فرستاد . ابراهيم هنگامى نزد مهدى فرا رسيد كه وى قصد شكار داشت . چون مهدى او را ديد گفت : اى ابراهيم به خدا سوگند تو را خواهم كشت . و اين سخن را سه بار تكرار كرد ! سپس دستور داد ابراهيم را نگاه دارند تا وى از شكار بازگردد ، ابراهيم نيز به تضرّع و راز و نياز به درگاه خداوند پرداخت ، و اتفاقا چنين پيش آمد كه مهدى - چنان كه شرحش گذشت - غذاى مسموم خورد و همان ساعت درگذشت ، و حرّانى رها شد ، و هادى به مسند خلافت نشست . و پس از اندك مدّتى حرّانى را به وزارت خويش برگزيد ، و زمانى چند طول نكشيد كه هادى درگذشت ، و روزگار او و وزرايش به سر آمد .\r\nپس از هادى برادرش هارون الرّشيد به خلافت رسيد .\r\n\r\nخلافت هارون الرشيد\r\nدر سال صد و هفتاد با هارون الرّشيد به خلافت بيعت شد . رشيد از افاضل خلفا\r\n\r\n","description":"","footnote":"","page_name":" 263 ","page_number":283},
  {"content":"\r\n\r\nو از فصحا و دانشمندان و كريمان ايشان بود ، وى در مدّت خلافت خود جز سالى چند پيوسته يك سال به حجّ مىرفت ، و يك سال به جنگ با دشمنان دين مىپرداخت .\r\nگويند رشيد در هر روز صد ركعت نماز مىگزارد . نيز وى سالى پياده به مكّه رفت ، حال آنكه هيچيك از خلفا چنين كارى نكرده بودند . رشيد هر گاه به حجّ مىرفت صد نفر از فقها با فرزندانشان همراه وى مىرفتند ، و هر گاه به حجّ نمىرفت سىصد نفر را با هزينهء كافى و لباس آبرومند از جانب خود به حجّ مىفرستاد .\r\nهارون الرّشيد در رفتار خود به منصور شباهت داشت جز در بذل مال ، زيرا ديده نشده كه خليفه‌اى در بذل و بخشش مال سخىتر از هارون الرّشيد باشد . همچنين هيچگاه نيكى كسى نزد وى بىپاداش نمىماند و به تأخير نمىافتاد .\r\nهارون الرّشيد شعر و شاعران را دوست مىداشت ، و همواره به ادبا و فقها توجّه داشت ، و جدال در دين را ناپسند مىدانست ، و از مدح به خصوص از زبان شاعرى فصيح خوشش مىآمد ، و عطاى بسيار در مقابل آن مىبخشيد . اصمعى گويد : زمانى هارون الرشيد طعامى ترتيب داد و مجلس خود را آراست و ابو العتاهيهء شاعر را فرا خوانده به دو گفت : اين نعمتى را كه اكنون در دنيا از آن بهره‌منديم براى ما وصف كن . ابو العتاهيه گفت :\r\n عش ما بدا لك سالما * فى ظلّ شاهقة القصور \r\n« تا مىتوانى در سايهء اين كاخ‌هاى بلند بىگزند زيست كن » . رشيد گفت :\r\nاحسنت ، ديگر چه ؟ ابو العتاهيه گفت :\r\n يسعى عليك بما اشتهي * ت لدى الرّواح او البكور \r\n« هر چه بخواهى در آماده كردن آن صبح و شام برايت كوشش مىكنند » .\r\n\r\n","description":"","footnote":"","page_name":" 264 ","page_number":284},
  {"content":"\r\n\r\nرشيد گفت : خوب ديگر چه ؟ ابو العتاهيه گفت :\r\n فاذا النّفوس تقعقعت * فى ظلّ حشرجة الصّدور\r\nفهناك تعلم موقنا * ما كنت الّا فى غرور \r\n« ولى هنگامى كه جان در آمد شدن در فضاى سينه به ناله مىافتد . آنگاه به يقين خواهى دانست كه جز در عالم غرور نبوده‌اى » .\r\nدر اين وقت رشيد گريست . فضل بن يحيى به ابو العتاهيه گفت : امير المؤمنين تو را فرا خواند كه شادمانش كنى ، تو وى را به اندوه در آوردى ؟ رشيد گفت : با ابو العتاهيه كارى نداشته باش ، وى ما را در گمراهى ديد و نخواست چيزى بدان بيفزايد .\r\nنيز رشيد همواره در مقابل دانشمندان فروتنى مىكرد . ابو معاويهء نابينا كه مردى دانشمند بود گويد : من روزى از صبح تا شام نزد رشيد بودم ، چون آب براى شستن روى دستم ريخته شد ، رشيد گفت : اى ابو معاويه مىدانى چه كسى آب روى دستت ريخت ؟ گفتم : نه اى امير المؤمنين ، گفت : من ، گفتم : اى امير - المؤمنين اين كار را براى احترام به علم مىكنى ؟ گفت : آرى .\r\nدر روزگار هارون الرّشيد يحيى بن عبد اللّه بن حسن بن حسن بن علىّ بن ابى طالب ( ع ) خروج كرد .\r\nشرح چگونگى خروج يحيى بن عبد اللّه : يحيى بن عبد اللّه از آنچه بر سر دو برادرش نفس زكيّه و ابراهيم قتيل باخمرى آمد ترسيد ، و به ناحيهء ديلم رهسپار شد . در آنجا مردم معتقد شدند كه وى استحقاق پيشوايى دارد ، سپس با او بيعت كردند ، و گروهى از مردم شهرها گرد وى جمع شدند ، و رفته رفته كارش بالا گرفت ، رشيد از اين بابت در اندوه شد ، و فضل بن يحيى را با پنجاه هزار سپاهى بدان سو فرستاد ، و او را والى جرجان و طبرستان و رى و نواحى ديگر كرد ،\r\n\r\n","description":"","footnote":"","page_name":" 265 ","page_number":285},
  {"content":"\r\n\r\nاز طرفى يحيى نيز با لشكريان خود به حركت درآمد ، ولى فضل با يحيى به لطف و مدارا پرداخت و او را تشويق و ترغيب كرد ، و هم وى را ترسانده از رشيد بر حذر داشت ، تا آنكه يحيى به صلح گراييد ، و درخواست امان كرد ، به شرط آنكه رشيد امان نامه را با خطّ خود بنويسد ، و قضات و فقها و بزرگان بنى هاشم نيز بدان شهادت دهند ، رشيد درخواست يحيى را با شادمانى پذيرفت و امان‌نامه‌اى بليغ با خطّ خود برايش نوشت ، و قضات و فقها و مشايخ بنى هاشم نيز بدان شهادت دادند ، سپس آن را با هدايا و تحف براى يحيى فرستاد ، يحيى نيز به اتّفاق فضل نزد رشيد آمد . رشيد در آغاز كار با محبّتى كامل با يحيى روبرو شد ، ليكن پس از آن وى را در نزديكى خود به زندان افكند ، و از فقها دربارهء نقض امانى كه به يحيى داده بود فتوى خواست ، بعض از فقها به صحّت امان فتوى دادند ، و بعض ديگر آن را باطل دانستند ، عاقبت رشيد امانى را كه داده بود باطل نمود ، و يحيى را در پى كرامتى كه از وى به ظهور پيوست به قتل رسانيد .\r\nشرح كرامتى كه در قضيّهء يحيى بن عبد اللّه به ظهور پيوست : شخصى از آل زبير بن عوام [ 1 
  ] نزد رشيد آمده دربارهء يحيى بن عبد اللّه سخن‌چينى كرد ، و به رشيد گفت : يحيى پس از گرفتن امان چنين و چنان كرده مردم را به خود دعوت نموده است . رشيد نيز يحيى را از زندان فرا خواند و او را با مرد زبيرى روبرو كرد ، و در اين باره از يحيى پرسش نمود ولى يحيى منكر شد ، و مرد زبيرى همچنان در مقابل يحيى ايستادگى كرد ، يحيى به دو گفت : اگر راست مىگويى سوگند ياد كن ، زبيرى گفت : به خداى طالب غالب . . . و خواست كه سوگند را تمام كند يحيى گفت : از اين گونه قسم‌ها چشم بپوش ، زيرا كه هر گاه بنده‌اى خداوند متعال را بستايد ، و به بزرگىاش\r\n\r\n\r\n","description":"","footnote":"\r\n[ ( 1 - ) 
  ] نام اين مرد عبد اللّه بن مصعب بن ثابت بن زبير است ، قصه‌اش به تفصيل در مروج الذهب : ج 3 ، ص 351 نقل شده است .\r\n","page_name":" 266 ","page_number":286},
  {"content":"\r\n\r\nقسم ياد كند ، خداوند در عقوبت وى شتاب نمىكند . بلكه سوگند برائت ياد كن زيرا كه آن سوگندى عظيم است ، و آن چنين است كه شخص به زبان خود بگويد كه : از حول و قوّت خداوند بيزار است و در حول و قوّت خود قرار دارد اگر چنين و چنان باشد .\r\nچون زبيرى آن سوگند را شنيد ترس او را فرا گرفت و گفت : اين سوگند غريب چيست ؟ ! و از ياد كردن چنان سوگندى امتناع ورزيد ، رشيد گفت : چرا خوددارى مىكنى ؟ اگر در گفتار خود راستگو هستى پس چرا از اين سوگند مىترسى ؟ مرد زبيرى نيز بدان صورت سوگند ياد كرد ، ولى هنوز از مجلس هارون بيرون نرفته بود كه پايش سست شد و درگذشت .\r\nنيز نقل شده است كه آن روز به پايان نرسيده بود كه مرد زبيرى درگذشت .\r\nسپس او را به گورستان برده در قبر نهادند ، و به ريختن خاك روى او پرداختند ولى هر چه خاك رويش مىريختند خاك ناپديد مىشد و قبر پر نمىگشت ، لذا پى بردند كه اين امر نشانه‌اى آسمانى است ، آنگاه سقفى روى قبر زده پى كار خود رفتند .\r\nابو فراس بن حمدان در اشعار ميميّهء خود بدين امر اشاره كرده گفته است :\r\n يا جاهدا فى مساويهم يكتّمها * غدر الرّشيد بيحيى كيف ينكتم\r\nذاق الزبيرىّ غبّ الحنث و انكشفت * عن ابن فاطمة الاقوال و التّهم \r\n« اى كه در پنهان داشتن زشتىهاى ايشان كوشش مىكنى ، بىوفايى و مكر رشيد دربارهء يحيى چگونه پنهان مىماند . مرد زبيرى عاقبت سوگند دروغ را دريافت و حقيقت گفته‌ها و تهمت‌ها دربارهء فرزند فاطمه آشكار شد » . ليكن با ظهور چنان كرامتى بزرگ يحيى در زندان به وضع فجيعى به قتل رسيد .\r\nدولت رشيد از بهترين دولت‌ها بود ، و از حيث وقار و رونق و بركت و وسعت\r\n\r\n","description":"","footnote":"","page_name":" 267 ","page_number":287},
  {"content":"\r\n\r\nمملكت سرآمد دول به شمار مىرفت . رشيد قسمت بزرگى از دنيا را باجگزار خود كرد ، مثلا فرمانرواى مصر يكى از عمّال او بود . نيز چندانكه گروه علما و شعرا و فقها و قرّاء و قضات و نويسندگان و ندما و رامشگران بر در خانهء رشيد گرد آمدند ، بر در خانهء هيچ خليفه‌اى جمع نشدند ، و رشيد به هر يك از ايشان صله‌هاى زياد مىداد ، و به بالاترين مرتبه‌ها مىرسانيد . رشيد خود مردى فاضل و شاعر و راوى اخبار و اشعار آثار بود ، و ذوق و تميزى درست داشت ، و در نزد عامهء و خاصهء داراى هيبتى زياد بود . به فرمان رشيد بود كه موسى بن جعفر ( ع ) را دستگير كردند و در ميان هودجى نشانده به بغداد آوردند ، و در خانهء سندى بن شاهك زندانى كردند ، و پس از چندى موسى بن جعفر ( ع ) به قتل رسيد ، و رشيد چنين اظهار كرد كه موسى به مرگ خدايى درگذشته است .\r\n\r\nقتل موسى بن جعفر ( ع )\r\nشرح چگونگى آن واقعه : يكى از اقارب و خويشان موسى بن جعفر ( ع ) به دو رشك مىبرد [ 1 
  ] از وى نزد هارون الرّشيد بدگويى كرده به دو گفت : مردم خمس اموال خويش را براى موسى مىفرستند ، و به امامت او معتقدند ، و موسى قصد دارد كه بر تو خروج كند . و از اين گونه سخنان نزد وى بسيار گفت ، اتفاقا گفتار او در رشيد تأثير كرد چندانكه وى را به پريشانى و اضطراب افكند ، سپس رشيد مالى به شخص مذكور بخشيد و پرداخت آن را به چندين محلّ حواله كرد ، ولى شخص مذكور بهره‌اى از آن مال نبرد ، و هنوز آن مال به دست وى نرسيده بود كه به بيمارى شديدى مبتلا شد و در آن بيمارى درگذشت .\r\nرشيد در همان سال به حجّ رفت ، و چون وارد مدينه شد موسى بن جعفر ( ع )\r\n\r\n\r\n","description":"","footnote":"\r\n[ ( 1 - ) 
  ] وى على بن اسماعيل بن جعفر بن محمد ( ع ) برادرزادهء موسى بن جعفر ( ع ) بود .\r\nو قصه‌اش به تفصيل در كتاب مقاتل الطالبين ابو الفرج اصفهانى . ص 501 نقل شده است .\r\n","page_name":" 268 ","page_number":288},
  {"content":"\r\n\r\nرا دستگير كرد ، و در هودجى نشانده او را به بغداد آورد ، در نزد سندى بن شاهك زندانى كرد . در اين وقت رشيد در رقّه بود ، و از آن جا فرمان قتل وى را صادر كرد ، و موسى بن جعفر ( ع ) پنهانى به قتل رسيد ، سپس گروهى از عدول محلّهء كرخ را به زندان آوردند تا ببينند كه موسى بن جعفر ( ع ) به مرگ خدايى درگذشته است ! مرگ رشيد : رشيد در طوس از دنيا رفت ، وى براى جنگ با رافع بن ليث بن نصر بن سيّار به خراسان رفته بود . رافع مذكور بر رشيد شوريده از اطاعت وى سرپيچى كرد ، سپس بر سمرقند دست يافته عامل و فرمانرواى آن جا را كشت و شوكتى تمام به هم رساند ، ازينرو رشيد شخصا به جنگ وى رفت ، و سرانجام در سال صد و نود و سه در طوس درگذشت .\r\nشرح چگونگى وزارت در روزگار رشيد : چون با رشيد به خلافت بيعت شد وى يحيى بن خالد بن برمك نويسندهء قبل از خلافت خود را به وزارت برگزيد ، و دولت برمكيان از آن روز آغاز شد .\r\nشرح احوال دولت برمكيان و ذكر آغاز و انجام آن : برمكيان در روزگار قديم دين مجوس داشتند ، سپس كسانى از ايشان اسلام اختيار كردند و اسلامشان استوار شد .\r\nما سابقا به شرح وزارت جدّ ايشان خالد بن برمك در زمان منصور پرداختيم تنها در اين جا در پيرامون وزارت بقيهء ايشان سخن خواهيم گفت .\r\nپيش از آنكه وارد مطلب شويم جمله‌اى چند دربارهء شناسايى قسمتى از خصايص دولت برمكيان بيان مىكنيم . بدان كه : دولت برمكيان نقطه‌اى سپيد در پيشانى روزگار ، و تاجى گرانبها بر تارك زمان بود ، چه مثل‌ها كه دربارهء مكارم آن زدند ، و چه بسا كاروان‌ها كه به سوى آن رهسپار شدند ، و چه صاحبان آرزو كه بدان دل بسته بودند . دنيا پاره‌هاى جگر خود را نثار آن كرد ، و بالاترين\r\n\r\n","description":"","footnote":"","page_name":" 269 ","page_number":289},
  {"content":"\r\n\r\nنيك‌بختىها را بدان بخشيد ، از اين رو يحيى و فرزندانش مانند اختران تابناك ، درياهاى مملوّ از آب ، و سيل‌هاى خروشان ، و باران‌هاى تند بودند . بازار ادب نزدشان رواج داشت ، و مردم محترم پيششان ارجمند بودند ، دنيا در روزگار ايشان آباد ، و ابّهت كشور آشكار بود ، پناه ستمديدگان بودند و پشتيبان بىپناهان .\r\nابو نواس شاعر دربارهء ايشان گويد :\r\n سلام على الدنيا اذا ما فقدتم * بنى برمك من رائحين و غاد \r\n« روزگار را بايد بدرود گفت اگر شما فرزندان برمك روزى از ميان برويد » .\r\n\r\nوزارت يحيى بن خالد\r\nچون رشيد به كرسى خلافت نشست يحيى بن خالد بن برمك را كه پيش از خلافت وى نويسنده و نايب و پيشكارش بود به وزارت برگزيد . يحيى بن خالد نيز به نحوى مطلوب بار گران دولت را بر دوش كشيد ، بدين معنى كه سرحدات را استوار و نابسامانىها را اصلاح و ماليات‌ها را جمع‌آورى كرد ، و اطراف و نواحى كشور را آبادان ، و رونق خلافت را آشكار ساخت ، و همهء مهمات مملكت را به عهده گرفت . يحيى مردى نويسنده و بليغ و خردمند و اديب و راست كردار و درست رأى و خوش تدبير و مسلط بر امور خود و نيرومند در كارها و حليم و با وقار و عفيف و با هيبت بود ، وى در جود و كرم با تندبادها برابرى مىكرد ، و با هر زبان مورد ستايش قرار مىگرفت .\r\nشاعرى دربارهء وى گويد :\r\n لا ترانى مصافحا كف يحيى * انّنى ان فعلت ضيّعت مالى\r\nلو يمسّ البخيل راحة يحيى * لسخت نفسه ببذل النوال \r\n« نخواهى ديد كه من دست يحيى را در دست گيرم و اگر چنين كنم مالم را\r\n\r\n","description":"","footnote":"","page_name":" 270 ","page_number":290},
  {"content":"\r\n\r\nاز دست داده‌ام . زيرا هر گاه دست بخيل به دست يحيى برسد نفس وى به بخشش و دهش مىگرايد » .\r\nاز جمله آراى درست و صائب يحيى بن خالد اين بود كه هنگامى كه هادى مىخواست برادرش هارون را از خلافت خلع كند ، و براى پسرش جعفر بيعت بگيرد ، و از طرفى يحيى كاتب و دبير رشيد بود ، و اميد داشت كه هارون عهده‌دار خلافت شود و او وزيرش گردد ، هادى با يحيى خلوت كرد ، و بيست هزار دينار به دو داد ، و دربارهء خلع برادرش هارون و بيعت گرفتن براى پسرش جعفر با وى به گفتگو پرداخت ، در اين وقت يحيى به دو گفت : اى امير المؤمنين اگر تو چنين كارى بكنى مردم را به پيمان‌شكنى و زير پا نهادن سوگند واداشته‌اى ، و در نتيجه مردم جرأت و جسارت خواهند يافت . تو اگر هارون را به همان ولايت عهد واگذارى و براى جعفر پس از وى بيعت بگيرى چنين بيعتى استوارتر خواهد بود .\r\nهادى نيز مدتى اين انديشه را از خود دور كرد ، ولى دوستى فرزند بر وى چيره شده يحيى را دو مرتبه احضار نمود ، و در اين باره با وى سخن گفت ، يحيى به دو گفت : اى امير المؤمنين اگر تو برادرت هارون را از خلافت خلع كنى ، و براى پسرت جعفر بيعت بگيرى و در اين گير و دار كه جعفر كودكى نابالغ است مرگ تو فرا رسد آيا معتقدى كه خلافت جعفر سر خواهد گرفت ؟ و مشايخ بنى هاشم بدان رضايت خواهند داد ؟ و خلافت را تسليم او خواهند كرد ؟ هادى گفت نه ، يحيى گفت :\r\nپس اين انديشه را از خود دور كن تا خلافت خود به خود به جعفر برسد ، و اگر مهدى هم براى هارون بيعت نگرفته بود لازم بود كه تو براى وى بيعت بگيرى تا خلافت از دايرهء فرزندان پدرت بيرون نرود ، هادى نيز رأى يحيى را تصويب كرد ، از اين رو بود كه هارون الرشيد همواره اين اقدام يحيى بن خالد را يكى از نيكىها و خدمات بزرگ وى دربارهء خود مىدانست .\r\n\r\n","description":"","footnote":"","page_name":" 271 ","page_number":291},
  {"content":"\r\n\r\nاز جمله مكارم يحيى بن خالد آن است كه گويند : چون رشيد برامكه را منكوب كرد ، و ايشان را از بيخ و بن برانداخت شعرا را از سرودن شعر در رثاى ايشان منع كرد ، و دستور داد هر كس دربارهء برامكه ، شعرى بگويد وى را مؤاخذه كنند . در اين اوقات يكى از پاسبانان خليفه گذارش به خرابه‌اى افتاد و ديد شخصى آن جا ايستاده كاغذى در دست دارد كه در آن شعرى چند در رثاى برامكه نوشته شده است ، و آن شخص اشعار را مىخواند و گريه مىكند . پاسبان وى را گرفته نزد رشيد آورد و داستان را برايش نقل كرد . رشيد آن شخص را فرا خواند و در اين باره از وى پرسش كرد ، آن شخص نيز اعتراف نمود ، رشيد به دو گفت : مگر نشنيده‌اى كه من رثاى برامكه را منع كرده‌ام ؟ دربارهء تو چنين و چنان خواهم كرد ، آن شخص گفت : اى امير المؤمنين به من اجازه بده تا حال خود را برايت شرح دهم ، آنگاه تو دانى و رأيت . رشيد گفت : بگو . آن شخص گفت : من يكى از كوچك ترين و پريشان‌حال‌ترين نويسندگان يحيى بن خالد بودم ، روزى يحيى به من گفت : دلم مىخواهد روزى مرا در خانهء خود مهمان كنى ، من گفتم : اى مولاى من ، من كجا و تو ، خانهء من لايق مهمانى تو نيست ، يحيى گفت : ناچار بايد اين كار را بكنى ، گفتم : اگر ناچارم پس مدّتى مرا مهلت ده تا به خانه و وضع خود سر و صورتى بدهم سپس تو دانى و رأى خود : يحيى گفت : چه قدر تو را مهلت بدهم ؟\r\nگفتم : يك سال ، گفت : زياد است ، گفتم : پس چند ماهى . گفت : باشد ، من نيز در پى كار خود رفته به اصلاح خانهء خويش و تهيّهء وسايل دعوت پرداختم ، و چون اسباب مهمانى را فراهم كردم به وزير خبر دادم ، يحيى گفت : ما فردا نزد تو هستيم من به خانهء خود رفته طعام و شراب و هر چه مورد احتياج بود آماده ساختم ، وزير نيز فرداى آن روز با دو فرزندش جعفر و فضل و نفرى چند از خواصّ اصحاب خويش به خانهء من آمدند ، و چون وارد شدند يحيى و دو فرزند وى جعفر و فضل\r\n\r\n","description":"","footnote":"","page_name":" 272 ","page_number":292},
  {"content":"\r\n\r\nاز اسب خود پياده شدند ، و يحيى گفت : فلانى من گرسنه‌ام هر چه دارى زود حاضر كن . در اين وقت پسرش فضل به من گفت : وزير جوجهء كباب شده را بسيار دوست مىدارد از آن هر چه دارى بياور ، من نيز رفته مقدارى جوجهء كباب شده آوردم ، و وزير و همراهانش از آن خوردند ، سپس يحيى برخاست و در خانه به راه رفتن پرداخت و گفت : فلانى ما را در خانهء خود به گردش ببر ، گفتم : اى مولاى من خانهء من همين است ، و جز اين خانه‌اى ندارم ، گفت : چرا خانهء ديگر هم دارى ، گفتم :\r\nبه خدا سوگند جز اين خانه مالك خانهء ديگر نيستم . گفت : بنّا بياوريد ، چون بنّا آمد يحيى به دو گفت : در اين ديوار درى بگشا ، و چون بنّا رفت كه درى آن جا بگشايد ، من به يحيى گفتم : اى مولاى من چگونه مىتوان درى به خانهء همسايگان باز كرد حال آنكه خداوند دربارهء نگاهدارى همسايه سفارش كرده است ؟ يحيى گفت : عيب ندارد . سپس در گشوده شد و وزير و فرزندانش داخل شدند ، من نيز در پى ايشان رفتم ، و از آن جا به باغى وارد شديم كه بسيار زيبا و پر درخت بود ، و جوىهاى آب در آن جريان داشت ، و اطاق‌ها و كوشك‌هايى كه در آن بود بيننده را خيره مىكرد ، و فرش و اسباب و اثاث و خدمتگزاران و كنيزانى كه در آن بودند جملگى جلب توجّه مىكردند ، آنگاه يحيى رو به من كرده گفت : اين خانه و آنچه در اوست از آن تو است ، من نيز دست يحيى را بوسيده وى را دعا كردم ، و در صدد تحقيق چگونگى حال برآمدم ، و دانستم يحيى از روزى كه دربارهء دعوت و مهمانى با من گفتگو كرد بدون آنكه من آگاه شوم فرستاده و تمام املاك مجاور خانهء مرا خريدارى كرده بود ، و آن را به صورت خانه‌اى زيبا درآورده همه گونه وسايل زندگى را در آن گرد آورده بود ، و من همواره ساختمان و عمارت آن را مىديدم و خيال مىكردم به همسايگان من تعلّق دارد . در اين وقت يحيى به جعفر گفت :\r\nفرزند اين منزل و اين هم عيال ، اكنون اين مرد از چه راهى معيشت كند ؟ جعفر\r\n\r\n","description":"","footnote":"","page_name":" 273 ","page_number":293},
  {"content":"\r\n\r\nگفت : من فلان مزرعه را با آنچه در اوست به دو بخشيدم ، و سند آن را هم برايش خواهم نوشت . سپس يحيى به فرزند ديگرش فضل رو كرده گفت : فرزند اين مرد از اكنون تا زمانى كه درآمد مزرعه‌اش عايدش مىشود از كجا معيشت كند ؟ فضل گفت : من نيز ده هزار دينار برايش خواهم فرستاد ، يحيى گفت : پس زودتر بدانچه وعده داديد عمل كنيد ، سپس جعفر سند مزرعه را برايم نوشت ، و فضل نيز مالى را كه وعده داده بود برايم فرستاد ، از آن پس من مردى توانگر و نيكبخت شدم ، و بدين وسيله مالى فراوان گرد آوردم كه تا اكنون داراى آن هستم .\r\nاى امير المؤمنين به خدا سوگند من براى پاداش احسان ايشان هيچگونه فرصتى به دست نمىآورم مگر آنكه آن را غنيمت شمرده ايشان را مىستايم و دعا مىكنم ، و جز اين هم نمىتوانم بكنم ، اگر مىخواهى مرا به سبب اين كار به قتل برسانى اين سر من و اين فرمان تو . رشيد به حال آن مرد رقّت آورده او را رها كرد ، و مردم را در ستايش و رثاى برامكه آزاد گذاشت .\r\nگويند سالى هارون الرّشيد به اتّفاق يحيى بن خالد بن برمك و دو فرزندش فضل و جعفر به حج رفتند ، چون به مدينهء رسول اكرم ( ص ) فرود آمدند هارون - الرّشيد با يحيى بن خالد ، و امين با فضل بن يحيى ، و مأمون با جعفر بن يحيى هر يك در جايى نشستند ، و دست به عطاى مردم گشودند . در آن سال سه عطا به مردم داده شد ، چندانكه به زيادى آن مثل‌ها زدند ، و مردم آن سال را سال : « اعطيات الثّلاث » ناميده از اين راه توانگر شدند .\r\nشاعر در اين باره گويد :\r\n اتانا بنو الآمال من آل برمك * فيا طيب اخبار و يا حسن منظر\r\nلهم رحلة فى كلّ عام الى العدا * و اخرى الى البيت العتيق المستّر\r\nاذا نزلوا بطحاء مكّة اشرقت * بيحيى و بالفضل بن يحيى و جعفر \r\n\r\n","description":"","footnote":"","page_name":" 274 ","page_number":294},
  {"content":"\r\n\r\n فتظلم بغداد و تجلوا لنا الدّجى * بمكّة ما تمحو ثلاثة اقمر\r\nفما خلقت الّا لجود اكفّهم * و اقدامهم الّا لأعواد منبر\r\nاذا راض يحيى الأمر ذلّت صعابه * و ناهيك من راع له و مدبّر \r\n« آل برمك كه آرزوى خلق‌اند فرا رسيدند وه كه چه خبرهاى خوشى و منظره‌هاى نيكويى . آنان يك سال به جنگ با دشمن رهسپار مىشوند و يك سال نيز به خانهء خدا سفر مىكنند . هر گاه يحيى و فضل و جعفر به بطحاى مكّه فرود مىآيند آن جا را روشن مىكنند . بغداد در تاريكى فرو مىرود ولى از پرتو سه ماه تاريكى از مكّه زدوده مىشود . دست برمكيان جز براى عطا و دهش و قدم‌هاشان جز براى فرا رفتن بر كرسى رياست آفريده نشده است . تا يحيى زمامدار كارهاست دشوارىهاى آن آسان است و نيازى به كارگشا و مدبّر ديگر نيست » .\r\nاز گفتار يحيى بن خالد است كه : هيچگاه كسى با من سخن نمىگويد مگر آنكه ترس مرا فرا مىگيرد ، چون لب به سخن گشود از دو حال بيرون نيست ، يا هيبتش در دل من فزونى مىيابد ، يا آنكه يكباره زدوده مىشود . نيز يحيى مىگفت : وعد و نويد دامى است كه جوانمردان مىگسترند و با آن ستايش آزادگان را شكار مىكنند . يحيى را رسم بر اين بود كه هر گاه به عزم رفتن به جايى سوار مىشد ، كيسه‌هايى كه در هر يك از آنها دويست درهم نهاده بود با خود برمىداشت تا به كسانى كه سر راهش مىآمدند بذل و بخشش كند .\r\n\r\nروش فضل بن يحيى\r\nفضل از جوانمردان روزگار و از سخاوتمندان عصر خويش بود . مادر هارون الرّشيد فضل را شير داده بود ، همچنين مادر فضل هارون الرّشيد را شير داده\r\n\r\n","description":"","footnote":"","page_name":" 275 ","page_number":295},
  {"content":"\r\n\r\nبود ، چنان كه مروان بن ابى حفصه [ 1 
  ] در اين باره گويد :\r\n كفى لك فخرا انّ اكرم حرّة * غذتك بثدى ، و الخليفة ، واحد\r\nلقد زنت يحيى فى المشاهد كلّها * كما زان يحيى خالدا فى المشاهد \r\n« اين فخر براى تو بس است كه زنى آزاده و بزرگوار تو و خليفه را از يك پستان شير داده است . تو در هر جا باعث آبرومندى يحيى هستى چنان كه يحيى پيوسته خالد را آبرومند مىساخت » .\r\nرشيد فضل را والى خراسان كرد . در اين وقت ابو الهول شاعر [ 2 
  ] نزد فضل آمده وى را مدح كرد ، و از شعرى كه سابقا سروده در آن فضل را نكوهش كرده بود معذرت خواست و گفت :\r\n سرى نحوه من غضبة الفضل عارض * له لجّة فيها البوارق و الرّعد\r\nو كيف ينام اللّيل ملق فراشه * على مدرج يعتاده الأسد الورد\r\nو مالى الى الفضل بن يحيى بن خالد * من الجرم ما يخشى على مثله الحقد\r\nفجد بالرّضى لا ابتغى منك غيره * و رأيك فيما كنت عوّدتنى بعد \r\n« ابرى پهناور و سيل بار از خشم فضل با رعد و برق سوى من آمد . آخر كسى كه بستر خود را در گذرگاه شير مىگستراند چگونه شب به خواب مىرود . گناه من در پيشگاه فضل بن يحيى بن خالد چندان نيست كه از كينهء وى ترس داشته باشم . اى فضل بزرگوارى كن و از من درگذر كه جز اين از تو چيزى نمى خواهم و بدانچه مرا عادت داده‌اى بعد از آن بينديش » .\r\n\r\n\r\n","description":"","footnote":"\r\n[ ( 1 - ) 
  ] مروان بن ابى حفصه شاعر و مداح مهدى و هارون الرشيد بود ، و چون از موالى بنى اميه بود همواره با شيعه دشمنى داشت ، وى متوفى در سال 181 هجرى است . جرجى زيدان ، آداب اللغة العربية .\r\n[ ( 2 - ) 
  ] ابو الهول ، عامر بن عبد الرحمان حميرى ، از شعراى آغاز عهد عباسى و بسيار بد زبان و هرزه دراى بوده است . سال وفاتش به دست نيامد . مدرس تبريزى ، ريحانة الادب .\r\n","page_name":" 276 ","page_number":296},
  {"content":"\r\n\r\nفضل به دو گفت : من ميان گذشت و احسان جدايى نمىافكنم ، اين هر دو با يك ديگرند ، يا هر دو را برگزين يا آنكه از هر دو درگذر . سپس دربارهء وى بخشش كرد و از او درگذشت .\r\nاسحاق بن ابراهيم موصلى [ 1 
  ] نقل كرده گفته است : من كنيز زيبارويى را پرورش داده دانش و فرهنگ به دو آموختم تا آنكه به حدّ كمال رسيد ، سپس وى را به فضل بن يحيى هديه كردم ، ولى فضل به من گفت : اى اسحاق فرستادهء حاكم مصر نزد من آمده امرى را از من درخواست كرده است ، من نيز موضوع كنيز تو را پيش مىكشم ، بگذار كنيز نزد تو باشد تا من وى را آگاه كنم كه خواهان آن كنيزكم و او را از وى مىخواهم ، او نيز طبعا نزد تو خواهد آمد و كنيز را از تو خواهد خريد ، آگاه باش كه كنيز را كمتر از پنجاه هزار دينار به دو نفروشى ! اسحاق گويد : من كنيزك را به خانهء خود بردم و چيزى نگذشت كه فرستادهء مذكور آمد و دربارهء كنيزك با من گفتگو كرد ، من كنيزك را نزد وى آوردم ، فرستادهء مذكور ده هزار دينار به من داد ولى من نپذيرفتم ، سپس تا بيست هزار دينار بالا رفت ، باز من امتناع كردم تا آنكه بهاى او را به سى هزار دينار رسانيد ، من نتوانستم خوددارى كنم و به دو گفتم : فروختم ، و كنيزك را تسليم وى كرده بهاى آن را گرفتم چون صبح فردا نزد فضل رفتم فضل گفت : اى اسحاق كنيزك را به چند فروختى ؟\r\nگفتم : به سى هزار دينار ، گفت : مگر نگفتم كمتر از پنجاه هزار دينار از وى مگير ؟ گفتم : پدر و مادرم فدايت باد به خدا سوگند هنگامى كه كلمهء سى هزار را شنيدم نتوانستم خوددارى كنم ، فضل لبخندى زده گفت : فرستادهء پادشاه روم نيز از من درخواست حاجتى كرده است ، من موضوع كنيز تو را با او در ميان\r\n\r\n\r\n","description":"","footnote":"\r\n[ ( 1 - ) 
  ] ابو محمد اسحاق بن ابراهيم موصلى ، نديم خلفا و مردى ظريف و اديب و شاعر و دانا به بيشتر علوم عصر خود بود ، ولى به غنا و موسيقى شهرت داشت ، سال وفاتش 235 هجرى بوده است . ابن خلكان ، وفيات الاعيان .\r\n","page_name":" 277 ","page_number":297},
  {"content":"\r\n\r\nمىگذارم ، و او را نزد تو راهنمايى مىكنم ، كنيز خود را بردار و به خانه ببر ، و هنگامى كه فرستادهء پادشاه روم خواست با تو معامله كند كمتر از پنجاه هزار دينار از او مگير ، من نيز كنيزك را گرفته به خانه‌ام آمدم . چيزى نگذشت كه فرستادهء پادشاه روم نزد من آمد ، و خواست كنيز را از من بخرد ، من پنجاه هزار دينار از وى خواستم ، فرستادهء پادشاه روم گفت : اين مبلغ زياد است ، سى هزار دينار از من بگير و كنيز را به من به فروش ، به خدا سوگند هنگامى كه كلمهء سى هزار را از وى شنيدم نتوانستم خوددارى كنم و به دو گفتم : فروختم ، سپس پول را گرفته كنيزك را تسليمش كردم و فرداى آن روز نزد فضل بن يحيى رفتم ، چون فضل مرا ديد گفت : اسحاق چه كردى و كنيزت را به چند فروختى ؟ گفتم : به سى هزار دينار ، گفت : سبحان اللّه ! مگر من به تو سفارش نكردم كه كمتر از پنجاه هزار دينار از وى مگير ؟ گفتم : فدايت شوم به خدا سوگند هنگامى كه كلمهء سى هزار را از دهان وى شنيدم جملهء اعضاى بدنم سست شد ، فضل خنديده گفت :\r\nكنيزت را بگير و به خانه‌ات برو ، فردا فرستادهء والى خراسان نزد تو خواهد آمد ، ولى تو خويشتن‌دارى كن و كمتر از پنجاه هزار دينار از وى مگير . اسحاق گويد : من كنيز را گرفته به خانه‌ام بردم ، سپس فرستادهء والى خراسان نزدم آمد و دربارهء خريد كنيزك با من گفتگو كرد ، من نيز پنجاه هزار دينار از او خواستم ، وى گفت : اين مبلغ زياد است ، بيش از سى هزار دينار مگير ، ولى من خوددارى كرده امتناع نمودم ، تا آنكه پس از گفتگوى زياد تا چهل هزار دينار بالا رفت .\r\nدر اين وقت نزديك بود از شادى هوش از سرم بپرد ، و نتوانستم خوددارى كنم ، ازينرو موافقت كرده گفتم : فروختم ، وى نيز پول آن را حاضر كرده به من داد ، من نيز كنيزك را تسليم او كردم . چون فرداى آن روز نزد فضل رفتم پرسيد :\r\nاسحاق كنيز را به چند فروختى ؟ گفتم : به چهل هزار دينار ، به خدا سوگند چون\r\n\r\n","description":"","footnote":"","page_name":" 278 ","page_number":298},
  {"content":"\r\n\r\nكلمه چهل هزار را از وى شنيدم نزديك بود عقل از سرم بدر شود ، و كنون فدايت شوم ، صد هزار دينار نزدم گرد آمده است ، و آرزويى در دلم نمانده است ، خدا پاداش نيك به تو عطا فرمايد ، فضل نيز فرمان داد كنيزك را به من برگرداندند و گفت : اى اسحاق كنيزت را بگير و پى كارت برو . اسحاق گويد : من نزد خود گفتم : به خدا اين كنيز پربركت‌ترين مردم روزگار است ، ازينرو وى را آزاد نموده با او زناشوئى كردم ، و فرزندانم جملگى از او هستند .\r\nگويند روزى محمّد بن ابراهيم امام بن محمّد بن علىّ بن عبد اللّه بن عبّاس نزد فضل بن يحيى آمد و جعبه‌اى كه گوهرى گرانبها در آن بود با خود همراه آورده به فضل گفت : درآمد من از هزينهء مورد احتياجم كمتر است ، ازينرو دينى كه مبلغ آن يك ميليون درهم است گريبان گيرم شده است ، و شرم دارم كه كسى را بدان آگاه كنم ، و با آنكه گروى با ارزشى در اختيار دارم كه مىتوانم آن را نزد يكى از بازرگانان نهاده وامى بگيرم ، با اين وصف ننگ دارم كه از آنان درخواست وام كنم ، ولى بازرگانانى هستند كه با تو - كه خدايت عمرى طولانى دهد - داد و ستد دارند . كنون درخواست من از تو اين است كه از يكى از ايشان مبلغ مزبور را برايم قرض كنى و اين گروى را به دو بسپارى . فضل گفت : سمعا و طاعه ، ولى شرط برآوردن حاجت تو اين است كه امروز نزد ما بمانى . محمد بن ابراهيم نزد او ماند ، سپس فضل جعبهء گوهر را كه مهر محمّد بر آن زده شده بود از وى گرفت و آن را با يك ميليون درهم به خانهء محمد بن ابراهيم فرستاد ، و رسيد هر دو را از وكيل محمّد دريافت نمود . از طرفى محمّد تا پايان آن روز نزد فضل ماند و سپس به خانهء خود رفت . چون به خانه رسيد جعبهء گوهر را با پول‌ها در خانهء خود ديد و بسيار شادمان شد . چون روز ديگر فرا رسيد به خانهء فضل رفت تا در آن باره از وى سپاسگزارى كند ، ولى به دو گفتند فضل به دار الخلافه نزد رشيد رفته است ،\r\n\r\n","description":"","footnote":"","page_name":" 279 ","page_number":299},
  {"content":"\r\n\r\nوى نيز به دار الخلافه رهسپار شد ، چون فضل از آمدن محمّد بن ابراهيم آگاهى يافت از در ديگر بيرون شده به خانهء پدرش رفت ، محمّد نيز در پى او رهسپار شد ، چون فضل از آمدن او بدان جا نيز آگاه شد از در ديگر بيرون شده به خانه خود رفت ، محمّد نيز از آن جا به خانه فضل رفت و عاقبت او را يافت و از رفتارش سپاسگزارى كرد و به دو گفت : من امروز صبح زود از خانه بيرون آمده‌ام تا در خصوص احسانى كه دربارهء من نموده‌اى از تو سپاسگزارى كنم . فضل در پاسخ گفت : من نيز دربارهء تو به انديشه پرداختم و ديدم تو با اين يك ميليون درهمى كه من ديروز برايت فرستادم دين خود را ادا مىكنى ، و سپس رفته رفته نيازمند شده پس از چندى دوباره محتاج وام مىشوى . ازينرو امروز صبح نزد امير المؤمنين رفتم و چگونگى حال تو را با او در ميان نهادم ، و آخر الامر صد ميليون درهم ديگر از وى برايت گرفتم . چون تو به دار الخلافه آمدى من از در ديگر خارج شدم ، و هنگامى كه به خانهء پدرم آمدى من از آن جا نيز از در ديگر بيرون شدم زيرا نمىخواستم تا آن مال به خانه‌ات نرسيده با تو روبرو شوم ، و اكنون مال به خانهء تو رسيده است . محمّد به دو گفت : من نمىدانم در مقابل اين احسان چه پاداشى به تو بايد داد ، من كه چيزى ندارم به تو پاداش دهم جز آنكه به سوگندهاى پى در پى و به طلاق و عتاق و حجّ خود را پاىبند كنم كه در زندگى جز از تو چيزى نخواهم و به خانهء شخص ديگر پاى ننهم .\r\nگويند محمّد چنان كه گفته بود سوگندهاى پى در پى ياد كرده و با خطّ خود نوشت و كسانى را بر آن گواه گرفت كه جز به خانهء فضل بن يحيى پاى طلب ننهد .\r\nچون دولت برامكه سپرى شد ، و پس از ايشان فضل بن ربيع به وزارت رسيد ، محمّد بن ابراهيم نيازمند شد ، ازينرو به دو گفتند فضل بن ربيع را ملاقات كن ، محمّد امتناع كرد و به سوگند خود وفادار ماند ، و تا روزى كه درگذشت به سوى\r\n\r\n","description":"","footnote":"","page_name":" 280 ","page_number":300},
  {"content":"\r\n\r\nهيچ كس روى نياورد ، و به خانهء احدى پاى ننهاد .\r\n\r\nروش جعفر بن يحيى برمكى\r\nجعفر بن يحيى برمكى مردى فصيح و خردمند و تيزهوش و زيرك و كريم و بردبار بود .\r\nهارون الرّشيد به جعفر بيشتر از برادرش فضل انس داشت ، زيرا جعفر اخلاقى نرم داشت ولى فضل تندخو بود .\r\nروزى هارون الرّشيد به يحيى گفت : اى پدر چرا مردم فضل را وزير كوچك مىنامند ، و جعفر را بدين نام نمىخوانند ، يحيى در پاسخ گفت : براى آنكه فضل قائم مقام من است . رشيد گفت : پس نواحى ديگرى را نيز به منطقهء حكمرانى جعفر بيفزا تا مانند فضل باشد ، يحيى گفت : خدمتگزارى و همنشينى با تو جعفر را از ادارهء اين كار باز مىدارد ، سپس سرپرستى دار الخلافه را به دو سپرد ، و جعفر نيز مانند فضل وزير كوچك ناميده شد .\r\nرشيد روزى به يحيى گفت : دوست مىدارم ديوان خاتم را از فضل گرفته به جعفر بسپارم ، ولى شرم دارم كه در اين خصوص با وى مكاتبه كنم ، تو در اين باره چيزى به دو بنويس يحيى به فضل نوشت : « قد أمر امير المؤمنين ، اعلى اللّه امره أن تحوّل الخاتم من يمينك الى شمالك » يعنى : امير المؤمنين ، كه خدا همواره فرمانش را برتر داراد ، فرموده است كه خاتم را از دست راست خويش به دست چپت تحويل دهى .\r\nفضل پاسخ داد : « قد سمعت لما أمر به امير المؤمنين فى اخى ، و ما انتقلت عنّى نعمة صارت اليه ، و لا غربت عنّى رتبة طلعت عليه » . يعنى : فرمان امير المؤمنين را دربارهء برادرم شنيدم ، نعمتى كه به برادرم رسد از من گرفته نشده است ، و پرتو رتبه‌اى كه بر وى بتابد از من نهان نشده است . جعفر گفت : برادرم قرين نيكى باد\r\n\r\n","description":"","footnote":"","page_name":" 281 ","page_number":301},
  {"content":"\r\n\r\nكه چه قدر زيرك است ، و نشانه‌هاى فضل در وى آشكار ، چگونه آثار خرد در وجودش خودنمايى مىكند ، و دستش در بلاغت باز است .\r\nگويند : جعفر بن يحيى برمكى روزى را براى نوشيدن شراب خلوت كرده در خانه نشست ، و ندماى خود را كه با آنها مأنوس بود احضار كرد ، و مجلس را آماده ساخت ، و جملگى لباس‌هاى رنگارنگ در بر كردند ، زيرا ايشان را عادت بر اين بود كه هر گاه در مجلس عيش و نوش مىنشستند جامه‌هاى سرخ و زرد و سبز بر تن مىكردند . سپس جعفر بن يحيى به حاجب خود سپرد كه به هيچ كس اجازهء ورود بدان مجلس ندهد ، مگر به يكى از ندماى خود به نام عبد الملك بن صالح كه تا آن دم ورودش به تأخير افتاده بود ، سپس جملگى نشسته به نوشيدن شراب مشغول شدند ، و جام‌هاى مى دست بدست مىگشت ، و نواى عود همواره طنين مىافكند .\r\nاز طرفى يكى از خويشان خليفه شخصى بود كه عبد الملك بن صالح بن علىّ بن عبد اللّه بن عباس نام داشت ، وى بسيار متديّن و با حشمت و وقار بود ، و هارون الرّشيد از وى خواسته بود كه نديم او شود و با او شراب بنوشد ، و براى اين منظور اموالى فراوان به دو عطا كرده بود ، ولى عبد الملك بن صالح تقاضاى رشيد را نپذيرفته بود . اتّفاقا عبد الملك مذكور آن روز به خانهء جعفر بن يحيى آمد تا دربارهء حاجتى چند با او گفتگو كند ، حاجب جعفر گمان كرد كه اين عبد الملك همان است كه جعفر به دو دستور داده بود كه هر گاه فرا رسيد به دو اجازهء ورود دهد ، و از ورود كسان ديگر جلوگيرى كند . حاجب نيز به همين گمان به عبد الملك بن صالح عبّاسى اجازهء ورود داد ، و عبد الملك به مجلس جعفر بن يحيى پاى نهاد ، چون جعفر نگاهش به دو افتاد نزديك شد كه از شرم هوش از سرش برود ، و دريافت كه شباهت نام آن دو به يك ديگر موجب اشتباه حاجب شده است .\r\n\r\n","description":"","footnote":"","page_name":" 282 ","page_number":302},
  {"content":"\r\n\r\nعبد الملك بن صالح نيز قضيّه را دريافته به شرمندگى جعفر بن يحيى پى برد ، ولى گشاده‌رويى كرد و گفت : عيبى ندارد براى من هم يكى از اين جامه‌هاى رنگين بياوريد ، و چون پيراهنى رنگين برايش آوردند آن را بر تن كرد ، و در كنار جعفر نشسته با وى به خوشرويى و مزاح پرداخت و گفت : به ما هم از شراب خود بنوشانيد ايشان نيز جامى به دو نوشاندند ، آنگاه عبد الملك بن صالح گفت : ديگر بس است زيرا من به خوردن شراب عادت ندارم ، سپس با همگى به گفتگو و مزاح پرداخت ، و همچنان مىگفت و مىشنيد تا آنكه گرفتگى و شرم جعفر از ميان رفت ، و به گشاده‌رويى گراييد ، و از رفتار عبد الملك بن صالح بسى شادمان شد و به دو گفت : كنون بگو چه حاجتى دارى ؟ عبد الملك گفت : خدايت خير دهد ، آمده‌ام دربارهء سه مطلب با تو گفتگو كنم كه آن را از خليفه برايم بخواهى : اوّل آنكه دينى دارم به مبلغ يك ميليون درهم و اداى آن را خواهانم . دوّم آنكه منصبى براى پسرم مىخواهم كه مقامش بدان وسيله بالا رود . سوّم آنكه مىخواهم پسرم داماد خليفه شود زيرا دختر خليفه عموزادهء پسرم مىباشد ، و طبعا پسرم همتا و هم شأن اوست . جعفر گفت : خداوند حاجت‌هاى سه‌گانهء تو را هم اكنون روا كرد . امّا مالى را كه خواسته‌اى همين ساعت به خانه‌ات فرستاده مىشود . و امّا منصب ، ولايت مصر را به پسرت دادم . و امّا همسرى دختر خليفه با پسرت ، من « فلان » دختر مولايم امير المؤمنين را با فلان مبلغ صداق به همسرى پسرت درآوردم ، كنون در امان خدا به خانه‌ات برگرد . عبد الملك نيز به خانه برگشت و ديد مال مورد تقاضايش قبل از وى به خانه‌اش رسيده است . و چون صبح فردا رسيد جعفر نزد رشيد رفته ماجراى روز گذشته را برايش نقل كرد ، و به دو گفت كه ولايت مصر را به پسر عبد الملك بن صالح داده ، همچنين دخترش را به دو تزويج كرده است .\r\nرشيد از آن پيش‌آمد در شگفت شد ، و حكومت و دامادى پسر عبد الملك را\r\n\r\n","description":"","footnote":"","page_name":" 283 ","page_number":303},
  {"content":"\r\n\r\nامضا كرد ، و هنوز جعفر از دار الخلافه بيرون نرفته بود كه فرمان ولايت پسر عبد الملك نوشته شد ، و قضات و شهود حضور يافتند ، و عقد زناشويى دختر رشيد با پسر عبد الملك بسته شد .\r\nنيز نقل كرده‌اند كه ميان جعفر بن يحيى و حاكم مصر دشمنى و كدورتى وجود داشت ، و هر يك از آنها از ديگرى دورى مىجستند ، در اين وقت شخصى از قول جعفر بن يحيى نامه‌اى براى حاكم مصر جعل كرد كه مضمونش اين بود : حامل نامه از خواصّ اصحاب ماست ، و به منظور گردش و تفرّج به سرزمين مصر آمده است ، از تو مىخواهم كه دربارهء او نيك توجّه كنى . و در سفارش وى تأكيد بسيار شده بود ، سپس نامه را برداشته به مصر رفت ، و آن را به حاكم مصر عرضه كرد .\r\nچون حاكم مصر در آن نگريست همچنان در شگفت ماند ، و از طرفى بسيار شادمان شد ، ليكن به شكّ افتاده در نامه ترديد نمود ، ولى در هر صورت آن مرد را گرامى داشت ، و به خانه‌اى نيكو فرود آورد ، و نيازمنديهاى وى را فراهم ساخت ، و نامه را گرفته براى نمايندهء خود در بغداد فرستاد و به دو نوشت : شخصى از اصحاب وزير اين نامه را براى من آورده است ولى من در آن ترديد دارم ، از تو مىخواهم كه در پيرامون آن به جستجو بپردازى ، و حقيقت حال را دريابى كه آيا نامه به خطّ وزير است يا نه ؟ و نامهء ساختگى را ضميمهء آن كرد و براى نماينده‌اش فرستاد .\r\nچون نامهء حاكم مصر به نماينده‌اش در بغداد رسيد آن را برداشته نزد پيشكار جعفر بن يحيى آورد ، و قصّه را برايش نقل كرد ، و نامه را به دو نشان داد ، پيشكار جعفر آن را گرفته نزد جعفر برد ، و چگونگى امر را برايش نقل كرد ، چون جعفر در نامه نگريست فهميد كه آن را از قول وى جعل كرده‌اند . در اين وقت گروهى از نوّاب و نديمان وى نزدش حضور داشتند ، جعفر نامه را نزد ايشان افكنده پرسيد : به نظر شما اين خطّ من است ؟\r\n\r\n","description":"","footnote":"","page_name":" 284 ","page_number":304},
  {"content":"\r\n\r\nآنان در نامه تأمّلى كرده جملگى منكر آن شدند و گفتند اين نامه ساختگى است ، جعفر نيز چگونگى امر را براى ايشان نقل كرد و گفت سازنده و جاعل نامه اكنون در مصر است ، و حاكم مصر در انتظار رسيدن جواب است تا چگونگى امر برايش روشن شود ، سپس به ايشان گفت : رأى شما چيست ، و در اين باره چه كارى بايستى بكنيم ؟ يكى گفت : اين مرد را بايد كشت تا ريشه اين قبيل رفتارها كنده شود ، و كسى از اين پس جرأت ارتكاب اين گونه كارها را نداشته باشد ، ديگرى گفت : بهتر است دست راستش كه با آن چنين خطّى را نوشته است قطع شود . سوّمى گفت : بايستى چندان تازيانه‌اش زد كه درد آن را هرگز فراموش نكند و سپس رها شود ، كسى كه از همه ملايم‌تر در اين باره رأى داد عقيده‌اش آن بود كه بايستى شخص جاعل به علّت تزويرى كه كرده است يكباره محروم شود ، و به حاكم مصر نيز بايد چگونگى امر را خبر داد تا وى را محروم سازد ، و همين عقوبت براى وى بس است كه مسافت طولانى بين بغداد و مصر را طى كند ، و سپس نوميد بازگردد .\r\nچون جملگى از گفتار خويش فارغ شدند جعفر گفت : سبحان اللّه ، آخر يك نفر در ميان شما نيست كه نيكى و راه راست را در نظر بگيرد ؟ شما از دشمنى و خلافى كه ميان من و حاكم مصر وجود دارد جملگى آگاهيد ، و مىدانيد كه عزّت نفس ما را از گشودن باب صلح بازداشته است ، اكنون خداوند شخصى را برانگيخته كه در سازش و مبادلهء نامه را گشوده دشمنى را از ميان ما برداشته است ، در اين صورت ما چگونه وى را با رفتار زشتى كه شما يادآور شديد پاداش دهيم ؟\r\nسپس قلم را گرفته پشت همان نامه به حاكم مصر نوشت : سبحان اللّه ! چگونه در بارهء خطّ من براى تو ترديد حاصل شده است ؟ بلى اين خطّ من است ، و مردى كه نزد تو آمده از ارجمندترين اصحاب من مىباشد ، از تو مىخواهم كه درباره‌اش\r\n\r\n","description":"","footnote":"","page_name":" 285 ","page_number":305},
  {"content":"\r\n\r\nنيكى كنى و او را هر چه زودتر نزد من بازگردانى كه من مشتاق ديدار اويم و به وجودش نيازمندم .\r\nچون نامه كه خطّ وزير در پشت آن بود به حاكم مصر رسيد ، نزديك بود از شادى پرواز كند ، ازينرو نهايت احسان را دربارهء آن مرد روا داشت ، و اموال فراوان و هديه‌هاى نيكو به دو بخشيد . پس از چندى آن مرد با ثروتى هنگفت به بغداد برگشت ، و به حضور جعفر بن يحيى بار يافت ، چون بر جعفر وارد شد سلام كرد ، و زمين ادب را نزدش بوسيد و بناى گريه و زارى نهاد ، جعفر به دو گفت :\r\nاى برادر تو كيستى ؟ گفت : مولاى من ، من بنده و رهين منّت توأم ، همان كسى كه جرأت ورزيده نامه‌اى از قول تو براى حاكم مصر جعل كرد ! جعفر او را شناخته با وى به خوشرويى رفتار كرد ، و او را نزد خود نشاند ، و از حالش پرسش نمود و به دو گفت : از اين كارى كه كردى چقدر به تو رسيده است ؟ گفت : صد هزار دينار ، جعفر آن مبلغ را ناچيز شمرده گفت : نزد ما بمان تا آن را برايت دو برابر كنيم وى مدّتى نزد جعفر ماند و معادل همان مبلغ را نيز از او گرفت [ 1 
  ] .\r\nدولت برامكه همچنان در حال رشد و پيشرفت و عظمت بود تا آنكه دنيا از ايشان روىگردان شد .\r\nنشانه‌اى از برگشت دولت برمكيان : بختيشوع طبيب [ 2 
  ] گويد : من روزى به كاخ خلد در بغداد بر هارون الرّشيد وارد شدم ، در اين وقت برمكيان نيز در طرف\r\n\r\n\r\n","description":"","footnote":"\r\n[ ( 1 - ) 
  ] قصه‌اى شبيه به قصهء مذكور در كتاب : تاريخ الوزراى صابى ص 129 به ابو الحسن بن فرات وزير مشهور عباسيان ، و همچنين در كتاب : المحاسن و المساوى بيهقى ص 388 به يحيى بن خالد برمكى پدر جعفر مذكور نسبت داده شده است .\r\n[ ( 2 - ) 
  ] بختيشوع بن جرجيس بن بختيشوع جنديشاپورى طبيب هارون الرشيد متوفى در سال 185 هجرى است . تعليقات دكتر معين بر چهار مقالهء نظامى عروضى . ص 408 .\r\n","page_name":" 286 ","page_number":306},
  {"content":"\r\n\r\nديگر روبروى كاخ خلد سكونت داشتند ، و عرض دجله ميان ايشان فاصله بود ، بختيشوع گويد : رشيد كه در اين هنگام در كاخ نشسته بود به در خانهء يحيى نظر افكند ، و انبوه اسبان و ازدحام مردم را نگريسته گفت : خدا يحيى را جزاى خير دهد كه ادارهء امور را به عهده گرفته مرا از رنج كار راحت كرده است تا اوقات خويش را به عيش و نوش بگذرانم ، پس از روزگارى چند كه هارون الرّشيد بدرفتارى با برامكه را آغاز كرده بود دوباره من در همان جا بر او وارد شدم ، در اين وقت هارون الرّشيد به سوى خانهء يحيى نظر افكنده انبوه جمعيّت و اسب‌ها را ديد و گفت :\r\nيحيى خودكامگى را در امور پيشه ساخته است ، پس در حقيقت خلافت از آن اوست ، و من جز نام بهره‌اى از آن ندارم . بختيشوع گويد : من فهميدم كه رشيد به زودى ايشان را خواهد برانداخت ، و ديرى نگذشت كه آنها را برانداخت .\r\nشرح سبب برافتادن برمكيان و چگونگى آن : اصحاب سير و تواريخ در سبب برافتادن برامكه اختلاف كرده‌اند ، بعضى گويند كه رشيد تاب دورى خواهرش عبّاسه و همچنين جعفر بن يحيى را نداشت ، از اين رو به جعفر گفت :\r\nمن عبّاسه را براى تو تزويج مىكنم تا نگاه كردن به او برايت حلال باشد ، ولى نبايد به دو نزديك شوى ، ازينرو عبّاسه و جعفر كه هر دو جوان بودند پيوسته نزد هارون الرّشيد گرد هم مىآمدند ، و گاه رشيد از نزد ايشان برمىخاست و آن دو مدّت‌ها با يك ديگر خلوت مىكردند ، سپس جعفر با وى نزديكى كرد ، و عبّاسه از او آبستن شد و دو فرزند زاييد ، ولى عبّاسه قضيّه را همچنان از رشيد پوشيده مىداشت ، تا آنكه رفته رفته رشيد بدان پى برد ، و همين امر سبب نكبت و بر افتادن برمكيان شد .\r\nنيز گويند : سبب نابودى برامكه آن بود كه رشيد جعفر بن يحيى را به كشتن مردى از آل ابو طالب وادار كرد ، ولى جعفر از آن كار سر باز زده مرد طالبى\r\n\r\n","description":"","footnote":"","page_name":" 287 ","page_number":307},
  {"content":"\r\n\r\nرا رها كرد ، و سخن‌چينان مطلب را به رشيد گزارش دادند ، رشيد از جعفر پرسيد با مرد طالبى چه كردى ؟ جعفر گفت : وى در زندان است ، رشيد گفت : به جان من سوگند ياد كن ! جعفر آگاه شد كه رشيد به قضيّه پى برده است ، ازينرو در پاسخ گفت : نه به جان تو او را رها كردم ! زيرا فهميدم كه آن مرد زيانى براى تو نخواهد داشت ، رشيد گفت : خوب كارى كردى ! و چون جعفر از نزد وى برخاست رشيد گفت : خدا مرا بكشد اگر تو را نكشم ، از آن پس به آزار برمكيان پرداخت .\r\nنيز گفته‌اند كه دشمنان برامكه مانند فضل بن ربيع همواره نزد رشيد در بارهء ايشان سخن‌چينى مىكردند ، و اندوختن اموال فراوان ، و خودكامگى آنان را در فرمانروايى به دو گوشزد مىنمودند ، تا آنكه دل رشيد را از كينهء برمكيان انباشتند ، و رشيد يكباره ايشان را مخذول و منكوب كرد .\r\nنيز گويند از فضل و جعفر چندان گستاخى و جرأت به ظهور پيوست كه براى سلطانى همچون رشيد قابل تحمل نبود ، ازينرو ايشان را به نگون بختى و نكبت كشانيد .\r\nنيز گفته‌اند كه يحيى بن خالد را در مكّه ديدند كه دور خانهء كعبه مىگشت و مىگفت : پروردگارا اگر خوشنودى تو در آن است كه نعمتى را كه به من داده‌اى بازش گيرى ، و مال و اهل و عيالم را از من بستانى بگير ، ولى فرزندم فضل را از من مستان . آنگاه از خانه دور شد و قدرى رفت ، سپس برگشته گفت : پروردگارا براى شخصى مانند من زشت است كه در پيشگاه تو قائل به استثنا شود . پروردگارا اگر مىخواهى فضل را نيز از من بگير ! ازينرو پس از مدّتى اندك رشيد ايشان را برانداخت .\r\nشرح كشته شدن جعفر بن يحيى ، و بازداشت كسان و خويشان وى :\r\n\r\n","description":"","footnote":"","page_name":" 288 ","page_number":308},
  {"content":"\r\n\r\nرشيد به عزم حجّ رهسپار مكّه شد ، و چون از حجّ بازگشت از حيره [ 1 
  ] با كشتى به انبار آمد .\r\nدر اين وقت جعفر بن يحيى نيز به شكار رفته به عيش و نوش مشغول بود ، و هدايا و تحف رشيد پيوسته برايش مىرسيد ، و بختيشوع طبيب و ابو زكّار نابينا نزدش بودند ، و ابو زكّار برايش مىخواند و مىنواخت . چون شام فرا رسيد رشيد مسرور خادم را كه با جعفر دشمنى داشت خواسته به دو گفت : برو و سر جعفر را برايم بياور ، ولى مبادا كه بازگردى و پيامى از وى برايم بياورى ، مسرور نيز ناگهانى و بدون اذن جعفر بر او وارد شد ، در اين وقت ابو زكّار رامشگر اين بيت را مىخواند :\r\n فلا تبعد فكلّ فتى سيأتى * عليه الموت يطرق او يغادى \r\n« دور مشو كه مرگ چه صبح و چه شام هر كسى را فرا مىگيرد » .\r\nچون مسرور وارد شد ، جعفر بن يحيى به دو گفت : با آمدن خود مرا شاد كردى ولى از اين كه بدون اذن داخل شدى بسى اندوهگين شدم ! مسرور گفت : كارى كه براى انجام آن آمده‌ام بزرگتر از اينهاست ، كنون آمادهء پذيرفتن فرمان امير المؤمنين دربارهء خود باش .\r\nدر اين وقت جعفر روى پاى مسرور افتاده بناى بوسيدن نهاد ، و به دو گفت :\r\nنزد امير المؤمنين برگرد شايد شراب وى را بدين كار واداشته است ، سپس گفت :\r\nبگذار من به خانه‌ام بروم و وصيّت كنم ، مسرور گفت : به خانه رفتن هرگز ميسّر نيست .\r\nامّا وصيّت ، هر چه مىخواهى وصيّت كن ، جعفر نيز وصيّت كرد ، سپس مسرور وى را به سراى رشيد برده وارد اطاقى كرد و گردنش را زد ، و سرش را در ميان سپرى نهاد ، و تنش را در نطعى پيچيده نزد رشيد آورد ، آنگاه رشيد پدر و برادر و كسان\r\n\r\n\r\n","description":"","footnote":"\r\n[ ( 1 - ) 
  ] حيره : شهرى بوده در سه ميلى كوفه بر موضعى كه اكنون نجف ناميده مىشود . ياقوت :\r\nمعجم البلدان .\r\n","page_name":" 289 ","page_number":309},
  {"content":"\r\n\r\nو دوستان جعفر را گرفته در رقّه زندانى كرد ، و بنيان برامكه را برافكند .\r\nاز مطالب جالبى كه در اين باره شنيده شده چيزى است كه عمرانى مورّخ نقل كرده گفته است : شخصى برايم نقل كرد كه من در زمان رشيد روزى به ديوان رفته در يادداشت‌هاى ديوانى نگريستم و ديدم براى هزينهء خلعت جعفر بن يحيى وزير چهار صد هزار دينار تعيين شده بود ، پس از چندى دوباره گذارم به ديوان افتاد ، و ديدم زير همان يادداشت ده قيراط پول نفت و حصير براى سوزاندن جسد جعفر بن يحيى تعيين شده بود ، ازينرو بسيار در شگفت شدم .\r\n\r\nوزارت ابو العباس فضل بن ربيع\r\nاز ربيع پدر فضل پيش از اين سخن به ميان آمد . و امّا خود فضل قبلا حاجب منصور و مهدى و هادى و رشيد بود . چون رشيد برمكيان را برانداخت فضل را به وزارت برگزيد . فضل بن ربيع مردى با شهامت و به احوال ملوك و آداب ايشان بسيار آگاه بود .\r\nچون فضل بن ربيع به وزارت رسيد شور ادب دوستى به سرش افتاد ، و ادبا و دانشمندان را دور خود جمع كرد ، و در مدّتى كم آنچه مىخواست علم و ادب آموخت .\r\nابو نواس از شعرايى بود كه همواره در ملازمت فضل بن ربيع بود . و از جمله اشعار وى دربارهء آل ربيع اين شعر است :\r\n عبّاس عبّاس اذا اضطرم الوغى * و الفضل فضل و الرّبيع ربيع \r\n« عبّاس هنگامى كه آتش جنگ افروخته مىشود همچون شير بيشه است ، و فضل يك پارچه فزونى و ربيع مانند ابر بهارى است » .\r\nفضل بن ربيع همچنان در منصب وزارت برقرار بود تا آنكه هارون الرّشيد در طوس درگذشت . سپس فضل سپاهيان رشيد را با آنچه كه در لشكرگاه وى بود\r\n\r\n","description":"","footnote":"","page_name":" 290 ","page_number":310},
  {"content":"\r\n\r\nبرداشته به بغداد رهسپار شد .\r\nبقيّهء شرح احوال فضل را هنگام سخن از دوران محمّد امين نقل خواهيم كرد .\r\nروزگار رشيد به پايان رسيد ، و پس از وى فرزندش امين : محمّد بن زبيده به فرمانروايى نايل شد .\r\n\r\nخلافت امين : محمد بن زبيده\r\nمادر امين امّ جعفر زبيده دختر جعفر بن منصور بود . در ميان خلفاى بنى عبّاس كسى كه پدر و مادرش هاشمى باشند جز امين وجود نداشت . امين در لهو و لعب زياده‌روى مىكرد ، و به جاى ادارهء امور مملكت همواره در پى خوش‌گذرانى بود ، و بدان اشتغال داشت .\r\nابن اثير جزرى مورّخ دربارهء امين مىگويد : ما از سيره و روش امين چيزى كه پسنديده و قابل ذكر باشد نيافتيم كه آن را نقل كنيم .\r\nديگرى گفته است : امين مردى فصيح و بليغ و كريم بود . يكى از شعرا امين را مدح ، و مأمون برادرش را هجو كرده دربارهء ايشان گويد :\r\n لم تلده امة تعر * ف فى السّوق التّجارا\r\nلا و لا حدّ و لا خا * ن و لا فى الخزى جارا \r\n« امين را كنيزى نزاييده كه تجارت در بازار را آموخته باشد ، و نه حدّ به دو زده‌اند ، و نه خيانت كرده ، و نه در دايرهء رسوايى گام نهاده است » .\r\nشاعر در گفتار خود اشاره به مأمون كرده است ، زيرا رشيد مأمون را به سبب آنكه با كنيزى رابطه داشت ، و به قولى شراب نوشيده بود حدّ زد .\r\nرشيد براى ولايت‌عهد امين و مأمون پس از خود بيعت گرفت ، و اسنادى در\r\n\r\n","description":"","footnote":"","page_name":" 291 ","page_number":311},
  {"content":"\r\n\r\nاين باره نوشته شد ، و گواهان بدان گواهى دادند ، و نسخه‌هايى از آن به شهرها فرستاده شد ، و يكى از آن نسخه‌ها را به كعبه آويختند ، و خلاصه رشيد آنچه مىتوانست در استوار نمودن بيعت مذكور كوشش كرد . چون رشيد در طوس درگذشت مأمون با گروهى از بزرگان امراى لشكر ، و همچنين وزيرش فضل بن سهل در خراسان حضور داشتند ، و امين در بغداد بود ، ولى فضل بن ربيع وزير هارون الرّشيد با وى در طوس بود .\r\nچون رشيد درگذشت طبق وصيّت وى آنچه در لشكرگاهش بود به مأمون تعلّق گرفت ، ليكن فضل بن ربيع آنها را جمع كرده به بغداد برد ، سپس امين وى را به وزارت برگزيد ، و خود به خوش‌گذرانى و معاشرت با مسخرگان اشتغال ورزيد .\r\nدر اين وقت فضل بن سهل وزير مأمون به مأمون اشارت كرد كه به خوش رفتارى بپردازد ، و اظهار ورع و دين كند ، مأمون نيز سيره‌اى نيكو در پيش گرفت ، و امراى لشكر و مردم خراسان را به سوى خود جلب كرد ، و رفته رفته كار بدان جا كشيد كه هر گاه امين حركتى خفيف مىكرد ، مأمون در مقابل وى به جنبشى سخت مىپرداخت .\r\nسپس دشمنى ميان آن دو نفر آشكار شد ، چندانكه فضل بن ربيع و ديگران امين را تشويق كردند كه برادرش مأمون را خلع كند ، و براى پسرش موسى بيعت بگيرد .\r\nوى نيز مأمون را خلع كرد و براى پسرش موسى بيعت گرفت ، و او را « النّاطق بالحقّ » ناميد . بدين سبب آتش فتنه ميان امين و مأمون در بغداد افروخته شد ، و سرانجام با كشته شدن امين شعلهء آن فرو نشست .\r\n\r\nشرح فتنهء بين امين و مأمون :\r\nفضل بن ربيع وزير امين از كارى كه هنگام\r\n\r\n","description":"","footnote":"","page_name":" 292 ","page_number":312},
  {"content":"\r\n\r\nمرگ رشيد در طوس مرتكب شد ، يعنى گردآورى آنچه در لشكرگاه رشيد بود و بردن آن به بغداد نزد امين ، با آنكه رشيد وصيّت كرده بود آن را تسليم مأمون كنند ، بسيار از مأمون بيمناك بود ، و مىترسيد اگر مأمون به خلافت برسد وى را به سبب آن كار مجازات كند ، ازينرو امين را در خلع مأمون و بيعت گرفتن براى پسرش موسى همواره تشجيع مىكرد . از قضا گروهى ديگر نيز در اين باره با فضل متّفق بودند ، امين نيز تسليم گفتار ايشان شد ، و سپس با عقلاى اصحاب خويش در اين باره مشورت نمود ، ولى ايشان وى را از آن كار نهى كردند ، و عاقبت جور و ستم و پيمان‌شكنى را به دو گوشزد نمودند ، و او را از ارتكاب آن كار برحذر داشته به دو گفتند : امراى لشكر خود را به موضوع خلع و پيمان‌شكنى هرگز جرأت مده ، زيرا ممكن است ايشان روزى با تو نيز همين كار را بكنند ، ولى امين اعتنايى به گفتار ايشان ننمود ، و از رأى فضل بن ربيع پيروى كرد ، و به گول زدن مأمون و دعوت او به بغداد اقدام نمود ، ولى مأمون فريب نخورد و به دو نوشت كه از آمدن به بغداد معذور است .\r\nبدين ترتيب مكاتبات و مبادلهء نامه همواره بين ايشان برقرار بود ، تا آنكه مأمون رام شد ، و عزم آن نمود كه خود را خلع كند ، و به موسى بن امين دست بيعت دهد . در اين وقت وزيرش فضل بن سهل وى را از آن كار بازداشت ، و ضمانت كرد كه او را به خلافت برساند و گفت : اين كار به عهدهء من ، ولى مأمون همچنان امتناع مىكرد ، و قصد خلع خود را داشت ، تا آنكه فضل بن سهل به پا خاست و كارهاى مأمون را عهده‌دار شد ، و مردم را به سوى او جلب كرد ، و با هوشيارى كامل سرحدّات و امور را زير نظر گرفت .\r\nبدين سبب دشمنى ميان دو برادر يعنى امين و مأمون شدّت يافت ، و در هر گونه مراوده ميان دو طرف از بغداد تا خراسان بسته شد ، و نامه‌ها بين خراسان و بغداد\r\n\r\n","description":"","footnote":"","page_name":" 293 ","page_number":313},
  {"content":"\r\n\r\nبازرسى مىشد ، و كار روز بروز سخت‌تر مىگشت . از طرفى امين در بغداد نام مأمون را از خطبه انداخت ، و نمايندگان او را بازداشت كرد .\r\nهمچنين مأمون در خراسان بدين كارها دست زد ، و يكباره آتش فتنه بين ايشان افروخته شد ، ولى هر چه از طرف مأمون هوشيارى و زيركى و كاردانى به كار مىرفت ، از جانب امين جز بىخبرى و ناتوانى و سهل‌انگارى هويدا نمىشد .\r\nاز جملهء مطالبى كه دربارهء غفلت و سهل‌انگارى امين نقل كرده‌اند آن است كه وى يكى از طرفداران پدرش را به نام علىّ بن عيسى بن ماهان با پنجاه هزار سپاهى براى جنگ با برادرش مأمون گسيل داشت ، و سلاح بسيار و اموال فراوان با او روانه كرد . گويند پيش از آن سپاهى چنين انبوه در بغداد ديده نشده بود .\r\nامين خود نيز با آن سپاه از بغداد خارج شد ، و ايشان را مشايعت و وداع كرد ، و اين اولين سپاهى بود كه وى براى جنگ با برادرش فرستاد . علىّ بن عيسى كه مردى محترم و با هيبت بود و از شيوخ دولت عبّاسى به شمار مىآمد ، با چنان لشكرى انبوه رهسپار شد ، و با طاهر بن حسين كه در حدود چهار هزار سوار با وى بود بيرون شهر رى روبرو شدند ، و به زد و خوردى شديد پرداختند ، و سرانجام طاهر پيروز و علىّ بن عيسى كشته شد ، و سرش را براى طاهر آوردند ، طاهر نيز نامه‌اى بدين مضمون براى مأمون نگاشت :\r\nامّا بعد ، اين نامه را در حالى براى امير المؤمنين - كه خدايش عمر طولانى دهد - مىفرستم كه سر علىّ بن عيسى پيش من ، و انگشتريش در دست من ، و لشكرش زير فرمان من‌اند و السّلام . سپس نامه را با بريد نزد مأمون فرستاد ، و نامهء وى سه روزه به دست مأمون رسيد ، حال آنكه ميان طاهر و مأمون دويست و پنجاه فرسخ راه بود .\r\nاز طرفى خبر شكست و كشته شدن علىّ بن عيسى هنگامى به امين رسيد كه وى\r\n\r\n","description":"","footnote":"","page_name":" 294 ","page_number":314},
  {"content":"\r\n\r\nمشغول صيد ماهى بود ، و چون از آن واقعه آگاه شد به آورندهء خبر گفت : كنون مرا به حال خود بگذار كه كوثر دو ماهى صيد كرده است ، و من تاكنون هيچ صيد نكرده‌ام ! و كوثر خادم اختهء امين بود ، و امين او را بسيار دوست مىداشت .\r\nزبيده مادر امين در رأى و انديشه از امين استوارتر بود ، زيرا هنگامى كه امين علىّ بن عيسى را با لشگر به خراسان فرستاد ، و علىّ بن عيسى به خانهء زبيده رفت تا با او وداع كند ، زبيده به علىّ بن عيسى گفت : اى على ، امير المؤمنين گر چه فرزند من است و مهربانى من همواره متوجّه اوست ، ولى من عبد اللّه ( يعنى مأمون ) را نيز دوست مىدارم ، و از اين كه آزارى به دو رسد بيمناكم . فرزند من كنون پادشاهى است كه در سلطنت با برادرش رقابت مىكند ، ولى تو حقّ ولادت و برادرى مأمون را با پسرم رعايت كن ، و هيچگاه به درشتى با وى سخن مگو ، زيرا تو همانند او نيستى ، نيز با وى همچون بردگان رفتار مكن ، و او را در بند مگذار و كنيز و خدمتكار را از وى دور مكن ، و در پيمودن راه بر او فشار مياور ، و در طىّ طريق با وى هم‌عنان مشو ، و پيش از او به حركت مپرداز ، و چون وى خواست سوار شود ركابش را بگير ، و اگر تو را دشنام داد تحمّل كن . سپس دست‌بندى از نقره به دو داد و گفت : هر گاه مأمون در اختيار تو قرار گرفت او را با اين دست‌بند دربند كن . علىّ بن عيسى نيز به زبيده قول داد كه به گفتار وى عمل كند . در اين وقت مردم عموما به پيروزى علىّ بن عيسى اطمينان داشتند ، زيرا علىّ بن عيسى و لشكرش در نظر ايشان بسيار با عظمت و سپاهيان مأمون بسى اندك و بىاهميّت بودند ، ولى خداوند خلاف آنچه را كه مردم مىپنداشتند تقدير كرده بود ، و آنچه مقدّر بود واقع شد .\r\nدوران خلافت امين ، دوران فتنه و جنگ به شمار مىآمد . از جمله حوادثى كه در آن زمان به وقوع پيوست اين بود كه حسين بن علىّ بن عيسى بن ماهان كه\r\n\r\n","description":"","footnote":"","page_name":" 295 ","page_number":315},
  {"content":"\r\n\r\nيكى از امراى لشكر امين بود بر امين شوريده او را از خلافت خلع كرد و زندانى نمود ، و با مأمون بيعت كرد ، و گروهى از لشكريان نيز او را پيروى كردند ، در اين هنگام گروهى ديگر از سپاهيان گرد آمده گفتند : اگر حسين بن علىّ بن عيسى با اين كار مىخواهد نزد مأمون تحصيل آبرو كند ما چرا با آزاد كردن خليفهء خود و نشاندن وى به كرسى خلافت نزد او كسب آبرو نكنيم ، ازينرو هر دو دسته با يك ديگر به جنگ و جدال پرداختند ، و عاقبت طرفداران امين پيروز شده به زندان رفتند ، و امين را بيرون آوردند ، و دوباره به كرسى خلافت نشاندند ، سپس به تعقيب حسين بن علىّ بن عيسى پرداخته او را دستگير كردند و نزد امين آوردند ، امين وى را مورد بازخواست قرار داد ، حسين نيز از امين عذرخواهى كرد ، و سرانجام امين از گناه او درگذشت ، و او را خلعت بخشيد ، و امارت لشكر را به وى سپرد ، و فرمان داد حسين به جنگ مأمون رود ، حسين نيز از بغداد خارج شده گريخت ، امين لشكرى در پى او فرستاد و او را گرفته كشتند ، و سرش را براى امين آوردند .\r\nبدينسان روز بروز دامنهء آتش فتنه بالا مىگرفت ، و اختلاف زيادتر مىشد ، تا آنكه مأمون هرثمه و طاهر بن حسين را كه هر دو از بزرگان امراى لشكر وى بودند با سپاهى انبوه براى محاصرهء بغداد و جنگ با امين گسيل كرد ، آنان نيز بغداد را مدّت زمانى محاصره كرده با لشكريان خود به جنگى سخت پرداختند ، و ميان دو گروه زد و خوردهاى بسيار روى داد ، كه آخر الامر پيروزى با سپاه مأمون شد ، و امين به قتل رسيد ، و سر وى براى برادرش در خراسان فرستاده شد .\r\nاين در سال صد و نود و هشت بود .\r\nامّا چگونگى وزارت در روزگار امين ، بايد دانست كه امين جز فضل بن ربيع وزير پدرش كسى را به وزارت برنگزيد ، و شرح قسمتى جالب از سيرهء فضل بن ربيع در وزارتش براى رشيد بيان شد .\r\n\r\n","description":"","footnote":"","page_name":" 296 ","page_number":316},
  {"content":"\r\n\r\nدوران امين به شرحى كه ذكر شد پايان يافت ، و پس از وى برادرش عبد اللّه مأمون به فرمانروايى رسيد .\r\n\r\nخلافت عبد اللّه مأمون\r\nدر سال صد و نود و هشت در بغداد با مأمون بيعت عامّ به عمل آمد .\r\nمأمون از افاضل خلفاى بنى عبّاس ، و از حكما و دانشمندان ايشان به شمار مىرفت . وى مردى بردبار و زيرك و سرسخت و كريم بود . دربارهء مأمون نقل كرده‌اند كه هنگامى كه در دمشق بود تنگدستى سختى برايش پيش‌آمد نمود ، و دستش از مال تهى شد . ازينرو مطلب را با برادرش معتصم كه مناطقى چند در زير فرمانش بود در ميان نهاد ، معتصم به دو گفت : اى امير المؤمنين هفته‌اى نخواهد گذشت كه مالى هنگفت برايت مىرسد . در همين روزها از نقاطى كه در زير فرمان معتصم بود سى هزار ميليون درهم [ 1 
  ] و اصل شد . مأمون هنگام فرا رسيدن آن مال به يحيى بن اكثم گفت : بيا تا براى تماشاى آن از شهر بيرون برويم ، سپس مأمون از شهر بيرون رفته مردم نيز در پى او خارج شدند ، آنگاه بارهاى پول كه به صورتى جالب تزيين شده بود وارد شد ، و مأمون همچنان آن را تماشا مىكرد ، و مردم نيز از بسيارى آن سخن مىگفتند و شادمانى مىكردند . در اين وقت مأمون اظهار كرد كه اين از پستى و لئامت است كه ما با اين اموال هنگفت شادمان به خانهء خود برويم ولى مردم نوميد بازگردند ، سپس به دبير خود فرمان داد تا از آن مال يك ميليون درهم به يكى ، و يك ميليون درهم به ديگرى ، و يك ميليون درهم يا بيشتر بدان ديگر حواله دهند ، تا آنكه پى در پى بيست و چهار هزار ميليون درهم از آن مال را ميان مردم تقسيم كرد ، و هنوز پايش در ركاب بود . سپس باقىماندهء\r\n\r\n\r\n","description":"","footnote":"\r\n[ ( 1 - ) 
  ] اصولا دربارهء بسيارى از چنين ارقامى كه در تواريخ اسلامى نقل شده است بايد با ديدهء ترديد نگريست ، و در خصوص اطمينان به آن ، جانب احتياط را رعايت نمود .\r\n","page_name":" 297 ","page_number":317},
  {"content":"\r\n\r\nآن را به سپهسالار خويش تسليم كرد تا در مصالح سپاه به مصرف برساند .\r\nناگفته نماند كه مأمون از خلفاى بزرگ و مردان خردمند بود ، و در مملكت خويش ابداعات و ابتكارات بسيارى كرد . از جمله آنكه وى در ميان خلفا اوّلين كسى است كه در علوم حكمت جستجو و كاوش كرد ، و كتب آن را به دست آورد و دستور داد آن را به زبان عربى نقل كنند و نشر دهند .\r\nنيز وى ( بعض از قضاياى اشكال كتاب ) اقليدس را حلّ كرد [ 1 
  ] ، و در علوم قدما نظر افكند ، و دربارهء طب به تحقيق پرداخت ، و اهل حكمت را به خود نزديك ساخت .\r\nنيز از جملهء ابداعات مأمون اين بود كه خراج مردم سواد ( عراق ) را بر اساس دو خمس قرار داد ، حال آنكه پيش از آن رسم بود كه نصف از ايشان دريافت مىشد . [ 2 
  ]\r\n\r\n\r\n","description":"","footnote":"\r\n[ ( 1 - ) 
  ] كتاب اقليدس را كه در هندسه و حساب است مردى كه به دو ابلونيوس نجار مىگفتند تأليف كرد ، سپس يكى از ملوك اسكندرانيين طالب هندسه شده اقليدس را كه مردى از اهل صور و در حساب و هندسه مبرز بود مأمور كرد آن را تهذيب و تفسير كند . ازينرو نسبت آن كتاب به اقليدس داده شد . در زمان مأمون حجاج بن يوسف كوفى به امر وى كتاب اقليدس را از يونانى به عربى ترجمه كرد و آن را اقليدس مأمونى ناميدند . و همان است كه مورد استناد و استفاده است . حاج خليفه . كشف الظنون : ج 1 ص 138 .\r\n[ ( 2 - ) 
  ] ماليات سرزمين عراق همواره بر اين مبنى بود كه زمين را مساحت كرده مقدارى معين از آن ماليات مىگرفتند ، تا آنكه منصور عباسى بخلافت رسيد . منصور اين رسم را برداشته مقاسمه را به جاى آن نهاد ، زيرا گاه قيمت‌ها پايين مىآمد و غلات وافى به خراج نبود ، و در نتيجه زمين ويران مىشد . ولى نتيجهء مقاسمه آن بود كه هر گاه درآمد زياد مىشد خراج نيز فزونى مىيافت .\r\nو اما ميزان خراج مقاسمه به نظر خليفه بستگى داشت ، ولى معمولا از نصف زيادتر و از خمس كمتر نمىشد . جرجى زيدان ، تاريخ تمدن اسلامى : ج 1 ص 232 .\r\n","page_name":" 298 ","page_number":318},
  {"content":"\r\n\r\nديگر آنكه وى مردم را واداشت به خلق قرآن قائل شوند ، و اين رأى و گفتار در روزگار مأمون پديد آمد ، و با احمد بن حنبل و كسان ديگر دربارهء آن مناظره شد . مأمون هنگام درگذشت در خصوص خلق قرآن به برادرش معتصم وصيّت و سفارش كرد ، و چون معتصم به خلافت رسيد در پيرامون آن به گفتگو پرداخت ، و احمد بن حنبل را تازيانه زد ، چنان كه در جاى خود به شرح آن خواهيم پرداخت . [ 1 
  ]\r\n\r\n\r\n","description":"","footnote":"\r\n[ ( 1 - ) 
  ] موضوع خلق قرآن چنان كه ابن حزم گويد : عبارت از اين است كه معتزله مىگفتند :\r\nكلام خداوند كه قرآن از آن جمله است ، صفت فعل است كه مخلوق اوست ، چنان كه خداوند با كلامى كه در درخت به وجود آورد با موسى سخن گفت . و اهل سنت را عقيده بر اين است كه كلام خداوند عبارت از علم اوست كه قديم و غير مخلوق است و اين قول احمد بن حنبل و جز اوست ليكن اشعريين بر خلاف اين دو عقيده داشتند و مىگفتند : كلام خدا نه مخلوق است و نه علم او ، بلكه صفت ذات اوست . الفصل فى الملل و الأهواء و النحل ج 3 ص 4 .\r\nمسئلهء خلق قرآن كه روزگارى مورد گفتگو و بحث و جدال بوده از مسائلى است كه طرف علاقهء مأمون قرار گرفته در صدد تنفيذ و تثبيت آن برآمد . وى به سبب حريت فكر و رغبتى كه در قياسات عقلى و مباحث فلسفى داشت از طرفداران مذهب اعتزال و از جمله موضوع خلق قرآن بود .\r\nمأمون و پس از وى برادرش معتصم و سپس واثق در خصوص واداشتن مردم به اعتقاد به خلق قرآن از هيچ گونه سخت‌گيرى و فشار و جستجو از عقايد عمومى ( محنت ) فروگذارى نكردند ، چندان كه احمد بن حنبل پيشواى حنابله در پايان زندگى مأمون براى اين امر احضار و مدت بيست و هشت ماه به زندان افكنده شد . سپس معتصم با دستيارى قاضىاش احمد بن ابى دؤاد وى را به مناظره كشيده سه روز محاكمه‌اش كردند ، و چون احمد حاضر نشد تسليم عقيدهء مذكور شود ، او را به تازيانه بسته چندان زدند كه احمد مجروح و بيهوش شد ، و پشتش در هم شكست ، و آثار تازيانه تا پايان عمر در پشتش ظاهر بود . شايد همين امر سبب شد كه احمد بن حنبل چندان مورد توجه مردم قرار گرفت كه به نقل ابن خلكان روز وفاتش در حدود هشت صد هزار مرد و شصت هزار زن در تشييع جنازه‌اش حاضر شدند .\r\n","page_name":" 299 ","page_number":319},
  {"content":"\r\n\r\nنيز از ابتكارات مأمون نقل دولت از بنى عبّاس به فرزندان على ( ع ) ، و تغيير جامهء مردم از رنگ سياه به رنگ سبز بود ، و مىگفتند كه جامهء سبز رنگ جامهء اهل بهشت است .\r\n\r\nشرح چگونگى نقل دولت از بنى عباس به فرزندان على ( ع ) :\r\nمورّخين گويند كه مأمون دربارهء خلافت پس از خود به انديشه پرداخته بر آن شد كه خلافت را پس از خويشتن به كسى بسپارد كه صلاحيّت آن را داشته باشد تا ذمّه‌اش برى شود ، ازينرو در احوال بزرگان دو خانوادهء عبّاسى و علوى به تحقيق پرداخت ، و عاقبت كسى را كه از حيث صلاحيّت و فضل و ورع و دين برتر از علىّ بن موسى الرّضا ( ع ) باشد نيافت ، ازينرو ولايت عهد خويش را به دو سپرد ، و با خطّ خود نامه‌اى در اين باره به دو نوشت ، و او را به پذيرفتن ولايت‌عهد واداشت .\r\nعلىّ بن موسى الرضا ( ع ) در آغاز امتناع ورزيد ، ليكن پس از آن جواب مأمون را با خطّ خود در پشت نامه‌اش بدين مضمون نوشت : من براى امتثال امر فرمان تو را مىپذيرم ، ولى جفر و جامعه [ 1 
  ] بر خلاف آن دلالت دارند . سپس گواهان شهادت خود را در اين باره أدا كردند .\r\nناگفته نماند كسى كه پيشنهاد اين امر را به مأمون كرده و همواره آن را نزد\r\n\r\n\r\n","description":"","footnote":"\r\n[ ( 1 - ) 
  ] جفر و جامعه : در حديث است كه رسول خدا ( ص ) جفر و جامعه را بر امير المؤمنين على ( ع ) أملا كرد ، و جفر و جامعه چنان كه در حديث تفسير شده عبارت از پوست بز و پوست قوچى بوده كه جميع علوم حتى جريمهء خدشه و يك تازيانه و نصف تازيانه در آن بيان شده است .\r\nاز محقق شريف ( ميرسيد شريف جرجانى ) در شرح مواقف نقل شده است كه جفر و جامعه دو كتاب از آن على ( ع ) بوده كه جميع حوادث تا انقراض عالم به طريقهء علم حروف در آن ذكر شده است ، و ائمهء معروف از اولاد وى آن را مىدانستند ، و با آن حكم و داورى مىكردند . طريحى ، مجمع البحرين .\r\n","page_name":" 300 ","page_number":320},
  {"content":"\r\n\r\nوى جلوه مىداد همانا وزيرش فضل بن سهل بود . از آن پس مردم با علىّ بن موسى الرّضا ( ع ) به عنوان ولىّ عهد مأمون بيعت كردند ، و علىّ بن موسى ( ع ) پس از آن رضاى آل محمّد ( ص ) ناميده شد .\r\nآنگاه مأمون فرمان داد مردم لباس سياه را دور افكنده جامهء سبز بر تن كنند . البتّه اين كار تنها در خراسان انجام شد ، و چون بنى عبّاس در بغداد پى بردند كه مأمون خلافت را از خانوادهء ايشان به خاندان علوى نقل كرده لباس سياه را كه شعار پدران و نياكان خود بوده به لباس سبز تغيير داده است . به عمل مأمون اعتراض كردند ، و از راه خشم وى را از خلافت خلع نمودند ، و به عمويش ابراهيم ابن مهدى دست بيعت دادند .\r\nاين ابراهيم بن مهدى مردى فاضل و شاعر و فصيح و اديب بود ، و رامشگرى ماهر به شمار مىآمد . ابو فراس بن حمدان [ 1 
  ] شاعر در قصيدهء ميميّهء خود به اين ابراهيم بن مهدى اشاره كرده گويد :\r\n منكم عليّة ام منهم و كان لكم * شيخ المغنّين ابراهيم ام لهم \r\n« عليّه از شماست يا از ايشان ؟ و شيخ المغنّين ابراهيم از شما يا از آنهاست » ؟\r\nدورانى كه ما از آن ياد كرديم دوران فتنه و جنگ و اتّفاقات ناگوار به شمار مىآمد .\r\nچون مأمون از آنچه در بغداد مىگذشت آگاه شد مطلب را چندى زير و رو كرد ، و دربارهء آن به انديشه پرداخت ، و سرانجام فضل بن سهل را به قتل رسانيد ، و علىّ بن موسى الرضا ( ع ) نيز پس از وى بر اثر خوردن انگور درگذشت .\r\n\r\n\r\n","description":"","footnote":"\r\n[ ( 1 - ) 
  ] ابو فراس بن سعيد بن حمدون پسر عم سيف الدولهء حمدانى ، و شاعرى شيرين سخن و بليغ ، و اميرى با عزت نفس و بزرگوار بود . سال وفاتش 357 هجرى است . جرجى زيدان : آداب اللغة العربيه .\r\n","page_name":" 301 ","page_number":321},
  {"content":"\r\n\r\nبعضى گفتند كه چون مأمون از اعتراض مردم بغداد به كار وى در نقل خلافت به خاندان على ( ع ) آگاه شد ، و هم دانست كه ايشان آن كار را به فضل بن سهل نسبت مىدهند ، و از طرفى آتش فتنه همواره در گسترش بود ، گروهى را برانگيخت تا فضل بن سهل را در حمام به قتل رساندند ، سپس آنها را گرفت و دستور داد گردنشان را بزنند ، ايشان به مأمون گفتند : تو خود ما را به كشتن فضل بن سهل وادار كردى ، اكنون مىخواهى ما را بكشى ؟ ! مأمون گفت : من شما را به سبب اقرارى كه كرديد مىكشم ، و اما ادعاى در اين باره كه من دستور كشتن فضل بن سهل را به شما دادم دعوايى است بدون دليل و گواه ! سپس گردن ايشان را زد ، و سرهاى آنان را با نامهء تسليت نزد حسن بن سهل فرستاد ؛ و هم در آن نامه وى را به جانشينى برادر تعيين كرد ، سپس امتيازاتى ديگر ضميمهء آن شد كه هنگام سخن دربارهء وزارت فضل بن سهل از آن ياد خواهيم كرد .\r\nپس از آن به اشارهء مأمون سمّ در انگور ريخته به علىّ بن موسى الرّضا ( ع ) خورانيدند . و چون علىّ بن موسى الرّضا ( ع ) انگور را دوست مىداشت از آن بسيار خورد و همان دم وفات يافت . آنگاه مأمون نامه‌اى به بنى عبّاس در بغداد نوشت كه مضمونش اين بود : دربارهء علىّ بن موسى ( ع ) آنچه مورد اعتراض شما بود از ميان رفت و آن مرد درگذشت . ليكن بنى عباس در پاسخ مأمون به درشت سخنى پرداختند .\r\nفضل بن سهل در زمان خود يكباره بر مأمون استيلا يافت ، و در راه گرفتن خلافت براى او ، و قيام و كوشش دربارهء آن به هر امرى توسّل جست . از جمله آنكه كليّهء اخبار را از وى قطع كرد ، و چون پى مىبرد كه كسى نزد مأمون رفته خبرى به او داده است ، در آزار و مجازاتش كوشش مىكرد ، ازينرو مردم از سخن گفتن با مأمون خوددارى مىكردند ، و طبعا اخبار از وى پوشيده مىماند ، چون دامنهء شورش در\r\n\r\n","description":"","footnote":"","page_name":" 302 ","page_number":322},
  {"content":"\r\n\r\nبغداد گسترش يافت ، و مأمون خلع شد ، و با ابراهيم بن مهدى بيعت به عمل آمد ، و عبّاسيان به كار مأمون اعتراض نمودند ، فضل بن سهل مدّتى آن را از مأمون پوشيده داشت . ليكن علىّ بن موسى الرّضا ( ع ) نزد مأمون رفته به دو گفت : اى امير المؤمنين مردم بغداد به كار تو در تغيير لباس سياه ، و بيعتى كه براى ولايت عهد من گرفته‌اى اعتراض نموده‌اند ، و تو را از خلافت خلع كرده به عمويت ابراهيم بن مهدى دست بيعت داده‌اند ، سپس گروهى از امرا را احضار كرد تا چگونگى آن خبر را به مأمون بدهند ، چون مأمون در اين باره از ايشان پرسش كرد ، ايشان از دادن پاسخ خوددارى كردند و گفتند : ما از فضل مىترسيم ، اگر تو ما را از شرّ وى در امان بدارى قضيّه را برايت نقل مىكنيم ، مأمون نيز با نوشته‌اى كه به خطّ خود نوشت ايشان را امان داد . سپس امراى مذكور چگونگى امر را به مأمون خبر دادند ، و خيانت فضل را در پوشيده داشتن امور ، و پنهان نمودن اخبار از شخص مأمون به دو گوشزد كردند ، و گفتند صلاح در اين است كه شخصا به بغداد روى ، و كار خويش را دريابى و گر نه خلافت از دستت خواهد رفت ، سپس كمى پس از آن قتل فضل بن سهل ، و درگذشت على بن موسى الرّضا ( ع ) به طورى كه شرحش گذشت روى داد . از آن پس مأمون با كوشش هر چه تمامتر راه بغداد را در پيش گرفت ، و در حالى كه ابراهيم بن مهدى و فضل بن ربيع راه فرار را در پيش گرفته بودند به بغداد رسيد .\r\nچون مأمون وارد بغداد شد عبّاسيان وى را ملاقات كرده دربارهء ترك لباس سبز و برگرداندن لباس سياه با او به گفتگو پرداختند . از جمله كسانى كه با وى ملاقات كرد زينب دختر سليمان بن علىّ بن عبد اللّه بن عبّاس بود كه از حيث سن و مقام در طبقهء منصور قرار داشت ، و بنى عبّاس بسيار به دو احترام مىنهادند ، و زينبيّون به دو منسوب‌اند .\r\nزينب به مأمون گفت : اى امير المؤمنين چه چيز تو را واداشت كه خلافت را\r\n\r\n","description":"","footnote":"","page_name":" 303 ","page_number":323},
  {"content":"\r\n\r\nاز خانوادهء خود به خاندان علىّ ( ع ) برگردانى ؟ مأمون گفت : اى عمّه من ديدم على ( ع ) هنگامى كه عهده‌دار خلافت شد دربارهء بنى عبّاس بسيار نيكى روا داشت ، از جمله آنكه عبد اللّه را والى بصره ، و عبيد اللّه را حاكم يمن ، و قثم را فرماندار سمرقند كرد ولى هيچ يك از افراد خانوادهء خود را نديدم هنگامى كه عهده‌دار امر خلافت شدند براى على ( ع ) دربارهء اولادش پاداشى قائل شوند ، ازينرو من خوش داشتم على ( ع ) را در احسانى كه به اجداد ما كرد پاداش دهم . زينب گفت : اى امير المؤمنين تو با در دست داشتن خلافت به نيكى كردن دربارهء فرزندان على ( ع ) تواناتر بودى تا آنكه خلافت را در دست ايشان نهى و به آنها احسان كنى . سپس زينب از مأمون خواستار شد لباس سبز را تغيير دهد ، مأمون نيز درخواست وى را اجابت كرد ، و به مردم فرمان داد لباس سبز را تغيير دهند و مانند سابق لباس سياه در بر كنند . آنگاه مأمون عمويش ابراهيم بن مهدى را مورد عفو قرار داد ، و از او بازخواست ننمود ، بلكه به دو احسان كرده وى را از ندماى خود ساخت . نيز مأمون با فضل بن ربيع اين گونه رفتار كرد .\r\nمأمون مردى بردبار بود و مىگفت : اگر مردم مىدانستند من تا چه اندازه عفو را دوست مىدارم همانا با ارتكاب گناه به من تقرّب مىجستند .\r\n\r\nخروج محمد بن جعفر الصادق ( ع ) :\r\nدر زمان مأمون محمد بن جعفر الصادق ( ع ) در مكه خروج كرد و مردم با وى بيعت نمودند ، و او را امير المؤمنين ناميدند . داستان محمّد مذكور از اين قرار بود كه چون يكى از خويشان وى فتنه و اختلاف زياد و قيام شورشيان را در بغداد ديد محمّد را فريفته مسئلهء قيام و خروج را نزدش جلوه داد . محمّد بن جعفر يكى از شيوخ و بزرگان آل ابى طالب بود ، و مردم نزدش علم مىآموختند . و او از پدرش جعفر بن محمّد ( ع ) علوم زيادى آموخته روايت مىكرد : محمّد بن جعفر ( ع ) مدّتى بدين منوال در مكّه\r\n\r\n","description":"","footnote":"","page_name":" 304 ","page_number":324},
  {"content":"\r\n\r\nماند و زمام امورش در دست پسر و يكى از عموزادگانش كه هيچ يك روش پسنديده‌اى نداشتند بود ، مأمون نيز سپاهى به سوى ايشان فرستاد ، و عاقبت پيروزى از آن سپاه مأمون شد ، و مأمون به محمّد بن جعفر دست يافت ، ولى پس از چندى او را مورد عفو قرار داد .\r\n\r\nخروج ابو السرايا و مرگ مأمون :\r\nدر روزگار مأمون ابو السّرايا خروج كرد ، و داراى شوكتى زياد شد ، و مردم را براى خلافت يكى از اهل بيت دعوت كرد ، ولى حسن بن سهل با وى به جنگ برخاست ، و عاقبت سپاه مأمون پيروزى شد و ابو السّرايا به قتل رسيد .\r\nاز آن پس فرمانروايى يكباره از آن مأمون شد ، و شورش‌ها آرام گرفت ، و مأمون مانند يكى از پادشاهان دانشمند و زيرك بار گران خلافت را به دوش گرفت و به تدبير كشور برخاست ، و در آخر كار به طرسوس [ 1 
  ] كه سرحدّ بود رهسپار شد و در آنجا درگذشت . اين در سال دويست و هجده بود .\r\nيكى از شعرا در اين باره گويد :\r\n ما رأينا النّجوم اغنت عن المأ * مون فى ظلّ ملكه المحروس\r\nغادروه بعرصتى طرسوس * مثلما غادروا اباه بطوس \r\n« ستارگان را نديديم كه از ملك پهناور مأمون بيرون توانند بود . وى را در سرزمين طرسوس نهادند آنسان كه پدرش را در طوس به جاى گذاشتند . »\r\n\r\nشرح چگونگى وزارت در زمان مأمون :\r\nاولين وزراى مأمون پسران سهل بودند كه دولتشان بر پيشانى روزگار مانند نورى درخشان ، و بر تارك زمانه همچون گوهرى تابناك بود . دولت پسران سهل نمونه‌اى از دولت برمكيان به شمار مىآمد ، و خود آنان دست‌پروردهء برامكه بودند . اولين كسى كه از\r\n\r\n\r\n","description":"","footnote":"\r\n[ ( 1 - ) 
  ] طرسوس : شهرى است در سرحد شام ميان انطاكيه و حلب و بلاد روم ، ياقوت : معجم البلدان .\r\n","page_name":" 305 ","page_number":325},
  {"content":"\r\n\r\nايشان به وزارت رسيد فضل بن سهل بود كه براى مأمون وزارت كرد .\r\n\r\nوزارت ذو الرياستين فضل بن سهل\r\nفضل بن سهل را از آن رو ذو الرياستين مىگفتند كه شمشير و قلم هر دو را در اختيار داشت . فضل بن سهل از فرزندان پادشاهان مجوس ايران بود ، وى در آغاز كار تصدّى دخل و خرج و پيشكارى يحيى بن خالد را به عهده داشت ، و پدرش سهل مجوسيى بود كه در زمان هارون الرشيد مسلمان شد .\r\nگويند فضل بن سهل كه به علم نجوم آگاهى داشت چون نجابت مأمون را در كودكى ديد ، و به طالع وى نگريست ، اطلاع يافت كه مأمون به خلافت خواهد رسيد ، ازينرو همواره ملازمت وى را برگزيده به خدمت او پرداخت ، و تدبير امور وى را به عهده گرفت . تا آنكه خلافت در دست مأمون افتاد و فضل را به وزارت خويش برگزيد .\r\nفضل بن سهل مردى سخى و كريم بود ، چندانكه در جود و كرم با برمكيان برابرى مىكرد ، نيز وى مردى نرمخو و بردبار و بليغ و به آداب پادشاهان دانا ، و در چاره‌انديشى بصير و بينا ، و داراى حدسى نيكو ، و در تحصيل اموال زبردست ، و در عقوبت و مجازات بسيار سخت‌گير بود .\r\nمردم فضل بن سهل را « الوزير الامير » مىناميدند . مسلم بن وليد [ 1 
  ] شاعر قبل از وزارت فضل بن سهل نديم وى بود ، و در آن وقت اين اشعار را دربارهء او انشاد كرد :\r\n و قائل : ليست له همّة * كلّا و لكن ليس لى مال\r\nلا جدة ينهض عزمى بها * و النّاس سؤّال و بخّال\r\nفاصبر على الدّهر الى دولة * يرفع فيها حالك الحال \r\n\r\n\r\n","description":"","footnote":"\r\n[ ( 1 - ) 
  ] مسلم بن وليد ، معروف به صريع الغوانى شاعر لطيفه‌گو و شيرين سخن عصر عباسى ، متوفى در سال 209 هجرى . جرجى زيدان : آداب اللغة العربيه .\r\n","page_name":" 306 ","page_number":326},
  {"content":"\r\n\r\n« دربارهء من مىگويند : وى داراى همت نيست ، نه هرگز چنين نيست بلكه من مال ندارم . مرا حظّ و بهره‌اى نيست كه عزمم با كمك آن به پا خيزد حال آنكه مردم جملگى سائل و بخيل‌اند . ولى با روزگار بايد ساخت تا دولتى فرا رسد كه بخت و اقبال من در آن به بلندى گرايد » .\r\nپس از آنكه فضل بن سهل ترقّى كرد و وزارت را به عهده گرفت مسلم بن وليد نزد وى آمد ، چون فضل او را ديد شادمان شد و به دو گفت : اين همان دولتى است كه بخت و اقبال تو در آن به بلندى گراييده است ، سپس فرمان داد سى هزار درهم به او بدهند ، نيز منصب بريد جرجان را به دو تفويض كرد ، و مسلم بن وليد از اين راه مال فراوانى اندوخت . گويند ذو الرّياستين قبل از آنكه كارش بالا گيرد داراى همتى بلند بود . روزى در زمان رشيد معلم مأمون به فضل بن سهل گفت : مأمون بسيار به تو خوشبين است ، و من دور نمىبينم كه از ناحيهء او يك ميليون درهم به تو برسد ، فضل از اين سخن به خشم آمد و به دو گفت : آيا تو كينه‌اى از من در دل دارى ؟ آيا من دربارهء تو بدى كرده‌ام ؟ معلم مأمون گفت نه به خدا سوگند من اين سخن را جز از راه به تو نگفتم ، فضل گفت : تو مىگويى كه من از ناحيهء مأمون يك ميليون درهم به دست خواهم آورد ؟ به خدا سوگند من همدمى و صحبت مأمون را براى تحصيل مال چه كم و چه زياد انتخاب نكرده‌ام ، بلكه خدمتش را برگزيده‌ام كه روزى فرمان خط و مهرم در شرق و غرب نفاذ يابد . سپس طولى نكشيد كه فضل بن سهل به آرزوى خود رسيد . فضل بن سهل به قسمى كه شرحش گذشت كشته شد . اين در سال دويست و دو بود .\r\nشاعر دربارهء فضل بن سهل گويد :\r\n لفضل بن سهل يد * يقصّر عنها المثل\r\nفباطنها للندّى * و ظاهرها للقبل \r\n\r\n","description":"","footnote":"","page_name":" 307 ","page_number":327},
  {"content":"\r\n\r\n و بسطتها للغنى * و سطوتها للأجل \r\n« فضل بن سهل را دستى است كه همتا ندارد . درونش براى بذل و بخشش و برونش براى بوسيدن است . چون گشوده مىشود توانگر مىكند . و چون بالا مىرود اجل فرا مىرسد » .\r\n\r\nوزارت حسن بن سهل\r\nمأمون پس از فضل بن سهل برادرش حسن بن سهل را به وزارت برگزيد ، و چون فضل را كشته بود حسن بن سهل را مورد توجّه قرار داد ، و از اين راه تلافى نمود ، و سپس با پوران دختر وى زناشويى كرد . و براى اين منظور خود و خويشان و اصحاب و امرا و سپاهيانش جملگى به « فم الصّلح » در واسط رهسپار شدند . حسن بن سهل نيز در مهمانى و پذيرايى ايشان كوشش فراوان به خرج داد ، و چندان اموال صرف نمود و مرواريد نثار كرد كه نهايت نداشت .\r\nحسن بن سهل در آن مهمانى گوىهايى از عنبر ساخته در وسط هر يك از آنها رقعه‌اى نهاد كه نام ديهى از دهكده‌هايش در آن نوشته شده بود ، سپس آن گوىها را نثار كرد ، و هر كس از آن گوىها به دستش مىافتاد آن را مىگشود ، و مزرعه‌اى را كه نامش در رقعه نوشته شده بود تصرّف مىكرد . مهمانى حسن بن سهل در تجمّل و فراوانى چندان با اهميّت بود كه از حدّ تجاوز كرده بود ، تا جايى كه مأمون دربارهء آن حسن بن سهل را به اسراف نسبت داد .\r\nگويند : كليّهء هزينهء مهمانى فم الصّلح به پنجاه ميليون درهم بالغ شد . در آن مهمانى حسن بن سهل براى مأمون حصيرى زربفت گسترد كه هزار دانهء مرواريد درشت بر آن نصب شده بود ، چون مأمون آن را ديد گفت : خدا ابو نواس را بكشد ! گويا اين مجلس ما را ديده بود كه گفته است :\r\n كأنّ صغرى و كبرى من فقاقعها * حصباء درّ على ارض من الذّهب \r\n\r\n","description":"","footnote":"","page_name":" 308 ","page_number":328},
  {"content":"\r\n\r\n« گويى حباب‌هاى ريز و درشت آن شراب ريگ‌هايى از مرواريد است كه در زمينى از طلا ريخته است » .\r\nگويند شخصى بر در خانهء حسن بن سهل آمده از وى درخواست صله و نيكى كرد ، حسن بن سهل به علّت آنكه مشغول كار خود بود به دو توجّهى نكرد ، آن شخص به حسن نوشت :\r\n المال و العقل ممّا يستعان به * على المقام بابواب السّلاطين\r\nو انت تعلم انّى منهما عطل * اذا تامّلتنى يا ابن الدّهاقين\r\nأما تدلّك اثوابى على عدمى * و الوجه انّى رئيس فى المجانين\r\nو اللّه يعلم ما للملك من رجل * سواك يصلح للدّنيا و للدّين \r\n« مال و خرد از چيزهايى است كه به وسيلهء آن به درگاه سلاطين مىتوان راه يافت . اى بزرگ‌زاده اگر نيك بنگرى خواهى دانست كه من از آن دو بى بهره‌ام . آخر از جامه‌هاى من به تهىدستى من پى ببر ، و از روى من تشخيص بده كه من رئيس ديوانگانم . اى حسن خدا مىداند كسى جز تو شايسته نيست كه در دين و دنيا فرمانروايى كند » .\r\nحسن بن سهل نيز فرمان داد ده هزار دينار به او بدهند ، و در زير نامه‌اش نوشت :\r\n اعجلتنا فأتاك عاجل برّنا * قلّا ، و لو انظرتنا لم يقلل\r\nفخد القليل و كن كأنّك لم تسل * و نكون نحن كأنّنا لم نسأل \r\n« ما را به شتاب واداشتى از اين رو اندكى از نيكى ما به تو رسيد ، و اگر مهلت مىدادى چنين نمىشد . كنون اين اندك را درياب و چنين تصوّر كن كه اصلا تقاضايى نكرده‌اى ، ما نيز چنين مىپنداريم كه اصلا درخواستى از ما نشده است » .\r\nحسن بن سهل نزد مأمون مقامى بس عظيم داشت ، و مأمون شيفتهء مصاحبت و\r\n\r\n","description":"","footnote":"","page_name":" 309 ","page_number":329},
  {"content":"\r\n\r\nهمنشينى با وى بود ، ازينرو هر گاه حسن نزد مأمون مىآمد ، مأمون سخن را طولانى مىكرد ، و هر گاه حسن مىخواست برخيزد مأمون وى را از رفتن باز مىداشت .\r\nحسن بن سهل بدين ترتيب روزگارى را گذراند تا آنكه ملازمت مأمون برايش مشكل شد ، بدين جهت از حضور يافتن نزد مأمون پهلو تهى كرد ، و همواره يكى از دبيران خود مانند احمد بن ابى خالد ، و احمد بن يوسف و جز ايشان را به جاى خود مىفرستاد ، سپس سودايى كه منشأ آن بىتابى و اندوه از مرگ برادرش فضل بود عارض وى شد ، و به قصد علاج در خانه نشست ، و يكباره از مردم روى پنهان نمود . ولى با اين وصف در ميان خلق منزلتى بس بزرگ داشت .\r\nدر اين وقت مأمون احمد بن ابى خالد را به وزارت برگزيد ، و احمد پيوسته در همه وقت به خدمت حسن بن سهل مىشتافت ، حسن نيز هر گاه نزد مأمون حضور مىيافت مقامش از هر كس نزد وى بالاتر بود . چون حسن بن سهل خانه‌نشين شد يكى از شعرا وى را هجو كرده گفت :\r\n تولّت دولة الحسن بن سهل * و لم ابلل لهاتى من نداها\r\nفلا تجزع على ما فات منها * و ابكى اللّه عينى من بكاها \r\n« دولت حسن بن سهل از ميان رفت و من از عطايش كامى نبردم . بلى نبايد بر آنچه از دست رفته بىتابى كرد ، خدا بگرياند چشمان كسى را كه بر زوال آن دولت بگريد » . حسن بن سهل در سال دويست و سى و شش در دوران متوكّل درگذشت .\r\n\r\nوزارت احمد بن ابى خالد احول\r\nاحمد بن ابى خالد از موالى به شمار مىرفت ، وى مردى جليل القدر و از خردمندان روزگار ، و نويسنده‌اى توانا و فصيح و عاقل و بينا به امور بود .\r\n\r\n","description":"","footnote":"","page_name":" 310 ","page_number":330},
  {"content":"\r\n\r\nروزى مأمون به دو گفت حسن بن سهل خانه‌نشين شده است ، و من در صددم تو را به وزارت برگزينم . احمد از قبول وزارت پهلو تهى كرد و به مأمون گفت : اى امير المؤمنين مرا از اينكه وزير بنامى معاف دار ، ولى تكاليف مربوط به آن را از من بخواه ، و براى من در ميان مردم مقامى برگزين كه بدان وسيله دوست به من اميدوار و دشمن بيمناك باشد ، زيرا پس از هر غايتى آفتى است ! مأمون از پاسخ احمد بن ابى خالد خوشش آمده گفت : ناچار بايد بپذيرى و سپس او را به وزارت برگزيد .\r\nهنگامى كه مأمون مىخواست طاهر بن حسين را والى خراسان كند با احمد بن ابى خالد در اين باره مشورت نمود ، احمد رأى مأمون را تصويب كرد ، ولى مأمون به دو گفت : مىترسم طاهر بن حسين طريق بىوفايى را پيش گيرد ، و مرا خلع نموده از طاعتم سرپيچى كند ، احمد گفت : من خود عهده‌دار هر پيش‌آمدى هستم ، مأمون نيز طاهر بن حسين را والى خراسان كرد . چون مدّتى گذشت مأمون در پاره‌اى از امور بر طاهر خرده گرفت ، و نامه‌اى به دو نوشته تهديدش كرد ، طاهر نيز نامهء مأمون را با درشتى پاسخ داد ، و سپس نام او را در سه جمعه از خطبه انداخت ، چون خبر آن به مأمون رسيد احمد بن ابى خالد را خوانده به دو گفت : تو مرا وادار كردى كه طاهر را به ولايت خراسان برگزينم ، و هم ضامن رفتار و كردارش شدى كنون ببين چگونه نام مرا از خطبه انداخته از طاعت من سرپيچى كرده است ، به خدا سوگند اگر چاره‌اى نينديشى ، و همانطور كه كار را به فساد كشاندى اصلاح نكنى گردنت را خواهم زد ! احمد بن ابى خالد گفت : اى امير المؤمنين دل خوش دار كه روزى چند نخواهد گذشت كه بريد خبر هلاكت وى را برايت خواهد آورد . آنگاه احمد هدايايى كه كامه‌هاى مسموم در ميان آن بود براى طاهر فرستاد ، و چون طاهر كامه را\r\n\r\n","description":"","footnote":"","page_name":" 311 ","page_number":331},
  {"content":"\r\n\r\nبسيار دوست مىداشت از آن خورد و هماندم درگذشت .\r\nنيز گويند هنگامى كه طاهر والى خراسان شد احمد بن ابى خالد همين پيش‌بينى را نزد خود كرد ، ازينرو خادمى به طاهر بخشيد ، و سمّى به دو داده گفت : هر وقت طاهر نام مأمون را از خطبه قطع كرد آن سمّ را در يكى از غذاهايى كه وى دوست دارد بريزد . چون طاهر نام مأمون را از خطبه انداخت خادم مذكور آن سمّ را در كامه ريخت ، و طاهر از آن خورد و هماندم درگذشت . پس از چند روز خبر درگذشت طاهر به وسيلهء بريد به مأمون رسيد ، و همين امر سبب شد كه كار احمد بن ابى خالد نزد مأمون بالا گرفت .\r\nاحمد بن ابى خالد در سال دويست و ده به مرگ خدايى درگذشت .\r\n\r\nوزارت احمد بن يوسف بن قاسم\r\nاحمد بن يوسف از موالى به شمار مىآمد . وى نويسنده‌اى فاضل و اديب و شاعر و باهوش بود . و به آداب و تشريفات سلاطين و فرمانروايان بينايى و بصيرت داشت .\r\nگويند : چون احمد بن ابى خالد درگذشت مأمون با حسن بن سهل مشورت كرد كه پس از وى چه كسى را به وزارت برگزيند ، حسن بن سهل احمد بن يوسف و ابو عبّاد بن يحيى را به مأمون معرّفى كرد و گفت : اين دو نفر از هر كس به طبع امير المؤمنين آشناترند ، مأمون به دو گفت : پس يكى از اين دو نفر را برايم انتخاب كن حسن بن سهل نيز احمد بن يوسف را برگزيد ، و مأمون وزارت را به دو تفويض كرد .\r\nزمانى مأمون با احمد بن يوسف دربارهء شخصى مشورت كرد ، احمد به وصف آن شخص پرداخت و محاسن وى را به مأمون گوشزد كرد ، مأمون گفت : اى احمد تو با وصف آنكه دشمن وى هستى و به دو بدبينى ، چگونه او را مدح و ستايش\r\n\r\n","description":"","footnote":"","page_name":" 312 ","page_number":332},
  {"content":"\r\n\r\nمىكنى ؟ احمد بن يوسف گفت : براى آنكه من دربارهء تو چنانم كه شاعر گفته است :\r\n كفى ثمنا بما اسديت انّى * صدقتك فى الصّديق و فى عدائى\r\nو انّى حين تندبنى لأمر * يكون هواك اغلب من هوائى \r\n« در ارزش نيكىهاى تو همين بس كه من دربارهء دوست و دشمن خود به تو راست مىگويم . تو آنگاه كه مرا به كارى بر مىانگيزى خواسته‌ات بر خواستهء من مقدّم است » . احمد بن يوسف اشعارى بس دل‌انگيز داشت . از آن جمله است :\r\n قلبى يحبّك يا منى * قلبى و يبغض من يحبّك\r\nلأكون فردا فى هوا * ك فليت شعرى كيف قلبك \r\n« اى آرزوى دل من ، دل من تو را دوست مىدارد و با دوستدار تو دشمن است .\r\nزيرا مىخواهم در عشق تو يگانه باشم ، كاش مىدانستم دل تو چگونه است » .\r\nاحمد بن يوسف در يكى از عيدهاى نوروز هديه‌اى كه ارزش آن يك ميليون درهم بود براى مأمون فرستاد و اين اشعار را نوشته ضميمهء آن كرد :\r\n على العبد حقّ فهو لابدّ فاعله * و ان عظم المولى و جلّت فواضله\r\nألم ترنا نهدى إلى اللّه ماله * و ان كان عنه ذا غنى فهو قابله \r\n« گر چه مولاى من بزرگ و بىنيازىاش بسيار است ، ليكن بر گردن بنده نيز حقّى است كه ناچار بايد ادا كند . نمىبينى كه ما مال خدا را به دو مىدهيم ، او نيز با آنكه بىنياز است آن را مىپذيرد » . مأمون آن را خوانده گفت : خردمندى است كه نيكو هديه داده است .\r\nگويند سبب مرگ احمد بن يوسف آن بود كه روزى بر مأمون وارد شد ، و مأمون به بخور كردن مشغول بود ، در آن هنگام مأمون بخوردان را از زير جامهء خود برداشت ، و براى احترام احمد بن يوسف دستور داد آن را زير جامه‌هاى وى\r\n\r\n","description":"","footnote":"","page_name":" 313 ","page_number":333},
  {"content":"\r\n\r\nبگذارند . سپس دشمنان احمد بن يوسف به مأمون گزارش دادند كه احمد گفته است : اين چه بخلى بود كه مأمون روا داشت ؟ ! چرا دستور نداد بخورى تازه برايم بياورند ؟ مأمون از اين گفتار در خشم شده گفت : احمد بن يوسف مرا به بخل نسبت داده است حال آنكه مىداند من در هر روز شش هزار دينار خرج مىكنم ! من براى احترام او بود كه دستور دادم بخورى را كه زير جامه‌هاى خودم بود نزد وى ببرند تا با آن بخور كند . بار ديگر كه احمد بن يوسف بر مأمون وارد شد مأمون مشغول بخور كردن بود ، ازينرو دستور داد پاره‌اى چند از عنبر در بخوردان ريخته آن را زير جامه‌هاى احمد بگذارند ، و روپوشى روى او بيفكنند تا مانع از خروج بخار شود چون اين كار را كردند احمد قدرى تحمّل كرد سپس بيتاب شده فرياد برآورد :\r\nآه مردم ! و در حالى كه بيهوش شده بود روپوش را از روى او برداشتند .\r\nاحمد به منزل خود بازگشته چند ماهى به علّت بيمارى تنگى نفس در خانه به سر برد ، سپس به سبب همان بيمارى زندگى را بدرود گفت .\r\nنيز گويند : احمد بن يوسف به سبب خطايى كه از وى سر زد و مأمون او را از نزد خود راند ، از شدّت اندوه درگذشت .\r\n\r\nوزارت ابو عباد ثابت بن يحيى بن يسار رازى\r\nابو عبّاد نويسنده‌اى بود كه در حساب مهارت بسيار داشت ، وى مردى سبك و شتابكار و احمق بود . گويند مأمون هر گاه مىديد ابو عبّاد نزد وى مىآيد اين شعر دعبل را كه درباره‌اش سروده بود مىخواند :\r\n و كأنّه من دير هرقل مفلت * حرب يجرّ سلاسل الأقياد \r\n« گويى از دير هرقل جسته و جنگجويى است كه بند و زنجير را در پى خود مىكشاند » .\r\n\r\n","description":"","footnote":"","page_name":" 314 ","page_number":334},
  {"content":"\r\n\r\nبه مأمون گفتند : دعبل شاعر تو را هجو كرده است . گفت : كسى كه ابو عبّاد را هجو كند چگونه مرا هجو نخواهد كرد ؟ و معنى سخن مأمون اين است كه : كسى كه به هجو ابو عبّاد با آن تندى و سبكى و ديوانگىاى كه در اوست بپردازد چگونه مرا با بردبارى و گذشتى كه دارم هجو نمىكند ؟\r\nابو عبّاد بسيار تندخو بود و زود به خشم مىآمد ، و بسا اتّفاق مىافتاد نسبت به شخصى كه نزدش بود خشمگين مىشد ، و دوات را برداشته به سوى او پرتاب مىكرد و دشنام‌هاى زشت به دو مىداد . روزى غالبى شاعر بر ابو عبّاد وارد شده اين اشعار را انشاد كرد .\r\n لمّا انخنا بالوزير ركابنا * مستعصمين بجوده اعطانا\r\nثبتت رحى ملك الامام بثابت * و افاض فينا العدل و الاحسانا\r\nيقرى الوفود طلاقة و سماحة * و النّاكثين مهنّدا و سنانا\r\nمن لم يزل للنّاس غيثا ممرعا * متخرّقا فى جوده معوانا \r\n« چون نزد وزير فرود آمديم و به دامن بخشش وى چنگ زديم ما را بهره‌مند كرد . كنون آسياى فرمانروايى خليفه به وجود وزير پا برجا و در گردش است و ما از عدل و احسان او برخورداريم . وى ميهمانان را با خوشرويى و جوانمردى ، و پيمان‌شكنان را با نيزه و شمشير پذيرايى مىكند . وزير پيوسته براى مردم چون بارانى پربركت و در جود و بخشش گشاده دست و مددكار خلق است » .\r\nچون غالبى به كلمهء : « فى جوده » رسيد باز ايستاد و زبانش به لكنت افتاد ، و چندين مرتبه كلمهء فى جوده را تكرار كرد تا آنكه ابو عبّاد به تنگ آمده خشمناك شد و گفت : اى مرد بگو : قرنانا ، يا صفعانا ، و ما را خلاص كن . در اين وقت همهء كسانى كه در مجلس وى بودند به خنده افتادند ، و خشم ابو عبّاد فرو نشست و با مردم خنديد\r\n\r\n","description":"","footnote":"","page_name":" 315 ","page_number":335},
  {"content":"\r\n\r\nغالبى نيز قافيهء خود را با معوانا تمام كرد ، و صلهء خويش را از ابو عبّاد گرفت .\r\n\r\nوزارت ابو عبد اللّه محمد بن يزداد بن سويد\r\nخاندان ابو عبد اللّه از خراسان و جملگى مجوس بودند . سپس اسلام اختيار كرده به خلفا پيوستند . سويد اولين كس از آنان بود كه مسلمان شد ، وى كودك بود كه پدرش درگذشت ، و مادرش وى را به يكى از دبيران ايرانى سپرد ، و سويد به خوبى از عهدهء كار برآمد ، و آداب بسيارى از ايرانيان فرا گرفت ، و سپس ملازمت ديوان مرو را برگزيد .\r\nقضا را در يكى از روزهاى بارانى كه هيچيك از دبيران و نويسندگان جز سويد جد محمّد در ديوان حضور نيافته بودند ، رئيس ديوان بدانجا آمد . و چون مىخواست به حسابى رسيدگى كند ، و كسى نبود آن را انجام دهد خود شخصا به كار پرداخت و شروع به نوشتن كرد . چون قدرى نوشت خواب بر وى چيره شد ، در اين وقت به اطراف خود نگريسته ديد سويد آن جا حاضر است ، ازينرو صورت حساب را همانطور تسليم سويد كرد ، و به دو گفت : اين را نگاه دار تا من بيدار شوم و سپس به خواب رفت . سويد نيز آن را گرفته به حساب پرداخت تا به آخر رسيد ، سپس آن را با خطّى زيبا و ضبطى صحيح در نسخه‌اى جداگانه پاك‌نويس كرد .\r\nچون رئيس ديوان بيدار شد صورت حساب را از سويد طلبيد ، سويد نسخه‌اى را كه نوشته بود به دو داد ، رئيس ديوان در آن نگريست و ديد حساب با روشى صحيح و خطّى نيكو تنظيم شده است ، لذا به دو گفت : اى پسر اين حساب را چه كسى تنظيم كرده است ؟ سويد گفت : من . رئيس ديوان گفت : تو از عهدهء دبيرى و حسابدارى برمىآيى ؟\r\nسويد گفت : آرى ، رئيس ديوان فرمود تا سويد همواره در محلّ كار وى كه صورت حساب‌ها و اسناد و مداركى كه مىبايست نگاهدارى شود در آن جا تمركز داشت\r\n\r\n","description":"","footnote":"","page_name":" 316 ","page_number":336},
  {"content":"\r\n\r\nملازم او باشد ، سپس ماهانه‌اى براى او مقرر كرد و سويد همچنان به خدمات دولتى اشتغال داشت تا آنكه اموالى فراوان گرد آورد ، و مرتبه‌اى بلند يافت .\r\nابو عبد اللّه محمّد بن يزداد پيوسته در پى آموختن ادب بود تا آنكه در هر رشته‌اى سرآمد اقران شد ، و مأمون او را به وزارت خويش برگزيد ، و اختيار كليهء امور را به دو تفويض كرد .\r\nمحمّد شاعرى فصيح بود ، از جمله اشعار اوست .\r\n لقد فتنت بمقلتها فتون * و خانت فى الهوى من لا يخون\r\nو تزعم انّنى اهوى سواها * فكيف و ما تخطّتها العيون\r\nأيامن حبّها فى القلب منّى * مكان الرّوح مستتر كمين\r\nأ يا من تدّعى انّى خئون * و هذا فى هواها لا يكون\r\nخذى عهدى على عينى و طرفى * و حسبك ضامنا انّى امين \r\n« دلبرم با چشمان فتنه‌انگيزش به دلربايى پرداخت و به كسى كه اهل خيانت نبود خيانت ورزيد . گمان مىبرد من كسى جز او را دوست دارم اين چگونه ميسّر است با آنكه ديده‌اى هرگز به دو تجاوز نكرده است . اى كه عشقت در دل من آن جا كه روح جاى دارد پنهان و نهفته است . اى كه مىپندارى من خيانتكارم با آنكه خيانت در عشق تو هرگز جايز نيست . بيا و با چشم و ديدهء من پيمان ببند كه ضامنى امين با تو سر و كار دارد » .\r\nابو عبد اللّه محمّد بن يزداد تا روزى كه مأمون درگذشت وزير او بود .\r\nدوران مأمون و وزرايش به پايان رسيد ، سپس برادرش ابو اسحاق محمّد معتصم به خلافت نشست .\r\n\r\nخلافت معتصم\r\nدر سال دويست و هجده در همان روز كه مأمون درگذشت با معتصم بيعت شد .\r\n\r\n","description":"","footnote":"","page_name":" 317 ","page_number":337},
  {"content":"\r\n\r\nمعتصم رأيى استوار داشت . و سخت توانا بود چندانكه هزار رطل بار را برمىداشت و چند قدم آن را مىبرد . همچنين وى به شجاعت موصوف بود . معتصم را به يازده جهت « مثمّن » مىناميدند ، زيرا وى هشتمين فرزند عبّاس ، و خليفهء هشتم بود ، و هنگامى كه عهده‌دار خلافت شد هجده سال داشت ، و مدّت خلافتش هشت سال ، و هشت ماه بود ، و چون درگذشت چهل و هشت سال داشت ، و در ماه شعبان كه شهر هشتم سال است به دنيا آمد ، و هشت پسر ، و هشت دختر از خود به جاى گذاشت ، و هشت جنگ كرد ، و پس از خود هشت ميليون درهم باقى نهاد .\r\n\r\nفتح عموريه\r\nدوران معتصم دوران نبرد و پيروزى بود ، و همو بود كه عمّوريه را فتح كرد .\r\nچگونگى فتح عمّوريه : سبب اقدام معتصم به جنگ عمّوريه اين بود كه پادشاه روم به بلاد مسلمين يورش آورده يكى از قلعه‌هاى ايشان را كه بدان زبطره مىگفتند غارت كرد ، و هر چه مرد آن جا بود كشت ، و زنان و كودكان ايشان را اسير كرد . گويند در ميان اسيران زنى هاشميّه وجود داشت كه هنگام اسارت شنيدند فرياد مىزد : وا معتصماه ! چون خبر رفتار پادشاه روم با مسلمانان به گوش معتصم رسيد آن را بزرگ شمرده بسيار بر وى گران آمد ، و چون شنيد زنى هاشميّه در آن هنگام استغاثه نموده فرياد مىزده است : وا معتصماه همان جا در مجلس خود فرياد زد : لبّيك لبّيك ، و همان دم برخاست و در قصر خود آواز داد :\r\nالرّحيل الرّحيل ! سپس يك پاى بند ستور و ميخى آهنين و توشه‌دانى كه توشهء سفرش را در آن نهاده بود برداشته بر ترك اسب خود بست ، و سوار بر آن شده از شهر\r\n\r\n","description":"","footnote":"","page_name":" 318 ","page_number":338},
  {"content":"\r\n\r\nخارج گرديد ، و فرمان داد سپاهيانش نيز به حركت درآيند .\r\nمعتصم در آن وقت چندان تجهيزاتى فراهم آورد كه هيچ خليفه‌اى مانند آن فراهم نياورده بود ، چون لشكريان معتصم گرد آمدند ، و معتصم از تجهيزات خويش فراغت يافت و آمادهء حركت شد ، قضات و شهود را فرا خوانده ايشان را گواه گرفت كه همهء املاك و دارايى خويش را سه قسمت نموده آن را وقف كرده است ، يك قسمت را در راه خداوند ، و قسمتى را براى فرزندان و خويشان خود و قسمت ديگر را براى موالى خويش ، و سپس به راه افتاد . معتصم در ميان راه به يكى از روميان دست يافته از وى پرسيد كداميك از شهرهاى ايشان بزرگتر و استوارتر و نزد آنها با بااهميت‌تر است . وى گفت : عمّوريه چشم بلاد ماست ، معتصم نيز بدانجا رهسپار شد ، و سپاهيان خود را گرد آورده عمّوريه را محاصره كرد و آن را گشود ، سپس داخل آن شده هم در آنجا و هم در ساير بلاد روم كشتارى فراوان كرد ، و اسير و بردهء بسيار گرفت ، و چندان در اين باره مبالغه نمود كه عمّوريه را ويران كرد ، و آثار آن را بكلّى محو ساخت ، و درى از دروازه‌هاى آن را كه آهنين و بسيار بزرگ بود به بغداد آورد ، و آن در اكنون در يكى از دروازه‌هاى دار الخلافه كه باب العامّه ناميده مىشود نصب است .\r\nدر جنگ عمّوريه ابو تمام طائى [ 1 
  ] شاعر همراه معتصم بود ، وى معتصم را در قصيدهء بائيّهء معروف خود مدح كرده است ، و بيت اوّل آن اين است :\r\n السّيف أصدق انباء من الكتب * فى حدّه الحدّ بين الجدّ و اللّعب \r\n« شمشير راستگوتر از نامه است ، چرا كه تيزى آن حدّ فاصل ميان جدّ و بازيچه است » .\r\n\r\n\r\n","description":"","footnote":"\r\n[ ( 1 - ) 
  ] ابو تمام حبيب بن اوس طائى شاعر نغز گفتار و شيرين سخن عرب ، متوفى در سال 232 هجرى است . جرجى زيدان : آداب اللغة العربيه\r\n","page_name":" 319 ","page_number":339},
  {"content":"\r\n\r\nابو تمام در اين قصيده به معتصم مىگويد :\r\n خليفة اللّه ! جازى اللّه سعيك عن * جرثومة الدّين و الاسلام و الحسب\r\nبصرت بالرّاحة الكبرى فلم ترها * تنال الّا على جسر من التّعب \r\n« اى خليفهء خداوند ! پروردگار تو را از كوششى كه در راه دين و اسلام و مفاخر خويش به جاى آوردى پاداش نيك دهد . تو آسايش ابدى را در نظر گرفتى آنگاه ديدى آسايش فراهم نمىشود جز با گذشتن از پلى از رنج و مشقّت » .\r\nنيز از جملهء آن قصيده ابياتى است كه در آن به كوشش معتصم در كشتار ، و از بيخ و بن برافكندن روميان اشاره كرده مىگويد :\r\n لم تطلع الشّمس منهم يوم ذاك على * بان بأهل و لم تغرب على عزب \r\n« آن روز خورشيد به خانواده‌اى كه باقى مانده باشد نتافت ، و از شخصى يكّه و تنها غروب نكرد » .\r\nنيز از جملهء ابيات اين قصيده كه حاكى از كينهء سخت وى نسبت به روميان مىباشد اين است :\r\n ما ربع ميّة معمورا يطيف به * غيلان ابهى ربى من ربعك الخرب\r\nو لا الخدود و ان أدمين من خجل * اشهى الى ناظرى من خدّك التّرب \r\n« كوى « ميّه » يار با آن در و دشت آباد و درختان وحشىاش از سرزمينى كه تو ويران كردى زيباتر نيست . و گونه‌هايى كه از شرم سرخ فام شده در ديدهء من دل‌انگيزتر از گونهء غبارآلود تو نيست » .\r\nوقعهء عمّوريه در سال دويست و بيست و سه رخ داد . معتصم همان كس است كه سرّ من رأى را بنا كرد .\r\n\r\nشرح سبب بناى سامرا و چگونگى آن :\r\nمقرّ خلافت پيش از آن بغداد بود ، و پايتخت پس از منصور نيز همان جا به شمار مىآمد . ليكن هارون الرّشيد به سبب\r\n\r\n","description":"","footnote":"","page_name":" 320 ","page_number":340},
  {"content":"\r\n\r\nآنكه رقّه را دوست مىداشت در آنجا اقامت گزيد ، با اين وصف رقّه به منزلهء تفرّجگاه وى محسوب مىشد ، و كاخ‌ها و خزاين و زنان و فرزندانش در بغداد و كاخ خلد بودند . همچنين پايتخت خلفاى ديگر پس از هارون الرّشيد همان بغداد بود .\r\nچون دوران معتصم فرا رسيد وى از سپاهيانى كه در بغداد گرد آمده بودند و اعتمادى به ايشان نداشت در بيم بود ، لذا به اطرافيانش گفت : جايى را براى من برگزينيد كه بدانجا رفته شهرى بسازم ، و آن را پايگاه لشكر خود كنم ، تا چنانچه از طرف سپاهيان بغداد حادثه‌اى رخ داد راهى براى نجات خويش داشته باشم ، و بتوانم از راه آب و خشكى بدانجا رهسپار شوم ، سپس سامرّا را برگزيده آن را بنا كرد و به آنجا شتافت .\r\nنيز گويند معتصم غلامان بسيار فراهم آورده بود ، چندانكه بغداد بر ايشان تنگ شد ، و مردم از ناحيهء آنان در عذاب بودند و در خانه‌هاشان از دست آنها آسايش نداشتند ، و زنان مورد تعرّض ايشان قرار مىگرفتند ، و بسيار مىشد كه روزى چند نفر از آنان به قتل مىرسيدند .\r\nدر اين ايّام روزى معتصم سواره بيرون آمد و پيرمردى سر راه بر وى گرفته فرياد زد : اى ابو اسحاق ! لشكريان درصدد برآمدند او را بزنند ، ولى معتصم ايشان را منع كرد و به پيرمرد گفت : چه كار دارى ؟ پيرمرد گفت : خدا در عالم همسايگى پاداش نيك به تو ندهد ! مدّتى است كه با ما همسايه‌اى و ما تو را همسايهء بدى يافته‌ايم ، تو اين غلامان ترك و بىدين خود را آورده در ميان ما سكونت داده‌اى ، و به وسيلهء ايشان فرزندان ما را يتيم و زنان ما را بيوه كرده‌اى ، به خدا سوگند ما با تيرهاى سحرگاهى ( يعنى دعا ) به جنگ تو خواهيم آمد ! پيرمرد اين سخنان را مىگفت و معتصم گوش مىداد ، از آن روز معتصم به خانه رفته بيرون نيامد\r\n\r\n","description":"","footnote":"","page_name":" 321 ","page_number":341},
  {"content":"\r\n\r\nمگر در روزى مانند همان روز كه سوار شده از خانه خارج شد ، و با مردم نماز عيد گزارد ، و به محلّ سامرّا رفته آن را بنا كرد . اين در سال دويست و بيست و يك بود .\r\n\r\nمرگ معتصم :\r\nچون معتصم به مرضى كه بر اثر آن درگذشت گرفتار شد با « زُنام » نوازنده كه در آن زمان در فن خود يگانه بود در زورقى نشست ، و در كرانهء دجله در مقابل كاخ‌ها و باغ‌هاى خويش به گردش پرداخت ، و به « زُنام » گفت بخوان :\r\n يا منزلا لم تبل اطلاله * حاشا لأطلالك ان تُبلى\r\nلم ابك اطلالك لكنّنى * بكيت عيشى فيك اذ ولّى\r\nو العيش أحلى ما بكاه الفتى * لابدّ للمحزون ان يسلى \r\n« اى سرايى كه آثارت همچنان برجاست مباد آنكه غبار كهنگى بر بناهايت بنشيند . من به آثار تو نمىگريم بلكه گريه‌ام براى زندگانى گذشته است كه در ميان تو سپرى شده است . آرى زندگى شيرين‌ترين چيزى است كه بايد بر آن گريست ، و شخص اندوهناك بايد اندوه را فراموش كند » .\r\nچون معتصم محتضر شد پيوسته مىگفت : چاره از دست رفت ! چاره‌اى نيست ! و سپس درگذشت .\r\nاين در سال دويست و بيست و هفت بود .\r\n\r\nشرح وزارت در زمان معتصم\r\nاوّلين وزير معتصم فضل بن مروان نويسندهء او پيش از خلافت بود . فضل بن مروان اهل بردان [ 1 
  ] ، و مردى بىسواد بود ، و هيچ‌گونه دانش و فرهنگى نداشت\r\n\r\n\r\n","description":"","footnote":"\r\n[ ( 1 - ) 
  ] بردان : نام چند جاست . از آن جمله قريه‌اى در هفت فرسخى بغداد . ياقوت :\r\nمعجم البلدان .\r\n","page_name":" 322 ","page_number":342},
  {"content":"\r\n\r\nو هم داراى رفتارى زشت و جاهل به امور بود . يكى از شعراى عصر فضل دربارهء او گفته است :\r\n تفرعنت يا فضل بن مروان فاعتبر * فقبلك كان الفضل و الفضل و الفضل\r\nثلاثة املاك مضوا لسبيلهم * أبادهم التّقييد و الأسر و القتل \r\n« اى فضل بن مروان تكبّر و زشتخويى را پيشه ساخته‌اى ، پندگير كه پيش از تو فضل و فضل و فضل هم بودند . سه فرمانروا كه هر يك به راه خود رفتند ، و به بند و اسارت و قتل مبتلا شدند » . آن سه نفر : فضل بن يحيى بن خالد ، و فضل بن سهل ، و فضل بن ربيع بودند .\r\nفضل بن مروان نزد معتصم مقامى ارجمند داشت ، و مردم به منزلت او رشك مىبردند . ولى چيزى نگذشت كه معتصم بر وى خشم گرفت ، و همهء اموالش را تصرّف كرد ، ولى از جانش درگذشت . از آن پس فضل بن مروان چندى را به خدمت مشغول بود تا آنكه در زمان مستعين درگذشت .\r\n\r\nوزارت احمد بن عمار شادى\r\nپس از فضل بن مروان ، احمد بن عمّار وزارت معتصم را عهده‌دار شد . وى مردى توانگر و اهل مذار [ 1 
  ] بود ، و در آغاز پيشهء آسيابانى داشت ، سپس به بصره رفته املاكى چند در آنجا خريدارى كرد ، و اموالى زياد گرد آورد ، آنگاه به بغداد رهسپار شد و در آنجا كارش بالا گرفت ، چندانكه گويند هر روز صد دينار بذل و بخشش مىكرد .\r\nزمانى فضل بن مروان از امانت احمد بن عمّار نزد معتصم سخن به ميان آورد ، و چون فضل خود گرفتار خشم معتصم شد و كسى جز احمد بن عمّار مورد نظر وى\r\n\r\n\r\n","description":"","footnote":"\r\n[ ( 1 - ) 
  ] مذار : شهرى است در ميسان ( دشت ميشان ) كه ميان بصره و واسط واقع شده است .\r\nياقوت : معجم البلدان .\r\n","page_name":" 323 ","page_number":343},
  {"content":"\r\n\r\nقرار نگرفت ، ازينرو احمد را به وزارت برگزيد .\r\nاحمد بن عمّار از آداب وزارت هيچگونه اطّلاعى نداشت . يكى از شعراى عصر وى درباره‌اش گفته است :\r\n سبحان ربّى الخالق البارى * صرت وزيرا يا ابن عمّار\r\nو كنت طحّانا على بغلة * به غير دكّان و لا دار\r\nكفرت بالمقدار ان لم تكن * قد جزت فى ذا كلّ مقدار \r\n« اى ابن عمّار پاكيزه است پروردگار آفرينندهء من كه چون تو مردى را به وزارت رسانده است . تو آن شخصى بودى كه بدون داشتن خانه و دكّان با يك استر آسيابانى مىكردى . كنون نعمت وزارت را كفران كرده‌اى كه از آسيابانى پا فراتر ننهاده‌اى » .\r\nاحمد بن عمّار مدّتى در وزارت معتصم به سر برد ، تا آنكه نامه‌اى از يكى از عمّال فرا رسيد كه در آن از فراوانى نعمت و بسيارى ( كلأ ) گياه در محلّ مأموريت خود خبر داده بود ، معتصم از احمد بن عمّار سؤال كرد : كلأ چيست ؟ احمد بن عمّار درماند ، معتصم محمّد بن عبد الملك زيّات را كه يكى از خواصّ و اتباع خود بود فرا خواند ، و راجع به كلأ از او پرسش كرد ، محمّد بن عبد الملك گفت : گياه در آغاز « بقل » خوانده مىشود ، چون كمى برآيد آن را « كلأ » گويند ، و چون پژمرده شود و بخشكد آن را « حشيش » نامند . معتصم به احمد بن عمّار گفت : تو ديوان‌ها را زير نظر گير ، و محمّد بن عبد الملك نامه‌ها را به من عرضه دارد ، سپس محمّد بن عبد الملك زيّات را وزير خود كرد ، و ابن عمّار را به خوشى از شغل وزارت بر كنار نمود .\r\n\r\nوزارت محمد بن عبد الملك زيات\r\nپدر محمّد در زمان مأمون بازرگانى توانگر بود . محمّد همچنان پرورش\r\n\r\n","description":"","footnote":"","page_name":" 324 ","page_number":344},
  {"content":"\r\n\r\nيافته به خواندن و فرا گرفتن آداب پرداخت . وى بسيار باهوش بود ، ازينرو در هر رشته‌اى پيشرفت نمود ، تا آنكه از حيث فهم و خرد و هوش و ادب و نوشتن و سرودن شعر ، و اطّلاع بر آداب رياست و قواعد سلطنت نادرهء زمان خود شد .\r\nچون دوران معتصم چنان كه شرحش گذشت فرا رسيد ، معتصم او را وزير خود كرد . محمّد بن عبد الملك نيز بار گران وزارت را بر دوش گرفت ، و چنان از عهدهء آن برآمد كه پيشينيان وى هرگز چنين از عهدهء آن برنيامدند . محمّد بن عبد الملك مردى جبّار و متكبّر و بدخوى و سنگدل و با خشونت بود ، و مردم وى را دشمن مىداشتند . وى تا روزى كه معتصم درگذشت وزارت او را به عهده داشت .\r\nزمانى معتصم فرمان داد مالى را به فرزندش واثق بدهند ، و پرداخت آن را به عهدهء ابن زيّات نهاد ، ولى ابن زيّات از دادن آن سر باز زد و به معتصم اشارت نمود كه چيزى به واثق ندهد ، معتصم گفتار او را پذيرفت و از فرمانى كه در اين باره داده بود منصرف شد . واثق نيز به خطّ خود يادداشتى نوشته در آن به حجّ و عتق و صدقه سوگند ياد كرد كه اگر به خلافت رسد ابن زيّات را به بدترين صورت به قتل برساند . چون معتصم درگذشت ، و واثق به كرسى خلافت نشست ، داستان ابن زيّات به يادش آمد ، و بر آن شد كه در قتل وى شتاب كند ، ولى از طرفى ترسيد پس از آن شخصى مانند او را نيابد ، ازينرو به حاجب خود فرمان داد ده نفر از كتّاب و نويسندگان را نزدش حاضر سازند ، چون ايشان نزد واثق حضور يافتند واثق به آزمايش آنها پرداخت ، ولى در ميان ايشان كسى را نيافت كه مورد رضايتش باشد ، سپس به حاجب خود گفت : محمّد بن عبد الملك را كه خلافت من به دو نيازمند است نزدم حاضر كن ، حاجب رفته محمّد را نزد وى آورد ، و محمّد همچنان با حال ترس و وحشت در مقابل واثق ايستاد ، آنگاه واثق به خادم خود گفت : فلان نامه را بياور ، خادم نامه‌اى را كه واثق نوشته در آن سوگند ياد كرده\r\n\r\n","description":"","footnote":"","page_name":" 325 ","page_number":345},
  {"content":"\r\n\r\nبود كه ابن زيّات را به قتل برساند آورد و به واثق داد ، واثق آن را پيش ابن زيّات انداخت و گفت : اين را بخوان ، چون ابن زيّات آن را خواند گفت : اى امير - المؤمنين من بنده‌اى بيش نيستم ، اگر بخواهى مرا عقوبت كنى فرمانت رواست ، و اگر سوگند خود را كفّاره دهى و دست از كشتن من بدارى براى تو مناسب‌تر است ، واثق گفت : به خدا سوگند من از كشتن تو صرف نظر نمىكنم ، جز براى آنكه مىترسم دولت از وجود كسانى مانند تو تهى شود ، و كفّارهء سوگندى را كه ياد كرده‌ام خواهم داد ، زيرا عوض مال را مىتوانم يافت ، ولى عوض تو را هرگز به دست نخواهم آورد ، سپس كفّارهء سوگند خود را داد ، و محمّد بن عبد الملك را به وزارت خويش برگزيد ، و او را مقدّم داشته كليّهء امور را به وى تفويض كرد .\r\nابن زيّات شاعرى نغز گفتار بود ، از جمله اشعار وى اين چند بيت است كه در رثاى معتصم و مدح واثق گفته است :\r\n قد قلت اذ غيّبوك و اصطفقت * عليك أيد بالماء و الطّين\r\nاذهب فنعم المعين انت على ال * دّنيا و نعم المعين للدّين\r\nلا يجبر اللّه امّة فقدت * مثلك الّا به مثل هارون \r\n« هنگامى كه مردم تو را در زير خاك پنهان كرده دستهاى خاك‌آلود خود را تكاندند گفتم : برو كه تو دين و دنيا را نيكو ياورى بودى . خداوند شكست امّت را از فقدان تو جز به شخصى مانند هارون ( : واثق ) جبران نخواهد كرد » .\r\nمحمّد بن عبد الملك در تمام مدّت خلافت واثق در وزارت او باقى بود ، و واثق تا زنده بود كسى جز او را به وزارت خويش برنگزيد ، و چون متوكّل برادر واثق به خلافت رسيد محمّد بن عبد الملك را گرفته به قتل رسانيد . گويند ابن زيّات تنورى از آهن ساخته درون آن ميخ‌هايى قرار داده بود تا هر گاه خواست كسى را شكنجه كند وى را در آن بيندازد ، از قضا خود ابن زيّات اوّلين كسى بود كه وى\r\n\r\n","description":"","footnote":"","page_name":" 326 ","page_number":346},
  {"content":"\r\n\r\nرا در آن تنور افكندند ، و به دو گفتند : بچش آنچه را به مردم مىچشاندى .\r\nدوران معتصم و وزراى او به سر آمد ، و پس از وى فرزندش هارون واثق به خلافت رسيد ، و در سال دويست و بيست و هفت با او بيعت شد .\r\n\r\nخلافت هارون ، واثق\r\nواثق از افاضل خلفاى بنى عبّاس به شمار مىآمد ، وى مردى فاضل و خردمند و باهوش و فصيح و شاعر بود ، و در حركات و سكنات خود را به مأمون شبيه مىساخت ، و چون به خلافت رسيد عموزادگان خود طالبيّين را مورد احسان و نيكى قرار داد .\r\nدر روزگار واثق حوادث مشهور و يا فتح‌هايى بزرگ كه قابل ذكر باشد اتّفاق نيفتاد واثق در سال دويست و سى و سه درگذشت .\r\n\r\nشرح حال وزرا در روزگار واثق :\r\nواثق كسى جز محمّد بن عبد الملك زيّات وزير پدر خود را ، كه قسمتهايى جالب از شرح حالش گذشت به وزارت برنگزيد . و تا هنگام درگذشت واثق ، محمّد بن عبد الملك همچنان وزير او بود . دوران واثق نيز سپرى شد ، و پس از وى برادرش جعفر متوكّل به خلافت رسيد .\r\n\r\nخلافت جعفر متوكل\r\nمتوكّل سخت از دودمان على ( ع ) روىگردان بود . و هم او بود كه قبر حسين ( ع ) را شخم زد ، ولى نور خداوند همواره در تابش و فروزش هست .\r\nكسانى كه در صدد دفاع از متوكّل برآمده‌اند گفته‌اند : متوكّل مانند برادرش واثق و عمويش مأمون به دودمان على ( ع ) ميل و توجّه داشت ، ليكن گروهى از نزديكان وى كه از اهل بيت روىگردان بودند گرد او را گرفته همواره وادارش مىكردند كه با اهل بيت درآويزد .\r\n\r\n","description":"","footnote":"","page_name":" 327 ","page_number":347},
  {"content":"\r\n\r\nولى گفتار اوّل صحيح‌تر است ، و شكّى نيست كه متوكّل از خاندان على ( ع ) بسيار روىگردان بود ، و پسرش به سبب غيرت و حميّتى كه داشت متوكّل را به قتل رسانيد .\r\n\r\nشرح كشته شدن متوكل به طور اختصار :\r\nميان متوكل و پسرش منتصر همواره دورى و دشمنى وجود داشت ، و هيچيك از آنها ديگرى را دوست نميداشتند و در پى آزار يك ديگر بودند ، تا آنكه منتصر با گروهى از امرا دربارهء كشتن متوكّل و فتح بن خاقان كه بزرگترين و فاضل‌ترين امراى وى بود اتّفاق نمودند و در حالى كه متوكّل به نوشيدن شراب مشغول بود بر سر او ريخته او و فتح بن خاقان را از دم شمشير گذراندند ، و سپس چنين شايع كردند كه متوكّل را فتح بن خاقان كشت ، و ايشان نيز فتح را به سبب آن به قتل رساندند . پس از آن منتصر به كرسى خلافت نشست . اين در سال دويست و چهل و هفت بود .\r\n\r\nشرح چگونگى وزارت در دوران متوكل :\r\nچون با متوكّل بيعت شد وى چندى محمّد بن عبد الملك زيّات را به وزارت خود واداشت ، سپس بر او خشمناك شد ، و چنان كه شرحش گذشت وى را گرفت و به قتل رسانيد ، آنگاه يكى از نويسندگان خود را كه به دو « ابو الوزير » مىگفتند ، بدون آنكه وزيرش بنامد به سمت نويسندهء خود برگزيد .\r\nابو الوزير مدتى كوتاه براى متوكّل نويسندگى كرد ، سپس متوكّل بر او خشمناك شده دويست هزار دينار از وى گرفت و از وزارت بركنارش كرد ، و جرجراى را به وزارت خويش برگزيد .\r\n\r\nوزارت ابو جعفر محمد بن فضل جرجراى\r\nوى پيرمردى ظريف و با ادب و عالم به غنا و موسيقى بود و در آن فنّ شهرت داشت ، ازينرو در دل متوكّل جاى گرفت ، و متوكّل او را مدّتى كم به وزارت خويش برگزيد\r\n\r\n","description":"","footnote":"","page_name":" 328 ","page_number":348},
  {"content":"\r\n\r\nو ليكن دربارهء او بسيار سخن‌چينى شد ، لذا متوكّل او را عزل كرد و گفت . من از پير مردان خسته شده‌ام ، و مىخواهم جوانى را وزير خود كنم ، ازينرو عبيد اللّه بن يحيى بن خاقان را به دو معرفى كردند .\r\n\r\nوزارت عبيد اللّه بن يحيى بن خاقان\r\nعبيد اللّه خطّى نيكو داشت ، و حساب و استيفا را نيك مىدانست ، ليكن مردى بىانضباط و كارهايش درهم و برهم بود ، و از آنجا كه بختى بلند داشت نيك‌بختى وى عيوبش را مىپوشانيد .\r\nهمچنين عبيد اللّه مردى كريم و خوش خلق بود ، و كرمش نيز بسيارى از عيوبش را پرده‌پوشى مىكرد . نيز وى از عفّت و پارسايى بىبهره نبود .\r\nگويند زمانى حاكم مصر دويست هزار دينار ، و سى جامه‌دان پر از جامه‌هاى مصرى براى عبيد اللّه فرستاد ، چون آن را نزد عبيد اللّه آوردند وى به نمايندهء حاكم مصر گفت : به خدا سوگند من اين را نخواهم پذيرفت ، و با پذيرفتن آن بارى بر دوش صاحبش نخواهم نهاد ، سپس جامه‌دان‌ها را گشوده دستارى ظريف از ميان آن برداشت و آن را كنار خود نهاد ، و بقيهء اموال را به صندوق ديوان فرستاده آن جا سپرد ، و قبض رسيد آن را گرفته براى حاكم مصر فرستاد . عبيد اللّه داراى روشى ملايم بود ، و لشكريان او را دوست مىداشتند . چون فتنهء قتل متوكّل به وقوع پيوست عبيد اللّه بيمناك شد ، ليكن سپاهيان بر در خانهء وى گرد آمده به دو گفتند : تو در حال وزارت خود به ما نيكى كردى ، و كمترين وظيفه‌اى كه بر عهدهء ما مىباشد اين است كه تو را نگاهدارى كنيم ، و در مثل چنين فتنه‌اى در خانهء تو به پاسدارى بپردازيم ، ازينرو همواره ملازم در خانه‌اش بودند و وى را نگاهدارى مىكردند .\r\nعبيد اللّه بن يحيى تا هنگام درگذشت متوكّل وزير او بود . دوران متوكّل و وزرايش به پايان رسيد ، و پس از وى پسرش محمّد منتصر به مسند خلافت نشست ، و در بامداد\r\n\r\n","description":"","footnote":"","page_name":" 329 ","page_number":349},
  {"content":"\r\n\r\nشبى كه پدرش در آن به قتل رسيد با منتصر بيعت شد .\r\n\r\nخلافت منتصر پسر متوكل\r\nمنتصر مردى چالاك و دلير و خونريز بود . چون پدرش متوكّل را كشت مردم به يك ديگر مىگفتند منتصر پس از پدرش ديرى نخواهد زيست ، و او را به شيرويه پسر خسرو پرويز كه پدرش را كشت ، و پس از وى از پادشاهى كامياب نشد تشبيه مىكردند .\r\nگويند پس از آنكه منتصر پدرش را كشت ، و مىخواستند با او به خلافت بيعت كنند ، روى فرشى نشست كه مردم مانند آن را نديده بودند ، و به فارسى چيزى بر آن نوشته شده بود . منتصر بدان فرش نگريسته از آن خوشش آمد ، و از كسانى كه آنجا حاضر بودند پرسيد معنى اين نوشته را مىدانيد ؟ آنها از بيم وى خوددارى كرده گفتند : نمىدانيم ، منتصر مردى عجمى و غريب را احضار كرده به دو فرمان داد معنى آن نوشته را برايش بگويد ، آن مرد نيز از بيم خوددارى كرد ، منتصر به دو گفت : بگو و نترس زيرا تو گناهى ندارى ، آن مرد گفت : بر اين فرش نوشته شده :\r\nمن شيرويه پسر خسرو هستم ، من پدرم را كشتم و پس از وى بيش از شش ماه از پادشاهى برخوردار نشدم ! منتصر نيز آن را به فال بد گرفته خشمناك از جاى خود برخاست و از آن پس شش ماه نگذشت كه زندگى را بدرود گفت . اين در سال دويست و چهل و هشت بود .\r\nچون با منتصر بيعت شد ، وى نويسندهء خود احمد بن خصيب را به وزارت برگزيد .\r\n\r\nوزارت احمد بن خصيب\r\nاحمد مردى بىخرد و سبك و تندخو ، و در كار خود ناتوان بود ، ليكن از\r\n\r\n","description":"","footnote":"","page_name":" 330 ","page_number":350},
  {"content":"\r\n\r\nجوانمردى بهره‌اى داشت ، و هر كس با تندى و سبكى او سازش مىكرد از ناحيهء وى هر چه مىخواست برخوردار مىشد . وقتى يكى از ارباب حوايج نزد احمد بن خصيب آمده دربارهء امرى با او به گفتگو پرداخت و اصرار ورزيد ، تا جايى كه احمد را در تنگنا قرار داد ، و پايش را در ركاب فشرد ، احمد نيز در خشم شده پاى خويش را از ركاب بيرون آورد ، و لگدى به سينهء آن شخص كوبيد . سپس يكى از شعرا در اين باره گفت :\r\n قل للخليفة يا ابن عمّ محمّد * اشكل وزيرك انّه ركال\r\nقد نال من اعراضنا بلسانه * و لرجله عند الصّدور مجال \r\n« به خليفه بگو اى پسر عمّ محمّد ( ص ) به پاى وزير خود پاىبند ببند كه بسيار لگدزن است . وى با زبان خود آبروى ما را مىبرد و سينه‌ها را با لگد مىكوبد » . احمد بن خصيب همچنان تا هنگام درگذشت منتصر وزير او بود .\r\nدوران منتصر سپرى شد ، و پس از وى مستعين ، يعنى احمد بن محمّد بن معتصم به مسند خلافت نشست .\r\n\r\nخلافت مستعين\r\nچون منتصر درگذشت امرا و بزرگان مماليك و غلامان گرد هم آمده گفتند :\r\nاگر ما يكى از فرزندان متوكّل را به خلافت برگزينيم به خونخواهى متوكّل برخاسته ما را نابود خواهد كرد ، ازينرو در بيعت كردن با مستعين با يك ديگر اتفاق كردند و گفتند : مستعين فرزندزادهء سرور ما معتصم است ، اگر با او بيعت كنيم خلافت از ميان فرزندان وى خارج نخواهد شد . سپس با او بيعت كردند . اين در سال دويست و چهل و هشت بود .\r\nدوران مستعين دوران فتنه و جنگ و قيام شورشيان بود . از جمله كسانى\r\n\r\n","description":"","footnote":"","page_name":" 331 ","page_number":351},
  {"content":"\r\n\r\nكه در آن زمان خروج كردند قتيل شاهى ، ابو الحسين يحيى بن عمر بن يحيى بن حسين بن زيد بن علىّ بن حسين بن علىّ بن ابى طالب ( ع ) بود .\r\n\r\nخروج يحيى بن عمر و شرح چگونگى آن :\r\nدر زمان متوكّل يحيى بن عمر قتيل شاهى در حالى كه تنگدست و قرض‌دار بود از خراسان وارد شد ، و با يكى از بزرگان اصحاب متوكّل در اين باره گفتگو كرد ، وى با يحيى به درشتى سخن گفت ، و او را در سامرّا به زندان افكند ، سپس خويشان يحيى وى را كفالت كردند و يحيى آزاد شد و به بغداد رفت ، و مدّتى در حال فقر و پريشانى در آنجا به سر برد .\r\nيحيى بن عمر مردى ديندار و نيكو روش و نيكوكار و اهل عمل بود . وى پس از چندى دوباره به سامرّا بازگشته با يكى از امراى متوكّل دربارهء حال خود گفتگو كرد ، او نيز با درشتى يحيى را پاسخ داد و به دو گفت : آخر براى چه به تو چيزى بدهند ؟ يحيى نيز به بغداد رفته از آنجا به كوفه رهسپار شد ، و مردم را به سوى خويشتن به نام يكى از خاندان پيغمبر ( ص ) دعوت كرد ، گروهى از مردم كوفه كه در تشيّع بصيرت داشتند ، و هم گروهى از اعراب با وى بيعت كردند ، يحيى نيز در كوفه قيام كرد ، و بيت المال را تصرّف نمود و آن را ميان طرفداران خود قسمت كرد ، و زندانيان را از زندان خارج ساخت ، و عامل كوفه را بيرون كرد ، و رفته رفته پيروانش زياد شدند . در اين هنگام محمّد بن عبد اللّه بن طاهر [ 1 
  ] امير بغداد لشكرى بر سر يحيى فرستاد ، و طرفين در شاهى كه قريه‌اى نزديك كوفه بود با يك ديگر روبرو شدند ، و عاقبت پيروزى با سپاه محمّد شد ، و پس از كشته شدن يحيى بن عمر و فرو نشستن غبار جنگ سر او را بريده نزد محمّد به بغداد بردند ،\r\n\r\n\r\n","description":"","footnote":"\r\n[ ( 1 - ) 
  ] محمد بن عبد اللّه بن طاهر ذو اليمينين ، كه دو بار يكى در سال 237 ، و بار ديگر در سال 248 حكمران بغداد بوده است . سعيد نفيسى : تاريخ خاندان طاهرى ، ص 31 .\r\n","page_name":" 332 ","page_number":352},
  {"content":"\r\n\r\nمحمد بن عبد اللّه بن طاهر نيز بدين مناسبت جشنى بر پا كرد ، و مردم دسته دسته براى تهنيت نزد وى مىآمدند .\r\nدر ميان آن گروه مردى از فرزندان جعفر بن ابى طالب ( رض ) به محمّد نزديك شده گفت : اى امير تو براى كشته شدن شخصى جشن و سرور برپا كرده‌اى كه اگر رسول خدا ( ص ) زنده بود مردم بدان سبب وى را تسليت مىدادند ! محمّد بن عبد اللّه بن طاهر لحظه‌اى سر خود را فرو افكند ، سپس از جا برخاست و مردم متفرّق شدند . از آن پس شعرا در رثاى يحيى بن عمر شعرها سرودند . از جمله ابن رومى بود كه قصيدهء جيميّه‌اى در اين باره سرود كه اوّلش اين است .\r\n امامك فانظر أىّ نهجيك تنهج * طريقان شتّى : مستقيم و أعوج \r\n« پيش پاى خود را بنگر و ببين چه راهى را مىسپرى ، دو راه جدا از هم راه راست و راه كج » . و از آن قصيده است اين دو بيت :\r\n سلام و ريحان و روح و رحمة * عليك و ممدود من الظلّ سجج\r\nو لا برح القاع الذى انت جاره * يرفّ عليه الأقحوان المفلّج \r\n« اى يحيى آسايش و راحت ، و سلام و رحمت ، و نسيم جان‌پرور صبحگاهى بر روان تو باد . بر خاكى كه تو در آن نهفته‌اى همواره گل‌هاى وحشى روييده پرپر زند » .\r\nقصيدهء ابن رومى قصيدهء آتشينى است كه بنى عبّاس را از جهاتى مورد حمله قرار داده است ، و ما پرهيز كرده از نقل آن صرف نظر نموديم . وقعهء شاهى در سال دويست و پنجاه بود .\r\nدر زمان مستعين كسان ديگر از طالبيين نيز بر وى خروج كردند ، و در همهء جنگ‌ها پيروزى با مستعين بود .\r\nمرگ مستعين : بايد دانست كه مستعين در رأى و عقل و تدبير بسيار ناتوان\r\n\r\n","description":"","footnote":"","page_name":" 333 ","page_number":353},
  {"content":"\r\n\r\nبود . نيز در دوران وى فتنه‌هاى زياد روى داد ، و دولتش پيوسته در اضطراب بود . مستعين هيچگونه خصالى پسنديده نداشت ، جز آنكه مردى كريم و بخشنده بود . وى در سال دويست و پنجاه و دو خلع شد و سپس به قتل رسيد .\r\n\r\nشرح حال وزرا در زمان مستعين :\r\nچون مستعين به خلافت رسيد احمد بن خصيب را دو ماه همچنان در وزارت خود برقرار ساخت ، سپس ابو صالح عبد اللّه بن محمّد بن يزداد را به وزارت برگزيد .\r\n\r\nوزارت ابو صالح :\r\nابو صالح داراى فضل و ادب بود ، و توقعيات و پاسخ‌هايش از بهترين توقيعات و پاسخ‌ها به شمار مىآمد . از جملهء توقيعات او كه براى شخصى نوشته اين است : « ليس عليك بأس ، ما لم يكن منك بأس ، يعنى « تا از تو بدى نرسد گزندى به تو نمىرسد » .\r\nگويند چون ابو صالح عهده‌دار وزارت مستعين شد اموال را ضبط كرد ، و امراى دولت را در تنگنا قرار داد ، لذا كار وى بر ايشان گران آمد و او را به قتل تهديد كردند ، ابو صالح نيز گريخت و اوضاع درهم شد ، و مستعين گاه محمّد بن فضل جرجراى و گاه شجاع بن قاسم را به نويسندگى خود مىگماشت ، ولى به هيچيك از ايشان عنوان وزارت نمىداد . دوران مذكور كه همواره توأم با فتنه و جنگ و اختلاف بسيار بود طولى نكشيد ، و روزگار مستعين و وزرايش به پايان رسيد . سپس ابو عبد اللّه محمّد بن متوكّل ، معتزّ باللّه به خلافت رسيد .\r\n\r\nخلافت معتز باللّه\r\nدر سال دويست و پنجاه و دو پس از خلع مستعين با معتزّ باللّه به خلافت بيعت شد . معتزّ باللّه زيباروى و داراى جمال بود ، و خرد و دانش و رأيى پسنديده داشت\r\n\r\n","description":"","footnote":"","page_name":" 334 ","page_number":354},
  {"content":"\r\n\r\nجز آنكه غلامان ترك كه از هنگام قتل متوكّل بر مملكت دست يافته بر خلفا تسلّط داشتند ، و خليفه در دستشان همچون اسيرى بود كه هر گاه مىخواستند وى را نگاه مىداشتند ، و گر نه او را خلع كرده يا به قتل مىرساندند ، در زمان معتزّ نيز اين گونه بر اوضاع مسلّط بودند .\r\nچون معتزّ به كرسى خلافت نشست ، خواصّ وى گرد آمده منجّمين را احضار كردند ، و به ايشان گفتند : بنگريد معتزّ چند سال زندگى مىكند ، و تا چه مدّت بر كرسى خلافت برقرار مىماند ، يكى از ظرفا كه در آن مجلس حاضر بود گفت : من از اين منجّمين مقدار عمر و خلافت معتزّ را بهتر مىدانم ، گفتند : بگو مدّت عمر و خلافتش چه قدر است ! گفت : تا هر وقت كه ترك‌ها بخواهند ! در اين وقت كسانى كه در آن مجلس بودند از گفتار او به خنده درآمدند .\r\n\r\nدرگذشت معتزّ باللّه :\r\nدر روزگار معتزّ باللّه يعقوب بن ليث صفّار ظهور كرده بر فارس ( ايران ) مسلّط شد ، و گروهى را گرد خود جمع كرد ، و معتزّ نتوانست در مقابل او مقاومت كند . سپس ترك‌ها شورش كرده از معتزّ درخواست مالى كردند ، معتزّ نيز عذر خواسته گفت : مالى در خزانه وجود ندارد . ترك‌ها به خلع و كشتن وى اتفاق كردند ، و در دار الخلافه جمع شده نزد معتزّ فرستادند و از او خواستند بيرون بيايد ، معتزّ بيمارى و خوردن دوا را بهانه كرد ، ترك‌ها نيز بر وى هجوم كرده با گرز او را زدند ، و پيراهنش را پاره كردند ، و او را در آفتاب سوزان نگاه داشتند معتزّ نيز از شدّت گرما پيوسته يك پا را روى زمين مىگذاشت و پاى ديگرش را از زمين برمىداشت ، و در اين حال يكى از ترك‌ها پى در پى به صورت او سيلى مىزد و معتزّ دست خود را مقابل صورتش نگاه مىداشت . آنگاه ترك‌ها اقامهء گواه كردند\r\n\r\n","description":"","footnote":"","page_name":" 335 ","page_number":355},
  {"content":"\r\n\r\nكه معتزّ شخصا خود را از خلافت خلع كرده است ، سپس او را به اطاقى افكنده درش را به روى او بستند تا مرگ وى در آنجا فرا رسيد .\r\nاين در سال دويست و پنجاه و پنج بود .\r\n\r\nشرح چگونگى وزارت در دوران معتز :\r\nاوّلين وزير معتزّ ابو الفضل جعفر بن محمود اسكافى بود .\r\n\r\nوزارت اسكافى :\r\nاسكافى داراى علم و ادب نبود ، ولى همواره دل‌ها را با بذل و بخشش به سوى خود جلب مىكرد . معتزّ اسكافى را دوست نمىداشت ، و مردم اسكافى را به تشيّع نسبت مىدادند . بعضى از ترك‌ها طرفدار اسكافى بودند ، و بعض ديگر او را نمىخواستند ، تا آنكه بدين سبب شورشى در گرفت و معتزّ او را عزل كرد .\r\n\r\nوزارت ابو موسى عيسى بن فرخان شاه\r\nابو موسى عيسى بن فرخان شاه مردى كريم بود . دربارهء عيسى گويند كه وى پيش از عهده‌دارى وزارت متصدّى يكى از ديوان‌ها بود ، سپس از تصدّى آن بر كنار شد ، و در آن وقت مبلغ هزار دينار از ديوان طلب‌كار بود . عيسى با كسى كه پس از وى عهده‌دار آن ديوان شده بود از در دوستى و نرمش درآمد ، تا آنكه وى اداى هزار دينار را به يكى از نمايندگانش حواله كرد ، چون حوالهء آن صادر شد نمايندهء مذكور كه از دوستان عيسى بود به دو خبر داد كه مال حاضر است و از عيسى اذن خواست آن را نزد وى بفرستد ، عيسى به دو نوشت : فلان شاعر مدّت زمانى ملازم من بود و از ناحيهء من چيزى به دست نياورد ، آن مال را براى او بفرست ، وى نيز هزار دينار را تسليم آن شاعر كرد . در خصوص وزارت عيسى بن فرخان شاه نيز ميان ترك‌ها فتنه و اختلاف پديد آمد ، ازينرو معتزّ وى را نيز عزل كرد .\r\n\r\n","description":"","footnote":"","page_name":" 336 ","page_number":356},
  {"content":"\r\n\r\n\r\nوزارت ابو جعفر احمد بن اسرائيل انبارى\r\nاحمد بن اسرائيل يكى از دبيران آزموده و باهوش بود . گويند وى حساب كليّهء موجودى اموال و دخل و خرج خزانه را همواره در ذهن خود حفظ داشت ، چندانكه هنگامى صورت حسابى از ديوان مفقود شد ، و احمد بن اسرائيل آن را از ذهن خود برشمرد ، و چون صورت حساب پيدا شد ديدند حساب بدون كم و بيش همانطور بود كه احمد گفته بود .\r\nپس از چندى ترك‌ها بر احمد بن اسرائيل نيز شوريده او را گرفتند و زدند و اموالش را تصرّف نمودند ، تا آنكه معتزّ و مادرش نزد صالح بن وصيف فرمانده و بزرگ ترك‌ها دربارهء احمد بن اسرائيل شفاعت كردند ، ولى صالح بن وصيف التفاتى به آنها ننمود ، و احمد بن اسرائيل را زندانى كرد ، و پس از چندى در زمان مهتدى احمد بن اسرائيل را چندان زد كه بدان سبب درگذشت . چون صالح بن وصيف احمد بن اسرائيل را زندانى كرد ، جعفر بن محمود اسكافى را كه شرح حالش گذشت خواسته براى دوّمين بار به وزارت معتزّ برگزيد . چون اسكافى براى دوّمين بار وزير معتزّ شد يكى از شعرا دربارهء وى گفت :\r\n يا نفس لا تولعى بتفنيد * و علّلى القلب بالمواعيد\r\nو انتظرى قد رأيت ما ساقه اللّ * ه الى جعفر بن محمود \r\n« اى نفس بر سر آن مباش كه خود را سست و ناتوان پندارى ، همواره دل را با وعد و نويد مشغول بدار . كمى درنگ كن ، ديدى خداوند چسان دوباره وزارت را به سوى جعفر بن محمود كشاند » .\r\nدوران معتزّ و وزرايش به پايان رسيد ، و پس از وى مهتدى باللّه ، ابو عبد اللّه محمّد بن واثق به خلافت رسيد .\r\n\r\n","description":"","footnote":"","page_name":" 337 ","page_number":357},
  {"content":"\r\n\r\n\r\nخلافت مهتدى باللّه\r\nمهتدى از ساير خلفا مذهبش بهتر و روشش نيكوتر و عبادت و ورعش زيادتر بود وى به عمر بن عبد العزيز تشبّه مىكرد و مىگفت : من شرم دارم كه در ميان خلفاى بنى اميّه شخصى مانند عمر بن عبد العزيز باشد ، ولى در ميان بنى عبّاس چنين شخصى وجود نداشته باشد . مهتدى خود براى دادخواهى ستمديدگان مىنشست و احكامى كه مردم را خشنود مىساخت صادر مىكرد . نيز وى در خوراك و پوشاك خود قناعت مىورزيد .\r\nيكى از هاشميّين نقل كرده گويد : من در يكى از شب‌هاى ماه رمضان نزد مهتدى بودم ، چون خواستم برخيزم و بروم مهتدى امر كرد بنشينم ، من نيز درنگ كرده با او نماز مغرب را گزاردم ، سپس مهتدى فرمان داد طعام بياورند ، در اين هنگام طبقى چوبين كه چند گردهء نان و ظرفى نمك و ظرفى سركه در آن بود آوردند ، مهتدى شروع به خوردن كرد ، من نيز كمى از آن خوردم زيرا گمان مىكردم بعدا طعامى بهتر از آن خواهند آورد ، مهتدى به من گفت : مگر روزه‌دار نبودى ؟ گفتم : آرى روزه‌دار بودم ، گفت : مگر نمىخواهى فردا روزه بدارى ؟ گفتم :\r\nچگونه نمىخواهم در ماه رمضان روزه بدارم ! گفت : پس طعام شامگاهى خويش را بخور كه اينجا جز آنچه مىبينى يافت نمىشود ! من تعجّب كرده گفتم : اى امير المؤمنين براى چه ، حال آنكه خداوند نعمتش را به تو ارزانى داشته روزى تو را فراوان كرده است ؟ ! مهتدى گفت : مطلب همان است كه تو مىگويى ، و خدا را سپاس كه چنين است ، ولى من دوست نمىدارم در ميان خلفاى بنى اميّه مانند عمر بن عبد العزيز بوده باشد ، ولى مانند وى در ميان بنى عبّاس يافت نشود .\r\nمهتدى هر گونه لهو و لعب را به دور افكند ، و غناء و شراب را تحريم كرد ، و اصحابش را از ظلم و تعدّى بازداشت .\r\n\r\n","description":"","footnote":"","page_name":" 338 ","page_number":358},
  {"content":"\r\n\r\nدر زمان مهتدى صاحب الزّنج كه داستان شورش او در ضمن شرح حال معتمد نقل خواهد شد خروج كرد .\r\n\r\nمرگ مهتدى :\r\nمهتدى يكى از موالى را به قتل رساند . ازينرو ترك‌ها با وى به نزاع برخاسته شورش كردند ، و مهتدى را اسير نموده زير شكنجه قرار دادند تا خويشتن را خلع كند ، ولى مهتدى خود را خلع نكرد ، ترك‌ها نيز وى را خلع كردند و سپس مهتدى درگذشت . اين در سال دويست و پنجاه و شش بود .\r\n\r\nشرح چگونگى وزارت در زمان مهتدى :\r\nچون با مهتدى بيعت شد وى جعفر بن محمود اسكافى را همچنان در وزارت برقرار ساخت ، سپس او را عزل كرد و سليمان بن وهب را به وزارت برگزيد .\r\n\r\nوزارت سليمان بن وهب بن سعيد\r\nآل وهب جملگى اهل قريه‌اى از توابع واسط بودند ، و در آن جا اقامت داشتند و كشاورزى مىكردند . نيز ايشان نصرانى بودند ، سپس مسلمان شده در ديوان‌ها به خدمت پرداختند تا آنكه به مقامى بلند نايل شدند .\r\nابو ايّوب سليمان بن وهب از حيث فضل و ادب و نامه‌نگارى و دفترنويسى سرآمد نويسندگان جهان بود ، و يكى از خردمندان و صاحبان رأى به شمار مىآمد . عبد اللّه پسرش نقل كرده گويد : پدرم برايم گفت كه آغاز نيك‌بختى من از آنجا شروع شد كه من جوانى نورس بودم ، و با چند نفر از همسالان خود به خدمت محمّد بن يزداد وزير مأمون اشتغال داشتيم ، و رسم بر اين بود كه هر گاه محمّد بن يزداد شب به خانهء خود مىرفت يكى از ما به نوبت در دار الخلافه مىمانديم كه اگر شبانه مهمّى رخ دهد آن جا حضور داشته باشيم . از قضا شبى كه نوبت من بود خادمى آمده پرسيد : كسى از نوّاب محمّد بن يزداد اينجا هست ؟\r\nدربانان گفتند آرى اين جوان هست ، خادم مرا نزد مأمون برد ، مأمون به من\r\n\r\n","description":"","footnote":"","page_name":" 339 ","page_number":359},
  {"content":"\r\n\r\nگفت : پيش‌نويسى دربارهء فلان امر بنويس ، و ميان سطرهاى آن فاصله بگذار و نزد من بياور تا آن را چنان كه مىخواهم اصلاح كنم . سليمان گويد : من نيز با شتاب رفته نامه را نوشتم ، و بدون آنكه نسخه‌اى از آن برداشته نزد مأمون ببرم آن را پاك‌نويس كرده نزد وى بردم ، چون مرا ديد گفت : پيش‌نويس را نوشتى ؟\r\nگفتم : اصل نامه را نوشته‌ام ، گفت : پاك‌نويس كرده‌اى ؟ گفتم : آرى . مأمون مانند كسى كه تعجّب كرده باشد پى در پى در من نگريست ، و چون نامه را خواند آثار رضايت و پسند در چهره‌اش نمايان شد ، سپس سر خويش را بلند كرده گفت : اى جوان چه نيكو نوشته‌اى ! ولى دوست دارم اين سطر را مقدّم و آن سطر را مؤخّر بنويسى ، و با قلم خود خطّى روى آن دو سطر كشيد ، من نامه را گرفته بيرون آمدم و گوشه‌اى نشستم ، و هر دو سطر را پاك كرده آن طور كه مأمون مىخواست نوشتم و دوباره آن را نزد وى بردم ، مأمون گمان كرد من نامهء اوّل را باطل كرده نامهء ديگر نوشته‌ام ، چون آن را خواند و پى برد كه من سطرها را پاك كرده‌ام ، نتوانست جاى آن را تشخيص دهد ، و بسيار آن را پسنديد و گفت : اى جوان نمىدانم از كدام يك تعجّب كنم ، از اين كه كلمات را نيكو محو كرده‌اى ؟ يا از تيزهوشىات ؟\r\nيا از زيبايى خطّت ؟ يا از سرعت كارت ؟ خدايت نيك‌بختى دهد . من نيز دست او را بوسيده بيرون آمدم ، و اين اوّلين گام پيشرفت من بود . از آن پس هر گونه كار مهمّى كه پيش مىآمد مأمون مىگفت سليمان بن وهب را بياوريد . چون اين پيش‌آمد براى سليمان بن وهب نمود ، يكى از شعرا براى او نوشت :\r\n ابوك كلّفك الشّأو البعيد كما * قدما تكلّفه وهب ابو حسن\r\nفلست تحمد ان ادركت غايته * و لست تعذر مسبوقا فلا تهن \r\n« پدرت تو را به آرزوهاى دور و دراز واداشت چنان كه خود ( ابو حسن وهب ) نيز همين آرزوها را در سر مىپروراند . پس اگر تو به مقامى بلند برسى ستايش برايت\r\n\r\n","description":"","footnote":"","page_name":" 340 ","page_number":360},
  {"content":"\r\n\r\nاهميّت ندارد ، و اگر عقب افتى معذور نيستى پس به سستى مگراى » .\r\nگويند سليمان بن وهب به ابراهيم بن ميمون عشق مىورزيد ، و ابراهيم نيز كنيزك آوازخوانى را كه نامش « خلاص » بود دوست مىداشت . زمانى آن سه نفر با يك ديگر به مىگسارى پرداختند ، و ابراهيم مست شد ، در اين هنگام سليمان ابن وهب ابراهيم را گرفته پى در پى مىبوسيد و مىمكيد و « خلاص » به دو مىنگريست .\r\nچون ابراهيم به هوش آمد « خلاص » وى را از رفتار سليمان با او آگاه ساخت و به دو گفت : چگونه دل من با تو صفا خواهد يافت حال آنكه سليمان با تو چنين رفتارى كرد ، ابراهيم از سليمان كناره‌گيرى نموده بر او خشم گرفت ، سليمان نيز به ابراهيم نوشت :\r\n قل للّذى ليس يرجى * لعاشقيه ، خلاص\r\nأان لثمتك سرّا * فابصرتنى ، خلاص\r\nهجرتنى ، و اتتنى * شتيمة ، و انتقاص\r\nو سرّ ذاك اناسا * لهم علينا ، اختراص\r\nو ساعدتهم وشاة * على إذ أنا ، حراص\r\nفهاك فاقتّص منّى * انّ الجروح ، قصاص \r\n« به كسى كه اميدى به رهايى عاشقانش نيست بگو . آيا براى آنكه من پنهانى تو را بوسيدم و « خلاص » ديد . از من بريده‌اى و دشنام و عيب‌جويى در باره‌ام روا داشته‌اى . رفتار تو گروهى را كه به هر دروغى دربارهء ما دم مىزنند شادمان كرده است . و هم سخن‌چينانى كه آزار مرا خواهانند ايشان را كمك كرده‌اند كنون بيا و مرا قصاص كن كه جروح را قصاص بايد » .\r\n\r\nخوابى از سليمان بن وهب دربارهء واثق :\r\nاحمد بن مدبّر گويد : در زمان واثق من و سليمان بن وهب و احمد بن اسرائيل\r\n\r\n","description":"","footnote":"","page_name":" 341 ","page_number":361},
  {"content":"\r\n\r\nرا براى مالياتى كه از ما مطالبه مىشد به زندان افكندند ، روزى سليمان بن وهب گفت : من در خواب ديده‌ام كه كسى مىگفت : واثق پس از يك ماه ديگر خواهد مرد . احمد بن اسرائيل دست به دامن او شده گفت : به خدا سوگند خون ما ريخته خواهد شد ، و سخت ترسيد كه مبادا آن خواب از طرف ما نشر يابد .\r\nابن مدبّر گويد : از روزى كه سليمان بن وهب آن خواب را ديده بود سى روز گذشت ، چون روز سىام فرا رسيد احمد بن اسرائيل كه همواره روزشمارى مىكرد و ما نمىدانستيم ، به من رو كرده گفت : تاريخ خواب فرا رسيد ، چه شد گفتار سليمان بن وهب و صحّت خوابش ؟ سليمان بن وهب گفت : خواب گاهى راست است و گاهى دروغ . چون اواخر شب فرا رسيد در زندان به شدّت كوبيده شد ، و شخصى فرياد زد : بشارت بشارت ! واثق درگذشت ، بيرون بياييد و هر جا مىخواهيد برويد ! احمد بن اسرائيل خنديده گفت : برخيزيد كه خواب راست آمد و گشايش فرا رسيد . سليمان بن وهب گفت : خانه‌هاى ما دور است چگونه مىتوانيم پياده برويم ، بهتر است بفرستيم مركبى بياورند سوار شويم و به راه افتيم . در اين وقت احمد بن اسرائيل كه مردى درشتخو بود سودا بر وى چيره شده به خشم آمد و گفت : واى بر تو اى سليمان ، در انتظار آمدن اسب تو بايستيم تا خليفهء ديگر بر سر كار آيد و به دو بگويند جمعى از نويسندگان در زندان‌اند ، و او بگويد :\r\nايشان را به حال خود بگذاريد تا بعد دربارهء آنها رسيدگى كنم ، ما نيز مدّتى بيش از اين در زندان بمانيم ، فقط به اين جهت كه تو مىخواهى سواره به خانه‌ات به روى ؟ ! و سپس او را به دشنام گرفت ! ما از سخنان احمد بن اسرائيل به خنده افتاديم و سپس شبانه راه را در پيش گرفتيم ، و بر آن شديم كه به خانهء يكى از دوستان خود رفته آنجا بمانيم تا اخبار صحيح به دست آوريم . چون به راه افتاديم با دو نفر روبرو شديم كه يكى از آنها به ديگرى مىگفت : خليفهء جديد به احوال نويسندگان و\r\n\r\n","description":"","footnote":"","page_name":" 342 ","page_number":362},
  {"content":"\r\n\r\nمجرمينى كه در زندان‌اند پى برده فرمان داده است كه ايشان را آزاد نكنند تا دربارهء آنها رسيدگى شود ، چون ما گفتار ايشان را شنيديم خود را پنهان كرديم تا آنكه خداوند به زودى به ما منّت آزادى نهاد ، سپاس خدا را . از جملهء اشعار سليمان بن وهب اين چند بيت است :\r\n نوائب الدّهر ادّبتنى * و انما يوعظ الاديب\r\nقد ذقت حلوا و ذقت مرّا * كذاك عيش الفتى ضروب\r\nما مرّ بؤس و لا نعيم * الّا ولى منهما نصيب \r\n« مصايب روزگار مرا ادب كرد و اديب همواره پند مىگيرد . من شيرينىها و تلخىهايى را چشيده‌ام ، آرى زندگى مرد چنين گوناگون است . هيچ خوشى و ناگوارى نمىرسد مگر آنكه مرا از آن بهره‌اى هست » .\r\nآل وهب مردمى فاضل و بزرگوار و كريم و در كار خود با مهارت بودند .\r\nدولتشان همواره تازه و نو ، و روزگارشان درخشان بود . در دوران ايشان بساط ادب پيوسته گسترده و مراسم كرم و بزرگوارى رواج داشت . سليمان بن وهب تا هنگام درگذشت مهتدى وزير او بود . دوران مهتدى و وزرايش به پايان رسيد . سپس ابو العبّاس احمد بن متوكّل ، معتمد على اللّه به خلافت رسيد .\r\n\r\nخلافت معتمد على اللّه\r\nدر سال دويست و پنجاه و شش با معتمد على اللّه بيعت شد . معتمد مردى ناتوان و مقهور بود ، و برادرش موفّق ، طلحة النّاصر در كارهايش دست داشت . دولت معتمد داراى وضعى عجيب بود ، زيرا وى با برادرش موفق طلحه ، مانند دو شريك در خلافت دخيل بودند ، بدين معنى كه خطبه و سكّه و نام امير المؤمنين به معتمد اختصاص داشت ، و امر و نهى و لشكركشى و جنگيدن و همواره در مرزها به سر بردن ، و تعيين وزرا و امرا از آن طلحه بود ، و معتمد به جاى اين گونه كارها به لذّات خود\r\n\r\n","description":"","footnote":"","page_name":" 343 ","page_number":363},
  {"content":"\r\n\r\nمىپرداخت . در روزگار معتمد خروج صاحب الزنج روى داد .\r\n\r\nشرح حال صاحب الزنج و نسب وى و عاقبت كارش :\r\nدر زمان معتمد مردى كه او را علىّ بن محمّد بن احمد بن عيسى بن زيد بن علىّ بن حسين بن علىّ بن ابى طالب ( ع ) مىناميدند ظهور كرد . نسب صاحب الزّنج نزد گروه نسّابين صحيح نيست ، و آنان وى را از متّهمين در نسب شمرده‌اند .\r\nو امّا شرح حالش : صاحب الزّنج مردى فاضل و فصيح و بليغ و خردمند بود .\r\nوى دل بردگان سياه‌پوست بصره و نواحى آن را ربود ، و گروه زيادى از ايشان و ساير مردم گرد او جمع شدند ، و كار صاحب الزّنج بالا گرفته شوكتى فراوان يافت . صاحب الزّنج در آغاز كارش مردى فقير و تنگدست بود ، و جز سه شمشير چيز ديگر نداشت .\r\nتا آنجا كه زمانى اسبى به دو هديه كردند ، و صاحب الزّنج زين و لگامى نداشت كه بر اسب نهاده سوار آن شود . ازينرو ريسمانى بر سر اسب خود بسته سوار بر آن شد . ليكن جنگ‌ها و غزواتى برايش پيش آمد كه در آن پيروز شد ، و دست به غارت زد ، و به سبب آن ثروتى به چنگ آورد و حالش نيكو شد ، و سپاهيانش كه از سياهان بودند در بلاد عراق و بحرين و هجر [ 1 
  ] پراكنده شدند . سپس موفق - طلحه با لشكرى انبوه به سوى او شتافت ، و هر دو سپاه در بصره و واسط با يك ديگر روبرو شدند ، و ساليان دراز جنگ ميان ايشان ادامه يافت ، و طرفين در محلّ نبرد شهرهايى ساختند ، و هر يك از ايشان در مقابل ديگر همچنان ايستادگى كردند ، تا آنكه سرانجام سپاهيان عبّاسى پيروز شده آنان را با اسارت و كشتن تار و مار كردند ، و صاحب الزّنج را به قتل رساندند ، و شهرى را كه ساخته آن را « مختاره »\r\n\r\n\r\n","description":"","footnote":"\r\n[ ( 1 - ) 
  ] هجر : حكومت‌نشين بحرين است ، و بعضى سرتاسر بحرين را هجر ناميده‌اند .\r\nياقوت : معجم البلدان .\r\n","page_name":" 344 ","page_number":364},
  {"content":"\r\n\r\nناميده بود غارت كردند ، و سرش را به بغداد بردند ، و روزى كه سر صاحب الزّنج به بغداد رسيد روزى ديدنى بود . گويند شمارهء كشتگان در وقايعى كه ميان طرفين روى داد به دو ميليون و پانصد هزار نفر رسيد .\r\nمعتمد در سال دويست و هفتاد و نه درگذشت .\r\n\r\nشرح چگونگى وزارت در زمان معتمد :\r\nپيش از اين يادآور شديم كه موفق برادر معتمد در كار خلافت دست داشت . و هم او بود كه وزرا را عزل و نصب مىكرد .\r\n\r\nوزارت ابو الحسن عبيد اللّه بن يحيى بن خاقان\r\nچون معتمد به خلافت رسيد وزارت عبيد اللّه بن يحيى بن خاقان به اتفاق آرا تصويب شد ، ازينرو وى را خواستند . و با كراهت شديد كه داشت و همواره مىخواست شانه از زير بار وزارت تهى نموده خود را خلاص كند ، او را به وزارت واداشتند . عبيد اللّه چنان كه در خلافت متوكّل ذكر شد به احوال رعايا و نواحى مملكت بينا و آگاه بود ، و در جمع‌آورى و ضبط اموال مهارت داشت .\r\n\r\nوزارت حسن بن مخلد\r\nچون عبيد اللّه بن يحيى درگذشت ، حسن بن مخلد وزارت معتمد را به عهده گرفت معتمد ، حسن بن مخلد را كه كاتب برادرش موفّق بود به وزارت برگزيد ، ازينرو وزارت معتمد و دبيرى موفق هر دو برايش گرد آمد .\r\nحسن بن مخلد اهل دير قنّى [ 1 
  ] بود . گويند پدرش معبرانى [ 2 
  ] بود و چنان\r\n\r\n\r\n","description":"","footnote":"\r\n[ ( 1 - ) 
  ] دير قنى : ديرى است واقع در شانزده فرسخى بغداد در شرقى دجله . ياقوت : معجم البلدان .\r\n[ ( 2 - ) 
  ] معبر به كسر ميم و فتح با . به صيغهء اسم آلت به معنى : كشتى و پل ، و به فتح ميم و با ، و به صيغهء اسم مكان به معنى راه و شط مهياى براى عبور است . و به نظر مىرسد معبرانى باباى نسبت و شغل در اينجا صورت و معنى اول يعنى : كشتيبان قايقران ، يا صورت و معنى دوم يعنى : راهدار نگهبان مراد باشد . و احتمالا حاصل معنى اين است كه از پدرى قايقران يا راهدار چنان پسرى برازنده به وجود آمد كه به منصب وزارت رسيد .\r\n","page_name":" 345 ","page_number":365},
  {"content":"\r\n\r\nفرزندى از وى به وجود آمد . حسن بن مخلد يكى از نويسندگان زبردست جهان به شمار مىآمد . وى دفترى كوچك داشت كه با دست خود آن را نوشته اصول اموال مملكت ، و محمولات آن با تاريخ صدور جملگى در آن دفتر ثبت بود ، و حسن بن مخلد هيچ شبى نمىخوابيد مگر آنكه دفتر مذكور را خوانده محتويات آن را از نظر مىگذراند ، چندان كه هر گاه صبح راجع به چيزى از او پرسش مىشد ، حسن بن مخلد بدون درنگ و مراجعه به دفتر ، از خاطر خود آن را پاسخ مىداد .\r\nحسن بن مخلد خود گويد : من زمانى در مقابل موفّق بن متوكّل ايستاده بودم ، ديدم وى چند بار دست به لباس خود كشيد ، سپس به من گفت : حسن از اين لباس بسيار خوشم مىآيد ، در خزاين ما چه قدر از آن موجود است ؟ من فورا دفترى را كه صورت همهء كالاها و جامه‌هاى موجود در خزانه مشروحا در آن نوشته شده بود از موزهء خود بيرون آورده در آن نگريستم و گفتم : از جنس اين لباس شش هزار دست موجود است ، موفّق گفت . اى حسن ما برهنه‌ايم ! به تمام بلاد نامه بنويس تا سى هزار دست از جنس اين لباس تهيّه كرده به زودى براى ما بفرستند .\r\nمعتمد پس از چندى حسن بن مخلد را عزل كرد ، و سليمان بن وهب را كه شرح حالش گذشت به وزارت برگزيد . از اين تاريخ به بعد بود كه دولت آل وهب شروع به نشو و نما كرد .\r\n\r\nوزارت ابو الصقر اسماعيل بن بلبل\r\nموفّق اسماعيل بن بلبل را به وزارت برادرش معتمد برگزيد . اسماعيل مردى كريم و مهمان‌نواز و با تجمّل بود . در وزارت به مقامى بلند رسيد ، و صاحب شمشير و قلم شد ، و امور سپاه را نيز به عهده گرفت . وى را وزير شكور مىناميدند .\r\nاسماعيل در آغاز جوانى روشى پسنديده نداشت . ولى پس از آن به مقاماتى\r\n\r\n","description":"","footnote":"","page_name":" 346 ","page_number":366},
  {"content":"\r\n\r\nعالى دست يافت . شعرا از قبيل بحترى [ 1 
  ] و ابن رومى و جز ايشان وى را مدح كردند ، و هم به هجو او پرداختند . اسماعيل بن بلبل به شيبانيان منسوب بود ، من نيز به خطّ يكى از نسّابين ديدم كه نسب وى به شيبان مىرسد . ولى گروهى به بدگويى از اسماعيل پرداختند و در نسب وى طعن زدند .\r\nابن رومى اسماعيل بن بلبل را در قصيدهء نونيّه و طولانى خود مدح كرده است ، و اوّلش اين است :\r\n اجنت لك الوصل اغصان و كثبان * فيهنَّ نوعان : تفّاح و رمّان\r\nغصون بان عليها الدّهر فاكهة * و ما الفواكه ممّا يحمل البان \r\n« سروقدان باغ زندگى براى تو ميوهء وصل به بار آورند . ميوه‌اى از جنس سيب و انار ! . درختان خوش قد و قامتى كه در حقيقت روزگار خوش ميوهء آن است » .\r\nمردم اين قصيده را بدان جهت كه نام ميوه‌ها بسيار در آن آمده است « دار البطّيخ » ناميدند و دار البطّيخ جايى بود كه در آن ميوه به فروش مىرسيد .\r\nنيز اين ابيات از جملهء آن قصيده است :\r\n قالوا : ابو الصّقر من شيبان قلت لهم * كلّا لعمرى و لكن منه شيبان\r\nكم من اب قد علا بابن له شرفا * كما علا برسول اللّه ، عدنان \r\n« مىگويند ابو الصّقر از طايفهء شيبان است ولى من مىگويم : هرگز ، بلكه طايفهء شيبان از ابو الصّقراند . چه بسا پدرى كه با شرف پسر خود نامدار شد چنان كه عدنان به واسطهء رسول خدا ( ص ) بلند آوازه گرديد » .\r\n\r\n\r\n","description":"","footnote":"\r\n[ ( 1 - ) 
  ] بحترى : ابو عباده وليد بن عبيد طائى يكى از مشاهير شعراى عرب و صاحب قصايد نغز و بلند ، متوفى در سال 284 هجرى است . جرجى زيدان : آداب اللغة العربيه .\r\n","page_name":" 347 ","page_number":367},
  {"content":"\r\n\r\nچون اسماعيل اين گفتار ابن رومى را : « مىگويند ابو الصّقر از طايفهء شيبان است ، ولى من مىگويم : هرگز . . . » شنيد گمان برد ابن رومى در شعر خود باطنا او را هجو كرده به نسب وى كه زبانزد گروهى بود اشاره كرده است . آنگاه امر يكباره بر اسماعيل مشتبه شده گمانش بر اين مطلب استوار گرديد ، و از ابن رومى روى گرداند . ابن رومى با هر وسيله‌اى كه توانست سعى كرد حقيقت را به دو بفهماند ولى اسماعيل گفتار هيچ كس را در اين باره قبول نكرد . شخصى به دو گفت : سبحان اللّه : آخر بيت دوّم و معنى دلپسند آن را كه از ابتكارات ابن رومى است ، و هيچ كس را پيش از تو با چنين تعبيرى مدح نكرده‌اند در نظر بگير ! ولى اسماعيل گوش نداد و يقين كرد ابن رومى او را هجو كرده است ، ازينرو وى را محروم ساخت . ابن رومى نيز به هجو او پرداخت و در بدگويى وى مبالغه كرد .\r\nاز جمله اشعار ابن رومى كه در آن اسماعيل را هجو كرده اين است :\r\n عجب النّاس من ابى الصّقر اذ * ولّى بعد الاجارة الدّيوانا\r\nانّ للحظّ كيمياء ، اذا ما * مسّ كلبا اصاره انسانا \r\n« مردم از سرگذشت ابو الصّقر در شگفت‌اند كه چگونه پس از بىپناهى عهده‌دار ديوان شد . آرى بخت كيميايى است كه اگر با سگ يار شود او را انسان مىگرداند » .\r\nو هم اين ابيات است :\r\n مهلا ابا الصّقر فكم طائر * خرّ صريعا بعد تحليق\r\nزوّجت نعمى لم تكن كفأها * فصانها اللّه بتطليق\r\nلا قدّست نعمى تسربلتها * كم حجّة فيها لزنديق \r\n« اى ابو الصّقر آرام كه مرغان بلند پرواز به رو خواهند درافتاد . آسودگى و نعمت جفت تو شد و تو همتاى آن نيستى ازينرو خداوند آن را به وسيلهء جدايى\r\n\r\n","description":"","footnote":"","page_name":" 348 ","page_number":368},
  {"content":"\r\n\r\nاز تو نگاهدارى كرد . پاكيزه مباد جامهء نعمتى كه تو بر تن كرده‌اى ، آرى اين برهانى روشن براى بىدينان است » . و از نوادر گفتار اوست :\r\n ما بال فرخ ابوه بلبل ربح [ 1 
  ] * يكنى ابا الصّقر يا اهل الدّواوين\r\nعرّوه من كنية ليست تليق به * يدعى ابا الصّقر من كان ابن شاهين \r\n« اى ديوانيان از چه روى جوجه‌اى را كه پدرش بلبلى بيش نيست ابو الصّقر مىناميد . كنيه‌اى را كه شايستهء او نيست از وى دور كنيد . شگفتا كسى را كه فرزند شاهين است ابو الصّقر مىنامند » .\r\nپس از چندى معتمد اسماعيل بن بلبل را گرفته به زندان افكند و مجازات كرد ، سپس وى را در زندان به قتل رسانيد و اموالش را تصرّف نمود .\r\nبايد دانست كه وزراى معتمد مانند : حسن بن مخلد ، و سليمان بن وهب ، و ابو الصّقر اسماعيل بن بلبل هر يك دو سه مرتبه به وزارت رسيدند و سپس معزول شدند .\r\n\r\nوزارت احمد بن صالح بن شيرزاد قطربلى\r\nموفّق ، احمد بن صالح را براى برادرش معتمد به وزارت برگزيد . احمد نويسنده‌اى بليغ و فاضل بود ، و آنچه را كه يك نفر نويسنده بايد بداند مىدانست ، و به نظم و نثر هر دو تسلّط داشت . احمد زنى را كه نويسنده بود وصف كرده گفته است : « گويى خطّش مانند زيبايى رويش ، و مركّبش سياهى مويش ، و كاغذش صفحهء صورتش ، و قلمش انگشتانش ، و بيانش سحر چشمانش ، و قلم‌تراشش نگاه پرنازش ، و قطّ زنش دل عاشقش مىباشد » . ابن شيرزاد قريب يك ماه در وزارت باقى بود ، سپس بيمار شده درگذشت . اين در سال دويست و شصت و شش بود .\r\n\r\nوزارت عبيد اللّه بن سليمان بن وهب\r\nعبيد اللّه بن سليمان از بزرگان وزرا و مشايخ نويسندگان به شمار مىآمد .\r\n\r\n\r\n","description":"","footnote":"\r\n[ ( 1 - ) 
  ] ربح : مرغى است شبيه به زاغ . تاج العروس .\r\n","page_name":" 349 ","page_number":369},
  {"content":"\r\n\r\nوى در صنعت نويسندگى سرآمد همهء نويسندگان ، و شخصى ماهر و كاردان و خردمند و بزرگوار بود . زمانى كنيزكى كه بسيار مورد علاقهء معتضد بود درگذشت ، و معتضد در مرگ او شكيبايى را از دست داد ، عبيد اللّه بن سليمان به دو گفت : اى امير المؤمنين شخصى مانند تو بايد مصيبت را آسان گيرد ، زيرا تو هر چه را از دست بدهى مىتوانى عوضش را به دست آورى ، ولى هيچ كس عوض تو را به دست نمىآورد ، گويى مقصود شاعر تويى كه مىگويد :\r\n يبكى علينا و لا نبكى على احد * لنحن اغلظ اكبادا من الابل \r\n« بر ما مىگريند و ما بر هيچ كس نمىگرييم ، زيرا ما جگر سخت‌تر از شتريم » .\r\nشاعرى دربارهء عبيد اللّه بن سليمان گفته است :\r\n اذا ابو قاسم جادت يداه لنا * لم يحمد الاجودان : البحر و المطر\r\nو ان مضى رأيه او حدّ عزمته * تأخر الماضيان : السّيف و القدر\r\nو ان اضاءت لنا اضواء غرّته * تضاءل النّيران : الشّمس و القمر\r\nمن لم يبت حذرا من حدّ صولته * لم يدر ما المزعجان : الخوف و الحذر\r\nينال بالظنّ ما يعيا العيان له * و الشّاهدان عليه : العين و الاثر \r\n« هر گاه دو دست ابو قاسم به جوانمردى سوى ما دراز مىشود كسى دو سخاوتمند : باران و دريا را ستايش نمىكند . هر گاه رأى و عزمش بر امرى قرار مىگيرد دو چيز قاطع : شمشير و قدر واپس مىمانند . هر گاه سپيدى روى او مىدرخشد آفتاب و ماه به نزارى و ناتوانى مىگرايند . هر كس از تندى حملهء او پرهيز نكند نمىداند دو بى آرام كننده : ترس و پرهيز چيست . وى چيزى را كه با يقين نمىتوان يافت با گمان حاصل مىكند و گواه آن : ديده و نشان است » .\r\nعبيد اللّه در سال دويست و هشتاد و هشت درگذشت . دوران معتمد و وزراى او پايان يافت . سپس معتضد پسر برادرش به خلافت رسيد .\r\n\r\n","description":"","footnote":"","page_name":" 350 ","page_number":370},
  {"content":"\r\n\r\n\r\nخلافت معتضد\r\nوى ابو العبّاس احمد بن موفّق طلحة بن متوكّل است . در سال دويست و هفتاد و نه با معتضد بيعت شد . وى مردى تيزهوش و خردمند و فاضل و داراى روشى نيكو بود . معتضد هنگامى به خلافت رسيد كه مملكت ويران و سرحدّات آشفته بود ، ازينرو دامن همّت بر كمر زده به كار پرداخت ، تا آنكه مملكت رو به آبادى رفت و ثروت زياد شد ، و سرحدّات زير تسلّط وى قرار گرفت .\r\nمعتضد مردى سياستمدار بود ، و دربارهء مفسدان سخت‌گيرى مىنمود . و همواره دست طمع سپاهيان را از آزار رعيّت كوتاه مىكرد ، و به عموزادگان خود يعنى آل ابو طالب نيكى روا مىداشت . دوران معتضد دوران قيام سركشان و بروز فتنه و فساد بسيار بود . از جملهء قيام‌كنندگان عمرو بن ليث صفّار بود كه آوازه‌اش بلند شد ، و كارش بالا گرفت چندان كه بيشتر شهرهاى ايران را تصرّف كرد .\r\nوى مىگفت : اگر بخواهم پلى از طلا روى رود بلخ بسازم مىتوانم . مطبخ عمرو بن ليث را شش صد شتر بار مىكرد ، ولى سرانجام كارش به بند و اسارت و خوارى كشيد .\r\nپس از آن معتضد به اصلاح آشفتگىهاى كشورش پرداخت ، و بناى عدل و داد را در ميان رعيّت نهاد . معتضد هنگام مرگ بين سيزده تا نوزده ميليون دينار از خود باقى گذاشت .\r\nوى در سال دويست و هشتاد و نه درگذشت .\r\n\r\nشرح چگونگى وزارت در روزگار معتضد :\r\nمعتضد عبيد اللّه بن سليمان را كه پاره‌اى از حالاتش ذكر شد همچنان در وزارت خويش برقرار ساخت . چون عبيد اللّه درگذشت معتضد بر آن شد كه ريشهء فرزندان وى را از بن بركند ، و اموالشان را تصرف كند ، ولى قاسم بن عبيد اللّه نزد بدر معتضدى رفته از وى كمك خواست ، و\r\n\r\n","description":"","footnote":"","page_name":" 351 ","page_number":371},
  {"content":"\r\n\r\nتعهّدى با خطّ خود نوشت كه دو ميليون دينار به معتضد بپردازد ، معتضد نيز او را به وزارت خويش برگزيد .\r\n\r\nوزارت قاسم بن عبيد اللّه بن سليمان بن وهب\r\nقاسم بن عبيد اللّه از زيركان عالم و از افاضل وزرا به شمار مىآمد . وى مردى تيزهوش و فاضل و خردمند و گردآورنده و كريم و با هيبت و جبّار ، و در دين خويش مورد اتّهام بود . و هم او بود كه ابن رومى را با سمّ به قتل رسانيد .\r\nابن رومى از وابستگان به آل وهب بود ، و همواره ايشان را مدح مىكرد ، ولى آنها گاهى از اوقات در حقّ وى كوتاهى مىكردند . ابن رومى نيز كه در نكوهش و هجا زبردست بود ايشان را هجو كرد . ابن معتزّ دربارهء آل وهب گفته است :\r\n لآل سليمان بن وهب صنايع * لدىّ و معروف الىّ تقدّما\r\nهم ذلّلوا لي الدّهر بعد شماسه * و هم غسلوا من ثوب والدى الدما \r\n« آل وهب در گذشتهء زمان نيكىهايى دربارهء من كرده‌اند . ايشان روزگار را پس از سركشى رام من نموده از جامهء پدرم خون را شستشو كردند » .\r\nيكى از شعرا در هجو ايشان گفته است :\r\n اذا رأيت بنى وهب بمنزلة * لم تدر أيهم الانثى من الذّكر\r\nقميص انثاهم ينقّد من قبل * و قمص ذكرانهم تنقدّ من دبر \r\n« هر گاه بنى وهب را در جايى ديدى و نمىدانى كداميك زن و كداميك مرداند . به پيراهن ايشان نظر كن زيرا پيراهن زنان ايشان از جلو و پيراهن مردانشان از پشت دريده است » .\r\nقاسم بن عبيد اللّه تا هنگام مرگ معتضد وزير او بود . دوران معتضد و وزرايش پايان يافت ، و پس از وى پسرش مكتفى باللّه به خلافت رسيد .\r\n\r\n","description":"","footnote":"","page_name":" 352 ","page_number":372},
  {"content":"\r\n\r\n\r\nخلافت مكتفى باللّه\r\nوى ابو محمّد علىّ بن معتضد است كه در سال دويست و هشتاد و نه با او بيعت شد مكتفى از افاضل خلفا بود . اوست كه مسجد جامعى در رحبهء بغداد بنا كرد .\r\nدر زمان مكتفى قرامطه ظهور كردند . قرامطه گروهى از خوارج بودند كه به كاروان حجاج زدند و كشتارى فجيع از ايشان كردند ، و آنان را تار و مار نمودند ، مكتفى نيز لشكرى گران در پى ايشان فرستاد و آنان را قلع و قمع كرد ، و بعض از رؤساى ايشان را به قتل رسانيد .\r\nمكتفى همان كس است كه قصر تاج را در شاطئيّهء بغداد بنا كرد .\r\nوفات مكتفى در سال دويست و نود و پنج بود .\r\n\r\nچگونگى وزارت در زمان مكتفى :\r\nچون معتضد درگذشت مكتفى در رقّه بود ، ازينرو قاسم بن عبيد اللّه به نحوى شايسته به گرفتن بيعت براى مكتفى قيام كرد ، و به مكتفى نامه نوشته او را از جريان امر آگاه نمود ، و برده و قضيب [ 1 
  ] را نزد او فرستاد ، مكتفى نيز به بغداد رهسپار شد ، و قاسم بن عبيد اللّه را همچنان در مسند وزارت برقرار ساخت و القابى به دو بخشيد .\r\nدر روزگار مكتفى قاسم مقامى بلند و منزلتى عظيم يافت ، و چون مرگ وى نزديك شد به مكتفى اشارت كرد كه عبّاس بن حسن را به وزارت خويش برگزيند .\r\n\r\n\r\n","description":"","footnote":"\r\n[ ( 1 - ) 
  ] برده و قضيب از علامات خلافت بود و در دست خلفاى اموى قرار داشت . جاحظ گويد :\r\nهنگامى كه مروان بن محمد را محاصره كردند وى برده و قضيب را به غلامى داده فرمود آن را در جايى در زير ريگ‌ها پنهان كند ، و هم دخترش را كه همراهش بود به دو داد تا گردنش را بزند چون غلام مذكور در ميان اسرا دستگير شد گفت : اگر مرا بكشيد ميراث پيغمبر از ميان خواهد رفت ! ايشان وى را امان دادند تا ميراث پيغمبر را تسليم آنها كند . جاحظ . البيان و التبيين ج 3 ص 49 .\r\n","page_name":" 353 ","page_number":373},
  {"content":"\r\n\r\n\r\nوزارت عباس بن حسن\r\nصولى گويد [ 1 
  ] : از شگفتىهايى كه در پيش‌آمدهاى روزگار و دگرگونىهاى زمانه ديدم اين بود كه صبح روز چهارشنبه پيش از آن كه قاسم بن عبيد اللّه وزير درگذرد عبّاس بن حسن به خانهء وى آمده دست فرزند قاسم را بوسيد ، و چون روز به آخر رسيد قاسم بن عبيد اللّه درگذشت ، و مكتفى عبّاس بن حسن را خلعت بخشيده به وزارت برگزيد ، سپس فرزند قاسم بن عبيد اللّه وزير سابق آمده دست عبّاس بن حسن را بوسيد .\r\nعبّاس بن حسن مردى زيرك و مكّار و بسيار مؤدّب بود ، ولى در حساب ناتوان بود .\r\nوى روشى پسنديده نداشت ، و با آنكه كارهايش معطّل بود همواره به لذّات خويشتن مىپرداخت ، و به نمايندگان خود مىگفت : من به شما دستور مىدهم ، شما نيز بدانچه مصلحت اقتضا مىكند بپردازيد .\r\nدر روزگار عبّاس بن حسن پيوسته پريشانى بر كارها حكمفرما بود تا آنكه در زمان مقتدر ، حسين بن حمدان و گروهى از لشكريان بر وى تاخته او را به قتل رساندند .\r\nروزگار مكتفى و وزرايش به پايان رسيد ، و سپس مقتدر باللّه به جاى او نشست .\r\n\r\nخلافت مقتدر باللّه\r\nوى ابو الفضل جعفر بن معتضد است . در سال دويست و نود و پنج در سنّ سيزده سالگى با او به خلافت بيعت شد . مقتدر شخصى جوانمرد و كريم بود ، و بسيار\r\n\r\n\r\n","description":"","footnote":"\r\n[ ( 1 - ) 
  ] صولى : ابو بكر محمد بن يحيى صولى شطرنجى ، دانشمند و اديب و نديم جمعى از خلفاى عباسى متوفى در سال 335 هجرى بود . جرجى زيدان . آداب اللغة العربيه .\r\n","page_name":" 354 ","page_number":374},
  {"content":"\r\n\r\nبذل و بخشش مىكرد . وى رسوم خلافت از قبيل : تجمّلات و ريخت و پاش‌ها و حقوق‌هاى گزاف و صله و خلعت‌هاى هنگفت را تجديد كرد . گويند در سراى وى يازده هزار غلام اختهء رومى و سودانى وجود داشت ، و خزانهء جواهر دار الخلافه در روزگار وى پر از جواهر گرانبها بود . از جمله نگين ياقوتى بود كه هارون - الرّشيد آن را به سى صد هزار دينار خريده بود ، نيز مرواريدى بىمانند كه سه مثقال وزن داشت ، و جز آن از جواهر نفيس ديگر ، ولى مقتدر همه را در مدّتى كم پراكنده و تلف كرد .\r\nدر زمان مقتدر حلّاج به قتل رسيد .\r\n\r\nقتل حلاج و چگونگى آن :\r\nحلّاج كه نامش حسين بن منصور و كنيه‌اش ابو المغيث [ 1 
  ] بود ، اصلش مجوسى و از مردم فارس بود . و در واسط و به قولى در شوشتر پرورش يافت ، و با صوفيان آميزش كرد ، و نزد سهل تسترى [ 2 
  ] به شاگردى پرداخت سپس به بغداد آمده با ابو القاسم جنيد بغدادى [ 3 
  ] [ 1 
  ] ملاقات كرد . حلّاج اختلال فكر داشت ، گاه پشمينه و پلاس مىپوشيد ، و گاه جامه‌هاى رنگارنگ در بر مىكرد .\r\nزمانى عمامهء بزرگ و درّاعه مىپوشيد . زمان ديگر قبا و لباس لشكريان بر تن مىكرد . وى روزگارى چند در بلاد به گردش پرداخت ، و سرانجام به بغداد آمده آنجا خانه‌اى ساخت . در آن وقت آرا و عقايد مردم دربارهء حلّاج گوناگون شد .\r\nو سپس فساد انديشه و دگرگونى روش او آشكار گرديد ، و از مذهبى به مذهب ديگر پيوست ، و با وسايلى گوناگون كه به كار مىبرد مردم را گول زده به گمراهى\r\n\r\n\r\n","description":"","footnote":"\r\n[ ( 1 ) 
  ] در اصل : ( ابو الغيث ) و ( ابو القاسم جنيدى ) ناشر\r\n[ ( 2 ، 3 - ) 
  ] ابو محمد سهل بن عبد اللّه تسترى متوفى در سال 273 - 283 هجرى . و ابو القاسم جنيد بن محمد بغدادى متوفى در سال 297 - 298 هجرى هر دو از اكابر صوفيه و مشاهير عرفا و در عهد خود به ورع و تقوى و جلالت شأن معروف بودند . مدرس تبريزى ، ريحانة الادب .\r\n","page_name":" 355 ","page_number":375},
  {"content":"\r\n\r\nايشان پرداخت . از جمله آنكه در كنار بعض راهها جايى را مىكند و مشكى آب در آن مىنهاد ، و جاى ديگر را كنده غذا در آن مىگذاشت و آن را پنهان مىنمود ، سپس با اصحاب و مريدان خود از آن راه عبور مىكرد ، و چون همراهانش براى نوشيدن و وضو ساختن نيازمند به آب مىشدند ، و يا گرسنگى ايشان را فرا مىگرفت ، حلّاج در همان نقطه‌اى كه مشك آب يا غذا را پنهان كرده بود آمده با عصاى خويش آنجا را مىكند ، و مشك آب را بيرون مىكشيد ، و مريدانش از آن مىنوشيدند و وضو مىساختند . همچنين جايى را كه غذا در آن پنهان بود مىكند و غذا را از درون زمين بيرون مىآورد ، و بدين وسيله به مريدان و اصحاب خويش وانمود مىكرد كه عمل وى از كرامات اولياست .\r\nنيز حلّاج ميوه را ذخيره و نگاهدارى مىكرد ، و آن را در غير فصلش بيرون آورده به مردم نشان مىداد ، ازينرو مردم شيفتهء وى شدند .\r\nحلّاج همواره از سخنان صوفيّه گفتگو مىكرد ، و آن را با حلول محض كه دم زدن به آن هرگز روا نبود درهم مىآميخت .\r\nحلّاج را اشعارى بود كه از آن جمله است :\r\n حبيبى غير منسوب * الى شىء من الحيف\r\nسقانى مثلما يشرب * فعل الضّيف بالضّيف\r\nفلمّا دارت الكأس * دعا بالنّطع و السّيف\r\nكذا من يشرب الرّاح * مع التنيّن فى الصّيف \r\n4 « دوست من با هيچگونه ناروايى سر و كار ندارد . از آنچه خود مىنوشد به من نوشانيد مانند رفتار مهمان با مهمان . چون جام به گردش آمد نطع و شمشير خواست . آرى چنين است حال كسى كه در تابستان با اژدها مىگسارى مىكند » .\r\nبدين گونه دلبستگى مردم و ميل ايشان به حلّاج فزونى يافت ، چندان كه\r\n\r\n","description":"","footnote":"","page_name":" 356 ","page_number":376},
  {"content":"\r\n\r\nاز بول او شفا مىجستند . وى به اصحابش مىگفت : شما موسى و عيسى و محمّد و آدميد و ارواح آنان به شما منتقل شده است .\r\nچون رفته رفته فساد از ناحيهء حلّاج نشر يافت مقتدر به وزيرش حامد بن عبّاس فرمان داد وى را حاضر كند ، و روياروى با او به گفتگو بپردازد . حامد بن عبّاس نيز حلّاج را فرا خواند ، و با حضور ائمّه و قضات وى را محاكمه كرد ، و حلّاج به چيزهايى اعتراف نمود كه موجب قتلش شد ، سپس هزار تازيانه به دو زدند تا بميرد ولى حلّاج نمرد ، آنگاه دست‌ها و پاها و سر وى را بريدند ، و تنش را در آتش افكنده سوزاندند . هنگامى كه مىخواستند حلّاج را بكشند ، وى به اصحابش گفت :\r\nاين پيش‌آمد شما را بيمناك نكند ، زيرا من پس از يك ماه نزد شما برمىگردم .\r\nنيز گويند وى پيش از كشته شدنش اين ابيات را خواند :\r\n طلبت المستقرّ بكلّ ارض * فلم أر لى بارض مستقرّا\r\nاطعت مطامعى فاستعبدتنى * و لو انّى قنعت لكنت حرّا \r\n« من همواره در جستجو بودم كه سرزمينى را براى آرميدن خود برگزينم ، ولى چنين جايى را نيافتم . من به چيزهايى طمع ورزيده در پى آن شدم لاجرم به دام افتادم ، و چنانچه قناعت مىكردم مردى آزاده بودم » .\r\nقتل حلّاج در سال سيصد و نه روى داد ، و قبر وى در جانب غربى بغداد ، نزديك بقعه‌اى است كه مىگويند به معروف كرخى [ 1 
  ] ( رض ) تعلق دارد .\r\nدر اين ايّام قرامطه حجر الاسود را ربودند ، و آن بيش از بيست سال در دست ايشان بود تا آنكه با وساطت شريف يحيى بن حسين بن احمد بن عمر بن يحيى بن حسين بن زيد بن علىّ بن حسين بن علىّ بن ابى طالب ( ع ) به جايش برگردانده شد .\r\n\r\n\r\n","description":"","footnote":"\r\n[ ( 1 - ) 
  ] ابو محفوظ معروف بن فيروز كرخى بغدادى از مشاهير عرفا و از كبار مشايخ صوفيه است و متوفى بين سال‌هاى 200 - 206 هجرى است مدرس تبريزى ، ريحانة الادب .\r\n","page_name":" 357 ","page_number":377},
  {"content":"\r\n\r\nبايد دانست كه دولت مقتدر باللّه دولتى بسيار پريشان و درهم ريخته بود ، زيرا وى كودك بود ، و مادر و زنان و خدمتگزارانش بر او تسلّط داشتند ، و در حقيقت امور دولت وى با تدبير زنان و خدمتگزارانش اداره مىشد ، و مقتدر همواره به لذّات خود مشغول بود ، ازينرو مملكت در زمان وى رو به ويرانى نهاد ، و خزانه تهى شد ، و اختلاف كلمه پديد آمد ، و بر اثر آن مقتدر خلع شد ، و دوباره بر سر كار آمد ، و سپس به قتل رسيد . در اين اوقات بود كه دولت فاطمى در مغرب به ظهور پيوست .\r\n\r\nدولت فاطمى\r\nشرح حال دولت علوى و آغاز و پايان آن به طور اختصار : دولت علوى دولتى بود كه دامنهء كشورش پهناور و مدّت فرمانروايىاش طولانى بود ، زيرا آغاز آن در سال دويست و نود و شش از هنگامى كه مهدى در مغرب ظهور كرد ، و پايانش در سال پانصد و شصت و هفت بود .\r\nدولت مذكور چندان وسعت يافت كه نزديك بود حكومت آن عالمگير شود ، و همهء ملل جهان در مقابلش سر تسليم فرود آوردند . شريف رضى موسوى ( رض ) در اشعار خود به همين عظمت و اهميّت اشاره كرده گويد :\r\n ما مقامى على الهوان و عندى * مقول قاطع و انف حمىّ\r\nو أباء محلّق بى عن الضّ * يم كما زاغ طائر وحشىّ\r\nاحمل الضّيم فى بلاد الأعادى * و بمصر الخليفة العلوىّ\r\nمن ابوه ابى و مولاه مولا * ى اذا ضامنى البعيد القصىّ\r\nلفّ عرقى بعرقه سيد النّا * س جميعا محمّد و علىّ\r\nانّ ذلّى بذلك الجوّ عزّ * و أوامى بذلك الرّبع رىّ \r\n\r\n","description":"","footnote":"","page_name":" 358 ","page_number":378},
  {"content":"\r\n\r\n« من كه داراى زبانى برنده‌ام و از قبول ستم ننگ دارم هرگز با خوارى در جايى به سر نمىبرم . اباء و حميّت من مرا همچون مرغان بلند پرواز از ستمكشى دور مىسازد . در ديار دشمن به من ستم روا مىشود حال آنكه در مصر خليفه‌اى علوى وجود دارد . در آن هنگام كه بيگانگان حقّ مرا پايمال مىكنند كسى خليفه است كه پدرش پدر من و خويشانش خويشان من‌اند . سرور همهء مردم يعنى محمّد ( ص ) و على ( ع ) ريشهء مرا با ريشه او به هم پيوسته است . در آن محيط خوارى من عزّت و در آن سرزمين تشنه‌كامى من همچون سير آبى است » .\r\nاوّلين خليفهء علوى مهدى باللّه نام داشت ، وى ابو محمّد عبيد اللّه بن احمد بن اسماعيل ثالث بن احمد بن اسماعيل ثانى بن محمّد بن اسماعيل اعرج بن جعفر الصّادق ( ع ) بود . نسب ايشان به صورت ديگر نيز نقل شده است ، و در آن اختلاف بسيار است . امّا آنچه مسلّم است اين است كه ايشان علوى و اسماعيلى هستند ، و اتّصال ايشان به على ( ع ) صحيح و درست است ، و صورت نسبى كه در بالا ذكر شد همانا مورد اعتماد و اتّكاست ، و مشايخ نسّابين نيز همان را با خطّ خود نوشته‌اند .\r\nمهدى مذكور در زمان خود از رجال بنى هاشم به شمار مىآمد . گويند وى در سال دويست و شصت در بغداد ، و به قولى در سلميّه [ 1 
  ] به دنيا آمد ، سپس در زىّ بازرگانان وارد مصر شد ، و در مغرب امر خود را آشكار ساخت ، و مردم را به سوى خويش فرا خواند ، مردم نيز به دو توجّه نموده خلق بسيارى وى را پيروى نمودند ، و به دو به عنوان خلافت سلام كردند ، تا آنكه رفته رفته نيرومند شد ، و\r\n\r\n\r\n","description":"","footnote":"\r\n[ ( 1 - ) 
  ] سلميه : شهركى است از توابع حماه و حمص در كنار بيابان . ياقوت : معجم - البلدان .\r\n","page_name":" 359 ","page_number":379},
  {"content":"\r\n\r\nشوكتى عظيم يافت ، سپس به سرزمين قيروان [ 1 
  ] رفته شهرى در آنجا بنا كرد ، و آن را مهديّه نام نهاد ، و همان جا اقامت گزيد ، و بلاد مغرب و افريقا و همهء آن نواحى را تصرّف كرد ، سپس اسكندريّه را مالك شد ، و خراج آنجا و قسمتى از صعيد را دريافت كرد . آنگاه در سال سيصد و بيست و دو درگذشت .\r\nپس از مهدى خلفاى فاطمى يكى پس از ديگرى خلافت را به عهده گرفتند آنكه نوبت به عاضد ، ابو محمّد عبد اللّه بن امير يوسف بن الحافظ لدين اللّه آخرين خليفهء ايشان رسيد .\r\n\r\nشرح پايان خلافت فاطميين :\r\nدر سال پانصد و پنجاه و پنج با عاضد در حالى كه كودكى بيش نبود بيعت شد ، ازينرو وزرا و امرا به ادارهء دولت وى پرداختند .\r\nچون وضع دولت به سبب كمى سنّ خليفه رو به اضطراب و پريشانى رفته وزرا و امرا بناى اختلاف نهاده بودند ، اسد الدّين شيركوه عموى صلاح الدّين يوسف بن ايّوب به مصر روى آورد . در اين سفر صلاح الدّين از روى كراهت با عموى خود اسد الدّين شيركوه به مصر رفت ، ولى عمر اسد الدّين شيركوه چندان دوام نيافت و زندگى را بدرود گفت ، و صلاح الدّين بر مملكت مصر مستولى شد .\r\nآنگاه عاضد در سال پانصد و شصت و چهار صلاح الدّين را به وزارت خويش برگزيد ، و خلعت‌هاى وزارت را به دو ارزانى داشت .\r\nاز آن پس صلاح الدّين بر دولت تسلّط يافت ، و به هر يك از خويشان خود كه نزدش آمده بودند اقطاعاتى با ارزش بخشيد ، و دست اطرافيان عاضد را كوتاه كرد ، و خود شخصا حكومت را در دست گرفت . پس از چندى عاضد بيمار شد ، و بيماريش رو به فزونى نهاد ، و در سال پانصد و شصت و هفت درگذشت . در اين\r\n\r\n\r\n","description":"","footnote":"\r\n[ ( 1 - ) 
  ] قيروان : يكى از بزرگ‌ترين شهرهاى افريقاست كه در صدر اسلام بنا نهاده شده است . ياقوت : معجم البلدان .\r\n","page_name":" 360 ","page_number":380},
  {"content":"\r\n\r\nوقت مردم دربارهء شخصى كه بايد نامش در بالاى منابر به عنوان خلافت برده شود بىرغبتى نشان دادند ، تا آنكه روز جمعه فرا رسيد و مردى عجمى [ 1 
  ] بالاى منبر رفته خطبه خواند ، و نام مستضيء را به خلافت برد و كسى به گفتهء او اعتراضى ننمود .\r\nاز آن پس همچنان در مصر خطبه به نام عباسيّين خوانده شد ، و دولت فاطميّين يكباره از سرزمين مصر برافتاد ، و صلاح الدّين يوسف بن ايّوب با استقلال و بدون وجود رقيب و منازع به حكومت مصر پرداخت ، هر كس از خويشان عاضد را كه راه خلاف پوييد به زندان افكند ، و دست روى خزاين و اموال انداخت .\r\nاز جمله اموال مذكور كوه ياقوت بود كه شانزده مثقال وزن داشت . ابن اثير مورّخ گويد : من كوه ياقوت را ديدم و آن را وزن كردم . نيز از آن جمله دستهء خنجرى از زمرّد بود كه طولش چهار انگشت و عرضش يك بند انگشت بود .\r\nنيز طبلى در محلّ نشستن عاضد يافتند و گمان كردند آن طبل براى بازى آن جا نهاده شده است ، ازينرو عاضد را مسخره نمودند ، و يكى از ايشان آن را دور انداخته شكست ، سپس پى بردند كه طبل مزبور براى درمان قولنج آنجا نهاده شده است ، و از شكستن آن پشيمان شدند [ 2 
  ] .\r\n\r\n\r\n","description":"","footnote":"\r\n[ ( 1 - ) 
  ] ابن اثير در ذيل حوادث سال 567 گويد : در اين وقت شخصى اعجمى كه به دو امير عالم مىگفتند و من او را در موصل ديده بودم وارد مصر شد . چون ديد هيچ كس جرأت نمىكند براى عباسيان خطبه بخواند و جملگى از اين امر پهلو تهى مىكنند گفت : من براى ايشان ابتدا به خطبه خواهم نمود . چون اولين جمعهء محرم فرا رسيد پيش از خطيب بالاى منبر رفته براى مستضيء باللّه دعا كرد و هيچ كس متعرض او نشد . تاريخ ابن اثير .\r\n[ ( 2 - ) 
  ] ابن اثير در ذيل حوادث سال 567 گويد : نيز در نزديك مجلس عاضد طبلى يافتند كه همواره در آن جا نگاهدارى مىشد ، چون آن را ديدند گمان بردند براى بازى ساخته شده ازينرو عاضد را به سخريه گرفتند . در اين وقت شخصى طبل را گرفته بر آن كوفت و بادى از وى خارج شد و حاضرين بر او خنديدند ، ديگرى گرفت و بر آن كوفت همچنان شد ، تا آنكه هر كس بر آن مىكوفت بادى از وى خارج مىشد . سپس يكى از ايشان طبل را گرفته شكست آنگاه بر ايشان معلوم شد كه آن طبل براى درمان قولنج بوده و جملگى پشيمان شدند . تاريخ ابن اثير .\r\n","page_name":" 361 ","page_number":381},
  {"content":"\r\n\r\nوقايع مذكور در دوران مستضيء خليفهء عبّاسى اتّفاق افتاد ، بدين سبب مژدهء فتح مصر و خواندن خطبه به نام وى در آن جا پى در پى براى مستضيء مىرسيد ، مستضيء نيز در بغداد بساط شادى برپا كرد . و شعرا وى را تهنيت گفتند . سپس مستضيء فرمان سلطنت مصر را براى صلاح الدّين فرستاد . و فرمانروايى آن جا را به دو تفويض كرد .\r\nپاكيزه و بىآلايش است خداوندى كه ملك را به هر كس بخواهد مىدهد ، و از هر كس بخواهد مىگيرد .\r\n\r\nمرگ مقتدر :\r\nمقتدر پس از چندى خلع شد ، و با عبد اللّه بن معتزّ بيعت به عمل آمد عبد اللّه بن معتزّ فقط يك روز خلافت كرد ، سپس مقتدر بر وى چيره شد و او را گرفته به قتل رسانيد .\r\nعبد اللّه بن معتزّ به سبب كوتاهى زمان خلافتش در زمرهء خلفا به شمار نيامد .\r\nميان مقتدر و مؤنس مظفّر كه فرمانده سپاه بود كدورت و عداوتى پديد آمد كه منتهى به جنگ ميان آن دو شد . در آن جنگ مقتدر به قتل رسيد ، و سپس سرش را بريده نزد مؤنس مظفّر بردند ، و جثّه‌اش را همچنان بر سر راه افكندند .\r\nاين در سال سيصد و بيست بود .\r\n\r\nشرح چگونگى وزارت در زمان مقتدر\r\nچون مقتدر به كرسى خلافت نشست عبّاس بن حسن وزير برادر خود مكتفى را همچنان در وزارت خويش برقرار ساخت . چون عبّاس بن حسن كشته شد ، و ميان مقتدر و عبد اللّه بن معتزّ فتنه برخاست و مقتدر بر او غلبه يافت ، ابن فرات را فرا خواند و او را به وزارت برگزيد .\r\n\r\nوزارت ابن فرات :\r\nصولى گويد : خاندان ابن فرات جملگى اهل صريفين از نواحى دجيل‌اند . نيز وى گويد : آل فرات از حيث فضل و كرم و شرف و وفا\r\n\r\n","description":"","footnote":"","page_name":" 362 ","page_number":382},
  {"content":"\r\n\r\nو جوانمردى سرآمد مردم روزگار بودند . ابو الحسن علىّ بن فرات وزير مقتدر در جود و كرم همتا نداشت ، و زمان وزارتش دوران گرد هم آمدن مردم و بهره‌مندى ايشان بود .\r\nچون در روزگار مقتدر فتنه پديد آمد و او خلع شد ، و ابن معتزّ به خلافت رسيد ، و سپس مقتدر بر ابن معتزّ غلبه يافت و دوباره بر مسند خلافت نشست ، به ابو الحسن علىّ بن فرات نامه نوشته وى را فرا خواند ، و به وزارت خويش برگزيد ، و او را خلعت بخشيد . علىّ بن فرات نيز به نحوى شايسته به فرو نشاندن آتش فتنه پرداخت ، و يك روزه دولت را به تصرّف درآورد ، و قوانينى مقرّر ساخت ، و مردم را به سوى خود جلب كرد ، و خلاصه آن روز به شب نرسيد مگر آنكه امر خلافت مقتدر استقرار پذيرفت ، و وضع دولت او ثابت شد .\r\nيكى از شعراى دولت مقتدر در اين باره گويد :\r\n و دبّرت فى ساعة دولة * تميل بغيرك فى أشهر \r\n« تو در يك ساعت به تدبير دولتى پرداختى كه ماهها بود به سوى كس ديگر گرايش داشت » . ابن فرات سه دفعه وزارت مقتدر را عهده‌دار شد . گويند هر گاه ابن فرات به وزارت مىرسيد بهاى كاغذ و شمع و يخ ترقّى مىكرد ، زيرا در آن روزها كاغذ و شمع و يخ زياد مصرف مىشد ، چندانكه در بهار و تابستان و پاييز كسى در خانهء ابن فرات جز آب يخ نمىنوشيد . نيز در آن ايّام هيچ كس اعم از بزرگ و كوچك پس از فرا رسيدن مغرب از خانهء ابن فرات بيرون نمىآمد مگر آنكه شمعى نظيف و بزرگ پيشاپيش او روشن بود . همچنين در خانهء ابن فرات اطاقى بود كه به حجرهء كاغذ معروف بود ، و هر كس به كاغذ احتياج داشت آنجا رفته به قدر نياز خود برمىداشت .\r\nاز علىّ بن فرات نقل شده كه گفته است : اهتمام من به نيكى دربارهء نيازمندانى\r\n\r\n","description":"","footnote":"","page_name":" 363 ","page_number":383},
  {"content":"\r\n\r\nكه به خانه‌ام مىآيند به مراتب بيشتر از سعى ايشان دربارهء خودشان است . نيز نقل شده است كه علىّ بن فرات پيش از وزارت براى نديمان و همنشينان خود بالش‌هايى مىنهاد تا بر آن تكيه كنند . چون وى به وزارت رسيد فرّاشان بالش‌هاى مذكور را براى نديمان او نياوردند ، علىّ بن فرات فرّاشان را مورد عتاب قرار داد و فرمود بالش‌ها را بياورند ، سپس گفت : خدا آن روز را نياورد كه شأن من با سقوط مقام دوستانم بالا رود ! چون فتنهء ابن معتزّ پيش آمد و مقتدر بر او چيره شد و علىّ بن فرات را به وزارت برگزيد ، نامه‌اى چند از گروهى از ارباب دولت به دست ابن فرات افتاد كه حاكى از ميل ايشان به ابن معتزّ و روى گردانى از مقتدر بود . در اين هنگام يكى از حاضرين مجلس ابن فرات به دو اشارت كرد نامه‌ها را گشوده در آن بنگرد ، تا دوست و دشمن را از يك ديگر بازشناسد . ليكن ابن فرات فرمان داد آتشدانى پر از آتش بياورند ، چون آتشدان را آوردند ابن فرات نامه‌هاى مذكور را در حضور مردم در آتش افكند ، و در هيچيك از آنها ننگريست ، سپس به حاضرين گفت : اين نامه‌ها مربوط به ارباب دولت است ، اگر در آن بنگريم نيّت ما دربارهء ايشان ، و هم نيّت ايشان دربارهء ما تغيير خواهد كرد ، اگر آنها را مجازات كنيم رجال دولت را از ميان برده‌ايم و اين خود وهنى بزرگ براى مملكت است ، ولى اگر ايشان را به حال خود گذاشته رها كنيم نهايت امر اين است كه نيّات ما دربارهء يك ديگر تغيير پذيرفته ما از ايشان سودى نمىبريم . ابن فرات پى در پى به وزارت مىرسيد و سپس عزل مىشد تا بار سوّم كه وى را گرفته كشتند . اين در سال سيصد و دوازده بود .\r\n\r\nوزارت خاقانى\r\nوى ابو علىّ محمّد بن عبيد اللّه بن يحيى بن خاقان بود . چون مقتدر بار اوّل علىّ\r\n\r\n","description":"","footnote":"","page_name":" 364 ","page_number":384},
  {"content":"\r\n\r\nبن فرات را در بند كرد خاقانى را احضار نمود . خاقانى از ابن فرات بيم داشت ، ليكن مقتدر وى را دلخوش ساخته به وزارت برگزيد ، و خلعت‌هاى وزارت را به دو بخشيد .\r\nخاقانى مردى كج روش و بىتدبير بود ، بسيار منصب مىداد و عزل مىكرد .\r\nگويند : وى در يك روز نوزده نفر را به سمت ناظر كوفه برگزيد ، و از هر يك رشوه‌اى گرفت ، ايشان نيز يكى پس از ديگرى به سوى كوفه روان شدند ، تا آنكه جملگى در نقطه‌اى در ميان راه گرد آمدند و به يك ديگر گفتند : چه بايد كرد ؟ يكى از ايشان گفت : اگر عدالت را مىخواهيد شخص آخر كه از نزد وزير آمده بايد به كوفه رهسپار شود ، زيرا تنها وى منصبش به صحّت و درستى نزديكتر است ، و كسى پس از وى بدين منصب برگزيده نشده است . سايرين نيز پذيرفته بدين امر اتّفاق كردند ، و شخصى كه پس از همه آمده بود به كوفه رهسپار شد ، و بقيّه نزد وزير بازگشتند . و وزير ايشان را به كارهاى ديگر برگماشت . شعرا همواره خاقانى را هجو مىكردند ، و اين ابيات از جمله چيزهايى است كه دربارهء وى گفته شده است :\r\n للدّواوين مذ وليت عويل * و لمال الخراج سقم طويل\r\nيتلقّى الخطوب حين ألمّت * منك رأى غثّ و عقل ضئيل\r\nان سمنتم من الخيانة و الجو * ر فللارتفاع جسم نحيل \r\n« از روزى كه تو به وزارت رسيده‌اى فرياد ديوان‌ها بلند است و اموال خراج را بيمارى دور و درازى فرا گرفته است . هنگامى كه رأى ناتوان و عقل نزار تو به كار مىروند مصيبتى برپا مىكنند . اگر شما از خيانت و ستم فربه شده‌ايد درآمد مملكت تنى رنجور پيدا كرده است » .\r\nنيز از آنچه دربارهء خاقانى گفته شده اين ابيات است :\r\n\r\n","description":"","footnote":"","page_name":" 365 ","page_number":385},
  {"content":"\r\n\r\n وزير لا يملّ من الرّقاعه * يولّى ثمّ يعزل بعد ساعه\r\nويدنى من تعجّل منه مال * و يبعد من توسّل بالشفاعه\r\nاذا اهل الرّشا صاروا اليه * فاحظى القوم أوفرهم بضاعه \r\n« خاقانى وزيرى است كه از بىشرمى خسته نمىشود ، شخصى را به منصبى برمىگزيند و ساعتى بعد او را عزل مىكند . هر كس را كه مالى از او به دست مىآيد به خود نزديك مىكند و كسى را كه به شفاعت متوسّل مىشود از خود دور مىسازد . هر گاه رشوه‌دهندگان نزدش مىآيند ثروتمندترين ايشان از ديگران بهره‌مندتراند » . پس از چندى مقتدر خاقانى را گرفته به زندان افكند ، و علىّ بن عيسى بن جرّاح را به وزارت برگزيد .\r\n\r\nوزارت على بن عيسى\r\nعلىّ بن عيسى از شيوخ كتّاب و دبيران به شمار مىآمد . وى مردى متين و با ورع و زاهد بود . صولى گويد : من كسى از وزراى بنى عبّاس را سراغ ندارم كه در زهد و عفّت ، و حفظ قرآن و دانستن معانى آن ، و نويسندگى و حساب دانى ، و دادن صدقات و مبرّات مانند علىّ بن عيسى باشد . گويند على بن عيسى هر سال از دهكده‌ها و مزارع خود هشتاد و اندى هزار دينار درآمد داشت ، كه نصف آن را صرف تنگدستان و بينوايان مىكرد ، و نصف ديگر را خرج خود و عيال و اصحابش مىنمود . علىّ بن عيسى به ادارهء امور وزارت كمر بست ، و ديوان‌ها و مناصب را در ضبط خويش درآورد ، و قوانينى مقرر ساخت . دوران علىّ بن عيسى بهترين دوران يك نفر وزير بود . گويند دربارهء علىّ بن عيسى هيچگونه عيبجويى نمىشد جز آنكه مىگفتند وى چندان در جزئيّات امور مىنگرد كه او را از كلّيات باز مىدارد .\r\nچون علىّ بن عيسى وزارت را به عهده گرفت صدقات و مبرّات وى آشكار شد .\r\nو بسيارى از املاك و مزارع سلطانى را وقف كرد ، و ديوانى بدان اختصاص داد و\r\n\r\n","description":"","footnote":"","page_name":" 366 ","page_number":386},
  {"content":"\r\n\r\nآن را : « ديوان البرّ » نام نهاد ، و درآمد آن را براى اصلاح سرحدّات و حرمين شريفين قرار داد .\r\nعلىّ بن عيسى از بامداد تا شام براى دادخواهى و ردّ مظالم مىنشست ، و به كمترين غذا و ساده‌ترين لباس مىساخت . وى چندين بار وزارت مقتدر را به عهده گرفت ، و با ابو الحسن علىّ بن فرات پى در پى بارى اين و بارى آن به وزارت مىرسيدند .\r\n\r\nوزارت حامد بن عبّاس\r\nحامد پيوسته عهده‌دار امور سواد : ( عراق ) بود . و با امور وزارت و دربار خليفه آشنايى نداشت . وى مردى كريم و بخشنده و با تجمّل و بزرگ‌منش و بسيار با مروّت ، و داراى كسان و خدمت‌گزاران پاكيزه و زيبا بود . ولى در تحصيل مال دلى سخت داشت ، و در امور درنگ نمىكرد ، و زود به تندى و سبكسرى مىگراييد ، با اين وصف كرم وى عيب‌هاى ديگرش را مىپوشانيد .\r\nنقل شده است كه حامد بن عبّاس روزى به دار الخلافه رفت ، در اين وقت يكى از خواصّ خليفه براى چارپايان خود از حامد بن عبّاس درخواست جو كرد ، حامد نيز دوات خواسته صد كرّ [ 1 
  ] جو براى وى حواله نوشت ، آنگاه ساير خواصّ خليفه يكى پس از ديگرى از وى درخواست جو كردند و او حواله مىداد تا آنكه در يك ساعت هزار كرّ جو بخشش كرد .\r\nچون مقتدر به نادانى و بىاطّلاعى حامد نسبت به امور وزارت پىبرد علىّ بن عيسى بن جرّاح را از زندان بيرون آورد ، و او را مانند نايب به دستيارى حامد گماشت .\r\nليكن علىّ بن عيسى به واسطهء خبره بودنش همانا اصل و پايهء كار بود ، آنچه را وى مىخواست به وقوع مىپيوست ، و با آنچه مخالفت مىكرد رشته‌اش از هم مىگسيخت ،\r\n\r\n\r\n","description":"","footnote":"\r\n[ ( 1 - ) 
  ] كر : مكيالى است نزد مردم عراق ، و آن شش خروار است . اقرب الموارد .\r\n","page_name":" 367 ","page_number":387},
  {"content":"\r\n\r\nو خلاصه نام وزارت از آن حامد و حقيقتش به علىّ بن عيسى تعلق داشت ، تا آنجا كه يكى از شعرا در اين باره گفت :\r\n قل لابن عيسى قولة * يرضى بها ابن مجاهد\r\nانت الوزير و انّما * سخروا بليحة حامد\r\nجعلوه عندك سترة * لصلاح امر فاسد\r\nمهما شككت فقل له : * كم واحد فى واحد \r\n« اين سخن را كه باعث خشنودى ابن مجاهد است به علىّ بن عيسى بگو .\r\nوزير تويى ، اين ريش حامد است كه به مسخره گرفته‌اند . وى را نزد تو نشانده‌اند تا پوششى براى تباهكاريها باشد . اگر شكّ دارى از او بپرس : حاصل يك در يك چه قدر است » ؟ حامد بن عبّاس همواره لباس سياه پوشيده در مسند وزارت مىنشست .\r\nو علىّ بن عيسى بدون آنكه لباس سياه در بر داشته باشد و يا در زىّ وزرا درآيد مانند نايب و دستيار روبروى او قرار مىگرفت ، ليكن در حقيقت وزير او بود .\r\nيكى از شعرا در اين باره گفته است :\r\n اعجب من كلّ ما رأينا * انّ وزيرين فى بلاد\r\nهذا سواد بلا وزير * و ذا وزير بلا سواد \r\n« شگفت‌ترين چيزى كه مىبينيم اين است كه در يك مملكت دو نفر وزارت مىكنند . يكى را لباس سياه است بدون وزارت ، و ديگرى وزير است بدون لباس سياه » .\r\nپس از چندى حامد عزل شد ، و مقتدر علىّ بن فرات را به وزارت برگزيد ، و حامد را تسليم او كرد . علىّ بن فرات نيز حامد را پنهانى به قتل رسانيد .\r\n\r\nوزارت ابو القاسم عبيد اللّه بن محمد بن عبيد اللّه بن يحيى بن خاقان :\r\nدوران عبيد اللّه بن محمّد چندان طول نكشيد . و روشى كه قابل نقل و نوشتن باشد نداشت . در زمان\r\n\r\n","description":"","footnote":"","page_name":" 368 ","page_number":388},
  {"content":"\r\n\r\nوى كارها رو به اختلال و پريشانى نهاد ، و عبيد اللّه مصادره و عزل شد . سپس در سال سيصد و دوازده درگذشت .\r\n\r\nوزارت ابو العباس احمد بن عبيد اللّه بن احمد بن خصيب\r\nابو العبّاس داراى ادبى نيكو و عقلى رسا و خطّى زيبا ، و هم بليغ بود . همواره در سخنان خود اشعار نغز و اخبار جالب مىگنجانيد . آنچه سبب وزارت او شد امرى شگفت بود ، و آن اين بود كه ابو العبّاس پيوسته با اطرافيان مقتدر ملاطفت مىنمود ، و دوستى ايشان را جلب كرده به آنها هديه مىداد ، آنان نيز ابو العبّاس را دوست مىداشتند ، و همواره از وى جانبدارى مىكردند . و او را نزد مقتدر وصف مىنمودند ، تا آنكه چنين روى داد كه در يكى از نقاط مملكت رخنه‌اى پديد آمد ، و مقتدر لشكرى فراهم آورد و آن را به فرماندهى يكى از امراى خود بدانجا فرستاد . مقتدر بسيار ميل داشت كه از اخبار آن لشكر آگاه شود ، ازينرو ابو العبّاس چند كبوتر نامه‌بر به شخصى كه مورد اعتمادش بود داد ، و او را همراه لشكر مقتدر فرستاد و به دو گفت : هر روز چند كبوتر پرواز ده ، و اخبار لشكر را ساعت بساعت به من برسان ، ازينرو اخبار لشكر مقتدر پيوسته براى ابو العبّاس مىرسيد ، و او نيز ساعت بساعت آن را به مقتدر عرضه مىداشت . و مقتدر بدين وسيله به همهء امور سپاه آگاه مىشد ، تا آنكه از كار ابو العبّاس تعجّب كرد و پرسيد :\r\nابو العبّاس اخبار سپاه ما را از كجا به دست مىآورد ؟ اطرافيان مقتدر وى را از چگونگى امر آگاه كردند و به دو گفتند : كسى كه هيچ گونه سودى در اين كار ندارد و براى كسب اخبار چنين كوشش مىكند ، اگر وزير شود چه خواهد كرد ؟ ! مقتدر نيز وى را به وزارت برگزيد . گويند ابو العبّاس احمد بن عبيد اللّه مردى با عفت بود ، و از مال سلطان پرهيز مىكرد ، و گرد خيانت نمىگشت ، و امانت را از نظر دور نمىداشت ، ولى رفته رفته كارش به ناتوانى كشيد ، و « سيّده » مادر مقتدر از وى\r\n\r\n","description":"","footnote":"","page_name":" 369 ","page_number":389},
  {"content":"\r\n\r\nكه پيش از وزارتش نويسندهء او بود ، روى گرداند . سپس ابو العبّاس از وزارت عزل شد ، و اموالش ضبط گرديد . اين در سال سيصد و چهارده بود .\r\n\r\nوزارت ابو على محمد بن على بن مقله\r\nابن مقله صاحب همان خطّ مشهور است كه به زيبائيش مثل‌ها زده‌اند . وى اولين كسى است كه خطّ مزبور را اختراع كرد ، و از صورت كوفى به وضع جديد درآورد ، و پس از وى ابن بوّاب [ 1 
  ] از او پيروى كرد .\r\nابن مقله در ابتداى كارش در يكى از ديوان‌ها خدمت مىكرد ، و هر ماه شش دينار مىگرفت ، سپس به ابو الحسن بن فرات وزير پيوست و از خواصّ او شد ، ابن فرات كه در جود و سخا همچون دريا بود ابن مقله را محترم داشت و مقامش را بالا برد .\r\nابن مقله را رسم بر اين بود كه نزد ابن فرات مىنشست ، و نامه‌هاى ارباب حوايج را گرفته به عرض او مىرسانيد ، و از اين راه سود مىبرد . ابن فرات نيز براى آنكه نفعى عايد ابن مقله شود او را وادار مىكرد از اين راه به تحصيل مال بپردازد .\r\nابن مقله همچنان در اين شغل باقى ماند تا آنكه كارش رونق گرفت ، و مالى فراوان اندوخت ، چون ابن فرات در مرتبهء دوّم به وزارت رسيد ابن مقله در دولت او صاحب نفوذ شد ، و شهرتى زياد پيدا كرد ، و منزلتى بزرگ يافت ، ولى شيطان ميان آن دو نفر تباهى افكند ، و هر يك از ديگرى بيم بر دل گرفتند ، آنگاه ابن مقله نعمت ابن فرات را كفران نموده به دشمنان و بدانديشان وى پيوست ، تا آنكه تيره‌بختى ابن فرات فرا رسيد . چون بار ديگر ابن فرات عهده‌دار وزارت شد ابن مقله را گرفته صد هزار دينار از او مطالبه نمود ، سپس همسر ابن مقله كه زنى\r\n\r\n\r\n","description":"","footnote":"\r\n[ ( 1 - ) 
  ] ابن بواب : ابو الحسن ، علاء الدين على بن هلال كاتب بغدادى از فحول ادبا و فضلا و از مشاهير خطاطان و خوشنويسان قرن پنجم و متوفى سال 413 - 423 است . مدرس تبريزى . ريحانة الادب .\r\n","page_name":" 370 ","page_number":390},
  {"content":"\r\n\r\nتوانگر بود آن مال را به ابن فرات تسليم كرد . ابن مقله در كتابت و انشاء دستى توانا داشت ، و توقيعاتش در فنّ نويسندگى داراى هيچگونه عيبى نبود . ابن مقله شعر نيز مىسرود ، از جمله اشعار اوست :\r\n جرّ بنى الدّهر على صرفه * فلم أخر عند التّصاريف\r\nالفت يوميه و يا ربّما * يولف شىء غير مألوف \r\n« روزگار با سختىهاى خود مرا آزموده و مجرّب كرد ، و از اين پس حوادث آن مرا ناتوان نمىسازد . من به هر دو روزش خوى گرفته‌ام ، اى بسا چيزهاى نامأنوس كه انسان به آن خوى مىگيرد » .\r\nابو عبد اللّه محمّد بن اسماعيل معروف به زنجى . كاتب ابن فرات نقل كرده گويد :\r\nچون ابن مقله به نگون بختى افتاد و زندانى شد ، من نزد وى در زندان نرفتم و با او مكاتبه نكردم ، و با آنكه ميان ما دوستى و صداقت برقرار بود از ترس ابن فرات هيچگونه اظهار اندوهى نيز ننمودم . چون گرفتارى ابن مقله طولانى شد نامه‌اى براى من فرستاد كه در آن نوشته بود :\r\n ترى حرّمت كتب الأخلّاء بينهم * ابن لى ام القرطاس أصبح غاليا\r\nفما كان لو ساءلتنا كيف حالنا * و قد دهمتنا نكبة هى ما هيا\r\nصديقك من راعاك فى كلّ شدّة * و كلّا تراه فى الرّخاء مراعيا\r\nفهبك عدوّى لا صديقى فانّنى * رأيت الأعادى يرحمون الاعاديا \r\n« آخر نامه به دوستان نوشتن را نيز منع كرده‌اند ؟ ! يا بهاى كاغذ گران شده است ؟ . چه مىشد اگر از حال ما كه اين همه در رنج و محنت فرو رفته‌ايم پرسش مىكردى . دوست آن است كه در سختىها انسان را كمك كند و گر نه در خوشى همه مددكار انسان‌اند . گيرم تو با من دشمنى نه دوست ، آخر دشمن را نيز ديده‌ايم كه به دشمن رحم مىكند » .\r\n\r\n","description":"","footnote":"","page_name":" 371 ","page_number":391},
  {"content":"\r\n\r\nنيز از جمله اشعار ابن مقله ابيات ذيل است كه هنگام بيمارى فرزندش به دو نوشته است :\r\n لقّاك ربّك صحة و سلامة * و وقاك بى من طارق الاهواء\r\nذكرت شكاتك لى و كأسى فى يدى * فمزجتها دمعى مكان الماء \r\n« پروردگار تو را قرين صحّت و سلامت كند و مرا سپر بلاى تو گرداند .\r\nآنگاه كه جام در دست داشتم بيمارى تو به يادم آمد و عوض آب اشك بدان آميختم » .\r\nنيز از اشعار اوست :\r\n لست ذا ذلّة اذا غضّنى الدّ * هر و لا شامخا اذا واتانى\r\nأنا نار فى مرتقى نفس الحا * سد ماء جار مع الاخوان \r\n« من از كج رفتارى روزگار به خوارى نمىافتم و با سازش آن تكبّر نمىورزم . من در گلوى حسودان چون آتش و با دوستان چون آب روانم » .\r\nمقتدر در سال سيصد و شانزده ابن مقله را وزير خود كرد ، و خلعت‌هاى وزارت را به دو ارزانى داشت . ابن مقله نيز با استقلال تمام بار گران وزارت را به دوش گرفت و مبلغ پانصد هزار دينار در راه آن صرف كرد ، سپس از مقام خود عزل شد ، و به زندان افتاد ، ولى دوباره به وزارت رسيد . ابن مقله همچنان با روزگار دست و پنجه نرم مىكرد ، تا آنكه راضى باللّه وى را به وزارت خود انتخاب نمود ، ليكن پس از چندى پيش‌آمدهايى كرد كه سبب شد راضى وى را در خانه‌اش حبس كند ، و بر او تنگ بگيرد .\r\nدر اين وقت دشمنان ابن مقله از وى نزد راضى به سخن‌چينى پرداختند ، و راضى را از شرّ ابن مقله ترساندند ، راضى نيز دست راست ابن مقله را بريد .\r\nابن مقله چندى را با دست بريده در زندان زيست ، و همواره بر آن زارى كرده\r\n\r\n","description":"","footnote":"","page_name":" 372 ","page_number":392},
  {"content":"\r\n\r\nمىگفت : دستى را كه با آن چندين مصحف و فلان قدر احاديث رسول ( ص ) نوشتم ، و با آن به شرق و غرب عالم نامه نگاشتم مانند دست دزدان قطع كردند ! از اشعار اوست كه در آن به بريده شدن دست خود اشاره كرده است :\r\n ما مللت الحياة لكن توثّق * ت بايمانهم فبانت يمينى\r\nثمّ احسنت ما استطعت بجهدى * حفظ ارواحهم فما حفظونى\r\nليس بعد اليمين لذّة عيش * يا حياتى ! بانت يمينى فبينى \r\n« من از زندگى به ستوه نيامده‌ام بلكه به سوگندهاى ايشان اعتماد كردم و عاقبت دستم قطع شد . تا توانستم كوشيدم كه نيكى كنم و جان ايشان را حفظ نمايم ولى آنان مرا نگاهدارى نكردند . آه كه پس از دست راستم زندگى لذّتى ندارد اى زندگى دست راستم قطع شد تو نيز يكباره از ميان برو » .\r\nيكى از شعرا دربارهء قطع دست ابن مقله گويد :\r\n لئن قطعوا احدى يديه مخافة * لاقلامه لا للسّيوف الصّوارم\r\nفما قطعوا رأيا اذا ما أجاله * رأيت الرّدى بين اللّها و الغلاصم \r\n« اگر دست ابن مقله را از ترس قلمش نه از ترس شمشير برنده‌اش قطع كردند . رأى او را كه چون به جولان مىآمد مرگ در گلوها آشكار مىشد نتوانستند قطع كنند » .\r\nچون راضى دست ابن مقله را بريد وى چنان كه با دست راست خود مىنوشت با دست چپ به نوشتن پرداخت ، سپس قلم را به دست راست بريدهء خود بسته با آن مىنوشت ، و هيچگونه فرقى ميان خطّ وى پيش از بريده شدن دستش و بعد از آن نهاده نمىشد .\r\nاز اتّفاقات عجيب اين كه ابن مقله سه بار وزارت يافت ، و سه بار مسافرت كرد ، و سه بار دفن شد . بدين معنى كه چون اندكى پس از بريدن دستش او را به\r\n\r\n","description":"","footnote":"","page_name":" 373 ","page_number":393},
  {"content":"\r\n\r\nقتل رساندند ، جثه‌اش را در دار الخلافه به خاك سپردند ، سپس خانوادهء ابن مقله خواهش كردند جثهء وى را تسليم ايشان كنند ، ازينرو نبش قبر كرده او را در آوردند و به خانواده‌اش دادند ، ايشان نيز وى را دفن نمودند ، پس از آن همسر ابن مقله جثّهء شوهرش را مطالبه كرد ، و قبر او را شكافته جثّه‌اش را درآورد و در خانهء خود به خاك سپرد .\r\n\r\nوزارت ابو القاسم سليمان بن حسن بن مخلد\r\nسليمان بن حسن روشى كه قابل نقل و روايت باشد نداشت ، و از خردمندان به شمار نمىآمد ، بلكه مقام وزارت تنها با بخت و اقبال نصيب وى شد .\r\nگويند سليمان بن حسن زمانى بر قاسم بن عبيد اللّه وزير معتضد و مكتفى ، در هنگام وزارتش وارد شد ، قاسم به او خوش‌آمد گفته روى خود را به او كرد و احترامى بيش از حدّ معمول كه به امثال وى مىكرد براى سليمان قائل شد . چون از وى سبب آن را پرسيدند قاسم در پاسخ گفت : من در خواب ديدم كه كلاهى بر سر داشتم و اين شخص آن را برداشته سر خود نهاد ، ناچار اين جوان به وزارت خواهد رسيد ، از قضا همان شد كه عبيد اللّه گفته بود .\r\nسليمان بن حسن در وزارت خود روشى نيكو نداشت .\r\nچون مقتدر ابن مقله را عزل كرد با علىّ بن عيسى بن جرّاح مشورت نمود چه كسى را به وزارت برگزيند ، علىّ بن عيسى ، سليمان بن حسن را به دو معرّفى كرد .\r\nمقتدر نيز در سال سيصد و هجده سليمان را به وزارت برگزيد ، و سپس او را باز - داشت كرد ، و كلوذانى را وزارت داد .\r\n\r\nوزارت ابو القاسم عبيد اللّه بن محمد كلوذانى\r\nدوران كلوذانى طولى نكشيد ، و او بدانچه مىخواست نائل نگشت . در زمان\r\n\r\n","description":"","footnote":"","page_name":" 374 ","page_number":394},
  {"content":"\r\n\r\nوى اموالى بسيار مصادره شد ، و سپاهيان بر وى شوريده او را دشنام دادند ، و در حالى كه در زورق خود نشسته بود سنگبارانش كردند . كلوذانى نيز سوگند ياد - كرد كه هرگز پس از آن هوس وزارت نكند ، آنگاه به خانه پناه برده در را به روى خود بست . مدّت وزارت كلوذانى بيش از دو ماه نبود .\r\n\r\nوزارت حسين بن قاسم بن عبيد اللّه بن سليمان بن وهب\r\nحسين بن قاسم را ابو الجمال مىناميدند . گويند وى اصيل‌ترين مردم در وزارت بود ، خودش وزير مقتدر ، و پدرش قاسم وزير معتضد و مكتفى ، و جدّش عبيد اللّه وزير معتضد ، و پدر جدّش سليمان بن وهب وزير مهتدى بودند .\r\nشاعر در اين باره گويد :\r\n يا وزير ابن وزير اب * ن وزير ابن وزير\r\nنسقا كالدّرّ اذ نظّ * م فى عقد النّحور \r\n« اى وزيرى كه نياكانت جملگى وزير بودند . شما چون مرواريد هستيد كه به يك روش به رشتهء گلوبند كشند » .\r\nحسين بن قاسم در فنّ خود برازنده نبود ، و روشى مردم پسند نداشت . ازينرو مدّتى طول نكشيد كه درمانده شد ، و اختلال و پريشانى بر كارهايش روى آورد .\r\nعبيد اللّه بن عبد اللّه بن طاهر [ 1 
  ] وى را ستايش كرده گويد :\r\n أن اكن مهديا لك الشّعر انّى * لابن بيت تهدى له الاشعار\r\nغير انّى اراك من اهل بيت * ما على المرء ان يسودوه عار \r\n« من كه براى تو شعر به ارمغان مىفرستم خود از خاندانى هستم كه در مدح ايشان شعر مىگفتند . ليكن مىبينم تو از خاندانى هستى كه شخص ننگ ندارد\r\n\r\n\r\n","description":"","footnote":"\r\n[ ( 1 - ) 
  ] عبيد اللّه بن عبد اللّه بن طاهر امير و صاحب شرطهء بغداد بود ، و رياست خاندان طاهرى به دو منتهى شد ، وى نويسنده‌اى زبردست و شاعرى لطيف بود ، و در سال 300 در بغداد درگذشت . ابن خلكان : وفيات الاعيان .\r\n","page_name":" 375 ","page_number":395},
  {"content":"\r\n\r\nآنان بر وى مهترى كنند » .\r\nجحظهء شاعر [ 1 
  ] ، حسين بن قاسم را هجو كرده گويد :\r\n اذا كان الوزير ابا الجمال * و محتسب البلاد الدّانيالى\r\nفعدّ عن البلاد فعن قليل * ترى الايّام فى صور اللّيالى\r\nتقّضت بهجة الدنيا و ولّت * و آذن كلّ شىء بارتحال \r\n« هر گاه وزير مملكت ابو الجمال ، و محتسب دانيالى باشد . بايد از آن مملكت چشم پوشيد زيرا به زودى روز روشن چون شب تار خواهد شد . زيبايى و رونق از دنيا رخت بربست و هر چيز به نابودى گراييد » .\r\nچون مقتدر ناتوانى و درماندگى حسين بن قاسم را ديد وى را گرفت و اموالش را مصادره كرد . حسين بن قاسم تا دوران راضى باللّه همچنان به حال خود باقى بود ، و سپس از عراق تبعيد شد . چون ابن مقله به وزارت رسيد بر آن شد كه حسين بن قاسم را بكشد ، ازينرو شخصى را فرستاده گردن او را زد ، و سرش را در سبدى نهاد و به دار الخلافه آورد ، سپس بنا به رسمى كه داشتند آن را در خزانه نهادند .\r\nنقل است كه چون در زمان متّقى در بغداد فتنه و شورش افتاد ، سبدى در خزانهء دار الخلافه يافتند كه بر آن نوشته بود : اين دست دست ابو على بن مقله ، و اين سر ، سر حسين بن قاسم است ، اين همان دست است كه فرمان بريدن اين سر را امضا كرد . مردم از اين امر بسيار در شگفت شدند .\r\n\r\nوزارت ابو الفضل جعفر بن فرات :\r\nدوران وزارت جعفر بن فرات طولى نكشيد و خود او نيز روشى قابل ذكر نداشت . وى هنگام كشته شدن مقتدر وزير او بود و سپس پنهان شد .\r\n\r\n\r\n","description":"","footnote":"\r\n[ ( 1 - ) 
  ] جحظهء برمكى : ابو الحسن احمد بن جعفر بن موسى بن يحيى بن خالد بن برمك ، از ادباى ماهر و شعراى ظريف و خنياگران حاذق به شمار مىآمده ليكن بسيار زشت‌روى بوده است . وى متوفى در سال 324 - 326 است . مدرس تبريزى ، ريحانة الادب .\r\n","page_name":" 376 ","page_number":396},
  {"content":"\r\n\r\nروزگار مقتدر و وزرايش به پايان رسيد ؛ و پس از او برادرش قاهر به مسند خلافت نشست .\r\n\r\nخلافت قاهر\r\nوى ابو منصور محمّد بن معتضد است ، و در سال سيصد و بيست با او بيعت شد .\r\nقاهر مردى با هيبت و بسيار خونريز و شتاب كار و شيفتهء جمع مال و كج روش بود .\r\nگروهى از همسران مقتدر را مصادره كرد . همچنين مادر مقتدر را مصادره نمود و او را سرنگون به يك پا آويخت ، و انواع شكنجه‌هاى ناگوار از زدن و اهانت دربارهء او روا داشت ، تا آنكه صد و سى هزار دينار از وى گرفت .\r\nمادر مقتدر پس از آن چند روزى را زنده بود ، و سپس از اندوه فرزندش مقتدر و شكنجه‌هايى كه بر خودش وارد آمده بود درگذشت .\r\nدر سال سيصد و بيست و دو قاهر خلع شد . و سبب خلع وى اين بود كه وزيرش ابن مقله از ترس او پنهان شده بود ، و همواره لشكريان را بر وى شورانيده آنها را وادار مىكرد از قاهر بپرهيزند . ابن مقله همچنان لشكريان را تحريك كرد و برانگيخت تا آنكه بر قاهر شوريده وى را خلع كردند ، سپس چشمانش را ميل كشيدند چندانكه بر گونه‌هايش روان شد .\r\nقاهر از آن پس به زندان افتاد و مدّتى چند در آنجا ماند ، و پس از دگرگونى اوضاع از زندان بيرون آمد ، و بدين ترتيب گاهى به زندان مىافتاد و گاه آزاد مىشد تا آنكه روزى از زندان بيرون آمده به جامع منصور رفت و از مردم درخواست صدقه كرد ، و مقصودش از آن كار بدنام كردن مستكفى بود . در اين وقت يكى از هاشميّين قاهر را بدان حال ديد و او را از سؤال بازداشت و پانصد درهم به دو داد .\r\nدر روزگار قاهر اتّفاقى كه قابل ذكر باشد نيفتاد .\r\n\r\n","description":"","footnote":"","page_name":" 377 ","page_number":397},
  {"content":"\r\n\r\n\r\nشرح چگونگى وزارت در زمان قاهر :\r\nقاهر ابن مقله وزير برادرش را به وزارت انتخاب كرد . و اين بار دوّم وزارت ابن مقله بود . دربارهء روش ابن مقله قبلا شرحى جالب نگاشتيم و نيازى به تكرار آن نيست . قاهر پس از ابن مقله محمّد بن قاسم بن عبيد اللّه بن سليمان بن وهب را به وزارت برگزيد ، ولى محمّد بن قاسم نتوانست از عهدهء آن برآيد ، ازينرو مدّت وزارتش طولى نكشيد ، سپس قاهر وى را گرفته به شكنجه و آزارش پرداخت . قضا را در اين وقت محمّد بن قاسم به بيمارى قولنج گرفتار شد و بر اثر آن درگذشت .\r\nدوران قاهر و وزرايش سپرى شد . و در همين اوقات بود كه دولت آل بويه به ظهور پيوست .\r\n\r\nدولت آل بويه\r\nشرح حال دولت آل بويه و آغاز و انجام آن : نسب آل بويه از بويه بالا رفته به يكايك پادشاهان ايران مىرسد تا آنكه به يهود ابن يعقوب بن اسحاق بن ابراهيم خليل ( ع ) و همچنان به آدم ابو البشر متّصل مىشود .\r\nآل بويه از ديلم نيستند ، و سبب آنكه ديلمى ناميده شده‌اند اين است كه در بلاد ديلم سكونت داشته‌اند .\r\nپيدايش دولت آل بويه را هيچ كس پيش‌بينى نمىكرد ، و حتّى تصوّر جزئى از عظمت آن را نيز نمىنمود ، ليكن دولت مزبور بر عالم چيره شد ، و مردم جهان را مقهور خود كرد ، و بر مقام خلافت استيلا يافت . پادشاهان آل بويه خلفا را عزل و نصب كردند ، و وزرا را به كار واداشتند ، و از كار بر كنار نمودند ، و بدينسان كلّيّهء امور بلاد عجم و عراق را زير فرمان خود درآوردند ، و رجال دولت متفقا از ايشان اطاعت كردند . جالب اين است كه آن همه عظمت پس از تنگدستى و بينوايى و خوارى و نيازمندى و دست و پنجه نرم كردن با رنج و ستم نصيب آنان شد ، زيرا جدّ ايشان ابو شجاع بويه و پدر جدّ او جملگى مانند ساير رعاياى\r\n\r\n","description":"","footnote":"","page_name":" 378 ","page_number":398},
  {"content":"\r\n\r\nفقير در بلاد ديلم به سر مىبردند ، و بويه خود به شغل ماهىگيرى مىپرداخت ، ازينرو بود كه معز الدّوله پس از تصرّف بلاد همواره به نعمت خداوند معترف بود و مىگفت : من در آغاز زندگى هيزم مىچيدم و روى سر نهاده مىبردم .\r\nشهريار بن رستم ديلمى دربارهء آغاز دولت آل بويه و پيدايش آن گويد :\r\nابو شجاع بويه در آغاز كارش با من دوست بود ، هنگامى كه مادر فرزندانش :\r\nعماد الدّوله ابو الحسن علىّ ، و ركن الدّوله ابو علىّ حسن ، و معز الدّوله ابو الحسين احمد كه هر سه به پادشاهى رسيدند درگذشت ، روزى به خانهء او رفتم ديدم ابو شجاع بويه از اندوه زنش بيتابى مىكند ، ازينرو وى را تسليت داده از اضطراب و پريشانى او كاستم ، سپس ابو شجاع و فرزندانش را برداشته به خانهء خود آوردم ، و طعامى براى آنها حاضر كردم ، در اين وقت شخصى كه از بيرون خانه مىگذشت فرياد زد :\r\nمنجم ، افسونگر ، معبّر خواب ، نويسندهء أدعيه و طلسمات . ابو شجاع وى را خواسته گفت : من ديشب خوابى ديده‌ام برايم تعبير كن . خواب مىديدم كه بول مىكردم و آتشى عظيم از من خارج مىشد ، سپس آن آتش دامنه يافته روى به بالا نهاد چندانكه مىرفت كه به آسمان برسد ، آنگاه آتش از هم شكافته شد و سه قسمت گرديد ، و از هر قسمت شعله‌هايى پديد آمد و دنيا را روشن كرد ، منجّم گفت : اين خواب تو بسيار با اهميّت است ، و من جز با گرفتن خلعت و اسبى آن را تعبير نمىكنم ، بويه گفت : به خدا سوگند من جز اين لباس كه پوشيده‌ام چيزى ندارم ، اگر آن را به تو بدهم برهنه مىمانم . منجّم گفت : پس ده دينار بده بويه گفت : به خدا سوگند دو دينار هم ندارم تا چه رسد به ده دينار ! و سپس چيز ناقابلى به دو داد . منجّم گفت : بدان كه تو داراى سه فرزندى كه مالك روى زمين خواهند شد ، و بر مردم جهان فرمانروايى خواهند كرد ، و چنان كه آن آتش به آسمان بالا رفت آوازهء ايشان نيز در اطراف و اكناف عالم خواهد پيچيد ، و همان\r\n\r\n","description":"","footnote":"","page_name":" 379 ","page_number":399},
  {"content":"\r\n\r\nقدر كه شاخه‌هاى آن پراكنده شد گروهى پادشاهان از ايشان به وجود خواهند آمد . بويه گفت : شرم نمىكنى ما را مسخره مىنمايى ؟ من مردى تنگدست و پريشانم ، و فرزندانم جملگى فقير و نيازمندند ، اينان كجا و پادشاهى كجا ؟ منجّم گفت : كنون تاريخ ولادت هر يك از فرزندان خود را برايم بگو ، بويه نيز تاريخ ولادت هر يك به دو گفت ، منجّم لحظه‌اى در اسطرلاب و تقويم‌هاى خود نگريست ، سپس برخاسته دست عماد الدّوله ابو الحسن علىّ را بوسيد و گفت :\r\nبه خدا سوگند اين بر تمام بلاد سلطنت مىكند ، و پس از وى اين و دست برادرش ابو علىّ حسن را گرفت . ابو شجاع بويه از گفتار منجّم به خشم آمد و به فرزندانش گفت : برخيزيد و پس گردن او زنيد كه سخت ما را مسخره نموده است ، ايشان نيز برخاسته همچنان پس گردن او مىزدند و ما مىخنديديم . سپس منجّم گفت :\r\nبزنيد بيم ندارم ، هر گاه به پادشاهى رسيديد گفتار مرا به ياد خواهيد آورد ، ابو شجاع نيز ده درهم به منجّم داد و منجّم پى كار خود رفت .\r\nو امّا ترقّى و پيشرفت فرزندان ابو شجاع بويه از وقتى شروع شد كه در زىّ سپاهيان درآمده به لشكريان پيوستند ، و همواره خدمت يكايك سلاطين ايران را گزيده از حالى به حالى منتقل شدند ، تا آنكه عماد الدّوله ترقّى كرد ، و از طرف مرداويج ديلمى والى كرج [ 1 
  ] گرديد ، سپس از آن جا به جاى ديگر منتقل شد تا سرانجام قسمتى از سرزمين فارس را تصرّف كرد ، آنگاه كشورش وسعت يافت و به راضى باللّه خليفهء عبّاسى نامه نوشت ، و از وى خواست كليّهء بلاد فارس را تيول وى كند ، و خلعت و منشور سلطنت را به دو ارزانى دارد ، و او نيز در هر سال پس از كسر مخارج و نفقات مبلغ هشتصد ميليون درهم به دار الخلافه بفرستد . راضى نيز خلعت و\r\n\r\n\r\n","description":"","footnote":"\r\n[ ( 1 - ) 
  ] كرج : شهرى بوده نزديك همدان ، داراى روستاهاى زياد و آباد ، ابو دلف عجلى آن را بنا كرده است ( در حوالى اراك كنونى بوده ) ياقوت . معجم البلدان .\r\n","page_name":" 380 ","page_number":400},
  {"content":"\r\n\r\nمنشور سلطنت فارس را به وسيلهء شخصى براى ركن الدوله فرستاد ، و به دو سفارش كرد تا مال معهود را از ركن الدّوله نگيرد خلعت و منشور سلطنت را تسليم وى نكند . چون فرستادهء راضى نزد ركن الدّوله آمد ركن الدّوله وى را فريفت و خلعت را از او گرفته پوشيد ، و منشور سلطنت فارس را در تمام محافل و مجامع علنا خواند ، و بدين وسيله بر نيروى خود افزود . آنگاه فرستادهء خليفه را مدّتى سرگرم ساخته نويد اداى مال را همواره به دو مىداد ، تا آنكه فرستادهء مزبور در فارس درگذشت ، و وضع خلافت نيز دگرگون شده موضوع مال يكباره از ميان رفت ، و ركن الدّوله خودسرانه به سلطنت پرداخت .\r\nعماد الدّوله اوّلين پادشاه آل بويه شد ، و پس از وى يكايك آنان به سلطنت رسيدند تا آنكه دولتشان منقرض شد .\r\n\r\nو اما پايان دولت آل بويه :\r\nبايد دانست كه دولت مزبور در پايان كارش رو به ناتوانى نهاد ، و همواره ضعف آن فزونى يافت ، تا آنكه نوبت پادشاهى به عزّ الدّوله پسر جلال الدّوله ابو طاهر رسيد ، و ميان او و كاليجار جنگ‌هايى به وقوع پيوست و كار بدانجا كشيد كه عزّ الدّوله از كاليجار گريخته به شيراز پناه برد ، و در سال چهارصد و چهل و يك درگذشت ، و با درگذشت وى سلطنت آل بويه منقرض شد .\r\nپس از قاهر پسر برادرش راضى باللّه بر مسند خلافت نشست .\r\n\r\nخلافت راضى باللّه\r\nوى ابو العبّاس احمد بن مقتدر بن معتضد است ، و در سال سيصد و بيست و دو با وى بيعت شد . راضى مردى خردمند و شاعر و فصيح بود . در ميان خلفا چند چيز به دو ختم شد ، يكى آنكه وى آخرين خليفه‌اى بود كه شعرش را مدوّن ساختند .\r\nديگر آنكه آخرين خليفه‌اى بود كه به تنهايى خلافت را اداره مىكرد ، و آخرين\r\n\r\n","description":"","footnote":"","page_name":" 381 ","page_number":401},
  {"content":"\r\n\r\nخليفه‌اى بود كه روز جمعه در منبر خطبه خواند ، و آخرين خليفه‌اى بود كه با ندما مجالست كرد و علما به دو پيوستند ، و آخرين خليفه‌اى بود كه مقام‌ها و جايزه‌هايى - كه مىداد ، و خدمتگزاران و دربانانى كه برمىگزيد مانند خلفاى پيشين و به قاعدهء ايشان بود .\r\nدر زمان خلافت راضى يعنى در سال سيصد و بيست و دو كار مرداويج در اصفهان رونق يافت . مرداويج شخصى بود كه در آن نواحى ظهور كرد . گويند وى مىخواست بغداد را بگيرد ، و فرمانروايى و سلطنت را به ايرانيان برگرداند ، و دولت عرب را از ميان ببرد ، ولى در همان وقت يعنى در دوران خلافت راضى براى وى خبر آوردند كه غلامان مرداويج دست به هم داده او را كشته‌اند . نيز در زمان خلافت راضى باللّه بود كه ابو الحسن علىّ بن بويه اقتدار يافت . هم در آن زمان امر خلافت بنى عبّاس رو به ضعف و پريشانى نهاد ، چندانكه فارس به دست علىّ بن بويه افتاد ، و رى و اصفهان و جبل در دست برادرش حسن بن بويه قرار گرفت ، و موصل و ديار بكر و ربيعه و مضر [ 1 
  ] را حمدانيان [ 2 
  ] تصرّف\r\n\r\n\r\n","description":"","footnote":"\r\n[ ( 1 - ) 
  ] اعراب بلاد بين النهرين عليا را جزيره مىناميدند ، زيرا آب‌هاى دجله و فرات عليا جلگه‌هاى آنجا را در بر مىگرفت ، و اين سرزمين به سه قسمت تقسيم مىشد ، و هر يك از آن را ديار مىگفتند . اين سه ديار عبارت بودند از ربيعه و مضر و بكر به نام سه قبيلهء مذكور . موصل در ساحل دجله بزرگترين شهر ديار ربيعه ، و رقه در ساحل فرات مركز ديار مضر ، و آمد در ساحل دجلهء عليا بزرگترين شهر ديار بكر به شمار مىآمد . و ديار بكر شمالىترين اين سه ديار بود . جغرافياى سرزمينهاى خلافت شرقى تأليف لسترنج ، ترجمهء عرفان ص 93 .\r\n[ ( 2 - ) 
  ] حمدانيان از قبيلهء تغلب و جد ايشان حمدان بن حمدون و جملگى شيعى مذهب بودند . سرسلسلهء ايشان ابو الهيجا عبد اللّه بن حمدان در سال 292 در موصل حكومت يافت ، و سرانجام حكومت حمدانيان در بلاد جزيره بين سالهاى 367 و 369 پايان پذيرفت . لين پول ، طبقات سلاطين اسلام ، ترجمه اقبال .\r\n","page_name":" 382 ","page_number":402},
  {"content":"\r\n\r\nكردند ، و مصر و شام از آن محمّد بن طغج [ 1 
  ] شد ، و سپس به دست فاطميّين افتاد ، و اندلس را عبد الرّحمان بن محمّد اموى [ 2 
  ] اشغال كرد ، و خراسان و بلاد شرقى زير فرمانروايى نصر بن احمد سامانى قرار گرفت . وفات راضى باللّه در سال سيصد و بيست و نه بود .\r\n\r\nشرح چگونگى وزارت در زمان راضى باللّه :\r\nاوّلين وزير راضى باللّه ابو علىّ بن مقله بود . و اين سوّمين بار وزارت ابن مقله محسوب مىشد . ابن مقله پانصد هزار دينار داد تا آنكه راضى وى را به وزارت برگزيد ، سپس لشكريان شورش كرده فتنه‌اى پديد آمد كه موجب عزل وى شد ، و راضى او را عزل كرد ، و عبد الرّحمان بن عيسى بن داود بن جرّاح را به وزارت برگزيد . دربارهء ابن مقله پيش از اين به قدر كفايت بحث شده است .\r\n\r\nوزارت عبد الرحمان بن عيسى\r\nچون راضى ابن مقله را گرفته در بند كرد ، علىّ بن عيسى بن جرّاح را احضار نمود ، و او را به قبول وزارت تكليف كرد ، ليكن علىّ بن عيسى امتناع ورزيد و اظهار ناتوانى كرد . راضى با وى مشورت نمود كه چه كسى را به وزارت برگزيند ؟ . علىّ بن عيسى برادرش عبد الرّحمان بن عيسى را به دو معرّفى كرد ، راضى عبد الرّحمان را خواست و او را به وزارت برگزيد ، و عبد الرّحمان در حالى\r\n\r\n\r\n","description":"","footnote":"\r\n[ ( 1 - ) 
  ] محمد بن طغج اخشيدى فرغانى : سرسلسلهء امراى اخشيدى است كه در سال 323 به حكومت بلاد مصر و شام رسيد ، و سپس حرمين شريفين را به متصرفات خود افزود . پايان حكومت امراى اخشيدى تقريبا در سال 358 بوده است . لين پول ، طبقات سلاطين اسلام ، ترجمهء اقبال .\r\n[ ( 2 - ) 
  ] وى عبد الرحمان بن محمد اموى است كه نسبش به هشت واسطه به هشام بن عبد الملك ابن مروان مىرسد ، و هشتمين نفر از حكام اموى در بلاد اندلس است . عبد الرحمان بن محمد اولين حاكمى بود كه در بلاد اندلس خود را « امير المؤمنين » خواند ، پيش از وى حكام اموى اندلس « بنو الخلائف » ناميده مىشدند . التنبيه و الاشراف مسعودى ص 288 .\r\n","page_name":" 383 ","page_number":403},
  {"content":"\r\n\r\nكه موكب پيشاپيش او روان بود از دار الخلافه بيرون آمد . ليكن دوران وزارت عبد الرّحمان چندان طول نكشيد ، و كار وى رو به پريشانى نهاد ، و سپس از وزارت استعفا كرد ، و راضى او را گرفته بازداشت نمود . عبد الرّحمان بن عيسى روشى كه قابل ذكر باشد نداشت .\r\n\r\nوزارت ابو جعفر محمد بن قاسم كرخى\r\nچون راضى باللّه عبد الرّحمان بن عيسى را بازداشت كرد ، ابو جعفر محمّد بن قاسم كرخى را به وزارت برگزيد . كرخى مردى بسيار كوتاه قدّ بود ، ازينرو ناچار شدند مقدار چهار انگشت از پايه‌هاى كرسى خلافت را ببرند تا كرخى هنگام مشاورت بتواند با خليفه به گفتگو بپردازد . مردم اين كار را به فال بد گرفته گفتند : بريدن پايه‌هاى تخت خليفه نشانهء آن است كه اين دولت به زودى شكست خواهد خورد ، از قضا چنان شد كه مردم مىگفتند ، زيرا احوال دولت كرخى دگرگون شد ، و كارهايش رو به پريشانى نهاد ، و خود وى نيز پنهان شد .\r\nگويند هنگامى كه كرخى خواست پنهان شود خمى آورده سرش را شكستند و كرخى در آن نشست ، سپس خم را برداشته از خانه بيرون بردند . كرخى مدتى چند پنهان بود ؛ و سپس آشكار شد ، و خليفه اموال او را مصادره كرد ، آنگاه رهايى يافت .\r\n\r\nوزارت سليمان بن حسن بن مخلد\r\nچون كرخى از ادارهء امور وزارت درماند و پنهان شد ، راضى باللّه سليمان بن حسن بن مخلد را فراخوانده او را به وزارت برگزيد ، و خلعت به دو پوشانيد ، ولى سليمان از تدبير و ادارهء امور عاجز ماند ، زيرا امرا و صاحبان شمشير بر مملكت چيره شده بودند .\r\nچون راضى ناتوانى وزير خود سليمان بن حسن بن مخلد را ديد نزد ابن رائق\r\n\r\n","description":"","footnote":"","page_name":" 384 ","page_number":404},
  {"content":"\r\n\r\nكه از بزرگترين امراى لشكر به شمار مىآمد فرستاده دل او را به دست آورد ، و كليّهء امور را به عهدهء او نهاد ، و رتبهء امير الامرايى به دو داده وادارش كرد كه مملكت را اداره كند . از آن پس امراى لشكر به ابن رائق پيوسته دستهء واحدى را تشكيل دادند ، و همواره نزد خليفه مىآمدند ، و خليفه ايشان را بالاى دست وزير مىنشاند . ابن رائق أمير الامرا پس از آن به خودكامگى پرداخت ، و عمّال و ناظران را خود تعيين مىكرد . و همهء نامه‌ها از نظر او مىگذشت ، و انجام كليّهء امور با نظر و صوابديد وى بود ، و براى وزير جز نامى باقى نمانده بود و هيچگونه فرمان و تدبيرى نداشت . از اين تاريخ بود كه خلافت عبّاسى مقهور شد ، و كارها از دست خلفا بيرون رفت ، و مردم غير عرب و امرا و صاحبان شمشير بر دولت استيلا يافتند ، و خود ماليات‌ها را گرفته دست خليفه را از آن كوتاه كردند ، و مبلغى ناچيز و قوتى اندك براى او مقرّر نمودند ، و خلاصه امر خلافت از همين روزها رو به ضعف و سستى نهاد .\r\n\r\nوزارت ابو الفتح فضل بن جعفر بن فرات\r\nچون ابن رائق امير الامرا بر كارها مسلّط شد به راضى باللّه اشارت كرد فضل ابن جعفر بن فرات را كه مىپنداشت سيل اموال را به سوى او روان خواهد ساخت به وزارت برگزيند ، راضى نيز وى را خواسته به وزارت برگزيد .\r\nابو الحسن ثابت بن سنان از ابو الحسن علىّ بن هشام نقل كرده كه گفت : چون فضل بن جعفر بن فرات عهده‌دار وزارت شد من ابن مقله را كه معزول و پنهان شده بود ملاقات كردم و به دو گفتم : اى سرور من براى تو زشت است كه از ملاقات فضل بن جعفر و تهنيت او به وزارت سر باز زنى ، ابن مقله گفت : از جانب وى در امان نيستم از اين گذشته حاجتى هم ندارم كه با او ملاقات كنم ؛ گفتم پس نامه‌اى به دو بنويس و بدين وسيله عذر حضور نيافتن خويش را بخواه ، و تهنيت وزارت را به دو بگو تا\r\n\r\n","description":"","footnote":"","page_name":" 385 ","page_number":405},
  {"content":"\r\n\r\nنامهء تو به جاى حضور يافتنت محسوب شود . ابن مقله گفت : مىترسم پاسخى به من بدهد كه ناچار شوم نزد وى حضور يابم ، و سپس اين ابيات را خواند :\r\n و قائلة قد اضعت الصّواب * بتركك هذا الوزير الجديدا\r\nفقلت لها لاعداك السّرور * و لا كان قولك الّا سديدا\r\nأ مثلى تطاوعه نفسه * على ان يرى خاضعا مستزيدا \r\n« به من مىگويند اشتباه مىكنى كه وزير جديد را ناديده مىگيرى . در پاسخ مىگويم : همواره شادمان باشى و گفتارت راست و درست آيد . آيا شخصى چون من با نفس همراهى نموده فروتنى مىكند و فزونى مىخواهد » .\r\n[ 1 
  ] وى مردى بيباك و نظر بلند و نيك نفس و بلند همّت بود . همواره به خدمات دولتى اشتغال داشت ، و حالاتى گوناگون از قبيل سختى و آسايش و مصادره و عزل برايش پيش آمد . نظر بلندى و پردلى و بلند همّتى او را به گرد آوردن لشكر و دست زدن به كارهاى بزرگ واداشت . و سپس نواحى خوزستان و بصره را تصرّف كرد ، و بر اثر آن بود كه راضى وى را به وزارت برگزيد . ليكن پس از چندى وى را عزل كرده سليمان بن حسن بن مخلد را كه ذكرش گذشت و حاجتى به بازگويى آن نيست به وزارت خويش برگزيد .\r\nسليمان بن حسن آخرين وزير راضى باللّه بود .\r\nدوران خلافت راضى باللّه بن مقتدر و وزرايش به سر آمد ، و پس از وى برادرش\r\n\r\n\r\n","description":"","footnote":"\r\n[ ( 1 - ) 
  ] در اين جا گويا جملهء : « وزارت ابو عبد اللّه احمد بن محمد بن يعقوب بريدى » در اصل ساقط شده است . زيرا سياق عبارت با شرح حال ابو عبد اللّه بريدى مطابقت دارد . علاوه بر اين مؤلف در آغاز سخن دربارهء ابو عبد اللّه مذكور در ضمن وزراى متقى للّه مىگويد : پيش از اين شرح قهر و غلبه و . . . نگاشته شد . و مراد وى بىگمان در همين جاست . ديگر آنكه صاحب كتاب تجارب السلف اين قسمت از كلام مؤلف را در ذيل نام ابو عبد اللّه بريدى نگاشته است .\r\n","page_name":" 386 ","page_number":406},
  {"content":"\r\n\r\nمتقى للّه ابو اسحاق ابراهيم بن مقتدر باللّه به خلافت رسيد .\r\n\r\nخلافت متقى للّه\r\nدر سال سيصد و بيست و نه با متّقى للّه به خلافت بيعت شد . وى روشى كه قابل ذكر باشد نداشت زيرا كارش رو به پريشانى نهاد ، و مردى از امراى ديلم كه او را توزون [ 1 
  ] مىناميدند بر متّقى استيلا يافت ، و متّقى از ترس آنكه مبادا جنگى در بغداد رخ دهد و او كشته شود ، پسر و اهل و عيال خود را برداشته به موصل گريخت .\r\nدر دوران متّقى جنگ‌ها و شورش‌هايى به وقوع پيوست ، و دار الخلافه غارت شد ، و هر چه در آن بود به يغما رفت . سپس توزون به متّقى نامه نوشته از وى دلجويى و استمالت نمود ، و در نامهء خود سوگندهاى سخت و استوار برايش ياد كرد كه هرگز از جانب وى گزندى به دو نخواهد رسيد ، متّقى نيز فريب خورده از موصل به بغداد آمد ، و به سنديه [ 2 
  ] در نهر عيسى رسيد ، چون توزون متّقى را ديد زمين ادب در مقابل او بوسيد ، و از طرفى به گروهى از اصحاب خود دستور داد متّقى را محاصره كنند . ايشان نيز وى را محاصره كرده به خيمهء توزون فرود آوردند ، سپس توزون متّقى را گرفته چشمانش را ميل كشيد ، و از خلافت عزلش كرد ، و با مستكفى بيعت نمود .\r\nمتّقى در سال سيصد و پنجاه درگذشت .\r\n\r\nشرح حال وزارت در زمان متّقى للّه :\r\nمتّقى سليمان بن حسن بن مخلد را مدّت چهار ماه در وزارت خويش برقرار كرد . سپس ابو الخير احمد بن محمّد بن ميمون\r\n\r\n\r\n","description":"","footnote":"\r\n[ ( 1 - ) 
  ] توزون از امراى ديلمى بود كه در زمان متّقى كارش بالا گرفت ، و بر خليفه استيلا يافت ، وى در سال 568 درگذشت و در مقابر قريش دفن شد قاضى نور اللّه . مجالس المؤمنين ج 2 ص 423 .\r\n[ ( 2 - ) 
  ] سنديه : قريه‌اى است ميان بغداد و انبار در كنار نهر عيسى . ياقوت ، معجم البلدان .\r\n","page_name":" 387 ","page_number":407},
  {"content":"\r\n\r\nرا به وزارت برگزيد ، ليكن ابو الخير را از وزارت جز نامى بيش نبود ، و روشى كه قابل ذكر باشد نداشت . سپس امورى پيش آمد كه به بازداشت و عزل ابو الخير منتهى شد .\r\n\r\nوزارت ابو عبد اللّه بريدى\r\nوزارت ابو عبد اللّه بريدى : پيش از اين شرح قهر و غلبه و پردلى ابو عبد اللّه بريدى و اين كه لشكرى گرد آورد نگاشته شد .\r\nابو عبد اللّه بريدى در زمان متّقى با گروهى انبوه از سپاه خود به بغداد آمد ، متّقى نيز از آمدن وى اظهار شادمانى كرد و او را به وزارت برگزيد ، حال آنكه در باطن از اين كار كراهت داشت . در اين وقت ميان ابو عبد اللّه بريدى و متّقى نامه‌هايى - ردّ و بدل شد ، و ابو عبد اللّه در نامه‌هاى خود متّقى را تهديد كرده بيمناك ساخت ، ازينرو متّقى ناچار شد پانصد هزار دينار به ابو عبد اللّه بريدى بدهد .\r\nسپس ميان بريدى و امراى لشكر جنگ‌هايى به وقوع پيوست ، و لشكريان خانهء ابو عبد اللّه را غارت كردند ، و ابو عبد اللّه شكست خورده به واسط گريخت .\r\nبنابر اين نام وزارت كمتر از يك ماه روى او بود .\r\n\r\nوزارت ابو اسحاق محمد بن ابراهيم اسكافى معروف به قراريطى\r\nدوران وزارت قراريطى چندان طول نكشيد و قريب چهل روز وزارت كرد .\r\nسبب وزارت قراريطى آن بود كه وى روزى به مجلس توزون امير الأمرا آمد ، و امير الأمرا مشغول مصادرهء جمعى از كتّاب و نويسندگان بود ، و با آنها به ستم و زورگويى رفتار مىكرد ، ايشان نيز امتناع ورزيده خود را به ناتوانى مىزدند در اين وقت قراريطى با يكى از اصحاب امير الأمرا خلوت كرد و به دو گفت : اگر امير مرا به وزارت برگزيند من اموالى چند برابر اين برايش گرد مىآورم ، امير چه احتياجى دارد چنين دردسرى را تحمّل كند . توزون نيز پس از دو روز وى را به وزارت برگزيد ، ولى چند روزى نگذشت كه او را بازداشت كرد ، و كرخى را\r\n\r\n","description":"","footnote":"","page_name":" 388 ","page_number":408},
  {"content":"\r\n\r\nبه وزارت انتخاب كرد .\r\nوزارت كرخى نيز چندان طول نكشيد ، و او قريب به پنجاه روز در مسند وزارت برقرار بود .\r\n\r\nوزارت ابو عبد اللّه بريدى بار دوم\r\nمتّقى ابو عبد اللّه بريدى را بار دوم به وزارت برگزيد . و به دو نوشت به بغداد بيايد ، بريدى نيز از واسط به بغداد آمد و به مسند وزارت نشست . بريدى قريب يك ماه در وزارت درنگ كرد ، ولى كارش راست نيامد ، و ميان او و متّقى زد و خورد شروع شد . اين روزها روزگار فتنه و شورش بود . چون ابو عبد اللّه بريدى عهده‌دار وزارت شد ابو الفرج اصفهانى مصنّف كتاب اغانى در قصيده‌اى طولانى او را هجو كرد ، و اين بيت از آن جمله است :\r\n يا سماء اسقطى و يا ارض ميدى * قد تولّى الوزارة ابن البريدى \r\n« اى آسمان فرود آى و اى زمين سرنگون شو كه بريدى وزارت يافت » .\r\nنيز از آن جمله است اين ابيات :\r\n يا لقومى لحرّ صدرى و عولى * و غليلى و قلبى المعمود\r\nحين سار الخميس يوم خميس * بالبريدىّ فى ثياب سود\r\nقد حباه بها الامام اصطفاء * و اعتمادا منه لغير عميد\r\nخلع تخلع العلى و لواء * عقده حلّ عقدة المعقود \r\n« اى مردم امان از سوز سينه و فرياد و كينه و دل سوختهء من . آنگاه كه در روز پنج شنبه‌اى بريدى با جامه‌هاى سياه لشكر خود را به حركت درآورد .\r\nخليفه او را كه بىمايه و اصل است برگزيد و به پوشاندن لباس سياه مفتخر كرد .\r\nخلعت‌هايى كه بزرگى مىبخشد و پرچمى كه بستنش گره بسته را مىگشايد » .\r\n\r\nوزارت ابو العباس احمد بن عبيد اللّه اصفهانى :\r\nاصفهانى مدّت پنجاه روز در\r\n\r\n","description":"","footnote":"","page_name":" 389 ","page_number":409},
  {"content":"\r\n\r\nوزارت درنگ كرد ، ولى نه دانش داشت ، و نه بينش در امور . در حقيقت كار وزارت و وزرا در اين روزها سخت رو به ضعف و ناتوانى نهاد .\r\n\r\nوزارت ابو الحسين على بن ابى على محمد بن مقله :\r\nمتّقى ابو الحسين را به وزارت برگزيد ، ولى دوران وى چندان طول نكشيد ، و متّقى در حالى كه ابو الحسين وزيرش بود خلع شد . دوران متّقى و وزرايش به پايان رسيد . سپس ابو القاسم عبد اللّه مستكفى ابن مكتفى بن معتضد به خلافت نشست .\r\n\r\nخلافت مستكفى\r\nدر سال سيصد و سى و سه با مستكفى بيعت شد . در زمان خلافت مستكفى به دو خبر دادند كه معزّ الدّوله رهسپار بغداد شده است . مستكفى سخت بيمناك شد و مردم نيز پريشان شدند . سپس مستكفى ميوه و هدايايى چند براى معز الدّوله فرستاد .\r\nچون معز الدوله نزد مستكفى آمد مستكفى منصب امير الامرائى را به ضميمهء گردن‌بند و ياره و ساير ادوات سلطنت به دو داد و پرچمى برايش بست .\r\nمعز الدّوله اوّلين پادشاه آل بويه بود كه به دربار خلافت آمده رسميّت يافت ، سپس خليفه او را به معز الدّوله و برادر ديگرش را به عماد الدّوله ملقّب كرد ، و فرمان داد القاب ايشان را روى درهم و دينار نقش كنند . در اين وقت ديلميان در بغداد به خانه‌هاى مردم فرود آمدند ، و اين كار پيش از آن سابقه نداشت . معز الدّوله روزى سوار شده به دار الخلافه نزد مستكفى آمد ، و به دو سلام كرد ، و زمين ادب در مقابل او بوسيد ، مستكفى نيز فرمان داد تختى نزد وى نهادند و معز الدّوله بر آن نشست . در اين هنگام دو نفر از ديلميان با توطئهء قبلى معز الدّوله ، نزد مستكفى آمده دست سوى وى دراز كردند ، مستكفى گمان كرد آنها مىخواهند دستش را ببوسند ، ازينرو دست خود را دراز كرد ، ولى آن دو نفر مستكفى را گرفته از تخت فرو افكندند ، و عمامه‌اش را به گردنش پيچيده او را روى زمين كشاندند ، معزّ الدّوله نيز از جا برخاست و سپس طبل و\r\n\r\n","description":"","footnote":"","page_name":" 390 ","page_number":410},
  {"content":"\r\n\r\nشيپور نواخته شد ، و مردم درهم آميختند ، و ديلميان به حرم‌سراى خليفه پا نهادند ، آنگاه مستكفى را به خانهء معز الدّوله برده آن جا به زندان افكندند ، سپس وى را از خلافت عزل كرده خانه‌اش را غارت نمودند ، و چشمانش را ميل كشيدند . مستكفى همچنان در دار السلطنه زندانى بود تا آنكه در سال سيصد و سى و هشت درگذشت .\r\n\r\nشرح حال وزارت در زمان مستكفى :\r\nاوّلين وزير مستكفى ابو الفرج محمّد بن على سامرى بود . سامرى هيچگونه فرمان و نفوذى نداشت ، و دوران وزارتش چندان طول نكشيد ، سپس بازداشت شد .\r\nيكى از شعرا سامرى را هجو كرده گويد :\r\n الآن ان كفر المقتّر رزقه * قالوا كفرت فخف عذاب النّار\r\nأ اكون رجلى مركبى و جنيبتى * خفّى على ذلّ بذاك و عار\r\nو السرّمن‌رائيّ فى اصطبله * مائتا عتيق فاره مختار\r\nكلب حمار بالخيول و كاتب * فطن يضيق به كراء حمار\r\nانا قد دهشت فعرّفونى انتم * هذا من الأنصاف فى الاقدار ! \r\n« كنون اگر شخصى تنگ روزى ناسپاسى كند مىگويند كافر شدى از آتش دوزخ بترس . آيا من با ذلّت و خوارى پايم را مركب و كفش‌هايم را اسب يدك كنم ولى در اصطبل سامرى دويست اسب نجيب و گزيده و خرامان بسته باشد . سگى خرى بر اسب سوار شود ولى نويسنده‌اى تيزهوش از كرايه كردن خرى عاجز باشد . من كه سرگشته و حيرانم شما بگوييد آيا انصاف است كه قضا و قدر با من چنين كند ! » از آن پس وضع خلافت رو به دگرگونى نهاد ، نه رونقى براى آن ماند و نه وزارت\r\n\r\n","description":"","footnote":"","page_name":" 391 ","page_number":411},
  {"content":"\r\n\r\nآل بويه بر مملكت تسلّط يافتند ، و وزرا را ايشان تعيين مىكردند ، مناصب نيز به دست آنها بود ، و براى خلفا در ضمن ساير مخارج خود چيزى اندك و ناقابل تعيين مىكردند .\r\nدوران خلافت مستكفى و وزرايش پايان يافت ، و پس از وى مطيع للّه ابو القاسم فضل بن مقتدر به خلافت رسيد .\r\n\r\nخلافت مطيع للّه\r\nدر سال سيصد و سى و چهار با مطيع للّه بيعت شد . مطيع للّه كارش با سستى و ناتوانى توأم بود . در زمان وى حجر الاسود به جاى خود برگردانده شد ، زيرا چنان كه نقل شد قرامطه آن را ربوده بردند ، و سپس برگرداندند و گفتند ما با فرمان و دستور آن را برديم ، و كنون نيز با دستور و فرمان آن را برگردانده‌ايم .\r\nمطيع للّه را بيمارى فالج فرو گرفت و زبانش سنگين شد ، ازينرو سبكتكين حاجب معز الدّوله نزد وى آمده پيشنهاد كرد خود را خلع كند ، و با فرزندش طائع بيعت نمايد ، مطيع نيز پذيرفته خود را خلع كرد ، و با فرزندش دست بيعت داد .\r\nمطيع للّه در سال سيصد و شصت و چهار درگذشت .\r\nپس از وى پسرش عبد الكريم طائع لامر اللّه به خلافت رسيد ، و در سال سيصد و شصت و سه با وى بيعت شد .\r\n\r\nخلافت طائع لامر اللّه\r\nطائع مردى بسيار نيرومند بود . وى در باغ خود قوچى كوهى را پرورش داده بزرگ كرده بود ، و كسى جرأت نمىكرد نزديك او شود . روزى طائع به دو نزديك شد . و قوچ به سوى طائع حمله كرد ، ولى طائع همچنان در جاى خود\r\n\r\n","description":"","footnote":"","page_name":" 392 ","page_number":412},
  {"content":"\r\n\r\nايستاد و شاخ‌هاى قوچ را با دو دست خويش نگاه داشت ، سپس نجارى خواسته فرمان داد شاخ‌هاى او را با ارّه قطع كند ، نجّار نيز در حالى كه شاخ‌هاى قوچ در دست طائع بود آن را قطع كرد .\r\nدر زمان طائع آل بويه شوكتى زياد به هم رساندند ، و عضد الدّوله به بغداد آمد ، و فرمان آل بويه در همه جا روان شد . در سال سيصد و هشتاد و يك آل بويه طائع را بازداشت كردند ، و سپس با قادر بيعت به عمل آمد .\r\nدوران طائع للّه سپرى شد ، و پس از وى قادر ابو العبّاس احمد بن اسحاق بن مقتدر به خلافت رسيد ، و در سال سيصد و هشتاد و يك با او بيعت شد .\r\n\r\nخلافت قادر\r\nقادر از افاضل خلفاى بنى عبّاس بود ، و راه و روشى نيكو داشت ، و مردى با ديانت و نيكوكار و اهل خير و خداپرست بود .\r\nوى دختر بهاء الدّوله بن عضد الدّوله را به همسرى گرفت ، و مبلغ صد هزار دينار صداق او كرد . در زمان قادر دولت عبّاسى به حالت اوليّه برگشت ، و رونق آن افزون شد ، و امور دولت نيرو يافت . قادر مدّتى طولانى خلافت كرد ، و در سال چهارصد و بيست و دو درگذشت . پس از قادر پسرش ابو جعفر عبد اللّه قائم بامر اللّه به خلافت رسيد ، و در سال چهارصد و بيست و دو با وى بيعت شد .\r\n\r\nخلافت قائم بامر اللّه\r\nقائم از افاضل خلفاى بنى عبّاس و از صلحاى ايشان بود . مدّت خلافت قائم به طول انجاميد ، و وجود او باعث نيرومندى دولت عبّاسى و فزونى و وقار و سنگينى آن شد . در زمان قائم دولت آل بويه انقراض يافت و دولت سلجوقى پديد آمد .\r\n\r\nشرح حال دولت سلجوقى و آغاز و انجام آن :\r\nدولت سلجوقى داراى شوكتى\r\n\r\n","description":"","footnote":"","page_name":" 393 ","page_number":413},
  {"content":"\r\n\r\nزياد و مملكتى پهناور شد ، و در دربار خلافت پيشرفتى شايان كرد ، و بر مقام خلافت استيلا يافت ، و بالاى منابر به عنوان آن خطبه خوانده شد ، و نام پادشاهان آن روى درهم و دينار نقش گرديد .\r\n\r\nآغاز پيدايش دولت سلجوقى :\r\nسلجوقيان طايفه‌اى از ترك‌هاى خزر بودند كه همواره به خدمت پادشاهان ترك اشتغال داشتند . جدّ ايشان سلجوق بود كه آثار نجابت در چهرهء او هويدا و علايم نيك‌بختى و اقبال در رفتارش آشكار بود ، پادشاه ترك وى را مقرّب ساخته به خود نزديك كرد ، و لقب سباشى به دو داد ، و سباشى در لغت ترك به معنى فرمانده سپاه است . سلجوق با همّت بلندى كه داشت سر برافراشت و با خردمندى و كرم دل رجال و بزرگان دولت را به دست آورد ، ايشان نيز در مقابل وى سر اطاعت فرود آوردند .\r\nگويند همسر پادشاه ترك به دو گفت : من چنين مىانديشم كه سلجوق سرانجام روزى بر تو چيره خواهد شد . صلاح در آن است كه سلجوق را بكشى زيرا ميل مردم به دو رو به فزونى نهاده است . پادشاه ترك در پاسخ همسر خود گفت : به‌بينم دربارهء او چه بايد كرد ؟ از طرفى سلجوق از قصد پادشاه ترك و تغيير رفتار او با خود چيزى حسّ كرد ، بدين جهت عشيره و تبار و پيروان خود را گرد آورده با ايشان پيمان بست ، و كسانى را كه با وى از در اطاعت درآمدند به سوى خود جلب كرد ، تا آنكه رفته رفته فرمانده بزرگ طايفهء غزان گرديد . و ايشان را حركت داده از بلاد ترك به سرزمين مسلمانان رهسپار شد ، چون بدان جا پاى نهاد اسلام اختيار كرد تا مسلمانان وى را پشتيبانى كنند ، و چراگاه و مسكن در اختيارش بگذارند ، سلجوق با لشكريان خود در آن جا فرود آمد ، و به جنگ با طوايف ترك‌ها كه در اطراف وى بودند پرداخت ، و سپس باج و خراجى را كه هر سال پادشاه ترك از مردم بلاد اطراف او مىگرفت قطع كرد ، و نمايندگان پادشاه\r\n\r\n","description":"","footnote":"","page_name":" 394 ","page_number":414},
  {"content":"\r\n\r\nترك را از آن جا راند . سلجوق در سنّ صد سالگى زندگى را بدرود گفت .\r\nپس از سلجوق فرزندانش در نعمت و دولت و نيرو پرورش يافته بر هر يك از بلاد عجم كه از خود ضعف و ناتوانى نشان دادند مستولى شدند ، و همواره كارشان رو به ترقّى و پيشرفت بود تا آنكه طغرل‌بك يعنى اوّلين پادشاه سلجوقى قسمتى از بلاد عجم را تصرف كرد ، و رفته رفته نيرومند شد . در اين وقت بساسيرى بر بغداد دست يافت و آن را غارت كرد ، و مردمش را به قتل رساند ، و خليفه قائم بامر اللّه را بيرون آورده در قلعهء حديثه زندانى كرد .\r\nفتنهء بساسيرى فتنه‌اى بزرگ بود ، در آن وقت قائم بامر اللّه به سلطان طغرل‌بك نامه نوشته او را به بغداد فرا خواند ، تا در مقابل بساسيرى وى را يارى كند ، طغرل‌بك با سپاهيان خود به بغداد آمد . چون بساسيرى بر اين مطلب آگاه شد به كارش شكست وارد آمد و از بغداد بيرون رفت ، از طرفى طغرل‌بك به بغداد وارد شده رونق دربار خلافت را برگرداند ، سپس نام وى را به عنوان سلطنت در منابر بغداد ياد كردند ، و رسمى شدن سلطنت سلجوقيان در دربار خلافت از همين جا آغاز شد .\r\n\r\nو اما پايان سلطنت سلجوقيان :\r\nبايد دانست كه رفته رفته كار ايشان رو به ضعف و ناتوانى نهاد تا آنكه در دوران ناصر دولت سلجوقى بكلّى منقرّض شد . اين در سال پانصد و نود بود .\r\nقائم در سال چهار صد و شصت و هفت درگذشت .\r\n\r\nشرح چگونگى وزارت در زمان قائم بامر اللّه :\r\nوزارت قائم را فخر الدّوله ابو نصر محمّد بن محمّد بن جهير به عهده داشت . فخر الدّوله از رجال خردمند و زيرك به شمار مىآمد . وى در آغاز كارش سخت تهىدست بود ، ليكن اتّفاقات همواره او را به پيشرفت مىكشاند .\r\n\r\n","description":"","footnote":"","page_name":" 395 ","page_number":415},
  {"content":"\r\n\r\nاز جمله آن كه وى روزى در آغاز كارش در كرخ نشسته بود ، در اين هنگام شخصى كه شغلش شستشويى در خرابه‌ها بود ، و چند نگين كهنه و رنگ و رو رفته در دست داشت از آنجا عبور كرد ، فخر الدّوله نگين‌هاى وى را به سه دينار خريد ، و دو دانه از آنها را جلا داد ، يكى ياقوتى سرخ و ديگرى فيروزه‌اى بسيار خوب از كار درآمد ، سپس از هر يك از آنها انگشترى از طلا ساخت .\r\nفخر الدّوله پس از آن حالاتى گوناگون گذراند تا آنكه به عنوان رسالت نزد پادشاه روم رهسپار شد ، و دو انگشتر مذكور را پيشكش او نمود ، پادشاه روم نيز بيست هزار دينار به فخر الدّوله داد ، و پايهء ثروت و نعمت وى از آن جا نهاده شد .\r\nفخر الدّوله چندى را در خدمات گوناگون دولتى گذراند تا آنكه به ابن مروان [ 1 
  ] حاكم ديار بكر پيوست ، و مدّتى وى را خدمت كرد ، و ثروتى هنگفت از جانب او به چنگ آورد ، سپس بلندپروازى نموده به فكر وزارت خليفه افتاد ، ازينرو پنهانى نزد قائم بامر اللّه فرستاده خود را به دو معرّفى نمود ، و سى هزار دينار پيشكش وى كرد ، قائم بامر اللّه نيز نامه‌اى براى ابن مروان نوشته با يكى از خواصّ خود نزد او فرستاد ، و قصد قائم از اين كار آن بود كه فرستاده‌اش پنهانى با فخر الدّوله ملاقات كند و قرار كار را با او بگذارد .\r\nچون پس از انجام مقصود فرستادهء قائم خواست به بغداد برگردد ، فخر الدّوله به عنوان توديع و مشايعت با او بيرون آمد و به بغداد رهسپار شد . ناگفته نماند كه فخر الدّوله پيش از آن اموال خود را در سراسر بلاد پراكنده نموده قسمتى از آن را به بغداد فرستاده بود . چون فرستادهء قائم به اتّفاق فخر الدّوله به بغداد\r\n\r\n\r\n","description":"","footnote":"\r\n[ ( 1 - ) 
  ] ابو نصر احمد بن مروان كردى ملقب به نصر الدّوله حاكم ديار بكر و ميافارقين مردى سعادتمند و بلند همت و سياستمدار بود : سال وفاتش 453 هجرى است . ابن خلكان :\r\nوفيات الاعيان .\r\n","page_name":" 396 ","page_number":416},
  {"content":"\r\n\r\nرسيد قائم اصحاب خويش را به استقبال او فرستاد ، و سپس خلعت‌هاى وزارت را به دو بخشيد . فخر الدّوله نيز به نحوى پسنديده امور وزارت را اداره كرد ، زيرا بلاد اطراف عراق كه حكّام آن از دوستان فخر الدّوله بودند جملگى نسبت به خليفه عصيان ورزيده بودند ، فخر الدّوله با ايشان مكاتبه كرده دل آنها را به دست آورد ، آنان نيز خليفه را اطاعت نمودند . پس از چندى فخر الدّوله به سبب كدورتى كه ميان او و نظام الملك ، وزير سلطان رخ داده بود از منصب وزارت عزل شد ، ولى دوباره به وزارت برگشت .\r\nچون فخر الدّوله به منصب خود برگشت ابن فضل شاعر وى را مدح كرده گفت : [ 1 
  ]\r\n قد رجع الحقّ الى نصابه * و انت من دون الورى اولى به\r\nما كنت الّا السّيف سلّته يد * ثمّ اعادته الى قرابه \r\n« حق به جاى خود برگشت و تو از همهء مردم به وزارت سزاوارترى . تو همچون شمشيرى هستى كه دستى آن را گرفته كشيد سپس آن را به نيام خود برگرداند » .\r\nچون فخر الدّوله به وزارت برگشت مردم از آمدنش سخت شادمان شدند .\r\nگويند سقّايى به مناسبت برگشت فخر الدّوله گاوى را كه تنها سرمايه‌اش بود كشته گوشت آن را صدقه داد ، فخر الدّوله نيز استرى با برگ و آلت و مقدارى زر به دو بخشيد .\r\nچون قائم درگذشت فخر الدّوله با خلوصى تمام به پا خاسته براى مقتدى بيعت گرفت . مدّت وزارت فخر الدّوله براى دو خليفه ، قائم و مقتدى پانزده\r\n\r\n\r\n","description":"","footnote":"\r\n[ ( 1 - ) 
  ] ابن خلكان اشعار مذكور را كه از جملهء قصيده‌اى نسبتا مفصل است به صردر ، شاعر معروف نسبت داده است . وفيات الاعيان : ذيل ترجمهء فخر الدّوله محمّد بن جهير .\r\n","page_name":" 397 ","page_number":417},
  {"content":"\r\n\r\nسال و يك ماه بود ، سپس در سال چهار صد و هشتاد و سه زندگى را بدرود گفت .\r\n\r\nوزارت رئيس الرؤساء على بن حسين بن احمد بن محمّد بن عمر بن مسلمه\r\nرئيس الرّؤساء پيش از ابن جهير وزير قائم بود ، و به سبب او بود كه فتنهء بساسيرى رخ داد . رئيس الرّؤساء پيش از وزارت از جمله كسانى بود كه در بغداد به عدالت مشهور بود ، و با فقه و دانش و روايت حديث انس و آشنايى داشت . از آن پس كارش بالا گرفت ، و منزلتى بزرگ يافت . آنگاه ميان او و ابو الحارث بساسيرى كه يكى از امراى ترك بود فتنه‌اى برخاست كه بساسيرى ناچار از گريختن شد .\r\nپس از مدّتى بساسيرى لشكريانى گرد آورده آهنگ بغداد كرد و بدانجا روان شد ، و بر ابن مسلمه رئيس الرّؤساء دست يافته او را عقوبت كرد . از جمله رفتارى كه بساسيرى با رئيس الرّؤساء كرد اين بود كه چندى وى را زندانى نمود ، سپس او را بيرون آورده در غل و زنجير نهاد ، و جبّه‌اى از پشم و كلاهى دراز از نمد سرخ به دو پوشانيد ، و گردن‌بندى كه تكّه‌هايى از چرم مانند تعاويذ و ادعيه بر آن آويخته بود ، به گردنش افكند ، سپس او را بر خرى نشانده در محلّات بغداد گرداند ، در اين وقت شخصى دنبال وى مىرفت و پى در پى او را زده نامش را مىبرد و به مردم معرّفيش مىكرد .\r\nرئيس الرّؤساء نيز اين آيه را تلاوت مىنمود :  قُلِ اللَّهُمَّ مالِكَ الْمُلْكِ تُؤْتِي الْمُلْكَ مَنْ تَشاءُ وَ تَنْزِعُ الْمُلْكَ مِمَّنْ تَشاءُ  [ 1 
  ] . چون به محلّهء كرخ رسيد مردم كرخ كفش كهنه و خاشاك بر سرش ريخته آب دهان به رويش افكندند . سپس قدرى برابر دار الخلافه در جانب غربى نگاهش داشتند ، آنگاه وى را به دروازهء خراسان كه دارى در آنجا برپا داشته بودند آوردند ، و از خر پياده‌اش كردند ، و او را در ميان پوست گاوى\r\n\r\n\r\n","description":"","footnote":"\r\n[ ( 1 - ) 
  ] سورهء آل عمران . آيه 26 .\r\n","page_name":" 398 ","page_number":418},
  {"content":"\r\n\r\nكه تازه كنده بودند نهاده آن را دوختند ، و شاخ‌هاى گاو را مقابل سرش قرار دادند سپس قلّابى به حلق وى انداخته او را از دار آويزان كردند . رئيس الرّؤساء همچنان بالاى دار بود تا آنكه همان روز درگذشت .\r\nدوران قائم و وزرايش سپرى شد ، و پس از وى پسر پسرش مقتدى بامر اللّه ابو القاسم عبد اللّه بن ذخيره بن قائم به خلافت رسيد . و در سال چهار صد و شصت و هفت با وى بيعت شد .\r\n\r\nخلافت مقتدى بامر اللّه\r\nمقتدى مردى بلند همّت و آگاه به امور و از افاضل خلفاى بنى عبّاس بود .\r\nميان مقتدى و سلطان ملكشاه سلجوقى پيش‌آمدى شگفت رخ داد ، بدين معنى كه نيّت سلطان ملكشاه دربارهء مقتدى تغيير كرد ، ازينرو عازم بغداد شد ، و در سال چهار صد و هشتاد و پنج بدان جا رسيد ، و نزد مقتدى فرستاده به دو پيام داد از بغداد خارج شود ، و در هر جا كه مىخواهد سكونت گزيند . مقتدى از آن پيشنهاد سخت پريشان شد ، و از ملكشاه خواست يك ماه او را مهلت دهد ، ملكشاه در پاسخ گفت : يك ساعت نيز مهلت نمىدهم ، و فرستاده‌ها همچنان ميان ايشان آمد و شد مىكردند ، سپس با وساطت تاج الملك ابو الغنائم [ 1 
  ] وزير ملكشاه قرار بر اين شد كه مقتدى ده روز مهلت داشته باشد ، ملك نيز موافقت كرد .\r\nچون در آن روزها عيد فطر فرا رسيد سلطان ملكشاه نماز عيد گزارده به قصد شكار بيرون آمد ، و تبى عارض او شد ، و رگ زد ، ليكن بهبود نيافت ، و در نيمهء شوال زندگى را بدرود گفت ، سپس زبيده خاتون همسر ملكشاه سپاه\r\n\r\n\r\n","description":"","footnote":"\r\n[ ( 1 - ) 
  ] تاج الملك ابو الغنائم مرزبان بن خسرو فيروز معروف به ابن دارست . از رجال دربار ملكشاه بود ، وى پس از خواجه نظام الملك به وزارت ملكشاه رسيد ، و چون قتل خواجه به قول بعضى بر اثر سعايت او بود غلامان نظام الملك در شب دوازدهم محرم 486 او را كشته قطعه قطعه كردند دهخدا : ذيل ابن دارست ،\r\n","page_name":" 399 ","page_number":419},
  {"content":"\r\n\r\nوى را ضبط و ربط كرد ، و قرار سلطنت فرزندش محمود را كه در آن وقت شش ساله بود با مقتدى نهاد ، و خطبه به نام او خوانده شد ، و مقتدى خلعت سلطنت به دو بخشيد . آنگاه سپاه ملكشاه و زبيده خاتون و فرزندش محمود به اصفهان رهسپار شدند ، و خداوند مقتدى را از شر ملكشاه نجات بخشيد .\r\nمقتدى در سال چهارصد و هشتاد و هفت ناگهانى درگذشت .\r\n\r\nشرح چگونگى وزارت در زمان مقتدى باللّه :\r\nچون با مقتدى به خلافت بيعت شد ، وى فخر الدّين بن جهير وزير پدرش را - كه شرح حال او قبلا نگاشته شد - همچنان در منصب وزارت برقرار داشت .\r\n\r\nوزارت پسر فخر الدّوله :\r\nعميد الدّوله محمّد بن محمّد بن محمّد بن جهير :\r\nقائم و مقتدى همواره نامه‌هاى خود را به وسيلهء عميد الدّوله نزد سلاطين مىفرستادند عميد الدّوله مردى فاضل و بسيار خردمند بود ، ازينرو خواجه نظام الملك وزير سلطان او را دوست مىداشت ، و مورد توجّه خويش قرار داده مىگفت : چه خوب بود من فرزندى مانند عميد الدّوله مىداشتم ، سپس نظام الملك دختر خود را به همسرى به دو داد ، و او را وزير مقتدى كرد ، و كلّيهء امور را در اختيارش نهاد .\r\nمقتدى پس از چندى عميد الدّوله را عزل كرد ، ولى نظام الملك نزد مقتدى وى را شفاعت كرد ، و عميد الدّوله دوباره به وزارت برگشت .\r\nابن هبّاريهء شاعر ، عميد الدّوله را هجو كرده در اين باره گفته است :\r\n لولا صفيّة ما استوزرت ثانية * فاشكر حرا صرت مولانا الوزير به \r\n« اگر صفيّه نبود تو دوباره به وزارت نمىرسيدى ، پس اى مولانا سپاس ( . . . ) را بگزار كه به واسطهء آن وزير شدى » و صفيهء مذكور دختر نظام الملك وزير بود كه عميد الدّوله وى را به همسرى برگزيده بود .\r\n\r\n","description":"","footnote":"","page_name":" 400 ","page_number":420},
  {"content":"\r\n\r\nسپس ميان عميد الدّوله و سلاطين ايران واقعه‌اى رخ داد كه ايشان از مقتدى خواستار عزل عميد الدّوله شدند ، و اصحاب خليفه نيز عزل وى را تأييد كردند و خليفه او را از وزارت عزل كرد ، و عميد الدّوله درون دار الخلافه زندانى شد ، و پس از چندى مردهء او را بيرون آورده دفن كردند . عميد الدّوله شعر نيز مىسرود ، از آن جمله اين ابيات است :\r\n الى متى انت فى حلّ و ترحال * تبغى العلى و المعالى مهرها غالى\r\nيا طالب المجد دون المجد ملحمة * فى طيّها خطر بالنّفس و المال\r\nو للّيالى صروف قلّما انجذبت * الى مراد امرئ يسعى بلا مال \r\n« تا كى در جستجوى بزرگى در آمد و شد هستى دانسته باش كه كابين بزرگى بس گرانبهاست . اى كه خواستار مجد و عظمتى ، عظمت و مجد جز با در خطر انداختن جان و مال به دست نخواهد آمد . هم روزگار را گردش‌هايى است كه با مراد شخصى كه بىمال كوشش مىكند سازش ندارد » .\r\n\r\nوزارت ابو شجاع ظهير الدين محمّد بن حسين همدانى\r\nظهير الدّين مردى ديندار و بسيار اهل خير و نيكى و صدقه بود . زمانى ورقه‌اى به دست آمد كه ظهير الدّين به حكايت آن تنها در راه خيرات و صدقات مبلغى قريب به صد و بيست هزار دينار صرف كرده بود ، و كسى كه آن ورقه را نوشته بود يكى از ده نفر نويسنده‌اى بود كه تنها به كار ثبت و نوشتن صدقات ظهير الدّين مىپرداختند .\r\nچون ظهير الدّين مذكور به وزارت رسيد ابن حريرى [ 1 
  ] صاحب مقامات به دو نوشت :\r\n\r\n\r\n","description":"","footnote":"\r\n[ ( 1 - ) 
  ] ابن حريرى . ابو محمّد قاسم بن على بن محمّد بن عثمان حريرى بصرى صاحب كتاب مشهور مقامات و متوفى در سال 516 هجرى است جرجى زيدان : آداب اللغة العربيه .\r\n","page_name":" 401 ","page_number":421},
  {"content":"\r\n\r\n هنيئا لك الفخر فافخر هنيّا * كما قد رزقت مكانا عليّا\r\nو بتّ كآبائك الأكرمين * لدست الوزارة كفأ رضيّا\r\nتحمّلت اعباءها يافعا * كما أوتى الحكم يحيى صبيّا \r\n« گوارا باد ترا اين فخر ، بناز كه مقامى بس بلند دارى . تو مانند نياكان بزرگوارت همتاى پسنديده‌اى براى مسند وزارت هستى . تو همچون يحيى كه در كودكى پيامبرى يافت بار سنگين وزارت را در آغاز جوانى بر دوش گرفتى » .\r\nظهير الدّين عادت داشت كه نماز ظهر را مىگزارد ، و تا هنگام عصر براى دادخواهى مىنشست ، و پيشخدمت‌ها پيوسته در ميان مردم فرياد مىزدند : هر كس حاجتى دارد به وزير عرضه كند .\r\nاز جملهء مناقب ظهير الدّين اين بود كه چون ميان شيعه و اهل سنّت در محلّات كرخ و باب البصره در بغداد فتنه و شورش پيدا شد ، ظهير الدّين چشم پوشى و تغافل كرد ، و سخت از خونريزى احتراز نمود ، تا جايى كه مقتدى به دو گفت : با اين روش نرم و ملايمى كه تو دارى كارى از پيش نمىرود . تو با بردبارى و گذشت خود مردم را به طمع انداخته‌اى ، بايد ده خانه از بزرگان محلّات شهر را ويران كرد تا سياست پايدار شود ، و شورش‌ها فرونشيند . ظهير الدّين محتسب را خواسته به دو گفت : خليفه پيشنهاد كرده است ده خانه از بزرگان محلّات شهر ويران شود ، و براى من امكان ندارد بدون مقدّمه به اين كار بپردازم ، زيرا اطمينان ندارم كه همهء ايشان مستحقّ اين عقوبت باشند ، و يا خانه‌ها جملگى ملك شخص ايشان باشد ، از تو مىخواهم كسان مورد اعتماد خويش را به محلّات مورد نظر بفرستى ، و خانه‌هاى متّهمين را خريدارى كنى ، و چون املاك مذكور از آن من شد آن را خراب خواهم كرد ، و از ارتكاب گناه و هم از خشم خليفه در امان خواهم\r\n\r\n","description":"","footnote":"","page_name":" 402 ","page_number":422},
  {"content":"\r\n\r\nبود . سپس بهاى خانه‌هاى مذكور را به محتسب داد و محتسب به دستور وى عمل كرد . پس از آن ظهير الدّين فرستاده خانه‌ها را خراب كردند .\r\nظهير الدّين در زمان وزارت خود به حجّ بيت اللّه رهسپار شد ، و سابقه ندارد وزيرى جز ظهير الدّين در زمان وزارت خود به حجّ رفته باشد ، زيرا وزراى پيش از وى هنگامى كه از وزارت بر كنار مىشدند به حجّ مىپرداختند ، مگر برامكه كه آنان در حال وزارت خويش به حجّ بيت اللّه مىرفتند .\r\nسلطان جلال الدّين ملكشاه عزل اين وزير را از مقتدى خواستار شد ، مقتدى نيز به صورت خوشى كه هيچ وزيرى بدان صورت بر كنار نشده بود توقيع عزل ظهير الدّين را صادر كرد . ظهير الدّين نيز به خانهء خود رهسپار شد ، و در آن حال اين بيت را مىخواند :\r\n تولّاها و ليس له عدوّ * و فارقها و ليس له صديق \r\n« در حالى كه دشمن نداشت منصب وزارت را به عهده گرفت ، و از آن جدا شد در حالى كه دوستى براى او نمانده بود » .\r\nظهير الدّين از آن پس گوشه‌گيرى اختيار كرد و به زهد پرداخت ، و لباس پنبه‌اى پوشيد ، و به حجّ رهسپار شد ، و در مدينهء رسول ( ص ) اقامت گزيد ، و در حالى كه جامهء كرباسين درشت بر تن داشت مسجد نبوى را جاروب مىكرد ، و حصيرهاى آن را مىگسترانيد ، و چراغ‌ها را مىافروخت . ظهير الدّين در آن جا نيز به حفظ قرآن اشتغال ورزيد .\r\nوى اشعارى نيز مىسرود كه نامطبوع نبود . از آن جمله است :\r\n أنّ من شتّت الجميع من الشّم * ل قدير بان يجمّع اهلا\r\nلست مستيئسا و ان طال هجر * ربّ هجر يكون عقباه وصلا \r\n\r\n","description":"","footnote":"","page_name":" 403 ","page_number":423},
  {"content":"\r\n\r\n و اذا اعقب الوصال فراقا * كان ذاك الوصال فى القلب احلى \r\n« آن كس كه جماعت ما را پراكنده كرد مىتواند دوباره آن را گرد آورد گر چه جدايى به طول انجاميد ولى من نوميد نيستم چه بسا جدايىها كه پايانش وصال است . وصالى كه پس از فراق حاصل گردد بسيار دلپسندتر خواهد بود » .\r\nظهير الدّين مذكور در سال پانصد و سيزده درگذشت .\r\nدوران مقتدى و وزرايش سپرى شد ، و پس از وى پسرش ابو العبّاس احمد مستظهر باللّه به خلافت رسيد ، و در سال چهارصد و هشتاد و هفت با وى به خلافت بيعت شد .\r\n\r\nخلافت مستظهر باللّه\r\nمستظهر مردى كريم و عطابخش و خوش خلق و بلند همّت و نرمخو و در دوستى بى غلّ و غشّ بود ، نيكى را دوست مىداشت و ستمكارى را دشمن . در زمان وى كار باطنيان بالا گرفت ، و بر قلعه‌ها و پناهگاههاى خراسان دست يافتند . اساس دعوت باطنيان را در خراسان حسن بن صبّاح تشكيل مىداد . حسن بن صبّاح اهل مرو بود . وى به مصر سفر كرده در آن جا از داعيان و مبلّغين آل ابى طالب چيزهايى آموخت . حسن مردى بسيار زيرك و داراى حيله‌هاى گوناگون بود ، وى سپس از مصر بازگشته به خراسان آمد ، و براى آل ابى طالب شروع به دعوت كرد ، و به انواع وسايل تشبّث نمود ، تا آنكه قلعهء رودبار را در بلاد ديلم تصرّف كرد .\r\nچون حسن بن صبّاح بر قلعهء مذكور دست يافت كارش قوّت گرفت ، و گروهى از مردم را گمراه كرد ، از آن وقت مذهب باطنيان آشكار شد و نشو و نما نمود ، و گروهى از بزرگان در باطن امر بدان معتقد شدند ، و رفته رفته كار ايشان رونق\r\n\r\n","description":"","footnote":"","page_name":" 404 ","page_number":424},
  {"content":"\r\n\r\nيافت تا آنكه سپاهيان مغول به سوى قلعه‌هاى ايشان رهسپار شدند ، و آنان را تار و مار كردند .\r\nمستظهر در سال پانصد و دوازده درگذشت .\r\n\r\nشرح چگونگى وزارت در زمان مستظهر باللّه :\r\nدر زمان مستظهر باللّه وزارت ابّهت زياد نداشت . از جملهء وزيران او : زعيم الرؤسا ابو القاسم علىّ بن فخر الدّوله بن جهير بود . دوران وزارت زعيم الرؤسا چندان طول نكشيد ، و هم روشى كه قابل ذكر باشد نداشت . زعيم الرؤسا پس از مدتى اندك از وزارت عزل شد و بازداشت گرديد .\r\n\r\nوزارت ابو المعالى هبة اللّه بن محمّد بن مطلب :\r\nابو المعالى يكى از مردان كارگزار و با كفايت دولت عبّاسى بود . مستظهر پس از زعيم الرؤسا وى را به وزارت برگزيد :\r\nابو المعالى پيش از وزارت عهده‌دار ديوان زمام [ 1 
  ] بود .\r\nيكى از نزديكان ابو المعالى نقل كرده گويد : پيش از وزارت ابو المعالى در آن هنگام كه وى صاحب ديوان بود روزى بر او وارد شدم ديدم بسيار پريشان خاطر و انديشناك است . چون سبب پريشانيش را پرسيدم گفت : من سال گذشته كوشش خود را در آبادى بلاد و بالا بردن مقدار درآمد و ميزان حاصل به مستظهر باللّه گزارش دادم و به دو گفتم : امسال دوازده هزار كرّ غلّه درآمد داشته‌ايم ، و طبعا در سال آينده بيست هزار كرّ خواهيم داشت . مستظهر نيز در پاسخ سپاسگزارى نموده مرا تمجيد كرد ، و با فرستادن قدرى از جامه‌هاى خود براى من مرا افتخار داد . من نيز شادمان شده گفتم : اين نتيجهء كوشش من است ، و سپس همّت خويش را در راه\r\n\r\n\r\n","description":"","footnote":"\r\n[ ( 1 - ) 
  ] ديوان زمام : عبارت از ديوانى بود كه امور مالى و دارايى كشور و يا ناحيه‌اى در آن رسيدگى ميشد . آدام ممتز : الحضارة الاسلاميه . ج 1 ص 98 .\r\n","page_name":" 405 ","page_number":425},
  {"content":"\r\n\r\nآبادى مملكت به كار بستم ، و كوشش و توانايىام را صرف عمران آيندهء آن كردم . ولى اتفاق چنين افتاد كه سدّى شكست ، و ميزان درآمد بسيار پايين آمد .\r\nسپس پيش‌آمدهاى ديگر نيز رخ داد كه سبب كاهش درآمد شد ، چندان كه ميزان حاصل نسبت به سال گذشته يكباره سقوط كرد .\r\nمن گزارش امر را به خليفه داده وى را از كاهش درآمد آگاه كردم ، و مقدار آن را به دو گوشزد نمودم . ولى سبب نقصان درآمد را برايش شرح ندادم و نزد خود گفتم : اگر سبب آن را از من پرسيد برايش شرح خواهم داد . ولى برعكس مستظهر در پاسخ از من سپاسگزارى كرد و مرا ستود ، و مانند سال گذشته قدرى از جامه‌هاى خود را برايم فرستاد . من نزد خود گفتم : واى بر من كه كوشش و تقصير نزد اين مرد يكسان است ، و در هر دو حال متناقض مرا ستايش مىكند ! مبادا يكى از نزديكان وى كه با من دشمنى دارد دربارهء من سخنى با او بگويد كه مرا در معرض خطر قرار دهد . او نيز تأمّل نكرده به كارى دست بزند كه بر مراد دشمن باشد . ناقل گويد : من به دو گفتم خداوند تو را از آنچه بيم دارى نگاهدارى مىكند و در پناه خود قرار مىدهد ، و پيوسته او را دلدارى و تسليت دادم تا آنكه اندوه از دل وى زدوده شد . ابو المعالى مذكور از علما و افاضل و نيكان وزرا به شمار مىآمد .\r\nدوران مستظهر باللّه سپرى شد ، و پس از وى پسرش مسترشد ابو منصور فضل بن مستظهر به خلافت رسيد ، و در سال پانصد و دوازده با وى بيعت شد .\r\n\r\nخلافت مسترشد\r\nمسترشد مردى فاضل بود . چون با وى به خلافت بيعت شد برادرش امير ابو الحسن گريخته خود را پنهان كرد ، سپس به حلّه نزد دبيس بن صدقه حاكم آن جا رفت و به دو پناهنده شد . اين دبيس بن صدقه از جوانمردان روزگار به شمار مىآمد ،\r\n\r\n","description":"","footnote":"","page_name":" 406 ","page_number":426},
  {"content":"\r\n\r\nدر خانه‌اش پيوسته به روى همه باز بود ، و هر كس به دو روى مىآورد پناهش مىداد .\r\nدر زمان دبيس بن صدقه مردم همواره به خانهء وى آمد و شد مىكردند ، و حلّه بار انداز ميهمانان ، و پناه آرزومندان ، و مأواى دورافتادگان ، و ملجأ راندگان بيمناك بود . دبيس ابو الحسن را بيش از حدّ گرامى داشت ، و خانه‌اى جداگانه برايش آماده كرد ، و بسى او را عزّت نهاد . ابو الحسن نيز مدّتى چند با حالى خوش نزد وى ماند . چون برادرش مسترشد باللّه آگاه شد كه وى نزد دبيس بن صدقه است پريشان شد ، و ترسيد مبادا از جانب وى پيش‌آمدى كند ، ازينرو نقيب النّقبا علىّ بن طراد زينبى را با مهر خود و امان به حلّه فرستاد ، و به نقيب النّقبا امر كرد از دبيس بن صدقه بيعت بگيرد ، و از او بخواهد كه امير ابو الحسن را تسليم وى نمايد .\r\nدبيس در پاسخ نقيب النّقبا گفت : امّا بيعت ، من مطيع امير المؤمنين‌ام و فرمانش را مىپذيرم . و امّا تسليم ابو الحسن كه به من پناهنده شده به خدا سوگند تا وى در پناه من و در خانهء من است او را تسليم شما نمىكنم ، و گر چه در اين راه كشته شوم . مگر آنكه ابو الحسن خود تسليم شما شود . امير ابو الحسن نيز از رفتن نزد برادرش با نقيب النّقبا امتناع ورزيد ، و نقيب النّقبا خود به تنهايى نزد مسترشد برگشت . ولى پس از چندى مسترشد به ابو الحسن دست يافت ، و او را در يكى از خانه‌هاى خود به صورتى خوش زندانى كرد .\r\nميان خليفه مسترشد باللّه و سلطان مسعود كدورتى ايجاد شد ، و رفته رفته دامنهء آن وسعت يافت ، چندان كه كار ايشان به جنگ كشيد ، و خليفه مسترشد با سپاهيان خود و ارباب دولت آهنگ سلطان مسعود كرد . سلطان مسعود نيز آمادهء ملاقات ايشان گرديد ، و چون با يك ديگر روبرو شدند و جنگ درگرفت ، سپاه مسترشد\r\n\r\n","description":"","footnote":"","page_name":" 407 ","page_number":427},
  {"content":"\r\n\r\nدرهم شكست و سلطان مسعود پيروز شد ، و لشكريانش اموال هنگفتى از سپاه خليفه به چنگ آوردند . گويند صندوق‌هاى نقدينهء مسترشد كه شامل چهار ميليون دينار بود بر پشت صد و شصت استر قرار داشت ، و ساير اسباب و اثاث وى را پانصد شتر مىكشيدند . همچنين مسترشد ده هزار عمامه و ده هزار جبّه و ده هزار قبا جملگى از پارچه‌هاى فاخر با خود آورده بود كه هر گاه پيروز شد آن را به رسم تشريفات به اين و آن بذل و بخشش كند . گويند جملهء آنچه كه از وى به غارت رفت ده ميليون دينار ارزش داشت .\r\nسلطان مسعود در آن وقعه لشكريان خود را از خونريزى بازداشت ، و اصحاب خليفه را گرفته به قلعه‌اى فرستاد ، و خود وى را در خيمه‌اى جداگانه جاى داد ، و گروهى را به نگاهدارى او گماشت .\r\n\r\nمرگ مسترشد :\r\nسلطان مسعود در حالى كه خليفه همراهش بود به مراغه رهسپار شد ، در اين وقت نامه‌اى از سلطان سنجر براى سلطان مسعود رسيد كه در آن به دو فرمان داده بود با خليفه به نيكى رفتار كند ، و او را با عزّت و احترام به بغداد برگرداند ، و پيش‌آمدهاى گذشته را تلافى نموده اموال وى را تسليمش كند ، و بلكه قطار شتر و حشم و اثاث و اسبابى بهتر و بيشتر از آنچه از دستش رفته به دو بدهد ، و با وضعى آبرومند او را روانهء بغداد نمايد . سلطان مسعود فرمان سلطان سنجر را امتثال كرد ، و بار و بنه و تخت و خرگاه و راحله و مركبى نيكو براى مسترشد آماده ساخت ، و مسترشد عازم برگشت به بغداد شد . ولى در اين هنگام غفلتى از سلطان مسعود و لشكريانش سر زد ، و گروهى از باطنيان بناگاه بر سر مسترشد ريخته او را در خيمه‌گاهش كه در قريه‌اى در يك فرسخى مراغه قرار داشت با كارد از پاى درآوردند ، و گروهى از اصحابش را نيز به قتل رساندند .\r\nچون مسعود بر اين واقعه آگاه شد اظهار بىتابى و جزع كرد ، و با اضطراب تمام\r\n\r\n","description":"","footnote":"","page_name":" 408 ","page_number":428},
  {"content":"\r\n\r\nسوار شده به خيمه‌گاه مسترشد آمد و دستور داد قاتلين او را گرفته بكشند . سپس به فرمان سلطان علما و امرا جنازهء مسترشد را روى دوش گرفته به مراغه آوردند ، و در آن جا به خاك سپردند . قبر مسترشد اكنون در مراغه معروف است ، و گنبدى زيبا روى آن ساخته‌اند ، و من در سال شش صد و نود و هفت هنگامى كه به مراغه رفتم آن را ديدم .\r\nهنگام كشته شدن مسترشد مردم در پيرامون سبب قتلش سخن‌ها گفتند .\r\nگروهى بر آن بودند كه سلطان مسعود از قتل وى آگاه نبود و بدان رضايت نداشت و گروهى ديگر معتقد بودند سلطان مسعود خود با فرقهء باطنيان در اين باره سازش كرد ، و فرمان قتل او را به ايشان داد ، زيرا هنگامى كه مسترشد به گردآورى سپاه و لشكركشى جرأت ورزيد سلطان مسعود از وى بيمناك شد ، از طرفى براى او ممكن نبود آشكارا خليفه را به قتل برساند ، ازينرو ابتدا به ظاهر دربارهء وى احسان و نيكى كرد ، سپس پنهانى او را به قتل رسانيد . آنگاه گروهى از مقصّرين و جنايت‌كاران را بيرون آورده كشت ، و به مردم چنين وانمود كرد كه ايشان قاتلين خليفه بودند و به قصاص رسيدند . ولى قاتلين حقيقى خليفه را پنهانى آزاد كرد .\r\nاين در سال پانصد و بيست و نه بود .\r\n\r\nشرح چگونگى وزارت در زمان مسترشد :\r\nابو علىّ حسن بن علىّ بن صدقه از بهترين وزراى مسترشد محسوب مىشد . وى مردى فاضل و نيكوكار و بصير به امور و عالم به قوانين رياست بود . مسترشد در سال پانصد و سيزده او را به وزارت برگزيد ، و به لقب جلال الدّين ، سيد الوزراء ، صدر الشّرق و الغرب ظهير المؤمنين ملقّب كرد .\r\nابن صدقه به حساب و امور منطقهء سواد آشنايى داشت ، ليكن هيچ گونه كرم و بزرگوارى از او ديده نمىشد . پس از چندى مسترشد ابن صدقه را گرفته از\r\n\r\n","description":"","footnote":"","page_name":" 409 ","page_number":429},
  {"content":"\r\n\r\nوزارت عزل كرد ، ولى او در اين كار اراده‌اى از خود نداشت ، بلكه ضرورت اقتضا كرد به چنين كارى اقدام كند ، زيرا وزير سلطان همواره با ابن صدقه دشمنى و كينه‌ورزى مىنمود . پس از اندك مدّتى مانع بر طرف شد و مسترشد ابن صدقه را دوباره به وزارت برگزيد ، و او را خلعت بخشيد ، و به ارباب دولت دستور داد پيشاپيش او به ديوان بيايند . ابن صدقه اوّلين وزيرى بود كه ارباب دولت پيشاپيش او پياده رهسپار مىشدند . روزى ابن صدقهء وزير در مسند وزارت نشسته بود ، و سديد الدّوله بن انبارى كاتب انشاء در حالى كه اشعارى در هجو وزير گفته درون آستين نهاده بود بر او وارد شد ، قضا را ورقه‌اى كه سديد الدّوله اشعارش را در آن نوشته بود از آستينش افتاد ، و وزير به سرعت دست دراز كرده آن را برداشت و ديد اشعارى در آن نوشته شده است كه از آن جمله اين بيت است :\r\n انت الّذى كونه فساد * فى عالم الكون و الفساد \r\n« تويى كه در عالم كون و فساد بودنت باعث فساد است » .\r\nچون سديد الدّوله ديد اشعارش به دست وزير افتاد ، از ترس و شرمندگى بىخود و ناتوان شد ، و چون وزير آن را خواند به مطلب پى برد ، و هجو را از خود بازگردانده به سديد الدّوله وارد ساخت و به دو گفت : اين ابيات را مىدانم ، اين بيت نيز از آن جمله است :\r\n و لقّبوه السّديد جهلا * و هو برىء من السّداد \r\n« او را از راه نادانى سديد لقب داده‌اند حال آنكه وى از راستى و درستى بيزار است » .\r\nابن صدقه بيت مذكور را بالبداهه به نظم آورد ، سديد الدّوله نيز شرمنده شد و از پاسخ خوددارى كرد . چون سلطان سنجر عازم رفتن به بغداد شد و خليفه را تهديد كرد ، ابن صدقهء وزير به دو نوشت : به خدا سوگند اگر از جاى خود بجنبى\r\n\r\n","description":"","footnote":"","page_name":" 410 ","page_number":430},
  {"content":"\r\n\r\nآنچه را پشت سر دارى از تو جدا مىكنم . و تو را نيز از آن مىبرّم ، و اگر يك فرسخ راه بسپرى دو فرسخ به سويت مىآيم .\r\nابو علىّ بن صدقهء وزير در پايان روزگار خويش بيمار شد ، و مسترشد وى را عيادت كرده اين شعر را انشاد نمود :\r\n دفعنا بك الآفات حتّى اذا أتت * تريدك لم نسطع لها عنك مدفعا \r\n« ما هر آفتى را به وسيلهء تو دفع مىكرديم ، كنون آفتى به تو رسيده است كه از جلوگيرى آن درمانده‌ايم » .\r\nكار ابن صدقهء وزير همچنان رو به پريشانى و اضمحلال مىرفت تا آنكه در سال پانصد و بيست و دو درگذشت .\r\n\r\nوزارت شريف ابو القاسم على بن طراد زينبى :\r\nوى ابو القاسم علىّ بن طراد بن محمّد ، نقيب النّقباء بن ابو القاسم علىّ ، نقيب النّقباء بن حسن بن محمّد بن عبد الوهّاب بن سليمان بن عبد اللّه بن محمّد بن ابراهيم امام بن محمّد بن علىّ بن عبد اللّه بن عبّاس است .\r\nايشان بدان واسطه به زينبى شهرت يافتند كه مادرشان زينب دختر سليمان بن علىّ بن عبد اللّه بن عبّاس بود ، و به سبب او به زينبى معروف شدند .\r\nابو القاسم زينبى در شناسايى و اطّلاع بر قوانين وزارت و اسباب رياست بصيرتى كامل داشت ، و همو بود كه براى خلع راشد باللّه مردم را گرد آورد و او را خلع كرد ، سپس براى خلافت مقتفى لأمر اللّه كوششى تمام كرد ، و با سلطان مسعود در اين باره اتّفاق نمود ، و وزارت دو خليفه مسترشد و مقتضى را عهده - دار شد .\r\nچون مسترشد ابو القاسم زينبى را به وزارت برگزيد ، و با وى راجع به منصبش گفتگو كرد به دو گفت : هر كس به وزارت مىرسد افتخارى نصيبش\r\n\r\n","description":"","footnote":"","page_name":" 411 ","page_number":431},
  {"content":"\r\n\r\nمىشود ، جز تو كه وزارت به وجودت افتخار يافته است . و يك دست تمام خلعت از دار الخلافه براى او فرستاد ، و ارباب مناصب را فرمان داد هنگام رفتن وزير به ديوان پيشاپيش او رهسپار شوند .\r\nابو القاسم زينبى مدّتى را در وزارت بسر برد ، سپس مسترشد وى را گرفته عزل كرد . پس از چندى دوباره او را با وضعى نيكوتر از بار اول به وزارت برگرداند .\r\nهنگامى كه مسترشد به جنگ سلطان مسعود رهسپار شد - چنان كه شرحش گذشت - ابو القاسم زينبى وزير نيز همراه او بود ، و چون مسترشد به قتل رسيد ابو القاسم نزد سلطان مسعود پايه‌اى بلند يافت ، و سلطان مقام وى را بالا برد ، و او را بهره‌مند ساخت و با خود به بغداد آورد .\r\nاز آن جا كه ابو القاسم زينبى در خلع راشد و نشاندن مقتفى به جاى او با سلطان مسعود اتّفاق نمود ، و در اين باره كوششى شايسته كرد ، سلطان مسعود سعى او را منظور داشته همواره وى را سپاسگزارى مىنمود .\r\nبقيّهء شرح احوال وزير ابو القاسم زينبى را هنگامى كه از وزارتش براى مقتفى سخن مىگوييم نقل خواهيم كرد .\r\n\r\nوزارت ابو نصر احمد بن نظام الملك وزير :\r\nابو نصر مردى كريم و زيباروى بود . او وزارت مسترشد را عهده‌دار شد ، و روشى پسنديده در پيش گرفت . چون مسترشد بر آن شد كه بارهء بغداد را بنا كند مبلغ پانزده هزار دينار هزينهء آن را بر مردم تقسيط كرد ، ولى ابو نصر وزير همهء آن مبلغ را به عهده گرفت ، و از مال خويش از طرف مردم ادا كرد .\r\nدوران ابو نصر وزير چندان طول نكشيد ، و در سال پانصد و چهل و چهار درگذشت .\r\n\r\n","description":"","footnote":"","page_name":" 412 ","page_number":432},
  {"content":"\r\n\r\n\r\nوزارت انوشيروان بن خالد بن محمّد كاشانى\r\nانوشيروان يكى از نيكان و برگزيدگان و بزرگان مردم عصر خويش به شمار مىآمد . وى براى خلفا و سلاطين هر دو وزارت كرد . انوشيروان همواره از وزارت استعفا مىكرد ، و استعفايش قبول مىشد ، ولى دوباره نامزد وزارت مىگشت ، و از روى كراهت آن را مىپذيرفت .\r\nهموست كه ابن حريرى مقامات حريرى را برايش تصنيف كرد ، و در اوّل مقامات به دو اشارت كرده گويد : « فأشار من أشارته حكم ، و طاعته غنم » .\r\nارّجانى شاعر [ 1 
  ] زمانى از انوشيروان وزير خيمه‌اى خواست ، و انوشيروان نيز زرى بسيار برايش فرستاد ، و به دو پيام داد كه با آن خيمه‌اى را كه خواسته است بخرد ، ارّجانى در اين باره سرود :\r\n للّه درّ ابن خالد رجلا * أحيا لنا الجود بعد ما ذهبا\r\nسألته خيمة ألوذ بها * فجادلى ملء خيمة ذهبا \r\n« خدا ابن خالد ، اين مرد را خير دهاد كه جوانمردى را كه از ميان رفته بود زنده كرد . من خيمه‌اى از او خواستم كه بدان پناه برم ، ولى او يك خيمه زر برايم فرستاد . » انوشيروان بن خالد بسيار متواضع بود ، و به داشتن اين خلق شهرت داشت وى براى هر كس كه به خانه‌اش درمىآمد به پا مىخاست .\r\nابن هبّاريّهء [ 2 
  ] شاعر وى را هجو كرده در اين باره گويد :\r\n\r\n\r\n","description":"","footnote":"\r\n[ ( 1 - ) 
  ] ارجانى : ابو بكر احمد بن محمّد شاعر و فقيه و قاضى شوشتر بوده . اشعارى در غايت حسن و طراوت و دقت و ملاحت داشته است سال وفاتش 544 هجرى است . مدرس تبريزى :\r\nريحانة الادب .\r\n[ ( 2 - ) 
  ] ابن هباريه محمّد بن محمّد بن صالح هاشمى عبّاسى از مشاهير شعرا و ملازم خواجه - نظام الملك بوده است ، اشعارش در غايت فصاحت و بلاغت و ليكن بسيار عيب‌جو و بدگو بوده ، سال وفاتش 504 - 509 هجرى است . مدرس تبريزى : ريحانة الادب .\r\n","page_name":" 413 ","page_number":433},
  {"content":"\r\n\r\n هذا تواضعك المشهور عن ضعة * تبدو فمن اجلها بالكبر تتّهم\r\nقعدت عن صلة الرّاجى و قمت له * فذا و ثوب على الطلّاب لا لهم \r\n« اين فروتنى آشكار تو از فرومايگى تو است بدين سبب به كبر متّهمى . تو از صله و عطاى اميدواران پهلو تهى مىكنى ولى براى ايشان به پا مىخيزى ، اين پنجه در افكندن با ايشان است نه فروتنى در مقابل ايشان » .\r\nنيز ابن هبّاريّه به پى در پى برخاستن انوشيروان بن خالد اشاره كرده گويد :\r\n رايت مشروبه يعبّى * مزاودا فى يد الغلام\r\nفقلت لا يعرضنّ لشرب الدّ * واء من غير ما سقام\r\nفما به حاجة اليه * فأنّه دائم القيام \r\n« در دست غلام ابن خالد دوايى را آماده ديدم . گفتم مبادا بدون داشتن درد دوايى بنوشد . وى به دوا حاجتى ندارد زيرا پيوسته در حال برخاستن است » .\r\nميان انوشيروان بن خالد و ابو القاسم زينبى وزير همواره خشم و دشمنى و رقابت بر سر وزارت وجود داشت . هنگامى كه ابو القاسم زينبى عزل شد و انوشيروان بن خالد به جاى او نشست ، مردم به وسيله عيب‌جويى از وزير زينبى به انوشيروان بن خالد تقرّب مىجستند . روزى حيص بيص [ 1 
  ] شاعر بر انوشيروان بن خالد وارد شده قصيده‌اى براى وى انشاد كرد كه اولش اين بود :\r\n شكرا لدهرى بالضّمير و بالفم * لمّا اعاض بمنعم عن منعم \r\n« روزگار را با زبان و دل سپاس كه منعى را به جاى منعمى براى ما برگزيد » .\r\nو مقصودش انوشيروان بن خالد و وزير زينبى بود . مردم گفتار حيص بيص\r\n\r\n\r\n","description":"","footnote":"\r\n[ ( 1 - ) 
  ] ابو الفوارس سعد بن محمّد صيفى ملقب به حيص بيص ، فقيه و اديب و شاعر مشهور .\r\nمتوفى در سال 574 هجرى . ابن خلكان : وفيات الاعيان .\r\n","page_name":" 414 ","page_number":434},
  {"content":"\r\n\r\nشاعر را نيكو شمردند ، و آن را نشانهء وفادارى و آزادمنشى وى دانستند . پس از چندى انوشيروان بن خالد درگذشت ، و وزير زينبى دوباره به وزارت برگشت ، و مردم با بدگويى از انوشيروان بن خالد خود را به وزير زينبى نزديك مىنمودند .\r\nدر اين وقت حيص بيص شاعر بر او وارد شده اين شعر را انشاد كرد :\r\n بقيت و لا زلّت بك النّعل انّنى * فقدت اصطبارى يوم فقد بن خالد \r\n« همواره بمانى و از گزند روزگار بدور باشى ، چه من از روزى كه ابن خالد درگذشت شكيبايى را از دست داده‌ام » .\r\nانوشيروان بن خالد در سال پانصد و سى و دو درگذشت .\r\nدوران مسترشد باللّه و وزرايش سپرى شد . و پس از وى پسرش راشد باللّه ابو جعفر منصور بن مسترشد به خلافت رسيد .\r\n\r\nخلافت راشد باللّه\r\nچون در سال پانصد و بيست و نه خبر كشته شدن مسترشد رسيد با راشد باللّه پسر وى به خلافت بيعت شد ، و راشد باللّه لشكرى انبوه فراهم آورده آمادهء جنگ با مسعود شد . مسعود نيز به قصد تصرّف عراق بدان جا رو آورد ، و با پنج هزار سوار وارد بغداد شد . راشد چون اين بديد از جنگ با مسعود خوددارى كرد ، و از بغداد به موصل رفت ، و سلطان مسعود بغداد را تصرّف كرد ، و در آن جا به استقلال فرمان رانده به تدبير امور پرداخت ، و اظهار عدل كرد ، و لشكريان را از آزار رساندن به مردم بازداشت . سپس قضات و شهود را گرد آورده در طعن راشد از ايشان نوشته گرفت ، و هم نوشته‌اى دربارهء خلع راشد ترتيب داد ، و آن را به امضاى قضات رسانيد ، و عهده‌دار همهء اين كارها ابو القاسم زينبى وزير بود .\r\nسلطان مسعود با وزير زينبى دربارهء اين كه چه كسى را به خلافت برگزيند مشورت كرد ، وزير زينبى در پاسخ او گفت : مولانا ، من شخصى را سراغ دارم كه\r\n\r\n","description":"","footnote":"","page_name":" 415 ","page_number":435},
  {"content":"\r\n\r\nبراى اين كار صالح است . سلطان مسعود گفت : نامش چيست ، وزير زينبى گفت :\r\nمىترسم اگر اكنون نامش را ببرم او را بكشند ، هر گاه وارد بغداد شديم نامش را برايت خواهم گفت .\r\nچون هنگام آن رسيد كه شخصى را به خلافت برگزينند ، وزير زينبى ابو عبد اللّه محمّد مقتفى عموى راشد را به سلطان مسعود معرفى كرد ، و سلطان مسعود براى وى بيعت گرفت ، و او را به كرسى خلافت نشاند .\r\nامّا راشد كارش در موصل رونق نگرفت ، و از آن جا به اصفهان رهسپار شد ، سپس گروهى از ملاحده بر سر او ريخته وى را نزديك دروازهء اصفهان به قتل رساندند . و قبر راشد در آن جا معروف است . اين در سال پانصد و سى و دو بود .\r\n\r\nشرح چگونگى وزارت در زمان راشد باللّه :\r\nچون خلافت در اختيار راشد باللّه قرار گرفت ، وى جلال الدّين ابو الرّضا محمّد بن صدقه را به وزارت برگزيد . ولى دوران ابو الرّضا چندان طول نكشيد ، زيرا از پيش‌آمدها بيمناك شد ، و به زنكى بن آقسنقر [ 1 
  ] فرمانرواى موصل پناه برد . زنكى نيز وى را در پناه خود گرفت ، و به كارهايش سر و سامان داد .\r\nچون راشد از بغداد خارج شد ابو الرّضا در بعض خدمات ديگر جز وزارت به كار گماشته شد ، و سپس در سال پانصد و پنجاه و شش درگذشت . ابو الرّضا روشى كه قابل ذكر باشد نداشت .\r\nدوران راشد و وزرايش سپرى شد ، و پس از وى عمويش مقتفى لامر اللّه ابو عبد اللّه محمّد بن مستظهر به خلافت رسيد ، و در سال پانصد و سى با وى به خلافت بيعت شد .\r\n\r\n\r\n","description":"","footnote":"\r\n[ ( 1 - ) 
  ] عماد الدّين زنكى بن آقسنقر حاجب ، از غلامان ملكشاه بود ، و در سال 521 به حكومت عراق و الجزيره و سپس شام و حلب رسيد ، و با صليبيون به جنگ پرداخت . لين پول :\r\nطبقات سلاطين اسلام .\r\n","page_name":" 416 ","page_number":436},
  {"content":"\r\n\r\n\r\nخلافت مقتفى لامر اللّه\r\nمقتفى از افاضل خلفا بود . چون سلطان مسعود وى را به خلافت برگزيد و برايش بيعت گرفت ، و آنچه زر و اسباب و اثاث و ديگر چيزها كه در دار الخلافه بود به چنگ آورد ، و نمايندگانش همهء نواحى عراق را تصرف كردند ، نزد مقتفى فرستاده پيام داد كه : براى مخارج خود و خانواده‌ات هر چه احتياج دارى بگو تا تيول‌هايى - در اختيارت بگذارم . مقتفى در پاسخ گفت : ما در خانهء خود هشتاد استر داريم كه براى اهل خانه آب نوشيدنى از دجله مىآورند ، تو خود بنگر خانواده‌اى كه هر روز هشتاد استر آب نوشيدنى افراد آن را فراهم مىكنند ، ساير نيازمنديهاى ايشان چه قدر است . سلطان مسعود گفت : ما مردى بزرگ را به مسند خلافت نشانده‌ايم خداوند شرّ او را از ما بگرداند .\r\nدر زمان مقتفى فتنه‌ها و جنگ‌هايى ميان او و پادشاهان ايران درگرفت ، و در همهء آن جنگ‌ها پيروزى از آن مقتفى بود . نيز در روزگار وى تبهكاران و عيّاران دست به شورش زدند ، ولى مقتفى به پا خاسته آنان را سركوبى كرد .\r\nمقتفى در سال پانصد و پنجاه و پنج درگذشت .\r\n\r\nشرح چگونگى وزارت در زمان مقتفى :\r\nاوّلين وزير مقتفى ابو القاسم علىّ بن طراد عبّاسى زينبى وزير برادرش مسترشد بود .\r\nهنگامى كه با مقتفى بيعت شد وى ابو القاسم زينبى را به وزارت برگزيد .\r\nزيرا ابو القاسم بود كه مقتفى را به سلطان مسعود معرّفى نمود ، و در بيعت گرفتن براى او قيام كرد .\r\nابو القاسم مدّتى را در وزارت مقتفى برقرار بود ، سپس ميان آن دو كدورتى افتاد كه ابو القاسم از مقتفى بيمناك گشت ، و به خانهء سلطان پناهنده شد ، و مدّتى\r\n\r\n","description":"","footnote":"","page_name":" 417 ","page_number":437},
  {"content":"\r\n\r\nدر آن جا به عنوان پناهنده به سر برد ، تا آنكه از طرف سلطان دربارهء او با خليفه مكاتبه به عمل آمد ، سپس مقتفى اذن داد ابو القاسم با احترام به خانهء خود برگردد .\r\nوى نيز به خانهء خود برگشت ، و همچنان بىكار نشست ، و به پريشان حالى افتاد ، و رشتهء كارش از هم گسيخت ، و سخت تنگدست و نگون بخت شد ، تا جايى كه بيمار گرديد ، و به قدرى بوييدنى ميل كرد ، ولى توانايى خريدن آن را نداشت .\r\nابو القاسم زينبى چون به خانهء سلطان پناه برده بود بيشتر اموال خود را صرف خواتين و اتباع و ارباب دولت سلطان كرد ، و بذل و بخشش وى همواره متوجّه گروهى از دولتيان و جز ايشان از دانشمندان و ميهمانان و درخواست كنندگان بود . چون ابو القاسم زينبى به مرضى كه بر اثر آن درگذشت گرفتار شد ، مقتفى نامه‌اى به دو نوشت و در آن وى را استمالت نمود ، و وعده‌هاى نيك به دو داد ، ابو القاسم نيز بدين شعر تمثل جست :\r\n اتت و حياض الموت بينى و بينها * و جادت بوصل حين لا ينفع الوصل \r\n« هنگامى نزدم آمده كه ميان من و او گودال‌هاى مرگ قرار گرفته است ، و وقتى منّت وصل بر من نهاده كه وصل سودى ندارد » .\r\nو در پاسخ خليفه گفت : سفارش من اين است كه اهل و عيال و اطفال مرا نگاهدارى كنى . چون ابو القاسم زينبى درگذشت مقتفى همهء نيازمندىهاى فرزندان و صغار وى را به عهده گرفت ، و وظايف بسيار براى ايشان تعيين كرد .\r\nوزارت نظام الدّين ابو نصر مظفّر بن علىّ بن محمّد بن جهير بغدادى :\r\nنظام الدّين با علوم ، بخصوص با حديث نبوى ( ص ) مأنوس بود . دوران وى چندان طول نكشيد ، و روشى كه قابل ذكر باشد نداشت .\r\n\r\nوزارت مؤتمن الدّوله ابو القاسم على بن صدقه :\r\nخاندان مؤتمن الدّوله به وزارت و رياست شهرت داشتند . مؤتمن الدّوله مردى زيباروى و خوش خلق\r\n\r\n","description":"","footnote":"","page_name":" 418 ","page_number":438},
  {"content":"\r\n\r\nبود ، ليكن قوانين وزارت را نمىدانست . نيز وى عبادت پيشه بود و بسيار صدقه مىداد . مقتفى لامر اللّه وى را به وزارت برگزيد . گويند اين مؤتمن الدّولهء وزير ، با علم چندان سر و كار نداشت ، و در خواندن نامه‌ها ناتوان بود . وى به خواندن جزئى از قرآن و يكى از كتب ادب شروع كرد ، و همواره آن جزء و كتاب مقابلش بود و در آن دو مىنگريست . و نيك آنها را مىخواند ، ليكن چگونگى حال وى در مدّت وزارتش بر مردم پوشيده بود ، و چون درگذشت اين مطلب فاش شد مؤتمن الدّولهء مذكور روشى كه قابل ذكر باشد نداشت .\r\n\r\nوزارت عون الدّين ابو المظفر يحيى بن هبيره :\r\nزادگاه يحيى بن هبيره قريه‌اى به نام « دور » از توابع دجيل بود كه اكنون دور الوزير ناميده مىشود ، و به ابن هبيره منسوب است .\r\nهبيره پدر يحيى در قريهء مذكور برزگر بود ، و پيوسته فرزندش را به تحصيل ادب و استفادهء از علوم وادار مىكرد ، و او را در كودكى پى در پى به بغداد مىبرد ، و در محافل بزرگان و نزد فضلاى زمان حاضر مىساخت . يحيى نيز خود چنان بود كه گفته‌اند : « و لها من نفسها طرب » . يحيى بن هبيره كودك بود كه پدرش درگذشت ، سپس يكباره به كار پرداخت . و دستخوش دگرگونىهاى روزگار شد ، و سختىها كشيد ، و به دام تنگدستى افتاد ، و همواره از خدمتى به خدمت بالاتر مىپرداخت ، تا آنكه وزارت مقتفى را عهده‌دار شد . وى مدّتى را در وزارت ماند ، و وظيفه‌اش در هر سال صد هزار دينار بود . يحيى بن هبيره مردى كريم و بخشنده و سخاوتمند بود . چون سال به پايان مىرسيد حتّى يك درهم در خزانهء وى باقى نمىماند . مقتفى و مستنجد دربارهء او مىگفتند : شخصى كه از هر جهت مانند يحيى بن هبيره باشد براى بنى عبّاس وزارت نكرده است . يحيى بن هبيره در سركوبى دولت سلجوقى دستى توانا و شيوه‌هايى جالب داشت . وى مردى\r\n\r\n","description":"","footnote":"","page_name":" 419 ","page_number":439},
  {"content":"\r\n\r\nموقّر و فروتن و بردبار بود . چون عهده‌دار وزارت شد در حالى كه خلعت پوشيده بود به ديوان آمد ، در اين وقت چشمش به يكى از غلامان ديوان افتاد كه دور از وى ايستاده بود ، يحيى بن هبيره او را نزد خود فرا خوانده به رويش لبخند زد ، و فرمود قدرى زر و جامه به او بدهند ، سپس گفت : لا إله الّا اللّه ، به ياد دارم يك بار وارد اين ديوان شدم و در گوشه‌اى نشستم ، اين غلام آمد و دست مرا گرفته كشيد و گفت : برخيز اين جا جاى تو نيست ، اكنون ديدم آن غلام در گوشه‌اى ايستاده اثر بيم در وى آشكار است ، خواستم بدين وسيله آرام گيرد ، و ترس وى زدوده شود .\r\nيحيى بن هبيره روزى در ديوان يك نفر سپاهى را ديد و به حاجب خود گفت :\r\nبيست دينار و يك كرّ گندم به اين سپاهى بده ، و به دو بگو ديگر به ديوان نيايد ، و روى خود را به ما نشان ندهد ، مردم چون سخن يحيى بن هبيره را شنيدند به يك ديگر اشاره كرده چشم دوختند تا سبب آن را دريابند ، وزير ملتفت شده به ايشان گفت : اين سپاهى شحنهء قريهء ما بود ، هنگامى شخصى از اهل قريه كشته شد ، اين شخص آمده گروهى از مردم قريه را دستگير كرد ، و مرا نيز با ايشان گرفته دست بسته در كنار اسب خود روان ساخت ، و در آزار و زدن من فروگذارى ننمود ، سپس از هر يك از همراهان من چيزى گرفته ايشان را رها كرد ، چون من و او مانديم گفت : تو نيز چيزى بده تا آزادت كنم ، گفتم به خدا سوگند چيزى ندارم به تو بدهم ، وى دوباره شروع به زدن و اهانت من كرد ، سپس گفت : برو گم شو و دست از من برداشت . در اين صورت من نمىخواهم روى چنين شخصى را ببينم .\r\nاز انديشه‌هاى لطيف يحيى بن هبيره اين است كه وزراى پيش از وى به القابى ناميده مىشدند كه از آن جمله سيّد الوزرا بود . ليكن يحيى به كتّاب و نويسندگان\r\n\r\n","description":"","footnote":"","page_name":" 420 ","page_number":440},
  {"content":"\r\n\r\nدستور داد اين لقب را در ضمن القاب وى ننويسند ، و گفت : من در اين باره به انديشه پرداخته ديده‌ام خداوند تعالى هارون را وزير ناميد ، تا آنجا كه از قول موسى ( ع ) در قرآن چنين فرمود :    وَ اجْعَلْ لِي وَزِيراً مِنْ أَهْلِي ، هارُونَ أَخِي ، اشْدُدْ بِهِ أَزْرِي    [ 1 
  ] نيز شنيده‌ام كه از پيغمبر ( ص ) روايت شده كه فرمود : من از اهل آسمان دو وزير دارم يكى جبرئيل ديگرى ميكائيل ، و از اهل زمين نيز دو وزير دارم ابو بكر و عمر [ 2 
  ] » . نيز پيغمبر ( ص ) فرمود : « خداوند تعالى اصحابى چند براى من برگزيد ، و ايشان را وزرا و انصار من قرار داد . » يكى از ندماى يحيى بن هبيره درباره وى نقل كرده گفته است : ما روزى نزد يحيى بن هبيره نشسته بوديم ، در اين وقت حاجب آمده گفت : مولانا مردى از اهل سواد كه مىگويد فلان پسر فلان است ، و عبايى در هم پيچيده همراه دارد بر در سرا ايستاده مىخواهد به ديدن تو بيايد ، وزير او را شناخته به حاجب گفت :\r\nوى را به خانه درآور ، آنگاه پيرمردى بلند قدّ از اهل سواد كه جامه‌هايى پنبه‌اى و درشت بر تن ، و دستارى از پارچهء رنگارنگ بر سر ، و جفتى گيوه به پا داشت وارد شد و به وزير سلام كرد و گفت : اى سرور من ، چون مادر كودكان من ( يعنى همسرش ) پى برد كه عازم بغدادم به من گفت : شيخ يحيى بن هبيره را از قول من سلام برسان ، و احوال‌پرسى كن . و همو اين نان‌ها را براى تو پخته فرستاده است وزير لبخندى زده اظهار شادمانى كرد و گفت : خدا خيرش دهاد ، سپس آن مرد عبايى را كه همراه داشت گشود ، و چند گردهء نان جوين كه كامهء تود در آن به كار رفته بود از ميان عباى خود بيرون آورد . وزير دو عدد از نان‌ها را برداشته گفت :\r\n\r\n\r\n","description":"","footnote":"\r\n[ ( 1 - ) 
  ] سوره طه ، آيه 29 - 30 - 31 .\r\n[ ( 2 - ) 
  ] پر واضح است كه حديث مذكور عامى است و از طرق اهل سنت روايت شده است . امام فخر رازى در تفسير كبير خود در ذيل آيهء :  وَ اجْعَلْ لِي وَزِيراً مِنْ أَهْلِي  اين حديث را نقل كرده است .\r\n","page_name":" 421 ","page_number":441},
  {"content":"\r\n\r\nاين سهم من از اين ارمغان و بقيّه را نيز ميان حاضرين تقسيم كرد . سپس در بارهء حوايج آن مرد و همسرش پرسش نمود ، و خواسته‌هاى ايشان را برآورد ، و به كسانى كه در آن جا بودند گفت : اين مرد در قريهء ما همسايه و شريك زرع مختصر من بود ، و او را به امانت مىشناسم .\r\nاز جمله چاره‌انديشىهاى يحيى بن هبيره اين بود كه در يكى از بلاد عجم مردى در هر روز جمعه كه نماز به پا مىشد برخاسته به بدگويى دربارهء خليفه مىپرداخت ، و به سلطان دعا مىكرد ، چون اين خبر به گوش ابن هبيرهء وزير رسيد شخصى از اهل بغداد را خواسته به او فرمود بدان نقطه سفر كند ، در ضمن ده دينار طلا و شيشه‌اى كه رنگ خضاب در آن بود به دو داده گفت : چون بدان بلده وارد شدى در زىّ تجّار در آى ، و روز جمعه به مسجد برو ، و چون آن شخص به نفرين و بدگويى دربارهء خليفه پرداخت تو نيز برخيز و آمين بگو ، و پى در پى اشك بريز و بگو : آرى خدا وى را چنين و چنان كند كه مرا از عيال و وطنم دور كرد ، و به فقر و تنگدستى افكند ! همچنين جمعهء ديگر برخيز و گريه كن و خليفه را دشنام ده ، سپس به آن مرد بگو : من سوگند ياد كرده‌ام كه دهان تو را پر از طلا كنم ، و دينارها را در دهان وى بريز و از مسجد خارج شو ، و رنگى را كه در شيشه است به صورت و ريش خود بمال ، زيرا اين رنگ پوست صورتت را تيره و ريشت را سياه مىكند ، پس از آن زىّ خود را تغيير بده تا شناخته نشوى و در معرض هلاكت قرار نگيرى . فرستادهء وزير نيز به دستور وى عمل كرد ، و چون دينارها مسموم بود آن مرد هنگامى كه به خانهء خود رفت در تب و تاب افتاد و همچنان به خود مىپيچيد تا آنكه همان روز درگذشت ، و فرستادهء وزير نيز رنگ را به كار برده خود را پنهان كرد ، و به بغداد برگشت .\r\nنيز از شيوه‌هايى كه يحيى بن هبيره به كار مىبرد اين بود كه نامه‌هايى را كه\r\n\r\n","description":"","footnote":"","page_name":" 422 ","page_number":442},
  {"content":"\r\n\r\nبراى پادشاهان اطراف مىفرستاد در پوستى نازك و كوچك مىنوشت ، سپس پوست ساق فرستاده را به قدر آن كه نامه در آن جاى گيرد مىشكافت ، و نامه را در آن مىنهاد ، و مىگذاشت تا پوستش به هم آمده بجوشد ، سپس وى را به جايى كه بايد برود روانه مىكرد .\r\nدربارهء پردلى و پايدارى يحيى بن هبيره نقل كرده‌اند كه وى روزى در ديوان نشسته بود ، و امرا و بزرگان و صدور نيز روبروى او قرار داشتند ، در اين هنگام مارى بزرگ از سقف روى شانهء وزير افتاد و از آن جا به دامنش خزيد . ارباب دولت كه جملگى در آن جا حاضر بودند چون اين بديدند از جاى جسته پاى به فرار نهادند ، ليكن وزير از جاى نجنبيد ، و از مسند خود تجاوز نكرد ، گويى هيچ اتّفاقى رخ نداده است . سپس به غلامان فرمود مار را بكشند ، ايشان نيز پيش روى او مار را كشتند .\r\nبه هر حال ابن هبيره از وزراى فاضل و گرانمايه و بزرگ به شمار مىآمد ، و در نگاهدارى مملكت و ادارهء دولت دستى توانا داشت ، و در علوم و تصانيف از مردم زمان خويش افزون بود . ابن هبيره اشعارى زياد داشت كه از آن جمله است :\r\n يقين الفتى يزرى بحالة حرصه * فقوّة ذا عن ضعف ذا تتحصّل\r\nاذا قلّ مال المرء قلّ صديقه * و قبّح منه كلّ ما كان يجمل \r\n« حرص و آز به يقين شخص زيان مىرساند و نيروى آن از ضعف اين سرچشمه مىگيرد . هر گاه مال شخص اندك شود دوستانش نيز اندك مىشوند و نيكىهاى او جملگى زشت به شمار مىآيند » .\r\nابن هبيره در پايان روزگار خويش به فزونى بلغم گرفتار شد ، و در حالى كه\r\n\r\n","description":"","footnote":"","page_name":" 423 ","page_number":443},
  {"content":"\r\n\r\nبه سجده رفته بود درگذشت . اين در سال پانصد و شصت بود .\r\nدوران مقتفى لامر اللّه و وزرايش پايان يافت ، و در سال پانصد و پنجاه و پنج پس از مرگ وى پسرش مستنجد باللّه ابو المظفّر يوسف به خلافت رسيد .\r\n\r\nخلافت مستنجد باللّه\r\nمستنجد مردى چالاك و كاردان بود . چون به خلافت رسيد هر گونه باج ستانى و ستمكارى را از ميان برد ، ليكن مرتكب يك كار زشت شد ، و آن اين بود كه مقاطعات را لغو نمود و خراج را به جاى آن معمول كرد [ 1 
  ] ، لذا اين كار بر علويّين كوفه و ساير نقاط گران آمد ، و آن را به ابن هبيره نسبت دادند ، و در مجالس و محافل او را لعن كردند .\r\nدر زمان مستنجد فتح مصر آغاز شد ، و كار دولت فاطميّين در آن جا رو به ضعف نهاد ، و سرانجام در دوران مستضيء پسر مستنجد مصر به طور كامل به دست صلاح الدّين يوسف بن ايّوب فتح شد مستنجد را در حمّام خفه كردند ، و اين كار در پى بيمارى سختى كه عارض وى شد به دست بزرگان دولت او صورت گرفت . زيرا ايشان از مستنجد بر جان خود بيم داشتند . اين در سال پانصد و شصت و شش بود .\r\n\r\nشرح چگونگى وزارت در زمان مستنجد :\r\nچون با مستنجد بيعت شد وى ابن هبيره وزير پدرش را همچنان در مسند خلافت برقرار نمود ، و به مقام و منزلت او افزود . دربارهء روش ابن هبيره آنچه\r\n\r\n\r\n","description":"","footnote":"\r\n[ ( 1 - ) 
  ] بايد دانست كه قضاوت مؤلف در اين باره بر اساس نوعى انديشهء اقطاعى و تيول‌دارى است كه در آن زمان و قبل و بعد آن كم و بيش در مغز گروهى از طبقات راسخ بوده است ، و گرنه لغو رسم مقاطعهء ماليات ، و كوتاه كردن دست كسانى كه سالانه مقدارى مال به مركز خلافت مىرساندند ، و چند برابر آن را از رعاياى نواحى مورد مقاطعهء خود با آزار و شكنجه مىگرفتند ، و آنگاه بستن خراج مشروع كارى زشت نبوده است . بلكه با در نظر گرفتن شرايط و مقتضيات آن زمان ظاهرا اين خود يك نوع صلاح‌انديشى و شهامتى بوده كه از ناحيهء مستنجد بروز كرده است .\r\n","page_name":" 424 ","page_number":444},
  {"content":"\r\n\r\nمىبايست نقل شد و نيازى به تكرار آن نيست .\r\n\r\nوزارت محمّد بن يحيى بن هبيره :\r\nلقب وى عزّ الدّين بود ، و پس از درگذشت پدرش يحيى به جاى او وزارت كرد . محمّد بن يحيى مردى فاضل و مهتر و مظهر سرورى و سيادت بود ، اشعارى خوش و دلپذير داشت ، و ادب و حديث نبوى را نيك مىدانست .\r\nمحمّد بن يحيى چندى پس از مرگ پدر به زندان افتاد ، و پس از زندانى شدن خبرى از وى به دست نيامد . اين دو بيت را نقل كرده مىگويند از اوست :\r\n كم منحت الأحداث صبرا جميلا * و لكم خلت صابها سلسبيلا\r\nو لكم قلت للّذى ظلّ يلحا * نى على الوجد و الأسى سل سبيلا \r\n« چه قدر در مقابل پيش‌آمدهاى روزگار شكيبايى به كار بردم ، و چه قدر تلخىهاى آن را مى خوشگوار پنداشتم . چه قدر به كسانى كه همواره در حال آشفتگى و اندوه دشنامم مىدادند گفتم : راه چاره را بجوييد » .\r\n\r\nوزارت شرف الدّين ابو جعفر محمّد بن ابى الفتح بن بلدى :\r\nابن بلدى پيش از وزارت ناظر واسط بود ، و در مدّت تصدّى نظارت نيرومندى و چابكى از خود نشان داد ، و ميزان درآمدها را بالا برد ، و سودهاى سرشار به دولت رساند ، ازينرو نزد مستنجد منزلتى بزرگ يافت ، و نوشته‌اى از جانب خليفه به واسط فرستاده شد كه حاصلش اين بود كه بايد وزير خليفه باشد ، و در اين باره بسيار تأكيد شده بود . ابن بلدى نيز با آنكه در واسط بود به وزارت مىپرداخت ، و فرمان صادر مىكرد ، و به پادشاهان اطراف نامه مىنوشت . سپس به بغداد آمد ، و موكبى عظيم ، در حالى كه همهء اعيان دولت در ميان آن بودند براى استقبال وى از بغداد خارج شد .\r\nميان عضد الدّين ابو الفرج محمّد بن رئيس الرؤسا كه استاد الدّار 5 بود ، و ابن بلدى\r\n\r\n","description":"","footnote":"","page_name":" 425 ","page_number":445},
  {"content":"\r\n\r\nكدورتى وجود داشت ، ازينرو عضد الدّين ، با آنكه خليفه وى را به بيرون شدن براى استقبال ابن بلدى واداشته بود ، از اين كار اظهار كراهت نمود ، و حاضر شد پنج هزار دينار بدهد و از استقبال ابن بلدى معاف شود ، خليفه گفت : اگر آن را نقدا بدهد از بيرون شدن براى استقبال معافش خواهد كرد ، عضد الدّين نيز آن مبلغ را شمرده فورا براى خليفه فرستاد . چون مبلغ مذكور به خزانهء خليفه سپرده شد خليفه به عضد الدّين امر كرد به استقبال ابن بلدى بشتابد ، آنگاه از جانب خليفه به عضد الدّين گفته شد : اين مال جريمهء آن است كه چيزى را كه خليفه خواسته تو آن را مكروه مىدارى ، اكنون برو و در پى فرمان‌هاى مبارك باش ! و بدين صورت آن مال از دست عضد الدّين رفت ، و عضد الدّين نيز براى استقبال ابن بلدى به اتّفاق موكب به جانب غربى دجله شتافت ، و مردم نيز به سوى صرصر [ 1 
  ] رفته آن جا وزير را ديدار كردند . چون چشم عضد الدّين به وزير افتاد خواست پياده شود ، ليكن وزير با صداى بلند گفت : به خدا سوگند اگر پياده شوى من نيز پياده خواهم شد . سپس عضد الدّين اظهار ادب و چاكرى نمود ، و هر دو در پشت اسب خويش يك ديگر را در بر گرفتند ، آنگاه عضد الدّين پيشاپيش وزير رهسپار شد . چون وزير به محاذات قصر تاج رسيد در زورقى نشسته از دجله عبور كرد ، و نزد خليفه حضور يافت ، و خليفه به عنوان وزارت با او گفتگو كرد ، و خلعت به دو بخشيد ، و دربارهء پرداختن به مهامّ دولت و امور ديوانى تأكيد و سفارش كرد . ابن بلدى نيز بار سنگين وزارت را به دوش گرفت ، و همواره كارش با راستى و درستى توأم بود ، تا آنكه ماجراى قتل مستنجد پيش آمد ، بدين معنى كه عضد الدّين استاد الدّار و بزرگان امرا بر وى چيره شده او را در حال\r\n\r\n\r\n","description":"","footnote":"\r\n[ ( 1 - ) 
  ] صرصر : عليا و سفلى ، نام دو قريه است در دو فرسخى بغداد در كنار نهر عيسى . ياقوت .\r\nمعجم البلدان .\r\n","page_name":" 426 ","page_number":446},
  {"content":"\r\n\r\nبيمارى داخل حمّام كردند ، و مستنجد بر اثر حرارت حمام درگذشت .\r\nاز آن پس عضد الدّين مستضيء فرزند مستنجد را بيرون آورده با وى بيعت كرد ، و شروطى چند با او در ميان نهاد ، و او را با قسم‌هاى سخت و استوار سوگند داد كه بدان شروط عمل كند . از جمله آن كه خود او وزير و فرزندش استاد الدّار باشند ، و فلان كس را به فرماندهى لشكر ، و فلان شخص را به فلان شغل برگزيند . مستضيء نيز به آنچه كه مورد نظر ايشان بود ملتزم شد ، و سوگندهاى سخت در اين باره ياد كرد ، ايشان نيز درون خانه با وى بطور خصوصى بيعت كردند ، سپس ابن بلدى وزير را فرا خواندند تا او نيز بيعت كند . چون ابن بلدى به دار الخلافه آمد وى را به محلّى برده آن جا گردنش را زدند ، و جسدش را بيرون آورده در مزبله‌اى كه در كنار باب المراتب بود انداختند ، سپس او را كشانده در دجله فرو افكندند . ابن بلدى رفتارى نيك و اخلاقى پسنديده داشت .\r\nدوران مستنجد باللّه و وزرايش پايان يافت ، و پس از وى پسرش مستضيء باللّه ابو محمّد حسن بن مستنجد به خلافت نشست .\r\n\r\nخلافت مستضيء باللّه\r\nدر سال پانصد و شصت و شش با مستضيء بيعت شد . مستضيء روشى ناپسند نداشت در زمان وى پى در پى بشارت فتح مصر و انقراض دولت فاطمى به بغداد مىرسيد .\r\nچون مستضيء به كرسى خلافت نشست به قتل ابن بلدى وزير پدرش اقدام كرد . و خود در سال پانصد و هفتاد و پنج درگذشت .\r\n\r\nشرح چگونگى وزارت در زمان مستضيء :\r\nاولين وزير مستضيء عضد الدّين ابو الفرج محمّد بن ابى الفتوح عبد اللّه بن رئيس الرّؤسا بود كه پيش از وزارت منصب استاد الدّارى داشت . عضد الدّين از\r\n\r\n","description":"","footnote":"","page_name":" 427 ","page_number":447},
  {"content":"\r\n\r\nاعيان و برجستگان مردم به شمار مىآمد . وى در زمان مستنجد استاد الدّار بود .\r\nچون براى مستنجد آن واقعه رخ داد عضد الدّين بر امور استيلا يافت ، و مستضيء را از زندان درآورده با وى بيعت كرد ، و او را سوگند داد ، مستضيء نيز عضد الدّين را وزير خود كرد ، سپس عضد الدّين با روشى پسنديده به ادارهء امور وزارت پرداخت .\r\nعضد الدّين در روزى كه به مسند وزارت نشست وجه نقد و گندم بسيار ميان كسانى كه در مدارس و مشاهد و مسجدها و خانقاه‌ها سكونت داشتند تقسيم كرد ، و كارها را چندان آسان گرفت كه هرگز در ميان مردم سابقه نداشت . خاندان عضد الدّين كه از زمان قديم آل رفيل ناميده مىشدند همواره به رياست شهرت داشتند .\r\nابن تعاويذى [ 1 
  ] بغدادى شاعر خاندان رفيل بود ، و با ايشان وابستگى داشت و بيشتر عمر خود را با آنها گذراند . وى در اين شعر ايشان را مخاطب ساخته گويد .\r\n قضيت شطر العمر فى مدحكم * ظنّا بكم انّكم اهله\r\nوعدت افنيه هجاءا لكم * فضاع فيكم عمرى كلّه \r\n« من بيشتر عمر خود را در مدح شما گذراندم بدين گمان كه شما شايستهء آن هستيد . سپس برگشته باقى آن را در هجو شما صرف كردم و در حقيقت سراسر عمر من در پيرامون شما تباه شد » .\r\nنيز ابن تعاويذى را در بارهء ايشان مدايحى است كه از آن جمله است :\r\n\r\n\r\n","description":"","footnote":"\r\n[ ( 1 - ) 
  ] ابو الفتح محمّد بن عبيد اللّه مشهور به ابن تعاويذى نويسنده و شاعر زمان خود كه به روانى لفظ و دقت معنى معروف بود ، سال وفاتش 584 هجرى است . ابن خلكان : وفيات الاعيان .\r\n","page_name":" 428 ","page_number":448},
  {"content":"\r\n\r\n و ما زلت فى آل الرّفيل بمعزل * عن الجور مبذولا لى الامن و الخصب\r\nفان اقترف ذنبا بمدح سواهم * فانّ خماص الطيّر يقنصها الحبّ\r\nو ان عاد لى عطف الوزير محمّد * فقد اكثب النّائى و لان لى الصّعب\r\nوزير اذا اعتلّ الزّمان فرأيه * هناء به تطلى خلائقه الجرب \r\n« من همواره در ميان آل رفيل از ستم بر كنار و از آسايش و خوش حالى برخوردارم . چنانچه با مدح كسان ديگر مرتكب گناه شوم بدان سبب است كه مرغ گرسنه را دانه به دام مىافكند . اگر محمّد وزير دوباره با من بر سر مهر آيد هر دورى نزديك و هر دشوارى برايم آسان مىشود . او وزيرى است كه هر گاه زمانه بيمار گردد رأيش داروى كجروشى آن است » .\r\nعضد الدّين همواره رفتارش بر اساس درستى بود تا آنكه مستضيء وى را عزل نموده دستگيرش كرد . اما چگونگى عزل وى : عضد الدّين روزى در مسند خود نشسته بود ، در اين وقت يكى از غلامان خليفه ناگهان بر او وارد شده گفت :\r\nديگر به تو كارى نيست ! و دوات او را بر هم نهاد ، سپس ترك‌ها و لشكريان و ساير مردم وارد خانهء او شده هر چه در آن بود غارت كردند ، و صندوق‌هاى آبنوس و عاج او را با گرزهاى خود شكستند ، و هر چه يافتند برگرفته بردند . عضد الدّين نيز بيرون آمد ، و در حالى كه آن وضع را مىنگريست به ترك‌ها گفت : آخر از من شرم نمىكنيد ؟ آيا به خانهء من پا ننهاده‌ايد ؟ آيا نان و نمك مرا نخورده‌ايد ؟\r\nليكن گفتار او هيچ گونه سودى نبخشيد ، و ساعتى نگذشت كه خانه‌اش همچون بيابان برهنه و خالى شد ، و خود او را نيز به دار الخلافه برده مدّتى آن جا نگاه داشتند .\r\nچندى نگذشت كه مستضيء دوباره عضد الدّين را به وزارت برگرداند ، و او را فرمانروايى داد ، و دستش را بازگذاشت . از آن پس دنيا به كام عضد الدّين گشت\r\n\r\n","description":"","footnote":"","page_name":" 429 ","page_number":449},
  {"content":"\r\n\r\nو مقامى بزرگ يافت ، و نيكىها و دهش‌هايش زياد شد ، و مورد پسند و دوستى مردم قرار گرفت .\r\nعضد الدّين مردى با سخاوت و دهش و بزرگوار بود . گويند وى هيچگاه كمتر از هزار دينار شكر براى مصرف خانه‌اش خريدارى نمىكرد .\r\nيكى از غلامان عضد الدّين نقل كرده گويد : زمانى عضد الدّين به هزار دينار نيازمند شد ، و نمىخواست آن را از فرزندان و بستگان خود وام بگيرد ، چون با من انس داشت به من گفت : اى فرزند من به هزار دينار نيازمندم و پس از چند روز آن را به تو برمىگردانم . گفتم : سمعا و طاعه اى سرور من ، سپس رفته پنج هزار دينار برايش آوردم و گفتم : مولاى من به خدا سوگند اين از ناحيهء تو نصيب من شده است ، هر چه مىخواهى بردار . عضد الدّين ساعتى سر فرو افكند و سپس گفت : به خدا سوگند يك حبّه از آن هم برنمىدارم ، آن را بردار و برو ، و اين شعر را خواند :\r\n و الصّاحب المتبوع يقبح ان يرى * متتبّعا ما فى يدى اتباعه \r\n« زشت است كه ديده شود مهترى به دست زيردستانش چشم دوخته است » .\r\nعضد الدّين در وزارت دوّم تا پايان مدّت وزارت همواره كارش بر پايهء درستى بود ، سپس از خليفه خواست كه به حجّ برود ، خليفه نيز به دو اذن داد .\r\nعضد الدّين براى آن سفر چندان تجهيزات فراهم كرد كه هرگز مانند آن ديده نشده بود ، سپس در حالى كه ارباب دولت جملگى پيشاپيش او روان بودند از دجله عبور كرده به جانب غربى بغداد رفت تا به حلّه و كوفه ، و از آن جا به مكّه رهسپار شود . هنگامى كه عضد الدّين به محلّهء قطفتا [ 1 
  ] رسيد مردى پيش آمده گفت : اى مولانا ستمديده‌ام ! ستمديده‌ام ! و نامه‌اى به دست وزير داد ، هنگامى\r\n\r\n\r\n","description":"","footnote":"\r\n[ ( 1 - ) 
  ] محلهء قطفتا : محله‌اى است بزرگ در جانب غربى بغداد ، و قبر معروف كرخى در آن جا واقع است . ياقوت : معجم البلدان .\r\n","page_name":" 430 ","page_number":450},
  {"content":"\r\n\r\nكه وزير خواست نامه را بگيرد آن مرد برجسته كاردى را كه در دست داشت بر - گردن او فرود آورد ، آنگاه شخص ديگر از جانب ديگر برجسته كاردى به تهى گاه وزير فرو برد ، و سپس شخص سوّم با كارد كشيده پيش آمد ولى به وزير دست نيافت . در اين هنگام مردم بر سر آن سه نفر ريخته ايشان را كشتند ، وزير نيز درگذشت ، و نماز بر او خوانده همان جا دفنش كردند .\r\nگويند : آن سه نفر كه وزير را كشتند از باطنيان جبل السّماق [ 1 
  ] بودند .\r\nشخصى از اهل قطفتا نقل كرده گويد : من دو ساعت پيش از كشته شدن وزير به مسجدى در آن نزديكى رفتم ، و سه مرد را آن جا ديدم كه دو نفرشان ايستادند و سوّمى را نزديك محراب خوابانده نماز ميّت بر او خواندند ، سپس شخص خوابيده برخاست و ديگرى خوابيد ، و دو نفر ديگر بر او نماز خواندند ، همچنين سوّمى تا آنكه همگى بر يك ديگر نماز خواندند ، و من ايشان را مىديدم ولى آنها مرا نمىديدند . من از كار ايشان در شگفت شدم ، چون وزير كشته شد ، و آن سه نفر نيز به قتل رسيدند من به صورت ايشان نگريستم ديدم همان سه نفر بودند كه در مسجد بر يك ديگر نماز گزاردند .\r\n\r\nوزارت ظهير الدّين ابو بكر منصور بن ابى القاسم نصر بن عطار :\r\nوى در آغاز كارش بازرگان بود ، سپس با دولتيان درآميخت ، و مورد توجّه مستضيء واقع شد ، و مستضيء او را وزير خويش كرد . ظهير الدّين وجودش بر رعيّت گران بود ، ازينرو وى را دشمن مىداشتند . او همچنان در وزارت ماند تا آنكه مستضيء درگذشت ، و ناصر به خلافت رسيد . ظهير الدّين آخرين وزير مستضيء بود .\r\n\r\n\r\n","description":"","footnote":"\r\n[ ( 1 - ) 
  ] جبل السماق : كوهى است از توابع حلب ، و در دامنهء آن شهرها و قريه‌ها و قلعه‌هاى آباد و بسيارى وجود دارد كه عموم سكنهء آن از اسماعيليه و ملاحده مىباشند . ياقوت : معجم البلدان .\r\n","page_name":" 431 ","page_number":451},
  {"content":"\r\n\r\nدوران مستضيء و وزرايش سپرى شد ، و پس از وى پسرش امام ناصر لدين اللّه ابو العبّاس احمد بن مستضيء به خلافت رسيد .\r\n\r\nخلافت ناصر لدين اللّه\r\nدر سال پانصد و هفتاد و پنج با ناصر به خلافت بيعت شد . ناصر از اعيان و برجستگان خلفا به شمار مىآمد . وى مردى آزموده و بينا به امور و سياستمدار و با هيبت و مبارز و كاردان و دلير و توانا و تيز خاطر و گزيده‌گو و سخت هوشيار و زيرك و بليغ بود . در دانش و فهم نظير نداشت . با علما مانند دانشمندى آگاه گفتگو مىكرد ، و به كارهاى سلطنت همچون شخصى بينا و بصير رسيدگى مىنمود .\r\nناصر به آراى اماميّه اعتقاد داشت .\r\nدوران خلافت وى طول كشيد ، و فرمانروايى يكسره از آن او شد . ناصر رسيدگى به احوال رعيّت را دوست مىداشت ، تا جايى كه شب‌ها در محلّات شهر بغداد گردش مىكرد تا از حال رعيّت ، و آنچه ميان ايشان مىگذرد آگاه شود .\r\nارباب مناصب و افراد رعيّت جملگى از وى بيم داشتند و پرهيز مىكردند ، چندان كه مىپنداشتند ناصر در خانهء خود از حال ايشان با خبر است . نيز جاسوس‌ها و خبرچينان وى نزد سلاطين و در اطراف بلاد بسيار بودند ، و ناصر در اين گونه امور داستان‌هايى جالب و غريب داشت . وى كتاب‌هايى چند نيز تأليف كرد .\r\nحديث نبوى ( ص ) را سماع نمود ، و براى ديگران بيان كرد ، و لباس فتوّت پوشيد ، و آن را به ديگران پوشانيد ، و گروه بسيارى در شرق و غرب عالم بر اثر او پا در دايرهء فتوّت نهادند . همچنين وى گروهه‌اندازى ماهر بود ، و مردمى بسيار در اين خصوص از وى پيروى مىكردند . خلاصه ناصر يگانهء دوران و مرد روزگار خويش بود .\r\n\r\n","description":"","footnote":"","page_name":" 432 ","page_number":452},
  {"content":"\r\n\r\nدر زمان وى دولت آل سلجوق بكلّى منقرض شد . ناصر چندان خيرات و مبرّات و اوقاف داشت كه به شمار نمىآمد ، و ميهمان‌خانه‌ها و خانقاه‌ها و مساجدى كه ساخت حدّ و حصر نداشت ، ليكن با اين وصف بخيل بود ، و وقتش همواره صرف تدبير امور كشور ، و عزل و نصب ، و مصادره و به دست آوردن اموال مىشد .\r\nنقل كرده‌اند كه ناصر حوضى را پر از زر كرده بود ، روزى بدان نگريسته ديد كمى ديگر مىخواهد تا لبريز از زر شود ، آنگاه گفت : آيا من تا اين حوض را پر كنم زنده خواهم ماند ! ولى پيش از پر شدن آن درگذشت .\r\nگويند مستنصر آن حوض را ديده گفت : آيا من زنده خواهم بود تا اين زرها را خرج كنم ، از قضا آن زرها به دست مستنصر افتاد و همه را از ميان برد .\r\nناصر در سال ششصد و بيست و دو درگذشت .\r\n\r\nشرح چگونگى وزارت در زمان ناصر :\r\nچون با ناصر به خلافت بيعت شد ، وزير پدرش ، ابن عطّار را روزى چند در منصب خويش باقى گذاشت ، سپس وى را مورد خشم قرار داد و دستگيرش كرد ، و درون دار الخلافه به زندان افكند . پس از چند روز مردهء او را درآورده به خواهرش تسليم كردند تا وى را كفن و دفن كند ، خواهرش نيز جسد او را غسل داده در تابوتى نهاد ، و روى سر حمّالى گذاشت تا او را برده دفن كند ، در اين وقت شخصى با گوشهء چشم به تابوت اشاره كرد و مردم تابوت را سنگباران كردند . حمّال چون اين بديد تابوت را انداخته گريخت ، مردم نيز تابوت را برداشته جسد ابن عطّار را از ميان آن بيرون آوردند و مثله كردند ، آنگاه ريسمانى به پايش بسته او را مىكشيدند ، و در حالى كه چوبى آلوده به پليدى در دستش نهاده بودند ، فرياد مىزدند : اى مولانا ظهير الدّين ، نامهء ما را امضا كن !\r\n\r\n","description":"","footnote":"","page_name":" 433 ","page_number":453},
  {"content":"\r\n\r\nاز اتّفاقات جالبى كه در اين وقت رخ داد آن بود كه يكى از اتراك حمّامى بنا كرده مجراى آن را طورى ساخته بود كه از كنار خانهء يكى از همسايگانش مىگذشت ، آن همسايه از عفونت مجراى حمّام آزرده شده در اين باره به ابن عطّار وزير شكايت كرد ، وزير با وى درشت سخنى نموده او را يارى نكرد ، بلكه به دو گفت :\r\nساكت شو و گر نه دستور مىدهم سرت را در آن مجرا فرو برند . گويند هنگامى كه مردم ابن عطّار را مثله كرده مىكشيدند ، وى را از در آن حمّام گذراندند ، اتفاقا جسد ابن عطّار در مجراى حمّام افتاد و مردم او را چند گام در آن مجرا كشيدند ، و ازين واقعه سخت در شگفت شدند .\r\n\r\nوزارت جلال الدّين ابو المظفر عبيد اللّه :\r\nوى در آغاز كارش يكى از شهود مورد وثوق به شمار مىآمد ، سپس حالاتى گوناگون برايش پيش آمد تا آنكه به وزارت رسيد ، و ناصر او را با لشكرى انبوه به جنگ سلطان طغرل بن ارسلان بن طغرل سلجوقى فرستاد ، و طرفين با يك ديگر روبرو شدند ، و سرانجام پيروزى از آن لشكر سلطان شد ، و سپاه خليفه شكست خورد ، ليكن وزير پافشارى كرد ، و سپس اسير گشت ، و دير زمانى در اسارت به سر برد تا آنكه آزاد شد ، و پنهانى به بغداد آمد ، و از آن پس مدّتى زياد باقى نماند .\r\n\r\nوزارت معز الدّين سعيد بن على بن حديدة الانصارى :\r\nوى مردى فاضل و خوددار و توانگر و ثروتمند بود . گويند : نقيب بصره ابو جعفر محمّد بن ابى طالب شاعر ، هنگامى به عنوان دادخواهى از ناظر بصره نزد وزير مذكور آمد ، و در حضور وى قصيده‌اى انشاد كرد كه از آن جمله اين ابيات بود :\r\n و قبائل الانصار غير قليلة * لكن بنو غنم هم الانصار \r\n\r\n","description":"","footnote":"","page_name":" 434 ","page_number":454},
  {"content":"\r\n\r\n منهم ابو ايّوب حلّ محمّد * فى داره و اختاره المختار\r\nانا منه فى النّسب الصريح و انت من * ذاك القبيل فلى بذاك جوار\r\nو لقد نزلت عليك مثل نزوله * فى دار جدّك و النّزيل يجار\r\nفعلام اظلم و النّبى محمّد * انمى اليه و قومك الانصار \r\n« قبايل انصار كم نيستند ليكن بنو غنم از گزيدگان ايشان‌اند . از آن جمله است ابو ايوب كه محمّد ( ص ) به خانهء او فرود آمد و او را برگزيد . بلى نسب خالص من از محمّد ( ص ) است و تو نيز از قبيلهء انصارى بدين مناسبت من حق جوار دارم . من اكنون بر تو وارد شدم آنسان كه محمّد ( ص ) به خانهء جدّت فرود آمد و ميهمان را حقّ جوار است . آخر چرا بايد من مورد ستم قرار گيرم حال آنكه به محمّد ( ص ) پيغمبر اسلام منسوبم و تو نيز از قبيلهء انصارى » .\r\nگويند : چون وزير اشعار ابو جعفر را شنيد به حالش رقّت كرد ، و او را خلعت و صله داد ، و نيازمندىهايش را رفع كرد ، و داد او را از ناظر بصره ستاند ، و سپس ناظر مذكور را عزل كرد . جلال الدّين وزير پس از آن كه عزل شد در سال شش صد و شانزده درگذشت .\r\n\r\nوزارت مؤيد الدّين ابو المظفر محمّد بن احمد بن قصاب :\r\nاصل وى از عجم بود . پدرش در سر محلّهء بصريّين بغداد گوشت مىفروخت ليكن خود او به آموختن دانش و ادب اشتغال ورزيد ، و در علومى كه با كارهاى دولتيان ربط داشت مانند حساب و شناسايى كشت و زرع و مساحت و مقاسمات ، سرآمد اقران شد ، و چون همّتى بلند و أراده‌اى قوىّ داشت در صدد آشنايى با وسايل و اسباب وزارت برآمد .\r\nمؤيّد الدّين ميان رياست شمشير و قلم جمع كرد ، و لشكر كشيد ، و به فتح‌هايى - نايل شد ، و به بلاد خوزستان رفته آن را گشود ، و امور قواعد آن جا را\r\n\r\n","description":"","footnote":"","page_name":" 435 ","page_number":455},
  {"content":"\r\n\r\nتنظيم كرد ، سپس با سپاهيان خود به بلاد عجم آمده بيشتر آن جا را تصرّف كرد ، و پس از چندى اجلش فرا رسيد و همان جا درگذشت .\r\n\r\nوزارت سيد نصير الدّين ناصر بن مهدى علوى رازى :\r\nوى اصلا از مازندران بود ، و در آن جا چشم به جهان گشود ، و در رى پرورش يافت ، و در بغداد مسكن گزيد ، و همان جا درگذشت .\r\nنصير الدّين از فضلا و برجستگان و از رجال شايسته و ممتاز به شمار مىآمد ، در كودكى به تحصيل ادبيّات پرداخت ، و از آن بهرهء فراوان برد ، سپس به مطالعهء امور ديوان‌هاى دولتى پرداخت ، و در آن نيز پيشرفتى شايان كرد . نصير الدّين در آغاز كار نيابت نقيب عز الدّين مرتضى قمّى نقيب سراسر بلاد عجم را به عهده داشت ، و قوانين رياست را از او فرا گرفت . نقيب عزّ الدّين از جوانمردان روزگار و از بزرگان سادات بود ، چون وى به دست علاء الدّين خوارزم شاه كشته شد ، فرزندش شرف الدّين محمّد به سوى بغداد گريخت تا به خليفه ناصر لدين اللّه پناهنده شود ، در اين وقت نايب وى نصير الدّين بن مهدى ، كه چنان كه گفتيم از رجال خردمند به شمار مىآمد ، نيز با وى همراه بود ، ناصر لدين اللّه نصير الدّين را آزمايش كرد ديد مردى بسيار خردمند و درست است ، ازينرو همواره دربارهء پادشاهان اطراف پنهانى با او مشورت مىكرد ، و مىديد نصير الدّين در خصوص احوال پادشاهان عجم و شناسايى امور و قواعد و اخلاق هر يك از ايشان آگاهى تمام دارد ، و چون ناصر دربارهء هر يك از امور مذكور با نصير الدّين گفتگو مىكرد رأى او را عين صواب مىيافت ، ازينرو نصير الدّين را براى خويش برگزيد ، و در آغاز نقابت طالبيّين را به دو واگذارد ، سپس امور وزارت را به وى تفويض كرد . نصير الدّين نيز مدّتى چند در وزارت به سر برد ، و كارهايش در كمال درستى و راستى جريان يافت .\r\nنصير الدّين مردى كريم و بلند همّت و بزرگوار و عطابخش بود . نقل كرده‌اند\r\n\r\n","description":"","footnote":"","page_name":" 436 ","page_number":456},
  {"content":"\r\n\r\nروزى در مسند وزارت نشسته بود ، و قطعهء عودى بزرگ در دست داشت ، در اين هنگام چشمش به يكى از صدور كه آن جا حاضر بود افتاد ، ديد وى پى در پى در آن عود مىنگرد ، نصير الدّين به دو گفت : گويى اين عود نظرت را جلب كرده است ؟\r\nسپس وى را نزد خويش فرا خوانده عود را به دو داد ، آن مرد نيز برخاست تا برود ، چون قدرى از مجلس وزير دور شد وزير او را با شتاب فراخوانده گفت : مىخواهى ما را رسوا كنى و مثل مشهور : « وى را عريان بخور داد » را دربارهء ما راست آرى ! سپس فرمود يك دست جامه به دو خلعت دادند و به او گفت : در اين جامه‌ها بخور كن .\r\nابهرى شاعر ايرانى در قصيده‌اى كه ميان ايرانيان مشهور است ، نصير الدّين را مدح كرده است ، و از آن جمله اين دو بيت است :\r\n وزير مشرق و مغرب نصير ملّت و دين * كه باد رايت عاليش تا ابد منصور\r\nصرير كلك تو در كشف مشكلات امور * چنان كه نغمهء داود در أداى زبور \r\nابهرى قصيدهء خود را به يكى از بازرگانان كه با كاروانى رهسپار بود داد ، و به دو گفت : اين قصيده را به وزير برسان ، و چنانچه توانستى به دو مگو كه گويندهء آن كيست . چون قصيدهء مذكور به وزير عرض شد بسيار از آن خوشش آمد ، و بازرگان را خواسته هزار دينار زر به دو داد و گفت : اين زرها را به ابهرى بده و به او مگو چه كسى آن را داده است .\r\nناصر لدين اللّه وزير مذكور را بر خلاف ميل خود به سبب امورى كه اقتضا مىكرد دستگير نمود . و اين در سال ششصد و چهار بود . سپس وى به خانه‌اى در دار الخلافه منتقل شد ، و آن جا با احترام و مهربانى تحت حمايت خليفه اقامت\r\n\r\n","description":"","footnote":"","page_name":" 437 ","page_number":457},
  {"content":"\r\n\r\nگزيد ، تا آنكه در سال شش صد و هفده درگذشت .\r\n\r\nوزارت مؤيد الدّين محمّد بن محمّد بن عبد الكريم برر قمى :\r\nوى اصلا قمّى بود ، در آن جا به دنيا آمد ، و در بغداد پرورش يافته آن جا درگذشت . قمّى به مقداد بن اسود كندى [ 1 
  ] منتسب بود . وى - كه خدايش رحمت كند - به امور ملك‌دارى بينا ، و به وسايل و اسباب رياست آگاه بود ، قوانين را خوب مىدانست ، و به اصطلاح ديوان‌ها و حساب نيك آشنايى داشت . در فنون ادب استاد ، و حافظ اشعار زيبا ، و راوى اخبار جالب و دلپسند بود . در رسيدگى به امور ديوانى مهارت داشت ، و از صبح تا شام ملازم آن بود .\r\nقمّى در آغاز كارش به خدمت سلاطين ايران پيوست ، بدين معنى كه در كودكى پيش از آنكه عمرش به بيست سال برسد در اصفهان در خدمت يكى از وزراى ايرانى به سر مىبرد . آن وزير از نويسندگانى كه در خدمتش بودند به تنگ آمده بود ، و اظهار مىكرد كه آنان همواره با دستورات و پيشنهادات وى مخالفت مىكنند ، ازينرو ايشان را از خود دور كرده قمى را به گمان آن كه جوان است و از فرمان‌ها و دستورات وى سرپيچى نمىكند به دبيرى خود برگزيد . قمى نيز مدّتى چند نزد وى به نويسندگى مشغول بود . در يكى از روزها مقدارى جامه‌هاى بافته كه بعض آن بريده و بعضى درست و نابريده بود نزد وزير آوردند ، وزير قمى را احضار كرد تا آنها را شمرده ثبت كند و به خزانه بفرستد ، سپس وزير براى قمى املا كرد كه بنويسد : فلان قدر جامهء درست و نابريده ، قمى نيز نوشت : فلان قدر جامه ، و لفظ درست را ننوشت ، وزير به دو گفت : چرا آنچه من به تو مىگويم\r\n\r\n\r\n","description":"","footnote":"\r\n[ ( 1 - ) 
  ] مقداد بن عمرو بهراوى كه پسر خواندهء اسود بن عبد يغوث زهرى بوده از فضلا و نجبا و كبار و اخيار صحابه پيغمبر به شمار مىآمده است . مقداد در فتح مصر حضور داشت و در آن جا وفات يافته جنازه‌اش به مدينه حمل و دفن شد . استيعاب ابن عبد البر : ج 4 ص 1481 .\r\n","page_name":" 438 ","page_number":458},
  {"content":"\r\n\r\nنمىنويسى ؟ قمى گفت : اى مولانا لازم نيست كلمهء درست ذكر شود ، زيرا من هر گاه به ذكر جامهء بريده رسيدم زيرش مىنويسم بريده ، و قيد كلمهء بريده نشانهء آن است كه جامه‌هايى كه بدين قيد موصوف نيست درست و نابريده است .\r\nوزير گفت : نه ، بلكه آنچه را من مىگويم بايد بنويسى . قمى دوباره سخن خود را تكرار كرد و بر اثر آن وزير برآشفت و فريادش بلند شد ، و به حاضرين رو كرده گفت : من نويسندگانى بزرگ را كه نزدم بودند بدان سبب كه با گفتارم مخالفت مىكردند و لجاج مىنمودند عزل كردم ، سپس اين پسر را به گمان آنكه جوانى نورس است ، و مانند ايشان جرأت مخالفت مرا ندارد به دبيرى خويش برگزيدم ، كنون مىبينم اين پسر بيشتر از آنها با من مخالفت مىكند .\r\nدر اين هنگام يكى از غلامان سلطان از نزد وى كه جايگاهش نزديك مجلس وزير بود بيرون آمد ، و از سبب خشم وزير پرسش كرد ، و به آنچه ميان او و قمى گذشته بود آگاه شد ، سپس نزد سلطان رفته پيش‌آمد را برايش نقل كرد ، سلطان به دو گفت : برو و به وزير بگو : حقّ همان است كه آن پسر نويسنده نوشته است .\r\nاز آن پس قمى در نظر مردم بزرگ و گرامى شد ، و مقامى بلند يافت ، و رفته - رفته با آن غلام انس گرفت . او نيز همواره با قمى مشورت مىكرد ، و با او سازش نموده مأنوس شد ، تا آنكه زمانى چنين پيش آمد كه سلطان آن غلام را با شخص ديگر برگزيد تا براى رساندن پيامى به ديوان خليفه رهسپار شوند ، غلام مذكور درخواست نمود قمى را نيز همراهش بفرستند ، قمى را نيز مأمور كردند با ايشان برود و جملگى به بغداد رهسپار شدند ، سپس غلام مذكور به اتّفاق رفيقش نزد ابن قصّاب وزير رفته دربارهء پيامى كه آورده بودند با وى گفتگو كردند ، و پاسخ شنيدند ، ولى پاسخ وزير با مطلب ايشان مطابق نبود . بلكه نوعى مغلطه به شمار مىآمد . با اين وصف غلام و رفيقش بدان پاسخ قناعت كردند ، و از نادرستى آن آگاه نشده\r\n\r\n","description":"","footnote":"","page_name":" 439 ","page_number":459},
  {"content":"\r\n\r\nبيرون آمدند . سپس قمى نزد وزير رفته پنهانى با وى گفتگو كرد و به دو گفت :\r\nاى مولانا پاسخ تو با پيامى كه غلام سلطان نزدت آورده مطابق نيست ، وزير گفت :\r\nراست مىگويى ، بگذار تا همچنان بىخبر باشند ، و ايشان را بدين امر آگاه مكن . قمى گفت : سمعا و طاعه . در اين وقت ابن قصّاب نامه‌اى بدين مضمون به خليفه نوشت : فلان شخص كه جوانى قمى است به اتّفاق غلام سلطان اين جا آمده چنين و چنان از پاسخ من آگاه شده است ، اين شخص را بايد نواخت و درباره‌اش نيكى كرد ، و به خدمت برگماشت . خليفه پاسخ وى را نوشته امر كرد نگذارند آن جوان با غلام سلطان برگردد ، سپس بهانه‌اى برايش ساخته وى را از ايشان جدا كردند و غلام سلطان با رفيقش برگشتند ، قمى نيز در بغداد ماند ، و در ديوان انشا به كار گماشته شد . قمى مدّتى را در آن جا به سر برد ، سپس عهده‌دار وزارت شد ، و در دولت به مقامى رسيد كه هيچ كس مانند وى چنين منزلتى نيافت . قمى در هر چيز پسنديده يگانهء روزگار خويش بود . و بسيار نيكى و بذل و بخشش مىكرد .\r\nغلام وى بدر الدّين اياز نقل كرده گويد : قمى شبى دستور داد شيرينى نبات برايش بياورند ، همان شب فورا ظرف‌هاى بسيار از آن آماده كرده نزدش آوردند قمى به من گفت : اى اياز مىتوانى اين شيرينى را براى روز قيامت من اندوخته كنى ؟ گفتم : مولانا آيا چنين كارى ممكن است ؟ و چگونه مىتوان كرد ؟ گفت :\r\nآرى ممكن است ، كنون به مشهد موسى و جواد ( ع ) رهسپار شو ، و اين قدح‌ها را نزد يتيم‌هاى علويّين بگذار كه براى روز قيامت من اندوخته خواهد شد . اياز گويد : گفتم سمعا و طاعه ، و در آن هنگام كه شب به نيمه رسيده بود به مشهد مذكور رفته درها را گشودم ، و كودك‌هاى يتيم را بيدار كردم ، و ظرف‌ها را نزد ايشان گذاشته برگشتم .\r\nقمى پيوسته كارش بر اساس راستى و درستى بود . وى عهده‌دار وزارت ناصر\r\n\r\n","description":"","footnote":"","page_name":" 440 ","page_number":460},
  {"content":"\r\n\r\nو ظاهر و سپس مستنصر شد ، تا آنكه مستنصر او را گرفته مدّتى درون دار الخلافه زندانى كرد .\r\nقمى نيز آن جا بيمار شد ، آنگاه وى را در حال بيمارى از زندان بيرون آوردند ، و چيزى نگذشت كه در سال شش صد و بيست و نه به رحمت حقّ پيوست .\r\nدوران ناصر لدين اللّه و وزرايش سپرى شد ، و پس از وى فرزندش ابو نصر محمّد ، ظاهر بامر اللّه به خلافت رسيد .\r\n\r\nخلافت ظاهر بامر اللّه\r\nدر سال شش صد و بيست و دو با ظاهر بيعت شد . دوران ظاهر چندان طول نكشيد ، و در زمان وى پيش‌آمدى كه قابل نوشتن باشد رخ نداد . جز آنكه درون گنبد شريف مشهد موسى و جواد ( ع ) آتش گرفت ، و ظاهر به عمارت آن پرداخت و پيش از آنكه بنايش تمام شود درگذشت ، سپس مستنصر آن را تمام كرد .\r\nنيز ظاهر همان كس است كه جسر تازه و كنونى بغداد را بنا كرد ، و چون از بناى آن فارغ شد شعرا قصيده‌هايى ساخته در آن ، جسر مذكور را وصف كردند .\r\nاز جمله كسانى كه در اين باره شعر سرود ، موفّق الدّين قاسم بن ابى الحديد [ 1 
  ] دبير انشا بود . وى گفته است :\r\n امام يحرّم ذلّ السّؤال * و يعمل بالكرم الواجب\r\nاقام طريقا على دجلة * لذى القصد منه و للذّاهب\r\nفعارض جسرا على جانب * بجسر جديد على جانب\r\nكسطرين فى كاغذ ابيض * اجادهما قلم الكاتب \r\n\r\n\r\n","description":"","footnote":"\r\n[ ( 1 - ) 
  ] موفق الدّين احمد ، معروف به قاسم ابن هبة اللّه بن ابى الحديد ، از مشاهير شعرا و ادباى عرب و برادر ابن ابى الحديد مشهور ، و متوفى سال 656 هجرى بوده است . مدرس تبريزى ، ريحانة الادب .\r\n","page_name":" 441 ","page_number":461},
  {"content":"\r\n\r\n كمخنقتى عنبر ضمّتا * بياض الترائب من كاعب\r\nكصفّين من ابل اصبحا * وقوفا على جدد لاحب \r\n« پيشوايى كه از خوارى سؤال جلوگيرى مىكند و وظيفهء مردانگى را به كار مىبندد . وى روى دجله براى آيندگان و روندگان راهى ساخته است . و پلى تازه در مقابل جسر پيشين نهاده است . همچون دو سطر كه قلم هنرمندى روى كاغذ سپيد بنويسد . مانند دو گردن‌بندى از عنبر كه سينهء سپيد دوشيزه‌اى را در بر گيرد . مثل دو رسته از شتران كه همچنان در راهى هموار و روشن بايستند » .\r\nظاهر در سال شش صد و بيست و سه درگذشت .\r\n\r\nشرح چگونگى وزارت در زمان ظاهر :\r\nظاهر ، قمى وزير پدرش را در وزارت خويش برقرار كرد ، و جز او كسى را به وزارت برنگزيد . پس از ظاهر فرزندش ابو جعفر منصور مستنصر باللّه به خلافت رسيد .\r\n\r\nخلافت مستنصر باللّه\r\nدر سال شش صد و بيست و سه با مستنصر باللّه به خلافت بيعت شد . مستنصر مردى چالاك و با سخاوت بود . در جود و كرم با تندبادها برابرى مىكرد ، عطايا و بذل و بخشش‌هايش بيشتر از آن بود كه در شمار آيد ، و مشهورتر از آن كه بدان رهنمونى شود . و اگر كسى بگويد در ميان خلفاى بنى عبّاس شخصى مانند مستنصر نبوده راست گفته است .\r\nمستنصر آثارى عظيم از خود به يادگار گذاشت كه بزرگ‌تر از همه مستنصريّه است . مستنصريّه با اهميّت‌تر از آن است كه وصف شود ، و شهرتش آن را از وصف بىنياز مىكند . ديگر كاروانسرا و پل حربى ، و كاروانسراى نهر سابس از توابع واسط است . همچنين كاروانسراى خرنينى ، و مساجد و خانقاه‌ها و -\r\n\r\n","description":"","footnote":"","page_name":" 442 ","page_number":462},
  {"content":"\r\n\r\nميهمان‌خانه‌هاى ديگر كه جملگى از آثار اوست . مستنصر مىگفت : من مىترسم خداوند در قبال آنچه كه در راه او مىدهم و مىبخشم مرا پاداش ندهد ، زيرا خود او مىفرمايد :  لَنْ تَنالُوا الْبِرَّ حَتَّى تُنْفِقُوا مِمَّا تُحِبُّونَ  [ 1 
  ] و من به خدا سوگند كه خاك و زر در نظرم يكسان است .\r\nدوران مستنصر دورانى خوش بود ، دنيا در زمان وى آرام و نيكىها فراوان و مملكت بسى آباد بود . هم در زمان او اربل فتح شد ، و مستنصر اقبال شرابى را با سپهسالار خويش به آن جا فرستاد ، و اين در وقتى بود كه مظفّر الدّين بن زين الدّين على كوچك حاكم اربل وفات يافته بود .\r\nمستنصر در سال شش صد و چهل درگذشت .\r\n\r\nشرح چگونگى وزارت در زمان مستنصر :\r\nچون با مستنصر به خلافت بيعت شد وى قمى وزير پدر و جدّش را سالى چند در وزارت خويش برقرار داشت ، سپس او را دستگير كرد ، و آنچه شرحش گذشت برايش رخ داد .\r\n\r\nوزارت نصير الدّين ابو الازهر احمد بن محمّد بن ناقد :\r\nمستنصر پس از قمى ابو الازهر احمد بن ناقد را به وزارت برگزيد . ابن ناقد در آغاز كارش وكيل مستنصر بود ، مدتى را در وكالت به سر برد ، سپس از وكالت به استاد الدّارى منتقل شد ، و پس از آن به وزارت رسيد ، و به خوبى از عهدهء آن برآمد ، و مملكت را به نحوى پسنديده ضبط و ربط كرد . ابن ناقد مردى بسيار با امانت و سياستمدار و در قبال واليان و عمّال دولت سخت پرهيبت بود ، و آزمندىها و تبه‌كارىها را از ريشه بركند .\r\nگويند هنگامى دو بيت در هجو او گفتند ولى ابن ناقد آن را پسنديده نيك شمرد ، و آن دو بيت اين است :\r\n\r\n\r\n","description":"","footnote":"\r\n[ ( 1 - ) 
  ] سوره آل عمران ، آيه 92 .\r\n","page_name":" 443 ","page_number":463},
  {"content":"\r\n\r\n وزيرنا زاهد و النّاس قد زهدوا * فيه فكل عن اللّذات منكمش\r\nأيّامه مثل شهر الصّوم خالية * من المعاصى و فيها الجوع و العطش \r\n« وزير ما زاهد است مردم نيز او را رها كرده‌اند ازينرو همه از لذّات روگردان شدند . دوران وى همچون ماه رمضان از معاصى تهى است ولى تشنگى و گرسنگى در آن فراوان است » .\r\nسعادت و نيك‌بختى همواره تا آخر عمر يار و مددكار ابن ناقد بود . از جمله نيك‌بختىهايى كه از وى نقل شده - و از پيش‌آمدهاى شگفت به شمار مىآيد - اين است كه ابن ناقد پيش از وزارت در يكى از عيدها بر حسب عادت سنبوسهء [ 1 
  ] بسيارى تهيّه كرد ، و براى آنكه با دوستانش مزاح كند دستور داد هفتاد دانه از آن را از سبوس و پنبه دانه انباشته كنند و جداگانه در جايى بگذارند ، سپس به دار الخلافه رفت .\r\nدر آن جا از وى درخواست شد قدرى سنبوسه تهيّه كند . ابن ناقد گفت : قدرى از آن در خانه آماده دارم و سپس خادمى را فرستاد تا آن را بياورد ، خادم نيز بدون آنكه سنبوسه‌ها را كه انباشته از پنبه دانه و سبوس بود بشناسد همه را در هم آميخت و در چندين طبق نهاد تا به دار الخلافه بياورد .\r\nدر اين وقت كنيزان و غلامان ابن ناقد آمده گفتند : سهم ما را از اين سنبوسه‌ها بدهيد ، و صد دانه از آن را برداشتند ، خادم نيز طبق‌هاى سنبوسه را برداشته به دار الخلافه آورد . چون سنبوسه‌ها به دار الخلافه رسيد و ابن ناقد به خانه برگشت و از سنبوسه‌هاى انباشته از پنبه دانه و سبوس پرسش كرد گفتند : ما از آن خبر\r\n\r\n\r\n","description":"","footnote":"\r\n[ ( 1 - ) 
  ] سنبوسق سنبوسك : نانى است كه خمير آن را با روغن يا شيره آميخته درونش را از گردو و گوشت پختهء سرد پر كنند ، و فارسى آن سنبوسه است . اقرب الموارد . سنبوسه :\r\nقطاب . برهان قاطع . و اسحاق بن ابراهيم موصلى را در وصف سنبوسه و كيفيت ساختن آن اشعارى است كه در مروج الذهب : ج 4 ص 365 نقل شده است .\r\n","page_name":" 444 ","page_number":464},
  {"content":"\r\n\r\nنداريم ، و فلان خادم آمد و همه را درهم آميخته برداشت و برد .\r\nابن ناقد يقين كرد كه نابود خواهد شد ، و نزديك بود از ترس و شرم نيروى خود را از دست بدهد ، سپس پرسيد آيا خادم چيزى از آن باقى گذاشت ؟ گفتند :\r\nآرى كنيزان و غلامان در حدود صد دانه از آن را از وى گرفتند . ابن ناقد گفت :\r\nآن را بياوريد ، چون آوردند و نزدش گشودند ديد همان هفتاد سنبوسه‌اى كه انباشته از پنبه دانه و سبوس بود به دست ايشان افتاده است ، و حتى يك دانه از آن نيز به دار الخلافه برده نشده است .\r\nابن ناقد در سال شش صد و چهل و دو در زمان خلافت مستعصم درگذشت . دوران مستنصر و وزرايش سپرى شد ، و پس از وى فرزندش ابو احمد عبد اللّه مستعصم باللّه بر مسند خلافت تكيه زد .\r\n\r\nخلافت مستعصم باللّه ، آخرين خليفهء عباسى\r\nدر سال شش صد و چهل با مستعصم باللّه به خلافت بيعت شد . مستعصم مردى خير خواه و متديّن و نرمخو و خوش خلق و سبك روح و عفيف اللّسان بود . قرآن را حفظ داشت و خطّى نمكين مىنوشت . ليكن بىاراده و ناتوان و غافل از امور مملكت بود همه در او طمع مىكردند ، و در نفوس هيبتى نداشت ، و از حقايق بىخبر بود .\r\nمستعصم بيشتر اوقاتش را صرف شنيدن موسيقى و نواهاى خوش و گذراندن با مسخرگان مىكرد ، و گاه در كتابخانه مىنشست ، ولى سودى از آن نمىبرد .\r\nنيز اصحاب و يارانش كه جملگى نادان و از فرومايگان بودند بر وى تسلّط و استيلا داشتند ، جز وزيرش ابن علقمى كه از برجستگان و خردمندان مردم به شمار مىآمد ، ولى گفتارش مردود و دستش بسته بود ، و صبح و شام در انتظار عزل و زندان به سر مىبرد .\r\n\r\n","description":"","footnote":"","page_name":" 445 ","page_number":465},
  {"content":"\r\n\r\nبايد دانست كه بيشتر خلفا را عادت بر اين بود كه فرزندان و خويشان خود را همواره در حبس نگاه مىداشتند ، و اين سنّت تا آخر دوران مستنصر برقرار بود . چون مستعصم به خلافت رسيد سه فرزند خود را آزاد گذاشت و ايشان را زندانى نكرد . نام سه فرزند مستعصم از اين قرار بود : امير كبير ابو العبّاس احمد كه مردم او را ابو بكر مىناميدند ، و اين صحيح نيست ، بلكه بدين سبب او را ابو بكر نام نهادند كه چون محلّهء كرخ غارت شد آن را به دو نسبت داده گفتند احمد بدان امر اشارت كرده است ديگر : امير اوسط ابو الفضائل عبد الرّحمان كه مردى چالاك بود ، و نزد سلطان هلاكو آمده سخنانش در حضور وى پسنديده و مورد توجّه واقع شد سوّم : امير اصغر ابو المناقب .\r\nمستعصم در اواخر عمر خود كتابخانه‌اى از نو بنا نهاد و كتاب‌هايى نفيس بدان جا منتقل كرد ، و كليدهاى آن را به صفىّ الدّين عبد المؤمن بن فاخر ارموى كه در آن هنگام از مقرّبان و خواصّ او شده بود سپرد . عبد المؤمن نيز همواره نزديك در كتابخانهء مذكور مىنشست ، و براى مستعصم هر چه مىخواست استنساخ مىكرد .\r\nو چون خليفه ميل مىنمود در كتابخانه بنشيند بدان جا مىآمد ، و به كتابخانهء پيشين كه امورش به عهدهء شيخ صدر الدّين على بن نيّار سپرده شده بود نمىرفت . عبد المؤمن مذكور براى من نقل كرده گفت : من يك روز در حجره‌اى كوچك در كتابخانه نشسته به نوشتن مشغول بودم . در آن جا براى خليفه مسندى افكنده ملحفه‌اى روى آن كشيده بودند كه غبار بر مسند ننشيند ، و چون خليفه به كتابخانه مىآمد روى آن مىنشست . آن روز يكى از غلام بچگان آمده نزديك مسند مذكور خوابيد و غرق در خواب شد ، چندان كه غلطيده خود را در ملحفه‌اى كه روى مسند خليفه افكنده شده بود پيچيد ، و سپس پاهايش روى مسند قرار گرفت .\r\nمن كه در اين وقت مشغول نوشتن بودم احساس كردم صداى پايى در دهليز بلند شد .\r\n\r\n","description":"","footnote":"","page_name":" 446 ","page_number":466},
  {"content":"\r\n\r\nچون نگاه كردم ديدم خليفه است كه آهسته قدم بر مىدارد و مرا با اشاره نزد خود مىخواند . من مضطرب شده برجستم و شرط ادب به جاى آوردم . خليفه گفت :\r\nاگر من يكباره بر اين غلام بچّه كه در اين جا خوابيده و خود را در ملحفه پيچيده است و پاهايش روى مسند قرار گرفته وارد شوم و او بيدار شود . و بداند من او را بدين حال ديده‌ام ، زهره‌اش از ترس خواهد شكافت ، تو برو و با مدارا و نرمى او را بيدار كن ، من نيز قدرى در باغ گردش كرده برمىگردم ، و سپس خارج شد من به سوى آن غلام بچّه رفته بيدارش كردم ، و هر دو به اصلاح مسند خليفه پرداختيم ، و سپس خليفه داخل حجره شد .\r\nشخصى از اهل بغداد براى من نقل كرده گفت : برايم نقل شد كه شيخ صدر الدّين بن نيّار استاد و شيخ خليفه گفت : من يك بار بنا به عادت در حالى كه دستمالى پر از رقعه از آن ارباب حوايج در آستين داشتم به كتابخانه رفتم ، و دستمال رقعه‌ها را در جايى كه مىنشستم نهاده براى انجام كارى بيرون رفتم ، چون پس از ساعتى به كتابخانه برگشتم رقعه‌ها را از دستمال بيرون آوردم تا در آن بنگرم و به هر كدام كه مهمتر است زودتر رسيدگى كنم ، ديدم خليفه رقعه‌ها را توقيع كرده با همهء مطالب آن موافقت نموده است . در اين وقت پى بردم هنگامى كه من برخاسته از كتابخانه بيرون رفته‌ام ، خليفه بدان جا آمده دستمال رقعه‌ها را ديده است ، و آن را گشوده همهء رقعه‌ها را امضا كرده است .\r\nمستعصم آخرين خلفاى عبّاسى در بغداد بود . در روزگار وى پيش‌آمدى كه قابل ذكر باشد ، جز غارت محلّهء كرخ روى نداد ، و اين خود اثرى زشت بود .\r\nدر پايان روزگار مستعصم شايعات دربارهء فرا رسيدن سپاه مغول همراه سلطان هلاكو نيرو يافت ، ليكن اين گونه اخبار به هيچ وجه عزم مستعصم را تكان نداد ،\r\n\r\n","description":"","footnote":"","page_name":" 447 ","page_number":467},
  {"content":"\r\n\r\nو همّت او را بيدار نكرد ، و آهنگى در وى ايجاد ننمود ، و هر چه دربارهء سلطان هلاكو هوشمندى و آمادگى شنيده مىشد ، بر عكس آن از ناحيهء خليفه اهمال و درماندگى به ظهور مىپيوست ، و به هيچ وجه حقيقت امر را درك نمىكرد ، و اين دولت را - كه خدايش توفيق نيكوكارى دهد ، و مرتبه‌اش را بلند گرداند - آنچنان كه بايد نمىشناخت ، ليكن وزيرش مؤيّد الدّين بن علقمى به حقيقت حال پى برده بود ، و همواره با مكاتبه او را به پرهيز و آگاهى وامىداشت ، و به بيدارى و هوشمندى و آمادگى توجّه مىداد ، ولى غفلت مستعصم هر لحظه زيادتر مىشد ، و اطرافيانش به دو چنين وانمود مىكردند كه هيچ محذورى در ميان نيست ، و چندان خطرى او را تهديد نمىكند ، و وزير بدان جهت امر را بزرگ جلوه مىدهد كه بازار خويش را گرم كند ، و به بهانهء لشكركشى سيل اموال را به سوى خويش روان سازد ، و خويشتن از آن سودى ببرد .\r\nبدين ترتيب غفلت خليفه روز بروز زيادتر مىشد ، و بيدارى طرف افزايش مىيافت ، تا آنكه سپاه سلطان به همدان رسيد ؛ و مدّتى كم در آن جا توقّف كرد ، سپس فرستادگان وى پى در پى به ديوان خليفه رهسپار شدند ، و از جانب ديوان خلافت نيز پسر استاد الدّار ، يعنى شرف الدّين عبد اللّه بن جوزى [ 1 
  ] به عنوان رسول تعيين شد ، و به درگاه سلطان در همدان شتافت .\r\nچون شرف الدّين بدان جا رسيد و پاسخ خليفه شنيده شد ، دانستند كه جواب او جز مغالطه و گذراندن وقت چيز ديگر نيست ، لذا از آن هنگام آهنگ بغداد كرد و حركت سپاهيان بدان جانب شروع شد ، و لشكرى انبوه از مغول به -\r\n\r\n\r\n","description":"","footnote":"\r\n[ ( 1 - ) 
  ] شرف الدّين عبد اللّه بن محى الدّين ابى محمّد يوسف بن جمال الدّين ابو الفرج عبد الرحمان بن جوزى نوهء ابو الفرج بن جوزى معروف صاحب تاريخ منتظم و مؤلفات ديگر است . شرف الدّين عبد اللّه محتسب بغداد و مدرس مدرسه بشيريه آن شهر بود ، و بارها از طرف مستعصم به عنوان سفارت نزد هلاكو آمد و شد مىكرد . شرح حال وى به تفصيل در حواشى و تعليقات مرحوم قزوينى بر تاريخ جهانگشاى جوينى ج 3 ص 464 نقل شده است .\r\n","page_name":" 448 ","page_number":468},
  {"content":"\r\n\r\nسركردگى باجو به تكريت روان شدند ، تا از آن جا به جانب غربى بغداد بروند ، و بغداد را از طرف غرب آن مورد حمله قرار دهند ، و لشكر سلطانى نيز از جانب شرق وارد بغداد شوند . چون سپاه باجو از تكريت عبور كرده به نواحى بغداد سرازير شدند ، سيل مردم با زن و فرزند از دجيل و اسحاقى و نهر ملك و نهر عيسى از جا كنده شده به سوى بغداد شتافتند ، چندان كه زن و مرد خود را در آب مىافكندند ، و هر گاه يكى از ملّاحان شخصى را در زورق خود نشانده از جانبى به جانب ديگر دجله مىبرد دستبندى از طلا يا جامه‌اى زربفت و يا چند دينار اجرت مىگرفت .\r\nچون سپاهيان سلطان كه بيش از سى هزار نفر بودند به دجيل رسيدند ، سپاه خليفه نيز كه بسيار اندك بود به سركردگى مجاهد الدّين ايبك دواتدار خارج شده در جانب غربى بغداد نزديك شهر با يك ديگر روبرو شدند .\r\nدر آغاز غلبه با سپاه خليفه شد ، ولى پس از آن لشكر سلطانى بر سپاه خليفه تاخته ايشان را با كشتن و دستگير نمودن تار و مار كردند . ناگفته نماند نهرى كه به وسيلهء سپاه مغول سرتاسر شب گشوده شد ايشان را يارى كرد ، و در سر راه شكت‌خوردگان گل و لاى بسيارى به وجود آورد ، چندان كه هيچ يك از ايشان نجات نيافتند ، جز كسانى كه خود را در آب افكندند ، و يا آنان كه وارد بيابان شده راه شام را در پيش گرفتند . دواتدار نيز با گروهى از سپاهيان خود نجات يافته به بغداد رسيد ، و باجو در پى او لشكر خود را حركت داده از جانب غربى بغداد وارد شد ، و سپاه خود را در مقابل قصر تاج نگاه داشت ، و چند روز آن جا ماند ، و افراد سپاهش در كوى و برزن بغداد به گردش درآمدند .\r\n\r\nاما وضع و حال لشكر خليفه :\r\nدر روز پنج شنبه چهارم محرّم سال شش صد و پنجاه و شش غبارى انبوه از شرقى بغداد يعنى از جانب دروازهء بعقوبا [ 1 
  ] برخاست\r\n\r\n\r\n","description":"","footnote":"\r\n[ ( 1 - ) 
  ] بعقوبا : قريه‌اى بزرگ بوده در ده فرسخى بغداد در كنار نهر ديالى . ياقوت : معجم البلدان .\r\n","page_name":" 449 ","page_number":469},
  {"content":"\r\n\r\nبه قسمى كه سراسر شهر را فرا گرفت ، و بر اثر آن مردم سخت پريشان شده بالاى بام‌ها و مناره‌ها رفتند تا از سبب آن آگاه شوند . چون غبار فرو نشست ديدند انبوه سپاهيان مغول با اسبان و چارپايان خود روى زمين را پوشانده بغداد را از هر - سوى فرا گرفته‌اند ، سپس لشكريان مذكور به استعمال و به كار بردن اسباب و آلات حصار شروع كردند . از طرفى سپاهيان خليفه نيز به دفاع پرداختند ، و تا نوزدهم محرم همچنان مقاومت كردند تا آنكه مردم ناگهان ديدند پرچم‌هاى مغول بر بارهء بغداد نمايان گشت ، و برجى كه كنار يكى از دروازه‌هاى شهر به نام دروازهء كلواذى قرار داشت . و آن را برج عجمى [ 1 
  ] مىگفتند اشغال شد .\r\nچون برج مذكور كوتاه‌ترين برج‌هاى بارهء بغداد بود ، لذا لشكر سلطان از آن جا هجوم كرده وارد شهر شدند ، و چندان زخمى و كشتار و تاراج كردند كه مجمل آن داستان بر گوش گران مىآيد تا چه رسد به آن كه مشروحا و به تفصيل نگاشته شود .\r\n و كان ما كان ممّا لست اذكره * فظنّ ظنّا و لا تسأل عن الخبر \r\nپس از آن سلطان فرمان داد خليفه با زنان و فرزندان خويش نزد او بيايند ايشان نيز جملگى نزد وى رفتند ، و خليفه به درگاه سلطان بار يافت .\r\nگويند سلطان خليفه را مورد عتاب و سرزنش قرار داد ، و او را درمانده و بىآگاه و مقصّر خواند ، سپس او و دو فرزند بزرگ و ميانه‌اش را به « ياسا » سپرد و دخترانش را به اسارت گرفت ، و سرانجام مستعصم در چهارم صفر شش صد و پنجاه و شش كشته شد .\r\n\r\nشرح چگونگى وزارت در زمان مستعصم :\r\nچون با مستعصم به خلافت بيعت\r\n\r\n\r\n","description":"","footnote":"\r\n[ ( 1 - ) 
  ] راجع به برج عجمى و تاريخچهء آن تفصيلا به حواشى و تعليقات مرحوم قزوينى بر جهانگشاى جوينى : ج 3 ص 473 رجوع شود .\r\n","page_name":" 450 ","page_number":470},
  {"content":"\r\n\r\nشد وزير پدرش نصير الدّين احمد بن ناقد را همچنان در وزارت برقرار داشت تا آنكه نصير الدّين درگذشت ، سپس مؤيد الدّين بن علقمى را به وزارت خويش برگزيد .\r\n\r\nوزارت مؤيد الدّين ابو طالب محمد بن احمد بن علقمى :\r\nابن علقمى از قبيلهء اسد و اصلشان از نيل [ 1 
  ] است . جدّش را از آن رو علقمى مىگفتند كه نهر موسوم به علقمى را حفر كرد ، و همان نهر است كه فرمان مبارك سلطانى دربارهء حفر آن صدور يافت و قازانى ناميده شد .\r\nابن علقمى در كودكى به علوم ادب اشتغال ورزيد ، و در آن پيشرفتى شايان كرد ، وى خطّى نيكو مىنوشت ، و نامه را در كمال فصاحت انشا مىكرد ، و در ضبط و ربط امور مهارت داشت . ابن علقمى مردى فاضل و كامل و خردمند و جوانمرد و باوقار و دوست‌دار رياست و بسيار با تجمّل بود ، به ريزه‌كارىهاى سياست آشنايى داشت ، و در رياست همواره به قوانين و مقرّرات تكيه مىكرد ، و در فنون وزارت ماهر و كاردان بود .\r\nابن علقمى ادبا را دوست مىداشت ، و اهل دانش را به خود نزديك مىكرد .\r\nنيز كتاب‌هايى نفيس و فراوان گرد آورد . پسرش شرف الدّين ابو القاسم علىّ رحمه اللّه برايم نقل كرد كه كتابخانهء پدرش مشتمل بر ده هزار مجلّد كتاب نفيس بود ، و مردم براى او كتاب تأليف مىكردند . از جمله صاغانى لغوى [ 2 
  ] بود كه كتاب عباب را كه كتابى بزرگ و با ارزش در لغت عرب است براى وى نگاشت .\r\nهمچنين عز الدّين بن ابى الحديد [ 3 
  ] كتاب شرح نهج البلاغه را كه مشتمل بر -\r\n\r\n\r\n","description":"","footnote":"\r\n[ ( 1 - ) 
  ] نيل : بلده‌اى بوده در حوالى كوفه نزديك حله . ياقوت : معجم البلدان .\r\n[ ( 2 - ) 
  ] رضى الدّين حسن بن محمد صاغانى : از مشاهير فقها و محدثين و از اكابر نحاة و لغويين و متوفى در سال 650 هجرى بوده است . مدرس تبريزى ، ريحانة الادب .\r\n[ ( 3 - ) 
  ] عز الدّين عبد الحميد بن ابى الحديد : از فحول علما و اكابر معتزله ، و متكلم و حكيم و فقيه مشهور و شارح نهج البلاغه ، متوفى در سال 655 هجرى است . مدرس تبريزى ، ريحانة الادب .\r\n","page_name":" 451 ","page_number":471},
  {"content":"\r\n\r\nبيست مجلّد است برايش تأليف كرد . و ابن علقمى هر دو نفر را پاداش و جايزه‌اى نيكو داد .\r\nابن علقمى ممدوح شعرا بود ، و شعرا همواره او را ستايش مىكردند ، و فضلا از جانبش بهره‌مند مىشدند . از جمله كسانى كه او را مدح كرد كمال الدّين بن بوقى بود كه قصيده‌اى در مدح او سرود ، و اين بيت از آن جمله است :\r\n مؤيّد الدّين ابو طالب * محمّد بن العلقمىّ الوزير \r\nاين بيتى بسيار نيكوست ، زيرا شاعر لقب و كنيه و اسم و اسم پدر و شغل ابن علقمى را در آن جمع كرده است .\r\nابن علقمى وزير دربارهء اموال ديوان و رعيّت پرهيزگار و بىاعتنا بود .\r\nگويند : بدر الدّين حاكم موصل هنگامى هديه‌اى كه عبارت از مقدارى كتاب و جامه و چيزهاى نفيس ديگر بود ، و ده هزار دينار قيمت داشت براى ابن علقمى فرستاد . چون هديهء بدر الدّين به دست وزير رسيد آن را به خدمت خليفه آورد و به دو گفت : حاكم موصل اينها را براى من به ارمغان فرستاده است ، و من شرم دارم آن را نزد وى بازگردانم ، كنون نزد تو آورده‌ام و خواهش مىكنم آن را بپذيرى . خليفه نيز آن را قبول كرد ، سپس ابن علقمى در عوض آن هديه‌اى از چيزهاى نفيس بغداد كه دوازده هزار دينار ارزش داشت براى بدر الدّين فرستاد ، و از او خواست كه ديگر هديه‌اى برايش نفرستد . نزديكان و خواصّ خليفه ابن علقمى را دوست نمىداشتند و به دو رشك مىبردند ، ليكن خليفه خود به دو معتقد بود ، و او را دوست مىداشت ، اما بر اثر سخن‌چينى بسيار آنان خليفه دست ابن علقمى را از بيشتر كارها كوتاه كرد .\r\nمردم ابن علقمى را به فريب و خيانت نسبت مىدهند و اين درست نيست . بزرگترين دليل درستكارى ابن علقمى همانا سالم ماندن او در اين دولت بود ، زيرا سلطان\r\n\r\n","description":"","footnote":"","page_name":" 452 ","page_number":472},
  {"content":"\r\n\r\nهلاكو هنگامى كه بغداد را فتح كرد و خليفه را كشت ، شهر بغداد را تسليم ابن علقمى وزير كرد و به دو نيكى نمود ، و مقامش را استوار ساخت . اگر چنانچه ابن علقمى دربارهء خليفه خيانت ورزيده بود هرگز چنين مورد وثوق سلطان قرار نمىگرفت .\r\nكمال الدّين احمد بن ضحّاك كه پسر خواهر مؤيّد الدّين بن علقمى است براى من نقل كرده گفت : چون سلطان هلاكو به سوى بغداد روان شد درخواست كرد وزير نزد او برود . احمد بن ضحاك گفت : در اين وقت خليفه وزير را فرا خواند ، و من به اتّفاق او نزد خليفه رفتيم . خليفه به وزير گفت : سلطان فرستاده درخواست كرده است تو نزد او به روى ، كنون مقتضى است نزد وى رهسپار شوى . وزير فرمان خليفه را پذيرفت ، و سپس به دو گفت : اى مولانا در اين صورت چه كسى شهر را اداره مىكند ؟ و كارها را به عهده مىگيرد ؟ خليفه گفت : چاره‌اى جز رفتن نيست .\r\nابن علقمى گفت : سمعا و طاعه . سپس به خانه رفت و خود را آماده خروج از شهر كرد ، آنگاه نزد هلاكو رهسپار شد . چون به حضور سلطان بار يافت ، و سلطان سخنان او را شنيد گفتارش نزد وى جلوه كرد ، و مورد پسند واقع شد . از طرفى وزير سعيد خواجه نصير الدّين محمّد طوسى قدّس اللّه روحه نيز ابن علقمى را چنان كه بايد نزد سلطان معرّفى كرد .\r\nچون بغداد گشوده شد سلطان امور آن را به ابن علقمى و على بهادر [ 1 
  ] شحنهء شهر سپرد . ابن علقمى پس از آن ماهى چند زنده بود آنگاه بيمار شده در جمادى الاولى سال شش صد و پنجاه و شش درگذشت . خدايش رحمت كند .\r\n\r\n\r\n","description":"","footnote":"\r\n[ ( 1 - ) 
  ] على بهادر استو بهادر : يكى از امراى لشكر هلاكو بود كه در موقع فتح بغداد هلاكو بلا فاصله او را به شحنگى بغداد تعيين كرد . وى در سال 661 بر اثر سعايت خواجه شمس الدّين محمد جوينى و به فرمان هلاكو به قتل رسيد . شرح حال او به تفصيل در تعليقات مرحوم قزوينى بر جهانگشاى جوينى : ج 3 ص 480 مسطور است .\r\n","page_name":" 453 ","page_number":473},
  {"content":"\r\n\r\nدولت بنى عبّاس و وزراى ايشان سپرى شد ، و كتاب نيز در اين جا به پايان رسيد .\r\nسپاس خداوند يكتا را ، و درود و رحمت بر سرور ما محمّد ( ص ) و دودمان پاك و پاكيزه‌اش باد .\r\nمؤلّف در مدّتى كه آغاز آن جمادى الآخر سال هفت صد و يك ، و پايانش پنجم شوّال همان سال است ، از تأليف و استنساخ اين كتاب در موصل حدباء فراغت يافت . و اين خطّ خود اوست . خداوند از وى درگذرد .\r\n\r\n","description":"","footnote":"","page_name":" 454 ","page_number":474},
  {"content":"\r\n\r\n\r\nچند تذكر !\r\n1 ص 47 - 48 جمال الدين دستجردانى كه مؤلف كتاب نظر او را در باره ابن درنوس نقل كرده است ، بنا به نوشته مرحوم اقبال آشتيانى در « تاريخ مغول ص 252 و 261 » ، همان كسى است كه : در آغاز وزارت بايدو خان مغولى را در زمان ايلخانى او عهده‌دار بوده است ، و پس از بايدو خان چندى را نيز در ايلخانى غازان خان سمت وزارت و صاحبديوانى داشته ، تا آنكه سرانجام در ششم ذى الحجه سال 695 به فرمان غازان خان به قتل رسيده است .\r\n2 ص 64 - 65 :\r\nدر باره عسجدى آنچه در ماخذ و منابع و حتى فهارس مورد دسترس جستجو شد اثرى از او و شرح حالش بدست نيامد .\r\nتنها در كتابهاى ابو حيان توحيدى در مواردى چند نامى از عسجدى به ميان آمده مطالبى از او نقل شده است . از جمله يك جا در كتاب : « الامتاع و المؤانسه ج 1 ص 48 » نام او در شمار ابو على مسكويه و ابو الوفاء مهندس و ابن زرعه متفلسف آمده است .\r\nو در كتاب : « الصداقة و الصديق » در چهار مورد نام عسجدى برده شده كه يك جا « ص 327 » با جمله : « سمعت العسجدى يقول » و در جاى ديگر « ص 379 » با عبارت :\r\n« حدثنا العسجدى » از او ياد شده است .\r\nو در كتاب : « اخلاق الوزيرين ص 383 » ( كه به گمان قريب به يقين صاحب الفخرى اصل مطلب مورد نقل را از آن جا گرفته است ) ابو حيان مطلب را با جمله : « رايت العسجدى يقول » آغاز نموده . و در آن جا گفتار عسجدى را در باره ابو الفضل بن عميد ( نه ذو الكفايتين ابو الفتح بن ابى الفضل بن عميد - چنان كه صاحب الفخرى نقل كرده ) كه اصل كتاب « اخلاق الوزيرين » در باره او و صاحب بن عباد نگاشته شده بيان كرده است .\r\n\r\n","description":"","footnote":"","page_name":" 455 ","page_number":475},
  {"content":"\r\n\r\nاز قضا در هيچ يك از موارد مذكور ذيل نويسان و معلقينى كه اعلام كتب مذكور را عموما تفسير كرده اجمالا به شرح حال و معرفى ايشان پرداخته‌اند ، هيچگونه توضيحى در باره شخص عسجدى نداده از او چيزى ننگاشته‌اند . ولى از مجموع آنچه از كتب مذكور نقل شد به نحو اجمال چنين مستفاد مىشود كه عسجدى از معاصرين ابو حيان توحيدى ( 310 - 414 ) و از متفلسفه و فضلاى عصر وى به شمار مىآمده ، و داراى نظرات و آرايى در باب اخلاق و آداب و غيرها بوده است ، و العلم عند الله .\r\n3 ص 73 اين كه مؤلف در باره سلطان مسعود سلجوقى نوشته است كه وى در خوشگذرانى مبالغه مىكرد ، و به سگ‌ها جل اطلس رنگارنگ مىپوشانيد . . . » . صاحب كتاب « راحة الصدور در تاريخ آل سلجوق ص 205 » آن را به سلطان محمود برادر سلطان مسعود سلجوقى نسبت داده گويد : « . . . از بسيارى مباشرت علت‌هاى مزمن بر آن سلطان ( محمود ) مستولى شد ، و شغفى عظيم به شكره ( پرنده‌اى شكارى از جنس باز باشد ) و يوز و سگ شكارى و باز و كبوتر داشت جمله بقلاده زر » .\r\nبر عكس در باره سلطان مسعود در « ص 226 » كتاب مذكور نوشته است : « . . .\r\nسلطانى عالم دوست ، درويش بخشاى ، عدل فرماى بود ، از بزه دور ، و از جهل نفور ، از تنعم و تكلف محترز بودى ، و با ديوانگان و مرغان انس داشتى ، از شكار سيرى نداشتى ، و به تنها شير كشتن ماهر و دلير بود ، و اسپى خاص اين كار داشت . » 4 ص 356 راجع به ابيات : اميرى غير منسوب الى شىء من الحيف . . . ، كه مؤلف كتاب آن را به حسين بن منصور حلاج نسبت داده است . ابو منصور ثعالبى در كتاب « ثمار القلوب فى المضاف و المنسوب ص 148 » ( ذيل : حسن الامين ) آن را از ابو نواس شاعر مشهور دانسته ، در ضمن حكايتى لطيف بدين شرح نقل كرده است : « محمد امين و برادرش ابو عيسى را به سبب فرط جمال و زيبايى « يوسف الزمان » مىناميدند ، چندان كه پس از ايشان جز معتز بالله عباسى كسى در خاندان خلافت چنان زيبا و دلربا نبود . نقل است كه شبى ابو نواس در ضمن همنشينى و گفتگو با امين به صورت او خيره شده مانند عاشقى دلخسته همچنان در روى او مىنگريست . امين ابو نواس را مخاطب ساخته گفت : اى حسن نكند دل به من بسته و خواهان من شده‌اى ؟ ! ابو نواس گفت : پناه به خدا ! كيست كه جرأت كند چنين خيالى را از خاطر بگذراند ! امين گفت : سوگند به جان من كه اگر چنين است بگو . ابو نواس گفت : اى سرور من مردگان نيز عاشق زيبايى تو هستند ، چه رسد به زندگان !\r\n\r\n","description":"","footnote":"","page_name":" 456 ","page_number":476},
  {"content":"\r\n\r\nامين در دم به قتل ابو نواس فرمان داد . چون نطع و شمشير آوردند ، ابو نواس اين ابيات را انشاد كرد : اميرى غير منسوب الى شىء من الحيف . الخ . . .\r\nامين نيز وى را بخشيد و صله داد .\r\n5 ص 425 راجع به كلمه « استاد الدار » و تفسير آن ، قلقشندى در كتاب « صبح الاعشى ج 5 ص 457 » در قسمت القابى كه از لفظ فارسى تركيب شده چنين نوشته است :\r\n« استددار » به كسر همزه ، لقب كسى است كه تصدى داد و ستد اموال سلطان را بر عهده دارد ، و فرمان‌هاى او را در اين باره به كار مىبندد ، و آن مركب از دو لفظ فارسى است ، يكى « استذ » به كسر همزه و سكون سين و تا و ذال معجمه به معنى :\r\nگرفتن . و ديگر « دار » يعنى نگاهدارنده ( وصف فاعلى لفظ مذكور ) و مجموع كلمه به معنى « متولى اخذ » است ، زيرا وى تصدى دريافت اموال را بر عهده دارد .\r\nو گاه اين كلمه به صورت « ستد دار » با اسقاط همزه و كسر سين نيز تلفظ مىشود .\r\nاين كلمه را نويسندگان متكلف در فصاحت به ضم همزه اول و الحاق الف بعد از تاء خوانده مىگويند : « استاد الدار » يا « استاد دار » به گمان اين كه لفظ « دار » در اين جا عربى و به معنى « خانه » و « استاد » نيز به معنى « سرور و بزرگ » است ، و اين خطا و اشتباه است . بر عكس مردم عامى كلمه مذكور را درست تلفظ مىكنند ، و آن را با كسر همزه و حذف الف بعد از تاء مىخوانند .\r\n\r\n","description":"","footnote":"","page_name":" 457 ","page_number":477},
  {"content":"\r\n . \r\n","description":"","footnote":"","page_name":" 458 ","page_number":478},
  {"content":"\r\n . \r\n","description":"","footnote":"","page_name":" 459 ","page_number":479},
  {"content":"\r\n . \r\n","description":"","footnote":"","page_name":" 460 ","page_number":480},
  {"content":"\r\n . \r\n","description":"","footnote":"","page_name":" 461 ","page_number":481},
  {"content":"\r\n . \r\n","description":"","footnote":"","page_name":" 462 ","page_number":482},
  {"content":"\r\n . \r\n","description":"","footnote":"","page_name":" 463 ","page_number":483},
  {"content":"\r\n . \r\n","description":"","footnote":"","page_name":" 464 ","page_number":484},
  {"content":"\r\n . \r\n","description":"","footnote":"","page_name":" 465 ","page_number":485},
  {"content":"\r\n . \r\n","description":"","footnote":"","page_name":" 466 ","page_number":486},
  {"content":"\r\n . \r\n","description":"","footnote":"","page_name":" 467 ","page_number":487},
  {"content":"\r\n . \r\n","description":"","footnote":"","page_name":" 468 ","page_number":488},
  {"content":"\r\n . \r\n","description":"","footnote":"","page_name":" 469 ","page_number":489},
  {"content":"\r\n . \r\n","description":"","footnote":"","page_name":" 470 ","page_number":490},
  {"content":"\r\n . \r\n","description":"","footnote":"","page_name":" 471 ","page_number":491},
  {"content":"\r\n . \r\n","description":"","footnote":"","page_name":" 472 ","page_number":492},
  {"content":"\r\n . \r\n","description":"","footnote":"","page_name":" 473 ","page_number":493},
  {"content":"\r\n . \r\n","description":"","footnote":"","page_name":" 474 ","page_number":494},
  {"content":"\r\n . \r\n","description":"","footnote":"","page_name":" 475 ","page_number":495},
  {"content":"\r\n . \r\n","description":"","footnote":"","page_name":" 476 ","page_number":496},
  {"content":"\r\n . \r\n","description":"","footnote":"","page_name":" 477 ","page_number":497},
  {"content":"\r\n . \r\n","description":"","footnote":"","page_name":" 478 ","page_number":498},
  {"content":"\r\n . \r\n","description":"","footnote":"","page_name":" 479 ","page_number":499},
  {"content":"\r\n . \r\n","description":"","footnote":"","page_name":" 480 ","page_number":500},
  {"content":"\r\n . \r\n","description":"","footnote":"","page_name":" 481 ","page_number":501},
  {"content":"\r\n . \r\n","description":"","footnote":"","page_name":" 482 ","page_number":502},
  {"content":"\r\n . \r\n","description":"","footnote":"","page_name":" 483 ","page_number":503},
  {"content":"\r\n . \r\n","description":"","footnote":"","page_name":" 484 ","page_number":504},
  {"content":"\r\n . \r\n","description":"","footnote":"","page_name":" 485 ","page_number":505},
  {"content":"\r\n . \r\n","description":"","footnote":"","page_name":" 486 ","page_number":506},
  {"content":"\r\n . \r\n","description":"","footnote":"","page_name":" 487 ","page_number":507},
  {"content":"\r\n . \r\n\r\n","description":"","footnote":"","page_name":" 488 ","page_number":508}
  ]