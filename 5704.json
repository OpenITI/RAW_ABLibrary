[
  {"content":"\r\nاخبار الطّوال\r\n","description":"","footnote":"","page_name":" 1 ","page_number":1},
  {"content":"\r\n\r\n","description":"","footnote":"","page_name":" 2 ","page_number":2},
  {"content":"\r\nاخبار الطّوال\r\nتأليف\r\nابو حنيفه احمد بن داود دينورى\r\nدرگذشتهء 283 قمرى\r\nترجمهء\r\nدكتر محمود مهدوى دامغانى\r\nنشر نى\r\n","description":"","footnote":"","page_name":" 3 ","page_number":3},
  {"content":"\r\nدينورى ، احمد بن داود ، - 283 ق .\r\nاخبار الطوال / تأليف ابو حنيفه احمد بن داود دينورى ؛ ترجمه محمود مهدوى دامغانى . - تهران : نشر نى ، 1364 .\r\n484 ص .\r\nISBN 964 - 312 - 00 - 7\r\nفهرستنويسى بر اساس اطلاعات فيپا .\r\nچاپ هفتم : 1386 .\r\n1 . اسلام - تاريخ - متون قديم تا قرن 14 . 2 . ايران - تاريخ - پيش از اسلام - متون قديمى تا قرن 14 . الف . مهدوى دامغانى ، محمود ، 1315 - ، مترجم . ب . عنوان .\r\n3041 الف 9 د / 63 / 35 DS\r\n097671 / 909\r\n1364\r\nكتابخانه ملى ايران 71 / 18 - 67 م\r\nنشر نى\r\nتهران ، خيابان كريم خان ، نبش ميرزاى شيرازى ، شماره 165 ، كد پستى 1597985741\r\nتلفن : 2 و 88913701 ، صندوق پستى 556 - 13145\r\nwww . nashreney . com\r\nدفتر فروش : خيابان دكتر فاطمى ، خيابان رهى معيرى ، شماره 58\r\nتلفن : 9 و 88004658 ، فكس : 88008211\r\nكتابفروشى : خيابان كريم خان ، نبش ميرزاى شيرازى ، شماره 169\r\nتلفن 88901561\r\nابو حنيفه احمد بن داود دينورى\r\nاخبار الطوال\r\nترجمهء دكتر محمود مهدوى دامغانى\r\n* چاپ هفتم 1386 تهران * تعداد 1100 نسخه * قيمت 5600 تومان\r\n* ليتوگرافى غزال * چاپ غزال * ناظر چاپ بهمن سراج\r\nشابك 7 - 000 - 312 - 964 ISBN 964 - 312 - 000 - 7\r\nهمهء حقوق چاپ و نشر براى ناشر محفوظ است Printed in Iran\r\n","description":"","footnote":"","page_name":" 4 ","page_number":4},
  {"content":"\r\n\r\n","description":"","footnote":"","page_name":" 5 ","page_number":5},
  {"content":"\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n","description":"","footnote":"","page_name":" 7 ","page_number":7},
  {"content":"\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n","description":"","footnote":"","page_name":" 9 ","page_number":9},
  {"content":"\r\n\r\n","description":"","footnote":"","page_name":" 10 ","page_number":10},
  {"content":"\r\nاهداء\r\nبانوى گرامى و متدين « معصومه حديدى عرب » ( گلين خانم ) پس از پنجاه سال تعليم قرآن مجيد و صد كلمه حضرت امير المؤمنين على ( ع ) به گروه بسيارى از كودكان محله باغ رضوان مشهد در 22 / 5 / 1362 به جوار رحمت حق پيوست .\r\nآن بزرگوار به اين بنده و برادران و خواهران و همسر و سه فرزندم و بيش از چهل كودك خاندانم با اخلاص قرآن آموخت و همه رهين اوييم خدايش رحمت كند و با صديقه طاهره ( ع ) محشورش فرمايد .\r\nگرچه مرگش چراغ فروزان محله ما را خاموش كرد آرزومندم تا وصول به رضوان الهى نور قرآن فرا روى او تابنده باشد .\r\nهنوز دو گوشم بر آواى اوست كه هرگاه اين دو بيتى را مى خواند :\r\n« مردمان غافلند از عقبى * همه گويى به خفتگان مانند »\r\n« ضرر غفلتى كه مى ورزند * چون بميرند آنگهى دانند »\r\nگهر اشك بر گلزار چهره اش فرو مى ريخت .\r\nيادش گرامى باد ، خاطره خار خار چوبش كه بهتر از مهر پدر بود هنوز سخت دلپذير است تا چه رسد به صداى گرم و مهر انگيزش .\r\nبا كمال تواضع اين ترجمه را به روان پاكش تقديم مى دارم و خدا كند راه و روش او را كه متروك مانده است بتوان ادامه داد .\r\nمترجم .\r\n","description":"","footnote":"","page_name":" 11 ","page_number":11},
  {"content":"\r\nبسم الله الرحمن الرحيم\r\nمقدمه مترجم :\r\nابو حنيفه احمد بن داود بن ونند دينورى :\r\nنام اين دانشمند و نام پدر و كنيه اش در كتابهاى كهن و تازه به همين صورت آمده است ، براى نمونه نديم در الفهرست همچنين ضبط كرده است ( 1 ) .\r\nو چون از ناحيه دينور بوده نسبت او دينورى است .\r\nياقوت حموى نام پدر بزرگش را ونند ثبت كرده است ( 2 ) و در كتابهاى تازه چون الاعلام زركلى ( 3 ) و تاريخ ادبيات استاد دكتر ذبيح الله صفا ( 4 ) نيز همينگونه آمده است .\r\nسال تولدش در كتابهاى قديمى ثبت نشده است ، برو كلمان در مقاله دائرة المعارف اسلام تولد ابو حنيفه را در دهه اول قرن سوم هجرى مرجح دانسته است . ( 5 )\r\nياقوت مرگ او را در شب دوشنبه چهار شب باقى مانده از جمادى الاولى 282 هجرى و به روايتى ديگر 281 و به قولى ديگر پيش از 290 نوشته است ، و به همين سه صورت در كتابهاى ديگر هم آمده است مثلاً مرحوم حاج شيخ عباس قمى در آثار خود مى نويسد ابوحنيفه پيش از دويست و نود در گذشته است . ( 6 )\r\n\r\n","description":"","footnote":"\r\n( 1 ) محمد بن اسحاق نديم ص 86 چاپ مرحوم رضا تجدد ، تهران 1350 خورشيدى .\r\n( 2 ) ياقوت ، معجم الادباء ، ج 1 ص 124 چاپ مارگليوث : مصر 1931 ميلادى .\r\n( 3 ) زركلى ، الاعلام ، ج 1 ص 119 .\r\n( 4 ) دكتر ذبيح الله صفا ، تاريخ ادبيات در ايران ج 1 ص 185 چاپ دوم 1335 خورشيدى .\r\n( 5 ) دائرة المعارف اسلام ، ترجمه عربى ، ج 9 ص 375 .\r\n( 6 ) حاج شيخ عباس قمى ، الكنى والالقاب ، ج ابن ، ابو ص 53 چاپ صيدا .\r\n","page_name":" 12 ","page_number":12},
  {"content":"\r\nدينور : اين كلمه به كسر دال و سكون يا و نون و فتح واو و سكون راء صحيح است ، ابن خلكان مى گويد سمعانى در انساب آن را به فتح دال ضبط كرده ولى صحيح نيست . ( 7 )\r\nاين شهر ميان كنگاور و كرمانشاه قرار داشته و وسعت آن دو سوم همدان و مدتها به ماه كوفه مشهور بوده است ، ساكنان آن آميزه يى از ايرانيان و اعراب بوده و قبيله كرد شوهجان اطراف آن مى زيسته اند .\r\nديور از قرن چهارم هجرى رو به ويرانى نهاد و در قرن هشتم هجرى پس از هجوم تيمور به كلى ويران شد .\r\nدو مُرگان و شتراوس از ويرانه هاى آن بازديد كرده اند و براى اطلاع بيشتر بايد به مقاله شترك در دائرة المعارف اسلام مراجعه كرد . ( 8 )\r\nبه گفته ياقوت حموى گروهى بسيار از اهل ادب و حديث به اين شهر منسوبند ، فريد و جدى غير از ابو حنيفه و ابن قتيبه پنج دانشمند ديگر را كه به دينورى معروف بوده اند نام برده است . ( 9 )\r\nمقام علمى و ادبى ابو حنيفه دينورى :\r\nاو در انواع علوم و فنون متداول عصر خود صاحب نظر بوده و كتاب نوشته است . نديم ، در الفهرست مى گويد ، در نحو ، لغت ، هندسه ، حساب ، نجوم اهل نظر بوده و پانزده جلد از كتابهاى او را به شرح زير نام مى برد :\r\n1 - كتاب النبات . 2 - كتاب الفصاحه . 3 - كتاب الانواء . 4 - كتاب القبلة والزوال . 5 - كتاب حساب الدور . 6 - كتاب الرد على لغذة الاصفهانى ( 10 ) . 7 - كتاب البحث في حساب الهند . 8 - كتاب البلدان . 9 - كتاب الجمع والتفريق . 10 - كتاب الجبر و المقابله . 11 - كتاب اخبار الطوال . 12 - كتاب الوصايا . 13 - كتاب نوادر الجبر . 14 - كتاب الشعر والشعراء . 15 - كتاب ما يلحن فيه العامّة :\r\n\r\n","description":"","footnote":"\r\n( 7 ) ابن خلكان ، وفيات الاعيان ، ج 2 ص 247 ، چاپ محمد محيى الدين عبد الحميد ، مصر .\r\n( 8 ) دائرة المعارف اسلام ، ترجمه عربى ج 9 ص 374 .\r\n( 9 ) فريد وجدى - دائرة المعارف القرن الرابع عشر ، ج 4 ص 115 چاپ چهارم .\r\n( 10 ) لغت لغذة به معنى رصد است .\r\n","page_name":" 13 ","page_number":13},
  {"content":"\r\nتذكره نويسان و دانشمندان دوره هاى بعد كتابهاى ديگرى هم براى او نوشته اند ، ياقوت در معجم الادباء ( ارشاد الاريب ) با آنكه سخن خود را از قول نديم نقل مىكند علاوه بر كتابهاى بالا كتابهاى زير را هم آورده است . ( 11 )\r\n16 - كتاب الباه . 17 - كتاب الكسوف . 18 - كتاب اصلاح المنطق .\r\nسپس از قول ابو حيان توحيدى كتابى هم در تفسير قرآن به او نسبت مىدهد و به اين ترتيب نوزده كتاب براى او شمرده است .\r\nصفدى ، ( 12 ) دانشمند قرن هشتم و فلوگِل ( 13 ) خاورشناس قرن نوزدهم كتاب ديگرى بنام البيان و رساله مختصرى در طب را نيز از او دانسته اند .\r\nبا ملاحظه اين كتابها معلوم مىشود نسخه يى از الفهرست نديم كه در اختيار ياقوت حموى بوده با نسخه چاپ شده كنونى تفاوتهايى داشته است ، و اهميت و ارزش كار ابو حنيفه در رشته رياضى و نجوم آشكار مىشود .\r\nاينك توضيح مختصرى درباره كتابهاى او داده مىشود و در مورد اخبار الطوال جداگانه سخن خواهيم گفت ( 14 ) .\r\n1 - كتاب النبات : اين كتاب درباره شناخت نام گياهانى كه در شعر و ادب عرب آمده كم نظير است و گرچه متأسفانه نسخه اصلى آن تاكنون بدست نيامده است ولى بخش هايى از آن در كتابهاى مخصص ابن سيده ( 15 ) و آثار ابن بيطار ( 16 ) نقل شده است و آن را دائرة المعارف گياه شناسى مى دانسته اند .\r\n2 - كتاب الفصاحة : كه ظاهراً شامل مباحثى در علوم بلاغت بوده است .\r\n3 - كتاب الانواء : اين كتاب كه درباره نجوم و شناخت منازل ماه و عجايب آسمان است بسيار مورد توجه بوده و دانشمندان نجوم آن را ستوده اند ، عبد الرحمن صوفى ستاره شناس بزرگ قرن چهارم در كتاب صور الكواكب خود در اين باره چنين آورده است :\r\n\r\n","description":"","footnote":"\r\n( 11 ) ياقوت ، ارشاد الاريب ( معجم الادباء ) ج 1 ص 127 چاپ مارگليوث .\r\n( 12 ) صلاح الدين صفدى ، متولد 696 در گذشته 764 ، براى اطلاع از شرح حالش ، ر ك ، به ، ابن حجر عسقلانى ، الدرا الكامنه ج 2 ص 176 چاپ دوم مصر 1385 ق .\r\n( 13 ) گوستاوفلوگل خاورشناس آلمانى ( 1802 - 1870 م ) ، ر ك به ، زركلى - الاعلام ج 2 ص 112 .\r\n( 14 ) در اين معرفى از مقدمه استاد عبد المنعم عامر بر اخبار الطوال كمال استفاده را برده ام .\r\n( 15 ) ابن سيده ، لغت شناس اندلسى در گذشته 458 قمرى است ، ر ك ، دانش نامه ايران و اسلام ص 640 .\r\n( 16 ) ابن بيطار ، داروو گياه شناس اندلسى قرن ششم هجرت ر ك ، دانش نامه ايران و اسلام ص 457 .\r\n","page_name":" 14 ","page_number":14},
  {"content":"\r\n« هر چند ما در علم انواء بسيار كتابها ديده ايم اما تمام ترين و كامل ترين آنها كتابها كه در اين فن ديده ايم كتاب ابو حنيفه دينورى است » ( 17 )\r\n4 - كتاب القبله والزوال ، ظاهراً مربوط به احكام قبله و ظهر شرعى است و در بيشتر كتابهايى كه ترجمه ابو حنيفه در آنها آمده است فقط باختصار از آن نام برده شده است .\r\n5 و 6 - كتابهاى حساب الدور و الوصايا ، اين دو كتاب در مورد احكام ارث است و حاجى خليفه در كشف الظنون بدون آنكه عنوان آن دو را ذكر كند در فصل احكام ميراث آورده است .\r\n7 - كتاب الرد على لغذة الاصفهانى ، اين كتاب را ابو حنيفه بر رد رصدى كه اصفهانى از معاصرانش انجام داده نوشته است و نقد و بررسى است و مشتمل ايرادها و پاسخ هايى است كه اين دو دانشمند به يكديگر گرفته و داده اند .\r\n8 و 9 و 10 - كتابهاى البحث في حساب الهند ، الجبر و المقابله ، نوادر الجبر ، در رياضى است و برخى از دانشمندان اروپايى آن را به نام التخت في حساب الهند نوشته اند .\r\n11 - كتاب الجمع والتفريق - استاد عبد المنعم عامر نوشته اند ، اين كتاب رياضى نيست و مقصود از آن در باره علم بلاغت است كه از دير باز مورد توجه بسيارى از مؤلفان عرب بوده است . ( 18 )\r\n12 - كتاب الشعر والشعراء : تذكره مانندى بوده است ، شبيه كتاب ابن قتيبه كه با همين نام در همان زمان نوشته شده است ، ابن قتيبه ظاهراً چهار سال پس از ابو حنيفه دينورى يعنى در 286 هجرى در گذشته است .\r\n13 - كتاب ما يلحن فيه العامه : اين كتاب ظاهراً شامل خطاها و اشتباهاتى بوده كه ميان عامه مردم متداول بوده است ، و بايد آن را در رديف كتابهايى چون لحن العوام زبيدى در گذشته 379 هجرى ( 19 ) ولحن العامه ابو حاتم سجستانى در گذشته 248 دانست . ( 20 )\r\n\r\n","description":"","footnote":"\r\n( 17 ) صور الكواكب ، ترجمه خواجه نصير طوسى ، ص 7 ، باهتمام و تعليقات آقاى سيد معز الدين مهدوى بيناد فرهنگ .\r\n( 18 ) مقدمه استاد عبد المنعم عامر بر اخبار الطوال صفحه دى ، و ترجمه آن به قلم مرحوم صادق نشأت صفحه ( يو ) .\r\n( 19 ) ر ك ، مقدمه كتاب لحن العوام زبيدى ، چاپ دكتر رمضان عبد التواب چاپ اول مصر 1964 .\r\n( 20 ) زركلى در الاعلام نام اين كتاب ابو حاتم را « ما تلحن فيه العامه » ثبت كرده است . ج 3 ص 210 .\r\n","page_name":" 15 ","page_number":15},
  {"content":"\r\n14 - تفسير قرآن : اين كتاب در سيزده جلد بوده است و ابو حيان توحيدى ضمن نام بردن از آن مى نويسد كه خودش آن را نديده است .\r\n15 - كتاب الكسوف : نام اين كتاب در خزانة الادب ابن عنبرى و معجم الادباء ياقوت حموى و از قول آن دو در كشف الظنون حاجى خليفه آمده است كراچكوفسكى معتقد است اين كتاب همان رصدى است كه ابوحنيفه در اصفهان انجام داده است .\r\n16 - كتاب البلدان : نام اين كتاب در كشف الظنون زير نام ابوحنيفه به او نسبت داده شده است ، مسعودى مى گويد ابن قتيبه اين كتاب را به خود نسبت داده است و او اين كار را در مورد بسيارى از كتابهاى ابوحنيفه كرده است ، و در آن زمان اين كار ناپسند متداول بوده و نظاير فراوانى دارد ، اگر اين موضوع صحيح باشد بايد درباره الشعر والشعراء هم بديده ترديد نگريست .\r\n17 - كتاب البيان : گازيرى هنگامى كه نسخه هاى خطى كتابخانه اسكوريال اسپانيا را بررسى مى كرده است و پس از بررسى فهرستى كه درباره نام مؤلفان وسيله ابن العوام فراهم شده است به ابوحنيفه دينورى نسبت داده است ، حاجى خليفه و پيش از او ذهبى در تاريخ الاسلام در اين مورد سخن گفته اند ، ذهبى گفته است اين كتاب شامل شصت جلد بوده است .\r\nكراچكوفسكى مى گويد اين كتاب از ابوحنيفه دينورى نيست ، بلكه از مؤلفات عبد القادر گيلانى است و كتابى كه گازيرى ديده است باحتمال زياد كتاب النبات بوده است كه ممكن است به علت مشابهت حروف بيان و نبات اشتباه كرده باشد . ( 21 )\r\n18 - رساله يى كه در طب به ابو حنيفه نسبت داده شده است رساله يى كوچك است و مشهور نبوده است .\r\n19 - اصلاح المنطق : اين كتاب را ياقوت در معجم الادبا به نقل از فهرس نديم به ابو حنيفه دينورى نسبت داده است و حال آنكه در فهرست چاپى مرحوم رضا تجدذ كه مورد مراجعه اين بنده بود نام اين كتاب نيامده است ، اصلاح\r\n\r\n","description":"","footnote":"\r\n( 21 ) آيا كتابى كه در معجم الادباى ياقوت حموى بنام ( الياه ) ثبت شده است مشمول اين چنين اشتباهى نيست كه در آن تصحيفي صورت گرفته باشد .\r\n","page_name":" 16 ","page_number":16},
  {"content":"\r\nالمنطق باهتمام دو تن از استادان بزرگ معاصر مصر احمد محمد شاكر و عبد السلام محمد هارون در سال 1949 ميلادى چاپ و معلوم شد از ابن سكيت است ، ابو حنيفه دينورى مدتى شاگرد ابن سكيت و پسرش بوده است ، معلوم مىشود آقاى عبد المنعم عامر متوجه چاپ اصلاح المنطق نبوده است كه در مقدمه خود به آن اشاره نكرده است ، موضوع اصلاح المنطق لغت است .\r\nهر چند حاجى خليفه هم در كشف الظنون كتابى بنام اصلاح المنطق به ابو حنيفه دينورى نسبت داده است ولى ظاهراً گفتار مرحوم ميرزا محمد باقر خوانسارى در روضات الجنات صحيح تر است كه مى گويد كتاب ابو حنيفه دينورى نامش اصلاح اصلاح المنطق بوده است و تكمله يى براى اصلاح المنطق ابن سكيت است و كاتبان به هنگام ثبت آن كلمه اصلاح اول را از قلم انداخته اند . ( 22 )\r\n20 - كتاب جواهر العلم : آقاى عبد المنعم عامر در مقدمه خود از اين كتاب نام برده اند و گفته اند آثار ابو حنيفه را از انباه الرواة قفطى و مقاله فلوگل نقل كرده اند و افزوده اند كه دائرة المعارف كوچكى است كه از خواص و حقايقف علوم در آن بحث شده است . نام اين كتاب ضمن آثار دينورى در كتاب هدية العارفين هم آمده است . ( 23 )\r\nاز ملاحظه نام اين كتابها كه نشان دهنده محتواى آنان هم هست اهميت دينورى در رياضى و نجوم و لغت بوضوح بيشتر معلوم مىشود و بيهوده نيست كه او را با جاحظ دانشمند بزرگ معاصرش مقايسه كرده و سخن او را شيرين تر دانسته اند . ابو حيان توحيدى هم او را سخت ستوده و عدل و نظير جاحظ دانسته است .\r\nبرو كلمان در مقاله خود در دائرة المعارف اسلام مى گويد ( 24 ) از تمام آثار دينورى فقط اخبار الطوال او به صورت كامل بدست ما رسيده است . ولى نبايد به گفته او قناعت كرد زيرا با مراجعه به حواشى كتاب لحن العوام زبيدى چنين\r\n\r\n","description":"","footnote":"\r\n( 22 ) ميرزا محمد باقر خوانسارى ، روضات الجنات ، ج 5 ص 108 چاپ اسماعيليان قم 1392 ق .\r\n( 23 ) اسماعيل پاشا بغدادى ، هدية العارفين ، ج 1 ص 52 چاپ استانبول 1951 ميلادى .\r\n( 24 ) دائرة المعارف الاسلاميه ج 9 ص 375 .\r\n","page_name":" 17 ","page_number":17},
  {"content":"\r\nاستنباط مىشود كه بخش عمده يى از كتاب النبات او چاپ شده است . ( 25 ) البته بايد توجه داشت كه لحن العوام نه سال پس از مرگ بروكلمان و به سال 1964 چاپ شده است . شايد كتاب مايلحن فيه العامه او هم در سلسله كتابهاى لحن العامه چاپ شده باشد . ضمناً يادآورى مى كنم كه در كتاب زبيدى نسبت ابو حنيفه را همه جا اصفهانى آورده است .\r\n21 - كتاب اخبار الطوال :\r\nاين كتاب را نخستين بار گيرگاس خاورشناس روس در 1887 ميلادى در ليدن چاپ كرد ولى پيش از آنكه مقدمه و فهرست هاى آن را بنويسد و تنظيم كند در گذشت ، همكارش رزن براى تهيه مقدمه و فهرست ها كار او را پى گيرى كرد او هم موفق باتمام آن نشد ، شاگرد روزن كراچكوفسكى جلد دوم آن را هم در 1912 در بريل چاپ كرد . ( 26 )\r\nآقاى عبد المنعم عامر در مقدمه اخبار الطوال كه به همت ايشان چاپ شده است نسخه هاى خطى كتاب را كه در اختيار كراچكوفسكى بوده چنين معرفى كرده اند .\r\nالف . نسخه لنينگراد به شماره 822 و به خط كمال الدين نامى كه تاريخ اتمام آن 655 هجرى است .\r\nب : نسخه دانشگاه ليدن به شماره 1122 كه در سال 1000 هجرى نوشته شده و نام نو نويسنده معلوم نيست .\r\nج : نسخه ديگرى متعلق به كتابخانه ليدن به شماره 2436 و مورخ 1061 هجرى . از اين ميان نسخه الف را نسخه اساس قرار داده اند كه از همه به عصر مؤلف نزديكتر بوده است .\r\nپس از آنكه كراچكوفسكى كتاب را چاپ كرد چند جلد آن به خاورميانه رسيد و چاپخانه سعادت قاهره آن را بدون هيچگونه تعليقات و تحقيقاتى چاپ كرد .\r\nدر سال 1957 ميلادى پس از مرگ كراچكوفسكى نسخه يى در\r\n\r\n","description":"","footnote":"\r\n( 25 ) ر ك به ، لحن العوام ، زبيدى صفحات 43 / 87 / 94 / 99 / 111 / 124 / 128 / 219 چاپ اول 1964 ميلادى مصر .\r\n( 26 ) مقدمه آقاى عبد المنعم عامر بر اخبار الطوال صفحه ن ، س چاپ اول ، قاهره 1960 ميلادى .\r\n","page_name":" 18 ","page_number":18},
  {"content":"\r\nكتابخانه رفاعه رافع الطهطاوى در شهر سوهاج بدست آمد كه به شماره 73 تاريخ ثبت است و معلوم شد فعلاً قديمى ترين نسخه هاست و مورد استفاده مرحوم رافع رفاعه طهطاوى در نوشتن آثار تاريخى او بوده است ، اين نسخه در سال 579 به شخصى بنام مفضل بن جعفر بن طاهر تعلق داشته است .\r\nآقاى عبد المنعم عامر اين نسخه را پس از مطابقه با نسخه چاپ شده بريل اساس قرار داده است . بنابراين مى توان گفت بهترين نسخه موجود در اختيار ايشان بوده است ، چاپ اول كتاب اخبار الطوال باهتمام آقاى عبد المنعم عارم در 1960 ميلادى در قاهره انجام پذيرفته است .\r\nمحتواى كتاب اخبار الطوال :\r\nكتاب اخبار الطوال را مى توان به سه بخش عمده تقسيم كرد .\r\n1 - بخش نخست شامل مطالبى در مورد آدم و فرزندان نخستين او و پيامبرانى همچون ادريس و نوح و هود و ابراهيم و اسماعيل و بنى اسرائيل و پادشاهى داود و سليمان تا ظهور عيسى است ، مطالب ابو حنيفه در اين بخش نه از لحاظ زمانى و نه از لحاظ مكانى پيوسته نيست و از شرح حال پيامبرانى بزرگ چون موسى و هارون و يوسف در آن گفتگو نشده است ، اما ظهور زرتشت و آيين او و نجات بنى اسرائيل وسيله پادشاهان ايران در آن بحث شده و شايد از كهن ترين منابعى باشد كه اين موضوع در آن آمده است . و چون آغاز تنظيم كتابهاى تاريخ قومى بوده است نبايد انتظار داشت كه قابل مقايسه با تاريخ طبرى يا مروج الذهب مسعودى و امثال آن باشد .\r\n2 - بخش دوم كه آميخته با بخش اول است و جداگانه تنظيم نشده است شرح حال و سرگذشت پادشاهان ايران و روم و يمن است و از جمشيد و پيروزى ضحاك ( بيور اسب ) بر او و منوچهر و كيقباد و گشتاسب و بهمت و دارا و اسكندر و ملوك الطوايف و سپس ساسانيان تا انقراض ايشان سخن گفته است و برخى او وقايع جنبى چون خروج بهرام چوبين را هم بررسى كرده است و در همين بخش از بلقيس ملكه سبا و نمرود هم گفتگو شده است و با توجه باختصار آن نبايد آن را با كتابهايى كه در قرن هاى چهارم و پنجم نوشته شده است مقايسه\r\n","description":"","footnote":"","page_name":" 19 ","page_number":19},
  {"content":"\r\nكرد و به عنوان مثال قابل مقايسه با كتاب سنى ملوك الارض و الانبياء حمزة بن حسن اصفهانى ( 27 ) از قرن چهارم يا غرر اخبار ملوك الفرس ، ابو منصور ثعالبى از قرن پنجم ( 28 ) نيست ، با وجود اين به مصداق الفضل للمتقدم اهميت اخبار الطوال محفوظ است و به قول استاد محترم دكتر عبد الحسين زرين كوب ( 29 ) دينورى در اخبار مورد اعتماد است و از معتمدان به شمار مى رود .\r\n3 - بخش تاريخ اسلام كه با پيكارهاى اعراب و ايرانيان در دوره خلافت عُمر شروع و به پايان خلافت معتصم يعنى سال 227 هجرى ختم مىشود .\r\nابو حنيفه دينورى در مورد سيره و مغازى رسول خدا ( ص ) مطلقاً سخنى به ميان نياورده است لابد توجه داشته است كه با تنظيم سيره ابن اسحاق و مغازى واقدى كه مقدم بر او بوده اند و طبقات ابن سعد كه معاصر او بوده است ديگر لزومى بر آن كار نيست و آنان حق مطلب را چنان كه بايد و شايد ادا كرده اند .\r\nجنگهاى اعراب و ايرانيان را تا سقوط ايران مفصل و مشروح نوشته است ولى دوره خلافت دوازده ساله عثمان را فقط در يك صفحه و نيم آورده است .\r\nدرباره گرفتاريهاى امير المؤمنين على ( ع ) با معاويه و جنگهاى جمل و صفين و خوارج به تفصيل سخن گفته است و سپس دوره حكمرانى معاويه و يزيد بررسى شده است ، واقعه كربلا و شهادت حضرت امام حسين ( ع ) هم نسبتاً مفصل بحث شده است ، پس از آن حكومت مروانيان بيان شده است ، دينورى داستان مختار و حكومت فرزندان زبير را هم نسبتاً مفصل بحث كرده است . و بعد انقراض بنى مروان و قيام مردم ايران و بخصوص قيام خراسانيان و ابو مسلم را بحث كرده است ، غدر و فريب بنى عباس را درباره ابو مسلم كم و بيش اظهار داشته است ولى در ديگر موارد سخن را درز گرفته است چنان كه نه تنها از داستان برمكيان چشم پوشيده بلكه در مورد رفتار مأمون با حضرت امام علي بن موسى الرضا ( ع ) و خاندان سرخسى هم سخنى به ميان نياورده است البته\r\n\r\n","description":"","footnote":"\r\n( 27 ) ر ك به ، ترجمه آن با نام ( تاريخ پيامبران و شاهان ) به قلم استاد محترم دكتر جعفر شعار ، انتشارات بنياد فرهنگ ايران تيرماه 1346 .\r\n( 28 ) غرر اخبار ملوك الفرس و سيرهم ، ( غرر السير ) از ثعالبى در گذشته 429 باهتمام زورتنبرگ پاريس .\r\n( 29 ) تاريخ ايران بعد از اسلام ، ج 1 ص 9 بنقل از دانشنامه ايران و اسلام .\r\n","page_name":" 20 ","page_number":20},
  {"content":"\r\nاختناق حاكم بر آن عصر را هم نبايد ناديده گرفت ، آخرين مبحث او هم درباره چگونگى كشته شدن بابك و افشين است ، و با آنكه تا سال 283 يعنى پنجاه و پنج سال پس از مرگ معتصم زنده بوده است تاريخ خود را به همانجا ختم كرده است . در عين حال گرايش نسبى به عنصر ايرانى در اخبار الطوال به وضوح مشهود است ، مثلاً رجوع كنيد به داستان مختار و همراهان او .\r\nابو حنيفه دينورى در نقل مطالب خود غالباً از ذكر نام كتاب و سلسله اسناد خوددارى كرده است ، و حال آنكه در بسيارى از آثار مورخان پيش از او و معاصرش سلسله اسناد آمده است مانند مغازى واقدى و اطبقات ابن سعد ، و همين حذف سلسله اسناد يكى از علل شيوايى عبارات اوست ، در تمام كتاب اخبار الطوال فقط نام بيست و يك راوى آمده است و دو كتاب را نام برده است ، و از هيثم بن عدى بيشتر نام برده است ، از شصت و شش شاعر نام برده و شواهدى از اشعار ايشان آورده است .\r\nروش ترجمه كتاب :\r\nكتاب اخبار الطوال كه باهتمام آقاى عبد المنعم عامر در 1960 ميلادى در مؤسسه احياء كتب العربيه عيسى البابى الحلبى به صورت نسبتاً منقح چاپ شده است وسيله مرحوم صادق نشأت ترجمه و در آذر ماه سال 1346 در يكهزار و يكصد نسخه در سلسله انتشارات بنياد فرهنگ منتشر شده است كه اكنون بسيار كمياب است ، بنابراين قبل از هر توضيحى درباره شيوه خود در اين ترجمه لازم است اقرار كنم كه الفضل للمتقدم و اميدوارم زحمت آن مرحوم مشكور باشد .\r\nاين بنده ضمن مطالعه و بررسى اين ترجمه متوجه شدم كه گويا اين ترجمه با شتاب زدگى همراه بوده است زيرا هيچگونه پاورقى و توضيحى درباره راويان و اعلام شخصى و شاعران عرب و اعلام جغرافيايى و استخراج آيات و نامه هاى بزرگانى چون حضرت امير المؤمنين على ( ع ) و ضرب المثلها داده نشده است ، بدون ترديد مرحوم صادق نشأت كه خدايش بيامرزد از ترجمه حدود دويست و پنجاه پاورقى آقاى عبد المنعم عامر عجزى نداشته است ولى نمى دانم چرا از ترجمه آنها هم خوددارى شده است ، و حال آنكه لازم بود به مواردى كه آقاى عبد المنعم عامر\r\n","description":"","footnote":"","page_name":" 21 ","page_number":21},
  {"content":"\r\nاشتباه كرده اند و برخى از آنها اشتباه فاحش است اشاره مى كردند از قبيل پاورقى هاى صفحات 355 ، 361 ، 363 ، 384 ، متن عربى .\r\nمحروم ماندن خواننده فارسى زبان از حواشى سودمند آقاى عبد المنعم عامر هم صحيح نبوده است ، اينك ضمن اداى احترام و قدردانى نسبت به زحمات آن دو ، نكات زير را در اين ترجمه مورد توجه قرار دادم و اميدوارم براى خوانندگان گرامى سودمند باشد ، و تلاش شد از پر حرفى و سخن درازى در حواشى حتى الامكان احتراز شود .\r\n1 - عموم پاورقى هاى آقاى عبد المنعم عامر ترجمه و در پاورقى صفحات ثبت شد ، مگر توضيحات لغوى كه از آن ها براى ترجمه متن استفاده كردم و نوشتن آن در پاورقى ضرورت نداشت .\r\n2 - چون ايشان به هر دليل كه خودشان داشته اند از ذكر كتاب ها و منابع مورد استفاده خوددارى كرده اند در مورد اعلام شخصى و جغرافيايى به كتابهاى مربوط مراجعه كردم و نشان جلد و صفحه و چاپ آن را مشخص ساختم .\r\n3 - در مورد راويان و اشخاصى كه از ايشان نقل مطلب شده است كوشش شد به كتابهايى چون استيعاب و اسد الغابه و طبقات و ميزان الاعتدال و اعلام زركلى مراجعه شود و توضيحى براى خوانندگان ارجمندى كه خواهان اطلاع بيشترى باشند داده شود .\r\n4 - درباره شاعران هم همينگونه رفتار شد و بيشتر به كتابهايى چون طبقات الشعراء ابن معتز و العشر والشعراى ابن قتيبه و معجم مرزبانى واغانى ابو الفرج مراجعه كردم .\r\n5 - در مورد آيات مباركات قرآنى ضمن استخراج شماره آيه و سوره كه در بسيارى از موارد استاد عبد المنعم عامر انجام داده بودند ، در صورتى كه توضيحى لازم بود با مراجعه به تفاسيرى چون تبيان شيخ طوسى و مجمع البيان طبرسى و ابو الفتوح رازى در كمال اختصار متذكر شدم و كوشش شد حتى الامكان ترجمه آيات از متون كهن فارسى چون ابو الفتوح و كشف الاسرار گرفته شود .\r\n6 - در مورد نامه هاى امير المؤمنين على ( ع ) و كلمات آن حضرت با استفاده از كتابهايى چون اسانيد نهج البلاغه و الكاشف محل آن را در چاپهاى\r\n","description":"","footnote":"","page_name":" 22 ","page_number":22},
  {"content":"\r\nمختلف نهج البلاغه و شروح آن پيدا و ثبت كردم تا خواننده بتواند در صورت تمايل به دنباله نامه پى ببرد و بايد توجه داشت كه چون اخبار الطوال حدود يكصد و پنجاه سال پيش از نهج البلاغه سيد رضى رضوان الله تعالى عليه نوشته شده خود از منابع استور در اين باره شمرده مىشود .\r\n7 - اگر مطلبى درباره ائمه بزرگوار شيعه عليهم السلام گفته شده بود كه منطبق با حقيقت نبود با مراجعه به كتابهاى ديگرى چون تاريخ يعقوبى و ارشاد مفيد و اعلام الورى طبرسى توضيحى اندك دادم تا خواننده بتواند براى خود منبع تحقيق بيشترى بيايد .\r\n8 - در اخبار الطوال كلمات فارسى در متن عربى فراوان به كار رفته است و گاه جمله فارسى عيناً در متن آمده است از قبيل « ديوان آمدند » و « بدبخت مار مار » و شايد يكى از مشخصات اين كتاب و ديگر كتابهاى قرن سوم از قبيل البيان و والتبيين جاحظ باشد كه استاد عبد السلام محمد هارون در پايان جلد چهارم البيان و التبيين استخراج كرده اند ، در حاشيه تذكر دادم كه اين كلمه يا تركيب عيناً در متن عربي است .\r\n9 - مواردى بوده است كه نفهميده ام و در منابع مورد دسترس خود نيافته ام در پاورقى تذكر دادم كه استنباط نكردم و بديهى است اين گونه موارد عدم الوجدان است نه عدم الوجود ، ارشاد و راهنمايى دانشمندان موجب كمال تشكر و سپاس است .\r\n10 - چون استاد عبد المنعم عامر در مقدمه خود مطالبى از ديدگاه خودشان نوشته بودند و كتاب ها و منابع را هم روشن بيان نكرده بودند ضمن استفاده از آن از ترجمه مستقيم آن خوددارى كردم كه براى بيان شرح حال و آثار ابو حنيفه دينورى مراجعه به كتابهاى ديگرى هم لازم بود .\r\nفهرست هاى مفصل كتاب در متن عربى و ترجمه راهگشاى اين بنده هم در تنظيم فهرست ها بوده است . با وجود اين شك نيست كه اگر خدمتى اندك صورت گرفته به مصداق « و ما بكم من نعمة فمن الله » است و هرگونه سهو و خطا سر زده از نفس من است « ربنا لا تؤاخذنا ان نسينا أو أخطأنا » .\r\n","description":"","footnote":"","page_name":" 23 ","page_number":23},
  {"content":"\r\nدر پايان اين مقدمه لازم است مراتب سپاس و امتنان خود را به برادر بزرگوارم دانشمند محترم جناب آقاى احمد مهدوى دامغانى كه در رفع مشكلات ياريم داده اند تقديم دارم . از دوست محترم ( ناشر كتاب ) كه نشر اين ترجمه را در سلسله كارهاى « نشر نى » قرار داده اند سپاسگزار و اميدوارم خداوند متعال به ايشان توفيق بيشتر براى نشر آثار علمى عنايت فرمايد بمنه و كرمه .\r\nمشهد مقدس\r\nمحمود مهدوى دامغانى\r\nبيستم شوال 1404 - بيست و نهم تيرماه 1363\r\n","description":"","footnote":"","page_name":" 24 ","page_number":24},
  {"content":"\r\n\r\n[ بخش اول در تاريخ قبل از اسلام 
  ]\r\nبسم الله الرحمن الرحيم فوضت امرى الى الله\r\n« كار خود را به خدا واگذاردم »\r\n\r\n[ از حضرت آدم تا حضرت ابراهيم عليهما السلام 
  ]\r\n\r\nفرزندان آدم :\r\nابو حنيفه احمد بن داود دينورى كه خدايش رحمت كنادرمىگويد ، در كتابهايى كه دانشمندان در مورد اخبار نخستين نوشته‌اند چنين يافتم كه محل سكونت آدم ( ع ) منطقه حرم مكه بوده است و بروزگار مهليل پسر قينان پسر انوش ، پسر شيث پسر آدم كه در زمان خود سالار و سرور فرزندان آدم و جانشين او در حكومت بود و پدر و نياكانش هم همچنين بودند شمار آدميان بسيار شد و در مورد محل سكونت ميان ايشان ستيزه در گرفت و مهليل ايشان را به چهار جهتى كه بادها از آن جهات مىوزيد پراكنده كرد و اسكان داد و فرزندان و فرزندزادگان شيث را به گزيده تر منطقه زمين كه عراق است فرستاد و ايشان را در آن منطقه سكونت داد .\r\n\r\nادريس و نوح :\r\nپس از شيث نخستين پيامبر ادريس است كه نامش اخنوخ بن يرد بن مهليل است و او را بواسطه فراوانى درس خواندنش ادريس گفته‌اند ، پس از او خداوند نوح را براى مردم روزگارش به پيامبرى برانگيخت و محل سكونت او سرزمين عراق بود ، نوح پسر لمك بن متوشلح است ، مردم او را تكذيب كردند و\r\n","description":"","footnote":"","page_name":" 25 ","page_number":25},
  {"content":"\r\nخداوند ايشان را غرق كرد و نوح و همراهانش در كشتى نجات يافتند ، كشتى بر قله كوه جودى مستقر شد و آرام گرفت و اين كوه در بقردى و بازبدى كه در منطقه جزيره است قرار دارد . [ 1 
  ] و چون نوح درگذشت پسرش سام را به جانشينى خود گماشت و او نخستين كسى است كه سلطنت را پايه نهاد ، پس از سام كسى بنام جم پسر ويرنجهان پسر ايران كه همان ارفخشذ بن سام بن نوح است سلطنت را برقرار ساخت . و خداوند همه كسانى را كه همراه نوح در كشتى بودند و نجات يافتند غير از سه پسر نوح سام و حام و يافث نازا و عقيم قرار داد ، نوح را پسر ديگرى هم بنام يام بود و او هموست كه غرق شد و فرزندى نداشت اما سه پسر ديگرش همگان فرزنددار بودند و سام پس از نوح سرپرست امور بود و معمولا زمستان را در منطقه « جوخى » [ 2 
  ] و تابستان را در موصل مىگذراند و راه رفت و برگشت او بر كناره خاورى دجله بود و به همين جهت آن منطقه را « سام راه » [ 3 
  ] ناميده‌اند كه ايرانيان آن را ايران مىنامند ، سام در عراق جاى گرفته و آن را مخصوص خود ساخته بود و به ايران شهر معروف شد ، پس از مرگ سام پسرش شالخ فرمانده شد و چون او را مرگ فرارسيد كار را به برادرزاده خود جم پسر ويرنجهان پسر ارفخشذ واگذاشت و او پايه هاى سلطنت را استوار ساخت و اساس آن را و روشها و نشانه هاى شاهى را بوجود آورد و روز نوروز را جشن گرفت :\r\nاختلاف زبانها : گويند بروزگار جم در بابل زبانها مختلف شد [ 4 
  ] و چنين بود كه چون فرزندان نوح در بابل بسيار شدند و شهر از ايشان آكنده شد و ازدحام پيش آمد با آنكه زبان همه شان همان زبان سريانى كه زبان نوح است بود يك روز صبح ناگهان زبانهاى ايشان گوناگون و الفاظ و كلمات دگرگون شد و نگران شدند و هر گروه به زبانى كه بازماندگان ايشان تا امروز سخن مىگويند سخن گفتند و\r\n\r\n","description":"","footnote":"\r\n1 - در معجم البلدان ياقوت اين دو كلمه به صورت باقردى و بازبدى ضبط شده كه بر كناره غربى و شرقى دجله روياروى قرار دارند ، جزيره هم يعنى سرزمينهاى ميان دجله و فرات ( م ) .\r\n2 - جوخا : به صورت مقصور هم ضبط شده و محل امروز بغداد است ( م ) .\r\n3 - اضافه تخصيصى مقلوب راه سام ( م ) .\r\n4 - مساله اختلاف زبانها در كلام الله مجيد از نشانه هاى قدرت الهى شمرده شده است و آن را در رديف آفرينش زمين و آسمانها برشمرده است ، ر . ك ، تفاسير قرآن مجيد ذيل آيه 22 سوره روم ( م ) .\r\n","page_name":" 26 ","page_number":26},
  {"content":"\r\nاز سرزمين بابل بيرون آمدند و هر گروه به سويى رفتند و نخستين گروه كه بيرون آمدند فرزندان يافث پسر نوح بودند كه هفت برادر بنامهاى ترك ، خزر صقلاب ، تاريس ، منسك ، كمارى و چين بودند و آنان بسوى شمالى و خاور رفتند ، پس از ايشان پسران حام بن نوح كه هفت برادر بنامهاى سند ، هند ، زنج ( زنگ ) ، قبط ، حبش ، نوبة و كنعان بودند بيرون آمدند و راه جنوب و دبور ( مغرب ) [ 5 
  ] را پيش گرفتند ، فرزندان سام همراه پسر عموى خود جم كه شاه بود با آنكه زبانشان متفاوت بود همچنان در بابل ماندند .\r\n\r\nساميها :\r\nسام پسر نوح را پنج پسر بود ، ارم كه از همگان بزرگتر بود و ارفخشذ و عالم و اليفر و اسور ، بهنگام دگرگون شدن زبانها فرزندان ارم داراى زبان عربى شدند و آنان نيز هفت برادر بودند [ 6 
  ] . عاد ، ثمود ، صحار ، طسم ، جديس ، جاسم و بار .\r\nعاد با پيروان خود حركت كرد و خود را به سرزمين يمن رساند ، ثمود در سرزمينهاى ميان حجاز و شام ساكن شد ، طسم ميان عمان و بحرين ساكن شد ، جديس ساكن يمامه شد ، صحار در سرزمينهاى ميان طائف و دو كوه طيئ و جاسم در منطقه ميان مكه و سفوان [ 7 
  ] و و بار در سرزمينهايى كه پس از ريگزارها قرار دارد و معروف به و بار [ 8 
  ] است ساكن شدند ، اينها اعراب نخستين هستند كه همگان هم از ميان رفته‌اند .\r\nگويند و چون اين گروه بيرون آمدند ديگر فرزندزادگان نوح را براى بيرون آمدن از بابل دل بجنبيد ، خراسان كه پسر عالم پسر سام بود بيرون آمد و خراسان را موطن خويش قرار داد . فارس پسر اسور پسر سام ، و روم پسر اليفر پسر سام ، و ارمين پسر نورح پسر سام كه سالار ارمنستان است و كرمان پسر تارح پسر سام ، و هيطل پسر عالم پسر سام و فرزندانش در ما وراء رودخانه بلخ ساكن شدند و آن سرزمينها به سرزمين هياطله معروف شد ، و هر يك از ايشان همراه فرزندان\r\n\r\n","description":"","footnote":"\r\n5 - دبور : بادى كه از سمت مغرب مىوزد .\r\n6 - خوانندگان ارجمند به موضوع عدد هفت و اهميت آن در نظر قدماء توجه خواهند فرمود ( م ) .\r\n7 و 8 - براى اطلاع بيشتر از اين دو منطقه ر . ك ، ياقوت ، معجم البلدان ص 90 ج 5 و ص 392 ج 8 چاپ مصر 1906 ميلادى ( م ) .\r\n","page_name":" 27 ","page_number":27},
  {"content":"\r\nخود در سرزمينى كه بنام ايشان معروف است ساكن شدند ، و همراه جم كه شاه بود در سرزمين بابل غير از فرزندان ارفخشذ بن سام كسى باقى نماند .\r\nگويند چون قبيله عاد در يمن بسيار شدند ستمگرى و سركشى آغاز كردند و سالارشان شديد پسر عمليق پسر عاد بود و برادرزاده خود ضحاك پسر علوان پسر عمليق را كه ايرانيان او را بيوراسب ناميده‌اند بجنگ فرزندان سام فرستاد و او به منطقه بابل آمد و جمشيد شاه از او گريخت و ضحاك به تعقيب او پرداخت و بر او پيروز شد و او را گرفت و با اره از ميان دو نيم ساخت . و بر كشور او چيره شد ، شديد بن عمليق پسر عموى خود وليد بن ريان بن عاد بن ارم را بجنگ فرزندان حام بن نوح فرستاد و در آن هنگام پادشاه ايشان مصر پسر قبط بن حام بود كه سرزمين مصر را جايگاه خود ساخته بود ، وليد بسوى او رفت و او را كشت و بر مملكت او چيره شد .\r\nريان بن وليد عزيز مصر كه بروزگار يوسف ( ع ) بوده است فرزند همين وليد است و وليد بن مصعب فرعون معاصر موسى ( ع ) و جالوت ستمگرى كه داود پيامبر ( ص ) او را كشت از فرزندزادگان وليد است .\r\nشديد بن عمليق برادرزاده ديگر خود غانم برادر ضحاك را بجنگ فرزندان يافث بن نوح گسيل داشت ، پادشاه ايشان در آن روزگار افراسياب پسر توذل بود كه غانم بر كشور او چيره شد ، گفته مىشود فور پادشاه هند كه او را اسكندر در جنگ تن به تن كشت و رستم پهلوان از فرزندزادگان غانم بوده‌اند .\r\n\r\nضحاك : گويند ضحاك كه ايرانيان او را بيوراسب مىنامند پس از آنكه بر جمشيد شاه پيروز شد و او را كشت و بر پادشاهى تكيه زد و آسوده شد شروع به جمع كردن جادوگران در حضور خود از گوشه و كنار كشور كرد و از ايشان جادوگرى آموخت و خود از پيشوايان جادو شد و شهر بابل [ 9 
  ] را در مساحت چهار فرسنگ در چهار فرسنگ گسترش داد و آن را انباشته از سپاهيان ستمگر ساخت و آن را « خوب » نامگذارى كرد ، بيوراسف فرزندان ارفخشذ را زنده بگور كرد و در\r\n\r\n","description":"","footnote":"\r\n9 - بابل پايتخت كلدانىها بوده و فاصله آن تا بغداد نود و سه كيلومتر و در جنوب آن شهر و كنار رود فرات قرار داشته است ، اين شهر را نمرود ساخته و در آن معبد بزرگى براى آفتابپرستها ايجاد كرده بوده است پس از ويرانى نينوى بر شهرت اين شهر افزوده شده است و باغهاى معلق آن از عجايب هفتگانه دنياى قديم شمرده مىشده است ،\r\n","page_name":" 28 ","page_number":28},
  {"content":"\r\nدوشهاى او دو زائده به شكل مار بيرون آمد كه همواره او را آزار مىدادند تا آنكه از مغز سر مردم به آنان مىخوراند و آرام مىگرفتند .\r\nگويند هر روز چهار مرد تنومند را مىآوردند و مىكشتند و مغز سرشان را بيرون مىآوردند و آن دو مار را غذا مىدادند ، ضحاك نخست وزيرى از خويشاوندان خود داشت و سپس مردى از فرزندزادگان ارفخشذ بنام أرمياييل وزارت او را بر عهده داشت و چون چهار مرد را براى كشتن مىآوردند دو تن از ايشان را زنده نگه مىداشت و بجاى آنان دو گوسپند مىكشت و بان دو مرد مىگفت جايى بروند كه كسى نشانى از ايشان نيابد و آن دو معمولا به كوهستانها پناه مىبردند و همانجا مىماندند و به دهكده ها و شهرها نزديك نمىشدند و گفته مىشود كه كردان از همين گروه هستند [ 10 
  ]\r\n\r\nبعثت هود\r\nپس از مرگ شديد بن عمليق برادرش شداد بن عمليق به پادشاهى رسيد كه سخت ستمگرى و سركشى كرد و خداوند متعال هود ( ع ) را كه از مردان شريف و صميمى قوم او بود برانگيخت ، هود پسر خالد پسر خلود پسر عيص پسر عمليق پسر عاد است ، شداد با او هماهنگ نشد و خداوند متعال او و همه كسانى از قوم عاد را كه كافر بودند نابود كرد آنچنان كه اين موضوع را در كتاب خود كه درستترين گفتارهاست فرموده است . [ 11 
  ] گويد در اين روزگار عابر پسر شالخ پسر ارفخشذ پسر سام پسر نوح ( ع ) رشد كرد و پسرش فالغ متولد شد و سپس براى او پسر ديگرى بنام قحطان متولد شد گويد او را از اين جهت قحطان مىگفتند كه در دوره او قحطى نبود و بسيار سخاوتمند بود .\r\nپس از اين هم پسر ديگرى بنام لام براى او متولد شد كه عابدترين مردم روزگار خود بود ، كتابهاى آدم و شيث و نوح در اختيارش بود كه همه را آموخت و دانست . ضحاك بيوراسب او را احضار كرد كه او را وادار به ترك آيين\r\n\r\n","description":"","footnote":"\r\n10 - قومى كه ساكن حدود غربى ايران هستند و زبان ايشان شبيه زبان فارسى است .\r\n11 - آيات 21 تا 26 سوره احقاف .\r\n","page_name":" 29 ","page_number":29},
  {"content":"\r\nالهى كند و لام همراه زن و فرزندان خود از شهر بابل گريخت و خود را به بيابانى در سرزمين روم رساند و همانجا درگذشت و گويند گور او تا امروز همچنان معروف است .\r\n\r\nنمرود پسر كنعان .\r\nهنگامى كه خداوند شداد و قوم عاد را نابود ساخت پايه حكومت ضحاك سست و كار او نابسامان شد و فرزندان و فرزندزادگان ارفخشذ بن سام بر ضد او برخاستند و جرأت پيدا كردند ، در اين هنگام ميان لشكر ضحاك و با افتاد و گروهى از ستمگران كه همراهش بودند گرفتار و با شدند ، ضحاك نزد برادر خود غانم بن علوان كه شداد او را بر فرزندزادگان يافث حكومت داده بود رفت تا از او براى استوار ساختن كار خود يارى بگيرد ، فرزندان ارفخشذ بن سام بيرون رفتن او را مغتنم دانستند و كسى پيش نمرود پسر كنعان پسر جمشيد شاه كه در طول حكومت ضحاك همراه پدرش در كوه دماوند بود فرستادند و او پيش ايشان آمد و او را بر خود پادشاه ساختند و او تمام خويشاوندان ضحاك را در سرزمين بابل فرو گرفت و كشت و بر كشور و پادشاهى ضحاك پيروز شد [ 12 
  ] و چون اين خبر به ضحاك رسيد بسوى نمرود آمد كه نمرود بر او پيروز شد و با گرز آهنى ضربتى بر فرق ضحاك زد و او را زخمى ساخت سپس او را استوار بست و در غارى در دماوند افكند و غار را مسدود ساخت و پادشاهى براى نمرود استوار و پايدار شد و نمرود همان كسى است كه ايرانيان او را فريدون مىنامند .\r\nگويند و چون هود ( ع ) درگذشت فرزندزادگان ارم بن سام از گوشه و كنار زمين جمع شدند و مرثد پسر شداد را بر خود پادشاه كردند و اين موضوع در آغاز پادشاهى نمرود بن كنعان بود ، نمرود در آخر پادشاهى خود با ايشان جنگ كرد و چون كار ايشان سست شده بود بر ايشان پيروز شد و سخت گرفت .\r\nگويند فالغ و قحطان برادرند و هر دو پسر عابرند ، فالغ نياى پدرى ابراهيم ( ع ) است و قحطان پدر يمنىهاست ، روايت است كه ابن مقفع مىگفته است نادانان و ايرانيان كم اطلاع چنين پنداشته‌اند كه جمشيد شاه همان سليمان\r\n\r\n","description":"","footnote":"\r\n12 - ملاحظه مىكنيد كه دينورى از قيام كاوه سخن بميان نياورده است ( م ) .\r\n","page_name":" 30 ","page_number":30},
  {"content":"\r\nبن داود است و اين نادرست است كه ميان سليمان و جمشيد شاه بيش از سه هزار سال فاصله است ، و گفته مىشود نمرود بن كنعان كه همان فرعونى است كه معاصر ابراهيم بوده است از فرزندان جمشيد شاه و پسر عموى آزر بن تارح پدر ابراهيم است ، ابراهيم پسر آزر پسر تارح پسر ناخور پسر ارغو پسر شالخ پسر ارفخشذ است و ايرانيان ارفخشذ را ايران ناميده‌اند ، همه اعراب از نسل ارفخشذ هستند و پادشاهان و اشراف ايران كه اهل عراق و نواحى ديگرند نيز از نسل همويند . [ 13 
  ]\r\n\r\nقحطان :\r\nگويند چون قوم عاد از سرزمين يمن منقرض و نيست و نابود شدند و اين بروزگار نمرود بن كنعان بود ، نمرود يمن را در اختيار پسر عموى خود قحطان بن عابر گذاشت و او همراه فرزندان خود آنجا رفت و فرود آمد اندكى از بازماندگان كسانى كه به هود ايمان آورده بودند آنجا بودند ولى چيزى نگذشت كه آنان از ميان رفتند و نابود شدند و سرزمين يمن براى قحطان صاف شد ، و گفته‌اند كسى كه به يمن رفته يعرب پسر قحطان بوده كه پس از مرگ پدر خود آنجا رفته است و برادران و فرزندان ايشان را هم با خود برد و آنجا ساكن شدند ، مادر يعرب از قوم عاد بود و او به زبان مادرش سخن مىگفت و برادران ديگر مادرشان از قوم عاد نبود .\r\nاز ابن كيس نمرى [ 14 
  ] نقل شده كه مىگفته است قحطان با زنى از عمالقه ازدواج كرد و آن بانو براى او يعرب و جرهم و معتمر و متلمس و عاصم و منيع و قطامى و عاصى و حمير را زاييد و آنان همگى به زبان مادرى خود كه عربى بود سخن مىگفتند ، قحطان بروزگار نمرود مىزيسته است .\r\nاز ابن الشريه [ 15 
  ] نقل شده كه گفته است يعرب بن قحطان كه بزرگترين پسر قحطان بوده است همراه فرزندان خود به يمن رفته است و او از همه برادران\r\n\r\n","description":"","footnote":"\r\n13 - علماى شيعه ، آزر را پدر حضرت ابراهيم نمىدانند براى اطلاع بيشتر ، ر . كتفاسير شيعه ذيل آيه 74 سوره ششم ( انعام ) از جمله ص 460 ج 4 تفسير ابو الفتوح رازى چاپ مرحوم آقاى شعرانى . م\r\n14 - مالك بن عبيد بن شراحيل بن كيس معروف به ابن كيس از نسبشناسان مشهور است و در جمهرة انساب العرب ابن حزم و اشتقاق ابن دريد به او اشاره شده است .\r\n15 - عبيد بن شريه جرهمى از مردم صنعاء است و معاوية بن ابى سفيان او را فراخواند تا براى او كتاب تاريخى تاليف كند و او كتاب الملوك و اخبار الماضى را براى او تاليف كرد .\r\n","page_name":" 31 ","page_number":31},
  {"content":"\r\nگرانقدرتر بوده است .\r\n\r\nثمود :\r\nگويند ثمود هم همچون عاد به خداوند كفر ورزيدند و از فرمان خدا سركشى كردند و خداوند صالح ( ع ) را به پيامبرى بسوى ايشان گسيل فرمود و صالح از گزيده ترين و و الا نژادترين ايشان بود و ايشان را به يكتاپرستى فراخواند كه از او نپذيرفتند و رعايت نكردند و همانطور كه خداوند در كتاب خود فرموده و آن راستترين سخن است ايشان را هلاك ساخت [ 16 
  ] ، گفته شده است فاصله زمانى ميان نابودى عاد و ثمود پانصد سال بوده است و اين بروزگار ابراهيم ( ع ) بوده است .\r\n\r\n[ از حضرت ابراهيم تا حضرت سليمان عليهما السلام 
  ]\r\n\r\nابراهيم ( ع ) .\r\nنمرود كه ايرانيان او را فريدون مىنامند در آخر پادشاهى خود سركشى آغاز و به علم نجوم توجه و منجمان را از گوشه و كنار زمين جمع كرد و با پرداخت اموال ايشان را به خود نزديك ساخت ، هفت تن از خاندان خود را هم برگزيد و بايشان لقب « كوهبارين » كه بمعنى برگزيدگان است داد و كارهاى خود را بايشان واگذاشت و هر يك از ايشان را مستقلا به كارى گماشت . آزر پدر ابراهيم ( ع ) هم يكى از آن هفت تن بود ، خاور و باختر زمين فرمانبردار نمرود بودند .\r\nتولد ابراهيم ( ع ) همانگونه است كه در اخبار آمده است و نخستين كس كه به او ايمان آورد همسرش سارة بود كه از زيباترين زنان روزگار خود شمرده مىشد ، لوط هم خواهرزاده ابراهيم بود ، ابراهيم ( ع ) مدتى با پدر و قوم خويش بود و سپس در راه خدا هجرت كرد و ساره هم همراه او بود ، پدر لوط از مردم شهر سدوم [ 17 
  ] و مادرش دختر آزر بود ، لوط براى ديدار پدر بزرگ مادرى خود به بابل آمده بود و به ابراهيم ايمان آورد و همانجا براى يارى دادن و همكارى با ابراهيم ( ع ) ماند و چون ابراهيم ( ع ) هجرت كرد لوط هم همراه او بيرون آمد و به\r\n\r\n","description":"","footnote":"\r\n16 - از جمله در آيات 45 تا 53 سوره نمل .\r\n17 - سدوم : شهرى قديمى در ناحيه فلسطين كه بواسطه ارتكاب كارهاى زشت و پيروى نكردن مردم آن از لوط ( ع ) با آتش آسمانى از ميان رفتند و سوختند ، گويند سدوم نام قاضى آن شهر بود كه مشهور به ظلم و ستم است .\r\n","page_name":" 32 ","page_number":32},
  {"content":"\r\nپدر و افراد خاندان خود در سدوم پيوست ، سدوم ميان اردن و مرزهاى عربى است و ابراهيم از آنجا به مصر رفت :\r\n\r\nهجرت جرهم و معتمر :\r\nگويند چون فرزندان قحطان در سرزمين يمن بسيار شدند ميان ايشان ستمگرى و رشك بردن به يك ديگر معمول شد فرزندان يعرب بن قحطان بر ضد جرهم پسر ديگر قحطان و فرزندان معتمر بن قحطان متحد شدند و آنان را از سرزمين يمن بيرون كردند . جرهم بسوى مكه و حرم و فرزندان معتمر بسوى حجاز رفتند .\r\nسالار جرهميان مصاص پسر عمر پسر عبد الله پسر جرهم پسر قحطان بود و خواستند در منطقه حرم فرود آيند ولى عماليق مانع ايشان شدند و جنگ كردند و جرهميان بر ايشان پيروز شدند و منطقه حرم را تصرف كردند و عمالقه را از آن بيرون راندند و خود در منطقه حرم ساكن شدند .\r\nو چون جرهميان ساكن حرم شدند اين خبر به فرزندان معتمر رسيد و از سرزمين حجاز بسوى حرم آمدند و از جرهميان اجازه خواستند كه همراه ايشان آنجا سكونت كنند ولى جرهميان نپذيرفتند ، سالار فرزندان معتمر شخصى بنام سميدع بن عمرو بن قنطور بن معتمر بن قحطان بود و دو گروه آماده جنگ شدند و به مناسبت همين جنگ به قعيقعان و مطابخ و اجياد و فاضخ معروف شدند ، و در اين جنگ فرزندان و فرزندزادگان معتمر رسوا شدند و سميدع كشته شد و پيروزى از جرهميان بود .\r\n\r\nنمرود و پسران او :\r\nگويند نمرود سه پسر داشت بنامهاى ايرج و سلم و طوس ، نمرود پادشاهى و كشور خود را به ايرج واگذاشت و سلم را به فرماندهى فرزندان و اعقاب حام و طوس را به سالارى فرزندزادگان يافث گماشت ، دو برادر بر ايرج حسد بردند كه با آنكه از آنان كوچكتر بود پدرشان او را ولى عهد ساخته بود او را غافلگير ساختند و كشتند و پادشاهى به منوچهر پسر ايرج كه نوه نمرود بود تفويض شد و چون نمرود درگذشت منوچهر به شاهى رسيد بروزگار منوچهر فرزندزادگان قحطان در يمن بسيار شدند و سبا پسر يشخب را بر خود پادشاه\r\n","description":"","footnote":"","page_name":" 33 ","page_number":33},
  {"content":"\r\nساختند و نام اصلى سبا عبد شمس ( بنده خورشيد ) بود .\r\n\r\nپسران اسماعيل ( ع ) :\r\nگويند در همين روزگار اسماعيل پسر ابراهيم كه درود خدا بر ايشان باد درگذشت و سه پسر بنام قيذر و نابت و مدين از او باقى ماندند نابت پس از رحلت ابراهيم ( ع ) عهده دار امور مكه و حرم بود و مدين به سرزمينى كه بنام او مدين ناميده شده است رفت و آنجا ساكن شد و شعيب پيامبر ( ع ) از فرزندزادگان اوست و قوم او هم كه بسوى ايشان برانگيخته شد از فرزندزادگان مدين هستند .\r\n\r\nپيروزى جرهميان بر حرم :\r\nگويند و چون نابت پسر اسماعيل درگذشت جرهميان بر خانه كعبه و منطقه حرم دست يافتند و پيروز شدند ، قيذر پسر اسماعيل همراه افراد خاندان و اموال خود بسوى مراتع و مناطق بارانى ميان كاظمه و غمر ذى كنده و شعثمين و سرزمينهاى اطراف آن كوچ كرد و فرزندانش بسيار شدند و در تمام سرزمين تهامه و حجاز و نجد پراكنده شدند .\r\n\r\nفرزندان قحطان :\r\nدر تمام مدت پادشاهى منوچهر سباء پسر يشخب پسر يعرب پسر قحطان در يمن پادشاهى كرد و يكصد و بيست سال طول كشيد و چون درگذشت پسرش حمير به پادشاهى رسيد و پسر ديگرش كهلان را وزير حمير قرار داد .\r\n\r\nپايان پادشاهى منوچهر :\r\nگويند چون يكصد و بيست سال از پادشاهى منوچهر گذشت افراسياب پسر فايش پسر نوذسف پسر ترك پسر يافث پسر نوح ( ع ) بجنگ او آمد و در اين هنگام حمير در سرزمين يمن پادشاه بود ، افراسياب از ناحيه مشرق با لشكرهايى از اعقاب و فرزندزادگان يافث حركت كرد و خود را به سرزمين بابل رساند ، منوچهر هم همراه لشكريان خود به مقابله او رفت و لشكريان منوچهر پراكنده شدند و گريختند و افراسياب منوچهر را تعقيب كرد و به او رسيد و او را كشت و بر پادشاهى و كشور او پيروز شد و بر تخت او نشست .\r\nافراسياب فرزندان ارفخشذ را زنده بگور مىكرد و تمام حصارها و دژهاى\r\n","description":"","footnote":"","page_name":" 34 ","page_number":34},
  {"content":"\r\nبابل را ويران كرد و سرچشمه ها را كور كرد و در نتيجه جويبارها خشك شد و مردم در دوره پادشاهى او گرفتار قحطى سخت شدند و تمام مردم ايران شهر [ 18 
  ] در آن دوره در گرفتارى و بلاى سخت بودند .\r\n\r\nزاب پسر بودكان :\r\nچون نه سال تمام از پادشاهى افراسياب گذشت زاب پسر بودكان پسر منوچهر در سرزمين فارس ظهور كرد و مردم را بخويشتن دعوت كرد و تمام اعقاب سام بن نوح بواسطه سختى و فشارى كه در پادشاهى افراسياب بايشان رسيده بود متمايل به زاب شدند و او بجنگ افراسياب رفت و او را از كشور خود بيرون راند ، زاب شهرها و دژهايى را كه افراسياب ويران كرده بود بازسازى كرد و قناتها و جوىهايى را كه او كور و خشك كرده بود دوباره به جريان انداخت و هر چرا افراسياب ويران و نابود ساخته بود اصلاح كرد ، نهرهاى بزرگى در عراق احداث كرد و آنها را زابى ناميد و اين نام مشتق از نام خود اوست نهرهاى مذكور زابى بالا و زابى پايين و زابى ميانه است ، زاب همچنين شهر كهن را ساخت و آن را طيسفون ناميد [ 19 
  ] آنگاه به تعقيب افراسياب كه همراه لشكريان و گروههاى خود در خراسان اردو زده بود پرداخت ، افراسياب به رويارويى او آمد و جنگ در گرفت ، در اين هنگام ارسناس كه منوچهر به او دستور داده بود تيراندازى و پرتاب زوبين را به مردم بياموزد رسيد و كمان خود را بزه كرد و زوبينى در آن نهاد و پيش آمد و چون نزديك افراسياب رسيد چنان تير و زوبينى به او زد كه در قلب او نشست و در افتاد و بمرد و فرزندزادگان و اعقاب يافث پس از كشته شدن افراسياب به سرزمينهاى خود بازگشتند و از ادامه جنگ منصرف شدند ، زاب هم زخمهاى سنگين برداشت و از همان زخمها يك ماه پس از كشته شدن افراسياب او هم درگذشت ، در اين سال حمير بن سبا هم درگذشت .\r\nگويند وليد بن مصعب كه همان فرعون روزگار موسى ( ع ) است بر تمام سرزمين اعقاب حام سلطنت داشت و آن كشور مصر است كه بنام مصر پسر حام\r\n\r\n","description":"","footnote":"\r\n18 - اين كلمه در متن به همين صورت آمده است . ( م )\r\n19 - جغرافىدانان عرب اين شهر را بنام طيسفون و طيسفونج و طوسفون و اروپاييها بنام Atcsibhon گفته‌اند ، در اين شهر كاخ خسرو قرار داشته و سه فرسنگ با بغداد فاصله داشته است .\r\n","page_name":" 35 ","page_number":35},
  {"content":"\r\nمعروف است [ 20 
  ] گويند چون يوسف پسر يعقوب و برادرانش در مصر درگذشتند فرزندان و اعقاب ايشان همانجا ماندند و شمارشان بسيار شد و بروزگار موسى ( ع ) ششصد هزار مرد بودند ، پادشاه يمن بروزگار موسى ( ع ) ملطاط بن عمرو بن حمير بن سبا بود .\r\n\r\nكيقباد پسر زاب :\r\nپادشاه منطقه بابل كيقباد پسر زاب بود ، ملطاط پادشاه يمن هم معروف به رائش بود زيرا قوم خود را مرفه و بىنياز ساخته بود .\r\nپادشاهان زمين همگان فرمانبردار كيقباد بودند و به او باج و خراج مىپرداختند او سه پسر داشت كاوس كه پس از او پادشاه شد و كيابنه كه پدر بزرگ لهراسب است كه پس از سليمان بن داود ( ع ) به پادشاهى رسيد و قيوس كه پدر بزرگ اشكانيان است كه در دوره ملوك الطوائفى پادشاهان منطقه جبل بودند .\r\nبروزگار كيقباد موسى بن عمران ( ع ) از مصر گريخت و خود را به مدين رساند و بر خانه شعيب وارد شد و هشت سال خود را مزدور او قرار داد همچنان كه خداوند متعال آن را در كتاب خود براى ما بيان فرموده است ، پس از پايان آن مدت با زن خود از نزد شعيب رفت و سرانجام اين سفر و كرامتى كه خداوند به او ارزانى داشت و بافتخار مكالمه با خداوند نائل شد و پيامبرى او در قرآن آمده است ، موسى نزد شعيب برگشت و زن خود را پيش او گذاشت و براى تبليغ رسالت الهى رفت ، در همين روزگار خداوند شعيب را هم به پيامبرى براى قوم خود برانگيخت كه داستان آن را خداوند در كتاب خود بيان فرموده است . [ 21 
  ]\r\n\r\nابرهه :\r\nگويند آنگاه ابرهه بن ملطاط در يمن پادشاه شد و او همان ابرهه اى است كه به ذو المنار مشهور است و از آن روى به اين لقب مشهور شده است كه دستور داد مناره ساختند و شبها بر آن آتش مىافروختند كه سپاهيانش بان وسيله راه را پيدا\r\n\r\n","description":"","footnote":"\r\n20 - معروف اين است كه فرعون موسى منفتاح پسر رمسيس دوم از نوزدهمين سلسله فرعونهاى مصر بوده است .\r\n21 - مدين شهرى است كه شعيب ( ع ) در آن زندگى مىكرد و از آيات 23 تا 27 سوره قصص و آيات 176 - 190 سوره شعراء به اين موضوع اختصاص دارد .\r\n","page_name":" 36 ","page_number":36},
  {"content":"\r\nكنند ، در همين روزگار موسى بن عمران ( ع ) رحلت فرمود و پس از او يوشع بن نون عهده دار كارهاى بنى اسرائيل شد و ايشان را از مصر به شام آورد و در فلسطين اسكان داد .\r\nگويند ابرهه آماده شد و با گروهى بسيار آهنگ مغرب كرد و پسر خود افريقيس را در كشور جانشين خود ساخت و در سرزمين سودان شروع به پيشروى كرد كه از او فرمانبردارى كردند و او از سرزمين ايشان عبور كرد و به راه خود ادامه داد و بگروهى از مردم رسيد كه چشمها و دهانهايشان در سينه هايشان قرار داشت و گفته‌اند آنان گروهى از اعقاب نوح ( ع ) بوده‌اند كه خداوند بر ايشان خشم گرفته است و خلقت آنان را دگرگونه كرده است ، آنان هم مطيع او شدند و ابرهه بازگشت و بگروهى ديگر از مردم گذشت كه بانان نسناس مىگفتند مرد و زن ايشان نيمى از سر و نيمى از چهره و يك چشم و نيم بدن و يك دست و يك پا داشتند و تندتر از اسب مىجهيدند و در بيشه هاى كنار دريا و پشت ريگزارهاى عالج كه در سرزمين يمن است سرگردان بودند ، ابرهه از ايشان پرسيد كه گفتند گروهى از فرزندان و بار بن ارم بن سام بن نوح هستند .\r\n\r\nكيكاوس پسر كيقباد :\r\nگويند بروزگار ابرهه پسر ملطاط پادشاه ايران كيكاوس پسر كيقباد بود ، او بر نيرومندان سختگير و بر ناتوانان مهربان بود و مردى پسنديده و منصور بود تا آنكه از او كارى كه مايه گمراهى بود سرزد و تصميم گرفت به آسمان صعود و پرواز كند و او همان كسى است كه براى خود صندوق و عقابها را فراهم كرد ، كيكاوس بر تنها پسر خود سياوش خشم گرفت و خواست او را بكشد سياوش از او گريخت و به شاه تركان پيوست و چون شاه تركان او را آزمود عقل و فرهنگ و شرف و شجاعت او را ديد كارهاى خود را به او واگذاشت و سياوش در درگاه او منزلت و به شاه تقرب يافت و چون افراد خاندان پادشاه تركان چنين ديدند بر او رشك بردند و ترسيدند كار را از دست ايشان بيرون كشد و نزد شاه حيله سازىها كردند تا آنكه او را كشت [ 22 
  ] او دختر خود را به همسرى سياوش\r\n\r\n","description":"","footnote":"\r\n22 - ملاحظه مىكنيد نام شاه تركان را كه در داستانهاى ايرانى افراسياب آمده است نقل نكرده است ( م ) .\r\n","page_name":" 37 ","page_number":37},
  {"content":"\r\nدر آورده و از او باردار بود ، پادشاه ترك خواست شكم دختر خود را به درد و جنين را هم از ميان ببرد برايان كه وزير او بود سوگندش داد كه دختر و فرزندش را نكشد كه مرتكب جرمى نشده‌اند ، شاه به او گفت دختر را پيش خود نگهدار و چون فرزندش را زاييد فرزند را بكش ، دختر در خانه وزير بود و پسر بچه اى زاييد كه همان كيخسرو است كه پس از كيكاوس پادشاه شد ، وزير پسرك را از شهر بيرون برد و براى او در كردهاى كوه نشين دايه گرفت و كيخسرو نزد آنان رشد كرد ، وزير به پادشاه تركان گفت دخترى زاييد كه او را كشتم و شاه از او پذيرفت .\r\n\r\nكى خسرو .\r\nمردم فارس هنگامى كه كيكاوس ستمگرى و سركشى و جسارت نسبت به خدا را آشكار ساخت او را ناستوده دانستند و درباره خلع او از پادشاهى رايزنى كردند و اين خبر آشكار شد و به مادر كيخسرو رسيد و در آن هنگام كيخسرو هفده ساله بود ، مادرش فرستاده اى نزد مردم فارس فرستاد و خبر كشته شدن سياوش و داستان كيخسرو را به اطلاع ايشان رساند ، ايرانيان مردى از بزرگان و گزيدگان خود بنام زو را برگزيدند و او را نزد ابريان وزير ( پيران ويسه ؟ ! ) فرستادند تا پسر را بياورد و او نزد وى رفت و او را آگاه ساخت كه ايرانيان چه تصميمى دارند ، ابريان كيخسرو را به زو سپرد و او كيخسرو را بر اسب پدرش سياوش كه سوار بر آن از عراق آمده بود سوار كرد و همراه او حركت كرد ، روزها خود را پنهان مىساخت و شبها حركت مىكرد تا كنار جيحون [ 23 
  ] كه همان رودخانه بلخ و بسوى خوارزم است رسيد كه با اسب خود شناكنان از آن گذشت و پسر را با خود آورد و او را به پايتخت رساند و كيكاوس را خلع كردند و آن پسر را كيخسرو ناميدند و بر تخت نشاندند و فرمانبردارش شدند و او دستور داد پدر بزرگش را زندانى كردند و تا هنگام مرگ در زندان بود .\r\n\r\nافريقيس و يمن :\r\nگويند كيخسرو پادشاه ايران و افريقيس در يك زمان بودند ،\r\n\r\n","description":"","footnote":"\r\n23 - جيحون از رودخانه هاى بزرگ آسياست كه از كوههاى پامير سرچشمه مىگيرد و بسوى مغرب جارى و در درياچه اورال مىريزد امروز اين رودخانه در مرز افغانستان و شوروى است و مورخان عرب به سرزمينهاى شمالى اين رود ما وراء النهر مىگويند .\r\n","page_name":" 38 ","page_number":38},
  {"content":"\r\nافريقيس آماده شد و آهنگ مغرب كرد و تا سرزمينهاى طبخه و اندلس پيشروى كرد و چون سرزمينهاى گسترده يى ديد شهرى ساخت و نام آن را افريقيه نهاد كه از نام خودش مشتق است و گروهى را بان شهر منتقل ساخت و آن شهر همان شهرى است كه امروز پادشاه و بزرگان افريقيه در آن سكونت دارند افريقيس سپس به وطن خود برگشت ، در اين زمان معد بن عدنان رشد كرد ، و در اين هنگام اعقاب ارم از تمام سرزمينهاى عرب بيرون رفته بودند مگر اندكى از بازماندگان طسم و جديس كه در عمان و بحرين و يمامه بوده‌اند .\r\n\r\nپادشاهى پسر افريقيس و هلاك طسم و جديس .\r\nچون افريقيس پسر ابرهه درگذشت پسرش ذوجيشان پادشاه شد و خود را براى جنگ با كيخسرو پادشاه فارس آماده ساخت و لشكرهاى خود را جمع كرد و در نجران اردو زد و در عمان و بحرين و يمامه گروه زيادى از اعقاب طسم و جديس كه پسران ارم بن سام هستند و از اعراب نخستين بشمار مىآيند ساكن بودند و پادشاه ايشان مردى از اعقاب طسم بنام عمليق بود و سخت ستمگر و سركش ، سركشى او چنان شد كه هيچ دوشيزه يى را در شب زفاف به خانه شوهر نمىفرستادند مگر اينكه نخست او از آن دوشيزه كام مىگرفت و روزگارى دراز در اين گرفتارى بودند .\r\nمردى از اعقاب جديس ، عفيرة دختر غفار را كه خواهر اسود پسر غفار بود و بر جديس سالارى و سرورى داشت به همسرى برگزيد ، و چون خواستند عفيره را به خانه شوهر بفرستند نخست او را نزد شاه بردند كه از او كام گرفت و رهايش كرد ، عفيره در حالى كه خونريزى پيدا كرده بود برهنه پيش قوم خويش آمد و اين اشعار را خواند .\r\n« آيا با آنكه شما مردانى نيرومند و بشمار مورچگانيد آنچه بر دوشيزگان شما مىكنند پسنديده است ؟ اگر ما مرد مىبوديم و شما زن هرگز تن به خوارى و زبونى نمىداديم ، اى دور باد آن شوهرى كه در او غيرت نيست و در راه رفتن مىخرامد و همچون مردان نيرومند حركت مىكند » .\r\nاعقاب جديس از اين موضوع بخشم آمدند و عمليق را غافلگير ساختند و\r\n","description":"","footnote":"","page_name":" 39 ","page_number":39},
  {"content":"\r\nكشتندش و پيشواى ايشان اسود بن غفار بود كه رجز مىخواند و چنين مىگفت .\r\n« اى آن شبى كه شب عروسى بود كه با خونهاى بسته راه ميرفت ، اى طسم از جديس چه مصيبتى ديدى و اين يكى از شبهاى تو بود آماده شو آماده » آنان افراد قبيله طسم را چنان نابود كردند كه از ايشان هيچكس جز يك مرد بنام رياح بن مرة جان بدر نبرد او خود را به ذوجيشان كه در نجران ميان اردوگاه خود بود رساند و مقابل او ايستاد و اين اشعار را خواند .\r\n« تو نشنيده و نديده اى كه روزى و جنگى همچون روزى باشد كه آن قبيله افراد خاندان طسم را با مكر و حيله از ميان بردند ، ما در حالى كه ازار بسته و كفش برپا داشتيم و جامه هاى سرخ و زيورهاى سبز بر تن داشتيم نزد آنان رفتيم و در صحرا و روى خاك به صورت تكه هاى گوشت و طعمه در افتاديم كه گرگهاى بدخو و پلنگ در ربودن و خوردن آن با يك ديگر ستيز كردند ، اكنون آن قوم را كه در حجاب و پوشش رحمت الهى نيستند درياب و فروگير » .\r\nشاه گفت فاصله ميان ما و ايشان چند روز راه است ؟ گفت سه روز ، يكى از حاضران گفت اى پادشاه دروغ مىگويد و ميان تو و ايشان بيست روز فاصله است و شاه دستور داد سپاهيان روانه بسوى يمامه شوند درباره حركت ايشان و داستان زرقاء [ 24 
  ] اعشى پس از قرنها چنين سروده است .\r\n« آن زن گفت مردى را مىبينم كه در كف دست او استخوان شانه ( يا شمشير پهنى ) است شايد هم كفش را پينه مىزند اى واى بر من از هر كارى كه مىكند ، ولى گفتارش را تكذيب كردند و صبحگاهان خاندان و سپاهيان ذوجيشان در حالى كه مرگ را بدنبال مىكشيدند و نيزه هاى بلند همراه داشتند ايشان را فروگرفتند ، و از منزلهاى بلند فرود آوردند و خانه ها را ويران و با خاك يكسان كردند » ذوجيشان بجنگ قبيله جديس آمد و آنان را درمانده ساخت و آنگاه به منظور جنگ با كيخسرو آهنگ عراق كرد كيخسرو به مقابله او آمد و جنگ در گرفت و\r\n\r\n","description":"","footnote":"\r\n24 - نام زنى از قبيله جديس است كه همه چيز را از فاصله سه روز راه مىديد و قوم خود را از اين لشكر برحذر داشت كه نپذيرفتند ، دشمن آمد و زرقاء را گرفتند و چشمش را دريدند .\r\n","page_name":" 40 ","page_number":40},
  {"content":"\r\nذوجيشان كشته شد و سپاهش پراكنده گرديد .\r\n\r\nپادشاهى فند ذو الاذعار ( خوفناك )\r\nپسر ذوجيشان كه نامش فند و ملقب به ذو الاذعار بود پادشاه يمن شد و او را از اين جهت كه مردم سخت از او بيم داشتند چنين لقب داده بودند و او را همتى جز خونخواهى پدر نبود .\r\n\r\nهجرت قبيله ربيعة به يمامه و بحرين\r\nگويد پس از كشته شدن جديس در يمامه و بحرين كسى باقى نماند تا آنكه افراد قبيله ربيعه بسيار شدند و در سرزمينهاى مختلف پراكنده گرديدند افراد خاندان اسد بن ربيعه در پى مراتع و مناطق بارانخيز بودند و عبد العزى پسر عمرو عنزى سالارى ايشان را بر عهده داشت و پيشاپيش ايشان حركت مىكرد و چون به يمامه رسيد سرزمينهاى گسترده و نخلستانها و خانه هايى ديد و متوجه پير مردى شد كه زير درخت خرماى بسيار بلندى نشسته و اين رجز را مىخواند :\r\n« اى درخت نخل شاخه هاى خود را كوتاه كن تا بتوانم نشسته ميوه هايت را بچينم و من مىبينم كه ميوه هاى تو همچنان رو به بلندى است » . عبد العزى به او گفت اى پيرمرد تو كيستى ؟ گفت من از قبيله هزان و شيران جنگجويم كه با ذوجيشان پادشاه و سرور يمانىها جنگ كرديم و من نيزه سخت خود را در ايشان به كار گرفتم و در اين سرزمين كسى جز من باقى نمانده است و من هم به زودى نابود مىشوم . عبد العزى پرسيد هزان كيست ؟ گفت هزان پسر طسم و مردى سخت خردمند و دورانديش و فرزند شجاعترين شخص قوم بود ، عبد العزى چند روزى آنجا ماند و آنگاه از آنجا خسته شد و راه افتاد تا آنكه به بحرين رسيد و سرزمينهايى گسترده تر از يمامه ديد ، و در بحرين گروهى از فرزندان كهلان كه از سيل عرم [ 25 
  ] گريخته بودند سكونت داشتند و عبد العزى با\r\n\r\n","description":"","footnote":"\r\n25 - عرم : يعنى سيلى كه كسى را ياراى ايستادگى در مقابل آن نباشد ، قوم سبا در نعمت فراوان و باغهاى بسيار خوب بودند و چون سپاسگزارى نكردند سد ايشان شكست و باغهاى آنان غرق شد ، اين موضوع در آيات 17 - 14 سوره 34 ( سبا ) آمده است ( م ) .\r\n","page_name":" 41 ","page_number":41},
  {"content":"\r\nآنان زندگى كرد ، اعقاب و فرزندان حنيفه هم به همان سو رفتند و در جستجوى مراتع و زمينهاى بارانخيز بودند ، عبيد بن يربوع كه سالار ايشان بود پيشاپيش حركت مىكرد و نزديك بحرين فرود آمد روزى يكى از غلامان او به منطقه يمامه رفت و آنجا درختان خرما و روستايى ديد و مقدارى از خرماهاى فروريخته زير درخت خرما را برداشت و براى عبيد آورد كه چون آن را خورد گفت سوگند بجان پدرت كه اين خوراك بسيار خوبى است و برخاست و با اسب خود به راه افتاد و به يمامه آمد و سى خانه و سى نخلستان ديد و آن مكان حجر ناميده شد كه امروز شهر بزرگ منطقه يمامه و پاى تخت آن است و بازار يمامه در آن برپاست ، و چون ديگر اعقاب حنيفه شنيدند كه عبيد بن يربوع به خير و بركت رسيده است آنان هم به يمامه آمدند و در آن منطقه ساكن شدند و اعقاب ايشان تا امروز در آن محل ساكنند ، گويد داود پيامبر هم در روزگار فند خوفناك بوده است و در آن روزگار پادشاه ايرانيان كيخسرو پسر سياوش بوده است .\r\n\r\nپادشاهى داود ( ع ) .\r\nسلطنت بنى اسرائيل سست شده بود و ملتهاى اطراف ايشان با آنان جنگ مىكردند و بنى اسرائيل را مىكشتند و ايشان را اسير مىگرفتند ، آنان نزد شعيب كه پيامبرشان بود آمدند و گفتند « براى ما پادشاهى بگزين تا در راه خدا جنگ كنيم » . [ 26 
  ] شعيب ( ع ) طالوت را بر ايشان پادشاهى داد و او از نوادگان يوسف ( ع ) بود ، و پادشاهى در خاندان يهودا بود ، و در اين روزگار از فرزندان عاد جالوت ستمگر باقى مانده بود كه همراه لشكرهاى خود براى جنگ با بنى اسرائيل آمده بود .\r\nطالوت بنى اسرائيل را جمع كرد و براى جنگ با او بيرون آمد و از كنار رودخانه يى گذشتند كه طالوت ايشان را از آشاميدن آب آن منع كرد ولى همگان بجز سيصد و هفده تن يعنى به شمار ياران رسول خدا ( ص ) در جنگ بدر از آب آن رودخانه نوشيدند .\r\n\r\n","description":"","footnote":"\r\n26 - بخشى از آيه 246 سوره بقره ، شيخ طوسى در تفسير تبيان ( ص 288 ج 2 چاپ نجف ) پيامبر بنى اسرائيل را در آن زمان شيمعون و يوشع و شمويل را نقل كرده است و باحتمال قوى شعيب اشتباه است و قبلا در همين كتاب ديديم كه او پدر زن حضرت موسى است و نبايد تا روزگار داود زنده بوده باشد ( م ) .\r\n","page_name":" 42 ","page_number":42},
  {"content":"\r\nدر آن هنگام داود پيامبر نوجوانى بود كه چون دو گروه روياروى شدند داود ( ع ) سنگى در فلاخن نهاد و رها كرد كه ميان چشمهاى جالوت خورد و هماندم او را كشت و لشكريان جالوت گريختند و بنى اسرائيل اموال ايشان را به غارت و غنيمت بردند ، و بنى اسرائيل تصميم گرفتند با رضايت طالوت او را از پادشاهى خلع و داود را شاه سازند و داود از نوادگان يهودا پسر يعقوب بود گويند و پادشاه روم در آن روزگار دقيانوس بود و او پادشاه معاصر با اصحاب كهف است .\r\nاز عبد الله بن صامت [ 27 
  ] نقل شده كه مىگفته است هنگامى كه ابو بكر صديق بخلافت رسيد مرا نزد امپراطور روم فرستاد تا نخست او را به اسلام دعوت كنم و اگر نپذيرفت به او اعلان جنگ دهم ، عبد الله گويد حركت كردم و چون به قسطنطنيه رسيدم بزرگ روم بما اجازه ورود داد و بر او وارد شديم و سلام نداديم و نشستيم و او از ما پرسشهايى درباره اسلام كرد و آن روز بازگشتيم ، روز ديگرى هم ما را فراخواند و خدمتگزارى را پيش خواند و به او سخنى گفت كه رفت و صندوقى را پيش او آورد كه داراى خانه هاى بسيارى بود و هر خانه درى داشت ، درى را گشود و از آن پارچه سياهى بيرون آورد كه روى آن صورت سپيدى بود ، چهره مردى كه از همه مردم زيباتر و همچون ماه شب چهاردهم بود ، پرسيد آيا اين شخص را مىشناسيد ؟ گفتيم نه ، گفت اين چهره پدرمان آدم ( ع ) است ، آنگاه آن را بجاى خود گذاشت و درى ديگر را گشود و پارچه سياهى را كه بر آن چهره سپيدى بود بيرون آورد چهره پير مردى زيبا روى با ابروان درهم بود گويى غمگين و اندوهناك به نظر ميرسيد پرسيد اين را مىشناسيد ؟ گفتيم نه ، گفت اين نوح ( ع ) است . آنگاه درى ديگر را گشود و همچنان پارچه سياهى بيرون آورد كه بر آن چهره سپيدى همچون چهره پيامبر ما محمد كه درود خدا بر او و همه پيامبران باد بود ، چون بان چهره نگريستيم گريستيم ، گفت شما را چه مىشود ؟ گفتيم اين تصوير پيامبر ما محمد ( ص ) است ، گفت شما را به دين خودتان سوگند كه اين تصوير پيامبر شماست ؟ گفتيم آرى اين تصوير اوست\r\n\r\n","description":"","footnote":"\r\n27 - عبد الله بن صامت برادرزاده ابو ذر و از راويان مورد اعتماد است ، ر . ك ، ميزان الاعتدال ذهبى ، ج 2 ص 447 ذيل شماره 4386 چاپ مصر 1382 قمرى ، و براى اطلاع از نمونه هاى ديگرى از اين روايت ، ر . ك . دلائل النبوة بيهقى ، ص 181 ج 1 ترجمه آن بقلم نگارنده چاپ مركز انتشارات علمى و فرهنگى . 1361 شمسى ( م ) .\r\n","page_name":" 43 ","page_number":43},
  {"content":"\r\nگويى او را زنده مىبينيم ، آن تصوير را پيچيد و بجاى خود گذاشت و گفت اين آخرين خانه بود ولى چون دوست داشتم بدانم شما چه اعتقادى داريد آن را آوردم .\r\nآنگاه درى ديگر را گشود و همچنان پارچه سياهى كه بر آن تصوير سپيدى از مرد بسيار زيبايى بود و پيامبر ما شبيه ترين اشخاص به او بود و خودش گفت اين تصوير ابراهيم ( ع ) است آنگاه خانه ديگرى را گشود و تصوير مرد سيه چرده اى كه اندوهگين به نظر ميرسيد در آن بود و گفت اين تصوير موسى بن عمران است ، سپس خانه ديگرى را گشود و تصوير مردى را بيرون آورد كه داراى دو زلف بود و چهره اش مدور همچون قرص ماه و گفت اين داود است و خانه ديگرى را گشود و تصوير مرد زيبا چهره يى را كه سوار بر اسبى بود كه دو بال داشت بيرون آورد و گفت اين سليمان است و اين هم باد است كه او را بهر سوى مىبرده است ، آنگاه خانه ديگرى را گشود و تصوير مرد جوانى را كه خوشچهره بود و عصايى در دست داشت و جبه پشمينه بر تن بيرون آورد و گفت اين عيسى روح و كلمه خداست و گفت اين تصاوير بدست اسكندر افتاده است و پادشاهان آن را از او ارث برده‌اند تا اكنون كه بدست من رسيده است . گويند فند خوفناك با لشكرهاى خود در طلب خون پدرش بيرون آمد و بسوى فارس حركت كرد كه پدرش در معركه جنگ كشته شده بود ، فند هم در راه و پيش از آنكه به مقصود خود برسد درگذشت .\r\n\r\nپادشاهى بلقيس :\r\nپس از مرگ فند يمنىها هدهاد بن شرحبيل بن عمرو بن مالك بن رالش را بر خود پادشاه ساختند ، هدهاد ملقب به ذو شرح بود ، او دستور داد جسد فند را به يمن آوردند و او را در صنعاء در آرامگاه پادشاهان دفن كردند ، گويند هدهاد در يمن با دختر شاه پريان ازدواج كرد و بلقيس را براى او آورد و اين حديث مشهورى است كه آن را زاويان نقل كرده‌اند .\r\nگويند چون بلقيس سى ساله شد هدهاد را مرگ فرارسيد او بزرگان حمير را جمع كرد و گفت من با مردم گفتگو كردم و خردمندان و انديشمندان را آزمودم و كسى را چون بلقيس نديدم اكنون كار شما را به او واگذاشتم تا براى شما\r\n","description":"","footnote":"","page_name":" 44 ","page_number":44},
  {"content":"\r\nپادشاهى را برپا دارد تا هنگامى كه برادرزاده‌ام ياسر ينعم بن عمرو بالغ شود و بان راضى شدند و بلقيس به پادشاهى رسيد .\r\n\r\n[ از حضرت سليمان عليه السلام تا ميلاد مسيح عليهما السلام 
  ]\r\n\r\nپادشاهى سليمان .\r\nدر آغاز پادشاهى بلقيس داود ( ع ) درگذشت و سليمان پادشاهى و مملكت او را ارث برد و اين امور همه بروزگار حكومت كيخسرو پسر سياوش بود و چون سليمان پادشاه شد كيخسرو با خاندان و گنجينه هاى خود از سرزمين شام نخست به عراق و سپس به خراسان كوچ و در بلخ اقامت كرد و كيخسرو خود قبلا بلخ [ 28 
  ] را ساخته بود .\r\nسليمان هم آمد و مقيم عراق شد و چون خبر آمدن سليمان به عراق و عظمت پادشاهى و قدرت او به اطلاع كيخسرو رسيد سخت ترسيد و اندوهگين شد و افسرده و بيمار شد و چيزى نگذشت كه درگذشت .\r\nسليمان هم از عراق به مرو آمد و از مرو به بلخ رفت و از بلخ آهنگ سرزمينهاى تركان كرد و در آن پيش رفت و تا سرزمين چين جلو رفت آنگاه از جايگاه برآمدن آفتاب از كنار دريا بسوى راست حركت كرد و به قندهار [ 29 
  ] رسيد و از آنجا به كسكر [ 30 
  ] رفت و به شام برگشت و خود را به تدمر [ 31 
  ] كه موطن او بود رساند ، گويند در كسكر بر روى سنگى اين دو بيت را نوشته يافتند .\r\n« بهنگام برآمدن آفتاب از سرزمين فارس بيرون آمديم و اكنون خواب نيمروزى خود را در شهر كسكر انجام داديم براى ما نيرويى جز نيروى پروردگارمان نيست و شامگاهان از شهر تدمر به هر جاى زمين كه بخواهيم مىرويم » .\r\nداود ( ع ) ساختمان مسجد بيت المقدس را شروع كرد ولى پيش از تمام\r\n\r\n","description":"","footnote":"\r\n28 - بلخ : از شهرهاى مشهور و بزرگ خراسان كه از همه جا بيشتر محصول گندم داشت و آن شهر را بروزگار حكومت عثمان بن عفان احنف بن قيس گشود گروه زيادى بان شهر منسوبند از جمله محدث معروف حسن بن شجاع .\r\n29 - شهرى در فاصله سيصد كيلومترى كابل پاى تخت افغانستان و داراى اهميت بازرگانى است و كنار شاهراه ايران و هند قرار دارد .\r\n30 - كسكره : منطقه وسيعى ميان بصره و كوفه و شهر مهم آن واسط است .\r\n31 - تدمر : از شهرهاى شام است .\r\n","page_name":" 45 ","page_number":45},
  {"content":"\r\nشدن آن درگذشت و سليمان ( ع ) آن را تمام كرد همچنين ساختمان شهر ايلياء [ 32 
  ] را كه پدرش شروع كرده بود بپايان رساند و مسجد ايلياء را چنان زيبا ساخت كه مردم چون آن هرگز نديده بودند و در تاريكى شبهاى تاريك همچون چراغ درخشانى مىدرخشيد و اين از بسيارى گوهر و زرى بود كه در آن به كار برده بود روزى را كه ساختمان مسجد تمام شده بود عيد قرار داد و همه ساله آن را عيد مىگرفت و بر روى زمين عيد و جشنى فرخنده تر و نامآورتر از آن نبود . آن مسجد همواره همان گونه كه سليمان ساخته بود بر پاى بود تا آنكه بخت نصر بجنگ بيت المقدس آمد و آن را ويران كرد و آنچه گوهر و سيم و زر در آن بود برگرفت و به عراق برد . گويند سليمان بسيار خوراك مىبخشيد و هر بامداد در آشپزخانه هاى او شش هزار گاو و بيست هزار گوسپند مىكشتند .\r\nگويند و چون سليمان ( ع ) از ساختن مسجد ايلياء آسوده شد بسوى تهامه [ 33 
  ] براى زيارت خانه خدا حركت كرد و بر كعبه طواف كرد و بر آن پرده پوشاند و قربانى كرد و هفت روز آنجا ماند ، از آنجا به صنعاء رفت و پرندگان را مورد بررسى و تفقد قرار داد و هدهد را نديد داستان هدهد و ملكه سبا كه همان بلقيس است همانگونه است كه خداوند متعال در كتاب خود بيان فرموده است ، [ 34 
  ] سليمان با بلقيس ازدواج كرد و در يمن سه دژ استوار ساخت كه مردم چنان دژهايى نديده بودند و آن سه دژ عبارت از سلحين ، بينون ، غمدان است ، سليمان آنگاه به شام برگشت و همه ماهه بديدار بلقيس مىآمد و سه روز پيش او مىماند .\r\nسليمان با سرزمينهاى مغرب اندلس و طبخه و فرنجه و افريقيه و ديگر نواحى آن منطقه كه محل سكونت اعقاب كنعان بن حام بن نوح بود جنگ كرد و پادشاه ايشان را كه مردى سركش و داراى پادشاهى بزرگ بود بايمان آوردن به خدا و انصراف از بتها دعوت كرد كه نپذيرفت و همچنان سركشى كرد و سليمان او را كشت و دخترى از او را كه بسيار زيبا بود اسير گرفت و آن دختر نزد سليمان داراى منزلت شد ، سليمان به شام برگشت و دستور داد كاخى براى آن دختر\r\n\r\n","description":"","footnote":"\r\n32 - ايلياء : نام قديمى بيت المقدس است .\r\n33 - تهامه : سرزمينى در شبه جزيره عربستان ميان ذات عرق و دو مرحله به مكه مانده ، تهامه را برخى از كتابهاى عربى به مكه هم اطلاق كرده‌اند .\r\n34 - آيات 20 - 44 سوره 27 ( نمل )\r\n","page_name":" 46 ","page_number":46},
  {"content":"\r\nساختند و او فقط با دايگان خويش در آن كاخ ساكن بود و هر گاه سليمان نزد او مىرفت او را گريان و اندوهگين مىديد و اين موضوع مايه كدورت عشق و محبت او بود ، او همان زنى است كه سليمان بواسطه او پادشاهى و شوكت و جلال خويش را از دست داد زيرا او تصوير پدرش را در خانه خود نگهدارى و پوشيده از سليمان آن را پرستش مىكرد ولى سليمان مىدانست كه او در خانه تصوير پدرش را دارد و اين اجازه را به او داده بود كه بان بنگرد و تسكين و تسلى يابد [ 35 
  ] و گفته شده است كه سليمان در دورترين سرزمين مغرب ميان صحراهاى اندلس شهرى از مس ساخت و مقدارى از گنجينه هاى خود را آنجا نهاد ، و عبد الملك بن مروان به موسى بن نصير استاندار خود در آن منطقه كه ايرانى و از وابستگان قبيله قيس بود نوشت بسوى آن شهر برود و آن را بررسى كند و بشناسد و موضوع را براى او بنويسد ، موسى بن نصير بسوى آن شهر رفت و تا قيروان پيش روى كرد و براى عبد الملك خبر را نوشت و آن شهر را توصيف كرد و افزود كه در سفر بان شهر و طول راه چه چيزهايى ديده است .\r\n\r\nارخبعم پسر سليمان :\r\nگويند چون سليمان درگذشت پس از او پسرش ارخبعم به حكومت قيام كرد و بنى اسرائيل پراكنده شدند و كار او سستى گرفت و همچنان بر كار بود تا آنكه بخت نصر كه ايرانيان او را بوختنرسى مىنامند بسوى بيت المقدس آمد و آن شهر را ويران كرد .\r\n\r\nبخش بخش شدن امپراطورى سليمان . [ 36 
  ]\r\nگويند پس از بلقيس ينعم بن عمر بن شرحبيل بن عمرو در يمن پادشاه شد و او برادرزاده هدهاد بود و چون با سهولت و آسانى بر قوم خود نعمت مىبخشيد او را ياسر گفتند ، گويند ياسر لشكرى براى جنگ با مغرب فراهم آورد و چون به صحراى ريگزارى رسيد كه كسى پيش از او بان صحرا نرسيده بود و\r\n\r\n","description":"","footnote":"\r\n35 - ذيل آيه 34 سوره سى و هشتم ( ص ) ، شيخ طبرسى بطور بسيار مختصر به اين موضوع اشاره فرموده است ، ر . ك ، طبرسى ، مجمع البيان ص 475 ج 8 چاپ بيروت 1379 قمرى ( م ) .\r\n36 - كلمه امپراطوريه در متن آمده است ( م ) .\r\n","page_name":" 47 ","page_number":47},
  {"content":"\r\nخواست از آن بگذرد راهى نيافت و پنداشته‌اند كه در آن صحرا ريگها همچون آب روان بود ، او بر كناره آن ريگزار اردو زد و بتى كنار آن نهاد و بر پيشانى آن نوشت « برگرد كه پس از من گذرگاه و راهى نيست » و به سرزمين خود برگشت .\r\n\r\nويرانى شهر ايلياء :\r\nگويند چون سليمان بن داود درگذشت مردم فارس بزرگان و اشراف خود را جمع كردند تا مردى از فرزندزادگان كيقباد را براى پادشاهى برگزيند و آنان لهراسب پسر كيميس پسر كيابنه پسر كيقباد را برگزيدند و بر خود پادشاه ساختند .\r\nلهراسب براى پسر عموى خود بخت نصر پسر كانجار پسر كيابنه پسر كيقباد فرمانى نوشت كه با دوازده هزار سوار به شام برود و با ارخبعم پسر سليمان جنگ كند و اگر پيروز شد بر هر يك از بزرگان بنى اسرائيل كه دست يافت بكشد و شهر ايلياء را ويران سازد ، بخت نصر حركت كرد و به شام آمد و حمله برد و تباهى بار آورد ، و پادشاهان شام از او گريختند ارخبعم هم از بيت المقدس به فلسطين گريخت و همانجا درگذشت .\r\nبخت نصر پيش روى كرد و وارد شهر بيت المقدس شد و كسى از او جلوگيرى نكرد و او شمشير در بنى اسرائيل نهاد و شاهزادگان و بزرگان ايشان را اسير كرد و شهر ايلياء را نابود ساخت و هيچ خانه يى را پا بر جا نگذاشت و مسجد را در هم ريخت و آنچه سيم و زر و گوهر در آن بود و تخت سليمان را برداشت و به عراق برگشت ، دانيال پيامبر ( ع ) هم از اسيران بود و بخت نصر نزد لهراسب كه مقيم شوش بود آمد و دانيال در شوش رحلت فرمود . [ 37 
  ]\r\n\r\nپادشاهى ايرانيان و يمنىها :\r\nگويند چون لهراسب را مرگ فرارسيد پادشاهى را به پسرش گشتاسب واگذاشت در همين هنگام ياسر ينعم پادشاه يمن هم درگذشت و پس از او شمر بن افريقيس بن ابرهه بن رائش پادشاه شد و چنين پنداشته‌اند كه او به چين رفته\r\n\r\n","description":"","footnote":"\r\n37 - شوش : شهرى در استان خوزستان و محل اقامت زمستانى شاهان ايران .\r\n","page_name":" 48 ","page_number":48},
  {"content":"\r\nو شهر سمرقند را ويران ساخته است .\r\nو آورده‌اند كه وزير پادشاه چين با مكر و تزوير شمر را از پاى در آورد و چنان بود كه وزير به پادشاه گفت گوش و بينى او را ببرد و آزادش بگذارد و او در همان حال پيش شمر آمد و به او گفت نسبت به شاه چين خيرخواهى كردم و دستور دادم كه پيش تو بيايد و فرمانبردارى كند ولى بر من خشم گرفت و گوش و بينى مرا بريد و من اكنون پيش تو آمده‌ام تا ترا بر چگونگى دست يا بى بر خزينه ها و حرم او راهنمايى كنم ، شمر گول خورد و فريفته شد و از وزير پرسيد چاره و تدبير چيست ؟ وزير گفت ميان تو و او صحرايى است كه در سه روز پيموده مىشود و از آن صحرا راه نزديك است براى سه روز آب بردار و حركت كن تا از راه ريگزارها ترا ناگاه بر سر او فرود آورم تا شهر او را به تصرف خود درآورى و او و خاندان و اموالش را بدون جنگ بچنگ در آرى ، او چنان كرد ، وزير او را به صحراى بىپايانى برد و چون سه روز سپرى شد و آب آنان تمام گرديد و هيچ نشانى نديدند و باب هم نرسيدند و از وزير پرسيدند آنچه مىگفتى كجاست ؟ او به شمر گفت كه مكر ورزيده و خود را فداى خاندانش كرده است چه مىدانسته است كه شمر او را خواهد كشت و گفت به اين ترتيب من ترا نابود كردم و اكنون هر چه مىخواهى بكن كه اميدى براى زندگى تو و پيروان تو نيست .\r\nشمر زره خود را زير سر نهاد و سپر آهنينى بالاى سر و صورت خود كشيد تا از آفتاب محفوظ بماند . گويند ستاره شناسان به دو گفته بودند كه ميان دو كوه آهن خواهد مرد و او از تشنگى ميان زره و سپرش جان سپرد و از لشكر او هيچكس باقى نماند و همگان نابود شدند و ما اين داستان را در مورد كسى ديگر غير از شمر هم شنيده‌ايم . .\r\n\r\nزرتشت و دعوتش :\r\nگويند زرادشت پيامبر مجوس نزد گشتاسب شاه آمد و گفت من پيامبر خدا بسوى تو هستم و كتابى را كه در دست مجوس است براى او آورد و گشتاسب آيين مجوس را پذيرفت و به او ايمان آورد و مردم كشور خود را بر آن دين واداشت و ايشان با رغبت و زور و خواه و ناخواه پذيرفتند .\r\n","description":"","footnote":"","page_name":" 49 ","page_number":49},
  {"content":"\r\nرستم پهلوان كارگزار گشتاسپ بر سيستان [ 38 
  ] و خراسان بود ، رستم مردى جبار و داراى قامت بسيار كشيده و تناور و سخت نيرومند و از نسل كيقباد بود و چون خبر مجوسى شدن گشتاسپ را شنيد كه دين پدران خويش را رها كرده است از اين موضوع سخت خشمگين شد و گفت آيين پدران ما را كه پدران از پيشينيان به ارث برده بودند رها كرد و به آيين تازه اى گرويد ؟ ! و مردم سيستان را جمع كرد و براى آنان خلع گشتاسپ را از سلطنت كارى پسنديده وانمود و آنان سركشى نسبت به گشتاسپ را آشكار كردند . گشتاسپ پسر خود اسفنديار را خواست كه نيرومندتر روزگار خود بود و به او گفت اى پسرك من به زودى پادشاهى به تو خواهد رسيد و كارهاى تو رو به راه نخواهد شد مگر به كشتن رستم و سختى و نيرومندى او را خود دانسته اى هر كه را از سپاهيان دوست دارى برگزين و بسوى او برو و تو هم در نيرومندى و پايدارى مانند اويى .\r\nاسفنديار از سپاهيان پدر دوازده هزار تن كه همگان از پهلوانان ايران بودند برگزيد و بسوى رستم حركت كرد و رستم هم بسوى او آمد و در سرزمينهاى ميان سيستان و خراسان روياروى شدند ، اسفنديار از رستم خواست دو سپاه را از درگيرى معاف دارند و آن دو با يك ديگر جنگ تن به تن كنند و هر يك ديگرى را كشت بر لشكر او فرمانده شود ، رستم هم بر اين راضى شد و يك ديگر را سوگند دادند و پيمان گرفتند و دو لشكر ايستادند و آن دو براى جنگ بسوى يك ديگر رفتند و ميان دو صف به نبرد پرداختند و ايرانيان در اين مورد سخنان بسيار گفته‌اند و رستم اسفنديار را كشت و لشكريان او پيش پدرش گشتاسپ برگشتند و مصيبت مرگ فرزندش را به اطلاع او رساندند اندوهى سخت او را فروگرفت و از آن بيمار شد و درگذشت و پادشاهى را به پسر اسفنديار بهمن واگذاشت .\r\nگويند و چون رستم به محل اقامت خود در سيستان برگشت چيزى نگذشت كه هلاك شد .\r\n\r\n","description":"","footnote":"\r\n38 - سيستان : منطقه گسترده اى كه فاصله ميان آن و هرات هشتاد فرسنگ و سرزمينهايش ريگزار و شهر بزرگ آن زرنج است و همواره باد مىوزد و هم اكنون ميان افغانستان و ايران قرار دارد و مركز آن نصرت آباد است ، رستم پهلوان داستانى ايران در آن منطقه مىزيسته است ابو حاتم سجستانى منسوب بان است .\r\n","page_name":" 50 ","page_number":50},
  {"content":"\r\n\r\nپادشاه يمن :\r\nگويند و چون به مردم يمن خبر رسيد كه شمر و لشكرهايش در سرزمين چين نابود شده‌اند جمع شدند و ابو مالك پسر شمر را بر خود پادشاه ساختند اين ابو مالك همان كسى است كه اعشى در شعر خود او را ياد كرده و گفته است .\r\n« نعيم به ابو مالك خيانت كرد و كدام مرد صالحى است كه خيانت كرده نشود » .\r\nو اين ابو مالك همان كسى است كه مىپندارند در ظلمت ناحيه شمال نابود و در حاشيه آن به خاك سپرده شد ، گويند و چنين بود كه به او خبر رسيده بود ذو القرنين آنجا رفته و از آن ظلمات گوهر فراوانى بيرون آورده است او آماده شد تا وارد آن ظلمات شود و به اين منظور سرزمين روم را طى كرد و خود را به كناره آن ظلمت رساند و خود را براى درآمدن در آن آماده ساخت ولى پيش از آنكه وارد آن شود درگذشت و كنار آن به خاك سپرده شد و همراهان او به يمن برگشتند .\r\n\r\nپادشاه ايران و رهايى بنى اسرائيل :\r\nگويند ، چون بهمن پسر اسفنديار پادشاه شد دستور داد بازماندگان اسيرانى را كه بخت نصر از بنى اسرائيل گرفته بود به شام برگردانند و در وطنهاى خودشان مستقر سازند ، بهمن پيش از آنكه به پادشاهى رسد با ايراخت دختر سامال پسر ارخبعم پسر سليمان پسر داود ( ع ) ازدواج كرده بود و « روبيل » برادر همسر خود را پادشاه شام ساخت و به او دستور داد همراه خود بازماندگان اسيران را ببرد و شهر ايلياء را بازسازى كند و ايشان را همچنان كه در آن شهر ساكن بودند سكونت دهد و تخت سليمان را هم برگرداند و در جاى خود بگذارد ، روبيل اسيران را با خود برد و آنان را به ايلياء رساند و آن شهر را بازساخت و مسجد را هم ساخت ، بهمن به سيستان رفت و به هر يك از فرزندان و افراد خاندان رستم دست يافت او را كشت و شهر او را خراب كرد . گويند بهمن در آغاز يهودى شده بود و در پايان آن آيين را رها كرد و به مجوسى بازگشت و با دختر خود خمانى كه زيباترين زن روزگارش بود ازدواج كرد و چون مرگ او فرارسيد خمانى از او باردار بود ، بهمن دستور داد تاج شاهى را بر شكم او نهادند و به\r\n","description":"","footnote":"","page_name":" 51 ","page_number":51},
  {"content":"\r\nبزرگان كشور دستور داد فرمانبردارش باشند تا فرزندش را بزايد و اگر پسر بود همچنان پادشاهى بر دست خمانى باشد تا فرزندش بزرگ و كار آمد شود و چون سى ساله شد پادشاهى را به او بسپرند .\r\nگويند ساسان پسر ديگر بهمن در آن هنگام مردى خردمند و با فرهنگ و فضيلت بود و او پدر بزرگ سلسله ساسانى است كه پادشاهان ايران زمين بودند و مردم ترديد نداشتند كه پس از بهمن پادشاهى به او مىرسد و چون پدرش پادشاهى را به خمانى واگذاشت او از اين سبب سخت افسرده شد و گوسپندانى فراهم آورد و همراه كردان به كوهستان شد و شخصا به گوسپندچرانى پرداخت و از اجتماع براى ابراز خشم از كوتاهى پدرش دورى گزيد .\r\nگويند به همين سبب است كه تا امروز ساسانيان را گاه سرزنش مىزنند و مىگويند ساسان كرد يا ساسان چوپان .\r\n\r\nخمانى همسر بهمن :\r\nخمانى پادشاه شد و چون مدت باردارى او سپرى شد پسرى زاييد كه همان دارا پسر بهمن است ، آنگاه براى جنگ با روم آماده شد و حركت كرد و در سرزمينهاى روم پيشروى كرد ، پادشاه روم هم با سپاههاى خود بسوى او آمد روياروى شدند و جنگ در گرفت و خمانى پيروز شد ، گروهى را كشت و گروهى را اسير گرفت و غنايمى بچنگ آورد و بازگشت و گروهى از بناهاى روم را با خود آورد و براى او در ايران سه ايوان بزرگ ساختند يكى در وسط شهر اصطخر و ديگرى كنار راه اصطخر به خراسان و سومى در راه دارابگرد و در فاصله دو فرسنگى اصطخر .\r\nدارا پسر بهمن : و چون پسر خمانى به سى سالگى رسيد بزرگان كشور را جمع كرد و پسرش دارا را فراخواند و او را بر تخت شاهى نشاند تاج بر سر او نهاد و فرمانروايى را به او واگذاشت .\r\n\r\nپادشاهى تبع پسر ابو مالك :\r\nگويند چون ابو مالك بر كناره ظلمت درگذشت بزرگان اهل يمن جمع\r\n","description":"","footnote":"","page_name":" 52 ","page_number":52},
  {"content":"\r\nشدند و پسر ابو مالك تبع را كه به مناسبت شجاعت و دلاورى به تبع اقران يا تبع اقرن معروف بود به شاهى برگزيدند و او چون پادشاه شد براى خونخواهى پدر و پدر بزرگ خويش آماده حركت به چين شد و بان سوى حركت كرد و چون بر سمرقند كه خراب بود گذشت دستور داد آن را بسازند و به صورت نخست بازگشت ، آنگاه از صحرا گذشت تا به ناحيه تبت رسيد [ 39 
  ] جايى فراخ و پرآب و گياه ديد و آنجا شهرى ساخت و سى هزار مرد از ياران خود را در آن سكونت داد و آنان تا بامروز در هيئت اعراب هستند و چون ايشان زندگى مىكنند و تبعى بشمار مىآيند .\r\nآنگاه دارا به سرزمين چين رفت و كشتار كرد و شهر مهم آن را ويران نمود كه تا امروز همچنان ويران است ، سپس به يمن برگشت و پادشاهى او تا هنگام پادشاهى اسكندر ادامه داشت و آنگاه پادشاهى از دست او بيرون شد و او هم افسانه گرديد ، گويند نصر بن كنانه هم در همان عصر رشد و نمو كرده است .\r\n\r\nدارا و روم :\r\nگويند ، و چون دارا پسر بهمن پادشاه شد آماده جنگ با روميان شد و بان سرزمين رفت و فيلفوس پادشاه روم همراه لشكريان خود به مقابله او آمد و روياروى شدند و جنگ كردند و پيروزى نصيب دارا شد و فيلفوس با او مصالحه كرد كه هر سال خراجى معادل صد هزار شمش طلا كه به شكل تخم مرغ و هر يك چهل مثقال وزن داشته باشد بپردازد ، دارا با دختر فيلفوس ازدواج كرد و سپس به فارس برگشت .\r\n\r\nپادشاهى داريوش .\r\nچون دوازده سال از پادشاهى دارا گذشت مرگش فرارسيد و پادشاهى را به پسر خود دارا واگذاشته بود و او معروف به داريوش است و كسى است كه با اسكندر جنگ كرد و درگير شد ، و چون پادشاهى به داريوش رسيد سركشى و ستمگرى كرد و ضمن بخشنامه اى به كارگزاران خود نوشت :\r\n\r\n","description":"","footnote":"\r\n39 - تبت : فلات مرتفعى در آسياى وسطى كه مركز آن لهاساست .\r\n","page_name":" 53 ","page_number":53},
  {"content":"\r\n« از دارا پسر دارا كه همچون خورشيد براى مردم كشور خود مىدرخشد » ، داريوش داراى پادشاهى بزرگ و سپاهيان فراوان بود و بروزگار او هيچ پادشاهى از پادشاهان زمين باقى نماند مگر اينكه فرمانبردار او شد و با پرداخت خراج خود را از او برحذر مىداشت .\r\n\r\nظهور اسكندر :\r\nدانشمندان درباره نسب اسكندر اختلاف كرده‌اند ايرانيان و مردم فارس مىگويند كه اسكندر پسر فيلفوس نيست بلكه نوه دخترى اوست و پدر اسكندر دارا پسر بهمن بوده است ، و گويند چون دارا پسر بهمن با سرزمين روم جنگ كرد فيلفوس پادشاه روم با او به پرداخت خراج صلح كرد و دارا دختر او را خواستگارى كرد و پس از اينكه او را به همسرى خود در آورد به وطن خود برد ، گويند و چون دارا خواست با او درآميزد از او بوى تند بدى استشمام كرد و از آميختن با او منصرف شد و او را به سرپرست امور زنان خويش سپرد تا او را معالجه كند و براى آن بوى تند چاره يى بينديشد ، او آن زن را با مواد گياهى كه سندر نام داشت معالجه كرد و مقدارى از آن بوى بد از ميان رفت ، دارا دوباره او را خواست و بوى سندر از او احساس كرد و گفت اين بوى سندر شديد است در عين حال با او درآميخت و او باردار شد ، ولى دارا بواسطه همان بو از او خوشدل نبود و او را نزد پدرش برگرداند و اسكندر متولد شد و نام آن مرد مشتق از همان گياهى است كه مادرش را معالجه كرده است و نام آن گياه را مادر اسكندر از دارا شنيده بود كه شب زفاف آن را بر زبان آورده بود . اسكندر رشد و نمو كرد و پسرى خردمند و با فرهنگ و تيزهوش بود و پدر بزرگش چون دورانديشى و نظم و ترتيب او را ديد او را بر همه كارهاى خود گماشت ، و چون مرگ فيلفوس فرارسيد پادشاهى را به اسكندر واگذاشت و به بزرگان كشور دستور داد از او فرمانبردارى و اطاعت كنند .\r\n\r\nغلبه و پيروزى اسكندر :\r\nو چون اسكندر پادشاه شد همتى جز بدست آوردن كشور پدرش دارا\r\n","description":"","footnote":"","page_name":" 54 ","page_number":54},
  {"content":"\r\nنداشت و بسوى برادر خود داريوش پسر دارا حركت و با او درباره پادشاهى جنگ كرد . ولى دانشمندان رومى اين سخنان را نپذيرفته و گفته‌اند اسكندر پسر فيلفوس است و چون فيلفوس درگذشت پادشاهى به او رسيد و او از پرداخت خراجى كه پدرش به داريوش مىپرداخت خوددارى كرد .\r\nداريوش به او نامه نوشت و دستور داد خراج را بفرستد و يادآور شد كه پرداخت خراج از مواد صلحنامه اى است كه ميان او و پدر اسكندر تنظيم شده است .\r\nاسكندر براى داريوش نوشت « مرغى كه آن تخم را مىنهاد درگذشت » و داريوش خشمگين شد و سوگند خورد كه شخصا بجنگ روم خواهد رفت تا آنكه آن را ويران سازد ، اسكندر براى چنين جنگى آماده نبود ، و اسكندر در آغاز سركش و شيفته به خود بود و در ابتداى كار سخت ستمگرى و سركشى مىكرد .\r\nدر روم مردى از بازماندگان نيكوكاران در آن زمان باقى مانده بود فيلسوف و دانشمند بود و ارسطاطاليس نام داشت و او يكتاپرست و مؤمن به خدا بود و شرك نمىورزيد ، و چون از سركشى و تندخويى و روش ناپسند اسكندر آگاه شد از دورترين نقطه روم كه محل سكونت او بود خود را به شهر اسكندر رساند و پيش او رفت و در همان حال كه سرهنگان و فرماندهان و سران كشور نزد اسكندر بودند . بپاخاست و بدون آنكه ترسى از او داشته باشد گفت اى ستمگر سركش آيا از خداوندت كه ترا آفريده و قامت ترا راست و استوار و بر تو نعمت ارزانى فرموده است بيم ندارى و از سرنوشت ستمگرانى كه پيش از تو بوده‌اند عبرت نمىگيرى كه چون سپاسگزارى ايشان اندك و سركشى ايشان افزون شد خداوند از ميان برداشتشان و نابودشان فرمود و موعظه اى طولانى بيان داشت . چون اسكندر اين سخنان را شنيد سخت خشمگين شد و قصد جان او كرد و دستور داد نخست او را بزندان كردند تا وسيله عبرت براى مردم كشورش باشد ، ولى بعد اسكندر به خويشتن مراجعه كرد و درباره سخن ارسطاطاليس بينديشيد كه خداوند براى اسكندر اراده خير فرموده بود ، قلب او دگرگون شد و در خلوت كس پيش ارسطاطاليس فرستاد و سخنان او را شنيد و پند و اندرزهاى او را به گوش دل پذيرفت و دانست آنچه او مىگويد حق و صحيح است و هر معبودى غير از\r\n","description":"","footnote":"","page_name":" 55 ","page_number":55},
  {"content":"\r\nخدا باطل و ياوه است و به خود بازآمد و دعوت حق را پذيرفت و يقين راست پيدا كرد و به ارسطاطاليس گفت از تو خواهش مىكنم كه همراه من باشى تا از دانش تو بهره مند شوم و از نور شناخت تو كسب نور و فروغ كنم ، ارسطاطاليس به دو گفت اگر چنين مىخواهى نخست بايد پيروان خويش را از ستم و جور و كردارهاى ناروا بازدارى .\r\nاسكندر در آن كار پيشگام شد و در آن مورد اهل كشور و سران لشكر خويش را فراخواند و جمع كرد و بايشان گفت بدانيد كه تا امروز بتانى را مىپرستيديم كه نه ما را سودى مىرساند و نه زيانى اكنون بشما فرمان مىدهم و نبايد كه فرمان مرا بر من برگردانيد و پاسخى دهيد كه من آنچه را براى خود پسنديده و بان خشنود شده‌ام براى شما پسنديده‌ام و آن پرستش خداى يكتايى است كه او را انباز و شريكى نيست و بايد آنچه جز او مىپرستيده‌ايم يكسو نهيم و كنار بگذاريم ، همگان گفتند سخنت را پذيرفتيم و دانستيم كه آنچه مىگويى حق است و به پروردگار تو كه پروردگار خود ماست ايمان آورديم .\r\nو چون براى اسكندر معلوم شد كه خاصگان او از صميم دل معتقد شده‌اند و راه آنان براى او روشن شد و براى حق از او پيروى كردند دستور داد آن را براى عموم مردم اعلان كنند كه ما دستور داده‌ايم بتهايى را كه مىپرستيده‌ايد بشكنند و اگر مىپنداريد كه بتها بشما زيانى يا سودى مىرساند بايد هم اكنون آنچه بر سر ايشان مىرسد از خود دفع دهند و بدانيد هر كس با فرمان من مخالفت كند و خدايى جز خداى مرا كه همان خدايى است كه همه ما را آفريده است بپرستد براى او پيش من عفو و گذشتى نخواهد بود ، و سپس اسكندر دستور داد در اين باره به خاور و باختر زمين نامه نوشتند تا از ميزان پذيرش و سركشى مردم از اين آيين آگاه شود و با آنان بان گونه رفتار كند .\r\nفرستادگان اسكندر نامه هاى او را بحضور شاهان زمين بردند و چون نامه او به داريوش رسيد سخت خشمگين شد و براى او چنين نوشت .\r\n« از داريوش پسر دارا كه براى مردم كشور خود همچون خورشيد پرتو افشان است به اسكندر پسر فيلفوس ، همانا ميان ما و فيلفوس پيمان و صلحنامه اى بوده است كه خراج بپردازد و در تمام مدت زندگى خويش پرداخت كرده است ،\r\n","description":"","footnote":"","page_name":" 56 ","page_number":56},
  {"content":"\r\nاكنون چون نامه من بدست تو رسيد نفهمم كه در پرداخت آن تاخير كنى كه در آن صورت به تو مزه درماندگى را خواهم چشاند و عذر و پوزشى او تو نخواهم پذيرفت ، و السلام » .\r\n\r\nداريوش و اسكندر :\r\nچون نامه داريوش به اسكندر رسيد سپاههاى خود را جمع كرد و با آنان بسوى عراق حركت كرد و چون اين خبر به داريوش رسيد زنان و فرزندان و گنجينه هاى خود را در همدان جمع كرد و در حصار آن شهر كه از بناهاى خود او بود قرار داد و براى رويارويى با اسكندر بيرون آمد و جنگهاى فراوانى با او كرد و اسكندر اميدى براى پيروزى بر داريوش و دست يافتن به بخشى از كشور او نداشت تا آنكه با دو مرد از مردم همدان كه از فرماندهان نظامى و ويژگان و نگهبانان داريوش بودند دسيسه ساخت و آن دو را تشويق كرد و فريفت تا نسبت به داريوش مكر و خيانت كنند و آن دو پذيرفتند .\r\nروزى در حالى كه داريوش با اسكندر مشغول جنگ بود آن دو از پشت سر داريوش را مورد حمله قرار دادند و غافلگير كردند و كشتند و سپاهيان داريوش پراكنده شدند ، اسكندر پيش آمد و بر بالين داريوش كه هنوز رمقى داشت ايستاد و از اسب پياده شد و سر او را بر دامن نهاد و بر او بىتابى كرد و گفت اى برادر اگر جان بسلامت برى ترا به پادشاهى خودت وامىگذارم اكنون هم مرا به هر چه دوست دارى فرمان ده تا آن را براى تو انجام دهم .\r\nداريوش گفت از من پند و عبرت بگير كه ديروز در چه حالى بودم امروز در چه حالى هستم مگر من همان نيستم كه پادشاهان همگى از من مىترسيدند و اقرار به فرمانبردارى از من داشتند و با پرداخت خراج از من حذر مىكردند ، و امروز پس از داشتن آن پادشاهى بزرگ و سپاهيان فراوان تنها بر خاك افتاده‌ام .\r\nاسكندر گفت سرنوشتها از هيچ پادشاه و ثروت او بيمى ندارند و كسى را براى پادشاهى و ثروت احترام نمىگذارند و هيچ بينوايى را هم براى فقر او تحقير نمىكنند همانا دنيا سايه زودگذرى است كه زود از ميان مىرود و شتابان نيست و نابود مىشود .\r\n","description":"","footnote":"","page_name":" 57 ","page_number":57},
  {"content":"\r\nداريوش گفت آرى اين را بدرستى دانسته‌ام كه همه چيز بستگى به قضاى الهى و سرنوشتى كه او مقدر مىفرمايد دارد و همه چيز جز خداوند فانى است و من به تو درباره زنان و فرزندانم سفارش مىكنم و از تو مىخواهم با دختر من روشنك كه مايه روشنايى چشم و ميوه دل من است ازدواج كنى .\r\nاسكندر گفت چنين خواهم كرد به من بگو چه كسى اين كار را نسبت به تو كرد تا از او انتقام گيرم ، داريوش در اين باره سخنى نگفت و زبانش پس از آن خاموش و از گفتار بازماند و اندكى بعد درگذشت .\r\nاسكندر دستور داد هر دو قاتل او را كنار گور داريوش بر دار كشند ، آن دو گفتند اى پادشاه مگر نمىگفتى كه ما را بر لشكريان خود فرماندهى و برترى مىدهى ؟ گفت آرى همچنان كردم . آنگاه دستور داد آن دو را سنگسار كردند تا مردند ، اسكندر آنگاه براى مادر و همسر داريوش كه در همدان بودند تسليت نوشت ، و براى مادر خود كه در اسكندريه بود نوشت تا به بابل آيد و روشنك دختر دارا را به بهترين جهاز مجهز سازد و او را براى اسكندر به فارس گسيل دارد و او چنان كرد .\r\n\r\nفتوح اسكندر :\r\nآنگاه اسكندر آهنگ فؤر پادشاه هند كرد و در مرز هند ميان ايشان رويارويى شد و اسكندر فور را بجنگ تن به تن و مبارزه دعوت كرد تا لشكريان يك ديگر را نكشند ، فؤر كه مردى بلند قامت و نيرومند و بزرگ و كار آمد بود اين كار را استقبال كرد و آن را براى خود فرصتى مغتنم دانست كه اسكندر را به ظاهر لاغر و ناتوان ديده بود و بسوى او آمد و چون گرد و خاك آوردگاه فرونشست ديدند فؤر كشته شده است سپاهيان او تسليم اسكندر شدند و او صلح ايشان را پذيرفت .\r\nآنگاه آهنگ سرزمين سودان كرد و در آن مردمى را به سياهى كلاغ ديد كه همگان با تن و پاى برهنه در بيشه زارها مىگشتند و از ميوه ها مىخوردند و اگر گرفتار قحط سال و كمبود مىشدند برخى از ايشان برخى ديگر را مىخوردند و او از ايشان گذشت و خود را به كنار دريا رساند و در ساحل عدن كه از سرزمين يمن بود فرود آمد ، تبع اقرن پادشاه يمن پيش او آمد و فرمانبردارى خود را\r\n","description":"","footnote":"","page_name":" 58 ","page_number":58},
  {"content":"\r\nاعلان و پرداخت خراج را تعهد كرد و او را به شهر صنعاء [ 40 
  ] درآورد و منزل داد و بسيارى از هدايا و ارمغانهاى يمن را به او داد و اسكندر يك ماه آنجا بود .\r\n\r\nاسكندر در مكه [ و ملاقاتش با نضر بن كنانه 
  ]\r\nاز يمن آهنگ تهامه كرد و در آن هنگام قبيله خزاعه ساكن مكه و بر آن شهر چيره بودند ، نضر بن كنانه نزد اسكندر آمد و اسكندر از او پرسيد چرا بايد اين گروه از خزاعه در حرم مكه ساكن باشند ؟ و خزاعه را از مكه بيرون راند و مكه را مخصوص نضر و فرزندان كنانه قرار داد ، اسكندر حج خانه كعبه گزارد و ميان فرزندان معد بن عدنان كه ساكن حرم بودند جوايز و بخششهايى پخش كرد و از جده از راه دريا آهنگ سرزمينهاى مغرب كرد .\r\n\r\nاسكندر در سرزمينهاى مغرب :\r\nاز ابن عباس روايت شده است كه نوح ( ع ) زمين را ميان فرزندان سه گانه خويش بخش كرد ، منطقه ميانى زمين را كه پنج رود فرات و دجله و سيحان و جيحان [ 41 
  ] و قيسون كه همان رود بلخ است آن را سيراب مىكند به سام واگذاشت ، براى حام مناطق ما وراء نيل تا محل وزش باد دبور را قرار داد و براى يافث سرزمينهاى ما وراء قيسون تا محل وزش باد صبا را قرار داد .\r\nو گفته‌اند زمين بيست و چهار هزار فرسنگ است ، سرزمينهاى تركان سه هزار فرسنگ و سرزمين خزر سه هزار فرسنگ و سرزمين چين دو هزار فرسنگ و سرزمينهاى هند و حبشه و سودان و ديگر مناطق سياهپوستان شش هزار فرسنگ و سرزمين روم سه هزار فرسنگ و سرزمين صقلابها سه هزار فرسنگ و سرزمين كنعان كه مصر و ما وراء آن همچون افريقيه و طبخه و فرنجه و اندلس را شامل\r\n\r\n","description":"","footnote":"\r\n40 - صنعاء : در غالب كتابهاى جغرافيايى قديم آن را مهمترين شهر يمن دانسته‌اند ، مثلا ، ر . كالبلدان ، يعقوبى ترجمه مرحوم دكتر آيتى ص 97 بنگاه ترجمه و نشر كتاب چاپ سوم 1356 شمس صنعاء امروز پاى تخت يمن شمالى است و حدود يكصد و پنجاه هزار تن ساكن دارد . ( م ) .\r\n41 - در متن همچنين است در پاورقى بدون ذكر ماخذ نوشته‌اند سيحان و جيحان دو رود در سرزمين آناطولى و نزديك طرموس است . و براى اطلاع بيشتر ، ر . ك ، ياقوت معجم البلدان صفحات 191 ج 5 و 186 ج 3 چاپ مصر 1906 ميلادى ، ( م ) .\r\n","page_name":" 59 ","page_number":59},
  {"content":"\r\nاست سه هزار فرسنگ و جزيرة العرب و اطراف آن هزار فرسنگ .\r\nگويند و خبر قندافه ملكه مغرب زمين و گسترش و خرمى كشور او و اهميت و بزرگى پادشاهى او و اينكه شهر او چهار فرسنگ است و قطعه سنگهايى به طول شصت ذراع دربا روى آن به كار رفته است و خبر خردمندى و دورانديشى قندافه به اسكندر رسيد و براى او چنين نوشت .\r\n« از اسكندر پسر فيلفوس پادشاه چيره بر همه پادشاهان زمين به قندافه ملكه سمرة ، اما بعد به تو خبر رسيده است كه خداوند چه سرزمينهايى را بر من بخشيده است و چه پيروزى و ساز و برگى براى من فراهم فرموده است اكنون اگر سخن مرا گوش دهى و فرمانبردار باشى و به خدا ايمان آورى و بتان و شريكانى را كه غير از خداوند پرستيده مىشوند كنار بگذارى و خراج براى من بفرستى از تو مىپذيرم و دست از تو برمىدارم و از سرزمين تو برمىگردم و اگر اين پيشنهاد را نپذيرى بسوى تو خواهم آمد ، و نيرويى جز با توكل به خدا نيست » .\r\nقندافه براى او چنين نوشت .\r\n« سركشى فراوان و به خود شيفتگى تو ، ترا به نوشتن اين نامه واداشته است ، اگر مىخواهى بيايى بيا ، تا چيزى را بچشى كه از غير از من نچشيده اى و السلام » .\r\nچون پاسخ نامه اسكندر چنين بود ، به پادشاه مصر كه در اطاعت اسكندر بود نوشت تا قندافه را به فرمانبردارى از او دعوت كند و او را از بدفرجامى سركشى بترساند ، پادشاه مصر همراه صد تن از ويژگان خود نزد قندافه رفت ولى به نتيجه مطلوب دست نيافت و نزد اسكندر برگشت و او را آگاه ساخت .\r\nاسكندر آماده شد و با لشكرهاى خود بسوى قندافه حركت كرد و چون به شهر قيروان [ 42 
  ] رسيد كه فاصله آن تا مصر يك ماه راه است آن را با نصب منجنيقها گشود و بسوى قندافه پيش رفت و براى آن دو داستانها و اخبارى است و سر انجام با او پيمان صلح و آشتى نوشت و متعهد شد كه به پادشاهى و كشور قندافه كارى نداشته باشد .\r\n\r\n","description":"","footnote":"\r\n42 - شهرى در تونس كه عقبة بن نافع آن را در سال 55 هجرى ساخت و پاى تخت سرزمينهاى مغرب بود و در آن مساجدى بسيار وجود دارد .\r\n","page_name":" 60 ","page_number":60},
  {"content":"\r\nاسكندر از آنجا آهنگ رفتن به ظلماتى كه در شمال واقع است كرد و وارد آن شد و مدتى آنجا بود آنگاه به ناحيه مرزى سرزمين روم بازگشت و دو شهر آنجا ساخت كه يكى قافونيه و ديگرى سوريه نام دارد [ 43 
  ] .\r\n\r\nاسكندر و سرزمينهاى خاور دور :\r\nآنگاه اسكندر تصميم گرفت كه به سرزمين مشرق برود ، وزيرانش به او گفتند چگونه ممكن است از اين راه بسوى محل طلوع خورشيد به روى بدون اينكه از اين درياى سبزرنگ بگذرى و در اين دريا كشتىها رفت و آمد نمىكنند زيرا آب آن شبيه چرك و زرداب است و هيچكس را ياراى تحمل بوى بد آن نيست .\r\nاسكندر گفت از اين كار چاره نيست هر چند فقط خودم به تنهايى عبور كنم .\r\nو آنان گفتند هر كجا به روى ما هم همراه تو خواهيم بود .\r\nاسكندر حركت كرد و سرزمين روم را پيمود و آهنگ مشرق و محل برآمدن خورشيد كرد نخست به سرزمين صقلبىها رسيد كه مطيع و فرمانبردار او شدند ، آنگاه به سرزمينهاى خزر رفت كه تسليم او شدند و از آنجا به سرزمينهاى تركان رفت كه فرمانبردار او شدند و همچنان در سرزمين تركان به راه خود ادامه داد تا به بيابان ميان تركستان و چين رسيد از آن بيابان هم عبور كرد و چون نزديك چين رسيد يكى از وزيران خود را كه نامش فيناوس بود به جاى خود نشاند و دستور داد نام اسكندر بر او نهند و خود نام فيناوس بر خويش نهاد و آهنگ درگاه شاه چين كرد و چون آنجا رسيد و به نزد شاه چين وارد شد ، شاه از او پرسيد كيستى ؟ گفت فرستاده اسكندرم كه بر همه شاهان زمين چيره است ، پرسيد او را كجا پشت سر گذاشتى ؟ گفت در مرزهاى سرزمين تو ، گفت ترا براى چه فرستاده است ؟ گفت مرا فرستاده است كه ترا پيش او ببرم ، اگر بپذيرى ترا در سرزمين خودت مستقر مىدارد با تو نيكى و بخشش خواهد كرد ، و اگر نپذيرى ترا خواهد كشت و سرزمين ترا ويران خواهد كرد و اگر بانچه مىگويم آگاه نيستى از داريوش پسر دارا پادشاه ايران شهر بپرس كه در زمين پادشاهى بزرگتر و\r\n\r\n","description":"","footnote":"\r\n43 - قافونيه را در كتب جغرافيايى مورد دسترس نديدم ، و ذيل كلمه سوريه كه از مناطق شام است ياقوت اشاره اى به اين موضوع ندارد ، ر . ك ، معجم البلدان ج 5 ص 171 مصر 1906 ميلادى ( م ) .\r\n","page_name":" 61 ","page_number":61},
  {"content":"\r\nقوىسلطنتتر و لشكردارتر از او نبود و چگونه اسكندر بسوى او رفت و جان و پادشاهى او را ستاند و از فؤر پادشاه هند بپرس كه سرانجامش چگونه شد .\r\nپادشاه چين گفت ، اى فيناوس خبر كار اين مرد و پيروزى و ظفر او به من رسيده است و در صدد اين بودم كه نمايندگانى پيش او بفرستم و از او تقاضاى صلح و پيمان كنم و به او اطلاع دهم كه من فرمانبردار و شنواى دستور او خواهم بود و همه ساله خراج پرداخت مىكنم و نيازى نيست كه او به سرزمين من وارد شود .\r\nآنگاه تاج خود و هدايايى از بهترين تحفه هاى كشور خود از پوست سمور و قاقم و خز و پارچه هاى ابريشمى چينى و زينهاى چينى و شمشيرهاى هندى و مشك و عنبر و صفحه هاى زر و سيم و زره و بازوبند و كلاه خود فرستاد و اسكندر همه را گرفت .\r\n\r\nياجوج و ماجوج :\r\nاسكندر به لشكرگاه خود برگشت و سرزمين چين را رها كرد و بسوى مردمى حركت كرد كه خداى عز و جل داستان آن را چنين بيان فرموده است : [ 44 
  ] « گفتند اى ذو القرنين همانا ياجوج و ماجوج در زمين تباهىكنندگانند » چگونگى داستان و ساختن سد را هم خداوند بيان فرموده است ، اسكندر از آنان درباره آن ملتها پرسيد گفتند ما فقط كسانى را كه نزديك ما هستند مىشناسيم ولى ديگران را نمىشناسيم ، آنانى كه مىشناسيم ياجوج و ماجوج و تاويل و تاريس و منسك و كمارى هستند .\r\nچون اسكندر از ساختن سد ميان مردم و ايشان آسوده شد از سرزمين ايشان كوچ كرد و ميان گروهى از مردم رسيد كه سرخپوست و آشفته خرد بودند ، زنهاى ايشان و مردان از يك ديگر كناره گرفته بودند و در هر سال فقط سه روز با يك ديگر\r\n\r\n","description":"","footnote":"\r\n44 - آيه 95 سوره هيجدهم كهف . داستان ذو القرنين از آيات 100 - 83 همين سوره آمده است ، در مورد كلمه ذو القرنين و اينكه چه كسى بوده است در كتابهاى تفسير و تاريخ بحثهاى گوناگون شده است ، در منابع جاهلى هم درباره او سخن رفته است ، برخى منذرين ماء السماء را و برخى تبع اقرن پادشاه يمن و برخى اسكندر را ذو القرنين مىدانند اخيرا هم درباره كوروش مطالبى عنوان شد ، براى اطلاع بيشتر ر . ك ( 1 ) طبرسى ، مجمع البيان ص 490 ج 6 و 5 چاپ بيروت ( 2 ) دائرة المعارف الاسلاميه ص 403 ج 9 چاپ افست جهان تهران بدون تاريخ ( م ) .\r\n","page_name":" 62 ","page_number":62},
  {"content":"\r\nجمع مىشدند و هر مردى كه مىخواست ازدواج كند در همان سه روز ازدواج مىكرد اگر زن پسر مىزاييد پس از اينكه او را از شير مىگرفت در همان سه روز ( سالهاى بعد ) او را به پدر تسليم مىكرد و اگر دختر مىزاييد پيش خود نگهدارى مىكرد ، اسكندر از پيش ايشان رفت و راه پيمود تا آنكه به فرغانه [ 45 
  ] رسيد مردمى تنومند و زيبا ديد كه از او فرمانبردارى كردند ، از آنجا به سمرقند رفت و در آن فرود آمد و يك ماه ماند ، آنگاه حركت كرد و بسوى بخارا [ 46 
  ] رفت و برودخانه بزرگ رسيد و با كشتىها از آن عبور كرد و خود را به شهر آمويه كه همان آمل خراسان است رساند ، سپس راه بيابان را پيش گرفت و به سرزمينى رسيد كه بيشتر آن را آب فراگرفته بود و به صورت بيشه زار و مرغزار در آمده بود ، دستور داد جلو آب را بستند و آن زمينها خشك شد و آنجا شهرى ساخت و گروهى را مسكن داد و براى آن روستاها و دهكده ها و دژهايى ساخت و آن را مرخانوس نام گذاشت كه همان مرو [ 47 
  ] است ، و بان ميلانوس هم مىگويند ، آنگاه از آنجا به نيشابور و طوس آمد و سپس به منطقه رى [ 48 
  ] رسيد كه در آن هنگام هنوز ساخته نشده بود و بعدها در دوره پادشاهى فيروز پسر يزدگرد پسر بهرام گور ساخته شد .\r\nاسكندر از آنجا به ناحيه جبل و حلوان [ 49 
  ] رفت و خود را به عراق رساند و در شهر قديمى كه طيسفون [ 50 
  ] ناميده مىشد منزل كرد و يك سال آنجا ماند و سپس آهنگ شام كرد و خود را به بيت المقدس رساند .\r\n\r\n","description":"","footnote":"\r\n45 - فرغانه : ايالت بزرگى در تركستان ، علوم و معارف در آن شهر به حد كمال رسيد و در دوره اسلامى دانشمندان و اديبان بسيار از آن برخاسته‌اند اين شهر را روسيه در سال 1876 ميلادى تصرف كرد .\r\n46 - از شهرهاى بزرگ آسياى ميانه مركز مهم بازرگانى ميان چين و هند و افغان و روسيه از مراكز علمى و صنعتى و اسلحه سازى دوره اسلامى كه عرب در حكومت معاويه بسال 55 آن را گشود .\r\n47 - مرو : معروفترين شهر خراسان كه فاصله ميان آن و نيشابور هفتاد فرسنگ است و معنى لغت مرو سنگ سپيد آتشزنه است .\r\n48 - رى : از شهرهاى معروف و قديمى ايران و در شمالىترين نقطه عراق عجم مدتى پاى تخت سلجوقيان بوده است اين شهر را در سال بيستم هجرت در دوره خلافت عمر عروة بن زيد بدستور عمار ياسر استاندار كوفه گشود .\r\n49 - حلوان از شهرهاى معروف عراق در يكصد و شصت كيلومترى شمال شرقى بغداد ، بروزگار خسروان ايرانى آباد بوده است هاشم بن عتبه بن ابى وقاص در حكومت عمر آن را گشود .\r\n50 - جغرافىدانان گفته‌اند در سه فرسنگى بغداد است كاخى از خسروان در آن بوده و اروپاييان آن را اكتسيفون گويند .\r\n","page_name":" 63 ","page_number":63},
  {"content":"\r\n\r\nملوك الطوائف :\r\nو چون اسكندر در بيت المقدس آرام گرفت به استاد خود ارسطاطاليس چنين گفت .\r\n« من چون همه پادشاهان را كشته و كشورهايشان را گرفته و اموال ايشان را تصرف كرده‌ام در واقع همه مردم زمين را بر ضد خود برانگيخته‌ام و همگان خونخواه منند و مىترسم كه پس از من به مردم سرزمين من هجوم آورند و آنان را بكشند و نيست و نابود كنند و اين بواسطه كينه آنان بر من خواهد بود ، و چنين انديشيده‌ام كه همه خردمندان و شريفان و هر كس را كه در هر زمين اهل سالارى است و فرزندان پادشاهان را بكشم » .\r\nاستادش به دو گفت اين راى مردم پارسا و متدين نيست وانگهى اگر تو خردمندان و مردم شايسته سالارى و شاهزادگان را بكشى عموم مردم همچنان بر ضد تو خواهند بود و كينه بيشترى پس از تو نسبت به مردم سرزمين و كشورت خواهند داشت ، ولى اگر بفرستى و شاهزادگان و خردمندان را جمع كنى و آنان را پيش خود فراخوانى و بر سر ايشان تاج نهى و هر يك را به بخشى و شهرى پادشاهى دهى با اين ترتيب آنان را بخودشان مشغول مىكنى و هر يك از ايشان حرصى كه داشته باشد براى گرفتن چيزى است كه در دست ديگرى است و در نتيجه از حمله و نابود كردن سرزمينهاى تو خوددارى مىكند و درگيرى آنان ميان خودشان خواهد بود و آنان را به خودشان سرگرم خواهى كرد و اسكندر اين موضوع را از او پذيرفت و چنان كرد و آنان همان كسانى هستند كه بايشان ملوك الطوائف مىگويند .\r\n\r\nپايان كار اسكندر :\r\nآنگاه اسكندر پس از سى سال پادشاهى در بيت المقدس درگذشت بيست و چهار سال را در لشكركشى بر روى زمين گذراند ، سه سال در آغاز كار خود در اسكندريه اقامت داشت و سه سال هم پس از بازگشت در شام مقيم بود ، و چون اسكندر درگذشت جسدش را در تابوتى زرين نهادند و به اسكندريه بردند .\r\n","description":"","footnote":"","page_name":" 64 ","page_number":64},
  {"content":"\r\nاسكندر دوازده شهر ساخت ، اسكندريه در سرزمين مصر ، نجران در سرزمين عرب ، مرو در خراسان ، جى در اصفهان ، شهرى بنام صيدودا در ساحل دريا ، شهرى بنام جروين در هند ، و شهرى بنام قرنية در چين و ديگر شهرهايى كه ساخت در سرزمين روم بود .\r\nگويند و چون اسكندر درگذشت ، هر يك از آنان كه اسكندر ايشان را به شاهى گماشته بود به حفظ و نگهدارى خطه خود پرداخت و جنگ ميان يك ديگر را رها كردند و معمولا مباحثات ادبى و فلسفى ميان يك ديگر طرح مىكردند و اگر از كسى كه سؤال كرده بودند پاسخ صحيح مىداد سؤالكننده را پيش او مىبردند ، و اگر كسى بر ديگرى ستم مىكرد و چيزى از خطه مورد تصرف او را مىگرفت همگان اين كار او را زشت مىشمردند و اگر ادامه مىداد همگان براى جنگ با ستمگر آماده مىشدند و به همين جهت ملوك الطوائف ناميده شدند .\r\n\r\nپادشاهان يمن :\r\nآورده‌اند پادشاهان چهارگانه يى كه پيامبر ايشان و خواهرشان ابضعه را لعنت فرموده است تصميم گرفته بودند حجر الاسود را به صنعاء منتقل كنند تا بان ترتيب حج را از منطقه حرم مكه به صنعاء منتقل سازند و به همين منظور آهنگ مكه كردند .\r\nقبيله كنانه نزد فهر بن مالك بن نضر جمع شدند و او همراه آنان به مقابله ايشان رفت و جنگ كرد و يكى از پسران فهر بنام حارثه كه از او فرزندى باقى نمانده است در اين جنگ كشته شد ، از آن پادشاهان چهارگانه هم سه تن كشته شدند و چهارمى اسير شد و تا هنگام مرگ همچنان در دست فهر اسير بود .\r\nابضعه همان زنى است كه به او ( عنقفير ) هم مىگويند كه پس از چهار برادر خود با روشى بسيار ناپسنديده حكومت كرد معمولا مردان را برمىگزيد و از هر يك خوشش مىآمد او را براى كامجويى فرامىخواند و آن مرد با او در مىآميخت و هيچكس هم نمىتوانست در اين مورد به او اعتراض كند . يك بار جوانى از قيس را ديد و او را پسنديد و از او خواست كه با او درآميزد و آن مرد چنان كرد و او به دو پسر كه توأم بودند باردار شد و يكى از ايشان را سهل و ديگرى\r\n","description":"","footnote":"","page_name":" 65 ","page_number":65},
  {"content":"\r\nرا عوف نام گذاشت ، در اين باره شاعرى از شاعران قيس چنين سروده است .\r\n« كسى كه داراى گوشواره مرواريد و زلف زيباى كوچك و تناور و زيباست و بزرگ منشى او به گمان نمىآيد ، هر گاه او را بانوى مهترى از قبيله حمير ببيند ريسمان اسب سركش را براى شوخى كردن با او مىكشد » .\r\nگويند ، ذو الشناتر هم كه پادشاه قبيله هاى عنس و يحابر [ 51 
  ] بوده است پادشاهى بزرگ و داراى لشكرهاى بسيار و در منطقه عمان و بحرين و يمامه و كناره هاى دريا حاكم بوده است :\r\n\r\nپادشاهى اردوان پسر اشه :\r\nگفته‌اند ، ميان پادشاهان ملوك الطوائف كه در سرزمينهاى ايران حكومت مىكردند هيچكس بزرگتر و داراى سپاهى بيشتر از اردوان پسر اشه پسر اشكان پادشاه ناحيه جبل نبوده است .\r\nحكومت هر دو ماه ( ماهان ) [ 52 
  ] و همدان و ماسبذان و مهرجانقذق و حلوان [ 53 
  ] با او بوده است و حال آنكه ديگر شاهان هر كدام حكومت يك منطقه يا يك شهر را داشته‌اند و هر يك از ايشان كه مىمرد پس از او پسرش يا يكى از خويشاوندانش حاكم مىشد و همگان نسبت به اردوان اقرار داشتند كه از ايشان برتر است زيرا اسكندر هم پادشاهى مناطق بيشترى را براى او اختصاص داده بود ، محل اقامت اردوان شهر كهن نهاوند بود ، گويند عيسى بن مريم ( ع ) در اين زمان مبعوث شده است .\r\n\r\nاسعد بن عمرو :\r\nگويند اسعد پسر عمرو پسر ربيعه پسر مالك پسر صبح پسر عبد الله\r\n\r\n","description":"","footnote":"\r\n51 - براى اطلاع بيشتر از اين دو قبيله ، ر . ك ، ابن حزم ، جمهرة انساب العرب ، چاپ استاد عبد السلام محمد هارون ص 405 ، دار المعارف مصر 1971 ميلادى ( م ) .\r\n52 - منظور از دو ماه ، دو شهر دينور و نهاوند است ، مردم بصره لغت ماه را بمعنى قصبه و دهكده به كار برده‌اند ، ر . ك ، ياقوت ، معجم البلدان ص 375 ج 7 چاپ مصر ( م ) .\r\n53 - در معجم البلدان به صورت مهرجانقذق ثبت شده است منطقه اى وسيع ميان همدان و حلوان است ، ص 210 ج 8 چاپ مصر ( م ) .\r\n","page_name":" 66 ","page_number":66},
  {"content":"\r\nپسر زيد پسر ياسر است ، و ياسر همان كسى است كه پس از سليمان ( ع ) پادشاه شده است .\r\nچون اسعد به رشد و بلوغ رسيد از پذيرفتن حكومت قبائل كهلان بن سبا بن يشجب بن يعرب كه پادشاهان منطقه حمير بودند خوددارى كرد ، مردم حمير بر او جمع شدند و اين پس از حكومت خاندان مقاول بر يمن بود و ايشان هفت پادشاه بودند كه مدت دويست و پنجاه سال پادشاهى را از يك ديگر ارث برده بودند .\r\nاسعد به جنگ حاكم قبيله همدان رفت و بر او پيروز شد و سپس آهنگ حاكم قبيله هاى عنس و يحابر كرد و بر آنان هم پيروز شد و آنگاه به جنگ پادشاه كنده رفت و بر او هم پيروز شد و پادشاهى تمام منطقه يمن براى او فراهم گرديد .\r\nو چون پادشاهى براى اسعد فراهم شد پسر عموى خود قيطون بن سعد را به حجاز و تهامه فرستاد و او را حاكم آنجا ساخت ، او در يثرب ( مدينه ) فرود آمد و سركشى و ستم آغاز كرد و دستور داد هيچ زنى را به خانه شوهر نبايد بفرستند مگر اينكه نخست او از آن زن كامجويى كند و در اين باره همان روش عمليق پادشاه طسم و جديس را پيش گرفت ، تا آنكه يكى از خواهران شيرى مالك بن عجلان عروس شد و چون خواستند او را پيش قيطون ببرند مالك بن عجلان هم بطور ناشناس خود را همراه او كرد و چون خانه را خلوت كردند او با شمشير خود به قيطون حمله كرد و او را كشت و به ياران او هم حمله كردند و همه را كشتند و چون اين خبر به اسعد رسيد بسوى ايشان آمد و در مدينه كنار جويبارى كه به بئر ملك موسوم است اردو زد ، و داستان او مشهور است و ما آن را در جاى ديگرى غير از اين جا آورده و نوشته‌ايم :\r\n\r\n[ از ميلاد مسيح تا ظهور اسلام 
  ]\r\n\r\nبعثت عيسى ( ع ) :\r\nگويند و چون خداوند عيسى بن مريم ( ع ) را به پيامبرى برانگيخت يهوديان براى كشتن او آمدند و خداوند او را بسوى خود برگرفت ، يهوديان بسوى يحيى بن زكريا ( ع ) رفتند و او را شهيد كردند و خداوند متعال\r\n","description":"","footnote":"","page_name":" 67 ","page_number":67},
  {"content":"\r\nپادشاهى از پادشاهان ملوك الطوائف را كه از فرزندان بخت نصر اول [ 54 
  ] بود بر ايشان چيره ساخت و او بنى اسرائيل را كشت و خوارى و بدبختى بر ايشان زده شد .\r\n\r\nاردشير پسر بابك :\r\nگويند چون بر پادشاهى ملوك الطوائف دويست و شصت و شش سال گذشت اردشير پسر بابكان ظهور كرد و او اردشير پسر بابك پسر ساسان كوچك پسر فافك پسر مهريس پسر ساسان بزرگ پسر بهمن شاه پسر اسفنديار پسر بشتاسف ( گشتاسپ ) بود .\r\nاردشير در شهر اصطخر ظاهر شد و كوشيد تا پادشاهى ايران زمين را به حال نخست برگرداند ، و كارها براى او ترتيب يافت و همواره بر شاهى پيروز مىشد و شاهى را مىكشت و آنچه را در تصرف ايشان بود فرومىگرفت تا آنكه به سرزمين حكومت فرخان پادشاه ناحيه جبل [ 55 
  ] كه آخرين شاه دودمان اردوان است رسيد ، اردشير براى او نوشت و او را به فرمانبردارى از خود فراخواند .\r\nچون نامه اردشير براى او رسيد سخت خشمگين شد و به فرستادگان اردشير گفت اين پسر ساسان چوپان پاى بر جاى بلند و سهمگين نهاده است و به نامه اش توجهى نكرد و براى اردشير نوشت وعده گاه من و تو در آخرين روز ماه مهر در صحراى هرمزدجان ، [ 56 
  ] اردشير پيش از او خود را بان دشت رساند ، فرخان هم در پايان مهر همانجا آمد و جنگ كردند و اردشير او را كشت و همان دم حركت كرد و خود را به نهاوند رساند و در كاخ فرخان منزل كرد و يك ماه آنجا ماند و سپس آهنگ رى و خراسان كرد و به هر سرزمين كه مىرسيد شاه آن نسبت به او اظهار فرمانبردارى مىكرد ، آنگاه به سيستان و كرمان و فارس رفت [ 57 
  ]\r\n\r\n","description":"","footnote":"\r\n54 - بخت نصر : از پادشاهان كلدانىها مدت پادشاهى او را از سال 747 تا 733 قبل از ميلاد بوده است ، تقويم بطلميوس از حكومت او آغاز مىشود ، بيرونى مىگويد نام ايرانى او بخت نرس است و معنى آن فراوانى گريه و زارى است .\r\n55 - جبل : اين جا منظور از جبل عراق عجم است كه مركز آن همدان است براى اطلاع از شهرهاى اين ناحيه ر . ك ، ترجمه تقويم البلدان صفحات 491 - 471 ( م ) .\r\n56 - هرمزدجان : هر چند در معجم البلدان نيامده ولى از دشتهاى بزرگ عراق عجم است ( م ) .\r\n57 - براى اطلاع بيشتر از حدود و شهرهاى استانهاى مذكور به مباحث مربوط در ترجمه تقويم البلدان ابو الفداء بقلم استاد عبد المحمد آيتى مراجعه فرماييد كه به تفصيل بحث شده است ( م ) .\r\n","page_name":" 68 ","page_number":68},
  {"content":"\r\nو در شهر اصطخر يك سال درنگ كرد و سپس آهنگ عراق كرد ، شاهان طوايف در اهواز به رويارويى و جنگ با او آمدند و اردشير با ايشان جنگ كرد و آنان را كشت و حركت كرد و در محل امروز مداين اردو زد و نقشه آن شهر را كشيد و آن را ساخت .\r\nچون پادشاهى اردشير استوار شد دختر برادر فرخان را كه در كاخ او در نهاوند اسير كرده بود و بانويى خردمند و زيبا بود و با او قبلا در آميخته بود احضار كرد و از نسب و تبارش پرسيد و چون اظهار داشت اردشير به دو گفت بد كردى كه مرا آگاه ساختى كه من با خداى عهد كرده‌ام كه اگر مرا بر فرخان پيروز گرداند هيچكس از خاندان و دودمان او را زنده نگذارم و آنگاه ابرسام وزير خود را خواست و گفت اين دختر را ببر و بكش ، ابرسام دست او را گرفت و بيرون برد تا دستور اردشير را درباره اش اجرا كند ، چون بيرون آمد به ابرسام گفت من چند ماه است كه بار دارم ، چون اين سخن را گفت ابرسام او را به خانه خود برد و دستور داد نسبت به او نيكى كنند و به اردشير گفت او را كشتم .\r\nآورده‌اند كه ابرسام اندامهاى تناسلى خويش را بريد و در صندوقچه اى نهاد و بر آن مهر زد و آن را پيش اردشير آورد و از او خواست تا آن را بدست يكى از افراد مورد اعتماد خود بسپارد و آن را نگهدارى كند كه به زودى روزى بان نيازمند خواهد شد و اردشير دستور داد آن صندوقچه را نگهدارى كنند . پس از آن ، آن بانو پسرى زاييد كه از همه پسران زيباتر بود و او همان شاپور پسر اردشير است كه پس از او به پادشاهى رسيد .\r\nاردشير يك سال در عراق ماند و سپس آهنگ موصل كرد و شاه آن را كشت و بازگشت و همچنان به پيشروى ادامه مىداد و به عمان و بحرين و يمامه رفت ، سنطرق [ 58 
  ] پادشاه بحرين به جنگ او آمد و اردشير با او جنگ كرد و او را كشت و شهر او را ويران كرد .\r\nگويند ابرسام روزى نزد اردشير آمد و او را تنها و اندوهگين و انديشناك ديد گفت اى پادشاه خدايت عمر دراز ارزانى فرمايد ، چيست كه ترا اندوهگين و انديشناك مىبينم و حال آنكه خداى آرزويت را برآورده و\r\n\r\n","description":"","footnote":"\r\n58 - سنطرق : ضبط اين كلمه در متن با اعراب همينگونه است و در كتابهاى مورد دسترس آن را نيافتم ( م ) .\r\n","page_name":" 69 ","page_number":69},
  {"content":"\r\nپادشاهى نياكانت را براى تو برگردانده است و تو امروز « شاهان شاه » هستى . [ 59 
  ] اردشير گفت آنچه مرا اندوهگين مىدارد اين است كه بر همه زمين چيره شده‌ام و همه شاهان فرمانبردارى كرده‌اند و مرا پسرى نيست كه پادشاهى مرا كه در آن خويشتن را به زحمت انداختم به ارث ببرد ، چون ابرسام اين سخن را شنيد با خود گفت اكنون هنگام فاش ساختن راز آن بانوى اشكانى رسيده است [ 60 
  ] و پسرش پنج ساله شده است . ابرسام گفت اى پادشاه آن روزى كه به من دستور كشتن آن زن اشكانى را دادى صندوقچه اى سر به مهر نزد تو امانت گذاشته بودم ، امروز نيازمند آنم دستور فرماى آن را بياورند ، اردشير دستور داد ، ابرسام آن را گشود و اندام خود را كه در آن خشك شده بود به اردشير نشان داد ، اردشير پرسيد اين چيست ؟ و ابرسام موضوع را براى او گفت و حال پسرك را بازگو كرد كه اردشير سخت شاد شد و به ابرسام گفت او را ميان صد پسر بچه هم سن و سال خود پيش من آور و ابرسام چنان كرد .\r\nچون ابرسام آن كودكان را پيش اردشير آورد او هر يك را بدقت نگريست و همين كه به شاپور رسيد و شباهت ميان خود و او را ديد دلش براى او جنبيد و خويشتندارى كرد و با او سخن نگفت و دستور داد به هر يك از كودكان چوگانى دهند و براى ايشان در ميدان گويى افكنند تا در مقابل او چوگان بازى كنند و به ابرسام گفت كارى كن كه گوى پيش من در ايوان افتد و او چنان كرد ، گوى بر بساط شاه افتاد و تمام كودكان بر در ايوان ايستادند و هيچيك جسارت نكرد كه وارد ايوان شاه شود و گوى را از نزديك او بردارد مگر همان كودك كه از ميان ايشان بدون بيم بر بساط پدر آمد و گوى را برداشت ، چون اردشير چنين ديد دست يا زيد و آن پسرك را بگرفت و در بركشيد و ببوسيد و فرمان داد تا او و مادرش را پيش او بياورند و او همان شاپور است كه پس از اردشير پادشاهى كرد .\r\nاردشير ابرسام را سخت گرامى داشت و املاك فراوانى به دو بخشيد و\r\n\r\n","description":"","footnote":"\r\n59 - كلمه « شاهان شاه » در متن كتاب آمده است ( م ) .\r\n60 - ملاحظه مىفرماييد كه اشكانيان در اين تاريخ از قلم افتاده‌اند و در بسيارى از منابع كهن همچنين است ، با آنكه دينورى مىنويسد 266 سال پادشاهى كردند ولى نامى از ايشان نبرده است و اين مساله قابل دقت و بررسى است ( م ) .\r\n","page_name":" 70 ","page_number":70},
  {"content":"\r\nدستور داد چهره او را بر سكه ها و پرده ها تا پايان حكومت ايشان نقش كنند .\r\nگويند بروزگار پادشاهى اردشير خداوند عيسى ( ع ) را برانگيخت و گفته‌اند كه آن حضرت يكى از ياران خود را به سوى اردشير فرستاد و او در شهر تيسفون به خانه ابرسام فرود آمد ، چون شب فرامىرسيد براى او چراغى افروخته مىشد و تمام شب را نماز مىگزارد و انجيل تلاوت مىكرد و ابرسام از داستان و آيين او پرسيد و او گفت كه فرستاده مسيح عيسى بن مريم ( ع ) است و ابرسام اين خبر را به اردشير بگفت ، اردشير او را فراخواند و چون وقار و آرامش او را ديد و آن مرد برخى از آيات مسيح ( ع ) را به او نشان داد اردشير او را از خود نراند و سخن ناهنجار به دو نگفت . [ 61 
  ]\r\n\r\nجرجيس و پادشاه موصل\r\nگويند ، بروزگار ملوك الطوائف داستان جرجيس [ 62 
  ] و آمدن او پيش شاه موصل اتفاق افتاده است .\r\nشاه موصل مردى ستمگر و سركش و بتپرست بود و مردم را به بتپرستى وامىداشت جرجيس از مردم جزيره بود [ 63 
  ] و داستان او و اين شاه در اخبار آمده است .\r\nاردشير همان كسى است كه آيين شاهان و امور و سنتهاى شاهى را مرتب كرد و آن را استوار نمود و همه كارهاى كوچك و بزرگ را بررسى كرد و هر چيز را در جايگاه خود قرار داد و دستور معروف خود را براى پادشاهان نوشت و شاهان از آن پيروى مىكردند و با حفظ و عمل بان تبرك مىجستند و آن را آيين نامه خود و در برابر چشم خود مىداشتند .\r\n\r\n","description":"","footnote":"\r\n61 - با توجه باينكه اخبار الطوال را بايد از منابع و ماخذ داستانهاى باستانى دانست و لزومى به بررسى موضوعات آن نيست و گر نه هيچيك از اردشيرها نه هخامنشيها و نه اردشير بابكان معاصر حضرت مسيح ( ع ) نبوده‌اند . ( م )\r\n62 - جرجيس : ظاهرا همان جرج قديس است كه در سال 303 ميلادى بروزگار امپراطورى ديوقليتيانوس شهيد شد ، در روايات اسلامى از پيامبران است ، براى اطلاع بيشتر در منابع قديمى ر . ك ، ترجمه تاريخ طبرى آقاى ابو القاسم پاينده صفحات 580 - 564 چاپ بنياد فرهنگ ، و در منابع جديد ، دائرة المعارف اسلام ص 335 ترجمه عربى آن مقاله كارادوو . ( م ) .\r\n63 - جزيره : در اصطلاح جغرافىدانان مسلمان به سرزمينهاى شمالى ميان دو رودخانه دجله و فرات جزيره مىگويند ، طبرى معتقد است جرجيس از مردم فلسطين است . ( م ) .\r\n","page_name":" 71 ","page_number":71},
  {"content":"\r\nاردشير شش شهر ساخت ، در سرزمين ايران شهرهاى اردشير خره و رام اردشير و هرمزدان اردشير كه شهر بزرگ اهواز است و استاذ اردشير كه همان كرخ مبشان است و شهر فوران اردشير كه در بحرين است و شهرى در موصل بنام خرزاد اردشير [ 64 
  ] .\r\n\r\nملكيكرب پادشاه يمن :\r\nگويند ، پس از اسعد پادشاه يمن كه بر خانه كعبه پرده پوشاند و كنار آن قربانى و بر آن طواف كرد و آن را تعظيم نمود ، پسر عمويش ملكيكرب پسر عمرو پسر مالك پسر زيد پسر سهل پسر عمرو ذى الاذعار به حكومت يمن رسيد و بيست سال پادشاهى كرد و هيچگاه از خانه و كاخ خود بيرون نيامد و آنچنان كه ديگران پيش از او جنگ مىكردند به پيكار نپرداخت و اين براى پرهيز از خونريزى بود .\r\n\r\nپادشاهى تبعها :\r\nپس از ملكيكرب پسرش تبع كه آخرين تبعهاست پادشاه شد ، سه تن از پادشاهان را تبع مىگفتند ، نخست « شمر ابو كرب » و او همان است كه بجنگ چين رفت و شهر سمرقند را خراب كرد ، دومى اسعد است كه براى خانه كعبه قربانى كرد و درى زرين براى آن ساخت ، و سومى تبع پسر ملكيكرب است و كس ديگرى از پادشاهان يمن را تبع نام نبوده است ، اين آخرين تبع بروزگار شاپور پسر اردشير بوده است و هم بروزگار هرمز پسر شاپور ، تبع داراى شوكت و نيرو بود و اوست كه بجنگ هند رفته است و پادشاه آن سرزمين را كه از فرزندزادگان فور بود كشت ، فور را هم اسكندر كشته بود .\r\nتبع آنگاه به يمن برگشت و بروزگار بهرام پسر هرمز پسر شاپور پسر اردشير درگذشت .\r\nپس از تبع پسرش حسان پادشاه شد و او كسى است كه پنداشته‌اند به\r\n\r\n","description":"","footnote":"\r\n64 - اردشير خره نزديك فيروزآباد كنونى است : رام اردشير اصفهان و خوزستان كنونى بوده است ياقوت هرمزدان اردشير را به صورت هرمشير ثبت كرده است . ( م ) .\r\n","page_name":" 72 ","page_number":72},
  {"content":"\r\nسرزمين فارس لشكر كشيده است و حميريان از جنگهاى بسيار او و كمى توقف او در يمن افسرده شدند و بستوه آمدند و برادرش عمرو بن تبع را به كشتن او تشويق كردند كه او را بر خود پادشاه كنند و همگان در اين مورد اتفاق كردند جز ذارعين كه موافقت نكرد و با مردم هم آهنگ نشد ، عمرو بر برادر خود حمله كرد و او را كشت و پس از او به پادشاهى رسيد و با قوم خود به يمن بازگشت و خداوند بىخوابى را بر آنان چيره كرد .\r\n\r\nشاپور :\r\nچون شاپور پسر اردشير پادشاه شد به سرزمين روم لشكر كشيد و شهرهاى « قالوقيه » و « قبدوقيه » [ 65 
  ] را گشود و ميان روميان كشتار بسيار كرد و به عراق برگشت و بسوى اهواز رفت تا جايى را انتخاب كند كه براى اسيرانى كه از روم با خود آورده بود شهرى بسازد و آنان را در آن مسكن دهد ، شاپور شهر جندىشاپور [ 66 
  ] را ساخت كه نام آن به زبان خوزى نيلاط است و اهل خوزستان بان نيلاب مىگويند ، شاپور « وليريانوس » [ 67 
  ] جانشين امپراطور روم را اسير كرده بود و به او دستور داد اگر پلى روى رودخانه شوشتر بسازد رهايش خواهد كرد امپراطور روم گروهى از مردم و اموال براى او فرستاد و آن پل را ساخت و چون از ساختن پل فارغ شد شاپور او را آزاد ساخت .\r\n\r\nمانى :\r\nبروزگار شاپور مانى زنديق [ 68 
  ] ظهور كرد و مردم را فريب داد و شاپور پيش از آنكه بر او دست يابد درگذشت و شاپور سى و يك سال پادشاهى كرد .\r\n\r\nهرمز :\r\nپس از شاپور پادشاهى به هرمز پسر او رسيد ، او مانى را گرفت و از او\r\n\r\n","description":"","footnote":"\r\n65 - در معجم البلدان ياقوت حموى و در تقويم البلدان ابو الفداء و در منجم العمران خانجى از اين دو شهر نام برده نشده است ، در ترجمه طبرى آقاى پاينده ص 590 به صورت قالوقيه و قذوقيه ضبط شده است ( م ) .\r\n66 - جندىشاپور : شهرى پربركت و پرنعمت داراى نخلستانها و مزارع بسيار و از آن تا شوش شش فرسنگ است ، تقويم البلدان ، ترجمه آقاى عبد المحمد آيتى ص 359 ( م ) نيلاب و نيلاط در معجم البلدان آمده است .\r\n67 - وليريانوس : الريانوس والرين : امپراطور روم ، در طبرى او را شاه روم دانسته و صحيحتر است ، ر . ك ، بخش اعلام فرهنگ معين . ( م ) .\r\n68 - معرب زنديك بمعنى تبهكار بزه كار ملحد است و به زنادقه جمع بسته شده است ، ر . ك ، جواليقى ، المعرب ص 166 چاپ احمد محمد شاكر ، مصر ( م ) .\r\n","page_name":" 73 ","page_number":73},
  {"content":"\r\nپوست بركشيد و از كاه انباشته كرد و آن را بر دروازه جندىشاپور آويخت و آن دروازه تا امروز ( قرن سوم هجرى ، م ) دروازه مانى ناميده مىشود ، ياران و پيروان مانى را هم گرفت و همگان را كشت هرمز سى سال پادشاهى كرد .\r\n\r\nفرزندان هرمز :\r\nپس از او پسرش بهرام پادشاه شد و هفده سال پادشاهى كرد و پس از او بهرام و پس از او پسرش نرسى پادشاه شدند نرسى هفت سال پادشاهى كرد و درگذشت و پسرش هرمزدان پادشاه شد او هم هفت سال پادشاهى كرد و درگذشت و او را پسرى نبود كه پادشاهى را از او به ارث ببرد ولى همسرش چند ماهه باردار بود ، دستور داد تاج را بر شكم وى نهند و به بزرگان ايران گفت كسى را بر خود شاه نكنند و منتظر بمانند تا فرزندش متولد شود و اگر پسر بود او را شاپور نامگذارى كنند و او را به شاهى برگزينند و كسى را براى سرپرستى او انتخاب كنند كه تا هنگام بلوغ او امور سلطنت را رسيدگى كند . و اگر دختر بود مردى از ميان خود از خاندان او را براى پادشاهى انتخاب كنند ، همسرش پسرى زاييد كه او را شاپور نام نهادند و او ملقب به « ذو الاكتاف » است .\r\n\r\nشاپور ذو الاكتاف .\r\nچون هرمزدان درگذشت در سراسر زمين اين خبر منتشر شد كه ايران زمين را پادشاهى نيست و مردم به كودكى كه در گهواره است پناه مىبرند و موجب شد طمع به تصرف كشور ايران كنند ، گروهى بسيار از اعراب از نواحى بحرين و كاظمه [ 69 
  ] بسوى ابرشهر [ 70 
  ] و اردشيرخره آمدند و حمله آوردند ، يكى از اميران غسانى هم با گروه بسيارى به جزيره آمد و به سرزمين سواد حمله كرد ، و مردم ايران هم روزگارى به علت سستى كار پادشاهى نتوانستند از خود دفاع كنند و دشمن را برانند .\r\nچون شاپور به نوجوانى رسيد نخستين موضوعى كه از دورانديشى او آشكار\r\n\r\n","description":"","footnote":"\r\n69 - كاظمه : از شهرهاى ساحلى خليج فارس ميان آن و بصره دو مرحله است و در راه بحرين قرار دارد ، كاظمه در اشعار عرب فراوان ياد شده است از جمله در بيت دوم قصيده برده بوصيرى ( م ) .\r\n70 - با آنكه ابرشهر نام باستانى نيشابور است ( معجم البلدان ) ولى چنين معلوم مىشود كه نام يكى از شهرهاى ساحلى هم بوده است ( م ) .\r\n","page_name":" 74 ","page_number":74},
  {"content":"\r\nشد اين بود كه شبى از هياهوى مردم براى گذشتن از پل دجله در قصر خود در تيسفون از خواب پريد و پرسيد اين هياهو چيست ؟ به دو گفتند در اثر آمد و شد مردم بر روى پل است ، گفت بايد پلى ديگر ساخته شود تا يكى براى آيندگان و يكى براى روندگان باشد و چنان كردند و به يك ديگر از اين هوش و زيركى شاپور كه در كودكى آشكار شده است مژده دادند . [ 71 
  ] چون شاپور پانزده ساله شد براى بدست گرفتن كشور و راندن دشمن از آن كمر همت بست و آماده شد و بسوى ابرشهر حركت كرد و كسانى از اعراب را كه آنجا آمده بودند راند و آنان را به بدترين صورت كشت . شاپور در جزيره همچنين كرد و بسوى ضيزن غسانى [ 72 
  ] رفت و او را در شهرى كه بر ساحل فرات و بر جانب رقه بود [ 73 
  ] محاصره كرد .\r\nگويند دختر ضيزن كه نامش مليكة بود و گفته‌اند مادر او عمه شاپور دختنوس [ 74 
  ] دختر نرسى بود و ضيزن هنگام حمله به تيسفون او را اسير گرفته بود ، از فراز باره شهر بر لشكر شاپور كه شهر را محاصره كرده بود نگريست و دلباخته شاپور شد و به دو پيام فرستاد كه حاضر است راه ورود به شهر را به او نشان دهد به شرط آنكه شاپور با او ازدواج كند ، شاپور به او وعده داد و مليكة نگهبانان دروازه يى را با شراب زعفران مست كرد و همه خوابيدند و دستور داد دروازه را گشودند و شاپور و سپاهيانش وارد شهر شدند ، شاپور ضيزن را گرفت و كشت و شانه هاى ياران او را بيرون آورد و آنان را رها ساخت و هر كس را اسير مىگرفت با او همينگونه رفتار مىكرد و به اين سبب او را ذو الاكتاف ناميدند .\r\nشاپور نخست به وعده خود كه به مليكه داده بود رفتار كرد ولى سپس او را كشت و دستور داد او را به دو اسب بستند و آنها را به تاخت درآوردند و او را دو پاره كردند ، شاپور به او گفت تو كه با پدر خود نساختى شايسته من نيستى و با من نخواهى ساخت .\r\n\r\n","description":"","footnote":"\r\n71 - براى اطلاع بيشتر از چگونگى اين داستان كه در پنج سالگى شاپور اتفاق افتاده است ، ر . ك ، فردوسى ، شاهنامه ، چاپ ژولمول ج 5 ص 213 تهران 1345 خورشيدى ( م ) .\r\n72 - ضيزن بمعنى نگاهبان و معتمد و ضيزن پسر معاويه از پادشاهان قضاعه كه شاپور ذو الاكتاف او را كشت ، منتهى الارب ذيل ماده ضزن ( م ) .\r\n73 - رقة : نام سرزمينى كه به هنگام مد آب آن را مىگيرد .\r\n74 - ظاهرا اشتباه و به قرينه بايد « دخت نرسى » صحيح باشد ( م ) .\r\n","page_name":" 75 ","page_number":75},
  {"content":"\r\nشاپور فرمان داد براى او شهر انبار [ 75 
  ] را ساختند و آن را فيروز شاپور نام گذاشت و به صورت بخشى آباد در آورد .\r\nهمچنين در شوش شهرى ساخت كه بر جانب حصار سادانيال است كه جسد دانيال ( ع ) آنجاست . [ 76 
  ]\r\n\r\nروميان و شاپور ذو الاكتاف .\r\nگويند در آن روزگار پادشاه روم « مانوس » بود و چنان كه گفته‌اند پيش از آن كه پادشاه شود مسيحى بوده است و چون به پادشاهى رسيده است آيين نخستين روميان را آشكارا ساخت و در زنده كردن آن كوشيد و فرمان به سوزاندن انجيل و ويران ساختن صومعه ها و كشتن اسقفها داد . و چون شاپور ضيزن غسانى را كشت او از اين جهت خشمگين شد و افراد غسانى را كه در شام بودند جمع كرد و با لشكريان رومى و ايشان وارد عراق شد .\r\nشاپور جاسوسانى گسيل داشت كه خبر ايشان را براى او بياورند و ايشان با اخبار متفاوت برگشتند و گوناگون گزارش دادند .\r\nشاپور شبانه خود همراه سى سوار بيرون آمد تا اردوگاه روميان را از دور بررسى كند ، ده تن از ايشان را پيشاپيش فرستاد كه روميان آنان را گرفتند و نزد يوبيانوس كه جانشين و پسر عموى شاه روم بود بردند او از كار ايشان پرسيد و آنان را تهديد به كشتن كرد ، مردى از ميان ايشان برخاست و از ياران خود فاصله گرفت و پوشيده به يوبيانوس گفت شاپور نزديك تو است گروهى سوار همراه من كن تا او را اسير كنم و پيش تو بياورم . ميان يوبيانوس و شاپور دوستى و مودت بود و او كسى را پيش شاپور فرستاد و او را آگاه كرد و شاپور بازگشت .\r\nپادشاه روم خود را بر دروازه تيسفون رساند و شاپور هم همراه لشكريان خود به مقابله آمد و روميان شاپور را مجبور به عقبنشينى و گريز كردند و خود را به پل گازر رساندند و بر شهر تيسفون دست يافتند ولى چون كاخ استوار بود و\r\n\r\n","description":"","footnote":"\r\n75 - انبار : شهرى نزديك بلخ و شهر عمده ناحيه جوزجانان و از مرورود بزرگتر بوده است ، و آن را شاپور ساخته است ، ر . ك ، ياقوت ، معجم البلدان ص 340 ج 1 چاپ مصر ( م ) .\r\n76 - اين شهر را در سال 638 ميلادى اعراب گشودند .\r\n","page_name":" 76 ","page_number":76},
  {"content":"\r\nگروهى از دليران از آن دفاع مىكردند بان دست نيافت ، مردم پيش شاپور جمع شدند و او بر روميان حمله كرد و آنها را از شهر بيرون راند و خود بر دروازه شهر اردو زد و كسانى را پيش قيصر فرستاد .\r\nدر همين هنگام كه فرستادگان آمد و شد داشتند در حالى كه قيصر با سرداران خود در خيمه خودش بود تيرى ناشناس و از هوا به او اصابت كرد و او را كشت ، روميان به علت موقعيت خاص و اينكه دشمن بر ايشان مشرف بود سخت نگران و پشيمان شدند و از يوبيانوس خواستند كه پادشاهى روم را بر عهده گيرد و او نپذيرفت و گفت من بر گروهى كه آيين ايشان مخالف دين و آيين من است پادشاهى نمىكنم كه من پيرو دين مسيح هستم و شما بر آيين قديم روميانيد ، سرداران و بزرگان رومى گفتند ما هم همگان بر آيين تو هستيم ولى از بيم قيصر تا كنون آن را پنهان مىداشتيم ، يوبيانوس تاج بر سر نهاد و بر ايشان پادشاه شد .\r\nو چون شاپور از كار ايشان آگاه شد بانان پيام داد كه اكنون همگى در اختيار من هستيد و شما را همين جا با گرسنگى و ناتوانى خواهم كشت .\r\nيوبيانوس تصميم گرفت به مناسبت دوستى كه ميان او و شاپور بود نزد شاپور برود و هر چند سرداران و بزرگان روم اين نظر را نپذيرفتند او اعتنا نكرد و پيش شاپور آمد و شاپور از خبر دادن او در آن شب قدردانى كرد و حرمت او را بداشت .\r\nيوبيانوس شهر نصيبين [ 77 
  ] و حومه آن را براى جبران خسارت خرابىهاى روميان از كشور شاپور در اختيار او گذاشت و در اين مورد عهدنامه اى نوشته شد .\r\nچون اين خبر به مردم نصيبين رسيد بواسطه علاقه اى كه به آيين مسيحى داشتند و ناخوش داشتن حكومت ايرانيان بر خود از آن شهر كوچ كردند ، شاپور دوازده هزار خانواده را از اصطخر بان منتقل ساخت و آنان را در آن شهر مسكن داد كه فرزندان و نسل ايشان تا كنون در آن شهرند و روميان هم به سرزمين خود برگشتند .\r\nچون شاپور هفتاد و دو ساله شد مرگش فرارسيد و پادشاهى را پس از خود\r\n\r\n","description":"","footnote":"\r\n77 - نصيبين : از شهرهاى بزرگ جزيره ( بين النهرين ) و مركز سرزمينهاى قبيله ربيعه است ، از دير باز مدرسه سريانى آن معروف بوده است ، براى اطلاع بيشتر ، ر . ك ، ترجمه تقويم البلدان ، ص 317 ، بنياد فرهنگ ( م ) .\r\n","page_name":" 77 ","page_number":77},
  {"content":"\r\nبراى پسرش شاپور قرار داد .\r\nچون پنج سال از پادشاهى شاپور گذشت روزى براى شكار بيرون آمد و در نقطه اى فرود آمد و سراپرده اش را برپا كردند ، شبانگاه گروهى از دليران حمله كردند و ريسمانهاى سراپرده اش را بريدند و سراپرده بر او افتاد و كشته شد . [ 78 
  ]\r\n\r\nبهرام پسر شاپور :\r\nپس از مرگ شاپور پسرش بهرام كه استاندار كرمان بود آمد و بر پادشاهى قيام كرد و چون سيزده سال از پادشاهى او گذشت روزى براى شكار بيرون آمد تيرى به او پرتاب شد كه او را از پاى در آورد و چون مرگ را احساس كرد به برادرزاده خود يزدگرد پسر شاپور پسر شاپور وصيت كرد و پادشاهى را به او كه از وى كوچكتر بود واگذاشت .\r\n\r\nيزدگرد پسر شاپور :\r\nپس از او يزدگرد كه ملقب به بزهكار است به پادشاهى قيام كرد ، بدخو و تند و بدون گذشت بود ، كسى را در قبال خدمت پسنديده پاداش نمىداد از خطا هر چه كوچك هم بود گذشت نمىكرد و بر گناهان كوچك همان گونه عقوبت مىكرد كه بر گناهان بزرگ و چون تندخو و درشتگفتار بود هيچكس را ياراى گفتار با او نبود ولى وزيران او مردمى نيكوكار و مهربان و نيكخواه بودند .\r\nو چون پسرش بهرام كه به او بهرام گور مىگويند متولد شد او را به منذر پدر نعمان سپرد تا او را بپروراند ، منذر بهرام را با خود به حيره برد كه سرزمين او بود و براى او دايگان برگزيد و به نيكى او را پرورش داد ، و چون به سن تربيت رسيد پدرش براى او آموزگارانى از ايرانيان فرستاد و منذر هم براى او آموزگارانى از عرب گماشت و او در هر دو ادب ايرانى و عربى كامل شد و تربيت پسنديده يافت و در ادب و سوار كارى و تيراندازى به حد كمال رسيد و خردمند و عاقل و\r\n\r\n","description":"","footnote":"\r\n78 - در بسيارى از منابع قديمى چنين آمده است كه شاپور ذو الاكتاف پس از خود پادشاهى را به اردشير سپرد ، كه برادرش بود ، ر . كطبرى ، ترجمه آقاى پاينده ص 606 ، و سنى ملوك الارض ، حمزه اصفهانى ، ترجمه استاد دكتر جعفر عشار ص 51 ، و ثعالبى ، غرر اخبار ملوك الفرس ، ص 532 همراه با ترجمه فرانسه ، تهران 1963 ميلادى و مسعودى ، مروج الذهب ، ص 189 ج 2 همراه با ترجمه فرانسه ، پاريس ، و فردوسى ، شاهنامه ص 242 ج 5 ، چاپ ژولمول - ( م ) .\r\n","page_name":" 78 ","page_number":78},
  {"content":"\r\nزيبا و پسنديده سيرت شد . منذر براى او امكان خوشگذرانى را هم فراهم ساخت بر اسبان اصيل و گزينه سوار مىشد و بر شتران رهوار مىنشست و پشت سرش زنان نوازنده سوار مىشدند و او را سرگرم و شاد مىكردند و با همان حال بيشتر به تعقيب و شكار گورخر مىپرداخت و بدين جهت ضرب المثل جوانمردى و آسايش خاطر شد : [ 79 
  ]\r\n\r\nكشته شدن عمرو بن تبع :\r\nگويند چون عمرو بن تبع برادر خود حسان و بزرگان قوم را كشت كار حميريان و پادشاهى ايشان سستى گرفت ، مردى از ايشان كه از خاندان حكومتى نبود بنام صهبان پسر ذوخرب بر او خروج كرد ، عمرو را كشت و بر پادشاهى چيره شد .\r\n\r\nصهبان و عدنانيها در تهامة :\r\n[ 80 
  ] صهبان همان كسى است كه براى جنگ با فرزندان معد بن عدنان به تهامه آمد و سبب آن چنين بود كه چون فرزندان معد بسيار و پراكنده شدند بر يك ديگر ستم روا داشتند و درگير شدند ، ناچار به صهبان متوسل شدند و گروهى را پيش او فرستادند و از او خواستند مردى را بر ايشان پادشاه كند كه داد ضعيف را از قوى بازستاند و اين از بيم تعدى در جنگها بود ، صهبان ، حارث بن عمرو كندى را براى ايشان فرستاد ، صهبان حارث را از اين جهت كه مادرش از قبيله بنى عامر بن صعصعه [ 81 
  ] بود و عدنانيها دايىهايش شمرده مىشدند براى اين كار برگزيد و حارث همراه زن و فرزندان خويش آنجا رفت و چون مستقر شد فرزندش حجر بن عمرو را كه پدر امرؤ القيس شاعر است به سرپرستى قبيله هاى اسد و كنانه و پسر ديگرش شرحبيل را بر قبيله هاى قيس و تميم و پسر ديگرش معدى\r\n\r\n","description":"","footnote":"\r\n79 - حيره : شهرى از دوره جاهلى در عراق كه فاصله آن از كوفه يك فرسنگ است نجف و خورنق همانجاست ، ر . ك ، ترجمه تقويم البلدان - ص 339 ، ( م ) .\r\n80 - تهامه : بكسر اول ، از سرزمينهاى شبه جزيره عربستان و ناحيه جنوبى آن است و اقوال مختلف در اين مورد گفته‌اند ، ر . ك ، ياقوت ، معجم البلدان ص 436 ج 2 چاپ مصر 1906 ميلادى ( م ) .\r\n81 - براى اطلاع بيشتر از اين قبيله ، ر . ك ، ابن حزم اندلسى ، جمهرة انساب العرب ص 271 چاپ استاد عبد السلام محمد هارون ، مصر 1971 - ( م ) .\r\n","page_name":" 79 ","page_number":79},
  {"content":"\r\nكرب را كه جد اشعث بن قيس است بر قبيله ربيعه گماشت .\r\nروزگارى گذشت تا آنكه حارث بن عمرو كندى درگذشت و صهبان هر يك از پسران او را در منطقه حكومت خود تثبيت كرد و مدتى باينگونه گذشت تا آنكه بنى اسد بر امير خود حجر [ 82 
  ] شوريدند و او را كشتند و چون اين خبر به صهبان رسيد عمرو بن نابل لخمى را براى حكومت بر مضر ، و لبيد بن نعمان غسانى را براى حكومت ربيعه فرستاد ، مردى از قبيله حمير بنام اوفى بن عنق الحيه را گسيل داشت و به او دستور داد كه بنى اسد را به سختى بكشد ، چون اين خبر به اطلاع دو قبيله اسد و كنانه رسيد آماده شدند و چون اوفى از آن آگاه شد نزد صهبان برگشت ، قبيله هاى قيس و تميم هم متحد شدند و امير خود عمرو بن نابل را بيرون كردند و او هم نزد صهبان برگشت و معدى كرب پدر بزرگ اشعث همچنان امير ربيعه بود ، و چون صهبان از رفتار مضر نسبت به دستنشاندگان خود آگاه شد تصميم گرفت و سوگند ياد كرد كه با مضر شخصا و به تن خويش جنگ كند ، و چون اين خبر به مضر رسيد سران و بزرگان خود را جمع و در اين باره رايزنى كردند . و دانستند كه بدون همراهى قبيله ربيعه از عهده جنگ با صهبان برنمىآيند ، نمايندگانى بسوى قبيله ربيعه گسيل داشتند كه از جمله ايشان عوف بن منقذ تميمى و سويد بن عمرو اسدى پدر بزرگ عبيد بن ابرص و احوص بن جعفر عامرى و عدس بن زيد حنظلى بودند ، ايشان نزد قبيله ربيعه رفتند و سالار ربيعه در آن هنگام كليب بن ربيعه تغلبى بود و او همان كليب وائل است .\r\nربيعه پذيرفتند كه ايشان را يارى دهند و كليب را فرمانرواى اين كار كردند و او بر لبيد بن نعمان كه پادشاه ايشان بود وارد شد و او را كشت سپس همگان جمع شدند و حركت كردند و در سلان [ 83 
  ] با صهبان روياروى شدند ، لشكريان يمن پراكنده شدند و گريختند و در اين مورد فرزدق خطاب به جرير [ 84 
  ]\r\n\r\n","description":"","footnote":"\r\n82 - در متن حجر بن عمرو است كه ظاهرا بايد حجر بن حارث باشد ( م ) .\r\n83 - سلان : بمعنى دشت و وادى است و هم گذرگاه تنگ است ، براى اطلاع بيشتر ، ر . ك ، ايام العرب فى الجاهليه ، محمد احمد جاد مولىبك ، على محمد بحاوى ، محمد ابو الفضل ابراهيم ، مصر ( م ) .\r\n84 - دو شاعر بزرگ قرن اول هجرت كه ميان ايشان رقابت بوده و يك ديگر را هجو گفته‌اند ، ر . كالشعر و الشعراء ، ابن قتيبه ، صفحات 381 - 374 ، بيروت 1969 ( م ) .\r\n","page_name":" 80 ","page_number":80},
  {"content":"\r\nچنين سروده است .\r\n« اگر سواران قبيله تغلب دختر وائل نبودند دشمن همه جا بر تو فرود مىآمد » .\r\nصهبان شكستخورده به سرزمين خود برگشت و يك سال درنگ كرد و دوباره براى جنگ آماده شد و حركت كرد ، قبيله معد هم جمع شدند و كليب سالارشان بود و چون به خزازى [ 85 
  ] رسيدند ، كليب سفاح بن عمرو را پيشاپيش فرستاد و به او دستور داد كه چون به دشمن رسيد آتش برفروزد تا نشانه ميان آن دو باشد ، سفاح شبانه حركت كرد و در خزازى به لشكرگاه صهبان رسيد و آتش برافروخت و كليب با سپاهيان خود حركت كرد و بامداد با دشمن رويارو شدند و جنگ كردند و صهبان شاه كشته و سپاهش پراكنده شد و در اين باره عمرو بن كلثوم [ 86 
  ] گويد .\r\n« بامدادانى كه در خزازى آتش افروخته شد ما بيش از يارى ديگران يارى داديم و پيروز شديم » .\r\nو چون صهبان كشته شد كار قبيله حمير خوارى و سستى بيشترى گرفت .\r\n\r\nپادشاهى ربيعة بن نصر لخمى بر يمن\r\nربيعة بن نصر لخمى پدر بزرگ نعمان بن منذر قوم خود و كسانى از نسل كهلان بن سبا را كه از او اطاعت مىكردند جمع كرد و پادشاهى حمير را به زور درربود و تمام سرزمين يمن به اختيار او در آمد و روزگارى پادشاه بود ، او همان ربيعه پسر نصر پسر حارث پسر عمرو پسر لخم پسر عدى پسر مرة پسر زيد پسر كهلان پسر سباء پسر يعرب پسر قحطان است .\r\nو چون پادشاهى يمن براى ربيعه فراهم شد شبى خوابى وحشتانگيز ديد كه از آن سخت ترسيد و فرستاد تا « شق » و « سطيح » [ 87 
  ] دو كاهن عرب را آوردند\r\n\r\n","description":"","footnote":"\r\n85 - كوهى كه بر آن آتش مىافروخته‌اند .\r\n86 - عمرو بن كلثوم : از شعراى بسيار بزرگ دوره جاهلى درگذشته حدود چهل سال قبل از هجرت ، قصيده معروف او از معلقات سبع است كه مدتها در كعبه آويخته بوده است ، براى اطلاع از شرح حال و نمونه شعر او ، ر . ك ، خطيب تبريزى ، شرح معلقات ، چاپ دكتر فخر الدين قباوه ، حلب 1973 ( م ) .\r\n87 - شرح پيشگوييهاى اين دو كاهن در بسيارى از منابع كهن آمده است از جمله ، ر . ك ، ابن هشام ، سيره ، ص 15 ج 1 چاپ 1355 ق مصر ( م ) .\r\n","page_name":" 81 ","page_number":81},
  {"content":"\r\nو آنچه را در خواب ديده بود بايشان گفت ، آنان در تعبير آن خواب او را از چيره شدن سياهان بر يمن و به پيروزى ايرانيان پس از ايشان بر آن سرزمين آگاه ساختند و خبر دادند كه پس از آن پيامبر ( ص ) ظهور خواهد كرد و او كه چنين شنيد سخت نگران شد و دوست مىداشت كه فرزندان و خواص خويشاوندان خود را از سرزمين يمن بيرون ببرد .\r\n\r\nحركت عمرو لخمى به حيره :\r\nربيعه پسر خود عمرو را نزد يزدگرد پسر شاپور فرستاد و هم گفته‌اند كه اين كار در روزگار شاپور ذو الاكتاف بوده است شاپور او را در حيره اسكان داده است ، و حيره در آن هنگام ساخته شده است . عمرو برادران و افراد خاندان خود را هم به حيره منتقل ساخت و بدين ترتيب آل لخم به حيره منتقل شدند و خود را به خسروان ايران پيوند دادند و براى آنان چيرگى بر اعراب را فراهم ساختند .\r\n\r\nجذيمه و حيره :\r\nچون عمرو درگذشت پسرش جذيمة جانشين او شد ، جذيمه خواهر خود را به ازدواج پسر عموى خويش عدى بن ربيعة بن نصر درآورد و عمرو بن عدى متولد شد كه او را جنيان درربودند و براى او سرگذشتى است .\r\nجذيمه همچنان در خورنق [ 88 
  ] پادشاه بود تا آنكه در انديشه ازدواج با مارية دختر زباء كه غسانى و ملكه جزيره بود افتاد ، ماريه پس از مرگ عموى خود ضيزن كه شاپور او را كشته بود در جزيره به سلطنت رسيد براى جذيمه و ماريه داستان مشهورى است و جذيمه را كشت و قصير هم كه غلام جذيمه بود ماريه را كشت [ 89 
  ] .\r\n\r\n","description":"","footnote":"\r\n88 - خورنق : هم نام شهرى در نواحى بلخ است و هم نام قصر نعمان و اين كلمه معرب خورنگاه است ، ر . ك ، جواليقى ، معرب ص 126 چاپ استاد احمد محمد شاكر . ( م ) .\r\n89 - ماريه از جذيمه دعوت كرد كه پيش او برود و با او ازدواج و كشور او را ضميمه كشور خود كند ، جذيمه مشورت كرد همگان او را تشويق كردند مگر قصير بن سعد لخمى كه گفت مرو كه در اين كار سرى و رازى است ، نشنيد و رفت و كشته شد و قصير مىگفت فرمان من را كسى نمىشنود و اين سخن ضرب المثل شد .\r\n","page_name":" 82 ","page_number":82},
  {"content":"\r\n\r\nعمرو بن عدى :\r\nچون جذيمه نابود شد عمرو بن عدى كه خواهرزاده و نواده عموى اوست جانشين او شد ، عمرو بن عدى پدر بزرگ نعمان بن منذر است ، منذر پسر عمرو بن عدى بن ربيعه است ، گويند اين بروزگار يزدگرد پسر شاپور پسر بهرام گور بوده است .\r\nگويند عبد مناف پسر قصى در اين روزگار درگذشت و پسرش هاشم بن عبد مناف در سرورى و سالارى قريش جانشين او شد .\r\nگويند ، يزدگرد بزه كار پس از آنكه بيست و يك سال و نيم پادشاهى كرد نابود شد ، و پسرش بهرام گور غايب و در حيره و قصر خورنق نزد منذر بود ، بزرگان ايران به علت بدرفتارى يزدگرد و روش ناپسنديده اش پيمان بستند كه هيچيك از پسران او را به پادشاهى انتخاب نكنند ، از جمله ايشان بسطام [ 90 
  ] سپهبد ناحيه عراق بود كه پايه و مرتبه او را « هزرافت » مىگفتند و يزدجشنس فاذوسفان زوابى و فيرك ملقب به مهران و گودرز دبير لشكر و جشنسادزبيش [ 91 
  ] دبير خراج و فنا خسرو دبير صدقات كشور و كسانى ديگر از مردان شريف و بزرگزاده ، كه جمع شدند و مردى از خاندان و نزديكان اردشير بابكان را كه نامش خسرو بود به شاهى برگزيدند .\r\nاين خبر به بهرام گور كه پيش منذر بود رسيد و منذر به بهرام دستور داد قيام و ميراث پدر خود را مطالبه كند و پسر خود نعمان را همراه او كرد .\r\nبهرام گور حركت كرد و چون نزديك تيسفون رسيد در چادرها و سراپرده ها و ساختمانهايى كه آنجا بود فرود آمد و نعمان چندان ميان بهرام و بزرگان و اشراف ايرانى وساطت و ميانجىگرى كرد كه سرانجام ايرانيان پشيمان شدند و به بهرام گور گرايش پيدا كردند . [ 92 
  ]\r\n\r\n","description":"","footnote":"\r\n91 ، 90 - كلمه بسطام معرب است و در كتابهاى لغت عربى اصل آن را « اوستام » نوشته‌اند كه ظاهرا همان گستهم است ، ر . ك ، ابن دريد ، جمهرة اللغه صفحات 310 و 502 چاپ حيدرآباد دكن 1345 هجرى قمرى و در منابع تازه به بخش اعلام فرهنگ دكتر معين . جزء اول اين كلمه گشنسپ است و اظهار نظر درباره ريشه اين كلمات از عهده اين بنده بيرون است . ( م ) .\r\n92 - بطورى كه ملاحظه مىكنيد داستان كشته شدند يزدگرد بوسيله بيرون آمدن اسبى از دريا و نهادن تاج ميان دو شير و برداشتن بهرام گور آن را در اين كتاب نيامده است ولى در شاهنامه بسيار مفصل ( ص 272 ج 5 ژولمول ) و در طبرى هم ( ص 620 ترجمه آقاى پاينده ) نقل شده است ( م ) .\r\n","page_name":" 83 ","page_number":83},
  {"content":"\r\n\r\nپادشاهى بهرام گور :\r\nبهرام خواسته ها و آرزوهاى ايشان را برآورد و شرط كرد كه دادگرى و شيوه پسنديده داشته باشد ، آنان هم پادشاهى را به او واگذاشتند و شنوا و فرمانبردار شدند ، بهرام به منذر و نعمان فراوان عطا كرد و هر دو را گرامى داشت و بپاس كوشش منذر در پرورش و يارى دادن او تمام سرزمينهاى عرب را در اختيار او گذاشت و او را به جايگاه خود كه حيره بود برگرداند .\r\nو چون پادشاهى براى بهرام فراهم و استوار شد ، خوشگذرانى را بر كارهاى ديگر برگزيد تا آن اندازه كه رعيت او را در اين كار سرزنش كرد و پادشاهان اطراف او به كشورش طمع بستند ، نخستين كس كه در اين مورد قيام كرد پادشاه تركان بود كه با لشكرهاى خود در خراسان پيشروى و شروع به حمله كرد ، چون اين خبر به بهرام رسيد خوشگذرانى را رها كرد و آهنگ دشمن نمود ولى چنين اظهار داشت كه مىخواهد براى شكار به منطقه آذربايجان برود و در مسير راه به تفريح سرگرم باشد ، و از ميان مردان خود هفت هزار مرد دلير برگزيد و ايشان را بر شتران سوار كرد و فرمان داد اسبها را يدك بكشند و برادرش نرسى را به جانشينى خود گماشت و بسوى آذربايجان حركت كرد و به هر يك از مردان كه همراهش بودند دستور داد با خود باز و سگ شكارى بردارند ، مردم شك و ترديد نداشتند كه بهرام بدين گونه از دشمن خود مىگريزد و كشورش را تسليم مىكند .\r\nبزرگان و سران ايران جمع شدند و رايزنى كردند و سر انجام بر آن شدند كه نمايندگانى از خود نزد خاقان [ 93 
  ] روانه دارند و اموال فراوان بفرستند تا او را از كشتار و غارت بازدارند .\r\nو چون به خاقان خبر رسيد كه بهرام گريخته و مردم كشور معتقد به فروتنى براى خاقان شده‌اند شيفته شد و خود و سپاهش در امان شدند و در جاى خود منتظر رسيدن نمايندگان و اموال شد . گويند بهرام دستور داد هفت هزار گاو نر را كشتند و پوست آنها را با خود\r\n\r\n","description":"","footnote":"\r\n93 - لقب پادشاهان ترك و از اعلام هم هست و خقن بمعنى پادشاه و سردار كردن آمده است ، ر . ك ، منتهى الارب ، جواليقى آن را نياورده ، ادىشير هم خاتون را آورده است ، ولى خاقان را ذكر نكرده است ( م ) .\r\n","page_name":" 84 ","page_number":84},
  {"content":"\r\nبرد و هفت هزار كره اسب يك ساله هم همراه خود برد ، شبها حركت مىكرد و روزها خود را پنهان مىساخت ، بهرام راه مازندران پيش گرفت و از كنار دريا گذشت و خود را به گرگان و سپس به نساء و از آنجا به مرو رساند .\r\nخاقان در دهكده كشميهن [ 94 
  ] اردو زده بود و بهرام به يك منزلى او رسيد و او از كار بهرام آگاه نبود ، در اين هنگام بهرام دستور داد پوست گاوها را باد كردند و در آن سنگريزه ريختند و چون خشك شد به گردن اسبها آويختند . و همين كه نزديك اردوگاه خاقان كه در صحرايى در شش فرسنگى مرو اردو زده بود رسيد دستور داد شبانه كره اسبها را رها كردند و آنها را به پشت اردوگاه خاقان راندند ، از آن پوستها و ريگها و دويدن كره اسبها چنان هياهو و غريوى برخاست كه از صداى ريختن كوه و صاعقه شديدتر بود .\r\nتركان چون اين هياهو را شنيدند سخت ترسيدند و نمىدانستند چيست ، و هر چه اسبها نزديكتر مىشدند صدا بيشتر مىشد ناچار اردوگاه را رها كردند و گريختند و بهرام در تعقيب ايشان بود ، اسب خاقان رم كرد و او را به زمين انداخت و بهرام به او رسيد و بدست خود او را كشت و آنچه در اردوى او بود به غنيمت گرفت و تمام اموال آن را بدست آورد و خاتون همسر خاقان را اسير گرفت .\r\nبهرام تمام آن شب و فردا را به تعقيب تركان پرداخت و مىكشت و اسير مىكرد تا به « آمويه » رسيد و از رود بلخ گذشت و همچنان تركان را تعقيب مىكرد و چون نزديك سرزمين آنان رسيد تركان سر تسليم فرود آوردند و از او خواستند كه مرزى ميان كشور خود و ايشان قرار دهد كه آنان از آن نگذرند او محلى را كه داخل خاك ايشان بود تعيين كرد و دستور داد مناره اى ساختند و آن را مرز قرار دادند و به پاى تخت خود برگشت و خراج آن سال را از مردم برداشت ، نيمى از غنيمتها را ميان تنگدستان و بينوايان بخش كرد و نيم ديگر را ميان لشكريانى كه با او همراه بودند ، همه مردم كشور شاد شدند و به خوشگذرانى و شادكامى پرداختند آنچنان كه كرايه يك اسب براى اسبدوانى در يك روز به بيست درهم رسيد و ارزش يك دسته گل به يك درهم .\r\n\r\n","description":"","footnote":"\r\n94 - مهلبى گويد ، دهكده اى است از مرو شاهجان در پنج فرسنگى آن بر جانب بيابان مويز آن مشهور است و به اكناف آفاق حمل شود ، ترجمه تقويم البلدان ، بقلم آقاى عبد المحمد آيتى ص 515 بنياد فرهنگ ( م ) .\r\n","page_name":" 85 ","page_number":85},
  {"content":"\r\nو چون بيست و سه سال از پادشاهى او گذشت براى شكار بيرون شد و يك گله گورخر در برابرش آشكار شد و اسب را به تعقيب آنان به تاخت و تاز در آورد ، اسب او را به باتلاقى عميق برد و در آن فرو و غرق شد ، چون اين خبر به مادرش رسيد آنجا آمد و دستور داد جسدش را پيدا كنند از آن باتلاق تپه هايى از شن و ريگ و گل و لاى بيرون كشيدند و به جسدش دست نيافتند .\r\nگفته مىشود آن باتلاق كنار آبى است كه به « داى مرج » [ 95 
  ] معروف است و اين به نام مادر بهرام است كه داى در زبان فارسى به معنى مادر است و مرج مرغزار را گويند ، و اين داستان آنجا معروف است و گويند در آن باتلاق حفره يى است كه بابهاى راكدى كه گودى آن معلوم نيست متصل است و نزديك بيشه زارهاست .\r\n\r\nيزدگرد پسر بهرام .\r\nچون بهرام گور هلاك شد پسرش يزدگرد را به پادشاهى برگزيدند و او هفده سال به روش پدر پادشاهى كرد و چون مرگش فرارسيد دو پسر داشت ، فيروز و هرمزد و فيروز بزرگتر بود .\r\n\r\nستيزه ميان دو برادر :\r\nهرمزد پادشاهى را به خود اختصاص داد و فيروز از او گريخت و خود را به سرزمين هياطله [ 96 
  ] رساند كه همان تخارستان و چغانيان [ 97 
  ] و كابلستان [ 98 
  ] است و سرزمينهاى آن سوى رود بزرگ بلخ را شامل است ، فيروز نزد پادشاه آن كشور رفت و او را از ستم برادر خود آگاه ساخت كه با آنكه از او كوچكتر است پادشاهى را به زور براى خود گرفته است و از او خواهش كرد تا او را با لشكرى\r\n\r\n","description":"","footnote":"\r\n95 - هر چند در فارسى كلمه دايه بيشتر به پرستار و مرضعه معنى مىشود ولى اظهار نظر ابو حنيفه دينورى كه خود ايرانى نژاد است قابل دقت است ( م ) .\r\n96 - هياطله ، هيطل ، هيطال ، هپتاليان : يكى از طوايف چينى ، در 425 ميلادى به ايران حمله كردند و بهرام گور آنها را شكست سختى داد ، ر . كبخش اعلام فرهنگ فارسى مرحوم دكتر معين .\r\n97 - چغانيان ، در عربى صغانيان سرزمين بزرگ و گسترده آن سوى جيحون ، امروز از خاك شوروى است .\r\n98 - سرزمين وسيعى در شمال شرقى افغانستان .\r\n","page_name":" 86 ","page_number":86},
  {"content":"\r\nيارى دهد تا بتواند پادشاهى را بگيرد ، پادشاه به او گفت هرگز ترا يارى نمىدهم مگر اينكه سوگند ياد كنى كه از او بزرگترى ، و فيروز سوگند ياد كرد و پادشاه سى هزار مرد براى يارى او در اختيارش گذاشت مشروط بر آنكه فيروز شهر ترمذ را مرز [ 99 
  ] قرار دهد ، فيروز با آن لشكر حركت كرد و بيشتر مردم ايران هم از او پيروى كردند و او را شايسته تر از هرمزد ديدند كه هرمزد تندخو و شرور بود ، فيروز با او جنگ كرد و پادشاهى را او پس گرفت و گناه او را هم بخشيد و او را مؤاخذه نكرد .\r\n\r\nفيروز پسر يزدگرد :\r\nگويند فيروز پادشاهى كم بهره بود و از بيشتر گفتار و كردار خود بهره اى نمىبرد و مردم بروزگار او هفت سال پياپى دچار قحطى بودند رودخانه ها كم آب شد و چشمه ها بخشكيد و زمينها بىحاصل ماند و درختان پژمرده شد و دامها و پرندگان نابود شدند و آب دجله و فرات و ديگر رودخانه ها كاسته شد .\r\nفيروز خراج را از مردم برداشت و به كارگزاران خود نوشت با مردم نيكو رفتار كنند و آنان را بيم داد كه اگر در منطقه حكومت ايشان كسى از گرسنگى بميرد از حاكم و كارگزار دادخواهى مىشود ، و با مردم چنان رفتار كرد كه در آن سالها هيچكس از گرسنگى نمرد و دستور داد مردم را فراخوانند تا در صحرا و فضاى آزاد جمع شوند و همگان از زن و مرد و كودك جمع شدند و از پيشگاه خداوند تقاضاى باران كرد و خداوند دعاى ايشان را برآورد و آسمان براى آنان باران فروريخت و زمين به بهترين حال برگشت و رودها پرآب و چشمه سارها روان شد و مردم به همان حال رفاه و آسايش و فراوانى نعمت بازگشتند .\r\nفيروز شهر رى را ساخت و آن را رام فيروز نامگذارى كرد و در آذربايجان هم شهرى ساخت كه آن را باد فيروز نام نهاد و همان اردبيل است ، و پس از آن آماده جنگ با تركان شد و موبد و ديگر وزيران را همراه خود برد ، دختر خود فيروزدخت را نيز همراه برد و اموال و گنجينه هاى فراوان برداشت و يكى از\r\n\r\n","description":"","footnote":"\r\n99 - ترمذ : شهرى معروف در ساحل شمالى رود جيحون اين شهر در سال 690 ميلادى بدست مسلمانان به سردارى موسى بن عبد الله بن خازم گشوده شد ، امروز از جمهورى تاجيكستان است .\r\n","page_name":" 87 ","page_number":87},
  {"content":"\r\nوزيران بزرگ خود را كه نامش شوخر بود و مرتبه اش قارن [ 100 
  ] به جانشينى خود در كشور گماشت .\r\nفيروز رهسپار شد تا به مناره اى كه بهرام گور آن را مرز ايران و ترك قرار داده بود رسيد و آن را ويران كرد و در سرزمين ايشان پيش رفت ، در آن روزگار پادشاه تركان اخشوان خاقان بود و كس نزد فيروز فرستاد و او را آگاه كرد كه راه ستم پيشه گرفته است و او را از سر انجام ظلم و ستم برحذر داشت ولى فيروز به اين پيام اعتنايى نكرد ، خاقان چنين تظاهر مىكرد كه جنگ را خوش ندارد و دستور داد خندقى به گودى بيست ذراع و پهناى ده ذراع و بسيار طولانى كندند و روى آن را با چوبهاى سست پوشاندند و بر آن نى و خاك و خاشاك ريختند ، آنگاه براى جنگ با فيروز بيرون آمد و ساعتى روياروى او قرار گرفت و از برابر او گريخت ، فيروز با لشكرهاى خود به تعقيب او پرداخت و خاقان از راههايى كه مىشناخت عبور مىكرد و فيروز را دنبال خود مىكشاند تا نزديك خندق ساخت ، در اين هنگام خاقان و سردارانش براى حمله بازگشتند و با سنگ فيروز و يارانش را كشتند ، خاقان بر لشكرگاه فيروز و اموال و زنان ايشان دست يافت و موبد و فيروزدخت را اسير گرفت ، گريختگان خود را به شوخر رساندند و او را از كشته شدن فيروز و سپاهيانش آگاه ساختند ، شوخر مردم را براى خونخواهى پادشاه ترغيب كرد و تمام لشكريان و عموم مردم با او همراهى كردند و او با گروهى بسيار رهسپار شد و در سرزمين تركان پيشروى كرد .\r\nاخشوان خاقان ترك از جنگ با شوخر به علت بسيارى سپاه و ساز و برگ او ترسيد و پيام داد با مسترد داشتن موبد و فيروزدخت و ديگر اسيران و تمام اموال و گنجينه ها و سلاحهايى كه از لشكر فيروز بدست آورده است تقاضاى صلح مىكند ، شوخر پذيرفت و پس از گرفتن اموال و اسيران به كشور و سرزمين خود بازگشت .\r\n\r\n","description":"","footnote":"\r\n100 - قارن ، ظاهرا رتبه و پايه نظامى بوده است ، در برهان قاطع آمده است نام پهلوانى است ، در لغت عرب به معانى مختلف هماورد ، دلير ، پيوسته ابرو به كار رفته و بعيد است با اين كلمه هم خانواده باشد . ( م ) .\r\n","page_name":" 88 ","page_number":88},
  {"content":"\r\n\r\nپسران فيروز :\r\nپس از فيروز پسرش بلاش پادشاه شد و چهار سال پادشاهى كرد [ 101 
  ] و درگذشت و شوخر پس از او پادشاهى را به قباد برادر او سپرد .\r\nگويند بروزگار پادشاهى قباد پسر فيروز ربيعه بن نصر لخمى درگذشت و پادشاهى بار ديگر به قبيله حمير رسيد .\r\n\r\nذو نواس و يمن :\r\nذو نواس پادشاه يمن شد ، نام و نسب او چنين است .\r\nزرعة پسر زيد پسر كعب ملقب به كهف الظلم پسر زيد پسر سهل پسر عمرو پسر قيس پسر جشم پسر وائل پسر عبد شمس پسر غوث پسر جدار پسر قطن پسر عرب پسر رائش پسر حمير پسر سباء پسر يشجب پسر يعرب پسر قحطان .\r\nاو را از اين روى ذو نواس مىگفتند كه كاكل و زلف او بر پيشانيش فرو مىريخت و آويخته بود .\r\nگويند ذو نواس را در سرزمين يمن آتشى بود كه خود و قومش آن را مىپرستيدند و از آن آتش زبانه اى برمىخاست كه سه فرسنگ امتداد مىيافت و باز بر جاى خود بازمىگشت .\r\nآنگاه يهوديان يمن به ذو نواس گفتند اى پادشاه پرستش تو اين آتش را نارواست و اگر تو دين ما را بپذيرى ما به فرمان خداوند متعال آن را خاموش مىكنيم تا بدانى كه دين تو مايه غرور است ، ذو نواس پذيرفت كه اگر آتش را خاموش كنند به دين ايشان در خواهد آمد .\r\nچون زبانه آتش برآمد يهوديان تورات را آوردند و گشودند و شروع به خواندن آن كردند و زبانه عقب مىنشست تا به آتشكده اى كه از آن سر چشمه مىگرفت رسيد و آنان همچنان تورات مىخواندند تا آتش خاموش شد .\r\nذو نواس يهودى شد [ 102 
  ] و مردم يمن را به آن آيين فراخواند و هر كس\r\n\r\n","description":"","footnote":"\r\n101 - ثعالبى در غرر اخبار ملوك الفرس ص 580 چاپ پاريس مدت پادشاهى بلاش را چهار سال و چند ماه مىداند و فردوسى در شاهنامه پنج سال و يك ماه و شش روز مىداند ص 54 ج 6 چاپ ژولمول . ( م ) .\r\n102 - ابن حزم در جمهرة انساب العرب ص 438 چاپ مصر مىگويد ذو نواس پس از يهودى شدن خود را يوسف نام گذاشت ( م ) .\r\n","page_name":" 89 ","page_number":89},
  {"content":"\r\nنپذيرفت او را كشت .\r\nذو نواس به نجران [ 103 
  ] رفت تا مسيحيان آن سامان را يهودى گرداند در نجران گروهى بودند كه از آيين اصيل مسيح پيروى مىكردند و او ايشان را به ترك آن و يهودى شدن فراخواند كه نپذيرفتند ، دستور داد پادشاه ايشان را كه نامش عبد الله بن تامر بود آوردند و سرش را با شمشير بزد و او را درون حصار شهر انداخت و براى ديگران خندقهايى كندند و آنان را در آتش انداختند و آنان همان اصحاب اخدودند كه خداوند عز اسمه موضوع ايشان را در قرآن ياد فرموده است . [ 104 
  ]\r\n\r\nحبشىها و يمن :\r\nدوس ذو ثعلبان توانست بگريزد و پيش پادشاه روم رفت و او را آگاه ساخت كه ذو نواس همكيشان او و اسقفها را كشته است و انجيل را سوزانده و صومعه ها را ويران ساخته است . پادشاه روم براى نجاشى پادشاه حبشه نوشت و او ارياط را با لشكر بسيار روانه كرد كه از دريا گذشت و بر ساحل عدن پياده شد ، ذو نواس بسوى او رفت و با او جنگ كرد و ذو نواس كشته شد و ارياط وارد صنعاء شد كه نام آن « دمار » بود ، صنعاء كلمه يى حبشى و به معنى استوار و پايدار است و از اين رو دمار را صنعاء گفته‌اند .\r\nچون ارياط در يمن مستقر شد و يهوديان را كشت و يمن را تصرف كرد و اموال ايشان را گرفت ثروت به او روى آورد و به هر كس كه دوست مىداشت مىداد ، گروهى از حبشىها از اين جهت خشمگين شدند و نزد ابرهه پدر يكسوم [ 105 
  ] كه از سرداران ايشان بود رفتند و از رفتار ارياط شكايت و با او بيعت كردند .\r\nو بدين گونه حبشىها دو گروه شدند گروهى با ارياط بودند و گروه ديگر\r\n\r\n","description":"","footnote":"\r\n103 - نجران : بفتح اول و سكون دوم شهرى ميان كوفه و واسط و فاصله آن تا كوفه دو روز است .\r\n104 - آيات 6 ، 5 ، 4 سوره هشتاد و پنجم ( بروج ) ، طبرسى رضوان الله عليه در مجمع البيان يوسف بن ذى نواس را نام برده است ، ص 466 ج 10 و 9 چاپ بيروت ( م ) .\r\n105 - جواليقى در المعرب صفحات 20 و 356 اين دو كلمه را آورده است و مىگويد اصل يكسوم فارسى است ولى در مورد ابرهه مىگويد كلمه بيگانه است و تصريح به فارسى بودن آن ندارد ( م ) .\r\n","page_name":" 90 ","page_number":90},
  {"content":"\r\nبا ابرهه و براى جنگ صف كشيدند ، ابرهه ارياط را براى مبارزه فراخواند و آمد و زوبين انداخت كه بر چهره ابرهه برخورد و آن را دريد و بدين سبب او را ابرهه اشرم مىگفتند ، ابرهه با شمشير خود بر سر ارياط زد و او را كشت و حبشىها همگان مطيع ابرهه شدند و پادشاه ايشان شد ، نجاشى هم او را به پادشاهى يمن مستقر ساخت و چهل سال سلطان يمن بود .\r\nابرهه در يمن در شهر صنعاء صومعه اى ساخت كه مردم آنچنان كليسيايى نديده بودند و دستور داد در سراسر يمن ندا دهند كه بايد مردم براى حج و زيارت بان كليسيا بروند ، عربها اين كار را دشوار و ناهنجار شمردند و مردى از مردم تهامه شبانه وارد آن شد و آنجا پليدى كرد ، چون صبح شد مردم آن پليدى را ديدند ، ابرهه گفت خيال مىكنيد چه كسى اين كار را كرده است ؟ گفتند هيچكس جز كسى كه براى خانه يى كه در مكه است خشمگين شده باشد اين كار را نمىكند و اين براى آنست كه دستور به حج گزاردن براى اين كليسيا داده اى ، ابرهه در اين هنگام سخت خشمگين و آماده شد تا به مكه رود و كعبه را ويران كند و كس پيش نجاشى فرستاد و او براى ابرهه فيلى چون كوه استوار بنام « محمود » فرستاد و او به مكه حركت كرد و سر انجام او چنان شد كه خداوند در سوره فيل بيان فرموده است .\r\n\r\nحبشىها و ويران كردن كعبه\r\n[ 106 
  ] گويند ، چون خداوند ابرهه را نابود فرمود ، پسرش يكسوم در يمن پادشاه شد و او از پدرش ستمكارتر و نكوهيده روشتر بود ، نوزده سال بر يمن سلطنت كرد و درگذشت و پس از او برادرش مسروق پادشاه شد كه از او بدتر و نكوهيده تر بود .\r\n\r\nسيف بن ذى يزن :\r\nچون اين حال براى مردم يمن طولانى شد ، سيف بن ذى يزن حميرى كه از فرزندزادگان ذو نواس بود از يمن بيرون آمد و نزد قيصر روم كه در انطاكيه [ 107 
  ]\r\n\r\n","description":"","footnote":"\r\n106 - اين عنوان با ذيل آن سازگار نيست ولى نخواستم چيزى از متن حذف كنم ( م ) .\r\n107 - شهرى در نود و پنج كيلومترى غرب حلب در شمال سوريه حدود سيصد قبل از ميلاد ساخته شده و آثار قديمى آن باقى است .\r\n","page_name":" 91 ","page_number":91},
  {"content":"\r\nبود رفت و به او از سياهان شكايت كرد و در خواست نمود ايشان را يارى دهد و سياهان را از يمن بيرون كند و پادشاهى يمن از او باشد ، قيصر گفت آنان بر دين و آيين منند و شما بت پرستيد و من شما را بر ضد ايشان يارى نمىدهم .\r\nسيف چون از او نااميد شد به خسرو ايران توجه كرد و نخست به حيره و نزد نعمان بن منذر رفت و كار خود را به او شكايت برد .\r\nنعمان به او گفت ، سبب اصلى بيرون آمدن پدر بزرگ ما ربيعة بن نصر از يمن و ساكن شدن ما در اين سرزمين همين موضوع بود .\r\nاكنون همين جا باش من همه ساله نزد خسرو پسر قباد ميروم و هنگام اين مسافرت نزديك است و ترا همراه خود خواهم برد و براى تو اجازه ورود مىگيرم و براى مقصودى كه دارى شفاعت مىكنم ، نعمان سيف را با خود برد و براى او اجازه بار يافتن گرفت و شفاعت كرد و خسرو انوشروان سپاهى از زندانيان ترتيب داد و مردى از ايشان بنام وهرز پسر كامگار را كه بيش از صد سال داشت و از دليران و بزرگان بود كه چون در راهها ناامنى بوجود آورده بود زندانى شده بود بر آنان سالار كرد .\r\nوهرز با همراهان خود به ابله [ 108 
  ] رفت و با سيف بن ذى يزن از راه دريا حركت كرد و در ساحل عدن پياده شد ، و چون اين خبر به مسروق رسيد به مقابله آمد و چون روياروى شدند و جنگ در گرفت و هرز پيشدستى كرد و تيرى به مسروق زد كه ميان دو چشم او فروشد و از پشت سرش بيرون آمد و بر زمين افتاد و مرد ، لشكر مسروق پراكنده شدند و وهرز وارد صنعاء شد و يمن را تصرف كرد و خبر فتح را براى خسرو انوشروان نوشت .\r\nانوشروان به او نوشت تمام سياهپوستان يمن را بكشد و سيف بن ذى يزن را به پادشاهى يمن بگمارد و خود نزد انوشروان برگردد ، و هرز همچنان كرد . سيف بن ذى يزن گروهى از سياهان را زنده گذاشت و ايشان را به خدمت خويش گرفت و هر گاه سوار مىشد آنان پيشاپيش و اطراف مركب او مىدويدند ، و آنان يك روز در حالى كه همراه سيف بودند بر او حمله بردند و او را با سلاحهاى خود\r\n\r\n","description":"","footnote":"\r\n108 - ابله : شهرى آباد در زاويه شمال غربى خليج فارس فاصله اش تا بصره چهار فرسنگ بوده است ، ترجمه تقويم البلدان ص 353 ( م ) .\r\n","page_name":" 92 ","page_number":92},
  {"content":"\r\nچندان زدند كه كشته شد . [ 109 
  ]\r\n\r\nايرانيان و يمن :\r\nانوشروان بار ديگر و هرز را به يمن گسيل داشت و به او دستور داد كه هيچ سياه پوست و هيچ كسى را كه رنگش متمايل به سياهى باشد زنده نگذارد . و هرز پنج سال در يمن بود و چون مرگش فرارسيد تير و كمان خود را خواست و گفت مرا بنشانيد و تكيه دهيد آنگاه كمان بر دست گرفت و تيرى رها كرد و گفت بنگريد هر جا تير من به زمين افتاد همانجا براى من آرامگاهى بسازيد و مرا در آن دفن كنيد ، تير او پشت كليسيا افتاد و آنجا را تا امروز « مقبره و هرز » مىگويند .\r\nپس از او انوشروان بادان را به يمن فرستاد و او تا هنگام ظهور اسلام پادشاه يمن بود .\r\nگويند ، هنگامى كه قباد به پادشاهى رسيد نوجوان و پانزده ساله بود ، اما نسبت به كارها آشنا و هوشيار و گشاده رو و دورانديش بود ، او شوخر را بر كارهاى كشور گماشت و مردم از اين جهت كه شوخر بر كارها مسلط بود قباد را سبك مىشمردند و نسبت به او بىاعتنايى مىكردند ، قباد پنج سال از پادشاهى خود را تحمل و بردبارى كرد سر انجام از اين كار بستوه آمد و براى شاپور رازى كه از فرزندان مهران بزرگ بود و كارگزار قباد در بابل و خطرنيه [ 110 
  ] بود نوشت تا با سپاهيان خود بيايد و چون آمد راز خود را با او در ميان گذاشت و به او دستور داد شوخر را بكشد فرداى آن روز شاپور بامداد نزد قباد آمد و شوخر را در حضور او نشسته ديد ، او بسوى قباد حركت كرد و از كنار شوخر گذشت و شوخر به او اعتنا نكرد ، ناگاه شاپور كمندى را كه در دست داشت رها كرد و كمند بر گردن شوخر افتاد و شاپور او را كشان كشان از پيشگاه بيرون برد و در بند و زنجير كشيد و بزندان افكند و قباد فرمان به كشتن او داد .\r\n\r\n","description":"","footnote":"\r\n109 - پادشاهى سيف در يمن مورد توجه و باعث خشنودى غالب قبايل عرب بوده است ، نمايندگانى از قريش كه عبد المطلب هم همراهيشان بوده است براى شاد باش به حضورش رفته‌اند ، ر . ك ، بيهقى - دلائل النبوة - ترجمه آن بقلم اين بنده ، ص 188 ج 1 مركز انتشارات علمى 1361 . ( م ) .\r\n110 - خطرنيه : بضم اول و فتح دوم و سكون سوم و نون مكسور نام ناحيه اى از بابل عراق است ، معجم البلدان ص 449 ج 3 چاپ مصر ( م ) .\r\n","page_name":" 93 ","page_number":93},
  {"content":"\r\n\r\nآيين مزدكى :\r\nچون ده سال از پادشاهى قباد گذشت مردى كه نامش مزدك و از مردم استخر بود نزد او آمد و به آيين مزدكى او را فراخواند و قباد بان آيين گرويد و ايرانيان سخت خشمگين شدند و تصميم به كشتن قباد گرفتند ، قباد از ايشان پوزش خواست ولى نپذيرفتند و او را از پادشاهى عزل كردند و به زندان افكندند و كسانى را بر او گماشتند و جاماسب پسر فيروز را كه برادر قباد بود بر خود پادشاه ساختند .\r\nخواهر قباد چاره انديشيد و او را با تدبير و پنهانى از زندان بيرون آورد ، قباد چند روزى خود را مخفى كرد و همين كه از تعقيب آسوده خاطر شد همراه پنج تن از معتمدان خود از جمله زرمهر پسر شوخر بسوى هياطله رفت و از پادشاه ايشان يارى خواست .\r\nقباد براى رفتن پيش هياطله راه اهواز را پيش گرفت و به شهر أرمشير [ 111 
  ] رسيد و به دهكده اى در راه اهواز به اصفهان رسيد و به طور ناشناس نزد دهگان آن دهكده منزل كرد ، قباد چشمش به دختر دهگان كه دوشيزه يى زيبا بود افتاد و در دل او شور افتاد و به زرمهر پسر شوخر گفت من شيفته اين دختر شدم و مهرش در دلم افتاد نزد پدرش برو و او را براى من خواستگارى كن و زرمهر چنان كرد ، قباد انگشترى خود را براى آن دختر فرستاد و همان را كابين او قرار داد و آن دوشيزه را بياراستند و نزد قباد آوردند كه چون با او خلوت كرد او را خردمند و با فرهنگ و زيبا و خوشاندام ديد و سخت شاد شد و سه روز پيش او بماند آنگاه به او دستور داد خويش را حفظ كند و حركت كرد و نزد امير هياطله رفت و از كردار مردم خويش به او شكايت برد و از او خواست با لشكرى او را يارى دهد تا پادشاهى خود را بازگرداند .\r\nشاه هياطله پذيرفت و با او شرط كرد كه بايد منطقه چغانيان را به او واگذارد ، و سى هزار مرد همراه او روانه كرد .\r\nقباد همراه ايشان براى رويارويى با برادر خود آمد و نخست از همان راه كه رفته بود برگشت و در آن دهكده و خانه پدر زنش فرود آمد و از حال آن زن\r\n\r\n","description":"","footnote":"\r\n111 - در منابعى كه در دسترس بود اين كلمه را نيافتم .\r\n","page_name":" 94 ","page_number":94},
  {"content":"\r\nپرسيد به دو گفتند پسرى زاييده است فرمان داد كه او و پسرش را نزدش بياورند و آن بانو همراه پسر در آمد و قباد شادمان شد و او را از زيباترين پسران ديد نامش را خسرو نهاد و او همان خسرو انوشروان است كه پس از قباد به پادشاهى رسيد ، قباد به زرمهر گفت برو از پدر اين زن براى من بپرس كه آيا داراى شرف و نژاد باستانى است .\r\nزرمهر پرسيد و به دو خبر دادند كه آنان از نسل فريدون هستند و قباد شاد شد و دستور داد آن بانو و پسرش را همراه او بياورند .\r\nچون قباد به تيسفون رسيد ايرانيان خود را سرزنش كردند و گفتند قباد نزد ما از كار مزدك بيزارى جست و از تهمتى كه به او زده بوديم بازگشت ولى ما نپذيرفتيم و به او ستم كرديم و نسبت به او بدرفتارى كرديم ، و همگان همراه جاماسب برادر قباد كه او را پادشاه كرده بودند پيش قباد آمدند و از او پوزش خواستند كه عذرشان را پذيرفت و از آنان و برادر خود گذشت كرد و به شهر درآمد و وارد كاخ شد ، سپاهى را كه همراه او آمده بودند صله و جايزه داد و بانان نيكى كرد و آنان را نزد پادشاه ايشان برگرداند ، و دستور داد آن بانو را در بهترين خانه ها منزل دادند .\r\nآنگاه قباد آماده شد و با لشكرهاى خود به جنگ سرزمينهاى روم رفت و شهرهاى « آمد » و « ميافارقين » [ 112 
  ] را گشود و مردم آنجا را اسير گرفت و دستور داد براى اسيران ميان فارس و اهواز شهرى بسازند و و آن را « ابرقباد » نام گذاشت و آن همان استان بالاست و براى آن چهار بخش معين كرد ، ناحيه انبار كه شهرهاى « هيت » و « عانات » [ 113 
  ] از آن است و يزيد بن معاويه چون پادشاه شد آن را ضميمه جزيره كرد ، بخش « بادوريا » و بخش « مسكن » شهرهاى « بهقباد ميانه » و « بهقباد پايين » را هم ساخت و هشت ناحيه كه هر ناحيه شامل چهار بخش بود ضميمه آنها كرد و همان آستانهاست ، قباد شهر بزرگ اصفهان را هم به دو بخش كرد بخش جى و بخش تيمره . [ 114 
  ]\r\n\r\n","description":"","footnote":"\r\n112 - آمد : بكسر اول ، اصل كلمه رومى است ، شهرى بسيار بزرگ و مركز ديار بكر و كنار دجله بوده است ، ميافارقين هم از شهرهاى روميان و در ديار بكر است و ناصر خسرو در سفرنامه از هر دو شهر ياد كرده است ، صفحات 11 و 14 سفرنامه چاپ غنىزاده ، برلين 1341 قمرى ( م ) .\r\n113 - هيت از شهرهاى جزيره و بر ساحل فرات است ، ترجمه تقويم البلدان ص 336 ( م ) .\r\n114 - براى جى و تيمره ، ر . ك ، ابن فقيه ، البلدان ، ترجمه آقاى مسعود ص 98 چاپ بنياد فرهنگ ( م ) .\r\n","page_name":" 95 ","page_number":95},
  {"content":"\r\nقباد چند پسر داشت ولى هيچيك از آنان در نظرش گزيده تر از خسرو نبودند كه تمام آثار شرف و بزرگوارى در او جمع بود ، ولى نوشروان بدگمان و گرفتار سوء ظن بود و قباد اين حالت او را نمىپسنديد روزى به او گفت « پسركم همه صفاتى كه لازمه پادشاهى است در تو جمع است جز آنكه بدگمانى در تو هست و بدگمانى نابجا موجب گناه و رنج و تباهى كارهاست » .\r\nخسرو از پدر پوزش خواست و از گمان بد كه در دل داشت دست بداشت و به اصلاح خويشتن پرداخت :\r\n\r\nخسرو انوشروان :\r\nچون از پادشاهى قباد چهل و سه سال گذشت مرگ او فرارسيد و كار را به پسر خود انوشروان سپرد [ 115 
  ] و او پس از پدر به پادشاهى رسيد و دستور به تعقيب و جستجوى مزدك پسر مازيار [ 116 
  ] داد مزدك براى مردم ارتكاب كارهاى حرام را روا دانسته بود و مردم فرومايه را بانجام كارهاى زشت تشويق مىكرد و غصب اموال را براى غصبكنندگان و ستم را براى ستمكاران آسان كرده بود ، به جستجوى او برآمدند و او را گرفتند و انوشروان دستور داد او را كشتند و بر دار كشيدند و هر كس را كه به آيين او بود كشتند .\r\nانوشروان كشور را به چهار بخش تقسيم كرد و بر هر بخش مردى از معتمدان خويش را گماشت ، يك بخش خراسان و سيستان و كرمان بود ، بخش دوم اصفهان و قم و ناحيه جبل و آذربايجان و ارمنستان بود ، بخش سوم فارس و اهواز تا بحرين و بخش چهارم عراق تا مرز كشور روم . هر يك از اين فرمانروايان چهارگانه در آخرين حد شرف و اهميت بودند . انوشروان لشكرهايى به سرزمين هياطله فرستاد و تخارستان و زابلستان و كابلستان و چغانيان را گشود ، پادشاه تركان « سنجبو خاقان » مردم كشور را جمع و آماده ساخت و به سوى خراسان آمد و بر شهرهاى چاچ و فرغانه و سمرقند و كش و\r\n\r\n","description":"","footnote":"\r\n115 - عبارت متن چنان است كه قباد در چهل و سه سالگى درگذشت ، مرحوم صادق نشات هم همانگونه ترجمه كرده‌اند ولى اشتباه است ، مسعودى در مروج الذهب ص 195 ج 2 چاپ پاريس مدت پادشاهى قباد را چهل و سه سال ثبت كرده است ، فردوسى چهل سال گفته است ، شاهنامه ص 78 ج 7 چاپ ژولمول . ( م ) .\r\n116 - طبرى نام پدر مزدك را بامداد ثبت كرده است ، ص 646 ترجمه آقاى پاينده . ( م ) .\r\n","page_name":" 96 ","page_number":96},
  {"content":"\r\nنسف غلبه كرد و خود را به بخارا رساند .\r\nچون اين خبر به انوشروان رسيد پسرش هرمز را كه پس از او به پادشاهى رسيد به فرماندهى سپاهى گران گماشت و او را براى جنگ با خاقان ترك گسيل داشت ، او حركت كرد و چون نزديك خاقان رسيد ، خاقان سرزمينها و شهرهايى را كه تصرف كرده بود تخليه كرد و به كشور خود بازگشت ، انوشروان هم به پسرش هرمز نامه نوشت و به او دستور بازگشت داد .\r\n\r\nايران و روم بروزگار انوشروان :\r\nگويند ، خالد بن جبله غسانى با نعمان بن منذر [ 117 
  ] جنگ كرد ، و مقصود منذر دوم است ، كه دو منذر و دو نعمان بوده‌اند ، منذر اول همان كسى است كه عهده دار تربيت بهرام گور بود و منذر دوم معاصر انوشروان بوده است . كارگزاران و فرمانداران انوشروان در مرزهاى سرزمينهاى عرب بودند ، خالد از ياران منذر گروه بسيارى را كشت و اسبها و شتران منذر را به غارت برد ، منذر براى انوشروان نامه نوشت و او را از رفتار خالد بن جبله آگاه كرد .\r\nانوشروان به قيصر نامه نوشت كه به خالد دستور دهد خسارتهاى منذر و خونبهاى كشته شدگان را بپردازد و اموال منذر را برگرداند ولى قيصر به نامه انوشروان توجه نكرد و انوشروان براى جنگ با او آماده شد و حركت كرد و در سرزمين جزيره كه در آن هنگام در دست روميان بود پيشروى كرد و شهرهاى دارا ، رها ، قنسرين ، منبج [ 118 
  ] و حلب را گشود و خود را به انطاكيه رساند و آن را كه بزرگترين شهر جزيره و شام بود گرفت و مردم آن شهر را اسير كرد و به عراق آورد و دستور داد كنار تيسفون شهرى براى آنان همچون انطاكيه بسازند ، خيابانها و كوچه ها و خانه هاى آن كاملا مانند آن بود و آن را « زبرخسرو » ناميد و آن همان شهرى است كه كنار مداين است و آن را روميه هم مىگويند [ 119 
  ] آنگاه روميان را\r\n\r\n","description":"","footnote":"\r\n117 - بدون ترديد ، منذر بن نعمان صحيح است ، از عبارات بعد معلوم مىشود ، مصحح كتاب متوجه نشده‌اند ، مرحوم نشات هم توجه نفرموده است ( م ) .\r\n118 - رها ، شهرى بزرگ در 190 كيلومترى شمال شرقى حلب ، منبج هم نزديك آن است .\r\n119 - زبرخسرو در معجم البلدان نيامده است ولى در باب روميه ضمن توضيح به اين موضوع هم اشاره كرده است ، ر . ك ، ص 331 ج 4 چاپ مصر 1906 ميلادى ( م ) .\r\n","page_name":" 97 ","page_number":97},
  {"content":"\r\nبان شهر منتقل كرد و هر كس از ايشان به خانه يى كه همچون خانه خود بود رفت و مردى از مسيحيان اهواز بنام يزدفنا را بر كارهاى ايشان و حكومت آن شهر گماشت .\r\nسپس قيصر به انوشروان نامه نوشت و از او تقاضاى صلح كرد و از انوشروان خواست كه شهرهايى را كه گرفته است بانان برگرداند و قيصر همه ساله خراج خواهد پرداخت ، نوشروان خوش نمىداشت مخالفت و ستم كند و به قيصر پاسخ مثبت داد ، و شروين دستباى را مامور كرد تا همه ساله خراج قيصر را بگيرد و بفرستد ، شروين همراه خزين [ 120 
  ] برده مشهور و آگاه خود در دربار قيصر روم مقيم شد ، او جوانمرد و سواركار و دلير بود .\r\nچون انوشروان از شام آهنگ بازگشت كرد سخت بيمار شد و بسوى شهر حمص رفت و با لشكريان خود همانجا ماند تا بهبود يافت و قيصر آنچه را مورد نياز لشكر انوشروان بود فراهم مىساخت تا آنكه از آنجا رفت .\r\nگويند انوشروان پسرى بنام انوشزاد داشت كه مادرش مسيحى و بسيار زيبا و انوشروان شيفته او بود ، و از او خواست آيين مسيحى را رها كند و زرتشتى شود و او نپذيرفت ، انوشزاد هم مسيحيت را از مادر به ارث برد و با پدر در آيين مخالفت كرد و انوشروان بر او خشم گرفت و دستور داد او را در شهر جندىشاپور زندانى كردند .\r\nهنگام لشكركشى انوشروان به شام خبر بيمارى و ماندنش در حمص به اطلاع انوشزاد رسيد زندانيان را به شورش واداشت و درهاى زندان را شكست و بيرون آمد و فرستادگان خود را در ميان مسيحيان جندىشاپور و ديگر شهرهاى اهواز فرستاد و بر اموال دست يافت و خبر مرگ پدر خويش را انتشار داد و براى حركت به عراق آماده شد .\r\nفرماندار انوشروان در شهر تيسفون به انوشروان نامه نوشت و داستان پسر و خروج او را نوشت و انوشروان براى او چنين نوشت .\r\n« سپاهيان را براى مبارزه با او بفرست و در جنگ با او جانب احتياط را رعايت كن و چاره انديشى كن تا او را زنده دست گير سازى و اگر سر نوشت چنين\r\n\r\n","description":"","footnote":"\r\n120 - در متن خرين چاپ شده و در آخر كتاب آن را به ( خزين ) تصحيح كرده‌اند . ( م ) .\r\n","page_name":" 98 ","page_number":98},
  {"content":"\r\nبود كه كشته شود خونى رايگان و جانى بىارزش از دست رفته است ، و خردمند مىداند كه صفاى دنيا هيچگاه خالى از كدورت نيست و راحت آن پايدار نمىماند ، اگر چيزى بتواند خالى از نقص باشد بايد باران باشد كه سرزمين مرده را زنده مىكند يا پرتو روز است كه چون بر مردم خفته مىتابد ايشان را بيدار مىكند و مردم شب كور را بينا مىسازد با وجود اين چه بسا اشخاص كه از باران آزار مىبينند و ساختمانهايى كه فرومىريزد و چه بسيار كسانى كه در صاعقه و سيل باران از ميان مىروند و در نيمروز هم چه بسيار زيانها و تباهىها وجود دارد ، اين دانه كوچك و ماده فسادى را كه در محيط تو فراهم شده است ريشه كن ساز ، بسيارى آن قوم ترا نترساند براى آنان شوكتى باقى نمىماند و چگونه ممكن است براى مسيحيان شوكتى باقى بماند و حال آنكه در دين ايشان آمده است كه اگر بر گونه چپ كسى طپانچه زدند گونه راست خود را هم آماده سازد ، اگر انوشزاد و يارانش تسليم شدند آنانى را كه زندانى بوده‌اند به زندان برگردان و در خوراك و پوشاك آنان را در مضيقه اى بيش از آنچه بوده‌اند قرار مده ، فرماندهان نظامى را كه با آنان بوده‌اند گردن بزن و بر ايشان هيچگونه رافت و مهربانى مكن و افراد فرومايه و عادى را كه با ايشان بوده‌اند رها كن و متعرض ايشان مشو ، آنچه درباره سختگيرى و عقوبت بر كسانى كه به انوشزاد ناسزا مىگويند و نام مادرش را مىبرند نوشته بودى فهميدم ، بدان كه اين گروه داراى كينه هاى نهانى و دشمنى پوشيده‌اند و دشنام دادن به انوشزاد را بهانه دشنام دادن و ناسزاگويى بر ما قرار داده‌اند و اكنون كه در تاديب ايشان موفق شدى ديگر به كسى اجازه مده كه چون ايشان سخن گويند ، و السلام » .\r\nانوشروان از بيمارى خود بهبود يافت و با سپاههاى خويش به پاى تخت خود برگشت پسرش انوشزاد را اسير كرده بودند و با او چنان رفتار شد كه دستور داد .\r\n\r\nخراج در روزگار انوشروان :\r\nگويند ، پادشاهان ايران براى در آمد غلات زمينها خراج پسنديده اى تعيين كرده بودند كه بر نصف و يك سوم و يك چهارم و يك پنجم تا يك دهم\r\n","description":"","footnote":"","page_name":" 99 ","page_number":99},
  {"content":"\r\nمحصول معمول بود و بستگى به نزديكى زمينهاى كشاورزى به شهرها و فراوانى و خوبى محصول داشت ، قباد تصميم داشت آن قانون را لغو و قانون تازه اى براى خراج وضع كند ، اما پيش از آنكه زمينها را مساحى كنند درگذشت و انوشروان دستور داد آن را تمام كنند ، و چون از اين كار فارغ شدند به دبيران دستور داد طبقه بندى كنند و ميزان خراج را تعيين كنند ، پرداخت خراج را بر چهار گروه اختصاص داد و افراد خاندانهاى اصيل و مرزبانان و سران لشكر و دبيران و خدمتگزاران شاهى را از پرداخت خراج معاف كرد ، همچنين اشخاصى را كه كمتر از بيست و بيشتر از پنجاه سال داشتند از پرداخت ماليات معاف كرد ، و دستور داد از اين آيين نامه سه نسخه تهيه كنند يك نسخه را در ديوان خود و نسخه ديگر را در ديوان خراج نهاد و نسخه سوم آن را در اختيار قضات در شهرستانها قرار گيرد تا بتوانند كارگزاران را از تخلف از آن دستور [ 121 
  ] بازدارند و دستور داده بود ماليات را در سه موعد بگيرند و ديوانى را كه ماليات در آن مورد رسيدگى و دريافت قرار مىگرفت « سراى شمرة » [ 122 
  ] مىناميدند و معنى آن اقساط سه گانه بود و امروز آن را سراى شمرج مىگويند و شمره به معنى حساب است .\r\nانوشروان همچنين مقرر داشت كه خراج سرانه و غلات از بينوايان و مردم بيمار زمين گير گرفته نشود و در صورتى كه به محصول آفت مىرسيد به نسبت آفت از ماليات معاف مىداشتند و براى انجام اين كارها مردمى مورد اعتماد و دادگر را برگماشت كه با انصاف و مدارا رفتار كنند .\r\nميان پادشاهان ايران هيچكس از انوشروان بيشتر در طلب علم كوشا نبود و خود جامع فنون ادب و حكمت بود ، اديبان و حكيمان را به خود نزديك مىساخت و قدر و منزلت ايشان را مىشناخت ، بزرگترين دانشمندان روزگار او بزرگمهر پسر بختكان بود كه از حكيمان و خردمندان نامى ايران است و انوشروان او را بر عموم وزيران و علماى روزگار خود برترى مىداد .\r\nخسرو انوشروان يكى از دبيران نامدار و مشهور به خرد و كفايت بنام بابك پسر نهروان را به فرماندهى ديوان لشكر گماشت و او به انوشروان چنين گفت ، « اى شهريار مرا بر كارى گماشتى كه مصلحت آن چنين است كه تا\r\n\r\n","description":"","footnote":"\r\n121 - كلمه دستور در متن عربى به كار رفته است به ضم دال ، ( م ) .\r\n122 - يعنى شماره .\r\n","page_name":" 100 ","page_number":100},
  {"content":"\r\nحدودى در آن خشونت و رزم ، بايد هر چهار ماه يك بار سپاه را سان ديد و هر طبقه را وادار به تكميل ابزارها و سلاح ايشان كرد ، و آموزگاران نظامى را كه مامور آموزش اسب سوارى و تيراندازى هستند بايد در نظر داشت و مواظب كوتاهى و مبالغه ايشان بود و اين كارها وسيله اجراى صحيح سياست است » .\r\nانوشروان گفت پرسشكننده از پاسخ دهنده در اين كار بهره بيشترى ندارد زيرا خوبى آن براى هر دو است و آسايش آن هم به پاسخ دهنده مىرسد ، هر چه مىخواهى بكن .\r\nبابك دستور داد براى او سكويى در ميدان سان ساختند و فرشهاى گرانبها بر آن گستردند و نشست و دستور داد بايد همه جنگجويان و نظاميان براى سان حاضر شوند و همگان جمع شدند ولى چون انوشروان را ميان ايشان نديد فرمان به بازگشت داد ، روز دوم هم آمدند باز هم انوشروان نيامده بود و فرمان بازگشت داد روز سوم منادى او ندا داد كه اى مردم نبايد هيچيك از نظاميان هر چند صاحب تاج و تخت باشد از حضور در سان خوددارى كند زيرا سان عمومى است و در آن هيچگونه مرخصى و رودربايستى نيست .\r\nچون اين خبر به انوشروان رسيد سلاح پوشيد و سوار شد و از برابر بابك گذشت جامه و سلاح جنگى سوار در آن روزگار عبارت بود از يك جامه بلند كه سوار و اسب را مىپوشاند و زره و سينه بند و كلاه خود و خفتان و دو بازوبند و دو ساقپوش و سپر و نيزه و گرزى كه به كمربند خود مىبستند و تبرزين [ 123 
  ] و عمودى آهنين و تركش كه در آن دو كمان و دو زه و سى تير بود و دو زه پيچيده كمان كه سوار از پشت سر خود مىآويخت ، انوشروان هم با سلاح كامل بدون آن دوزه پيچيده از برابر بابك گذشت ولى بابك از او نام نبرد ، انوشروان متوجه شد كه آن دوزه را نياويخته است و آويخت و براى بار دوم از برابر او گذشت و بابك نام او را اعلان كرد و گفت براى لايقترين افراد سپاه چهار هزار و يك درهم منظور مىشود و بيشترين دستمزد چهار هزار درهم بود و او براى انوشروان فقط يك درهم بيشتر مقرر داشت بابك چون از محل سان ديدن برخاست نزد انوشروان آمد و گفت شهريارا مرا بر اين خشونت سرزنش مكن كه قصد من\r\n\r\n","description":"","footnote":"\r\n123 - در متن عربى طبرزين است .\r\n","page_name":" 101 ","page_number":101},
  {"content":"\r\nرعايت دادگرى و انصاف و از بين بردن جانبدارى بود .\r\nانوشروان گفت هر كس براى استوارى كار و صلاح پادشاهى ما بر ما خشونت كند آن را تحمل مىكنيم همچنان كه انسان داروى بدمزه را تحمل مىكند و مىخورد باميد سودى كه از آن به او خواهد رسيد .\r\nگويند كشكر در آن روزگار شهرستان كوچكى بود انوشروان از ولايات بهرسير و هرمزدخرة و دشت ميشان بر آن افزود و آن را دو بخش قرار داد ، بخش جندىشاپور و بخش زندورد ، ناحيه خسرو ماه را بر ناحيه جوخى افزود و آن را به شش بخش تقسيم كرد بخش تيسفون كه همان مداين است و كنار دجله و سه فرسنگ پايينتر از « قباب حميد » قرار دارد و به زبان نبطى بان تيسفونج مىگويند و بخش گازر و بخش كلواذى و بخش نهر بوق و بخش جلولاء و بخش نهر ملك . [ 124 
  ]\r\n\r\n[ ظهور اسلام 
  ]\r\n\r\nتاريخ ايرانيان و تاريخ پيامبر ص :\r\nپيامبر ( ص ) در آخر روزگار پادشاهى انوشروان متولد شد . و تا هنگام پس از چهل سالگى كه به پيامبرى برانگيخته شد در مكه اقامت فرمود ، از اين مدت هفت سال پادشاهى انوشروان و نوزده سال پادشاهى هرمز و شانزده سال پادشاهى خسرو پرويز بوده است . [ 125 
  ] پيامبر ( ص ) پس از بعثت سيزده سال در مكه اقامت كرد و سپس به مدينه هجرت فرمود و در آن هنگام بيست و نه سال از پادشاهى خسرو پرويز گذشته بود ، ده سال هم در مدينه اقامت فرموده است ، و آن حضرت كه درود و سلام فراوان بر\r\n\r\n","description":"","footnote":"\r\n124 - زندورد : شهرى نزديك واسط و بجانب بصره كه پس از آبادى واسط رو بويرانى نهاده است .\r\nجوخى : كه به صورت جوخا هم ضبط شده است هم نام شهرى است و هم نام رودخانه يى ميان خانقين و خوزستان .\r\nكلمه قباب جمع قبه است و با آنكه ياقوت چند ناحيه را آورده است ولى از قباب حميد مطلبى نگفته است .\r\nجازر : گازر ، دهكده اى از نواحى نهروان نزديك مداين .\r\nكلواذى : در جانب شرق بغداد و بروزگار ياقوت ( قرن هفتم ) ويرانه بوده است .\r\nنهر بوق در بخش جنوبى بغداد است ، نهر ملك بخشى كه سيصد و شصت دهكده داشته است . اين موارد در معجم البلدان آمده بود و به برخى هم اشاره نشده است . ( م ) .\r\n125 - ملاحظه مىكنيد جمع اين سالها چهل و دو سال است و بدون ترديد اشتباه است زيرا در اين صورت بايد عمر حضرت ختمى مرتبت شصت و پنج سال باشد و باحتمال قوى اشتباه در مدت پادشاهى هرمز است ، فردوسى آن را چهارده ثبت كرده است . ( م ) .\r\n","page_name":" 102 ","page_number":102},
  {"content":"\r\nاو و خاندانش باد پس از كشته شدن خسرو پرويز رحلت كرد و هنگام مرگ عمر ايشان شصت و سه سال بود .\r\nو پنداشته‌اند كه در آخر روزگار انوشروان شغال در عراق فراوان شد و از سرزمينهاى تركان آمده بود ، مردم به هراس افتادند و تعجب كردند و چون خبر به انوشروان رسيد به موبد گفت بسيار تعجب مىكنم از اين جانوران وحشى كه سرزمين ما را در نور ديده‌اند ، موبد گفت ، اى پادشاه از اخبار پيشينيان چنين به من خبر رسيده است كه در هر سرزمين كه ستم بر داد غلبه كند جانوران درنده و وحشى آنجا روى مىآورند ، انوشروان چون اين سخن را شنيد نسبت به روش كارگزاران خود شك و ترديد كرد سيزده تن از افراد امين را كه هيچ چيز از او پوشيده نمىداشتند برگزيد و آنان را بطور ناشناس به اطراف كشور خود گسيل داشت ، آنان بازآمدند و اخبارى از بدرفتارى كارگزارانش به او دادند كه اندوهگين شد و نود تن از آنان را خواست و گردن زد ، ديگر كارگزاران خود را موظف به دادگرى كردند .\r\n\r\nپادشاهى هرمزد .\r\nخسرو انوشروان چند پسر داشت كه مادر همه شان از مردم عادى يا كنيز بودند غير از هرمزد كه پس از او به پادشاهى رسيد ، او مادرش دختر خاقان ترك و مادر مادرش هم ملكه بود و به همين جهت پدر تصميم گرفت او را پس از خود پادشاه كند و جاسوسانى بر او برگماشت تا اخبار او را گزارش دهند و اخبارى به انوشروان دادند كه دوست مىداشت و براى او فرمانى نوشت و آن فرمان را نزد پيشواى پارسايان دينى به وديعت سپرد و چون چهل و هشت سال از پادشاهى نوشروان گذشت مرد .\r\nچون انوشروان درگذشت پسرش هرمزد پادشاه شد و روزى كه به پادشاهى رسيد چنين گفت .\r\n« بردبارى مايه پايدارى پادشاهى و خرد قوام دين و دوستى و مدارا اساس فرمانروايى است و هوشمندى مايه انديشه است . اى مردم خداوند ما را به پادشاهى اختصاص داد و شما را به بندگى ، پادشاهى ما را گرامى داشت و شما\r\n","description":"","footnote":"","page_name":" 103 ","page_number":103},
  {"content":"\r\nرا در پناه آن از بردگى آزاد فرمود به ما عزت بخشيد و شما را در پناه عزت ما عزيز فرمود ، حكومت ميان شما را بر گردن ما آويخت و شما را ملزم به اطاعت فرمان ما كرد ، شما هم اكنون دو گروهيد ، گروهى نيرومند و گروهى ناتوان ، هرگز نبايد نيرومند شما ناتوان را طعمه خود قرار دهد و نبايد ناتوان شما نسبت به نيرومند نيرنگى زند و هيچ نيرومندى انديشه برترى بر ناتوانان در سر نپروراند كه اين مايه سستى و اهانت به مقام ماست ، و هيچ زير دستى آرزو نكند كه زبردست و غالب گردد كه موجب از هم پاشيدگى نظم و نرسيدن به آرزوى درست است كه مىخواهيم بان برسيم ، و اى مردم بدانيد كه سياست ما توجه نسبت به نيرومندان در بالا بردن مقام ايشان است نه چيرگى بر ايشان و مهربانى بر ناتوانان و دفاع از ايشان و جلوگيرى از نيرومندان كه نسبت بايشان ستم روا ندارند و بر ايشان تعدى نكنند و بدانيد كه خواسته هاى شما از ما در گرو برآوردن خواسته هاى ما از شماست و نياز ما به شما موجب برآوردن نياز شماست ، كارهاى دشوارى كه شما از ما مىخواهيد در نظر ما آسان است ولى كارهاى آسانى كه ما از شما مىخواهيم در نظر شما سنگين و دشوار است . و ما آنچه را كه شما از انجام آن ناتوانيد انجام مىدهيم ، اگر شما خود را موظف بدانيد كه از آنچه شما را نهى مىكنيم خوددارى و بانچه فرمان مىدهيم رفتار كنيد خوبى پادشاهى ما و روش پسنديده ما را خواهيد ستود .\r\nاى مردم كارهايى را كه ظاهرا شبيه يك ديگرند تشخيص دهيد هرگز پارسايى را ريا كارى و ريا كارى را مراقبت و كاردانى مدانيد شرارت را شجاعت و ستم را حزم و دورانديشى و رحمت خدا را نقمت و كار مخوف را ناچيز مشماريد ، نيكى نسبت به نزديكان را چاپلوسى و كيفر دادن را انتقام و شك و ترديد را وسيله تبرئه كردن و انصاف را سستى و كرم را عجز و ناتوانى و بىحوصلگى را عادت و رعايت فضيلت را خوارى و زبونى و ادب را خرد و گمراهى را غفلت و مكر و خيانت را ضرورت و پاكدامنى را ظاهرسازى و ظاهرسازى را پارسايى و پرهيزگارى را ترس و احتياط را جبانى و حرص را كوشش و جنايت را غنيمت و اقتصاد را بخل و سختگيرى و بخل را اقتصاد و اسراف را گشاده دستى و بخشش را اسراف و خيره سرى را بلند همتى و شرافت را\r\n","description":"","footnote":"","page_name":" 104 ","page_number":104},
  {"content":"\r\nخيره سرى مدانيد .\r\nهمچنين خوشى را بردبارى و نامرادى را استحقاق مشمريد ، بركشيدن و ترقى دادن ناكسان را پسنديده و مسخرگى را ظرافت و واماندگى را پايدارى و ثابت قدمى و پايدارى را كودنى و سخنچينى را وسيله و ابزار كار و فتنه انگيزى را مقصد خود قرار مدهيد ، نرمى و ملايمت را ضعف و ناتوانى و دشنام دادن را دادخواهى و انتقام و سخن سست را بلاغت و بلاغت را پيچيدگى گفتار و تمايل به برآوردن خواسته هاى اشخاص شرور را سپاسگزارى و چربزبانى را موافقت و يارى دادن برستم را خويشتندارى و خودنمائى را جوانمردى و عياشى را سرگرمى و ظلم و ستم را وسيله رسيدن به هدف و زورگويى را عزت و خوشگمانى را تفريط و عوام فريبى را خيرخواهى و فريب كارى را زيركى و ريا را مهربانى مدانيد ، و سستى در كار را مآلانديشى و شرم و حيا را بيمناكى و ابلهى را قدرت و دخالت بيهوده در امور را پايدارى و سركشى را پناه و رشك و حسد را مايه آرامش دل مدانيد ، به خود شيفتگى را كمال و بىمبالاتى را حميت و كينه توزى را فضيلت و مكرمت ، و سختگيرى را احتياط ، و ظلم را ناچارى و ترس و بزدلى را هوشيارى و ادب را پيشه و وسيله قرار مدهيد ، گله گزارى را تبهكارى و جاه طلبى را بزرگ منشى و سر نوشت را بهانه انجام گناه مشمريد ، آن چه نشدنى است شدنى و آنچه شدنى است ناشدنى مپنداريد .\r\nو بهر حال از كارهاى پست در امورى كه متشابه يك ديگرند پرهيز كنيد و بر آنچه كه در انجام آن از ما بهره مند مىشويد پايدارى كنيد كه پايدارى شما در اجراى فرمان ما وسيله رستگارى شما از خشم ماست ، و كناره گيرى شما از مخالفت با ما موجب سالم ماندن شما از عقوبت ما خواهد بود .\r\nاما عدل و دادگرى كه ما براى رسيدن بان مىكوشيم و به صلاح ما و شما خواهد بود اين است كه همه شما در نزد ما برابر و يكسان باشيد و به زودى اين را خواهيد دانست كه چگونه نيرومندان را از ستم به ناتوانان بازخواهيم داشت و خود ما كارهاى درماندگان و بيچارگان را سرپرستى مىكنيم و زيردستان را بجاى خود خواهيم نشاند و اشخاص فرومايه را كه بخواهند به منزلتى كه شايسته آن نيستند برسند از آن بازخواهيم داشت مگر آنانى را كه استحقاق آن را با همت\r\n","description":"","footnote":"","page_name":" 105 ","page_number":105},
  {"content":"\r\nبلند و آزمايش و پايمردى داشته باشند . و اى مردم بدانيد كه ما ميان تازيانه و شمشير خود جدايى افكنده‌ايم و آن دو را با حوصله و روش پسنديده به كار مىبريم هر آن كس كه نسبت به نعمت ما ناسپاس باشد و با فرمان ما مخالفت ورزد و آنچه را كه از آن نهى كرده‌ايم مرتكب شود در آن صورت ما از اصلاح رعيت خود غفلت نخواهيم كرد و كارها را با كيفر و مجازات كسانى كه با فرمان ما مخالفت و نسبت به روش ما تعدى و ستم و براى تباهى پادشاهى ما كوشش كند رو به راه خواهيم ساخت و هيچكس نبايد طمع چشمپوشى از ما داشته باشد و يا آرزومند نرمى و ملايمت از سوى ما باشد ، كه ما در انجام و اجراى حقى كه خداوند بر گردن ما نهاده است كوتاهى نخواهيم كرد ، خود را به دو روش عادت دهيد و براى يكى از آن دو آماده سازيد .\r\nيا در آنچه صلاح شماست پايدار باشيد يا در مخالفتهايى كه مىكنيد بر خود بيمناك باشيد . و بايد اين را براى جهاندارى و پادشاهى ما مراعات كنيد . تهديد و وعيد ما را كوچك مشمريد و گمان مكنيد كه كردار ما مخالف گفتار ما باشد ، و دوست داشتيم كه شما را از راه و روش خود آگاه سازيم كه چشمپوشى و رودربايستى نخواهد بود و كوشيديم كه پيش از هر كار مطالب را بازگو كنيم تا بهانه و عذرى باقى نماند و ما با روشى مناسب و دادگرى ميان رعيت رفتار خواهيم كرد ، شما هم اطاعت و فرمانبردارى را برگزينيد كه مايه الفت و پايدارى خواهد بود ، به وعده هايى كه داده‌ايم اعتماد كنيد و از وعيد و تهديد ما بيمناك باشيد و از خداوند مىخواهيم كه شما را از وسوسه شيطان و گمراهى او محفوظ دارد و شما را در آنچه به او نزديك مىسازد و به خرسندى او نائل مىگرداند يارى فرمايد و سلام و درود بر شما باد » .\r\nچون مردم اين سخنان را شنيدند ، ناتوانان و زيردستان خشنود شدند و به يك ديگر مژده دادند و بازوان زورمندان سست شد و ايشان را ناخوش آمد و از دستيازى و خشم نسبت به ناتوانان خوددارى كردند .\r\nهرمزد پادشاهى بود كه در حسن سيرت مىكوشيد و براى اصلاح كار رعيت تلاش مىكرد و نسبت به ضعيفان مهربان و بر زورمندان سختگير بود .\r\n","description":"","footnote":"","page_name":" 106 ","page_number":106},
  {"content":"\r\nدادگرى او چنان بود كه همه ساله براى تابستان به سرزمين ماهان [ 126 
  ] مىرفت و تابستان را آنجا مىگذراند و به هنگام حركت دستور مىداد منادى او ميان لشكريان ندا دهد كه از زيان رساندن به كشاورزان پرهيز كنيد و براى مراقبت از اين كار و تعقيب كسانى كه سركشى كنند مردى از معتمدان خويش را مىگماشت . در يكى از اين سفرها پسرش خسرو پرويز كه پس از او پادشاه شد همراهش بود و روزى يكى از اسبهاى خسرو وارد مزرعه اى در راه شد و كشت و زرع را تباه كرد ، كشاورز آن اسب را گرفت و به معتمد داد ، و او نمىتوانست خسرو پرويز را مجازات كند ناچار موضوع را به پدرش هرمزد گزارش داد و او فرمان داد هر دو گوش و دم اسب را ببرد و پسرش را صد برابر مردم عادى جريمه كند ، معتمد با اين فرمان از نزد شاه بيرون شد تا آن را اجرا كند ، خسرو پرويز گروهى از سرداران و بزرگان را نزد معتمد فرستاد تا از او بخواهند كه چون بريدن دم و گوشهاى اسب را به فال بد مىگيرند از آن كار خوددارى كند و در عوض خسرو پرويز هزار برابر ديگر مردم به كشاورز غرامت بپردازد ، معتمد نپذيرفت و دستور به قطع دم و گوشهاى اسب داد و از خسرو پرويز هم معادل ديگران غرامت گرفت .\r\nهرمزد همت و مقصدى جز اصلاح امور ضعيفان نداشت و داد ايشان را از نيرومندان مىگرفت و در پادشاهى او توانا و ناتوان يكسان بودند .\r\nهرمزد پادشاهى مظفر و منصور بود و به هر چه اراده مىكرد مىرسيد و هيچگاه لشكر او منهزم نشد و بيشتر اوقات از مداين غايب بود زمستان را در عراق و تابستان را در منطقه نهاوند مىگذراند .\r\nدر سال يازدهم پادشاهى او دشمنان از هر سو او را همچون زه كمان احاطه كردند ، از سوى شرق شاهنشاه [ 127 
  ] تركان پيش آمد و خود را به هرات رساند و كارگزاران هرمز را از آن شهر بيرون كرد ، از سوى مغرب هم پادشاه روم تا نزديك نصيبين پيش آمد كه شهرهاى آمد و ميافارقين و دارا و نصيبين را باز پس\r\n\r\n","description":"","footnote":"\r\n126 - منظور از ماهان ( دو ماه ) ماه كوفه و ماه بصره است و به دينور و نهاوند هم اطلاق شده و مقصود همين دوم است .\r\n127 - اين كلمه به همين صورت در متن آمده است و به كار بردن آن براى شاه تركان تازگى دارد ( م ) .\r\n","page_name":" 107 ","page_number":107},
  {"content":"\r\nگيرد [ 128 
  ] و از سوى ارمنستان پادشاه خزر پيش آمد و در آذربايجان پيشروى كرد و لشكرها را در آن سرزمين فرستاد .\r\nچون اين اخبار به هرمز رسيد نخست از قيصر روم شروع كرد و شهرهايى را كه پدرش انوشروان گرفته بود به او بازداد و از او تقاضاى صلح كرد قيصر هم پذيرفت و بازگشت .\r\nهرمز آنگاه به كارگزاران و فرمانداران خود در ارمنستان و آذربايجان نوشت كه همگان متفق شدند و بسوى شاه خزر رفتند و او را از آن سرزمين بيرون راندند .\r\nچون هرمز از اين دو كار فارغ شد همت خويش را صرف جنگ با شاه ترك كرد و او سختترين دشمن هرمز بود .\r\nهرمز به بهرام پسر بهرام گشنس كه ملقب به چوبينه بود و استاندارى مرزهاى آذربايجان و ارمنستان را بر عهده داشت نوشت كه نزد او آيد ، چيزى نگذشت كه بهرام آمد هرمز به او بار داد و چون در آمد او را بر صدر مجلس نشاند و گراميش داشت و با او خلوت كرد و گفت مىخواهد او را براى رويارويى با پادشاه ترك گسيل دارد .\r\nبهرام شتابان فرمان او را پذيرفت و هرمز دستور داد بهرام را بر خزانه و اسلحه خانه اختيار دهند و ديوان سپاه را در اختيارش بگذارند تا هر كس را مىخواهد براى همراهى خود بگزيند ، بهرام در ديوان سپاه آمد و بزرگان و سرداران را گرد آورد و دوازده هزار از سواران را كه همگان به چهل سالگى رسيده بودند برگزيد .\r\nچون اين خبر به شاه رسيد به او گفت « چرا فقط اين تعداد را برگزيدى و حال آنكه مىخواهى با اين گروه به جنگ سيصد هزار مرد به روى ؟ » . بهرام گفت اى پادشاه مگر نمىدانى كه چون كيكاوس اسير و در حصار ما سفرى [ 129 
  ] زندانى شد رستم فقط با دوازده هزار مرد رفت و او را از چنگ صد هزار مرد نجات داد و بيرون كشيد .\r\n\r\n","description":"","footnote":"\r\n128 - در صفحات پيش درباره اين شهرها توضيح داده شد ( م ) .\r\n129 - اين نام در طبرى نيامده است ، در منابع جغرافياى قديم هم نديدم در شاهنامه هم نيامده است نه در مازندران و نه در جنگ با هاماوران يمن . ( م ) .\r\n","page_name":" 108 ","page_number":108},
  {"content":"\r\nهمچنين اسفنديار هنگامى كه براى خونخواهى بسوى ارجاسب حركت كرد دوازده هزار تن با او بودند ، كيخسرو هم گودرز را براى انتقام خون پدرش سياوش با دوازده هزار تن گسيل داشت و او بر سيصد هزار تن پيروز شد ، و هر لشكرى كه با دوازده هزار تن تار و مار نشود با هيچ نيرويى از پاى در نمىآيد . هنگامى كه بهرام با لشكرها از مداين بيرون مىرفت هرمز با او بدرود كرد و گفت « از ستم و سركشى بپرهيز كه نتيجه ستم به ستمگر برمىگردد و بر تو باد كه پايبند وفا باشى كه مايه نجات است و زينهار كه همواره با آرايش جنگى و آمادگى حركت كنى و چون جايى فرود آمدى شخصا از سپاه خود مواظبت كن و آنان را از كار بيهوده و تباهى بازدار ، و پيش از رايزنى و مشورت تصميم مگير و با مردم خيرخواه و امين مشورت كن » . هرمز كه به بدرقه بهرام آمده بود برگشت و بهرام از راه اهواز حركت كرد . به پادشاه تركان خبر رسيد كه سپاهى براى جنگ او آمده است .\r\nهرمز پيش از آن مردى از سرداران خود بنام هرمزگرابزين را كه از زيركترين ايرانيان بود و سخت با تدبير و چاره انديش بود نزد پادشاه تركان فرستاد و به او گفت به شاه تركان چنين وانمود كند كه فرستاده شاه ايران است و براى صلح و جلب رضايت او آمده است ، هرمزگرابزين نزد او رفت و با خدعه و مكر او را از تباهى در خراسان بازداشت ، و چون شنيد كه بهرام چوبينه به هرات نزديك شده است شبانه گريخت و خود را به او رساند .\r\nچون خبر ورود لشكر ايرانيان به اطلاع پادشاه تركان رسيد به سالار نگهبانان خود گفت اين سوار كار حيله گر ايرانى را پيش من بياور و به جستجوى هرمزگرابزين برآمدند معلوم شد در دل شب گريخته است .\r\nپادشاه تركان براى رويارويى با بهرام چوبينه از هرات بيرون آمد و بر مقدمه لشكرش چهل هزار مرد بودند و چون روياروى شدند به بهرام چوبينه پيام داد كه نزد من آى و به من ملحق شو تا ترا پادشاه ايران زمين و مخصوصترين افراد به خودم قرار دهم ، بهرام به او پيام داد چگونه مرا بر ايران پادشاه مىكنى و حال آنكه پادشاهى ايران براى خاندانى است كه جايز نيست از ايشان به كس ديگرى واگذار شود ، و براى جنگ آماده شو و بشتاب .\r\n","description":"","footnote":"","page_name":" 109 ","page_number":109},
  {"content":"\r\nپادشاه ترك از اين پيام برآشفت و دستور داد شيپور جنگ نواختند و دو گروه بهم حمله ور شدند . پادشاه ترك بر تخت زرين روى تپه اى كه مشرف بر هر دو گروه بود قرار گرفت .\r\nچون جنگ ادامه يافت بهرام چوبين همراه صد تن از پهلوانان سوار كار لشكر خود آهنگ آن تپه كرد كسانى كه پيرامون پادشاه ترك بودند گريختند و او كه چنين ديد اسب خود را خواست و براى بهرام مشخص شد و تيرى به او زد كه از پاى در آمد و تركان كه چنين ديدند همگان گريختند ، پادشاه تركان پسر خود بلتكين را به جانشينى خود گماشته بود و چون خبر كشته شدن پدرش به او رسيد تركان را فراخواند و با گروه بسيارى از تركان آمد و گريختگان لشكر پدرش هم به او پيوستند .\r\nو چون بهرام از اين خبر آگاه شد به اطراف خراسان پيام داد و نيروى بسيارى پيش او آمدند و براى مقابله با بلتكين حركت كرد و كنار رودخانه بزرگ نزديك ترمذ روياروى شدند و هر دو گروه از يك ديگر بيمناك شدند و از دو سوى فرستادگانى براى پيشنهاد صلح آمد و شد كردند ، بهرام به بلتكين پيام داد كه شما خاقانها پادشاه ما فيروز را كشتيد ما هم خون او را ناديده گرفتيم و با شما صلح كرديم شما هم اكنون آنچنان رفتار كنيد ، بلتكين پاسخ داد صلح را در صورتى كه مورد تاييد و به فرمان هرمز باشد مىپذيريم و هر دو گروه بر جاى خود ماندند .\r\nبهرام موضوع را براى هرمز نوشت ، هرمز پاسخ داد بلتكين با خواص دولت او در كمال تكريم پيش من آيند و بلتكين با خواص و سران سپاه خود بسوى عراق حركت كرد و چون نزديك مداين رسيد هرمز براى استقبال او بيرون آمد و چون يك ديگر را ديدند هر يك به احترام ديگرى از اسب پياده شدند و هرمز احترام و بزرگداشت بلتكين را رعايت و آشكار كرد و او را در كاخ خود مسكن داد و هر يك از ديگرى پيمان موكد گرفت كه تا زنده هستند نسبت به يك ديگر با صلح و مسالمت رفتار كنند ، سپس هرمز به او اجازه داد و به كشور خود برگشت .\r\nچون بلتكين به خراسان رسيد بهرام چوبين با لشكريان خود به استقبال او آمد و او را تا مرز كشورش بدرقه كرد و بهرام بازگشت و در شهر بلخ ساكن شد و آنچه از لشكر شاه تركان به غنيمت گرفته بود براى هرمز فرستاد كه سيصد شتر بار\r\n","description":"","footnote":"","page_name":" 110 ","page_number":110},
  {"content":"\r\nبود .\r\nچون غنايم براى هرمز رسيد و بر او عرضه شد يزدان گشنس كه بزرگ و سالار وزيران بود گفت اى پادشاه اين چه سفره اى بوده است كه اين لقمه يى از آن است . اين سخن در دل هرمز اثر كرد و نسبت به امانت بهرام چوبين شك و ترديد كرد و پنداشت كار بدان سان بوده كه يزدان گفته است ، و ببين كه اين يك سخن چه گرفتارىها و جنگ و ستيزها را به بار آورد ، هرمز چنان خشمگين شد كه تمام خدمات پسنديده بهرام را ناديده گرفت و براى او غل و زنجير و كمربند زنانه و دوكدانى فرستاد و براى او نوشت بر من مسلم و ثابت شده است كه تو فقط اندكى از غنايم را براى من فرستاده اى و گناه از من است كه ترا مورد بزرگداشت قرار دادم ، اكنون غل و زنجيرى برايت فرستادم كه بر گردن نهى و كمربندى زنانه كه بر كمر بندى و دوكدانى كه در دست گيرى كه مكر و ناسپاسى عادت زنان است .\r\nچون اين نامه و چيزهاى همراه آن به بهرام رسيد خشم خود را فروخورد و دانست كه از جانب سخنچينان پيش آمده است ، غل و زنجير را بر گردن و كمربند را بر كمر بست و دوكدان را در دست گرفت و به بزرگان ياران خود بار داد و چون آمدند نامه را خواند و آنان از مضمون آن آگاه و از خير پادشاه نوميد شدند و دانستند كه او خدمات پسنديده ايشان را سپاسگزار نخواهد بود و گفتند ما هم همان سخن را مىگوييم كه قيامكنندگان نخستين پيش از ما به اردشير گفتند كه « نه شاه و نه يزدان وزيرش » و ما هم مىگوييم نه هرمز شاه و نه يزدان گشنس وزير .\r\nداستان قيامكنندگان نخستين اين بود كه يكى از حواريون نزد اردشير بابكان رفت و اردشير دعوت او را پذيرفت و بر آيين مسيح ( ع ) در آمد و اردشير بروزگار او بود [ 130 
  ] ، وزير اردشير يزدان هم از او پيروى كرد ايرانيان از اين كار خشمگين شدند و تصميم به خلع اردشير گرفتند ولى اردشير اظهار داشت از تصميم خود برگشته است و او را بر پادشاهى باقى گذاشتند .\r\nياران بهرام چوبين به او گفتند اگر تو بر خلع هرمز و قيام بر ضد او با ما\r\n\r\n","description":"","footnote":"\r\n130 - منظور چيست ؟ يعنى معاصر حضرت مسيح يا آن حوارى ؟ ( م ) .\r\n","page_name":" 111 ","page_number":111},
  {"content":"\r\nهمراهى كنى با تو خواهيم بود و گر نه ترا خلع و كس ديگرى را بر خود سالار مىكنيم ، بهرام چون آنان را يك دل و هماهنگ ديد با اندوه و ناخوشى با ايشان موافقت كرد ، هرمزگرابزين و يزدك دبير شبانه از اردوگاه بهرام چوبين گريختند و خود را به مدائن رساندند و خبر را به هرمز گزارش دادند .\r\nبهرام همراه لشكريان خود براى جنگ با هرمز بسوى عراق حركت كرد و چون به شهر رى رسيد آنجا اقامت كرد و سكه اى با تصوير خسرو پرويز پسر هرمز شاه و نام او ساخت و دستور داد ده هزار درهم سكه زدند و پوشيده آنها را به مداين فرستاد و ميان مردم پخش كرد و چون هرمز از آن آگاه شد ترديد و شك نكرد كه پسرش خسرو براى رسيدن به پادشاهى دسيسه مىكند و خود او دستور داده است كه آن سكه ها زده شود ، بهرام چوبينه هم همين را مىخواست . هرمز تصميم گرفت خسرو پرويز را بكشد و او شبانه بسوى آذربايجان گريخت و مقيم آن سرزمين شد ، هرمز بندويه و بسطام را كه دايىهاى خسرو پرويز بودند احضار كرد و درباره خسرو از ايشان پرسيد گفتند خبرى از او نداريم ، هرمز بان دو بدگمان شد و دستور داد هر دو را زندانى كردند .\r\nهرمز آنگاه مشاوران خود را جمع و با ايشان مشورت كرد و آنان گفتند اى پادشاه در كار بهرام چوبين شتاب كردى معتقديم كه يزدان گشنس را پيش بهرام بفرستى و بهرام حتما او را نخواهد كشت و هر گاه يزدان نزد او برود و پوزش خواهى و اقرار به گناه كند بهرام را دل خوش كرده اى و او را به طاعت بر مىگردانى و بدين وسيله از خونريزىها جلوگيرى مىكنى و هرمز اين پيشنهاد را پذيرفت .\r\nيزدان گشنس را گسيل داشت و او چون آماده حركت شد پسر عمويش كه بواسطه جرمى زندانى و در زندان شاهى بود به او پيام داد كه از شاه خواهان عفو او شود و او را با خود همراه ببرد و مىتواند در كارها او را يارى دهد ، يزدان چنان كرد و او را با خود برد ولى چون به شهر همدان رسيد به پسر عمويش بدگمان شد و به شاه نامه اى نوشت كه او را برگردانده تا شاه او را بكشد يا به زندان برگرداند چه او بدكار و خونريز است و به او گفت براى برخى از كارها نامه اى براى شاه نوشته‌ام شتابان برو و اين نامه را به شاه بده و هيچكس را بر اين كار آگاه مكن .\r\n","description":"","footnote":"","page_name":" 112 ","page_number":112},
  {"content":"\r\nآن مرد هم به ترديد افتاد و چون از نزد يزدان گشنس بيرون آمد نامه را گشود و خواند كه در آن دستور به كشتن او داده شده است ، پيش او برگشت كه در خلوت بود و او را بزد و بكشت و سرش را برداشت و پيش بهرام چوبين كه در رى بود رفت و سر را مقابل او انداخت و گفت اين سر دشمن تو يزدان كشنس است كه نزد شاه براى تو سخنچينى كرد و دل او را بر تو تباه ساخت ، بهرام به او گفت اى بزه كار تو يزدان را با شرف و مقامى كه داشت كشتى و او پيش من مىآمد كه از كار خود پوزشخواهى كند و ميان من و شاه را اصلاح دهد ، بهرام دستور داد گردنش را زدند .\r\nچون خبر كشته شدن يزدان گشنس كه در نظر درباريان بسيار ارجمند بود به ايشان و سرداران نظامى و بزرگان كشور رسيد با يك ديگر ملاقات و گفتگو كردند و تصميم به خلع هرمز و پادشاه نمودن پسرش خسرو گرفتند ، بندويه و بسطام دو دايى خسرو پرويز با آنكه زندانى بودند آنان را بر اين كار تشويق مىكردند و پيام مىدادند كه خود را از شر پسر زن ترك يعنى هرمز خلاص كنيد كه نيكان ما را كشته و بزرگان ما را نابود ساخته است ، و اين سخن را از آن جهت مىگفتند كه هرمز بواسطه دستيازى و ستم زورمندان بر ناتوانان گروه بسيارى از ايشان را كشته بود ، آنان متفق شدند و روزى را براى اين كار تعيين كردند و در آن روز همگان جمع شدند و بندويه و بسطام و تمام زندانيان را از زندان بيرون آوردند .\r\n\r\nپادشاهى خسرو پرويز :\r\nبزرگان ايران هرمز را از تخت پايين كشيدند تاج و كمربند و شمشير و قباى او را گرفتند و براى خسرو پرويز كه در آذربايجان بود فرستادند .\r\nچون اين اشياء بدست او رسيد به مداين آمد و وارد ايوان شد و بزرگان نزد او جمع شدند و او براى سخنرانى برخاست و چنين گفت .\r\n« سرنوشتها به انسان چيزهايى را كه به انديشه او نگذشته است نشان مىدهد و پيشامدها بر خلاف آرزو مىرسد ، سركشى و ستم صاحب آن را از پاى در مىآورد زيانكار و نااميد كسى است كه هواى نفس او را به ورطه هلاك\r\n","description":"","footnote":"","page_name":" 113 ","page_number":113},
  {"content":"\r\nافكند و دورانديش كسى است كه بانچه براى او مقدر شده است قانع باشد و آرزومند بيش از آن نباشد .\r\nاى مردم در پيروى از ما و خيرانديشى براى ما كه شما را به ما نزديك مىكند پايدارى كنيد و از مخالفت فرمان ما پرهيز كنيد كه ما براى شما همچون تكيه گاه و پناهيم » .\r\nچون مردم از پيش او پراكنده شدند برخاست و پيش پدر كه در يكى از خانه هاى كاخ بود رفت و دستها و پاهاى پدر را بوسيد و گفت پدر جان نمىخواستم و دوست نمىداشتم كه اين كار در زندگانى تو صورت بگيرد و اكنون اگر آن را نپذيرم از ميان ما بيرون مىرود و بدست كسى غير از ما خواهد افتاد .\r\nهرمز به او گفت راست مىگويى و عذرت را پذيرفتم اكنون شهريارى را بپذير و بر آن كار قيام كن و مرا به تو نياز و حاجتى است .\r\nخسرو گفت چيست كه ترا به من نيازمند كرده باشد ؟ مباد كه بر من نيازمند باشى .\r\nهرمز گفت كسانى را كه مرا از تخت فروكشيدند و تاج از سرم برداشتند و نسبت به من بىحرمتى كردند زير نظر داشته باش و آنان فلان و بهمانند و ايشان را نام برد و گفت در كشتن ايشان شتاب كن و انتقام پدرت را از ايشان بگير .\r\nخسرو گفت اين كار براى ما امروز ممكن نيست تا آنكه خداوند دشمن ما بهرام را بكشد و كار براى ما استوار شود و آنگاه خواهى ديد كه چگونه ايشان را نابود خواهم كرد و انتقام ترا از ايشان خواهم گرفت ، پدرش از او خشنود و به اين پيشنهاد راضى شد ، خسرو پرويز از نزد او بيرون آمد و بر تخت شاهى نشست .\r\nخبر خسرو پرويز و كارى كه اتفاق افتاده بود به اطلاع بهرام كه در رى بود رسيد و از آنچه بر سر هرمز آورده بودند سخت خشمگين شد و نسبت به او احساس تعصب و رقت كرد و كينه او از دلش بيرون شد و با لشكريان خود با جهد و كوشش تمام حركت كرد تا خسرو پرويز و كسانى را كه عهده دار كار او بوده‌اند بكشد و هرمز را به پادشاهى برگرداند .\r\nخبر حركت بهرام از رى و قصد او به اطلاع خسرو پرويز رسيد و اين خبر را\r\n","description":"","footnote":"","page_name":" 114 ","page_number":114},
  {"content":"\r\nاز پدر پوشيده داشت و با سپاههاى خود براى رويارويى با بهرام بيرون آمد ، مردى از معتمدان خويش را پوشيده گسيل داشت و به او فرمان داد به طور ناشناس خود را به لشكر گاه بهرام رساند و روش و چگونگى كار او را بنگرد و از حقيقت كار او آگاه شود .\r\nآن مرد رفت و در همدان به اردوگاه بهرام پيوست و آنجا ماند و بر همه امور او آشنا شد و پيش خسرو برگشت و به او خبر داد كه هر گاه بهرام حركت مىكند مردان سينه رويدشتى در سمت راست و يزدگشنس پسر حلبان در سمت چپ او حركت مىكنند ، و هيچيك از سپاهيان او به تصرف مال مردم حتى به اندازه خردلى توجه ندارد و خود بهرام هر جا فرود آيد كتاب كليله و دمنه را مىخواهد و همواره تمام روز را سرگرم خواندن آن كتاب است .\r\nخسرو به دايىهاى خود بندويه و بسطام گفت هرگز از بهرام آن قدر نمىترسيدم كه اكنون زيرا خبردار شدم كه همواره كتاب كليله و دمنه را مىخواند و آن كتاب براى مرد انديشه اى فراتر از انديشه او و دورانديشى بسيار فراهم مىسازد كه در آن آداب و زيركى بسيار نهفته است . [ 131 
  ] خسرو و بهرام هر دو در نهروان ماندند ، [ 132 
  ] و هر يك با لشكر خود در يك سو اردو زدند و خندقى پيرامون لشكر گاه خود كندند . بهرام بر رودخانه پلى بست و بسوى خسرو آمد و چون دو گروه صف بستند بهرام بيرون آمد و چون نزديك صفهاى خسرو رسيد با صداى بسيار بلند فرياد برآورد كه اى ايرانيان زيان و مرگ بر شما باد كه پادشاه خود را از پادشاهى خلع كرديد ، اى مردم پيش از آنكه خداوند عذاب خود را بر شما فرود آورد توبه كنيد و همه پيش من آييد تا پادشاهى را به پادشاه شما برگردانيم .\r\nچون ياران خسرو اين سخن را شنيدند برخى به برخى ديگر گفتند به خدا سوگند بهرام راست مىگويد و همانگونه است كه گفت بياييد كار خود را جبران كنيم و با قبول كردن پيشنهاد او كار را استوار و اشتباه خود را تلافى كنيم .\r\n\r\n","description":"","footnote":"\r\n131 - براى اطلاع بيشتر از كتاب كليله و دمنه و سرگذشت آن ، ر . ك ، مرحوم محمد تقى بهار ، سبكشناسى صفحات 270 / 250 ج 2 تهران امير كبير 1337 و مقدمه مرحوم مجتبى مينوى بر كليله و دمنه ( م ) .\r\n132 - نهروان : هم نام شهر است و هم نام رودى كه از وسط آن مىگذرد در چهار فرسنگى بغداد است ، ر . ك ، ترجمه تقويم البلدان بقلم آقاى عبد المحمد آيتى ص 345 ( م ) .\r\n","page_name":" 115 ","page_number":115},
  {"content":"\r\nسپاه خسرو همگى برگشتند و به بهرام پيوستند و كسى با خسرو پرويز جز دو دايى او بندويه و بسطام و هرمزگرابزين و نخارجان و شاپور پسر ابركان و يزدك دبير لشكر و پاد پسر فيروز و شروين پسر كامگار و كردى پسر بهرام گشنس برادر پدر و مادرى بهرام چوبين كه از دوستان و معتمدان خسرو بود با او باقى نماند .\r\nاينان به خسرو پرويز گفتند اى پادشاه چه مىكنى ؟ مگر نمىبينى همه مردم از تو دورى گرفتند و به دشمنت پيوستند .\r\nخسرو سوى مداين رفت و چون به پل گودرز رسيد به پشت سر خود نگريست ناگاه بهرام را ديد كه به تنهايى مردم را پشت سر گذاشته و به خسرو و ياران او نزديك مىشود ، خسرو بر آن سوى پل ايستاد و كمان را به زه كرد و تيرى در آن نهاد و خسرو از بهتر تيراندازان بود و ترسيد اگر بدن بهرام را نشانه بگيرد تيرش در زره خوب او كارگر نيفتد و اگر چهره او را هدف قرار دهد با سپر آن را دفع خواهد كرد يا صورت خود را برگرداند ناچار پيشانى اسب او را هدف قرار داد و تير وسط پيشانى اسب خورد و اسب از شدت درد چرخى زد و درافتاد ، و بهرام پياده ماند و خسرو دوان دوان و با تاخت خود را به شهر مداين رساند و پيش پدر رفت و به او نگفت كه بهرام براى برگرداندن پادشاهى او كوشش مىكند و فقط به او گفت كه تمام ياران من به بهرام پيوستند و پرسيد راى تو چيست ؟ هرمز گفت صلاح ترا در اين مىبينم كه خود را به قيصر رسانى او ترا به زودى يارى و نصرت مىدهد تا پادشاهى را به تو برگرداند .\r\nخسرو بر دست و پاى پدر بوسه زد و با او بدرود كرد و همراه ياران خود كه نه تن بودند و او دهمى ايشان بود بسوى دريا رو نهاد [ 133 
  ] . يكى از ايشان به ديگرى گفت بهرام امروز يا فردا به مداين خواهد رسيد و هرمز را پادشاه خواهد ساخت و او همچون گذشته پادشاه خواهد بود و به قيصر خواهد نوشت تا ما را بسوى او برگرداند و همگى ما را خواهد كشت و تا هرمز زنده باشد خسرو پادشاه نخواهد بود .\r\nبندويه و بسطام دايىهاى خسرو گفتند ما از عهده اين كار برمىآييم و\r\n\r\n","description":"","footnote":"\r\n133 - منظور از دريا در اين جا فرات است و در صفحات بعد خواهيد ديد ( م ) .\r\n","page_name":" 116 ","page_number":116},
  {"content":"\r\nبراى انجام قصد خود برگشتند و وارد كاخ و حجره يى كه هرمز در آن بود شدند ، درباريان براى فرار خسرو پرويز از دشمن به گريه و زارى بودند و آن دو دستارى بر گردن هرمز بستند و او را خفه كردند ، [ 134 
  ] و به خسرو ملحق شدند و اين خبر را به او ندادند و تمام آن روز و فردا را از بيم آنكه مورد تعقيب واقع نشوند شتابان و با تاخت و تاز راه پيمودند تا نزديك شهر هيت رسيدند و در صومعه راهبان فرود آمدند ، راهب براى ايشان نان جوى آورد كه آن را با آب خيس كردند و خوردند و سركه اى براى آنان آورد كه با آب ممزوج كردند و نوشيدند ، خسرو به دايى خود بسطام تكيه داد و از شدت خستگى خوابيد ، هنگامى كه آنان در حال استراحت بودند راهب از صومعه خود بانان بانگ زد كه اى گروه ، سواران بسوى شما مىآيند و در فاصله دورى از شما هستند . بهرام چوبين چون به مداين رسيد و هرمز را كشته يافت خشم و كينه اش نسبت به خسرو افزوده شد و بهرام پسر سياوشان را با هزار سوار بر اسبان گزينه به تعقيب او فرستاد ، و چون خسرو و يارانش سواران را ديدند از جان خود نوميد شدند و بر دست و پاى بمردند و چاره كار خود ندانستند .\r\nبندويه به خسرو گفت من ترا با حيله رها مىسازم و جان خود را در اين راه به خطر مىاندازم .\r\nخسرو به او گفت اى دايى اگر تو مرا با جان خود حفظ كنى چه كشته شوى و چه سالم بمانى براى تو نام جاويد و شرف باقى خواهد بود ، همچنان كه « ارسناس » جان خود را براى منوچهر در خطر افكند و به سوى افراسياب پادشاه تركان رفت و در حالى كه او ميان لشكر خود بود تيرى به او زد و او را كشت و خاطر زاب شاه را از او آسوده ساخت و انتقام خون منوچهر را گرفت و با آنكه كشته شد ميان مردم بلند آوازه شد و نيك نام گرديد . گودرز هم براى تدبير امور پادشاهى شاپور ذو الاكتاف خود را سخت به خطر انداخت و مردم بر او رشك بردند و چون شاپور به پادشاهى رسيد همه امور خود را در اختيار او گذاشت و كارهاى مملكت را به او سپرد .\r\n\r\n","description":"","footnote":"\r\n134 - در منابع ديگر آمده است كه بر چشم هرمز قبلا ميل كشيده و او را كور ساخته بودند ، ر . كص 727 ترجمه تاريخ طبرى آقاى ابو القاسم پاينده . ( م ) .\r\n","page_name":" 117 ","page_number":117},
  {"content":"\r\nبندويه گفت اكنون برخيز جامه شاهى و كمربند و شمشير و تاج خود را باز كن و كنار بگذار و با ديگر همراهانت سوار شو و در اين دشت شتابان برويد و مرا با اين قوم واگذاريد .\r\nخسرو همان گونه كه بندويه دستور داد رفتار كرد و همراه ديگر ياران خود راه صحرا را پيش گرفت ، بندويه جامه شاهى خسرو را پوشيد و كمربند او را بر كمر بست و تاج را بر سر نهاد و به راهبان گفت بكوه بگريزيد تا اين سواران بيايند و بروند و در غير آن صورت بيم دارم همه شما را بكشند و آنان هم همگى از صومعه بيرون آمدند و رفتند .\r\nبندويه بر فراز بام صومعه رفت و همچنان كه جامه هاى خسرو را پوشيده بود بر بام ايستاد تا آنجا كه مطمئن شد سواران همگى او را ديده‌اند ، آن گاه از بام فرود آمد و جامه هاى خسرو را بيرون آورد و جامه خود را پوشيد و بر بام برگشت و در اين هنگام سواران صومعه را محاصره كرده بودند .\r\nبندويه گفت ، اى قوم سالار شما كيست ؟ بهرام سياوشان پيش آمد و گفت سالارشان منم و تو اى بندويه چه مىخواهى ؟ گفت پادشاه به تو سلام مىرساند و مىگويد ما هم اكنون اين جا رسيده‌ايم و سخت خسته و كوفته‌ايم و از دست تو نمىتوان گريخت ، اجازه بده تا شب در اين دير استراحت كنيم و به حال خود باشيم و شبانگاه بيرون مىآييم و با تو نزد بهرام مىرويم تا درباره ما هر گونه خواهد دستور دهد .\r\nبهرام سياوشان گفت اين پيشنهاد او با حرمت پذيرفته است ، آنگاه بندويه از بام فرود آمد و آنان صومعه را از هر سو فروگرفته بودند ، و چون شامگاه شد بندويه باز بر بام آمد و به بهرام پسر سياوشان گفت ، پادشاه مىگويد اكنون شب فرارسيده است و ما بال نداريم كه پرواز كنيم و شما هم صومعه را فروگرفته‌ايد بگذار امشب را بياراميم و با اين كار بر ما منت گذار و چون صبح شود نزد تو مىآييم و همراه يك ديگر مىرويم .\r\nبهرام سياوشان گفت اين پيشنهاد او هم با احترام پذيرفته است . آنگاه بهرام ياران خود را به دو گروه تقسيم كرد و دستور داد گروهى بخوابند و گروهى ديگر مواظب پيشامدها باشند .\r\n","description":"","footnote":"","page_name":" 118 ","page_number":118},
  {"content":"\r\nو چون بندويه شب را به روز آورد در صومعه را گشود و نزد ايشان آمد و گفت خسرو از ديروز همين هنگام از من جدا شده و رفته است و اكنون اگر بر اسبان بادپاى هم بنشينيد به او نخواهيد رسيد و آنچه ديروز از من شنيديد مكر و حيله بود ، آنان سخن او را تصديق نكردند و وارد صومعه شدند و حجره به حجره آن را گشتند و بررسى كردند ، بهرام سياوشان سرگردان ماند و ندانست پيش بهرام چوبينه چه بهانه آورد ، بهرام سياوشان بندويه را با خود برداشت و بازگشت و پيش بهرام چوبينه رفت و او را از مكر و حيله يى كه بندويه كرده بود آگاه ساخت .\r\nبهرام چوبين بندويه را خواست و گفت به اين راضى نشدى كه هرمز شاه را كشتى و خسرو بدكار را هم رهاندى كه از چنگ من بگريزد .\r\nبندويه گفت اما از كشتن هرمز پوزشى نمىخواهم كه سركشى و ستم كرد و بزرگان ايرانيان را بكشت و ايشان را گرفتار تفرقه و اختلاف نظر كرد و جمع ايشان را پراكنده ساخت و اما چاره انديشى من در مورد نجات خواهرزاده‌ام خسرو مايه سرزنش من نيست كه به هر حال چون فرزندم بوده است .\r\nبهرام چوبين گفت تنها چيزى كه مرا از شتاب در كشتن تو بازمىدارد اميدوارى من به دستگيرى خسرو فاسق است تا نخست او را بكشم و ترا پس از او ، و به بهرام سياوشان گفت او را نزد خود در بند كن و بزندان افكن تا او را از تو بخواهم . بهرام چوبين سران كشور را پيش خود جمع كرد و بايشان گفت مىدانيد كه خسرو پرويز با كشتن پدر خود مرتكب چه گناهى بزرگ شد و اكنون هم گريخته است ، آيا راضى هستيد كه من به تدبير امور شهريارى بپردازم تا شهريار پسر هرمز به سن بلوغ رسد و پادشاهى را به او بسپرم ، گروهى به اين كار رضايت دادند و گروهى نپذيرفتند كه از جمله ايشان موسيل ارمنى بود ، موسيل از مرزبانان بزرگ ايران بود و به بهرام گفت اى اسپهبد تا هنگامى كه خسرو پرويز و وارثان او زنده‌اند حق ندارى به اين كار قيام كنى .\r\nبهرام چوبينه گفت هر كس به اين كار خشنود نيست از مداين برود و اگر پس از سه روز كسى از مخالفان را در مداين ببينم گردنش را خواهم زد .\r\n","description":"","footnote":"","page_name":" 119 ","page_number":119},
  {"content":"\r\nموسيل ارمنى و كسانى كه با او هم عقيده بودند و شمارشان به بيست هزار مرد مىرسيد بسوى آذربايجان رفتند و منتظر بازگشت خسرو پرويز از روم شدند .\r\nبندويه هم همچنان در خانه بهرام سياوشان زندانى بود و بهرام از جهت خوراك و آشاميدنى با او نيكرفتارى مىكرد تا بدين وسيله در نظر او مقرب شود كه گمان مىكرد خسرو پرويز به زودى بازخواهد گشت و پادشاه خواهد شد ، و چون شب فرامىرسيد بندويه را از زندان بيرون مىآورد و با او به باده گسارى مىپرداخت ، شبى بندويه به بهرام سياوشان گفت اين دولت شما به زودى به سبب ستم و جور بهرام چوبين از ميان خواهد رفت ، بهرام سياوشان گفت به خدا سوگند مىفهمم كه چه مىگويى و من در فكر كارى هستم ، بندويه گفت چه كارى ؟\r\nگفت فردا بهرام چوبين را مىكشم و مردم را از او آسوده مىكنم تا پادشاهى به نظام و اساس خود بازگردد . بندويه گفت اگر چنين تصميمى دارى مرا از بند رها كن و مركب و سلاح مرا به من بازده ، و چنان كرد ، بهرام سياوشان چون صبح شد زير جامه خود زرهى پوشيد و شمشير بست و چون همسرش كه خواهرزاده بهرام چوبين بود چنين ديد به او بدگمان شد و كسى پيش بهرام چوبين فرستاد و او را آگاه ساخت .\r\nبهرام چوبين بامداد در ميدان حاضر شد و هر كس از يارانش كه از برابر او مىگذشت با چوگان بر پشتش مىزد و از هيچيك صداى زره نشنيد و چون بهرام سياوشان آمد و به او چوگان زد بانگ زره برخاست ، بهرام چوبين شمشير كشيد و او را كشت ، و مردم بانگ برداشتند كه بهرام كشته شد ، بندويه پنداشت بهرام چوبين كشته شده است بر اسب خود سوار شد و بسوى ميدان آمد و چون دانست بهرام سياوشان كشته شده است بطور ناشناس بيرون آمد ، شبها حركت مىكرد و روزها مخفى مىشد تا خود را به آذربايجان رساند و همراه موسيل و ياران او آنجا ماند .\r\nاما خسرو پرويز چون از صومعه بيرون رفت تمام آن روز و شب را راه پيمود به مردى عرب برخوردند و خسرو كه تا اندازه اى عربى مىدانست از او پرسيد كيست ؟ گفت از قبيله طى و نامش اياس پسر قبيصه است ، خسرو از او پرسيد قبيله كجاست ؟ گفت نزديك است ، خسرو گفت آيا امكان پذيرايى از ما\r\n","description":"","footnote":"","page_name":" 120 ","page_number":120},
  {"content":"\r\nهست كه سخت گرسنه‌ايم ؟ گفت آرى و همراه او به قبيله رفتند و نزد او منزل كردند و اسبهاى خود را براى چريدن رها كردند . آن روز را پيش او ماندند [ 135 
  ] كه از ايشان شايسته پذيرايى كرد و چون شب فرارسيد براى راهنمايى ايشان همراه آنان حركت كرد و آنان را در ساحل فرات سه منزل بدرقه كرد و بازگشت .\r\nخسرو به راه خود ادامه داد تا به يرموك [ 136 
  ] رسيد ، خالد بن جبله غسانى [ 137 
  ] باستقبال او آمد و از او پذيرايى كرد و گروهى از سواران را همراه او ساخت تا بدرگاه قيصر رسيد و پيش او رفت و از كار خود و آنچه براى او پيش آمده بود شكايت كرد و قيصر را چنان ديد كه به يارى و كمك او اميدوار شد .\r\nسرداران قيصر به او گفتند اى شهريار مىدانى كه نياكان تو از روزگار اسكندر از اين جماعت چه كشيده‌اند و آخرين ستم را از پدر بزرگ اين ديده‌ايم كه شهرهاى شام را تصرف كرد و آن شهرها همواره از هزار سال پيش در دست پدران ما بوده است ، پدرش هم هنگامى كه لشكرهاى سواره و پياده خود را گسيل داشتى به ناچار پس داد ، اين قوم را به حال خود بگذار كه به جنگ و ستيز با يك ديگر سرگرم باشند كه زد و خورد دشمن با يك ديگر پيروزى بزرگى است .\r\nقيصر به بزرگ و سالار كشيشان گفت تو اى بزرگ ما در اين باره چه مىگويى ؟ گفت نوميد ساختن او اگر بر او ستم شده باشد براى تو جايز نيست و راى درست اين است كه او را يارى دهى به شرط آنكه تا زنده باشيد نسبت به تو صلح طلب باشد . قيصر پرسيد آيا براى پادشاهان رواست كه اگر بايشان پناه آورند پناه ندهند ؟ و از خسرو پرويز پيمانهاى استوار براى دوستى و مسالمت گرفت و دختر خود مريم را به همسرى خسرو پرويز در آورد و براى پسر خود تيادوس پرچم فرماندهى بر سران سپاه را بست و ميان ايشان ده مرد از هزار مردان [ 138 
  ] بودند و آنان\r\n\r\n","description":"","footnote":"\r\n135 - براى اطلاع بيشتر از اياس بن قبيصه ، ر . ك ، جمهرة انساب العرب ، ابن حزم ، چاپ عبد السلام محمد هارون ص 400 دار المعارف مصر 1971 ميلادى ( م ) .\r\n136 - يرموك : نام نهر و آبادى است نزديك شام اين رود به رود اردن مىريزد ، ر . ك ، ترجمه تقويم البلدان ص 65 ( م ) .\r\n137 - خالد بن جبله غسانى ! ؟ ! باحتمال قوى حارث بن جبله صحيح است در فهرست اسامى پادشاهان غسانى در لغتنامه و اعلام فرهنگ معين خالد نيامده است . ( م ) .\r\n138 - اين كلمه در متن عربى به صورت جمع سالم مجرور « هزارمردين » آمده است ( م ) .\r\n","page_name":" 121 ","page_number":121},
  {"content":"\r\nرا با خواسته و ابزار جنگ نيرومند ساخت و دستور داد همراه خسرو پرويز بروند و خود فاصله سه روز راه ايشان را بدرقه كرد .\r\nخسرو پرويز با لشكر حركت كرد و راه ارمنستان را پيش گرفت و چون به آذربايجان رسيد دايى او بندويه و موسيل ارمنى و مرزبانان او و سرداران ايرانى به او پيوستند .\r\nاين خبر به بهرام چوبين رسيد و با لشكرهاى خود حركت كرد و به آذربايجان آمد و در يك فرسنگى اردوگاه خسرو پرويز اردو زد و دو لشكر آماده جنگ شدند براى خسرو پرويز و تيادوس بر فراز تپه اى مشرف بر آوردگاه تختى زرين نهادند و چون سواران روياروى شدند مردى از هزار مردان خود را به خسرو پرويز رساند و به او گفت اين كسى را كه بر پادشاهى تو غلبه كرده است به من نشان بده خسرو از اين سرزنش خشمگين شد ولى خشم خود را فروخورد و بهرام چوبين را به او نشان داد و گفت همان مردى است كه سوار بر اسب ابلق است و دستار سرخ بر سربسته و پيشاپيش ياران خود ايستاده است .\r\nآن مرد رومى بسوى بهرام چوبين رفت و او را ندا داد كه براى مبارزه پيش آى ، بهرام پيش آمد و آن دو هر يك به ديگرى ضربتى زدند ، شمشير مرد رومى به سبب خوبى زره بهرام چوبين در او كارگر نيفتاد ولى بهرام چنان ضربتى بر فرق سر رومى زد كه كلاه خود او را شكافت و شمشير تا سينه آن مرد فروشد و او را دو نيم ساخت كه از سوى چپ و راست در افتاد .\r\nخسرو كه مىديد سخت خنديد ، تيادوس خشمگين شد و گفت مىبينى يكى از ياران من كه معادل هزار مرد است كشته مىشود و مىخندى گويى از كشته شدن روميان شادمان مىشوى ، خسرو گفت خنده من از شادى نبود ولى همانطور كه شنيدى او مرا سرزنش كرد و دوست مىداشتم بداند كسى كه بر پادشاهى من پيروز شده و من از او گريخته‌ام كسى است كه ضربت او اين چنين است . دو گروه دو روز جنگ كردند ، روز سوم بهرام چوبين خسرو پرويز را براى مبارزه خواست و خسرو آماده شد ، تيادوس او را از اين كار منع كرد و خسرو سخن او را نپذيرفت و به جنگ بهرام رفت و ساعتى جنگ كردند كه خسرو روى به\r\n","description":"","footnote":"","page_name":" 122 ","page_number":122},
  {"content":"\r\nگريز نهاد ، بهرام چوبين مانع از آن شد كه بتواند به سوى ياران خود بگريزد ، خسرو ناچار روى بسوى كوه آورد و بهرام در حالى كه شمشير در دست داشت او را تعقيب كرد و بانگ مىزد كه اى تبهكار به كجا مىگريزى ؟ خسرو پرويز خود را جمع كرد و چون نيرومند بود توانست از كوه بالا برود و بهرام چون او را بر قله كوه ديد دانست كه او پيروز مىشود و نااميد برگشت و خسرو از سوى ديگر كوه سرازير شد و به ياران خود پيوست ، روز چهارم بامداد هر دو لشكر همچنان به جنگ پرداختند و پيروزى از خسرو بود .\r\nبهرام با لشكريان خود گريخت و به اردوگاه خود برگشت ، بندويه به خسرو پرويز گفت شهريارا سپاهيانى را كه همراه بهرامند اگر بر جان امان دهى ، همگان سوى تو بازمىگردند به من اجازه فرماى تا از سوى تو بايشان امان دهم خسرو اجازه داد .\r\nو چون شب فرارسيد بندويه آمد و بر تپه اى مشرف بر اردوگاه بهرام ايستاد و با صداى بلند فرياد برآورد كه اى مردم من بندويه پسر شاپورم ، پادشاه خسرو پرويز فرمان داده است به شما امان دهم هر كس از شما امشب پيش ما آيد بر جان و مال و خاندان خود در امان خواهد بود ، و بازگشت ، و چون تاريكى شب ياران بهرام را فروگرفت حركت كردند و به اردوگاه خسرو پيوستند و كسى جز چهار هزار تن با بهرام باقى نماندند .\r\nچون صبح شد و بهرام اردوگاه خود را خالى ديد گفت اكنون فرار پسنديده است و با آنان كه با او پايدارى كرده بودند كوچ كرد مردان سينه و يزدگشنس هم كه از شجاعان و سواركاران ايرانى بودند همراهش بودند .\r\nخسرو شاپور بن ابركان را همراه ده هزار سوار به تعقيب او فرستاد او به بهرام رسيد و بهرام با ياران خود به جنگ با او پرداخت و شاپور گريخت و بهرام به راه خود ادامه داد و در راه به دهكده اى رسيد و او و مردان سينه و يزدگشنس در خانه پيرزالى منزل كردند ، و غذاى خود را بيرون آوردند و خوردند و باقى مانده آن را به آن پيرزن دادند آن گاه شراب بيرون آوردند و بهرام به پيرزال گفت آيا جامى يا چيزى دارى كه در آن شراب بياشاميم ؟ گفت كدوى كوچكى دارم و آن را پيش ايشان آورد سر آن كدو را جدا كردند و شروع به نوشيدن شراب در آن كردند ،\r\n","description":"","footnote":"","page_name":" 123 ","page_number":123},
  {"content":"\r\nسپس نقل بيرون آوردند و به او گفتند آيا ظرفى دارى كه بر آن نقل بگذاريم و او براى ايشان غربالى آورد كه بر آن نقل نهادند ، بهرام دستور داد به پيرزن شراب دادند و به دو گفت چه خبر تازه دارى ؟ گفت خبر پيش ما اين است كه خسرو با سپاهى از روم آمده و با بهرام جنگ كرده است و بر او پيروز شده و پادشاهى خود را از او پس گرفته است . بهرام گفت عقيده تو درباره بهرام چيست ؟ گفت نادان احمقى است كه ادعاى پادشاهى مىكند و از خاندان شاهى نيست .\r\nبهرام گفت : به همين سبب است كه در كدو شراب مىآشامد و از غربال نقل مىخورد و اين ميان ايرانيان ضرب المثل شد و بان مثل مىزنند . بهرام همچنان به راه خود ادامه مىداد تا به سرزمين كومش [ 139 
  ] رسيد كه قارن جبلى نهاوندى فرمانرواى آن منطقه بود ، اين قارن پيرى فرتوت بود كه عمرش افزون از صد بود و سالار جنگ و سرپرست خراج خراسان و كومش و گرگان بود ، نخست از سوى انوشروان بان كار گماشته شده و هرمز هم او را مستقر ساخته بود و چون كار به بهرام چوبين رسيد متوجه منزلت و ارج او ميان ايرانيان شد و او را همچنان بر آن كار مستقر ساخت ، و چون بهرام پيش او رسيد ، قارن پسرش را همراه ده هزار سوار براى جلوگيرى از عبور او فرستاد .\r\nبهرام به او پيام داد اين پاداش من نيست و به ياد آور كه ترا بر كار خودت مستقر ساختم ، قارن پاسخ داد حق خسرو و پدرانش بر من بيشتر از حق تو است همچنين است حق او و پدرانش بر تو و بايد به ياد آرى كه چگونه ترا به شرف رساند و تو سپاس او را چنين داشتى كه او را خلع كردى و فرمانبردارى او را يكسو نهادى و كشور ايران را به آتش و جنگ كشاندى سرانجام هم نوميد و زيانكار برگشتى و زبانزد همه ملتها شدى .\r\nبهرام به او پيام داد كه بز دو بار در زندگى خود بيش از دو درهم ارزش ندارد يك بار وقتى كه بزغاله بسيار كوچكى است ، يك بار هم هنگامى كه پير مىشود و دندانهايش فرومىريزد اكنون داستان تو است در سالخوردگى و كمى عقلت .\r\n\r\n","description":"","footnote":"\r\n139 - كومش ، در عربى قومس ، شهر مهم آن دامغان بوده و در قديم از ايالت خراسان شمرده مىشده است ، ر . ك ترجمه تقويم البلدان ص 505 .\r\n","page_name":" 124 ","page_number":124},
  {"content":"\r\nچون اين پيام به قارن رسيد خشمگين شد و همراه سى هزار پياده و سواره از لشكريان حركت كرد و هر دو گروه آماده جنگ شدند و جنگ در گرفت پسر قارن كشته شد و يارانش گريختند و خود را به قومس رساندند و بهرام هم به خوارزم رفت و از رود جيحون گذشت و وارد سرزمينهاى تركان شد تا از آن راه نزد خاقان رود و به او پناهنده شود تا خاقان از او حمايت كند .\r\nو چون آمدن بهرام چوبينه به اطلاع خاقان رسيد به سرداران خود دستور داد از او استقبال كردند و بهرام پيش خاقان رفت و به او سلام و تحيت شاهانه داد و گفت شهريارا از خسرو پرويز و مردم كشورش به تو پناه آورده‌ام كه مرا و ياران مرا در پناه خود بگيرى .\r\nخاقان به او گفت براى تو و يارانت پناه و حمايت و مساوات خواهد بود .\r\nو براى بهرام چوبينه و يارانش شهرى ساخت و در وسط آن شهر كاخى بنا كردند و بهرام و يارانش را در آن شهر مسكن داد ، و فرمان داد براى ايشان ديوانى نوشتند و پرداخت مستمرى و مقررى تعيين كردند ، بهرام همه روز پيش خاقان مىرفت و در جايگاهى كه برادران و نزديكان و خواص خاقان مىنشستند مىنشست .\r\nخاقان برادرى بنام بغاوير داشت كه سوار كار و دلير بود ، بهرام ديد بغاوير بدون آنكه احترام خاقان و مجلس او را رعايت كند لب به سخن مىگشايد ، روزى به خاقان گفت « شهريارا ، مىبينم برادرت بغاوير شروع به سخن گفتن مىكند و براى مجلس تو آنچه را كه لازمه مجلس شاهان است مراعات نمىكند و روش ما چنين است كه در حضور پادشاهان برادران و پسران ايشان سخن نمىگويند مگر آنكه چيزى از ايشان بپرسند . » خاقان گفت ، بغاوير در جنگها داراى دلاورى و سوار كارى شايسته است و از اين روى به خود مىبالد و حسد و دشمنى نسبت به من در دل دارد و منتظر فرصت است ، بهرام گفت اى پادشاه دوست دارى كه ترا از او راحت كنم ؟ گفت با چه چيز ؟ بهرام گفت با كشتن او ، خاقان گفت آرى به شرط آنكه به طريقى باشد كه براى من مايه دشنام نشود ، بهرام گفت كار را چنان انجام خواهم داد كه براى تو مايه ننگ و عار نشود .\r\nفرداى آن روز بهرام آمد و پيش خاقان در جايگاه خود نشست و بغاوير\r\n","description":"","footnote":"","page_name":" 125 ","page_number":125},
  {"content":"\r\nهم آمد و نشست و شروع به سخن گفتن كرد .\r\nبهرام به او گفت اى برادر چرا حق پادشاه را رعايت نمىكنى و در برابر مردم هيبت و جلال او را آشكار نمىسازى ؟\r\nبغاوير به او گفت اى سوار گريخته رانده شده ترا با اين چه كار ؟\r\nبهرام به او گفت گويا به دليرى و شجاعتى كه بيشتر از من ندارى مىبالى . بغاوير گفت آماده اى كه با من مبارزه كنى و ترا به خودت بشناسانم .\r\nبهرام گفت من اين كار را دوست ندارم زيرا اگر بر تو پيروز شوم ترا به مناسبت منزلتى كه پيش شاه دارى نخواهم كشت .\r\nبغاوير گفت ولى اگر من به تو پيروز شوم ترا خواهم كشت ، بيا به صحرا برويم . بهرام گفت چنانچه شاه اجازه دهد و به شرط آنكه اگر ترا كشتم از من خون خواهى نكنند و از سوى شاه و سرداران به من سرزنشى نباشد .\r\nبغاوير گفت همچنين است ، خاقان به بغاوير گفت ترا به اين مرد كه به ما پناه آورده و خواهان حمايت ماست چكار ؟\r\nبغاوير گفت او را با انصاف به مبارزه دعوت مىكنم .\r\nخاقان گفت چه انصافى ؟\r\nبغاوير گفت در فاصله دويست ذرعى از يك ديگر مىايستيم او به من تيراندازى مىكند و من به او و هر يك از ما ديگرى را كشت بر او سرزنش و پرداخت ديه نخواهد بود .\r\nخاقان به بغاوير گفت اى بىمادر بر خود رحم كن . بغاوير گفت به خدا سوگند اين كار را بايد انجام دهى و گر نه او را همين جا و برابر تو خواهم كشت ، خاقان گفت در اين صورت خود دانى .\r\nبغاوير و بهرام همراه تنى چند از سرداران براى نظاره مبارزه بيرون رفتند ، و بغاوير در فاصله دويست ذرعى بهرام ايستاد و بهرام به سرداران گفت اگر او را كشتم مرا سرزنش مكنيد كه او بر من ستم كرد و خود مىبينيد ، گفتند سرزنشى بر تو نيست .\r\nبغاوير به بهرام بانگ زد كه تو شروع مىكنى يا من شروع كنم ؟\r\nبهرام گفت تو آغاز كن و تير بينداز كه تو ستمگر و ظالمى .\r\n","description":"","footnote":"","page_name":" 126 ","page_number":126},
  {"content":"\r\nبغاوير كمان را به زه كرد و تيرى در آن نهاد و چنان آن را كشيد كه تير در زه فرونشست و رها كرد و تير به كمربند بهرام در محلى پايينتر از ناف او فروشد كمربند و جامه هاى بهرام را دريد و در ظاهر پوست شكم او اثر گذاشت ، بهرام تير را بيرون كشيد و اندكى توقف كرد و از شدت درد دست به كمان خود نزد .\r\nبغاوير پنداشت بهرام را كشته است و بسوى او دويد ، بهرام بانگ زد برگرد و بر جاى خود بايست همانگونه كه من براى تو ايستادم ، بغاوير به جاى خود برگشت و ايستاد ، بهرام كمان خود را بيرون آورد و آن را به زه كرد و كسى جز خود او نمىتوانست آن كمان را به زه كند و تيرى در آن نهاد و چنان كشيد كه تير در آن فرونشست و رها كرد ، تير در همانجا از بدن بغاوير اصابت كرد كه در بهرام ، و كمربند و زره و لباسهاى او را دريد و از پشت بغاوير بيرون آمد بدون اينكه چيزى از دنباله و پرهاى آن كنده شود و بغاوير كشته شد و از پاى افتاد .\r\nو چون اين خبر به اطلاع خاقان رسيد گفت خدا كس ديگرى غير از او را از ما دور نگرداند او را از ستم و زورگويى منع كردم نپذيرفت ، آنگاه خطاب به سرداران و خويشاوندان خود گفت نبايد و مبادا بدانم كه كسى از شما نسبت به بهرام قصد بد و ناخوشى داشته باشد ، و چون بهرام را در خلوت ديد از او سپاسگزارى كرد و گفت مرا از كسى كه آرزوى مرگ مرا مىكشيد كه پس از من به جاى پسرانم به پادشاهى برسد راحت كردى ، و بر نيكى كردن و گرامى داشتن منزلت او افزود ، و بهرام در تركستان داراى شان بزرگى شد و جلو كاخ خود ميدانى ساخت و براى خود كنيزكان و آوازه خوانان و جانوران شكارى فراهم آورد و از گرامىترين مردم در نظر خاقان بود .\r\nخسرو پرويز هم پس از گريختن بهرام ، تيادوس و همراهان او را گرامى داشت و جايزه ها و پاداشهاى نيكو بايشان داد و آنان را به كشور خودشان فرستاد ، دايى خود بندويه را به سرپرستى ديوانها و خزانه اموال گماشت و فرمان او را در همه امور كشور جارى كرد و دايى ديگر خود بسطام را به فرمانروايى خراسان و كومش و طبرستان و گرگان گماشت و ديگر كارگزاران خود را به اطراف گسيل داشت و نيمى از خراج را از مردم برداشت .\r\nو چون اهميت مقام و بزرگى منزلت بهرام در نظر خاقان به اطلاع\r\n","description":"","footnote":"","page_name":" 127 ","page_number":127},
  {"content":"\r\nخسرو پرويز رسيد ، ترسيد كه باز لشكر فراهم آورد و براى جنگ با او بازگردد ، هرمزگرابزين را براى تجديد عهد دوستى همراه با ارمغانهاى گرانبها نزد خاقان فرستاد و دستور داد از در ملاطفت و مهربانى عقيده خاقان را نسبت به بهرام تباه كند .\r\nهرمزگرابزين همراه نامه خسرو پرويز پيش خاقان رفت نامه و هدايا و پيامهاى محبتآميز او را به خاقان داد كه پذيرفت و دستور داد بر درگاه بماند تا خواسته ها و نيازهايش را برآورد و هرمزگرابزين همراه ديگر نمايندگان پادشاهان نزد خاقان مىآمد و به او درود و سلام شاهانه مىگفت .\r\nهرمز روزى پيش خاقان رفت و او را تنها نشسته ديد ، گفت اى پادشاه مىبينم كه بهرام را برگزيده و منزلت او را بزرگ ساخته اى ، و بدان آنچه تو درباره او انجام دهى پادشاه ما بيشتر از آن نسبت به او انجام داد ولى نتيجه اش اين شد كه بهرام او را از پادشاهى خلع كرد و مىخواست خونش را بريزد و بر پسرش خسرو پرويز خروج و او را از كشورش بيرون كرد و گمان نمىكنم سرانجام كار او با تو هم چيزى جز مكر و پيمانشكنى باشد و شهريارا از او برحذر باش كه پادشاهى ترا بر تو تباه نكند ، خاقان چون اين سخن را از او شنيد سخت خشمگين شد و گفت اگر نه اين است كه تو نماينده و فرستاده اى ترا از پذيرفتن و ورود به مجلس خود نهى مىكردم زيرا براى من آشكار شد كه تو از برگزيده و برادر من عيبجويى مىكنى و مبادا كه اين سخن را تكرار كنى .\r\nهرمز گفت اكنون كه راى شهريار درباره او چنين است از تو مسالت مىكنم كه اين كار را پوشيده بدارى و به اطلاع او نرسد كه مرا خواهد كشت ، خاقان گفت اين كار را براى تو انجام مىدهم .\r\nهرمز از پيش خاقان نوميد برگشت و براى سخنچينى به حضور خاتون كه زنى كم خرد و كافر نعمت بود مىرفت و روزى كه پيش او رفته بود و او را تنها ديد به او چنين گفت .\r\nاى ملكه شما بهرام را برگزيده و بيش از شايستگى او به او منزلت داده‌ايد و نبايد از او ايمن بود كه كشور و پادشاهى شما را تباه نكند آنچنان كه بر هرمزد پادشاه ما كرد و داستان بهرام را براى او نقل كرد و افزود كه مگر كشته شدن\r\n","description":"","footnote":"","page_name":" 128 ","page_number":128},
  {"content":"\r\nعمويت شاهنشاه را بدست او و تصرف تخت و گنجينه هاى او را فراموش كرده اى ؟ و همواره از اين گونه سخنان به او گفت تا آنكه كينه نسبت به بهرام را در دل او مستقر ساخت و خاتون نسبت به همسر و فرزندان خود از بهرام بيمناك شد و به هرمزگرابزين گفت واى بر تو با مقام و منزلت او نزد پادشاه چه مىتوانم انجام دهم ؟ گفت چاره آن است كه با حيله كسى را پيش او بفرستى تا او را بكشد و نسبت به شوهر و فرزندانت در امان شوى .\r\nخاتون به يكى از غلامان خود كه او را به گستاخى و خونريزى شناخته بود دستور داد كه هم اكنون پيش بهرام برو و با هر تدبير او را بكش و نزد من برمگرد مگر پس از كشتن او ، آن غلام اجازه گرفت و پيش بهرام رفت و پنهانى خنجرى به كمر داشت و آن روز ورهام روز [ 140 
  ] بود و ستاره شناسان به هنگام تولد بهرام گفته بودند كه مرگ او در ورهام روز خواهد بود . بهرام معمولا در آن روز از خانه بيرون نمىرفت و به هيچكس جز افراد مورد اعتماد و ويژگان خود اجازه ورود نمىداد .\r\nپرده دار آمد و گفت فرستاده ملكه اجازه ورود مىخواهد ، اجازه داد وارد شد و به بهرام درود فرستاد و گفت ملكه مرا براى گزاردن پيامى فرستاده است و تقاضاى خلوت كرد .\r\nكسانى كه پيش بهرام چوبينه بودند برخاستند و بيرون رفتند ، مرد ترك نزديك آمد و گويى مىخواهد سخنى در گوش بهرام گويد : ناگاه خنجر را كشيد و شكم بهرام را دريد و بيرون آمد و بر مركب خود سوار شد و رفت .\r\nو چون ياران بهرام پيش او آمدند ديدند خون از شكم او روان است و او جامه يى در دست دارد و خون را پاك مىكند و چون او را در اين حال ديدند مبهوت شدند و گفتند چرا ما را نخواندى تا او را بگيريم ؟ گفت سگى بود كه او را به كارى واداشته بودند و آن كار را انجام داد وانگهى چون سرنوشت و تقدير فرارسيد گريز و پرهيز سودى نبخشد اكنون برادر خود مردان سينه را بر شما جانشين كردم فرمان او را اطاعت كنيد .\r\n\r\n","description":"","footnote":"\r\n140 - ورهام : در حاشيه آمده است از روزهاى معروف نزد ايرانيان . در جدول صفحه 234 التفهيم چاپ مرحوم استاد جلال الدين همايى نام اين روز نيامده است در كتابهاى لغت هم به چشم اين بنده نخورد در عين حال اظهار اين مطلب از سوى ابو حنيفه دينورى در قرن سوم قابل اهميت است ظاهرا ورهام همان وهرام و بهرام است . ( م ) .\r\n","page_name":" 129 ","page_number":129},
  {"content":"\r\nو كس پيش خاقان فرستاد و او را آگاه ساخت ، خاقان اندوهگين خود را پيش او رساند و هنگامى رسيد كه بهرام را مرده يافت ، دستور داد او را در مقبره مسيحيان دفن كردند و خواست خاتون را بكشد و براى دلبستگى پسرش به او از اين كار منصرف شد .\r\nياران بهرام با يك ديگر مشورت كردند و گفتند براى ما نزد اين قوم خير و آسايشى نخواهد بود و راى درست بيرون رفتن از سرزمين ايشان است كه مردمى پيمانشكن و ناسپاسند و كوچ كردن به سرزمين ديلم بهتر است كه به سرزمين خود ما نزديكتر و براى خونخواهى از پادشاهانى كه ما را آواره كردند مناسبتر است .\r\nاز خاقان براى اين كار اجازه خواستند كه اجازه داد و نسبت بايشان نيك رفتارى كرد و آنان را تقويت و تا مرز بدرقه كرد .\r\nخواهر بهرام « كرديه » كه از زنان بسيار زيبا و آراسته و خوشخو و شجاع و سوار كار بود نيز از همراهان بهرام بود .\r\nياران و همراهان بهرام بيرون آمدند و كرديه در حالى كه سلاحهاى بهرام را بر تن داشت و بر اسب او سوار بود پيشاپيش ايشان حركت مىكرد ، چون كنار رود جيحون در ناحيه خوارزم رسيدند سرداران خاقان كه به بدرقه آمده بودند بازگشتند و آنان از رودخانه گذشتند و از كنار رود بسوى گرگان رفتند سرزمين مازندران را هم پيمودند و از كرانه دريا بسوى ديلم رفتند و از مردم آن سرزمين اجازه خواستند كه با آنان سكونت كنند و اجازه دادند و ميان خود عهدنامه اى نوشتند كه هيچ كس به ديگرى آزار نرساند و در كمال امان همانجا اقامت كردند و به پيشه ورى و كشاورزى پرداختند و دهكده هايى براى خود ساختند ، و در همه كارها با مردم ديلم هماهنگ و متحد بودند .\r\nو چون بهرام چوبينه كشته شد و خسرو پرويز ديد كار پادشاهى او رو به راه و استوار است همتى جز خونخواهى از قاتلان پدرش هرمزد نداشت و دوست داشت اين انتقام را از دو دايى خود بندويه و بسطام شروع كند و حقوق نعمت بندويه را فراموش كرد ، هر چند ده سال نسبت بان دو با نرمى و ظاهرسازى رفتار كرده بود ، خسرو پرويز در فصل بهار به عادت خود بسوى كوهساران حركت كرد\r\n","description":"","footnote":"","page_name":" 130 ","page_number":130},
  {"content":"\r\nكه تابستان را آنجا بگذراند ، بندويه هم همراهش بود چون به حلوان [ 141 
  ] رسيد دستور داد براى او در ميدان خيمه يى زدند كه بنشيند و گوى و چوگان زدن مرزبانان را تماشا كند .\r\nخسرو پرويز بر جايگاه نشست و شيرزاد پسر بهبوذان را ديد كه گوى را بسيار نيكو مىزند و هر بار كه نيكو گوى مىزد خسرو پرويز مىگفت « زه سوار » [ 142 
  ] و گماشته شاهى شمرد كه خسرو پرويز صد بار اين آفرين را بر زبان آورد .\r\nبراى شيرزاد حواله يى به چهار صد هزار درم بر بندويه نوشتند كه پرداخت كند ، براى هر آفرين چهار هزار درم ، ولى چون حواله را پيش بندويه بردند آن را كنار افكند و گفت خزانه با اين زياده روىها پا بر جاى نمىماند .\r\nچون اين سخن او به اطلاع خسرو پرويز رسيد همان را بهانه فروگرفتن بندويه قرار داد و به سالار نگهبانان دستور داد برود هر دو دست و پاى او را جدا كند ، سالار نگهبانان براى اجراى فرمان خسرو پيش آمد و در همان هنگام بندويه روى به ميدان مىآمد دستور داد او را از اسب فروكشيدند و دستها و پاهايش را بريدند و كنار ميدان در بدن به خون آغشته رهايش كردند . بندويه شروع به دشنام دادن به خسرو پرويز كرد و پدران او را هم دشنام مىداد و از مكر و فريب و پيمانشكنى خاندان ساسانيان سخن مىگفت ، و چون سخنان او را براى خسرو پرويز گفتند روى به وزيرانى كه اطراف او بودند كرد و گفت بندويه چنين مىپندارد كه خاندان ساسان پيمانشكن و فريبكارند ولى خود را در مكر و فريبى كه نسبت به پدر ما شاه هرمزد كرد فراموش كرده است كه با برادرش بسطام بر او وارد شدند و دستار بر گردنش بستند و به ظلم و دشمنى او را كشتند آن هم به خيال آنكه بان وسيله خود را به من نزديك سازند ، گويى او پدر من نبوده است . خسرو پرويز سوار شد و به ميدان آمد و از كنار بندويه كه بر سر راه افتاده بود گذشت و به مردم دستور داد او را سنگسار كنند و چنان كردند تا\r\n\r\n","description":"","footnote":"\r\n141 - حلوان : آخرين شهر عراق بر دامنه كوه و فاصله آن تا بغداد پنج منزل است ، ر . ك ، ترجمه تقويم البلدان ص 351 ، بقلم آقاى عبد المحمد آيتى ( م ) .\r\n142 - اين دو كلمه در متن به همين صورت آمده است ، لطفا به مقدمه مترجم در مورد كلمات و تركيبهاى فارسى در اين متن مراجعه فرماييد ( م ) .\r\n","page_name":" 131 ","page_number":131},
  {"content":"\r\nمرد ، و گفت اين از اين يك تا نوبت ديگرى رسد و مقصودش بسطام بود كه او را هم به برادرش بندويه ملحق سازد .\r\nخسرو پرويز به دبيرى كه نامه هاى سرى و پوشيده را مىنوشت دستور داد براى بسطام بنويسد شخص مورد اعتمادى را به جانشينى خود بگمارد و پوشيده پيش خسرو آيد كه درباره كارى با او مشورت كند ، بسطام چنان كرد و با اسبان بريد حركت كرد چون به مرز قومس رسيد پيشكار برادرش بندويه كه نامش « مردان به » بود باستقبال او رفت و چون او را از دور ديد با صداى بلند شروع به زارى و گريستن كرد ، بسطام از او پرسيد چه خبر است ؟ و او موضوع كشته شدن برادرش را به او خبر داد بسطام چاره يى جز پناه بردن به ياران بهرام چوبين كه در ديلم بودند نديد و بان سو رفت .\r\nو چون به مردان سينه سالار ياران بهرام خبر رسيد كه بسطام پيش او مىآيد شاد شد و با همه ياران خود باستقبال او آمد و بسطام ميان ايرانيان داراى شرف و فضيلت بود ، بسطام را در منزلى پسنديده منزل دادند و اشراف آن ناحيه همگان بديدارش آمدند و با ايمنى ميان ايشان مقيم شد ، سپس مردان سينه و يزدگشنس و بزرگان به بسطام گفتند چرا بايد خسرو پرويز از تو شايسته تر براى پادشاهى باشد و حال آنكه تو پسر شاپور پسر خربندادى و از دودمان گزينه بهمن پسر اسفندياريد و شما برادران و شريكان ساسانيان هستيد ، بيا با تو بيعت به شاهى كنيم و كرديه خواهر بهرام را به همسرى تو درآوريم و همراه ما تختى زرين است كه بهرام از مداين آورده است ، بر آن تخت بنشين و مردم را بسوى خود فراخوان ، خويشاوندان تو كه از نسل دارا پسر بهمن هستند به زودى پيش تو جمع خواهند شد و چون سپاه تو بسيار و شوكت تو قوى شد به جنگ خسرو پرويز فريب كار مىروى و پادشاهى را از او مىگيرى اگر بانچه مىخواهى برسى همان چيزى است كه هم ما دوست داريم و هم خودت و اگر هم كشته شوى در راه رسيدن به پادشاهى كشته شده اى و اين مايه شهرت و آوازه نام تو خواهد بود . بسطام كه چنين شنيد پيشنهادشان را پذيرفت و آنان كرديه را به همسرى او درآوردند و او را بر تخت زرين نشاندند و بر سرش تاج نهادند و همگان با او بيعت كردند و او را پادشاه خواندند و اشراف آن سرزمينها از او پيروى كردند و\r\n","description":"","footnote":"","page_name":" 132 ","page_number":132},
  {"content":"\r\nقبايل گيلان و ببر و طيلسان هم بسوى او كشيده شدند و گروهى بسيار از وابستگان او از عراق كه هوادار او و برادرش بودند به او پيوستند و شمار همراهان بسطام به صد هزار مرد رسيد .\r\nبسطام به دستبى [ 143 
  ] آمد و آنجا ماند و سربازان خود را به سرزمين جبال فرستاد كه تا حلوان و صيمره [ 144 
  ] و ماسبذان پيش رفتند كارگزاران و فرمانداران خسرو گريختند و دهقانان در دژها و قله هاى كوهستانها پناهنده شدند .\r\nچون خبر به خسرو پرويز رسيد از شتاب و رعايت نكردن احتياط در كشتن بندويه پشيمان شد و به فكر خدعه و چاره انديشى افتاد و براى بسطام چنين نوشت :\r\n« به من خبر رسيده است كه به ياران تبهكار و حيله گر بهرام فاسق پيوسته اى ، و آنان كارى را كه شايسته تو نيست در نظرت آراسته‌اند و ترا بر خروج و تباهى براى كشور واداشته‌اند و حال آنكه تو از نيت من درباره خودت آگاه نيستى و نمىدانى در مورد تو چه تصميم دارم ، اكنون سركشى را كنار بگذار و در كمال ايمنى پيش من آى و كشتن برادرت بندويه ترا به وحشت نيندازد » بسطام در پاسخ او چنين نوشت :\r\n« نامه ات كه از فكر تو سر چشمه گرفته و با نيرنگ خود نوشته بودى رسيد با خشم خود بمير و بدبختى كار خود را ببين و مزه كن و بدان كه تو براى شهريارى سزاوارتر از من نيستى و من از تو براى آن شايسته تر و سزاوارترم كه من پسر دارا هماورد اسكندرم و شما فرزندان ساسان بر ما چيره شديد و به ما ستم كرديد و نياى شما ساسان گوسپندچران بود ( شبان بود ) و اگر پدرش در او خيرى مىديد پادشاهى را از او نمىگرفت و به خواهرش خمانى نمىسپرد » چون پاسخ بسطام به خسرو پرويز رسيد دانست كه اميدى در او نيست ، و سه تن از سالارهاى خود را با سه لشكر كه هر يك دوازده هزار مرد بودند گسيل داشت ، لشكر اول به فرماندهى شاپور پسر ابركان و لشكر دوم از پى او به\r\n\r\n","description":"","footnote":"\r\n143 - آباديهاى ميان دماوند تا همدان كه از قديم به دستباى رى و دستباى همدان معروف بوده است ، ر . ك ، ياقوت ، معجم البلدان ، ص 58 ج 4 ( م ) .\r\n144 - صيمره و ماسبذان را از شهرهاى ناحيه جبل مىشمرده‌اند ، ر . ك ، ص 478 ترجمه تقويم البلدان ، ( م ) .\r\n","page_name":" 133 ","page_number":133},
  {"content":"\r\nفرماندهى تخارجان و لشكر سوم از پى ايشان به فرماندهى هرمزگرابزين ، و چون خبر حركت سپاهها به بسطام رسيد خود را به همدان رساند و آنجا مقيم شد و پيادگان سپاه خود را بر گردنه ها فرستاد تا از رفت و آمد مردم جلوگيرى كنند . سپاههاى خسرو پرويز در دامنه كوه جايى بنام قلوص اردو زدند و براى خسرو پرويز نوشتند و او را آگاه ساختند ، خسرو به تن خويش همراه پنجاه هزار سوار حركت كرد و خود را به سپاهيان كه در قلوص [ 144 
  ] اردو زده بودند پيوست و براى رفع خستگى اندكى درنگ كرد و سپس از روستايى بنام شراه [ 145 
  ] گذشت و از راهى بدون كوهستان و گردنه عبور كرد و خود را به دشت همدان رساند و آنجا اردو زد و گرد لشكر خود خندق كند .\r\nبسطام هم با لشكرهاى خود به سوى او آمد و سه روز جنگى سخت كردند و هيچيك عقبنشينى نكرد .\r\nخسرو كه چنين ديد به كردى پسر بهرام گشنس كه برادر تنى بهرام گور بود گفت شدت گرفتارى ما را در اين جنگ مىبينى و مىخواهم با روش لطيف و پسنديده اى خود را از آن خلاص كنم .\r\nكردى كه از خيرخواه تر سرداران و صميمىتر دوستان خسرو پرويز بود گفت اى شهريار اين تدبير چيست ؟ خسرو گفت خواهرت كرديه همسر بسطام بدون ترديد مشتاق بازگشت به وطن و ديدار خويشاوندانش خواهد بود ، و مىدانم كه اگر بخواهد بسطام را بكشد مىتواند انجام دهد كه بسطام سخت به او اعتماد دارد و كرديه هم تا آنجا كه خبر دارم زنى نيرومند و با همت است و مىتواند اقدام كند ، و اگر كرديه بسطام را بكشد خداى را بر خود گواه مىگيرم كه با او ازدواج خواهم كرد و او را سرور زنان خود قرار خواهم داد و اگر از او داراى پسرى شوم شهريارى را پس از خود براى او قرار مىدهم و من اين موضوع را با خط خود مىنويسم و تو نامه مرا براى او بفرست و او را آگاه كن و بنگر نظر او چيست .\r\n\r\n","description":"","footnote":"\r\n144 م - نام اين دهكده و مكان در معجم البلدان ياقوت حموى نيامده است ، ولى قلوس را آورده كه دهكده اى در ده فرسنگى رى است . ( م ) .\r\n145 - ياقوت اين كلمه را به صورت شرا ضبط كرده و نوشته است يكى از نواحى بزرگ همدان است ، ص 246 ج 5 چاپ مصر 1906 ميلادى الآن هم با همين نام در حوزه ثبتى اراك و فراهان باقى است ( م ) .\r\n","page_name":" 134 ","page_number":134},
  {"content":"\r\nكردى گفت شهريارا نامه را به خط خود بنويس كه او مطمئن شود و راستى گفتارت را باور كند و من آن نامه را همراه همسر خود خواهم فرستاد و بر كسى غير از او در پوشيده نگهداشتن اين راز اعتماد ندارم .\r\nخسرو پرويز نامه را نوشت و در آن تاكيد كرد ، كردى نامه را گرفت و آن را همراه همسر خود براى كرديه فرستاد و بسطام از شدت علاقه و دلبستگى به كرديه او را همراه خود آورده بود .\r\nچون كرديه نامه خسرو پرويز را خواند درستى آن را دانست و آن راز را با برخى از دايگان و كنيزكان مورد اعتماد خود در ميان گذاشت آنان هم به سبب شوق به وطن او را بر اين كار تشويق كردند ، بسطام هم از آمدن آن زن پيش كرديه تعجب نكرد كه مىپنداشت زنان با يك ديگر انس و الفت دارند و به ديدار يك ديگر مىآيند .\r\nشامگاهى بسطام خسته و كوفته از سختى جنگ به خيمه كرديه آمد و غذايى خواست خورد و پس از آن شراب خواست كرديه شروع به آشاماندن شراب ناب به او كرد و مستى بر بسطام چيره شد و خوابيد . كرديه شمشير او را برداشت و بر سينه اش نهاد و چندان فشرد كه از پشت بسطام بيرون آمد . كرديه هماندم با خدمتگزاران و دايگان خويش سوار شد و بيرون آمد .\r\nبرادرش كردى با گروهى از سواران كنار راه منتظر او بود و چون كرديه پيش او رسيد او را با خود برد و در اردوگاه فرود آورد .\r\nياران بسطام چون صبح شد و او را كشته يافتند به سرزمين ديلم گريختند ، خسرو پرويز شاپور پسر ابركان را با ده هزار سوار گسيل داشت و دستور داد در قزوين بماند و آنجا پادگانى بوجود آرد و از آمدن اشخاص ديلم به كشور جلوگيرى كند .\r\nخسرو پرويز با كرديه ازدواج كرد و همراه او به مداين بازگشت و از كار كرديه سپاسگزارى و نسبت به او محبت بسيار كرد و در قلب خسرو محبوبيت فراوان يافت ، بدين گونه كينه يى كه درباره انتقام گرفتن از قاتلان پدر داشت تمام شد و كشور و پادشاهى او آرام و مستقر گرديد .\r\n","description":"","footnote":"","page_name":" 135 ","page_number":135},
  {"content":"\r\n\r\n[ بخش دوم در تاريخ بعد از اسلام 
  ]\r\n\r\n[ مقدمات سقوط حكومت ساسانيان 
  ]\r\n\r\nجنگ خسرو پرويز با روميان :\r\nگويند ، پس از آن پسر قيصر روم به درگاه خسرو پرويز آمد و به او خبر داد كه سرهنگان و بزرگان روم بر پدر و برادرش تيادوس شورش كردند و هر دو را كشتند و مردى از ميان خود بنام كوكسان را به پادشاهى برگزيده‌اند ، پسر قيصر حقوق پدر و برادر خويش را بر خسرو يادآور شد و خسرو از اين پيشامد خشمگين شد و همراه او سه تن از فرماندهان خويش را همراه لشكر گسيل داشت ، يكى از آن سرداران شاهين بود كه او را همراه بيست و چهار هزار مرد به سرزمين روم فرستاد و او در خاك روم تاخت و تاز كرد و تا خليج قسطنطنيه پيش رفت و آنجا اردو زد .\r\nديگرى سردارى بنام « بوذبوذ » بود كه آهنگ مصر كرد و تباهى به بار آورد و خود را به اسكندريه رساند و آن شهر را با جنگ و زور گشود و به كليساى بزرگ شهر حمله برد و اسقف آن را گرفت و شكنجه كرد تا صليبى را كه مسيحيان مىپنداشتند حضرت عيسى را بر آن به دار كشيده‌اند در اختيار او بگذارد ، و آن صليب را جايى دفن كرده و بر فراز آن گل كاشته بودند .\r\nسردار سوم شهريار نام داشت كه به شام حمله برد و گروه بسيارى را كشت و تمام سرزمين شام را با قهر و جنگ گشود .\r\nروميان كه چنين ديدند و گرفتاريهايى را كه خسرو پرويز براى ايشان فراهم آورده بود مشاهده كردند ، مردى را كه به پادشاهى برگزيده بودند كشتند و گفتند كسى چون اين مرد شايستگى و لياقت پادشاهى ندارد و پسر عموى قيصرى را كه كشته بودند بنام هرقل به پادشاهى برگزيدند .\r\nاو همان كسى است كه شهر هرقله را [ 146 
  ] در سرزمين روم ساخته است ، و پيروزى او را بر ايرانيان خداوند متعال در كتاب خود آورده است [ 147 
  ] چون هرقل را روميان به پادشاهى برگزيدند ، سپاهى از ايشان فراهم ساخت و بر سالار ايرانى كه كنار خليج اردو زده بود حمله برد و چندان جنگ را ادامه داد كه او را از روم بيرون راند ، آنگاه بسوى سردارى كه در مصر بود حمله\r\n\r\n","description":"","footnote":"\r\n146 - از شهرهاى نزديك درياى مديترانه و در مغرب كوه كهف است براى اطلاع بيشتر ، ر . ك ، ترجمه تقويم البلدان ، بقلم استاد عبد المحمد آيتى ص 439 . ( م ) .\r\n147 - آيات اول تا پنجم سوره روم .\r\n","page_name":" 136 ","page_number":136},
  {"content":"\r\nبرد و او را هم از آنجا بيرون راند و سپس به شهريار كه در شام بود حمله برد و او را از شام بيرون كرد . سپاههاى ايرانى همگى در جزيره گرد آمدند و هرقل بانان حمله برد و ايشان را مجبور به گريز كرد كه تا موصل عقب نشستند و گريختند .\r\nو چون اين خبر به خسرو پرويز رسيد همراه ديگر لشكرهاى خود به موصل آمد و سرداران سه گانه او هم به او پيوستند و بسوى هرقل رفت و جنگ در گرفت و ايرانيان گريختند و خسرو پرويز كه چنين ديد بر سرداران نظامى خود و مرزبانان خشم گرفت و دستور داد آنان را زندانى كردند و تصميم به كشتن ايشان داشت .\r\n\r\nپادشاهى شيرويه پسر خسرو پرويز :\r\nچون مردم كشور چنين ديدند با يك ديگر رايزنى كردند و تصميم بر خلع پرويز و به پادشاهى رساندن پسرش شيرويه گرفتند و چنان كردند و خسرو پرويز را در يكى از حجره هاى كاخ زندانى كردند و « حيلوس » فرمانده جانبازان شاهى را بر او گماشتند و اين در سال نهم هجرت پيامبر ( ص ) بوده است . [ 148 
  ] شيرويه دستور داد پدرش را از كاخ بيرون بردند و در خانه يكى از مرزبانان بنام هرسفته [ 149 
  ] زندانى كردند ، و سر خسرو پرويز را با مقنعه پوشاندند و او را بر ماديانى سوار كردند و بان خانه بردند و زندانى كردند و حيلوس با پانصد تن از جانبازان بر حفظ او گماشته شدند .\r\nآنگاه بزرگان كشور نزد شيرويه آمدند و گفتند صلاح نيست كه بر ما دو تن پادشاه باشند يا دستور بده پدرت را بكشند و تنها پادشاهى كن يا آنكه ترا خلع مىكنيم و پادشاهى را همچنان كه بود به او بازمىدهيم .\r\nاين سخن شيرويه را سخت تكان داد و گفت امروز را به من مهلت دهيد .\r\n\r\n","description":"","footnote":"\r\n148 - اين مطلب كه در سال نهم هجرت بوده صحيح نيست ، در يكى دو صفحه بعد توضيح بيشترى داده خواهد شد ، طبرى آن را در سال هفتم هجرت مىداند . ( م ) .\r\n149 - در پاورقى آمده است كه در برخى از نسخه هاى اروپا اين كلمه مارسپند ثبت شده است ، طبرى هم به همين صورت مارسفند آورده است . ( م )\r\n","page_name":" 137 ","page_number":137},
  {"content":"\r\n\r\nپيام ميان پدر و پسر :\r\nشيرويه به يزدان گشنس كه صاحب ديوان رسالت بود و مهتر دبيران گفت هم اكنون اين پيام را از سوى ما براى پدرمان ببر و به او بگو عقوبتى كه هم اكنون از جانب خداوند به تو رسيده است به سبب گناهانى است كه در گذشته انجام داده اى ، نخست رفتارت نسبت به پدرت هرمزد است و ديگر رفتار تو نسبت به ما گروه فرزندانت بود كه به ما بدبين بودى و ما را از معاشرت و حركت منع كردى و در خانه يى كه چون زندان بود بازداشتى و هيچ مهر و رحمتى نسبت به ما مبذول نداشتى ، ديگر آنكه حق نعمت و خوبىهاى قيصر را سپاس نداشتى و حق او را در مورد پسرش و نزديكانش رعايت نكردى كه پيش تو آمدند و تقاضا كردند كه صليب چوبى را كه شاهين براى تو از اسكندريه فرستاده بود برگردانى و آن را نپذيرفتى بدون اينكه بان صليب نيازى داشته باشى و يا نگهدارى آن براى تو سودى داشته باشد ، ديگر آنكه فرمان به كشتن سى هزار تن از مرزبانان و بزرگان سپاه خود دادى به تصور آنكه ايشان نخستين كسان بودند كه از روميان گريختند .\r\nديگر آنكه با زور و شدت از راه خراج و ماليات مال فراوان اندوختى و در خزانه اندوختى و حال آنكه براى پادشاهان شايسته است كه خزانه را از غنيمتهايى كه با سواران و نيزه ها از سرزمين دشمنان بدست مىآيد انباشته سازند نه با آنچه از مردم خود به زور بخواهند .\r\nديگر آنكه نعمان بن منذر را كشتى و پادشاهى سرزمين او را از پسران و خاندان او گرفتى و به ديگران يعنى اياس بن قبيصه طايى واگذاشتى .\r\nو حقوق ايشان را كه پدران تو رعايت مىكردند رعايت نكردى و حال آنكه او بهرام گور نياى ترا پرورش داده و پس از اينكه پادشاهى از دست او بيرون شده بود او را يارى كرد و پادشاهى را به او برگرداند ، اينها گناهان و خطاهايى است كه مرتكب شده اى و خداوند از تو خشنود نبود و ترا به اين گناهان گرفت .\r\nيزدان گشنس نزد خسرو پرويز رفت و پيام شيرويه را به او گفت و هيچ حرفى از آن فروگذار نكرد ، خسرو گفت پيام را رساندى و اينك پاسخ آن را بشنو و به او برسان .\r\n","description":"","footnote":"","page_name":" 138 ","page_number":138},
  {"content":"\r\nبه شيرويه كوته عمر كمخرد ناقص عقل بگو ما پاسخ تمام اعتراضهاى ترا بدون اينكه عذرخواهى كنم مىدهم تا به نادانى خود آگاه تر شوى .\r\nاينكه گفته اى ما به كشتن پدرمان راضى بوده‌ايم ، من از نيت ايشان آگاه نبودم كه مىخواهند به او حمله كنند و او را بكشند و مىدانى كه چون پادشاهى براى من مستقر شد هر كس را كه در خلع يا از ميان بردن حق او دست داشت كشتم و اين كار را درباره دو دايى خود بندويه و بسطام هم با همه خدماتى كه براى برپايى پادشاهى من انجام داده بودند انجام دادم .\r\nاما مواظبت من بر شما فرزندانم براى اين بود كه شما را به آموختن ادب و فرهنگ وادارم و از آنچه براى شما سود و بهره اى ندارد بازدارم در عين حال از لحاظ خوراك و لباس و هزينه و اسب و مركب و تجمل و زينت هيچگونه كوتاهى نكردم اما درباره شخص تو با آنكه منجمان و ستاره شناسان خبر دادند كه پادشاهى ما بدست تو از ميان خواهد رفت فرمان كشتن ترا صادر نكرديم ، قرميسياء پادشاه هند هم براى ما نامه نوشت و خبر داد كه در پايان سى و هشتمين سال پادشاهى ما سلطنت به تو خواهد رسيد و با آنكه مىدانستم كه اين كار با هلاك و نابودى من صورت مىگيرد با وجود اين آن نامه را از تو پوشيده داشتيم اين نامه همراه با زايچه تو نزد همسر ما شيرين است اگر خواستى بگير و بخوان تا اندوه و حسرت تو بيشتر شود .\r\nاما آنچه درباره ناسپاسى از قيصر و نپذيرفتن تقاضاى پسر و خاندانش براى پس دادن چوب صليب گفته اى ، اى بىخرد من سى ميليون درهم ميان مردان رومى كه همراه من آمده بودند بخش كردم و يك ميليون درهم هدايايى بود كه براى قيصر فرستادم و يك ميليون درهم به پسرش تيادوس به هنگام بازگشت به روم پرداختم ، آيا من كه پنجاه ميليون درهم اين چنين [ 150 
  ] پرداخته‌ام براى پس دادن چوبى كه ارزشى ندارد بخل مىورزم ؟ من آن صليب را نگهداشتم تا گروگان فرمانبردارى و اطاعت ايشان باشد و به سبب احترامى كه در نظر ايشان دارد هر چه از ايشان مىخواهم انجام دهند ، ولى در مورد خشم و خونخواهى من از\r\n\r\n","description":"","footnote":"\r\n150 - محاسبه پنجاه ميليون كه در متن آمده و مصحح كتاب هم توجه نكرده‌اند صحيح نيست ، زيرا سى و دو ميليون است . مگر آنكه براى قيصر ده ميليون درهم هديه و براى تيادوس هم ده ميليون درهم داده باشد . ( م )\r\n","page_name":" 139 ","page_number":139},
  {"content":"\r\nروميان چندان كشتم كه خارج از شمار است .\r\nاما سخن تو درباره اين مرزبانان و سرداران كه تصميم به كشتن ايشان گرفتم آنان كسانى هستند كه من سى سال ايشان را برگزيدم و مستمريها و مزاياى آنان را افزايش دادم و در تمام روزگار خود فقط همان روز نيازمند ايشان شدم كه ترس بر آنان چيره شد و سستى كردند ، اى نادان از دانشمندان و خردمندان كشور درباره كسانى كه از يارى دادن پادشاه خوددارى كنند و از جنگ با دشمن او بگريزند بپرس و آنان به تو خواهند گفت كه اين گروه شايسته و سزاوار عفو و محبت نيستند .\r\nاما آنچه درباره جمعآورى اموال مرا سرزنش كرده اى اين خراج گرفتن بدعتى نبوده است كه من نهاده باشم و پادشاهان پيش از من همواره مىگرفته‌اند كه مايه تقويت كشور و پشتيبانى پادشاهى باشد . پادشاهى از پادشاهان هند براى پدر بزرگ من انوشروان نوشته بود كشورت همچون باغى است [ 151 
  ] بسيار آباد كه گرد آن ديوارى استوار و درى محكم باشد و هر گاه اين ديوار خراب يا اين در شكسته شود بيم آن هست كه گاوان و خران در آن درآيند و به چريدن مشغول شوند ، آن پادشاه مقصودش از ديوار سپاهيان و از در اموال بود ، اكنون تو هم اى فرومايه كم خرد اين اموال را نگهدارى كن كه حصار مملكت و مايه پايدارى سلطنت و پشتيبان تو در برابر دشمن و مايه افتخار در مقابل ديگر پادشاهان است .\r\nاما اينكه گمان كرده اى كه من بىجهت نعمان بن منذر را كشتم و پادشاهى را از خاندان عمرو بن عدى به اياس بن قبيصه طايى منتقل كردم بدان كه نعمان و خاندان او با عربها توطئه كردند و آنان را به انتظار بيرون شدن پادشاهى از خاندان ما واداشتند و در اين مورد نامه هايى نوشته بودند او را كشتم و مرد عربى را كه در اين افكار نباشد حاكم كردم .\r\nاكنون پيش شيرويه برو و تمام اين پيام را به اطلاع او برسان ، يزدان گشنس بدون آنكه چيزى از آن كم و كاست كند به شيرويه نقل كرد و او سخت اندوهگين شد .\r\nفرداى آن روز بزرگان كشور جمع شدند و چون روز قبل پيش شيرويه\r\n\r\n","description":"","footnote":"\r\n151 - كلمه باغ در متن عربى آمده است . ( م )\r\n","page_name":" 140 ","page_number":140},
  {"content":"\r\nآمدند و همان سخن را تكرار كردند ، شيرويه بر جان خود ترسيد و براى كشتن پدر خود سرداران را يكى پس از ديگرى فرستاد كه بان كار دست نزدند تا آنكه يكى از مرزبانان جوان بنام يزدك پسر مردان شاه را كه مرزبان بابل و خطرنيه بود گسيل داشت و چون پيش خسرو پرويز رسيد ، خسرو پرسيد تو كيستى ؟ گفت پسر مردان شاه مرزبان بابل و خطرنيه ، خسرو گفت آرى به جان خودم سوگند كه تو قاتل من خواهى بود زيرا من پدرت را با ظلم و ستم كشته‌ام ، و آن جوان او را بزد و بكشت و نزد شيرويه آمد و به او خبر داد ، شيرويه به چهره او سيلى زد و موهاى سرش را كند و او را زندانى كرد و با بزرگان كشور به راه افتاد و جسد پرويز را در دخمه يى دفن كرد و بازگشت و دستور داد آن جوان را كشتند .\r\nدر همين سال كه شيرويه به پادشاهى رسيد حضرت ختمى مرتبت رحلت فرمودند و ابو بكر خليفه شد . [ 152 
  ] شيرويه چون پادشاه شد همه برادران خود را كه پانزده تن بودند گردن زد كه مبادا پادشاهى او را تباه كنند ، شيرويه گرفتار بيماريها و دردها شد و درگذشت و مدت پادشاهى او هشت ماه بود .\r\n\r\nپس از مرگ شيرويه :\r\nپس از شيرويه ايرانيان پسرش شيرزاد را كه كودكى بود به پادشاهى برگزيدند و مردى را براى پرورش و سرپرستى او گماشتند كه تا هنگام بلوغ امور پادشاهى را اداره كند . چون اين خبر به شهريار كه در مقابل روميان بود رسيد كه خسرو پرويز كشته شده است با لشكرهاى خود به مداين آمد و در آن هنگام شيرويه هم درگذشته و پسرش شيرزاد پادشاه بود ، شهريار پادشاهى را غصب كرد و شيرزاد و مربى او و همه كسانى را كه در كشتن خسرو پرويز دست داشتند كشت و خود را پادشاه ناميد و امور پادشاهى را بر عهده گرفت و اين در سال دوازدهم هجرت بود .\r\n\r\n","description":"","footnote":"\r\n152 - رحلت حضرت ختمى مرتبت در سال يازدهم هجرت و 632 ميلادى بوده است ، بنابر اين با توجه بانكه مدت پادشاهى شيرويه هشت ماه و در منابع ديگرى شش ماه و آغاز آن در سال هفتم يا به قول خود ابو حنيفه دينورى در سال نهم هجرت بوده است ، اين گفتار صحيح نيست . ( م )\r\n","page_name":" 141 ","page_number":141},
  {"content":"\r\nچون از پادشاهى شهريار يك سال گذشت بزرگان كشور از اينكه كسى كه از خاندان پادشاهى نيست بر ايشان حكومت كند سر باز زدند و بر او شورش كردند و او را كشتند و جوان شير پسر خسرو پرويز را كه مادرش كرديه خواهر بهرام گور بود به پادشاهى نشاندند او هم يك سال پادشاهى كرد و درگذشت .\r\nآنگاه پوران دختر خسرو را به پادشاهى برگزيدند و اين بدان سبب بود كه شيرويه هيچيك از برادران خود غير از جوان شير را كه كودك بود زنده نگذاشته بود .\r\nدر اين هنگام شهريارى ايرانيان به سستى گراييد و كارشان به ناتوانى كشيد و شوكت ايشان از هم پاشيده شد :\r\n\r\nجنگهاى اعراب و ايرانيان :\r\nگويند چون پادشاهى به پوران دختر خسرو پرويز پسر هرمزد رسيد در سرزمينهاى اطراف شايع شد كه ايران را پادشاهى نيست و ايشان از ناچارى به درگاه زنى پناه آورده‌اند .\r\nدو مرد بنام مثنى بن حارثه شيبانى و سويد بن قطبه عجلى [ 153 
  ] كه از قبيله بكر بن وائل بودند خروج كردند و با لشكرى كه گرد آورده بودند به مرزهاى ايران هجوم آوردند و بر دهقانان تاخت و تاز و غارت مىكردند و آنچه مىتوانستند مىگرفتند و چون آنان را تعقيب مىكردند به صحرا مىگريختند و كسى به تعقيب ايشان نمىپرداخت ، مثنى از ناحيه حيره غارت مىكرد و حمله مىبرد و سويد از جانب ابله [ 154 
  ] و اين بروزگار خلافت ابو بكر بود ، مثنى براى ابو بكر نامه نوشت و از هجوم خود به ايران و پريشانى كار ايرانيان او را آگاه ساخت و تقاضا كرد لشكرى به يارى او بفرستد .\r\nچون اين نامه بدست ابو بكر رسيد به خالد بن وليد كه از جنگ با اهل رده و مرتدان آسوده شده بود نوشت كه به حيره رود و با ايرانيان جنگ كند و مثنى و همراهان او را ضميمه سپاه خود كند .\r\n\r\n","description":"","footnote":"\r\n153 - مثنى ، با قوم خود در سال نهم هجرت به حضور پيامبر ( ص ) رسيد و مسلمان شد سويد بن قطبه ، در اسد الغابه و طبقات ابن سعد نام او نيامده است ، احتمالا بايد سويد بن غفله باشد كه در جنگ قادسيه هم شركت داشته و شيرى را كشته است ، براى اطلاع بيشتر از مثنى و سويد بن غفله ، ر . ك . اسد الغابه ، ص 299 ج 4 و ص 379 ج 2 . ( م )\r\n154 - شهرى معروفى نزديك بصره در حاشيه خليج فارس ، قبلا درباره اين شهر توضيح بيشترى داده شده است . ( م )\r\n","page_name":" 142 ","page_number":142},
  {"content":"\r\nمثنى را آمدن خالد بن وليد خوش نيامد كه پنداشته بود ابو بكر خود او را به فرماندهى سپاه خواهد گماشت .\r\nخالد و مثنى همراه لشكريان خود حركت كردند و كنار حيره اردو زدند و مردم حيره در كاخهاى سه گانه خود حصارى شدند .\r\nآنگاه عمرو بن بقيله آنجا آمد و داستان او و خالد معروف است كه چگونه خالد گياه مسمومى با بردن نام خدا خورد و زيانى به او نرسيد ، ايرانيان كه در كاخهاى سه گانه خود محصور بودند با خالد صلح كردند كه ساليانه صد هزار درهم به مسلمانان بپردازند .\r\nدر اين هنگام نامه ابو بكر براى خالد را عبد الرحمن جميل جمحى آورد كه به او فرمان داده بود با مسلمانان همراه خود به يارى ابو عبيدة بن جراح به شام برود و او عمرو بن حزم انصارى را [ 155 
  ] همراه مثنى به جانشينى خود در حيره گماشت و خود بسوى انبار حركت كرد ، هنگامى كه خالد به عين التمر [ 156 
  ] كه پادگانى از ايرانيان آنجا مستقر بود رسيد مردى از ايشان تيرى به عمرو بن زياد بن حذيفة بن هشام بن مغيره زد و او را كشت و عمرو همانجا مدفون است .\r\nخالد مردم عين التمر را محاصره كرد و آنان را بدون اينكه امان دهد مجبور به تسليم شدن كرد مردان را گردن زد و زنان و كودكان را اسير گرفت از جمله اين اسيران پدر محمد بن سيرين و حمران بن ابان آزاد كرده عثمان بن عفان هستند ، خالد هلال بن عقبه را كه از اعراب و مرزبان آن پادگان بود كشت و جسدش را بر دار آويخت او از قبيله نمر بن قاسط بود .\r\nخالد به قبيله اى كه از بنى نمر و تغلب بودند هجوم برد گروهى از ايشان را كشت و اموال گروهى را به غنيمت گرفت و خود را به شام رساند .\r\nعمرو بن حزم و مثنى بن حارثه تا هنگام مرگ ابو بكر در حيره بودند و به سرزمين عراق حمله مىكردند . [ 157 
  ]\r\n\r\n","description":"","footnote":"\r\n155 - براى اطلاع بيشتر از احوال اين مرد ، ر . ك ، ابن اثير ، اسد الغابه ص 98 ج 4 ، او در سال 51 هجرى در گذشته است . ( م ) .\r\n156 - عين التمر : شهرى در مغرب رود فرات در صحراى شام ، ر . ك ، ياقوت ، معجم البلدان ص 253 ج 6 و در آن آمده است مادر محمد بن سيرين از اسيران اين جنگ بوده است نه پدرش . ( م )\r\n157 - مرگ ابو بكر در 21 جمادى الثانية سال سيزدهم هجرت ، اوت 634 ميلادى بوده است .\r\n","page_name":" 143 ","page_number":143},
  {"content":"\r\n\r\nفتوحات اسلامى در روزگار عمر بن خطاب :\r\nسپس عمر بن خطاب به حكومت رسيد و مدت حكومت او سيزده سال بود . عمر تصميم گرفت به عراق لشكر گسيل دارد ، ابو عبيد بن مسعود را كه پدر مختار ثقفى است خواست و براى او رايتى براى فرماندهى پنج هزار مرد بست و دستور داد به عراق برود ، عمر براى مثنى بن حارثه نوشت كه با همراهان خود به ابو عبيد ملحق شود .\r\nسليط بن قيس [ 158 
  ] را كه از قبيله بنى نجار انصار بود با ابو عبيد همراه ساخت و به ابو عبيد گفت مردى را همراه تو فرستادم كه از لحاظ اسلام بر تو برترى دارد و بايد راهنمايىهاى او را بپذيرى ، و به سليط گفت اگر نه اين است كه تو در جنگ شتابزدگى مىكنى ترا به فرماندهى مىگماشتم ولى براى جنگ فقط فرمانده بردبار شايسته است .\r\nابو عبيد بسوى حيره حركت كرد و به هيچ يك از قبايل عرب نمىگذشت مگر اينكه آنان را تشويق مىكرد كه با او حركت كنند و طوايفى از ايشان با او حركت كردند و چون به قس ناطف رسيد [ 159 
  ] مثنى و همراهانش به استقبال او آمدند .\r\nچون به ايرانيان خبر آمدن ابو عبيد رسيد ، مردان شاه حاجب را همراه چهار هزار سوار به مقابل او فرستادند .\r\nابو عبيد دستور داد پلى زدند كه از آن بگذرند ، مثنى به او گفت اى امير از اين رود پهناور عبور مكن و خود و همراهانت را هدف ايرانيان قرار مده ، ابو عبيد به او گفت اى برادر بكرى ترسيدى ، و با مردم به سوى ايرانيان رفت ، ابو محجن ثقفى را كه پسر عمويش بود به فرماندهى سواران گماشت و خود در قلب سپاه ايستاد ، ايرانيان بانان حمله بردند و جنگ در گرفت و ابو عبيد نخستين كس بود كه كشته شد ، برادرش حكم پرچم را در دست گرفت او هم كشته شد ، پرچم را قيس بن جليب برادر ابو محجن گرفت او هم كشته شد ، سليط بن قيس انصارى و\r\n\r\n","description":"","footnote":"\r\n158 - ابو عبيد بروزگار رسول خدا ( ص ) مسلمان شد و در جنگ قس ناطف كه به جنگ پل ابو عبيد هم معروف است در سال سيزدهم هجرت درگذشت و شهيد شد ، سليط از بزرگان اصحاب رسول خداست و در جنگ بدر افتخار شركت داشت او هم در جنگ پل ابو عبيد شهيد شد و براى هر دو مورد ، ر . ك ، ابن اثير - اسد الغابه . ( م )\r\n159 - نام جايى نزديك كوفه بر ساحل شرقى فرات .\r\n","page_name":" 144 ","page_number":144},
  {"content":"\r\nتنى چند از انصار كه با او بودند نيز كشته شدند ، در اين هنگام مثنى پرچم را در دست گرفت و مسلمانان گريختند .\r\nمثنى به عروة بن زيد الخيل طايى گفت كنار پل برو و آنجا بايست و مانع عبور ايرانيان باش و مثنى به جنگ و گريز ادامه داد و از مسلمانان مواظبت كرد تا همگى عبور كردند ، جنگ پل ابو عبيد معروف است .\r\nمثنى با مسلمانان خود را به ثعلبيه [ 160 
  ] رساند و آنجا اردو زد و براى عمر بن خطاب نامه نوشت و آن را با عروة بن زيد الخيل فرستاد ، عمر گريست و به عروة گفت پيش ياران خود برگرد و بگو همانجا كه هستند بمانند و نيروهاى امدادى به سرعت خواهند رسيد .\r\nاين واقعه در روز شنبه اى از ماه رمضان سال سيزدهم هجرت اتفاق افتاده است .\r\nآنگاه عمر بن خطاب مردم را براى حركت بسوى عراق فراخواند كه شتابان براى حركت آماده شدند ، كسانى را هم به قبائل گسيل داشت و از ايشان خواست سپاهيان را فراهم آورند ، مخنف بن سليم ازدى با هفتصد مرد از قوم خود آمد ، حصين بن معبد بن زراره هم همراه گروهى از بنى تميم كه حدود هزار مرد بودند آمد ، عدى بن حاتم هم با جمعى از قبيله طى و انس بن هلال با جمعى از قبيله نمر بن قاسط آمدند .\r\nو چون شمار مردم زياد شد عمر رايت فرماندهى را براى جرير بن عبد الله بجلى بست [ 161 
  ] ، جرير با مردم حركت كرد و چون به ثعلبيه رسيد مثنى با همراهان خود به او پيوست و بسوى حيره حركت كردند و در دير هند [ 162 
  ] اردو زدند و سواران را براى غارت در عراق روانه كرد .\r\nدهقانان در حصارها پناهنده شدند و بزرگان ايرانيان نزد پوران جمع شدند و\r\n\r\n","description":"","footnote":"\r\n160 - ثعلبيه : از منازل ميان كوفه و مكه بعد از منزل شقوق ، ر . كياقوت ، معجم البلدان ص 14 ج 3 چاپ مصر 1906 ميلادى . ( م )\r\n161 - جرير ، چهل روز پيش از رحلت رسول خدا ( ص ) مسلمان شد مردى بسيار زيبا و شجاع بوده است ، مرگش را در سال 51 يا 54 هجرت نوشته‌اند ، ر . ك ، اسد الغابه ، ابن اثير ص 279 ج 1 - ( م )\r\n162 - ياقوت دو دير هند كوچك و بزرگ را كه از نواحى حيره و نزديك نجف بوده نام برده است ، ر . كمعجم البلدان ، ص 182 ج 4 . ( م )\r\n","page_name":" 145 ","page_number":145},
  {"content":"\r\nاو دستور داد دوازده هزار تن از گزينه تر سواران را برگزيدند و مهران پسر مهرويه همدانى را به فرماندهى ايشان گماشت و او با سپاه حركت كرد و به حيره آمد و دو گروه حمله آوردند و به يك ديگر در آويختند و غريوى چون بانگ رعد برخاست ، مثنى كه در پهلوى راست لشكر جرير بود پيشاپيش مردم حمله كرد و مردم هم همراه او حمله بردند و گرد و غبار برخاست .\r\nجرير هم همراه ديگر مردم از سوى چپ و قلب لشكر حمله كرد و ايرانيان با سرسختى ايستادگى كردند ، مسلمانان هم جولانى كردند ، مثنى از خشم و اندوه ريش خود را در دست گرفته بود و موهايش را مىكند و فرياد مىزد كه اى مسلمانان پيش من آييد پيش من ، من مثنى هستم ، مسلمانان دور او جمع شدند و او بار ديگر حمله كرد ، برادرش مسعود كه از شجاعان عرب بود كنار او حركت مىكرد و مسعود كشته شد مثنى فرياد برآورد كه اى گروه مسلمانان كشته شدند نيكان شما بدين سان است پرچمهاى خود را برافرازيد ، عدى بن حاتم مردم پهلوى چپ را تشويق مىكرد و جرير مردم قلب لشكر را ، جرير مىگفت اى مردم قبيله بجيله مبادا كسى در حمله به دشمن بر شما پيشى گيرد كه اگر خداوند اين سرزمينها را بگشايد براى شما بهره و مقامى خواهد بود كه براى هيچكس از اعراب چنان نخواهد بود بنابر اين براى دست يافتن به يكى از دو نيكى ( شهادت و فيض آخرت ، يا بهره اين جهانى ) با آنان جنگ كنيد .\r\nمسلمانان جمع شدند و يك ديگر را به جنگ تشويق مىكردند و گريختگان هم بازگشتند و زير پرچمهاى خود آماده شدند و به ايرانيان حمله سختى بردند و پيمان خويش را با خداوند بجا آوردند ، مهران فرمانده ايرانيان به تن خويش جنگ مىكرد و جنگى نمايان كرد كه از پهلوانان نامدار بود ، مهران كشته شد و گفته‌اند مثنى او را كشته است و ايرانيان چون مهران را كشته ديدند گريختند و مسلمانان در حالى كه عبد الله بن سليم ازدى پيشاپيش ايشان حركت مىكرد و عروة بن زيد الخيل از پى او به تعقيب ايرانيان پرداختند و خود را كنار پل رساندند .\r\nگروهى از ايرانيان از پل گذشتند و گروهى ديگر بدست مسلمانان اسير شدند ، ايرانيانى كه گريخته بودند خود را به مداين رساندند و مسلمانان هم به\r\n","description":"","footnote":"","page_name":" 146 ","page_number":146},
  {"content":"\r\nاردوگاه خود برگشتند .\r\nعروة پسر زيد الخيل در اين باره چنين سروده است .\r\n« جايگاه قبيله براى عروه اندوهها را برانگيخت و پس از عبد القيس قبيله همدان را جايگزين كرد . در حالى كه جمع ما جمع بود گشتگان سپاه مهران و روزهايى را در نظر ما آورد كه مثنى با لشكريان خود بانان حمله برد و پيادگان و سواران ايشان را از پاى در آورد .\r\nچنان بر سپاهيان مهران و پيروان او پيروز شد كه آنان را يك يك يا دو تا دو تا از پاى در آورد .\r\nما در عراق ديگر فرماندهى چون مثنى كه از خاندان شيبان است نديده‌ايم . اين سخن دروغ نيست مثنى امير دلاورى است كه در جنگ از شير بيشه خفان [ 163 
  ] شجاعتر است . » گويند و چون خداوند مهران و بزرگان ايرانيان را نابود ساخت ، مسلمانان توانستند به سرزمين عراق هجوم برند و چون پادگانهاى ايرانيان از هم گسيخته و كار ايشان پراكنده شد مسلمانان جرأت پيدا كردند و به سرزمينهاى ميان سورا و كسكر و صراة و فلاليج و استانهاى آن منطقه هجوم بردند . [ 164 
  ] مردم حيره به مثنى گفتند نزديك ما دهكده اى است كه در آن بازار بزرگى است كه در هر ماه يك بار برپا مىشود و بازرگانان ايرانى و اهواز و ديگر شهرها آنجا مىآيند ، اگر بتوانى بر آن دهكده حمله كنى و بر آن بازار غارت برى اموال گرانبهايى بدست خواهى آورد .\r\nمنظور ايشان بازار بغداد بود و بغداد در آن هنگام دهكده اى بود كه ماهى يك بار در آن بازار برپا مىشد .\r\nمثنى از راه بيابان خود را به انبار رساند و مردم آن شهر در حصارهاى خود پناهنده شدند ، مثنى به « بسفروخ » مرزبان انبار پيام داد پيش او آيد و او را امان داد تا گفتگو كنند ، مرزبان از رودخانه گذشت و پيش مثنى آمد ، مثنى با او تنها\r\n\r\n","description":"","footnote":"\r\n163 - خفان : بيشه اى نزديك كوفه كه در آن شير زندگى مىكرده است ، ر . ك ، ياقوت ، معجم البلدان ص 451 ج 3 . ( م )\r\n164 - صراة : نام دور رودخانه نزديك بغداد است ، فلاليج ، مفرد آن فلوجه به معنى دهكده است .\r\n","page_name":" 147 ","page_number":147},
  {"content":"\r\nگفتگو كرد و گفت مىخواهم به بازار بغداد حمله كنم و از تو مىخواهم كه راهنمايانى همراه من بفرستى تا راه را نشانم دهند و پل را هم براى ما بسازى كه از آن بگذريم و از فرات عبور كنيم .\r\nمرزبان چنان كرد و پل را كه ويران كرده بود تا اعراب از آن عبور نكنند بازسازى كرد كه مثنى و يارانش از آن گذشتند ، مرزبان راهنمايانى هم با او فرستاد و مثنى بامداد به محل بازار رسيد ، مردم گريختند و كالاها و اموال خود را رها كردند و دست مسلمانان و مثنى از سيم و زر و ديگر كالاها انباشته شد ، او به انبار برگشت و از آنجا به اردوگاه خود پيوست .\r\nچون اخبار مربوط به مثنى و پيروزى او در جنگ با مهران به اطلاع سويد رسيد نامه اى براى عمر بن خطاب نوشت و سستى كار ناحيه را به او خبر داد و از عمر خواست تا براى او نيروى امدادى گسيل دارد و لشكرى روانه كند ، عمر بن خطاب عتبة بن غزوان مازنى [ 165 
  ] را كه همپيمان بنى نوفل بن عبد مناف و از اصحاب رسول خدا ( ص ) بود به فرماندهى دو هزار مرد مسلمانان گماشت و بان سوى گسيل داشت و براى سويد نوشت كه به او ملحق شود .\r\nهنگامى كه عتبه به راه افتاد ، عمر او را بدرقه كرد و گفت اى عتبه برادران مسلمانت بر سرزمين حيره و اطراف آن پيروز شده و از رود فرات گذشته‌اند و سرزمين بابل را كه جايگاه هاروت و ماروت و ستمگران است زير پا نهاده‌اند و سواران ايشان امروز به حدود مداين حمله مىبرند و بان شهر نزديك شده‌اند ، ترا با اين لشكر روانه كردم ، آهنگ مردم اهواز كن و ايشان را به خود مشغول دار تا نتوانند به يارى ايرانيان ناحيه عراق بروند و آنان را بر ضد برادران شما يارى دهند و تو در ناحيه ابله با آنان جنگ كن . عتبه بن غزوان حركت كرد و خود را به جايى كه امروز شهر بصره است رساند در آن هنگام آنجا فقط منازل ويرانى بود و چند پايگاه از خسروان ايران براى جلوگيرى از تاخت و تاز اعراب آنجا باقى مانده بود .\r\n\r\n","description":"","footnote":"\r\n165 - عتبه از پيشگامان مسلمانان و مهاجران به حبشه و از تيراندازان بنام است از سوى عمر به فرماندارى بصره گماشته شد و بصره را به صورت شهر درآورد و در سال هفدهم هجرت درگذشت ، ر . ك ، ابن سعد ، طبقات ج 3 ص 98 بيروت و ترجمه آن بقلم اين بنده . ( م )\r\n","page_name":" 148 ","page_number":148},
  {"content":"\r\nعتبه با ياران خود همانجا فرود آمد و در چادرها و خيمه ها زندگى مىكرد ، از آنجا به محل اصلى بصره كه پوشيده از سنگهاى سياه و ريگ بود و به همين سبب بصره ناميده مىشد رفت و از آنجا هم خود را به ابله رساند و آن را به زور گشود و براى عمر چنين نوشت .\r\nاما بعد ، همانا خداوند كه او را سپاس باد ابله را براى ما گشود و آن بندرى است كه كشتىهاى عمان و بحرين و فارس و هند و چين بان مىآيند ما سيم و زر ايشان را به غنيمت گرفتيم و به خواست خداوند مشروح آن را براى تو مىنويسم . و آن نامه را همراه نافع بن حارث بن كلده ثقفى فرستاد كه چون پيش عمر رسيد مسلمانان از آن شاد شدند .\r\nچون نافع خواست برگردد به عمر گفت اى امير مؤمنان من براى خود در بصره سر و سامانى داده‌ام و به بازرگانى مشغول شده‌ام براى عتبة بن غزوان بنويس كه رعايت حال مرا كند و حق همسايگى را مراعات كند .\r\nعمر براى عتبه نوشت ، نافع مىگويد در بصره سر و سامان گرفته و مىخواهد آنجا براى خود خانه يى بسازد ، همسايگى او را نيكو بدار و حق او را بشناس .\r\nعتبه بخشى از سرزمين بصره را براى نافع مشخص ساخت و نافع نخستين كسى است كه در بصره خانه ساخته است و سر و سامان گرفته و رباطى بنا كرده است .\r\nسپس عتبه بسوى مذار [ 166 
  ] رفت كه خداوند او را بر مردم آن شهر پيروز ساخت و مرزبان آن شهر در دست او اسير شد كه گردنش را زد و جامه هاى او را برداشت بر كمربند او قطعات زمرد و ياقوت بود و عتبه آن را براى عمر بن خطاب فرستاد و فتحنامه هم نوشت و مسلمانان يك ديگر را بشارت مىدادند و بر فرستاده جمع شده و از او درباره چگونگى پيكار بصره مىپرسيدند و او مىگفت مسلمانان در آن شهر در سيم و زر غوطه ورند و مردم رغبت فراوان براى بيرون رفتن به بصره نشان دادند و شمار ايشان در آن شهر بسيار و نيرومند شدند و عتبه با آنان به شهرهاى ساحلى فرات بصره حمله كرد و آنها را گشود و سپس به دشت ميشان\r\n\r\n","description":"","footnote":"\r\n166 - شهرى ميان واسط و بصره است .\r\n","page_name":" 149 ","page_number":149},
  {"content":"\r\nرفت ، مرزبان دشت ميشان با لشكريان خود به جنگ ايشان آمد و جنگ كردند مرزبان كشته شد و ايرانيان گريختند و عتبه بدون هيچ مانعى وارد دشت ميشان شد .\r\nمردى را آنجا گماشت و خود به ابرقباد رفت و آن را گشود و به جايگاه خود در بصره بازگشت و براى عمر نامه نوشت و به اطلاع او رساند كه خداوند اين شهرها را براى او گشوده است نامه را با انس بن شيخ بن نعمان فرستاد و گروهى از قبايل به بصره كوچ كردند و شمار مردم در آن شهر بيشتر شد .\r\nآنگاه عتبه از عمر اجازه گرفت كه پيش او بيايد و عمر اجازه داد ، عتبه مغيرة بن شعبه را به جانشينى خود گماشت و هنگامى كه مىخواست از بصره بيرون آيد خطبه اى طولانى براى مردم خواند و ضمن آن گفت به خدا پناه مىبرم از اينكه خود را بزرگ پندارم و در چشم مردم كوچك باشم ، من مىروم و نيرو و توانايى جز به خداوند نيست . پس از من فرماندهان را خواهيد آزمود و خواهيد دانست .\r\nحسن بصرى مىگفته است چون عتبه اين سخن را گفت پس از او فرماندهان را آزموديم و او را از ايشان برتر يافتيم . [ 167 
  ] عمر هم همچنان مغيره را به فرماندارى و مرزبانى بصره گماشت و او با مسلمانان به دشت ميشان رفت ، مرزبان دشت به جنگ مغيره آمد و خداوند مسلمانان را پيروز فرمود و مغيره آن سرزمينها را با جنگ گشود و خبر فتح و پيروزى را براى عمر نوشت .\r\nآنگاه داستان تهمت مغيره و كسانى كه او را متهم ساخته بودند پيش آمد . [ 168 
  ] و چون اين خبر به عمر بن خطاب رسيد به ابو موسى اشعرى دستور داد تا به بصره رود و براى اعرابى كه آنجا هستند زمين اختصاص دهد و هر قبيله را در محله اى مسكن دهد و مردم را وادار به خانه سازى كند و براى ايشان مسجد بزرگى\r\n\r\n","description":"","footnote":"\r\n167 - با توجه بانكه تولد حسن بصرى در سال بيست و يكم هجرت است ( دائرة المعارف اسلام و الاعلام زركلى ) چگونه مىگويد چون عتبه اين سخن را گفت ، و حال آنكه درگذشت عتبه چهار سال پيش از تولد حسن است .\r\n( م )\r\n168 - براى اطلاع بيشتر از رسوايى مغيرة بن شعبه كه دينورى آن را نياورده است ، ر . ك ، نويرى نهاية الارب . ج 19 صفحات 48 / 345 و ترجمه آن به قلم اين بنده ، انتشارات امير كبير . ( م )\r\n","page_name":" 150 ","page_number":150},
  {"content":"\r\nكه بتوان در آن نماز جمعه گزارد بسازد و مغيرة بن شعبه را هم نزد او بفرستد .\r\nابو موسى گفت اى امير مؤمنان تنى چند از انصار را با من روانه كن كه مثل انصار ميان مردم همچون مثل نمك در خوراك است و عمر ده تن از انصار را با او گسيل داشت كه از جمله ايشان انس بن مالك و براء بن مالك بودند [ 169 
  ] ، ابو موسى به بصره رفت و مغيرة بن شعبه و كسانى را كه بر ضد او شهادت داده بودند نزد عمر فرستاد ، عمر از ايشان گواهى خواست كه با صراحت گواهى ندادند و عمر آنان را تازيانه زد و به مغيره دستور داد به بصره برگردد و ابو موسى را در كارهايش يارى دهد .\r\nابو موسى ، زياد بن عبيد را كه غلام زرخريد يكى از مردم ثقيف بود ديد و عقل و ادب او را پسنديد و او را به دبيرى برگزيد و زياد همراه او ماند و پيش از آن با مغيرة بن شعبه همكارى مىكرد . گويند چون ايرانيان ديدند اعراب از هر سوى ايشان را فروگرفته و حمله و غارت مىكنند با يك ديگر گفتگو كردند و گفتند گرفتارى ما از اين است كه زنان بر ما پادشاهى مىكنند و بر يزدگرد پسر شهريار پسر خسرو پرويز جمع شدند و او را كه نوجوانى شانزده ساله بود بر خود پادشاه كردند ولى گروهى از ايرانيان به طرفدارى سلطنت آزرميدخت پافشارى كردند و دو گروه جنگ كردند و يزدگرد پيروز شد و آزرميدخت از پادشاهى خلع گرديد ، و چون يزدگرد پادشاه شد مردم را از هر سو فراخواند و سپاهى فراهم ساخت و رستم پسر هرمز را بر آنان فرماندهى داد ، رستم مردى كار ديده و گرم و سرد روزگار چشيده بود و بسوى قادسيه حركت كرد .\r\n\r\nجنگ قادسيه :\r\nچون اين خبر به جرير بن عبد الله و مثنى بن حارثه رسيد براى عمر نامه نوشتند و او را آگاه ساختند ، عمر مردم را فراخواند و آماده ساخت و حدود بيست هزار تن جمع شدند و سعد بن ابى وقاص را به فرماندهى ايشان\r\n\r\n","description":"","footnote":"\r\n169 - براى اطلاع بيشتر از شرح حال اين دو برادر ، ر . ك ، ابن اثير ، اسد الغابه ج 1 صفحات 127 و 173 . ( م )\r\n","page_name":" 151 ","page_number":151},
  {"content":"\r\nگماشت [ 170 
  ] ، سعد با لشكرها حركت كرد و چون به قادسيه رسيد [ 171 
  ] سپاهيانى كه آنجا بودند به او پيوستند .\r\nدر اين هنگام مثنى بن حارثه كه رحمت خدا بر او باد درگذشت و چون مدت عده همسر او تمام شد ، سعد بن ابى وقاص او را به همسرى خود در آورد .\r\nرستم هم با سپاههاى خود آمد و در دير اعور اردو زد . [ 172 
  ] سعد بن ابى وقاص طليحة بن خويلد اسدى را كه از شجاعان عرب بود با گروهى براى خبرگيرى روانه كرد تا اخبار ايشان را براى او بياورد ، آن گروه چون عظمت و بسيارى سپاه ايرانيان را ديدند به طليحه گفتند ما را برگردان ، گفت نه و من خود وارد اردوگاه ايشان خواهم شد تا از وضع آنان آگاه شوم ، آنان او را متهم كردند و گفتند چنين تصور مىكنيم كه مىخواهى بايشان ملحق شوى و گويا خداوند ترا كه مرتكب قتل عكاشة بن محصن و ثابت بن اقرم شده اى هدايت نفرموده است ، [ 173 
  ] طليحه بايشان گفت ترس و بيم دلهاى شما را فراگرفته است .\r\nطليحه خود آمد و شبانگاه وارد اردوگاه ايرانيان شد و تمام شب را به جستجو و بررسى احوال ايشان سرگرم بود ، هنگام سحر از كنار سوارى كه با هزار مرد هماورد بود گذشت كه خوابيده و اسب خود را بسته بود ، طليحه پياده شد بند اسب او را بريد و به پالهنگ زين اسب خود بست و از اردوگاه ايشان بيرون آمد ، در اين هنگام صاحب اسب از خواب بيدار شد و ياران خود را بخواند و به تعقيب او پرداخت و هوا روشن شده بود ، صاحب اسب به طليحه حمله كرد طليحه ايستاد و با نيزه به يك ديگر نيزه زدند و طليحه او را كشت .\r\n\r\n","description":"","footnote":"\r\n170 - سعد بن ابى وقاص : از بزرگان و پيشگامان مسلمانان كه در هفده سالگى مسلمان شد و نخستين تيرانداز است ، مورد عنايت رسول خدا ( ص ) بوده است در سال پنجاهم هجرت يا پنجاه و پنجم درگذشته است ، ر . ك ، ابن سعد ، طبقات ص 140 ج 3 چاپ بيروت و ترجمه آن به قلم اين بنده ( م )\r\n171 - شهركى كه ميان آن و كوفه پانزده فرسنگ است ، ر . ك ، ترجمه تقويم البلدان ص 337 . ( م )\r\n172 - نزديك و متصل به كوفه است و بنام اعور بنا كننده آن است ، معجم البلدان ص 124 ج 4 .\r\n173 - طليحة بن خويلد ، در سال نهم هجرت مسلمان شد و سپس ادعاى پيامبرى كرد و در روزگار ابو بكر خالد بن وليد به جنگ او رفت ، عكاشه و ثابت كه از پيشگامان مسلمانان بودند بدست او و برادرش كشته شدند ، ر . ك ، ابن اثير ، اسد الغابه ص 65 ج 3 و براى شرح حال عكاشه و ثابت ، ر . ك ، طبقات ابن سعد ، صفحات 92 / 466 ج 3 چاپ بيروت . ( م )\r\n","page_name":" 152 ","page_number":152},
  {"content":"\r\nسوار ديگرى خود را به طليحه رساند ، طليحه او را هم كشت سوار ديگرى خود را به او رساند طليحه او را اسير كرد و بر اسب نشاندش و به اردوگاه مسلمانان آمد ، مردم با ديدن او تكبير گفتند و او پيش سعد بن ابى وقاص آمد و گزارش كار را داد .\r\nرستم همچنان در دير اعور چهار ماه اردو زد و مىخواست كه عربها را با طول مدت خسته و فرسوده كند .\r\nمسلمانان هم هر گاه زاد و توشه خودشان و علوفه جانورانشان تمام مىشد بر اسبها سوار مىشدند و در صحراهاى اطراف به غارت مىپرداختند و با خوراك و علوفه و دامهايى كه بدست آورده بودند بازمىگشتند .\r\nآن گاه عمر به ابو موسى اشعرى نوشت كه گروهى سوار به يارى سعد بفرستد و او مغيره را با هزار سوار گسيل داشت ، همچنين عمر به ابو عبيدة بن جراح كه در شام به جنگ با روميان سرگرم بود نوشت كه گروهى سوار به يارى سعد بفرستد او هم قيس بن هبيرة مرادى را با هزار سوار روانه كرد ، هاشم بن عتبة بن ابى وقاص كه در جنگ يرموك يكى از چشمهايش كور شده بود و اشعث بن قيس و اشتر نخعى هم همراه اين گروه بودند و همگان در قادسيه به سعد بن ابى وقاص پيوستند .\r\nيزدگرد هم به رستم نامه نوشت كه به اعراب حمله و جنگ را آغاز كند ، رستم با سپاهها و لشكريان خود حركت كرد و خود را به قادسيه رساند و در يك ميلى اردوگاه مسلمانان اردو زدند و مدت يك ماه رسولان ميان آنان آمد و شد مىكردند ، و رستم به سعد پيام داد مردى خردمند و عاقل و دانا از ياران خود را بفرست تا با او سخن گويم و سعد مغيرة بن شعبه را پيش او فرستاد كه چون نزد رستم آمد رستم به او چنين گفت :\r\n« خداوند پادشاهى ما را بزرگ قرار داد و ما را بر امتها پيروزى داد و همه اقليمها را به تواضع براى ما واداشت و مردم زمين را براى ما خوار و زبون فرمود و بر روى زمين هيچ ملتى در نظر ما پستتر از شما نبوده است كه شما گروهى اندك و خوار و داراى سرزمين خشك و زندگى سخت و دشواريد ، چه چيز شما را واداشته است كه به سرزمين ما هجوم آوريد ؟ اگر اين به سبب قحطى و\r\n","description":"","footnote":"","page_name":" 153 ","page_number":153},
  {"content":"\r\nخشك سالى است كه شما را فروگرفته است ما براى شما گشايش فراهم مىآوريم و نسبت به شما بخشش مىكنيم و به شهرهاى خود برگرديد » .\r\nمغيره به او گفت « آنچه درباره بزرگى پادشاهى و راحتى زندگى و پيروزى بر ملتها و بلندى مرتبه خودتان گفتى ما همه را مىدانيم و اكنون از حال خود ترا آگاه مىكنم ، خداوند متعال كه سپاس خاص اوست ما را در سرزمينهاى دور افتاده و با آبى اندك و زندگى دشوار قرار داد ، زورمندان ما ناتوانان ما را مىخوردند و ما پيوند خويشاوندى را قطع مىكرديم و از بيم تنگدستى فرزندان خود را مىكشتيم و بتها را پرستش مىكرديم و در همين حال خداوند متعال پيامبرى از شريفتر و پاكتر خاندان ما ميان ما برانگيخت و به او فرمان داد تا مردم را به گواهى دادن باينكه پروردگارى جز خداى يگانه نيست فراخواند ، و ما به دستورهاى كتابى كه براى ما نازل فرموده است عمل كنيم ما به او ايمان آورديم و او را تصديق كرديم و به ما فرمان داده است تا مردم را بانچه خداوند فرمان داده است دعوت كنيم هر كس بپذيرد با ما در سود و زيان برابر است و هر كس نپذيرد از او مىخواهيم جزيه بپردازد و هر آن كس از پرداخت جزيه خوددارى كند با او پيكار مىكنيم و من هم ترا با همين شرايط دعوت مىكنم و اگر نپذيرى شمشير در ميان خواهد بود » .\r\nمغيره در اين هنگام با دست خود به دسته شمشيرش اشاره كرد .\r\nرستم چون اين سخنان را شنيد آنچه را كه با آن روياروى شده بود بزرگ دانست و در عين حال از مغيره خشمگين شد و گفت ، سوگند به خورشيد كه فردا هنوز آفتاب برنيامده همه شما را خواهم كشت .\r\nمغيره پيش سعد برگشت و از آنچه در ميان رفته بود او را آگاه ساخت و به او گفت آماده جنگ باش ، سعد دستور داد مردم آماده باشند ، آن شب را هر دو گروه به آماده كردن خود و اسبها گذراندند و بامداد صف كشيدند و زير پرچمهاى خود ايستادند ، سعد بن ابى وقاص گرفتار دمل چركين در ران خود بود و نمىتوانست بر زين بنشيند و فرماندهى را در آن روز به خالد بن عرفطه داد ، قيس بن هبيره را به فرماندهى قلب گماشت و پهلوى راست را به فرماندهى شرحبيل بن سمط و پهلوى چپ را به فرماندهى هاشم بن عتبة بن ابى وقاص و\r\n","description":"","footnote":"","page_name":" 154 ","page_number":154},
  {"content":"\r\nپيادگان را به فرماندهى قيس بن خريم واگذاشت و خود همراه زنان و كودكان در قصر قادسيه ماند ابو محجن ثقفى هم چون شراب نوشيده و مىگسارى كرده بود در همان قصر زندانى بود سعد بن ابى وقاص به عمرو بن معدى كرب و قيس بن هبيره و شرحبيل بن سمط پيام داد كه شما شاعر و سخنور و از شجاعان و دليران اعرابيد [ 174 
  ] ميان مردم قبايل مختلف و كنار پرچمها برويد مردم را به جنگ تشويق كنيد .\r\nگويد در اين هنگام دو گروه به يك ديگر حمله بردند ، ايرانىها سيزده صف بودند كه پشت سر يك ديگر قرار گرفته بودند و عربها هم سه صف بودند ، ايرانيان شروع به تيراندازى كردند و گروه بسيارى از عربها مجروح شدند چون قيس بن هبيره چنين ديد به خالد بن عرفطه كه در آن روز فرماندهى فرماندهان را بر عهده داشت گفت اى امير ما هدف و نشانه تيرهاى اين گروه قرار گرفته‌ايم اكنون با همه بايشان حمله كن تا مردم نخست با نيزه و سپس با شمشير جنگ كنند .\r\nزيد بن عبد الله نخعى نخستين كس بود كه حمله كرد و همو نخستين كس بود كه كشته شد پس از او پرچم را برادرش ارطاة گرفت و او هم كشته شد .\r\nآنگاه افراد قبيله بجيله در حالى كه جرير بن عبد الله فرمانده ايشان بود حمله كردند ، قبيله ازد هم از پى ايشان حمله كردند گرد و غبار برخاست و جنگ سخت شد و ايرانيان گريختند و خود را به رستم رساندند . رستم و مرزبانان و سرداران و بزرگان ايرانيان همگى پياده شدند و حمله آوردند مسلمانان هم به جولان در آمدند .\r\nابو محجن به يكى از كنيزان سعد بن ابى وقاص گفت مرا از اين بند رها كن و براى تو به خدا سوگند مىخورم كه اگر كشته نشدم به همين زندان برمىگردم و بند بر خود مىنهم ، آن كنيز چنان كرد و او را بر يكى از اسبهاى ابلق سعد بن ابى وقاص نشاند ، ابو محجن از پهلوى راست سپاه مسلمانان خود را به محل صف قبيله هاى ازد و بجيله رساند و شروع به حمله و شكافتن صفهاى ايرانيان كرد\r\n\r\n","description":"","footnote":"\r\n174 - براى اطلاع از شرح حال و نمونه اشعار عمرو بن معدى كرب و مسلمان و مرتد شدن و دوباره به اسلام برگشتن او ، ر . ك ، ابن قتيبه ، الشعر و الشعراء ص 289 چاپ بيروت 1969 ميلادى و براى شرحبيل بن سمط ، ر . ك ، الاعلام زركلى ص 234 ج 3 ، قيس بن هبيره همان قيس بن مكشوح است ، ر . ك . ابن اثير ، اسد الغابه ص 227 ج 4 . ( م )\r\n","page_name":" 155 ","page_number":155},
  {"content":"\r\nو ايرانيان به افراد قبيله بجيله فشار آورده و بر آنجا حمله كرده بودند .\r\nسعد از حمله او تعجب كرد و نمىدانست آن سوار كيست در حالى كه اسب را مىشناخت سعد بن ابى وقاص به جرير بن عبد الله پرچمدار بجيله و به اشعث بن قيس پرچمدار قبيله كنده و به ديگر سالارهاى مسلمانان پيام فرستاد كه از پهلوى راست به قلب سپاه دشمن حمله برند و مسلمانان از هر سوى به ايرانيان حمله كردند و آرايش جنگى ايرانيان درهم ريخت و رستم كشته شد و ايرانيان گريزان پشت به جنگ دادند ، ابو محجن هم به زندان خود بازگشت .\r\nمسلمانان به جستجوى جسد رستم پرداختند و او را ميان كشتگان پيدا كردند كه صد زخم نيزه و شمشير داشت و فهميده نشد چه كسى او را كشته است ، برخى هم گفته‌اند رستم در رود قادسيه افتاد و غرق شد .\r\nايرانيان تا دير كعب [ 175 
  ] عقبنشينى كردند و آنجا اردو زدند ، نخارجان كه يزدگرد او را براى كمك و يارى فرستاده بود رسيد و در دير كعب توقف كرد و هر يك از گريختگان كه آنجا مىرسيد او را مىگرفت و بازداشت مىكرد .\r\nايرانيان دوباره آرايش جنگى گرفتند و لشكرهاى خود را آماده ساختند و موضع گرفتند و چون اعراب رسيدند و روياروى ايشان ايستادند و نخارجان خود به ميدان آمد و بانگ برداشت مرد مرد [ 176 
  ] و زهير بن سليم برادر مخنف بن سليم ازدى به جنگ با او بيرون شد ، نخارجان مردى فربه و تنومند و بلند قامت بود و زهير مردى ميانه بالا ولى داراى ساعد و بازوى نيرومند بود ، تخارجان خود را از اسب روى زهير پرت كرد و با هم در آويختند ، تخارجان زهير را بر زمين كوفت و بر سينه اش نشست و خنجر كشيد تا سرش را جدا كند انگشت ابهام تخارجان در دهان زهير قرار گرفت كه چنان آن را جويد كه نخارجان سست شد و زهير بر سينه اش نشست و خنجر را گرفت و شكم او را دريد و او را كشت .\r\nاسب نخارجان كه پرورش يافته بود بر جاى ايستاد و حركت نكرد و زهير در حالى كه زره و قبا و كمربند و بازوبندهاى تخارجان را برداشته بود سوار بر آن\r\n\r\n","description":"","footnote":"\r\n175 - دير كعب : نام اين دير در معجم البلدان نيامده است . ( م )\r\n176 - كلمه ( مرد ، مرد ) در متن عربى كتاب آمده است همانطور كه در مقدمه اشاره شد لغات فارسى فراوانى در متن عربى اخبار الطوال ديده مىشود . ( م )\r\n","page_name":" 156 ","page_number":156},
  {"content":"\r\nاسب شد و پيش سعد بن ابى وقاص آمد و سعد آنها را به او بخشيد و دستور داد جامه هاى جنگى نخارجان را بپوشد و پيش او بيايد و زهير نخستين كس از اعراب است كه بازوبند بسته است .\r\nقيس بن هبيره هم بر حيلوس فرمانده جانبازان ايرانى حمله كرد و او را كشت و مسلمانان از هر سو حمله كردند و ايرانيان گريختند ، جرير بن عبد الله خود را به پل رساند ايرانيان متوجه او شدند و با نيزه او را به زمين انداختند ولى ياران جرير به يارى او آمدند و ايرانيان از اطراف او پراكنده شدند و به جرير آسيبى نرسيد اما اسب او رم كرد و گريخت و پيدا هم نشد . براى جرير اسبى از اسبهاى ايرانيان را آوردند كه بر گردنش گردنبند زمرد بود و بر آن سوار شد و ايرانيان گريختند و خود را به مداين رساندند ، سعد خبر فتح و پيروزى را براى عمر نوشت ، عمر همه روز پياده و تنها و بدون اينكه اجازه دهد كسى او را همراهى كند دو سه ميل در راه عراق مىرفت و هر سوارى كه مىرسيد از او مىپرسيد از لشكر مسلمانان چه خبر ؟\r\nروزى كه مژده رسان آمد عمر همين كه او را ديد از دور بانگ برداشت چه خبر ؟ و او گفت خداوند براى مسلمانان فتح و پيروزى نصيب فرمود و ايرانيان گريختند ، مژده رسان كه عمر را نمىشناخت شتر خود را شتابان مىراند و عمر پياده پا به پاى شتر مىدويد و همچنان از او خبرها را مىپرسيد و چون وارد مدينه شدند و مردم به استقبال عمر آمدند و به او سلام خلافت مىدادند ، فرستاده كه تعجب كرده بود گفت سبحان الله اى امير مؤمنان كاش به من خبر مىدادى كه كيستى و عمر گفت بر تو چيزى نيست و نامه را از او گرفت و آن را براى مردم خواند :\r\nسعد بن ابى وقاص در اردوگاه همراه لشكر خود در قادسيه ماند تا آنكه نامه عمر به او رسيد كه دستور داده بود براى عربها شهرى بسازد و آن را جايى قرار دهد كه ميان ايشان و عمر دريا فاصله نباشد .\r\nسعد بن ابى وقاص به ناحيه انبار رفت تا آنجا را محل اسكان عربها قرار دهد ولى به سبب فراوانى مگس آنجا را نپسنديد و از آنجا به كويفة ابن عمر [ 177 
  ] آمد آن را هم نپسنديد و سر انجام در محل كوفه امروز فرود آمد و زمينها را\r\n\r\n","description":"","footnote":"\r\n177 - مصغر كوفه و نزديك كوفه كنونى بوده است و سرزمين پوشيده از ريگ و شن را كوفه مىگويند .\r\n","page_name":" 157 ","page_number":157},
  {"content":"\r\nميان همراهان خود بخش كرد و براى خود خانه و مسجد ساخت و به عمر خبر رسيد كه سعد بن ابى وقاص در مدخل خانه خود درى نصب كرده است ، به محمد بن مسلمه [ 178 
  ] دستور داد به كوفه رود و آتش فراهم آورد و آن در را بسوزاند و هماندم برگردد .\r\nمحمد بن مسلمه حركت كرد و به كوفه آمد و دستور را اجرا كرد و هماندم برگشت ، و چون به سعد خبر دادند پاسخى نداد و دانست كه فرمان عمر بوده است .\r\nبشر بن ابى ربيعه [ 179 
  ] اين اشعار را سروده است .\r\n« نيمه شب در حالى كه ستارگان در افق فرومىشدند ياد و خيال اميمه بسراغ من آمد .\r\nدر آن هنگام در صحراى عذيب بوديم و ميان من و معشوق فاصله بود و جايگاه ما دور افتاده بود .\r\nخيال اميمه به ديدار غريب دور افتاده اى آمد كه تمام ثروت او فقط اسبى گزيده است و شمشيرى دو لبه و تيز .\r\nناقه من به دروازه قادسيه رسيد در حالى كه سعد بن ابى وقاص فرمانده من بود . خدايت هدايت فرمايد به ياد آور هنگامى را كه شمشيرهاى ما در قادسيه فرود مىآمد و حمله ها براى ما اميدواركننده بود . به ياد آر شامگاهى را كه دشمن دوست مىداشت اگر بتواند از پرندگان بال عاريه گيرد و بگريزد .\r\nهر گاه لشكرى از ايشان بسوى ما حمله مىآورد لشكرى ديگر هم از پى آن چون كوهى فرامىرسيد .\r\nمن چنان آنان را شمشير مىزدم كه جمع ايشان پراكنده شد و سخت نيزه مىزدم كه من در نيزه زدن كارآزموده‌ام .\r\nابو ثور عمرو و هاشم و قيس و نعمان جوانمرد و جرير شاهد و گواه بودند » .\r\n\r\n","description":"","footnote":"\r\n178 - محمد بن مسلمه از بزرگان انصار و شركتكنندگان در بدر و احد و جنگهاى ديگر غير از تبوك ، مورد علاقه شديد ابو بكر و عمر و درگذشته صفر 46 هجرت در هفتاد و هفت سالگى ، ر . ك ، طبقات ابن سعد ص 443 چاپ بيروت . ( م )\r\n179 - به شرح حال اين شاعر دست نيافتم ، راهنمايى اهل علم و ادب مايه سپاس خواهد بود . ( م )\r\n","page_name":" 158 ","page_number":158},
  {"content":"\r\nعروة بن ورد [ 180 
  ] چنين مىگويد .\r\n« عمرو و نبهان به خوبى مىدانند كه چون ديگران پشت به جنگ كنند من سوار كار پشتيبان هستم .\r\nو هنگامى كه دشمن حمله مىآورد من برابر ايشان همچون شيرژيان بيشه زار پايدارى مىكنم .\r\nبراى مردم قادسيه در حالى كه نشان بر خود بسته بودم پايدارى كردم و كسى چون من هر گاه هماورد پايدارى نكند پايدارم .\r\nچنان ايشان را با نيزه زدم كه پراكنده شدند و چنان شمشير بر آنان زدم كه از راهى كه آمده بودند بازگشتند .\r\nپدر و پدر بزرگم مرا چنين سفارش كرده بودند من همچنين سفارش مىكنم و در آن كوتاهى نمىكنم .\r\nپروردگار خود را ستايش مىكنم كه مرا به دين خود هدايت فرمود و من تا هر گاه زنده باشم در راه خدا مىكوشم و او را سپاسگزارم » .\r\nقيس بن هبيره همچنين سروده است .\r\n« سواران را كه همچون شيران نگهبان بودند از سرزمين صنعاء در حالى كه همگان پوشيده از سلاح بودند به وادى القرى و سرزمين قبيله كلب و يرموك و شام آوردم .\r\nهنگامى كه از سرزمين روم برمىگشتيم اسبها چنان لاغر شده بودند كه چون هلال به نظر مىرسيدند .\r\nپس از يك ماه به قادسيه رسيديم در حالى كه ساقهاى اسبها خونآلوده بود .\r\nآنجا با لشكرهاى كسرى و فرزندان مرزبانان بزرگ به جنگ پرداختيم .\r\nهنگامى كه ديدم اسبها به تكاپو افتادند آهنگ رسيدن به جايگاه فرمانده بزرگ كردم .\r\n\r\n","description":"","footnote":"\r\n180 - عروة بن ورد يا عروة الصعاليك شاعر دوره جاهلى است و اسلام را درك نكرده است ، زركلى در الاعلام مرگ او را حدود سى سال پيش از هجرت مىداند در اغانى ص 73 ج 3 دار الثقافة و در الشعر و الشعراء اشاره يى به اين شعر او نشده است و احتمالا ابو حنيفه دينورى اشتباه كرده است و شعر از شاعر ديگرى است كه عروة بن زيد است و در پاورقى چند صفحه بعد در مورد او توضيح داده شده است . ( م )\r\n","page_name":" 159 ","page_number":159},
  {"content":"\r\nچنان شمشير بر سرش زدم كه كشته بر زمين افتاد با شمشيرى كه كندى از كار افتادگى نداشت .\r\nخداوند آنجا براى ما خير بهره فرمود و كار نيك در پيشگاه خداوند فزونى مىگيرد .\r\nسرهاى آنان را با شمشيرهاى تيز چنان فروكوبيديم و شكافتيم كه گويى همچون پوست تخم شتر مرغ بود » . گويند ، چون بزرگان پارسيان در قادسيه كشته شدند آنان چنان گريختند كه خود را به مداين رساندند ، مسلمانان هم پيشروى كردند و كنار رود دجله مقابل مداين اردو زدند و بيست و هشت ماه همانجا مقيم بودند آنچنان كه دو بار خرماى تازه خوردند و دو عيد قربان همانجا قربانى كردند و چون براى مردم عراق اين مدت طولانى شد عموم دهقانان آن حدود با سعد بن ابى وقاص صلح كردند .\r\nيزدگرد كه چنين ديد مرزبانان بزرگ خويش را جمع كرد و خزانه ها و گنجينه ها را ميان ايشان تقسيم كرد و در اين مورد براى آنان قباله نوشت و گفت اگر پادشاهى از دست ما بيرون شود شما براى تصرف اين گنجينه ها شايسته تريد و اگر پادشاهى به ما برگردد خودتان آنها را به ما پس مىدهيد و با زنان و خويشان نزديك و خدم و حشم خود حركت كرد و به حلوان [ 181 
  ] آمد و مقيم شد و خرزاد پسر هرمز برادر رستم را كه در قادسيه كشته شده بود به جانشينى خود در مداين گماشت .\r\nو چون اين خبر به سعد بن ابى وقاص رسيد آماده شد و ياران خود را فرمان داد به دجله درآيند و نخست خود نام خدا بر زبان آورد و با اسب وارد دجله شد ، مردم هم اسبهاى خود را به دجله راندند و همگان جز يك تن از دجله به سلامت بيرون آمدند ، آن يك تن بر اسبى سرخ سوار بود كه اسبش از دجله بيرون آمد و شروع به تكان دادن يال خود كرد كه آبهاى آن خشك شود ولى مرد كه نامش سليك بن عبد الله و از قبيله طى بود غرق شد .\r\nسلمان كه حضور داشت گفت اى گروه مسلمانان خداوند آب را هم همچون خشكى در اختيار شما نهاده است ولى سوگند به كسى كه جان من در\r\n\r\n","description":"","footnote":"\r\n181 - حلوان : از شهرهاى كوهستانى و مرزى عراق ، قبلا هم در حواشى درباره اين شهر توضيح داده شد . ( م )\r\n","page_name":" 160 ","page_number":160},
  {"content":"\r\nدست اوست كه در آن حتما تغيير و تبديل مىدهد .\r\nگويند چون ايرانيان ديدند كه اعراب اسبها را باب زدند و از دجله عبور مىكنند بانگ برداشتند « ديوان آمدند ، ديوان آمدند » [ 182 
  ] خرزاد با سواران آمد و كنار شريعه دجله ايستاد و بانگ برداشت كه اى گروه عربان دريا درياى ماست و شما حق نداريد از آن عبور كنيد و شروع به تيراندازى به اعراب كردند و گروهى بسيار از ايشان در آب افتادند ، ساعتى جنگ كردند عربها پيروز شدند و پارسيان از كنار دجله بيرون رفتند و عربها با آنان جنگ كردند و ايرانيان عقب نشستند و خود را به مداين رساندند و در آن حصارى شدند و مسلمانان آنان را از همان سوى كه دجله بود محاصره كردند و چون خرزاد چنان ديد شبانه از دروازه شرقى مداين همراه لشكرهاى خود به جلولاء [ 183 
  ] عقبنشينى كرد و مداين را براى مسلمانان خالى كرد و ايشان وارد مداين شدند و غنيمت بسيار بدست آوردند از جمله به مقدار زيادى كافور دست يافتند و پنداشتند نمك است و آن را در خمير ريختند كه تلخ شد .\r\nمخنف بن سليم مىگويد در آن روز شنيدم مردى بانگ برداشته بود كه اين جام سرخ را چه كسى از من مىگيرد و جام سپيد مىدهد و حال آنكه آن جام زرين بود .\r\nسعد خبر فتح و پيروزى را براى عمر نوشت ، يكى از گبرهاى مداين پيش سعد آمد و گفت من شما را به راه راهنمايى مىكنم تا پيش از آنكه آنان به مقصد برسند آنها را دريابيد ، سعد او را پيش انداخت و لشكر از پى او روان شدند و از بيابانها و صحراها گذشتند\r\n\r\nجنگ جلولاء :\r\nخرزاد چون به جلولاء رسيد همانجا ماند و براى يزدگرد كه در حلوان بود نامه نوشت و از او كمك و يارى خواست و او هم او را مدد فرستاد .\r\nخرزاد بر گرد اردوگاه خود خندق كند و زن و فرزند و بارهاى سنگين خو\r\n\r\n","description":"","footnote":"\r\n182 - در متن عربى به همين صورت آمده است . ( م )\r\n183 - جلولاء : شهركى در راه بغداد به خراسان ، نام نهرى هم هست ، ر . ك ، ترجمه تقويم البلدان ص 349 . د\r\n","page_name":" 161 ","page_number":161},
  {"content":"\r\nرا به خانقين [ 184 
  ] فرستادند ، سعد بن ابى وقاص گروهى از سواران را به سوى ايشان روانه كرد و عمرو بن مالك بن نجبة بن نوفل بن وهب بن عبد مناف بن زهرة را به فرماندهى ايشان گماشت و او حركت كرد و به جلولاء آمد كه ايرانيان آنجا اردو زده و گرد خود خندق كنده بودند ، مسلمانان هم نزديك اردوگاه ايشان اردو زدند و نيروهاى امدادى از ناحيه اصفهان و جبل براى ايرانيان مىرسيد .\r\nمسلمانان كه چنين ديدند به امير خود عمرو بن مالك گفتند تو منتظر هجوم و حمله ايشان نمان كه ايشان روز بروز بيشتر مىشوند .\r\nاو براى سعد بن ابى وقاص نامه نوشت و اين موضوع را به اطلاع او رساند و از او براى آغاز جنگ و حمله اجازه خواست ، سعد به او اجازه داد و قيس بن هبيرة را هم با هزار مرد كه چهار صد سوار و ششصد پياده بودند به يارى او فرستاد .\r\nبه ايرانيان خبر رسيد كه براى اعراب نيروى امدادى رسيده است ، براى جنگ آماده شدند و بيرون آمدند ، عمرو بن مالك هم با مسلمانان آماده شد ، فرماندهى پهلوى راست سپاه او با حجر بن عدى و فرماندهى پهلوى چپ با زهير بن جوية و فرماندهى سواران با عمرو بن معدى كرب و فرماندهى پيادگان با طليحة بن خويلد بود .\r\nدو لشكر به يك ديگر هجوم بردند و هر دو گروه پايدارى كردند ، نخست يك ديگر را تير باران كردند تا تيرها تمام شد آنگاه چندان با نيزه نبرد كردند كه نيزه ها در هم شكست و سپس به شمشير و گرزهاى آهنى پرداختند و تمام آن روز را تا شب جنگ كردند و مسلمانان در آن روز نتوانستند نماز بگزارند جز با اشاره و تكبير گفتن و چون آفتاب روى به زردى نهاد خداوند نصرت و پيروزى خود را بر مسلمانان فروفرستاد و دشمن ايشان را وادار به گريز فرمود و آنان تا شب از ايرانيان مىكشتند و خداوند متعال اردوگاه و تمام اموال ايشان را غنيمت مسلمانان قرار داد .\r\nمحقن بن ثعلبه مىگويد در اردوگاه ايرانيان وارد خيمه يى شدم و داخل آن بر روى تختى دخترى را ديدم كه چهره اش چون ماه بود چون چشمش به\r\n\r\n","description":"","footnote":"\r\n184 - خانقين : شهرى بر سر راه بغداد به همدان ميان قصر شيرين و حلوان ، براى اطلاع بيشتر ، ر . ك ، ترجمه تقويم البلدان - ص 351 چاپ بنياد فرهنگ . ( م )\r\n","page_name":" 162 ","page_number":162},
  {"content":"\r\nمن افتاد ترسيد و گريست او را گرفتم و پيش عمرو بن مالك آوردم و خواستم او را به من ببخشد و بخشيد و او را به همسرى خود درآوردم .\r\nخارجة بن صلت در خيمه يى از خيمه هاى ايشان مجسمه ماده شترى از طلا كه آراسته به گوهر و مرواريد و ياقوتهاى كم نظير بود و مردى زرين بر آن سوار و تمام آن به اندازه ماده آهويى بود بدست آورد و آن را به سرپرست جمعآورى غنايم تسليم كرد .\r\nايرانيان همچنان عقبنشينى كردند و روى به گريز نهادند تا در حلوان پيش يزدگرد رسيدند ، يزدگرد سخت درمانده شد و با زنان و فرزندان و خدمتكاران و اموال و گنجينه هايى كه همراه داشت از آنجا حركت كرد و در قم و كاشان فرود آمد . مسلمانان در جنگ جلولاء غنايمى بدست آوردند كه نظير آن بدست نياورده بودند و گروه زيادى اسير از دختران آزادگان و بزرگان ايران گرفتند .\r\nگويند عمر مىگفته است خدايا من از شر فرزندان اسيران جلولاء به تو پناه مىبرم و پسران آن زنان در جنگ صفين شركت داشتند و به حد بلوغ رسيده بودند . عمرو بن مالك ، جرير بن عبد الله بجلى را همراه چهار هزار سوار در جلولاء باقى گذاشت تا پايگاهى باشد كه از نفوذ ايرانيان به نواحى عراق جلوگيرى كند .\r\nو خود با ديگر مردم حركت كرد و پيش سعد بن ابى وقاص كه در مداين بود رفت ، و سعد هم با مردم حركت كرد و به كوفه آمد و خبر فتح را براى عمر نوشت ، سعد بن ابى وقاص مدت سه سال و نيم امير كوفه و تمام مناطق عراق بود و سپس عمر او را عزل كرد و به جاى او عمار بن ياسر را به فرماندهى جنگ و عبد الله بن مسعود را براى قضاوت و عمرو بن حنيف را بر خراج كوفه گماشت . [ 185 
  ] گويند چون ايرانيان تا حلوان عقبنشينى كردند و يزدگرد همراه بزرگان خاندان خود و اشراف ايرانيان به قم و كاشان گريخت ، مردى از خاندان و نزديكان او بنام هرمزان كه دايى شيرويه پسر خسرو پرويز بود به او گفت اى\r\n\r\n","description":"","footnote":"\r\n185 - جناب عمار بن ياسر رضوان الله عليه از پيشگامان مسلمانان ، مادرش نخستين مسلمانى است كه به شهادت رسيد و خود آن بزرگوار در جنگ صفين در سال سى و هفتم هجرت در نود و چند سالگى شهيد شد . جناب عبد الله بن مسعود ، از بزرگان و علماى مسلمانان كه در شصت و چند سالگى به سال سى و دوم يا سوم هجرت در حالى كه سخت بر عثمان خشمگين بود درگذشت . براى اطلاع بيشتر ، ر . كاسد الغابه ، ابن اثير ، صفحات 47 / 43 ج 4 و 259 - 256 ج 3 . ( م )\r\n","page_name":" 163 ","page_number":163},
  {"content":"\r\nپادشاه اعراب از ناحيه حلوان بر تو حمله آورده‌اند و جمعى از ايشان هم در منطقه اهواز هستند و كسى آنجا نيست كه ايشان را از فساد و خراب كارى بازدارد و منظور او سواران و همراهان ابو موسى اشعرى بود ، يزدگرد گفت چاره چيست و چه بايد كرد ؟ هرمزان گفت صلاح چنين است كه مرا بان ناحيه گسيل دارى تا ايرانيان را جمع كنم و آنجا باشم و اموالى از فارس و اهواز گرد آورم و براى تو بفرستم كه با آن وسيله براى جنگ با دشمنان نيرومند شوى ، يزدگرد را اين گفتار خوش آمد و فرمان فرماندارى اهواز و فارس را براى او نوشت و لشكرى گران همراه او روانه كرد .\r\n\r\nجنگ شهر شوشتر :\r\n[ 186 
  ] هرمزان خود را به شهر شوشتر رساند و آنجا اردو زد و باروى آن را مرمت كرد و براى اينكه اگر محاصره پيش آيد به زحمت نيفتد خوار و بار جمع كرد و كسانى را به سرزمينها و شهرهاى اطراف گسيل داشت و از آنان يارى خواست و گروه بسيارى پيش او جمع شدند ، ابو موسى اشعرى هم موضوع را براى عمر نوشت و عمر براى عمار بن ياسر نوشت كه نعمان بن مقرن را همراه هزار سوار از مسلمانان به يارى ابو موسى بفرستد ، عمار به جرير بن عبد الله كه مقيم جلولاء بود نوشت خود را به ابو موسى برساند ، جرير عروة بن قيس بجلى را با دو هزار تن از اعراب در جلولاء گذاشت و خود با ديگر مردم به ابو موسى پيوست .\r\nابو موسى بار ديگر به عمر نامه نوشت و از او نيروهاى امدادى بيشترى خواست ، عمر هم براى عمار بن ياسر نوشت كه عبد الله بن مسعود را در كوفه به جانشينى خود بگمارد و نيمى از مردم را با او بگذارد و خود با نيم ديگر مردم به ابو موسى ملحق شود ، عمار حركت كرد و پيش ابو موسى آمد و در اين هنگام جرير هم از سوى جلولاء آنجا رسيده بود .\r\nچون لشكرها پيش ابو موسى رسيد با مردم حركت كرد و خود را به شوشتر\r\n\r\n","description":"","footnote":"\r\n186 - شوشتر ششتر تستر : شهر دوم خوزستان پس از اهواز و كنار رود كارون و از مراكز عمده بازرگانى ، جمعيت اين شهر امروز در حدود يكصد هزار نفر است براى اطلاع بيشتر از سوابق جغرافيايى و تاريخى آن ر . ك ، مقاله كرامرز در دائرة المعارف اسلام . ص 241 ج 5 ترجمه عربى آن . ( م )\r\n","page_name":" 164 ","page_number":164},
  {"content":"\r\nرساند و هرمزان در شهر متحصن شد و بعد براى جنگ آماده گرديد و بيرون آمد ، ابو موسى هم مسلمانان را آرايش جنگى داد ، بر پهلوى راست براء بن مالك برادر انس بن مالك را و بر پهلوى چپ مجزأة بن ثور بكرى را و بر همه سواران انس بن مالك و بر پيادگان سلمة بن رجاء را گماشت .\r\nدو گروه به يك ديگر حمله ور شدند و جنگى سخت در گرفت و گروه بسيارى از هر دو سوى كشته شدند و خداوند نصرت خود را فروفرستاد و پارسيان گريختند و خود را به شهر شوشتر رساندند و متحصن شدند ، در اين جنگ براء بن مالك و مجزأة بن ثور كشته شدند و از ايرانيان هم در معركه هزار تن كشته و ششصد تن اسير شدند كه ابو موسى اسيران را پيش آورد و گردن زد ، مسلمانان مدت درازى بر دروازه شوشتر ماندند و پارسيان را همچنان در محاصره داشتند تا آنكه شبى يكى از اشراف شهر پوشيده پيش ابو موسى آمد و به او گفت اگر كارى كنم كه بتوانى با زور و جنگ شهر را بگشايى و تصرف كنى آيا خودم و زن و فرزندانم و اموال و زمينهاى من در امان خواهيم بود ؟ گفت آرى ، آن مرد كه نامش سينة بود گفت مردى از ياران خود را همراه من بفرست ، ابو موسى گفت كدام مرد جان خود را به خدا مىفروشد و با اين مرد ايرانى به جايى مىرود كه من از هلاك و نابودى او در امان نيستم و شايد خداوند متعال او را به سلامت دارد اگر كشته شود به بهشت خواهد رفت و اگر سلامت بماند سود او براى همگان است . مردى از بنى شيبان كه نامش اشرس بن عوف بود گفت من حاضرم ، ابو موسى گفت برو كه خداوند ترا حفظ فرمايد .\r\nاشرس با آن مرد رفت نخست از كارون گذشتند و سپس او را از راهى زير زمينى وارد شهر كرد و به خانه خود برد و او را از خانه بيرون آورد و عبايى بر او پوشاند و گفت همچون خدمتكار من از پشت سرم حركت كن و چنان كرد ، سينه او را در گوشه و كنار شهر گرداند و او را به جايى كه نگهبانان از دروازه هاى شهر نگهبانى مىكردند برد و سپس او را كنار كاخ هرمزان برد كه با گروهى از سرداران خود كنار در ايستاده بود و شمع افروخته بودند و اشرس همه اينها را بديد ، سپس سينه با اشرس به خانه برگشت و او را از همان راه زير زمينى بيرون برد و پيش ابو موسى رفتند و اشرس آنچه ديده بود به او گفت و افزود كه دويست مرد\r\n","description":"","footnote":"","page_name":" 165 ","page_number":165},
  {"content":"\r\nرا همراه من بفرست تا نگهبانان دروازه ها را بكشم و براى تو دروازه را بگشايم و تو با همه مردم به ما بپيوندى .\r\nابو موسى گفت چه كسى جان خود را در راه خدا مىفروشد و با اشرس مىرود ؟\r\nدويست مرد داوطلب شدند و با اشرس و سينه از همان راه زير زمينى وارد و از خانه سينه بيرون آمدند و آماده شدند و در حالى كه اشرس پيشاپيش آنان حركت مىكرد از خانه بيرون آمدند و خود را به دروازه شهر رساندند ، ابو موسى هم همراه همه مردم خود را به پشت دروازه رسانده بود ، چون اشرس و همراهانش به نگهبانان رسيدند و شمشير بر آنان نهادند و مردم به ديوار بارو پشت داده و به هم ريخته بودند ، و ابو موسى و يارانش تكبير مىگفتند كه مايه پشتگرمى ايشان شود ياران اشرس خود را به دروازه رساندند و قفل آن را شكستند و دروازه را گشودند و ابو موسى و مسلمانان به شهر در آمدند و شمشير بايشان نهادند ، هرمزان همراه سرداران بزرگ خود به دژى كه داخل شهر بود پناه برد و ابو موسى شهر و آن چرا در آن بود بگرفت و هرمزان را محاصره كرد تا خوار و بار او تمام شد و از ابو موسى امان خواست ، ابو موسى گفت ترا امان مىدهم كه تسليم فرمان امير مؤمنان عمر باشى ، پذيرفت و با سرداران و خويشاوندان خود پيش ابو موسى آمد كه او و همراهانش را همراه سيصد مرد به فرماندهى انس بن مالك نزد عمر فرستاد . آنان حركت كردند و چون كنار آبى بنام سمينة [ 187 
  ] رسيدند و خواستند فرود آيند مردم از فرود آمدن ايشان از بيم كم شدن آب جلوگيرى كردند ولى چون دانستند انس بن مالك فرمانده ايشان است پيش او آمدند و اجازه دادند كه فرود آيند ، يكى از همراهان انس به او گفت به امير مؤمنان خبر بده كه ايشان با ما چه كردند تا ايشان را از كنار اين آب بيرون كند ، هرمزان گفت بر فرض كه كسى بخواهد ايشان را به جايى بدتر از اين جا ببرد مگر چنان جايى پيدا مىكند ؟\r\nآنگاه حركت كردند و به مدينه و كنار خانه عمر آمدند و دستور داده بودند هرمزان و همراهانش جامه و كمربند و شمشير و بازوبند و گوشواره بپوشند تا عمر جامه هاى پادشاهانه و سرداران و هيات ايشان را ببيند و داستان او مشهور است .\r\n\r\n","description":"","footnote":"\r\n187 - نام آبى از بنى هجيم و چون از بناح به سوى بصره آيند منزل اول است .\r\n","page_name":" 166 ","page_number":166},
  {"content":"\r\nعمار بن ياسر با همراهان خود به كوفه كه محل استقرار ايشان بود برگشت . ابو موسى از شوشتر به شوش [ 188 
  ] آمد و آن را محاصره كرد ، مرزبان آن از ابو موسى خواست به او و هشتاد تن از خويشان و خواص او امان دهد كه پذيرفت ، مرزبان پيش او آمد و هشتاد مرد غير از خود را برشمرد و چون خود را با ايشان نشمرده بود ابو موسى دستور داد گردنش را زدند و آن هشتاد تن را كه برشمرده بود آزاد كرد و وارد شهر شد و هر چه در آن بود به غنيمت گرفت .\r\nآنگاه منجوف بن ثور را به مهرگانقذق [ 189 
  ] گسيل داشت كه او را سائب بن اقرع هم همراهى مىكرد ، منجوف شهر را گشود ، سائب به كاخ هرمزان سالار شوشتر در آمد كه در فاصله يك ميلى آنجا بود و محل سكونت هرمزان در صيمره بود ، سائب در يكى از خانه هاى آن كاخ مجسمه اى بر ديوار ديد كه با انگشت خود اشاره به زمين مىكند ، سائب گفت اشاره انگشت اين مجسمه براى موضوعى است ، همين جا را حفر كنيد ، كندند و به صندوقچه اى دست يافتند كه از هرمزان و آكنده از در و گوهر بود ، سائب نگين يك انگشتر را براى خود برداشت و باقى را براى ابو موسى فرستاد و نوشت كه نگينى را براى خود برداشته است و تقاضا كرده بود آن را به او ببخشد ابو موسى موافقت كرد و صندوقچه را براى عمر فرستاد ، عمر كسى را فرستاد و هرمزان را احضار كرد كه چون آمد به او گفت آيا اين صندوقچه را مىشناسى ؟ گفت آرى و يك نگين از آن گم شده است ، عمر گفت كسى كه آن را يافته است از ابو موسى آن نگين را خواسته و او هم به او بخشيده است . هرمزان گفت چنين به نظر ميرسد كه يابنده سبد گوهرشناس بوده است .\r\nسپس عمر بن خطاب عثمان بن ابى العاص را به فرماندارى بحرين گماشت و چون خبر فتح اهواز به او رسيد با همراهان خود حركت كرد و وارد سرزمينهاى ايران شد و در فارس پيشروى كرد تا به منطقه توج [ 190 
  ] رسيد و آن را پايگاه و محل هجرت قرار داد و مسجد جامعى در آن ساخت و با مردم شهر اردشير\r\n\r\n","description":"","footnote":"\r\n188 - از شهرهاى آباد قديم خوزستان و امروز از بخشهاى دزفول است . ( م )\r\n189 - مهرگانقذق ، مرحوم صادق نشات به صورت مهرگانكده ترجمه كرده‌اند . ناحيه اى گسترده و وسيع بر جانب راست راه حلوان به همدان بوده است و داراى شهرستانها و دهكده هاى فراوان . ( م )\r\n190 - توج : بصورتهاى توه - توز هم ضبط شده است شهرى گرمسير و از ارجان كوچكتر بوده است ، ر . ك ، ترجمه تقويم البلدان ص 375 . ( م )\r\n","page_name":" 167 ","page_number":167},
  {"content":"\r\nجنگ كرد و بر بخشى از سرزمينهاى ايشان دست يافت و بر بخشى از نواحى شاپور و استخر و ارجان [ 191 
  ] پيروز شد و سالى را آنجا گذراند و سپس برادر خود حكم بن ابى العاص را بر ياران خود گماشت و خويش به مدينه بازآمد .\r\nمرزبان منطقه فارس بنام سهرك لشكرهاى گران جمع كرد و بر حكم بن ابى العاص تاخت كه حكم بر او پيروز شد و او را كشت .\r\n\r\nجنگ نهاوند :\r\nآنگاه در سال بيست و يكم هجرت ( 641 ميلادى ) جنگ نهاوند پيش آمد و چنان بود كه چون ايرانيان در جلولاء كشته شدند و يزدگرد گريخت و به قم و كاشان رفت ، فرستادگان خود را همه سو فرستاد و از مردم يارى خواست . مردم براى او به هيجان آمدند و ايرانيان از هر سوى پيش او جمع شدند مردم قومس و مازندران و گرگان و دماوند و رى و اصفهان و همدان و ماهان در لشكرهاى گران پيش او گرد آمدند ، يزدگرد مردان شاه پسر هرمز را بر ايشان فرمانده و آنان را به نهاوند گسيل داشت .\r\nعمار بن ياسر موضوع را براى عمر نوشت ، عمر بن خطاب در حالى كه آن نامه را در دست داشت بيرون آمد و به منبر رفت نخست سپاس و ستايش خدا را بجا آورد و سپس چنين گفت .\r\n« اى گروه اعراب خداوند شما را با اسلام تاييد فرمود و شما را پس از پراكندگى الفت و دوستى و پس از تنگدستى بىنيازى داد و در هر جنگ كه با دشمن خود ديدار كرديد شما را پيروزى داد و شما از جنگ نگريختيد و مغلوب نشديد و اكنون شيطان لشكرهاى بزرگ براى خاموش كردن نور خدا فراهم آورده است و اين نامه عمار بن ياسر است كه در آن نوشته است مردم نواحى قومس و مازندران و دماوند و گرگان و رى و اصفهان و قم و همدان و ماهان و ماسبندان همگان پيش پادشاه خود جمع شده‌اند كه سوى برادران شما در كوفه و بصره\r\n\r\n","description":"","footnote":"\r\n191 - ارجان : از شهرهاى قديمى فارس كه قباد ساسانى آن را بنا كرد در مرز شرقى خوزستان و فارس ، اين شهر تا قرن هفتم هجرى معمور بوده است ، ر . ك ، مقاله شترك در دائرة المعارف اسلام ص 581 ج 1 ترجمه عربى آن . اين كلمه بدون تشديد « ر » و با تشديد به كار رفته است و متنبى آن را بدون تشديد در شعر خود آورده است . ( م )\r\n","page_name":" 168 ","page_number":168},
  {"content":"\r\nحركت كنند و آنان را از سرزمينهاى خودشان بيرون كنند و در سرزمينهاى شما با شما جنگ كنند راى خود را در اين مورد بر من عرضه كنيد » طلحة بن عبيد الله سخن گفت و چنين اظهار داشت كه اى امير مؤمنان كارها ترا كار كشته و روزگار ترا ورزيده و آزموده كرده است و تو فرمانروايى فرمان بده تا اطاعت كنيم و ما را حركت بده تا حركت كنيم .\r\nپس از او عثمان بن عفان سخن گفت كه اى امير مؤمنان براى مردم شام بنويس تا از شام حركت كنند و براى يمنىها بنويس از يمن حركت كنند و براى بصريها بنويس از بصره حركت كنند خودت هم با مردم مدينه حركت كن و چون به كوفه برسى مسلمانان ديگر هم از شهرها و سرزمينهاى خود آنجا رسيده‌اند و اگر چنين كنى از ايشان نيرومندتر و داراى لشكر بيشترى خواهى بود .\r\nمسلمانان از هر گوشه بانگ برداشتند كه عثمان درست مىگويد ، عمر به على ( ع ) گفت اى ابو الحسن تو در اين باره چه مىگويى ؟ على ( ع ) فرمود اگر همه لشكر شام را از شام بيرون ببرى روميان آهنگ بستگان و زن و فرزندان ايشان مىكنند و اگر همه لشكر يمن را حركت دهى حبشىها بر سرزمين ايشان هجوم مىآورند و اگر خودت از اين حرم بيرون شوى چنان كار براى تو دشوار مىشود كه ممكن است از پشت سر خود نگرانتر از پيش روى خود شوى و چون ايرانيان ترا مقابل خود ببينند خواهند گفت كه اين پادشاه تمام سرزمينهاى عرب است و موجب خواهد شد كه سختتر جنگ كنند ، و ما در روزگار پيامبرمان كه سلام و درود خدا بر او باد و پس از رحلت آن حضرت به كثرت عدد با دشمن پيكار نكرده‌ايم ، معتقدم براى شامىها بنويسى كه دو سوم ايشان در شام باقى بمانند و يك سوم ايشان حركت كنند همچنين براى مردم عمان و ديگر استانها و شهرها .\r\nعمر گفت اين همان رايى است كه خودم بر آن اعتقاد دارم ولى دوست مىداشتم شما هم در آن باره با من هماهنگ باشيد و همان گونه براى شهرستانها نوشت .\r\nآنگاه عمر گفت كسى را به فرماندهى اين جنگ مىگمارم كه فردا سپر استوارى در برابر سر نيزه هاى آن قوم باشد و فرماندهى را به نعمان بن مقرن\r\n","description":"","footnote":"","page_name":" 169 ","page_number":169},
  {"content":"\r\nمزنى [ 192 
  ] كه از گزيدگان اصحاب رسول خدا و سرپرست خراج كسكر بود داد .\r\nعمر سائب بن اقرع را احضار كرد و فرمان نعمان را به او سپرد و به او گفت اگر نعمان كشته شد فرمانده جنگ حذيفة بن يمان خواهد بود و اگر حذيفه هم كشته شد [ 193 
  ] جرير بن عبد الله بجلى فرمانده خواهد بود و اگر او كشته شد مغيرة بن شعبه و اگر او كشته شد اشعث بن قيس فرمانده خواهند بود .\r\nبراى نعمان بن مقرن مزنى نوشت دو مرد نزد تو هستند كه شجاع و سوار كار عرب بشمار مىآيند عمرو بن معدى كرب و طليحة بن خويلد در مورد جنگ با آن دو مشورت كن ولى آنان را سرپرست هيچ كارى مكن .\r\nعمر به سائب گفت اگر خداوند مسلمانان را پيروزى داد تو سرپرست غنايم باش و هيچ مطلب ياوه اى براى من منويس و اگر اين لشكر نابود شد به جايى برو كه ديگر ترا نبينم .\r\nسائب حركت كرد و چون به كوفه رسيد فرمان نعمان را به او داد و نيروهاى امدادى از هر سو رسيدند ، ابو موسى اشعرى دو سوم از لشكريان را در بصره باقى گذاشت و با يك سوم حركت كرد و به كوفه آمد ، مردم آماده شدند و سوى نهاوند حركت كردند و در جايى بنام « اسفيدهان » [ 194 
  ] در سه فرسنگى نهاوند كنار دهكده اى بنام قديسبحان [ 195 
  ] اردو زدند ، ايرانيان هم به فرماندهى مردان شاه پسر هرمز آمدند و نزديك اردوگاه مسلمانان اردو زدند و گرد خود خندق كندند و هر يك از دو لشكر در جايگاه خود بودند ، نعمان بن مقرن به عمرو بن معدى كرب و طليحه گفت عقيده شما چيست ؟ كه اين گروه در جاى خود مانده‌اند و بيرون نمىآيند و نيروهاى امدادى هر روز براى ايشان مىرسد ، عمرو گفت مصلحت آن است كه شايع كنى امير مؤمنان درگذشته است و با همه كسانى كه همراه تو هستند عقبنشينى كنى و چون اين خبر بايشان برسد به تعقيب ما برمىآيند و آنگاه در برابر ايشان پايدارى خواهيم كرد ، نعمان چنان كرد ، ايرانيان ضمن مژده دادن به يك ديگر در پى اعراب بيرون آمدند .\r\n\r\n","description":"","footnote":"\r\n192 - نعمان بن مقرن ، ساكن بصره و سپس ساكن كوفه بوده و در جنگ نهاوند كشته شده است ، در طبقات ابن سعد شرح حال او به تفصيل نيامده است و براى اطلاع بيشتر ر . ك ، ابن اثير ، اسد الغابه ص 31 ج 5 . ( م )\r\n193 - براى اطلاع بيشتر درباره حذيفة بن اليمان ، ر . ك ، ابن تغرى بردى ، النجوم الزاهره ص 102 ج 1 . ( م )\r\n194 - 195 - ياقوت در معجم البلدان به صورت اسفيدجان ضبط كرده است ، قديسبحان را نياورده است . ( م )\r\n","page_name":" 170 ","page_number":170},
  {"content":"\r\nو چون به مسلمانان نزديك شدند آنان ايستادند و به يك ديگر حمله كردند و به جنگ و كشتار پرداختند و فقط صداى كوبيده شدن آهن بر يك ديگر شنيده مىشد و از هر دو سو بسيار كشته شدند و شب فرارسيد و هر يك به اردوگاه خود برگشتند ، مسلمانان آن شب را با ناله هاى زخميها بسربردند ، فردا كه روز چهارشنبه بود دو گروه به يك ديگر حمله بردند و تمام روز را جنگ كردند و هر دو گروه پايدارى نمودند روز پنجشنبه هم به همين گونه گذشت .\r\nروز جمعه آماده حمله شدند و روياروى ايستادند ، نعمان بن مقرن بر اسب سرخى سوار شد و جامه سپيد پوشيد و ميان صفهاى مسلمانان حركت و آنان را به جنگ تشويق و ترغيب مىكرد و منتظر فرارسيدن ساعتى بود كه پيامبر جنگ را در آن ساعت شروع مىفرمود و پيروز مىشد يعنى هنگام نيمروز و وزش بادها ، نعمان از كنار پرچمداران حركت مىكرد و بانان مىگفت من براى شما پرچم خود را سه بار حركت مىدهم ، در حركت نخستين هر يك از شما تنگ اسب خود را محكم كند و لگامش را در دست گيرد و در حركت دوم نيزه ها را استوار و شمشيرهاى خود را آماده كنيد و در حركت سوم تكبير بگوييد و حمله كنيد كه من حمله خواهم برد .\r\nچون نيمروز شد دو ركعت دو ركعت نماز گزاردند و ايستادند و به پرچم نعمان مىنگريستند و چون بار سوم پرچم را حركت داد تكبير گفتند و حمله كردند و صفهاى ايرانيان از هم پاشيد ، نعمان بن مقرن هم نخستين كسى بود كه كشته شد ، برادرش سويد او را به خيمه اش برد لباسهاى او را بيرون آورد و پوشيد و شمشير او را برداشت و بر اسب او سوار شد و بيشتر مردم شك نداشتند كه او خود نعمان است و پايدارى و با دشمن مردانه جنگ كردند و خداوند متعال پيروزى برايشان فرستاد و ايرانيان گريختند و خود را به دهكده اى در دو فرسنگى نهاوند بنام دژ يزيد رساندند و در آن متحصن شدند كه حصار نهاوند گنجايش تمام ايشان را نداشت .\r\nدر اين هنگام حذيفة بن يمان كه پس از نعمان فرماندهى را بر عهده گرفته بود آنجا آمد و اردو زد و آنان را محاصره كرد . گويند ايرانيان روزى در حالى كه آماده براى جنگ بودند بيرون آمدند و\r\n","description":"","footnote":"","page_name":" 171 ","page_number":171},
  {"content":"\r\nمسلمانان با آنان جنگ كردند و ايرانيان گريختند يكى از بزرگان ايشان كه نامش دينار بود از ديگران با تنى چند از همراهانش عقب ماند و مسلمانان مانع شدند كه بتواند به حصار وارد شود .\r\nمردى از قبيله عبس بنام سماك بن عبيد او را تعقيب كرد و همراهانش را كشت و دينار از او خواست تا او را اسير كند و چون سماك او را اسير كرد ، گفت مرا پيش امير خودتان ببر كه من سالار اين ناحيه‌ام تا با او درباره اين سرزمين صلح كنم و دروازه را براى او بگشايم ، سماك او را پيش حذيفه آورد و حذيفه با او صلح كرد و در اين باره براى او صلحنامه نوشت .\r\nدينار بر در دروازه حصار نهاوند آمد و خطاب به كسانى كه در حصار بودند گفت در حصار را بگشاييد و فرود آييد كه امير شما را امان داده و درباره سرزمين شما با من صلح كرده است . و آنان فرود آمدند و به همين سبب آنجا را ماه دينار ناميده‌اند . [ 196 
  ] مردى از بزرگان آن منطقه پيش سائب بن اقرع كه سرپرست غنايم بود آمد و گفت آيا حاضرى در مورد سرزمينهاى مزروعى و اموال من به من امان دهى و در عوض ترا به گنجى راهنمايى كنم كه هيچكس اندازه و ارزش آن را نمىداند و بايد مخصوص فرمانده و امير بزرگ شما باشد زيرا چيزى است كه از راه غنايم جنگى بدست نيامده است .\r\nداستان اين گنج چنين است كه نخارجان كه در جنگ قادسيه براى امداد ايرانيان آمده بود با اينكه آنان را در حال گريز ديد ايستادگى كرد تا كشته شد ، نخارجان از بزرگان ايرانيان و در نظر خسرو پرويز بسيار گرامى بود و همسرى در كمال زيبايى داشت كه با خسرو پرويز آمد و شد مىكرد و چون اين خبر به نخارجان رسيد او را كنار گذاشت و ديگر به او نزديك نشد و چون خسرو پرويز از اين آگاه شد روزى در حضور بزرگان و اشراف به نخارجان گفت شنيده‌ام چشمه آبى گوارا و شيرين دارى و از آن نمىآشامى ، نخارجان گفت شهريارا به من خبر رسيده است كه شير كنار اين چشمه رفت و آمد مىكند و من از بيم شير از آن\r\n\r\n","description":"","footnote":"\r\n196 - ياقوت . حموى ضمن نقل همين داستان درباره نهاوند و اينكه ماه دينار همان نهاوند است از قول حمزة بن حسن اصفهانى آن را رد مىكند و مىگويد ماه دينار همان ماه دينور است ، ر . ك ، معجم البلدان ص 276 ج 7 چاپ مصر . م\r\n","page_name":" 172 ","page_number":172},
  {"content":"\r\nچشمه دورى مىكنم ، خسرو پرويز را اين پاسخ سخت خوش و شيرين آمد و از زيركى او شگفت كرد و به حرم سراى خود رفت و او را سه هزار زن همخوابه بود آنان را جمع كرد و آنچه زيور داشتند بگرفت و به همسر نخارجان بخشيد و زرگرى را خواست و دستور داد براى نخارجان تاجى زرين آراسته به گوهرهاى گرانبها بسازد و براى او فرستاد و اين تاج و آن زيورها نزد فرزندزادگان آن زن باقى ماند و چون در ناحيه ايشان جنگ در گرفت آنها را در دهكده اى كه بنام پدرشان « خوارجان » [ 197 
  ] مىگفتند زير آتشدان آتشكده دفن كردند و آتشدان را به شكل نخست درآوردند .\r\nسائب بان مرد گفت اگر راست بگويى خودت و زن و فرزندانت و اموالت در امان خواهيد بود ، آن مرد سائب را با خود برد و آن گنجينه را كه دو سبد بود بيرون آورد در يكى تاج و در ديگرى زيورها قرار داشت .\r\nسائب پس از اينكه غنايم را ميان شركتكنندگان در جنگ تقسيم كرد و آسوده شد آن دو سبد را در خرجينى نهاد و بر ناقه خود بار كرد و پيش عمر بن خطاب برد ، و داستان آنها مشهور است كه عمرو بن حارث در قبال پرداخت مقررى يك ساله همه جنگجويان و خانواده هايشان خريد و به حيره برد و با سود بسيارى فروخت و اموال سرشارى در عراق براى خود فراهم آورد او نخستين كس از قريش است كه در عراق زمين و ملك براى خود خريد .\r\nعروة بن زيد الخيل [ 198 
  ] به ياد آن روزها چنين سروده است :\r\n« اى كاش معشوق من شامگاه در ايوان آراسته شيرين كه همراهانم خفته بودند به ديدار من مىآمد .\r\nاگر جنگ دو روزه ما را در جلولاء و جنگ هولانگيز نهاوند را ديده بود از بيم مىگريست و فرياد برمىآورد .\r\nدر آن صورت ضربه زدن مردى نامآور را مىديد كه نيك نيزه مىزند و\r\n\r\n","description":"","footnote":"\r\n197 - ياقوت با آنكه در معجم البلدان نام چند منطقه را به صورت خوار آورده ولى از اين دهكده نامى نبرده است .\r\n( م )\r\n198 - از عروة بن زيد ، در كتابهاى مهمى چون الشعر و الشعراء و طبقات الشعراء و معجم مرزبانى بحث نشده است ولى در كتاب شعر المخضرمين ، اثر يحيى الجبورى ، چاپ بغداد 1964 بحث شده است و اشعارى را كه در چند صفحه قبل به عروة بن ورد نسبت داده شده بود از او دانسته‌اند ، ر . ك ، ص 256 كتاب مذكور . ( م )\r\n","page_name":" 173 ","page_number":173},
  {"content":"\r\nدلير است .\r\nچون مرا فراخواندند و گفتند اى عروة بن مهلهل ، چنان بر لشكر پارسيان ضربت زدم كه همگان پشت كردند .\r\nمركب و سواران خود را بر ايشان تاختم و شمشير و ديگر ابزارهاى جنگى خود را در ايشان به كار بردم .\r\nچه بسا دشمن سركش جنگجوى كه در معركه با سواران بر او تاخته‌ام و او را سايه شمشير من فروگرفته است .\r\nچه بسا گرفتارى و ناخوشايند را كه كمر بر رفع آن بسته‌ام تا از ميان رفته است .\r\nاكنون دنيا در نظر من ناستوده و نكوهيده است و نفس خود را از آن تسليت دادم تا آرام گرفت .\r\nاكنون همه كوشش من و نيتم جنگ و جهاد است و آن نفسى كه روى برگرداند و پشت كرد خدا را باد .\r\nخواهان بدست آوردن ثروت دنيا نيستم كه به تمامى از ميانرونده و نابودشونده است .\r\nاز گنجينه هايى كه اندوخته‌ام چه آرزويى داشته باشم در حالى كه مرگ نمايان گشته و سايه افكنده است » .\r\n\r\nحكومت عثمان بن عفان :\r\nعمر بن خطاب روز جمعه چهار شب باقى مانده از ذى حجه سال بيست و سوم هجرت درگذشت و مدت حكومت او ده سال و شش ماه بود . [ 199 
  ] و پس از او عثمان بن عفان به حكومت رسيد كه عمار ياسر را از كوفه عزل كرد و برادر مادرى خود وليد بن عقبة بن ابى معيط را به فرمانروايى كوفه گماشت مادر آن دو اروى دختر ام حكيم دختر عبد المطلب بن هاشم است . [ 200 
  ]\r\n\r\n","description":"","footnote":"\r\n199 - ملاحظه مىفرماييد كه ابو حنيفه دينورى موضوع و چگونگى كشته شدن عمر را به سكوت برگزار كرده است . ( م )\r\n200 - در متن عربى چاپ عبد المنعم عامر اشتباها ام حكيم پسر عبد المطلب چاپ شده و در ترجمه مرحوم نشات هم بدون توجه همانگونه ترجمه شده است و بدون ترديد اشتباه است ، ر . ك ، ص 53 ج 3 طبقات چاپ بيروت . ( م )\r\n","page_name":" 174 ","page_number":174},
  {"content":"\r\nابو موسى اشعرى را هم از بصره عزل كرد و عبد الله بن عامر بن كريز پسر دايى خود را كه نوجوانى بود به حكومت آنجا گماشت ، عمرو بن عاص را سالار جنگ مصر قرار داد و عبد الله بن ابى سرح را بر خراج مصر گماشت او هم برادر رضاعى عثمان بود ، سپس عمرو بن عاص را از سالارى جنگ عزل كرد و هر دو شغل را به عبد الله بن ابى سرح سپرد .\r\n\r\nفتوحات روزگار عثمان :\r\nسپس جنگ شاپور و گشودن آن شهر در منطقه فارس صورت گرفت و فرمانده آن عثمان بن ابى العاص بود و در سال بيست و نهم فتح افريقيه به فرماندهى عبد الله بن ابى سرح بود و سپس جزيره قبرس به فرماندهى معاوية بن ابى سفيان گشوده شد .\r\nدر اين هنگام مردم استخر از اطاعت دست كشيدند و سرپيچى كردند و يزدگرد شاه با گروهى از ايرانيان آنجا آمد .\r\nعثمان بن ابى العاص و عبد الله بن عاص به جنگ ايشان رفتند و پيروزى از مسلمانان بود يزدگرد به خراسان گريخت و به مرو آمد و از فرماندار خود در آن شهر كه نامش ماهويه بود مطالبه مال كرد ، ماهويه داماد خاقان پادشاه ترك بود و چون يزدگرد بر او فشار آورد او به خاقان پيام داد و خاقان با لشكرهاى خود از رود آمويه عبور كرد و صحرا را پيمود و خود را به مرو رساند و ماهويه دروازه شهر را براى او گشود و يزدجرد تنها و با پاى پياده گريخت و پس از دو فرسنگ پياده روى در آخر شب به آسيابى رسيد كه چراغى در آن روشن بود ، داخل آسيا شد و به آسيابان گفت امشب مرا پيش خود پناه بده ، او به يزدگرد گفت چهار درهم بده كه بايد به صاحب آسيا بپردازم ، يزدگرد شمشير و كمربند خود را باز كرد و گفت اين از تو باشد ، آسيابان روپوش خود را براى او گسترد و يزدگرد از شدت خستگى خوابيد و چون خوابش سنگين شد آسيابان برخاست و او را با ميله آسيا كشت و جامه هايش را بيرون آورد و جسدش را در رودخانه افكند .\r\nصبح مردم يك ديگر را فراخواندند و از هر سو به خاقان حمله ور شدند بطورى كه خاقان گريزان از مرو بيرون رفت و راه صحرا را پيش گرفت ، مردم به\r\n","description":"","footnote":"","page_name":" 175 ","page_number":175},
  {"content":"\r\nجستجوى شاه برآمدند و او را نيافتند پى او را گرفتند و به آسيا رسيدند ، جسد يزدگرد را در رودخانه و جامه هايش را نزد آسيابان پيدا كردند .\r\nو اين در سال ششم حكومت عثمان و سال سى هجرت بود و حكومت پارسيان بدين گونه منقرض شد و اين حادثه مبدء تاريخ جديد ايرانيان شد كه تا امروز همان تاريخ را مىنويسند ماهويه هم از ترس آنكه مردم او را نكشند به ابر شهر گريخت و همانجا درگذشت . عبد الله بن خازم سلمى به سرخس رفت و آن شهر را گشود و عبد الله بن عامر به كرمان و سيستان رفت و آن دو منطقه را گشود :\r\n\r\n[ حكومت على بن ابى طالب ( ع ) : 
  ]\r\n\r\nبيعت با على بن ابى طالب ( ع ) :\r\nچون عثمان كشته شد [ 201 
  ] مردم سه روز بدون پيشوا بودند و شخصى بنام غافقى [ 202 
  ] با مردم نماز مىگزارد ، سپس مردم با على ( ع ) بيعت كردند و چنين فرمود .\r\n« اى مردم شما با من همانگونه كه با كسان پيش از من بيعت شده است بيعت كرديد و حق اختيار پيش از بيعت است و چون بيعت انجام پذيرد ديگر حق خيار وجود ندارد وظيفه امام پايدارى و وظيفه رعيت تسليم است و اين بيعت همگانى است و هر كس آن را رد كند از اسلام اعراض كرده است و اين بيعت ياوه انجام نگرفته است » .\r\nآنگاه على ( ع ) چنين اظهار فرمود كه آهنگ سفر عراق دارد ، در اين هنگام معاوية بن ابى سفيان حاكم شام بود هفت سال از سوى عمر بن خطاب و در تمام مدت حكومت عثمان از سوى او در شام حكومت مىكرد ، عموم مردم براى رفتن به عراق با على ( ع ) همراه بودند جز سه نفر يعنى سعد بن ابى وقاص ، عبد الله بن عمر بن خطاب ، و محمد بن مسلمة انصارى .\r\nعلى ( ع ) كارگزاران خود را به شهرها گسيل فرمود ، عثمان بن حنيف را به بصره و عمارة بن حسان را به كوفه و عبد الله بن عباس را بر تمام يمن و قيس بن\r\n\r\n","description":"","footnote":"\r\n201 - قتل عثمان روز جمعه هيجدهم ذى حجه سال سى و پنجم هجرت بوده است ، سى و يكم مه 655 ميلادى .\r\n202 - نويرى در نهاية الارب اين شخص را غافقى بن حرب ضبط كرده است ، فرماندار مدينه بوده است و بنقل او پنج روز با مردم نماز مىگزارده است ، ر . ك . نهاية الارب ص 13 ج 20 ( م )\r\n","page_name":" 176 ","page_number":176},
  {"content":"\r\nسعد بن عبادة را بر مصر و سهل بن حنيف را به شام حكومت داد .\r\nسهل بن حنيف چون به تبوك [ 203 
  ] كه از نواحى مرزى شام است رسيد سواران معاويه به استقبال او آمدند و او را از آنجا برگرداندند و او نزد على ( ع ) برگشت و در اين هنگام بر آن حضرت آشكار شد كه معاويه مخالفت مىكند و مردم شام با او بيعت كرده‌اند :\r\nو چون فصل حج فرارسيد زبير و طلحه از على ( ع ) اجازه گرفتند كه حج گزارند [ 204 
  ] و بانان اجازه فرمود ، عايشه همسر رسول خدا ( ص ) هم هنگامى كه عثمان را محاصره كرده بودند و بيست روز پيش از كشته شدن او به قصد عمره به مكه رفته بود و پس از انجام عمره خود در مكه ماند و طلحه و زبير به او پيوستند .\r\nعلى ( ع ) براى معاويه نوشت ، اما بعد از داستان كشته شدن عثمان و جمع شدن مردم براى بيعت با من و اتفاق و هماهنگى ايشان آگاه شده اى اكنون يا تسليم شو و بيعت بپذير يا آماده جنگ باش .\r\nعلى ( ع ) اين نامه را همراه حجاج بن غزيه انصارى فرستاد ، و او چون پيش معاويه رسيد و نامه على ( ع ) را به او داد و او خواند گفت تو پيش سالار خود برگرد ، پاسخ من همراه فرستاده‌ام از پى تو خواهد رسيد .\r\nحجاج برگشت و معاويه دستور داد و طومار بلند را به يك ديگر متصل كردند و چيزى در آن ننوشت و فقط بسم الله الرحمن الرحيم و عنوان آن را كه از معاوية بن ابى سفيان به على بن ابى طالب بود نوشت .\r\nو آن طومار را همراه مردى از قبيله عبس فرستاد كه زبانآور و جسور بود ، او به حضور على ( ع ) آمد و نامه را داد كه چون آن را گشود چيزى جز بسم الله الرحمن الرحيم در آن نديد ، در آن هنگام بزرگان مردم هم در محضر آن حضرت بودند . مرد عبسى گفت اى مردم آيا ميان شما كسى از قبيله عبس هست ؟\r\nگفتند آرى ، گفت اينك سخن مرا گوش دهيد و بفهميد من در شام پنجاه هزار مرد\r\n\r\n","description":"","footnote":"\r\n203 - تبوك : از شهرهاى كهن و قديمى ميان حجر و شام ، امروز اين شهر از عربستان سعودى و پايگاه نظامى است ، ر . ك . ترجمه تقويم البلدان ص 121 ( م ) .\r\n204 - با توجه بانكه بيعت با على ( ع ) بيست و يكم ذى حجه بوده موسم حج گذشته بوده است طلحه و زبير اجازه گرفتند كه براى عمره به مكه بروند . ( م )\r\n","page_name":" 177 ","page_number":177},
  {"content":"\r\nرا پشت سر گذشته‌ام كه زير پيراهن عثمان ريشهاى خود را از اشك خود خيس كرده‌اند و پيراهن عثمان را بر سر نيزه زده‌اند و سوگند خورده‌اند كه شمشيرهاى خود را غلاف نخواهند كرد تا قاتلان عثمان را بكشند يا در اين راه از جان خود بگذرند .\r\nخالد بن زفر عبسى از جاى برخاست و گفت به خدايى خدا سوگند كه بد فرستاده اى از شام هستى ، آيا مهاجران و انصار را از لشكرهاى شام و گريستن آنان بر پيراهن عثمان مىترسانى ؟ آن پيراهن پيراهن يوسف نيست و آن اندوه اندوه يعقوب نيست و بر فرض كه در شام بر عثمان مىگريند در عراق او را يارى نكردند .\r\nسپس مغيرة بن شعبه پيش على ( ع ) آمد [ 205 
  ] و گفت تو از ياران رسول خدايى و حق دارى ، معاويه را همچنان بر حكومت شام باقى بدار و همچنين ديگر كارگزاران عثمان را بر كار خودشان مستقر بدار تا آنكه خبر اطاعت و بيعت ايشان به تو برسد و آنگاه آنها را تغيير مىدهى يا باقى مىگذارى ، على ( ع ) فرمود در اين باره فكر خواهم كرد .\r\nمغيره بيرون رفت و فرداى آن روز برگشت و گفت اى امير مؤمنان ديروز به شما مطلبى گفتم ولى چون انديشيدم دانستم خطاست و راى صحيح آن است كه با شتاب معاويه و تمام كارگزاران عثمان را عزل كنى تا به اين وسيله فرمانبردار را از سركش و متمرد بشناسى و به هر يك پاداش شايسته را بدهى .\r\nسپس برخاست و بيرون رفت در همان حال ابن عباس وارد شد و او را ديد و به على ( ع ) گفت مغيره براى چه كارى پيش تو آمده بود ، على ( ع ) به او خبر داد كه ديروز چه گفته بود و امروز چه گفت ، ابن عباس گفت ديروز براى شما خيرخواهى كرده بوده است و امروز خيانت .\r\nو چون اين خبر به مغيره رسيده گفت ابن عباس درست گفته است ديروز براى على ( ع ) خيرخواهى كردم و چون گفتار مرا نشنيد امروز آن را تغيير دادم ، و چون مردم در اين باره به گفتگو پرداختند مغيره به مكه رفت و سه ماه در آن شهر\r\n\r\n","description":"","footnote":"\r\n205 - عنوان اختصارى ( ع ) ( عليه السلام ) كه در مورد نام مقدس حضرت امير المؤمنين على بن ابى طالب عليه الصلاة و السلام نوشته مىشود كمترين عرض ادب از سوى مترجم است و در متن نيامده است . ( م )\r\n","page_name":" 178 ","page_number":178},
  {"content":"\r\nماند و سپس به مدينه برگشت .\r\nآنگاه على ( ع ) مردم را براى آماده شدن و حركت به عراق دعوت فرمود ، سعد بن ابى وقاص و عبد الله بن عمر بن خطاب و محمد بن مسلمة پيش او آمدند . امام بايشان گفت سخنى سست از شما به من رسيده است كه آن را براى شما نپسنديدم ، سعد گفت آنچه گفته‌اند درست است شمشيرى به من بده كه كافر را از مسلمان تشخيص دهد تا با آن شمشير در ركاب تو جنگ كنم .\r\nعبد الله بن عمر هم گفت ترا سوگند مىدهم كه مرا به چيزى كه آن را نمىشناسم وادار مكن .\r\nمحمد بن مسلمه هم گفت پيامبر ( ص ) به من دستور فرمود با شمشير خود مشركان را بكشم و چون نمازگزاران كشته شوند شمشير خود را به سنگهاى كوه احد بزنم و بشكنم و من ديروز شمشير خود را شكستم ، و هر سه نفر از پيش على ( ع ) رفتند .\r\nسپس اسامه بن زيد به حضور على ( ع ) آمد و گفت مرا از بيرون آمدن با خودت در اين راه معاف دار كه من با خداوند عهد كرده‌ام با كسانى كه گواهى به وحدانيت خداوند مىدهند جنگ نكنم .\r\nچون اين خبر به اشتر رسيد پيش على ( ع ) آمد و گفت اى امير مؤمنان هر چند ما از مهاجران و انصار نيستيم ولى از گروه تابعان هستيم و هر چند آنان از لحاظ تقدم در اسلام بر ما پيشى دارند ولى در امورى كه مشترك است بر ما برترى ندارند ، اين بيعت بيعت همگانى است و كسى كه سر از فرمان بيرون كشد سرزنشكننده و عيبجوست ، اينان را كه تخلف مىكنند نخست با زبان بر اين كار وادار و اگر نپذيرفتند زندانى كن ، على ( ع ) فرمود آنان را به حال و عقيده خودشان وامىگذارم .\r\nو چون على ( ع ) تصميم به حركت گرفت اشراف انصار جمع شدند و نزد آن حضرت آمدند ، عقبة بن عامر كه از شركتكنندگان در جنگ بدر بود گفت اى امير مؤمنان آنچه كه از نماز گزاردن در مسجد پيامبر ( ص ) و آمد و شد ميان منبر و مرقد آن حضرت از دست مىدهى بزرگتر از آن چيزى است كه از عراق اميد .\r\nدارى و اگر براى جنگ با شامىها مىروى ، عمر ميان ما ماند و سعد جنگ\r\n","description":"","footnote":"","page_name":" 179 ","page_number":179},
  {"content":"\r\nقادسيه و ابو موسى جنگ بصره را بر عهده گرفت و اكنون هم اشخاصى نظير آنان با تو هستند و مردم شبيه يك ديگر و روزگار در گردش است .\r\nعلى ( ع ) فرمود اموال و مردان در عراقند و مردم شام در حال شورش دوست مىدارم نزديك آنان باشم و دستور حركت داد و خود حركت فرمود مردم هم با او حركت كردند .\r\n\r\nجنگ جمل :\r\nگويند چون زبير و طلحه و عايشه حج خود را گزاردند در مورد كشته شدن عثمان به رايزنى پرداختند و زبير و طلحه به عايشه گفتند اگر از ما اطاعت كنى به خونخواهى عثمان مىپردازيم ، عايشه گفت خون او را از چه كسى مطالبه مىكنيد ؟ گفتند آنان مردمى شناخته شده‌اند كه اطرافيان و رؤساى ياران على ( ع ) هستند تو با ما بيرون بيا تا با كسانى از مردم حجاز كه پيرو ما هستند به بصره برويم و چون مردم بصره ترا ببينند همگان و به صورت اتفاق همراه تو خواهند بود .\r\nعايشه پذيرفت و با ايشان بيرون آمد و مردم از چپ و راست بر گرد او بودند .\r\nو چون على ( ع ) از مدينه به سوى كوفه حركت كرد خبر طلحه و زبير و عايشه به او رسيد و به ياران خود گفت اين گروه به قصد بصره حركت كرده‌اند و در اين باره رايزنى كرده‌اند ، اكنون به سرعت در پى ايشان برويم شايد پيش از آنكه به بصره برسند آنان را در يابيم چون اگر به بصره برسند تمام مردم آن شهر بانان ميل خواهند كرد .\r\nآنان گفتند اى امير مؤمنان فرمانبرداريم ما را ببر ، امير المؤمنين ( ع ) به حركت خود ادامه داد و چون به ذو قار [ 206 
  ] رسيد از رسيدن آنان به بصره آگاه شد .\r\nعموم مردم بصره غير از بنى سعد با آنان بيعت كردند ولى بنى سعد بيعت نكردند و گفتند ما نه با شما خواهيم بود و نه بر ضد شما ، همچنين كعب بن سور با\r\n\r\n","description":"","footnote":"\r\n206 - نام جايى نزديك بصره است و آنجا جنگى ميان خسرو پرويز و بنى شيبان در گرفت و اعراب بر سپاه ايران پيروز شدند .\r\n","page_name":" 180 ","page_number":180},
  {"content":"\r\nخانواده خود نخست با آنان بيعت نكرد ولى هنگامى كه عايشه به خانه او به ديدنش آمد پذيرفت و گفت خوش نداشتم تقاضاى مادرم را نپذيرم [ 207 
  ] كعب قاضى بصره بود .\r\nچون اين اخبار به على ( ع ) رسيد نخست هاشم بن عتبة بن ابى وقاص را به كوفه فرستاد تا مردم كوفه را به حركت وادارد و پس از او فرزندش حسن ( ع ) را همراه عمار بن ياسر گسيل فرمود و آنان وارد كوفه شدند در اين هنگام ابو موسى اشعرى در كوفه بود در مسجد ميان مردم مىنشست و مىگفت اى مردم كوفه از من اطاعت كنيد تا پناهگاه اعراب شويد مظلومان به شما پناه آورند و درماندگان در پناه شما ايمن شوند ، اى مردم فتنه چون روى مىآورد با شك و ترديد همراه است و چون مىگذرد حقيقت آن روشن مىشود و اين فتنه تفرقه انداز معلوم نيست از كجا سر چشمه گرفته و به كجا خواهد انجاميد ، شمشيرهاى خود را غلاف كنيد و سر نيزه هاى خود را بيرون كشيد و زه كمانهاى خود را پاره كنيد و در گوشه خانه هاى خود بنشينيد اى مردم كسى كه در فتنه در خواب باشد بهتر از كسى است كه ايستاده باشد و كسى كه ايستاده و متوقف است بهتر از كسى است كه در آن بدود .\r\nحسن بن على ( ع ) و عمار ياسر در حالى به مسجد بزرگ كوفه رسيدند كه گروه زيادى از مردم گرد ابو موسى جمع شده بودند و او سخنانى اين چنين مىگفت . حسن بن على ( ع ) به او گفت از مسجد ما بيرون شو و هر جا مىخواهى برو .\r\nآنگاه به منبر رفت و عمار ياسر هم همراه او بالاى منبر رفت و امام حسن ( ع ) مردم را براى پيكار و حركت دعوت فرمود ، حجر بن عدى كندى كه از بزرگان و فضلاى كوفه بود برخاست و گفت خدايتان بيامرزد سبكبار و سنگين بار براى پيكار بيرون رويد [ 208 
  ] ، مردم از هر سو پاسخ دادند كه شنيديم و فرمان امير مؤمنان را اطاعت مىكنيم و در حال سختى و آسانى و تنگدستى و فراخى بيرون خواهيم رفت .\r\n\r\n","description":"","footnote":"\r\n207 - چون به تعبير آيه ششم سوره احزاب همسران رسول خدا ( ص ) به منزله مادر مؤمنانند كعب بن سور چنين تصريح كرده است . ( م )\r\n208 - بخشى از آيه چهل و يكم سوره نهم ( توبه ) . ( م )\r\n","page_name":" 181 ","page_number":181},
  {"content":"\r\nفردا كوفيان در حالى كه آماده حركت بودند بيرون آمدند و حسن بن على ( ع ) آنان را شمرد و نه هزار و ششصد و پنجاه تن بودند و پيش از آنكه على ( ع ) از ذى قار حركت كند پيش او رسيدند ، هنگام سپيده دم على ( ع ) تصميم به حركت گرفت و دستور داد ميان مردم براى حركت ندا دهند .\r\nدر اين حال حسن ( ع ) به پدر نزديك شد و چنين گفت .\r\n« پدر جان هنگامى كه عثمان كشته شد و مردم به حضور تو آمدند و خواستند كه به حكومت قيام فرمايى استدعا كردم كه آن را نپذير تا همه مردم در اطاعت تو درآيند و هنگامى كه خبر خروج طلحه و زبير همراه عايشه به بصره رسيد تقاضا كردم به مدينه برگردى و در خانه خود بنشينى و هنگامى كه عثمان در خانه اش محاصره شد استدعا كردم تا از مدينه بيرون روى اگر عثمان كشته شد تو غايب خواهى بود و در هيچيك از اين امور راى مرا نپذيرفتى » . [ 209 
  ] على ( ع ) در پاسخ او فرمود « منتظر ماندن من براى اطاعت همه مردم از هر سو درست نبود زيرا بيعت فقط مخصوص مهاجران و انصارى است كه در مكه و مدينه‌اند و چون ايشان راضى و تسليم شدند بر همه مردم تسليم و رضايت واجب مىشود ، اما بازگشت من به خانه غدر و مكر نسبت به امت بود و اگر در خانه مىنشستم از تفرقه و پراكنده شدن امت در امان نبودم ، اما بيرون رفتن من از مدينه هنگامى كه عثمان را محاصره كرده بودند چگونه براى من ممكن بود ؟ كه مردم همانگونه كه عثمان را احاطه كرده بودند مرا هم احاطه كرده بودند و اى پسرم از اعتراض در مواردى كه من بان از تو داناترم خوددارى كن .\r\nآنگاه با مردم حركت فرمود و چون نزديك بصره رسيد سپاهيان را آرايش داد و پرچمها و رايات را بست و هفت رايت قرار داد براى مردم قبايل حمير و همدان پرچمى بست و سعيد بن قيس همدانى را بر ايشان فرماندهى داد و براى قبايل مذحج و اشترىها پرچمى بست و زياد بن نضر حارثى را بر ايشان گماشت و براى قبيله طى پرچمى بست و عدى بن حاتم را فرماندهى داد براى قبايل قيس و عبس و ذبيان پرچمى بست و سعد بن مسعود ثقفى را بر ايشان فرماندهى داد\r\n\r\n","description":"","footnote":"\r\n209 - خوانندگان عزيز توجه خواهند داشت كه بر فرض صحت اين گفتگو ، از باب روشن شدن مطلب براى ديگران است كه چنين سؤالى در ذهن آنان خطور كند . ( م )\r\n","page_name":" 182 ","page_number":182},
  {"content":"\r\nسعد بن مسعود عموى مختار ثقفى است ، براى مردم كنده و حضرموت و قضاعه و مهره پرچمى بست و حجر بن عدى كندى را بر ايشان فرماندهى داد و براى قبايل ازد و بجيله و خثعم و خزاعه پرچمى بست و مخنف بن سليم ازدى را بر ايشان فرمانده ساخت ، و براى قبايل بكر و تغلب و ربيعه پرچمى بست و محدوج ذهلى را بر ايشان گماشت و براى قريش و انصار و ديگر مردم حجاز پرچمى بست و عبد الله بن عباس را بر ايشان گماشت و اين لشكرهاى هفتگانه به همين صورت در جنگهاى جمل و صفين و نهروان شركت كردند ، فرمانده پيادگان هم جندب بن زهير ازدى بود .\r\nو چون خبر ورود على ( ع ) با لشكرها به طلحه و زبير رسيد و آن حضرت در خريبه [ 210 
  ] اردو زد ، طلحه و زبير هم شروع به آرايش لشكرهاى خود و بستن رايات و پرچمها كردند .\r\nبر سواران محمد بن طلحة را بر پيادگان عبد الله بن زبير را گماشتند ، پرچم بزرگ را به عبد الله بن حزام بن خويلد و پرچم ازد را به كعب بن سور دادند و كعب را به فرماندهى پهلوى راست هم گماشتند و بر قريش و كنانه عبد الرحمن بن عتاب بن اسيد را گماشتند ، و عبد الرحمن بن حارث بن هشام را به فرماندهى پهلوى چپ گماشتند ، اين عبد الرحمن كسى است كه عايشه مىگفته است اگر در خانه خود مىنشستم و به جنگ جمل نمىآمدم براى من بهتر و پسنديده تر از اين بود كه از رسول خدا ( ص ) ده پسر به خوبى و عقل و پارسايى عبد الرحمن بن حارث مىداشتم .\r\nطلحه و زبير بر قبيله قيس ، مجاشع بن مسعود را فرماندهى دادند و بر قبيله تيم الرباب عمرو بن يثربى را و بر انصار و ثقيف و ديگر خاندانهاى قيس عبد الله بن عامر بن كريز را فرماندهى دادند ، بر قبيله خزاعه عبد الله خلف خزاعى و بر قبيله قضاعه عبد الرحمن بن جابر راسبى و بر قبيله مذحج ربيع بن زياد حارثى و بر قبيله ربيعه عبد الله بن مالك را گماشتند .\r\nگويند على ( ع ) سه روز توقف فرمود و فرستادگان خويش را نزد مردم بصره فرستاد و آنان را به اطاعت و پيروى از جماعت فراخواند و چون پاسخى از آن\r\n\r\n","description":"","footnote":"\r\n210 - نام جايى در حومه بصره و قبلا شهرى بوده كه در اثر حملات ويران شده است .\r\n","page_name":" 183 ","page_number":183},
  {"content":"\r\nقوم نشنيد روز پنجشنبه دهم جمادى الآخره بر آنان حمله كرد ، پهلوى راست لشكر على ( ع ) به فرماندهى اشتر و پهلوى چپ به فرماندهى عمار بن ياسر بود ، پرچم بزرگ در دست پسرش محمد بن حنفيه بود و چون روياروى ايشان قرار گرفتند و صفها به يك ديگر نزديك شدند از هنگام نماز صبح تا هنگام نماز ظهر ايشان را فراخواند و به گفتگو پرداخت و مردم بصره هم زير پرچمهاى خود ايستاده بودند و عايشه در هودج خود نشسته و پيشاپيش بصريان بود .\r\nگويند و چون زبير دانست كه عمار ياسر همراه على ( ع ) است از كار خويش به شك و ترديد افتاد كه پيامبر ( ص ) فرموده بود حق همراه عمار است و به عمار فرموده بود ترا گروه ستمگر خواهند كشت .\r\nو گويند على ( ع ) خود را نزديك صفهاى مردم بصره رساند و به زبير پيام داد نزديك آيد تا با او گفتگو كند . زبير آمد و ميان دو صف چندان به على ( ع ) نزديك شد كه گردن اسبهاى آن دو كنار يك ديگر قرار گرفت ، على ( ع ) به او گفت اى ابا عبد الله ترا به خدا سوگند مىدهم آيا به خاطر دارى كه روزى دست من در دست تو بود و به حضور پيامبر ( ص ) رسيديم و آن حضرت به تو فرمود آيا على را دوست مىدارى ؟ و تو گفتى آرى و آن حضرت فرمود ولى تو با او جنگ و نسبت به او ستم خواهى كرد ؟ زبير گفت آرى به ياد دارم . آنگاه على ( ع ) نزد لشكر خود برگشت و بايشان فرمود بر آنان حمله كنيد كه حجت بر ايشان تمام كرديم و دو لشكر با نيزه و شمشير به يك ديگر حمله بردند ، در اين هنگام زبير به پسر خود عبد الله كه پرچم بزرگ را در دست داشت نزديك شد و به او گفت پسرجان من برمىگردم و مىروم ، عبد الله پرسيد براى چه ؟ گفت مرا در اين كار بصيرتى نيست و على هم موضوعى را به ياد من آورد كه آن را فراموش كرده بودم ، تو هم اى پسر همراه من بازگرد .\r\nعبد الله گفت به خدا سوگند برنمىگردم تا خداوند ميان ما حكم فرمايد ، زبير او را به حال خود گذاشت و خود به بصره بازگشت تا آماده شود و به حجاز برگردد .\r\nو گفته‌اند طلحه هم چون دانست كه زبير بازگشته است او هم تصميم به بازگشت گرفت و چون مروان بن حكم متوجه اين موضوع شد ، تيرى به طلحه زد كه\r\n","description":"","footnote":"","page_name":" 184 ","page_number":184},
  {"content":"\r\nبر زانوى او نشست و چندان خونريزى كرد كه طلحه درگذشت .\r\nزبير به بصره برگشت و به خدمتگزاران خود دستور داد بارها را سوار كنند و بردارند و به او محلق شوند و خود از ناحيه خريبه بيرون آمد و از كنار احنف بن قيس كه با قوم خود كنار خانه اش نشسته بود گذشت ، احنف و بستگان او از جنگ كناره گرفته بودند ، احنف بانان گفت اين زبير است كه براى كارى برگشته است آيا كسى از شما مىتواند موضوع را روشن كند و خبرش را براى ما بياورد ؟ عمرو بن جرموز گفت من خبرش را براى تو مىآورم ، بر اسب خود سوار شد و شمشيرش را برداشت و از پى زبير رفت و اين پيش از نماز ظهر بود و هنگامى كه زبير از خانه هاى بصره دور شده بود به او رسيد و پرسيد اى ابا عبد الله قوم را در چه حالى گذاشتى ؟ گفت در حالى كه بر يك ديگر شمشير مىزدند ، پرسيد اكنون كجا مىروى ؟ گفت پى كار خود مىروم كه در اين كار بصيرتى ندارم ، عمرو بن جرموز گفت من هم مىخواهم به خريبه بروم با هم برويم ، و هر دو با هم حركت كردند و چون هنگام نماز فرارسيد زبير گفت وقت نماز است و من مىخواهم نماز بگزارم ، عمرو گفت من هم مىخواهم نماز بگزارم ، زبير گفت تو از من در امان خواهى بود آيا من هم از تو در امانم ؟ گفت آرى و هر دو پياده شدند و چون زبير به نماز ايستاد و به سجده رفت عمرو با شمشير خود بر او حمله كرد و او را كشت و شمشير و زره و اسب او را برداشت و نزد على ( ع ) آمد و در حالى كه آن حضرت ايستاده بود و مردم شمشير مىزدند سلاح زبير را پيش على ( ع ) افكند و چون على ( ع ) بان شمشير نگريست فرمود چه بسيار صاحب اين شمشير با آن از چهره رسول خدا ( ص ) غم و اندوه را زدوده است اى قاتل پسر صفيه ترا باتش مژده باد ، عمرو بن جرموز گفت دشمنان شما را مىكشيم و ما را باتش مژده مىدهيد ؟ ! گويند ، آنگاه على ( ع ) به فرزندش محمد بن حنفيه دستور داد پرچم را جلو ببرد كه پرچم بزرگ در دست او بود و محمد بن حنفيه پيش رفت ، مردم بصره بر عبد الله بن زبير گرد آمدند و كار را به او واگذار كردند و چون محمد بن حنفيه با پرچم پيش رفت بصريان از او با شمشير و نيزه استقبال كردند و او با پرچم ايستاد على ( ع ) پرچم را از او گرفت و حمله كرد و مردم هم با او حمله كردند و سپس\r\n","description":"","footnote":"","page_name":" 185 ","page_number":185},
  {"content":"\r\nباز پرچم را به محمد داد جنگ سخت شد و بصريها از اطراف شتر عايشه پراكنده شدند و كعب بن سور كشته شد ولى مردم قبيله هاى ازد و ضبة پايدارى و جنگى سخت كردند .\r\nو چون على ( ع ) شدت پايدارى و شكيبايى مردم بصره را ديد بزرگان ياران خود را فراخواند و بايشان فرمود اين گروه خشمگين شده‌اند شما هم به سختى با آنان جنگ كنيد ، اشتر و عدى بن حاتم و عمرو بن حمق و عمار بن ياسر با تمام ياران خود حمله كردند .\r\nعمرو بن يثربى كه فرمانده پهلوى راست لشكر بصره بود به ياران خود گفت اين عراقىها كه هم اكنون به شما حمله ور شدند قاتلان عثمانند آنان را دريابيد و از پاى درآوريد . و خود پيشاپيش قوم خود كه بنى ضبه بودند به حركت در آمد و جنگى سخت كرد ، و چندان تير به هودج عايشه رسيده بود كه چون خار پشت شده بود بر شتر و هودج پوشش ضد تير انداخته بودند و بر هودج صفحات آهنى هم نصب كرده بودند .\r\nهر دو گروه سخت پايدارى كردند و از هر دو سو گروه بسيارى كشته شدند و گرد و خاك ميدان را فراگرفت و رايات و پرچمها فرو افتاد و على ( ع ) خود حمله كرد و چندان جنگ كرد كه شمشيرش شكسته شد .\r\nدر اين هنگام عمرو بن اشرف كه سوار كار شجاع بصره بود بيرون آمد و هر يك از ياران على ( ع ) كه به مبارزه با او مىرفت كشته مىشد و او اين رجز را مىخواند : « اى مادر ما اى بهترين مادرى كه مىشناسيم ، مادر به فرزندانش غذا مىدهد و مهر مىورزد ، آيا نمىبينى چه بسيار سواران بر اسبهاى گزيده كه زخمى مىشوند و سرها قطع و دستها از مچ بريده مىشود . » در اين هنگام حارث بن زهير ازدى كه از پهلوانان سپاه على ( ع ) بود به جنگ او رفت و هر يك به ديگرى ضربتى زد كه هر دو به زمين افتادند و چندان دست و پاى زدند كه مردند .\r\nمردم بصره پراكنده شدند و اشتر خود را به شتر عايشه رساند كه عبد الله بن\r\n","description":"","footnote":"","page_name":" 186 ","page_number":186},
  {"content":"\r\nزبير لگام آن را در دست داشت . [ 211 
  ] اشتر خود را روى عبد الله انداخت و او را به زير گرفت و عبد الله فرياد برآورد كه من و مالك را با هم بكشيد و ياران ابن زبير اطراف او را گرفتند و چون اشتر بر جان خويش ترسيد از روى عبد الله بن زبير برخاست و چندان جنگ كرد كه پياده خود را به ياران خويش رساند زيرا اسبش رم كرده و گريخته بود و به ياران خود گفت فقط اين جمله ابن زبير كه گفت من و مالك را بكشيد مرا نجات داد كه مردم نمىدانستند مالك كيست و اگر گفته بود من و اشتر را بكشيد بدون شك مرا كشته بودند .\r\nعدى بن حاتم هم چندان جنگ كرد كه يك چشمش كور شد و عمرو بن حمق هم كه از پارسايان و عابدان كوفه بود سخت جنگ كرد و همه پارسايان با او همراه بودند او چندان جنگ كرد كه شمشيرش شكست و پيش برادر خود رياح برگشت و رياح به او گفت اى برادر امروز چه خوب جنگ كرديم اگر پيروزى از آن ما باشد .\r\nو چون على ( ع ) اجتماع مردم بصره را بر گرد شتر عايشه ديد كه چون مىگريزند باز برمىگردند و اطراف آن جمع مىشوند به عمار و سعيد بن قيس و قيس بن سعد بن عباده و اشتر و ابن بديل و محمد بن ابى بكر و نظاير ايشان از بزرگان اصحاب خود فرمود اينان تا هنگامى كه اين شتر برابرشان پابرجاست پايدارى مىكنند ولى اگر شتر از پاى در آيد هيچكس پايدارى نخواهد كرد .\r\nآنان با گروهى از نامداران به سوى شتر حمله بردند و بصريها را از اطراف آن دور كردند و مردى از قبيله مراد كوفه بنام اعين بن ضبيعة خود را به شتر رساند و پاشنه هاى آن را قطع كرد شتر بانگى سخت برآورد و ميان كشتگان افتاد و هودج عايشه نگونسار شد .\r\nعلى ( ع ) به محمد بن ابى بكر فرمود به خواهرت نزديك شو ، محمد دست خود را داخل هودج كرد كه به جامه عايشه رسيد و عايشه گفت انا لله ، تو كيستى ؟\r\nمادرت به عزايت بنشيند و بر سوگ تو گريه كند ، گفت من برادرت محمدم .\r\nعلى ( ع ) بر ياران خود بانگ زد و فرمود هيچكس را تعقيب مكنيد و هيچ زخمى را مكشيد و هيچ مالى را غارت مكنيد و هر كس سلاح بر زمين گذارد و\r\n\r\n","description":"","footnote":"\r\n211 - خوانندگان محترم توجه دارند كه عايشه خاله عبد الله بن زبير است . ( م )\r\n","page_name":" 187 ","page_number":187},
  {"content":"\r\nهر كس در خانه خود را ببندد در امان است .\r\nياران على ( ع ) در اردوگاه آنان بر سيم و زر و كالاهاى ديگر مىگذشتند و برنمىداشتند و فقط سلاحى را و مركوبى را كه در جنگ به كار برده بودند تصرف مىكردند ، يكى از ياران على ( ع ) به او گفت اى امير المؤمنين چگونه كشتن ايشان براى ما رواست ولى اموال و اسير گرفتن آنان بر ما ناروا و حرام است ؟ فرمود يكتاپرستان را نمىتوان به اسارت گرفت و اموال ايشان را نمىتوان به غنيمت برد فقط آنچه را در جنگ به كار برده‌اند مىتوان تصرف كرد ، آنچه را كه نمىدانيد رها كنيد و بانچه فرمان داده مىشويد عمل كنيد .\r\nآنگاه على ( ع ) به محمد بن ابى بكر فرمان داد عايشه را در منزلى فرود آورد و او را در خانه عبد الله بن خلف خزاعى كه خودش در جنگ كشته شده بود نزد همسرش صفيه منزل داد .\r\nو على ( ع ) به محمد بن ابى بكر فرمود بنگر آيا صدمه اى به خواهرت نرسيده است ؟ گفت بازويش در اثر تيرى كه از لاى صفحه هاى آهنى هودج گذشته خراشى برداشته است .\r\nعلى ( ع ) به بصره آمد و وارد مسجد بزرگ شد و مردم آمدند و آن حضرت به منبر رفت و پس از ستايش خداوند و درود بر پيامبر ( ص ) چنين فرمود .\r\n« اما بعد ، خداوند داراى رحمت وسيع و عذاب دردناك است ، اى مردم بصره اى سپاه زن و پيروان چهار پا درباره من چگونه فكر مىكنيد ؟ تا هنگامى كه شتر نعره مىزد پيكار مىكرديد و چون از پاى در آمد گريختيد ، اخلاق شما پست و پيمان شما ناپايدار و آب شما شور و تلخ است ، سرزمين شما به آب نزديك و از آسمان دور است به خدا سوگند روزى خواهد رسيد كه اين شهر را چنان آب فرو گيرد كه فقط كنگره هاى مسجد آن چون سينه كشتى از دريا ديده شود ، اكنون به خانه هاى خود بازگرديد » . [ 212 
  ] سپس از منبر به زير آمد و به اردوگاه خود برگشت و به محمد بن ابى بكر\r\n\r\n","description":"","footnote":"\r\n212 - بخشى از خطبه امير المؤمنين على ( ع ) كه تمام آن در نهج البلاغه آمده است ، براى اطلاع بيشتر ، ر . ك ، ابن ابى الحديد - شرح نهج البلاغه - باهتمام محمد ابو الفضل ابراهيم ، صفحات 266 - 251 ج 1 چاپ مصر 1959 ميلادى . ( م )\r\n","page_name":" 188 ","page_number":188},
  {"content":"\r\nفرمود همراه خواهرت برو و او را به مدينه برسان و شتابان پيش من به كوفه برگرد ، محمد گفت اى امير مؤمنان مرا از اين كار معاف فرماى ، فرمود معافت نمىدارم و از آن چاره نيست و او همراه خواهر خود رفت و او را به مدينه رساند .\r\nعلى ( ع ) از بصره حركت كرد و عبد الله بن عباس را بر آن شهر گماشت و چون به مربد [ 213 
  ] رسيد به بصره نگريست و فرمود سپاس خداى را كه مرا از شهرى كه خاكش از همه جا بدتر و از همه جا به ويرانى نزديكتر و به آب نزديك و از آسمان دور است بيرون آورد .\r\nو حركت فرمود و چون نزديك و مشرف بر كوفه شد فرمود .\r\n« آفرين بر تو اى كوفه ، هوايت چه خوش و خاك تو چه پربركت است ، كسى كه از تو بيرون مىرود بسوى گناه مىرود و هر كه به تو وارد مىشود بسوى رحمت مىآيد ، شب و روز و روزگار سپرى نمىشود مگر آنكه مؤمنان بسوى تو مىآيند ، و بدكاران اقامت در ترا خوش نمىدارند ، چندان آباد خواهى شد كه برخى از ساكنان تو صبح زود روز جمعه براى شركت در نماز جمعه حركت خواهد كرد و بواسطه دورى راه به نماز نخواهد رسيد » .\r\nگويند على ( ع ) روز دوشنبه دوازدهم رجب سال سى و ششم هجرت وارد كوفه شد و بان حضرت گفتند اى امير مؤمنان آيا در كاخ منزل نمىكنى ؟ فرمود مرا حاجتى به منزل كردن در آن قصر نيست كه عمر بن خطاب هم از آن نفرت داشت و من در محله رحبه منزل مىكنم و وارد شهر شد و به مسجد بزرگ رفت و دو ركعت نماز گزارد و در رحبه منزل فرمود . [ 214 
  ] شنى ، على ( ع ) را با سرودن اين ابيات به حركت سوى شام تحريض كرده است . [ 215 
  ] به اين امام بگو آتش جنگ خاموش و به اين وسيله نعمت تمام شد .\r\nاز جنگ با پيمانشكنان فارغ شديم و حال آنكه در شام مار كر سر سختى است ، كه از دهان خود زهر مىدمد و پيش از آنكه بگزد آهنگ او كن و با تير از\r\n\r\n","description":"","footnote":"\r\n213 - فضاى آزاد بيرون شهر را مربد مىگويند .\r\n214 - رحبه : نام يكى از محلات كوفه است ، ر . ك ، ياقوت ، معجم البلدان ص 235 ج 4 چاپ مصر . ( م )\r\n215 - ظاهرا منظور بشر بن منقذ معروف به اعور شنى منسوب به قبيله شن است ر . ك ، ابن قتيبه ، الشعر و الشعراء ص 534 ، بيروت 1969 و ابن حزم ، جمهرة انساب العرب ص 299 چاپ استاد عبد السلام محمد هارون . ( م )\r\n","page_name":" 189 ","page_number":189},
  {"content":"\r\nپاى درآورش » .\r\nگويند ، على ( ع ) در نخستين نماز جمعه كه در كوفه گزارد اين خطبه را ايراد فرمود : « سپاس خداى راست او را مىستايم و از او يارى و رهنمود مىطلبم و به او ايمان آورده و توكل كرده‌ام و از گمراهى و تيره بختى به خدا پناه مىبرم هر كه را خداوند هدايت فرمايد گمراه كننده يى براى او نيست و هر آن كس را او گمراه كند راهنمايى براى او نيست و گواهى مىدهم كه خدايى جز خداى يگانه بىانباز نيست و نيز گواهى مىدهم كه محمد ( ص ) بنده و رسول اوست كه خداوند او را براى پيامبرى خود برگزيده است و براى تبليغ فرمان خود مخصوص فرموده است ، گرامىتر خلق و محبوبتر ايشان در نظر اوست ، محمد ( ص ) رسالت پروردگار خويش را تبليغ و براى امت خود خيرخواهى و نصيحت كرد و آنچه را بر عهده او بود ادا فرمود .\r\nاكنون اى بندگان خدا شما را به ترس از خدا و تقوى سفارش مىكنم كه بيم از خداوند بهتر سفارشى است كه بندگان خدا را بان سفارش بايد كرد و نزديكتر چيز به رضوان الهى است و در پيشگاه الهى بهترين سر انجام را دارد ، شما به تقوى و بيم از خدا فرمان داده شده‌ايد و براى نيكى كردن آفريده شده‌ايد از خداى چنان بترسيد كه شما را از خود ترسانده است و همانا كه او از عذاب سخت ترسانده است ، و از خداوند بترسيد ترسيدنى كه بهانه نباشد و به قصد خودنمايى و آوازه كار مكنيد كه هر كس براى غير خدا كار كند خداوند او را به همان وامىگذارد ، و هر آن كس كه خالصانه براى خداوند كار كند خداوند به او عنايت مىكند و بيشتر و بهتر از نيت او به او ارزانى مىدارد و از عذاب خدا بترسيد كه شما را ياوه نيافريده است . [ 216 
  ] آثار شما را نامگذارى فرموده و كارهاى نهانى شما را مىداند و اعمال شما را مىشمرد و مدت عمر شما را نوشته است ، دنيا شما را نفريبد كه براى اهل خود سخت فريبنده است ، و فريفته كسى است كه به دنيا شيفته شده باشد كه دنيا در هر حال فانى و آخرت خانه جاودانى است ، از\r\n\r\n","description":"","footnote":"\r\n216 - بعضى از جمله هاى اين خطبه ضمن خطبه بيست و سوم نهج البلاغه آمده است و با توجه بانكه اخبار الطوال حدود يكصد و بيست سال پيش از تنظيم نهج البلاغه تاليف شده است خود سندى معتبر در مورد اين خطبه است . ( م )\r\n","page_name":" 190 ","page_number":190},
  {"content":"\r\nخداوند منزلت شهيدان و مصاحبت پيامبران و زندگى نيكبختان را مسالت مىكنيم كه ما براى او و در اختيار اوييم » .\r\nسپس امير المؤمنين على ( ع ) كارگزاران خود را به شهرها فرستاد . بر مداين و جوخى يزيد بن قيس ارحبى را و بر اصفهان و جبل محمد بن سليم را و بر بهقبادها قرط بن كعب را و بر كسكر و اطراف آن قدامة بن عجلان ازدى و بر بهرسير و نواحى آن عدى بن حارث و بر استان بالا حسان بن عبد الله بكرى و بر استان زوابى سعد بن مسعود ثقفى و بر سجستان و نواحى آن ربعى بن كاس و بر تمام خراسان خليد بن كاس را گماشت . خليد بن كاس چون به خراسان نزديك شد به او خبر رسيد كه مردم نيشابور دست از اطاعت برداشته‌اند و يكى از دختران خسرو از كابل آنجا آمده است و مردم متوجه او شده‌اند ، خليد با آنان جنگ كرد و ايشان را منهزم ساخت و به دختر خسرو امان داد و او را به حضور على ( ع ) فرستاد .\r\nچون آن دختر را به حضور على ( ع ) آوردند ، فرمود آيا دوست دارى كه ترا به همسرى اين پسرم يعنى حسن ( ع ) درآورم ؟ گفت با كسى كه زير دست ديگرى است ازدواج نمىكنم ولى اگر دوست داشته باشى به همسرى خودت در مىآيم ، على ( ع ) فرمود من پير مردم و اين پسرم چنين خوبىهايى دارد ، گفت تمام خوبىهايش را به خودت بخشيدم ، در اين هنگام مردى از بزرگان دهقانهاى عراق كه نامش نرسى بود برخاست و گفت اى امير مؤمنان آگاهى كه من از خاندان پادشاهى و از خويشان او شمرده مىشوم او را به ازدواج من درآور ، فرمود او نسبت به خودش مختار است و سپس بان دختر فرمود هر جا مىخواهى برو و با هر كس دوست مىدارى ازدواج كن كه بر تو چيزى نيست .\r\nعلى ( ع ) بر موصل و نصيبين و دارا و سنجار و آمد و ميافارقين و هيت و عانات و آنچه از سرزمينهاى شام كه بر آنها دست يافته بودند اشتر را گماشت ، و او بانجا رهسپار شد . [ 217 
  ] ضحاك بن قيس فهرى كه از سوى معاوية بن ابو سفيان حاكم آن نواحى\r\n\r\n","description":"","footnote":"\r\n217 - در مورد اين شهرها قبلا توضيح داده شده و لزومى به تكرار آن نيست . ( م )\r\n","page_name":" 191 ","page_number":191},
  {"content":"\r\nبود به مقابله اشتر آمد و ميان حران و رقه [ 218 
  ] در جايى بنام مرج تا هنگام شب جنگ كردند و چون اين خبر به معاويه رسيد عبد الرحمن پسر خالد بن وليد را با گروه بسيارى سوار به يارى ضحاك فرستاد و چون اشتر از اين موضوع آگاه شد به موصل برگشت و همانجا ماند و با لشكرهايى كه از سوى معاويه مىآمدند جنگ مىكرد و آنگاه جنگ صفين پيش آمد .\r\n\r\nجنگ صفين\r\n[ 219 
  ]\r\n\r\n[ وقائع اوليه جنگ 
  ]\r\nگويند ، پس از كشته شدن عثمان سواران شتابان خبر مرگ عثمان را به شام رساندند و معاويه را بر خونخواهى او تشويق و تحريض كردند ، روزى همچنان كه معاويه نشسته بود مردى پيش او آمد و گفت اى امير مؤمنان سلام بر تو باد ، معاويه گفت بر تو هم سلام باد خدا پدرت را بيامرزد تو كيستى ؟ مرا با سلام دادن به خلافت پيش از آنكه بان برسم ترساندى ، او گفت من حجاج بن خزيمة بن صمه‌ام ، معاويه گفت به چه منظورى آمده اى ؟ گفت براى اعلام خبر مرگ عثمان پيش تو آمده‌ام و اين دو بيت را خواند .\r\n« همانا پسران عمويت عبد المطلب پيشواى راستگوى شما را كشتند ( يا آنكه بدون ترديد آنان اين كار را كردند ) ، و تو سزاوارتر مردم براى قيام هستى قيام كن و با مقاومت و ايستادگى حركت كن » .\r\nسپس گفت من از كسانى بودم كه همراه يزيد بن اسد براى يارى عثمان رفته بودم و هنوز به مدينه نرسيده بودم كه مردى را ديدم ، من و حارث بن زفر كه همراهم بود از او پرسيديم و او خبر مرگ عثمان را داد و مىگفت كه در كشتن او هم دست داشته است ، و ما او را كشتيم و اكنون به تو مىگويم ترا نيرويى است كه على ( ع ) را چنان نيرويى نيست زيرا گروهى با تو هستند كه چون سكوت\r\n\r\n","description":"","footnote":"\r\n218 - حران : شهر بزرگى كه امروز ويران است و شهر صائبين بوده و سادنان هفده گانه ايشان در آن شهر سكونت داشته‌اند .\r\nرقه هم شهر بزرگى بوده كه امروز خراب و بدون سكنه است و بر كناره شمال شرقى فرات است : براى اطلاع بيشتر از هر دو مورد ، ر . ك ، ترجمه تقويم البلدان ص 309 . ( م )\r\n219 - ياقوت در معجم البلدان و ابو الفداء در تقويم البلدان اين كلمه را به كسر ص وفاء ضبط كرده‌اند ، نزديك رقه و بر كنار غربى فرات است و جنگ صفين در اول ماه صفر سال سى و هفتم آنجا اتفاق افتاده است ، ر . ك ، ص 370 ج 5 معجم البلدان چاپ مصر . ( م )\r\n","page_name":" 192 ","page_number":192},
  {"content":"\r\nمىكنى سخن نمىگويند و چون سخن مىگويى سكوت مىكنند و چون فرمان مىدهى از چيزى نمىپرسند و حال آنكه گروهى با على ( ع ) هستند كه چون سخن مىگويد آنان هم سخن مىگويند و چون سكوت مىكند از او مىپرسند ، گروه اندك تو بهتر از گروه بسيار اويند و على ( ع ) را چيزى جز خشم تو خوشنود نمىگرداند ، او به عراق بدون شام راضى نخواهد شد و حال آنكه تو به شام بدون عراق راضى هستى ، معاويه از اين خبر كه حجاج بن خزيمه براى او آورد سخت درمانده شد و چنين سرود .\r\n« كارى براى من پيش آمده است كه در آن براى مردم اندوه است و چشمها در آن مدتى طولانى خواهد گريست .\r\nمصيبت امير مؤمنان و اين مصيبتى است كه براى آن كوههاى استوار فرومىريزد . به خدا سوگند چشمان چه كسى تا كنون چنين مصيبتى ديده است كه كسى را بدون اينكه خونى ريخته باشد بكشند و اين بزرگ مصيبتى است . دو گروه در مدينه بر ضد او دست بدست دادند گروهى قاتل و گروهى بدبخت .\r\nاو آنان را فراخواند ولى سخنش را نشنيدند و اين گواه چيزى است كه در دل آنان بود .\r\nمن به زودى بر عثمان سوگوارى مىكنم با گروههاى آماده و شمشيرهاى درخشان كه با زره پوشان آواى آن شنيده شود .\r\nترا براى مردمى كه در كشتن تو همدست بودند رها كردم و پس از اين چه دارم كه بگويم .\r\nاكنون كه تو كشته شده اى تا زنده باشم هرگز در شهرى دامن كشان نخواهم زيست .\r\nو آن چيزى كه مايه مودت ميان ماست تا هنگامى كه زنده باشم مرا راهى بان نيست .\r\nبه زودى به جنگ سخت و مداومى خواهم پرداخت و از همين امسال عهده دار آن خواهم شد » .\r\nعلى ( ع ) براى جرير بن عبد الله بجلى كه كارگزار عثمان در سرزمينهاى\r\n","description":"","footnote":"","page_name":" 193 ","page_number":193},
  {"content":"\r\nجبل بود باتفاق زحر بن قيس جعفى كارهاى آن ديار را اداره مىكردند نامه نوشت و او را به بيعت با خود دعوت فرمود كه پذيرفت و از مردم هم براى على ( ع ) بيعت گرفت و سپس به كوفه آمد .\r\nبراى اشعث بن قيس هم چنان نامه اى مرقوم فرمود ، اشعث در تمام مدت حكومت عثمان استاندارى آذربايجان را عهده دار و مقيم آنجا بود . و استاندارى او از مسائلى بود كه مردم در آن باره عثمان را سرزنش مىكردند زيرا عثمان پس از اينكه با او پيوند خويشاوندى سببى پيدا كرده و دختر اشعث را براى پسرش گرفته بود او را بر اين كار گماشته بود و گفته‌اند اشعث كسى است كه تمام سرزمينهاى آذربايجان را گشوده است و او در آذربايجان داراى آثارى بود و كوشش و خيرخواهى كرده بود ، على ( ع ) نامه خود را همراه زياد بن مرحب براى اشعث فرستاد و او هم با على ( ع ) بيعت كرد و به كوفه آمد .\r\nآنگاه على ( ع ) جرير بن عبد الله را نزد معاويه فرستاد و او را به اطاعت از خود دعوت فرمود كه يا بيعت كند يا اعلان جنگ دهد ، اشتر به على ( ع ) گفت كس ديگرى جز او را بفرست كه من از رفتار او ايمن نيستم ولى امير مؤمنان به سخن اشتر توجه نفرمود و جرير نامه را پيش معاويه برد ، هنگامى نزد معاويه رفت كه سران و بزرگان مردم شام پيش او بودند ، نامه را داد و چنين گفت « اين نامه على ( ع ) براى تو است و براى مردم شام كه شما را دعوت كرده است به اطاعت او درآييد كه مردم دو حرم ( مكه و مدينه ) و دو شهر بزرگ كوفه و بصره و هر دو منطقه حجاز و يمن و بحرين و عمان و يمامه و مصر و فارس و جبل و خراسان همگان به اطاعت او در آمده‌اند و جايى جز سرزمين شما باقى نمانده است و اگر سيلى از ناحيه او بر شما جارى شود كشور شما را غرق خواهد كرد . معاويه نامه را گرفت و گشود و خواند و در آن چنين آمده بود .\r\n« بنام خداوند بخشنده مهربان ، از بنده خدا على امير مؤمنان به معاوية بن ابو سفيان ، اما بعد بر تو و مسلمانانى كه نزد تو هستند بيعت من لازم است هر چند من در مدينه بودم و شما در شام ، زيرا همانها كه با ابو بكر و عمر و عثمان كه خداوند از ايشان خشنود بادا بيعت كرده بودند با من هم بيعت كردند و اكنون كسانى كه حاضر بوده‌اند حق اختيار كس ديگرى را ندارند و كسانى كه غايب\r\n","description":"","footnote":"","page_name":" 194 ","page_number":194},
  {"content":"\r\nبوده‌اند حق رد كردن اين بيعت را ندارند و اين امر بر عهده مهاجران و انصار است و هر گاه ايشان مردى از مسلمانان را برگزيدند و او را امام ناميدند مورد رضايت خداوند هم هست و هر گاه كسى از فرمان ايشان به علت ضعف عقيده يا عدم تمايل سرپيچى كند او را وادار به قبول بيعت مىكنند و اگر نپذيرفت با او به علت اين كه از روش مؤمنان پيروى نكرده است جنگ مىكنند و خداوند هم او را سزا مىدهد و به جهنم در مىآورد و سرانجامش بسيار ناستوده است .\r\nاكنون تو هم آنچه را مهاجران و انصار پذيرفته‌اند بپذير كه بهترين كار براى تو و كسانى كه پيش تو هستند صلح و عافيت است ، اگر بپذيرى چه بهتر و گر نه آماده جنگ باش ، در مورد قاتلان عثمان هم سخن بسيار گفتى اكنون بيعتى را كه مردم پذيرفته‌اند بپذير سپس آن گروه را به محاكمه پيش من آور تا تو و ايشان را بانچه در كتاب خدا و سنت رسول اوست وادار سازم ، اما آنچه تو در پى آن هستى همچون نيرنگهايى است كه براى كودك هنگام بازگرفتن از شير به كار مىبرند » . [ 220 
  ] معاويه بزرگان خاندان خويش را جمع و در كار خود با ايشان مشورت كرد برادرش عتبة پسر ابو سفيان به او گفت در اين كار از عمرو بن عاص يارى بخواه .\r\nعمرو عاص در آن هنگام مقيم مزرعه اش بود كه اطراف فلسطين قرار داشت و باصطلاح خود از فتنه و آشوب كناره گرفته بود ، معاويه براى او چنين نوشت .\r\n« داستان على و طلحه و زبير و عايشه مادر مؤمنان چنان شد كه خبر دارى ، اكنون هم جرير بن عبد الله پيش ما آمده است كه از ما براى على ( ع ) بيعت بگيرد و من هيچ تصميمى نگرفته‌ام تا ترا ببينم اكنون پيش من بيا تا در اين باره با تو گفتگو كنم و السلام » .\r\nعمرو عاص با دو پسر خود عبد الله و محمد حركت كرد و نزد معاويه آمد و\r\n\r\n","description":"","footnote":"\r\n220 - اين نامه به اين صورت كه ابو حنيفه دينورى آورده است به صورت يك نامه در نهج البلاغه نيامده است و قسمتى از آن در نامه ها ، نامه ششم و بخش ديگرى از آن در نامه شصت و چهارم آمده است ، ر . كصفحات 831 و 1047 نهج البلاغه فيض الاسلام چاپ سال 1328 خورشيدى ظاهرا در چاپهاى بعدى شماره صفحات اندكى فرق دارد . ( م )\r\n","page_name":" 195 ","page_number":195},
  {"content":"\r\nمتوجه بود كه معاويه نيازمند اوست ، و چون آمد معاويه به او گفت اى ابا عبد الله اين روزها سه كار مهم براى ما پيش آمده است كه هيچ راه پيشرفت و بازگشتى ندارد ، عمرو پرسيد آن سه كار چيست ؟ گفت نخست اينكه محمد بن ابو حذيفه در زندان را شكسته و همراه ياران خود به مصر گريخته است و او از سر سختتر دشمنان ماست ، دوم اينكه قيصر روم لشكرهاى خود را جمع كرده است كه به جنگ ما آيد و در شام با ما جنگ كند ، سوم اينكه جرير هم بعنوان فرستاده و نماينده على ( ع ) آمده است و از ما بيعت مىخواهد يا اعلان جنگ . عمرو عاص گفت ، اما از فرار و بيرون رفتن محمد بن حذيفه اندوهگين مباش هر چند با ياران خودش باشد اكنون هم سواران را در طلب او بفرست اگر بر او دست يا بى كه دست يافته اى و اگر هم بر او دست نيابى زيانى به تو نمىرساند .\r\nاما قيصر ، برايش نامه بنويس كه تو تمام اسيران رومى را كه در دست دارى آزاد خواهى كرد و از او تقاضاى صلح و آشتى كن خواهى ديد شتابان مىپذيرد و از تو خشنود هم مىشوند ، اما موضوع على بن ابى طالب ( ع ) پس بدان مسلمانان هرگز ترا با او مساوى نمىدادند .\r\nمعاويه گفت ، على ( ع ) مردم را بر قتل عثمان تحريض كرده و فتنه را آشكار ساخته و جماعت مردم را به پراكندگى كشانده است ، عمرو عاص گفت بر فرض كه على ( ع ) چنين هم كرده باشد تو نه سابقه او را در اسلام دارى و نه خويشاوندى او را با رسول خدا ، ولى اگر من ترا در كارت همراهى و يارى كنم تا بانچه مىخواهى برسى چه چيز بهره من خواهد بود ؟ معاويه گفت هر چه خودت بگويى ، عمرو گفت تا هنگامى كه تو فرمانروا باشى حكومت مصر ويژه من باشد .\r\nمعاويه گرفتار شك و ترديد شد و گفت اى ابا عبد الله اگر مىخواستم ترا فريب بدهم فريب مىدادم ، عمرو گفت كسى مثل من فريب نمىخورد ، معاويه گفت نزديك بيا چيزى در گوش تو بگويم ، عمرو به او نزديك شد ، معاويه گفت همين فريب و خدعه مىتواند باشد كه در اين خانه غير از من و تو كسى\r\n","description":"","footnote":"","page_name":" 196 ","page_number":196},
  {"content":"\r\nنيست . [ 221 
  ] معاويه سپس گفت آيا نمىدانى كه مصر هم مانند عراق است ؟ عمرو گفت آرى ولى مصر هنگامى در اختيار من خواهد بود كه دنيا در اختيار تو و اين فقط در صورتى است كه بر على ( ع ) چيره شوى .\r\nمعاويه پاسخ روشنى نداد و عمرو به منزل خويش بازگشت ، عتبه به معاويه گفت اگر نان تو در روغن باشد و بر شام پيروز باشى باز هم حاضر نيستى عمرو عاص را با حكومت مصر خريدارى كنى ، معاويه به عتبه گفت امشب را پيش ما باش و عتبه همانجا ماند و چون معاويه براى خواب به بستر خويش رفت عتبه اين ابيات را سرود .\r\n« اى كسى كه از شمشير بيرون نكشيده جلوگيرى مىكنى همانا به ابريشم و پارچه هاى خز تمايل پيدا كرده اى .\r\nهمانا چون بره گوسپند نورسى هستى كه ميان دو پستان قرار دارد و پشمش را هنوز نچيده‌اند .\r\nاكنون كه خير براى تو رسيده است از نخستين دوشيدن شير آن به فراوانى بنوش و آنچه را كم و اندك است رها كن .\r\nاز راه بخل بر آن حرص مورز و براى مردم سرمازده آتش برافروز تا گرد آن جمع شوند ، مصر از آن على ( ع ) يا از آن ما خواهد بود و كسى كه ناتوان باشد ديگرى بر آن ديار پيروز مىشود » .\r\nمعاويه اين اشعار را شنيد و چون صبح كرد عمرو عاص را خواست و آنچه را خواسته بود به او داد و ميان خود در اين مورد نامه نوشتند آنگاه معاويه در كار خود با عمرو عاص مشورت كرد و گفت عقيده تو چيست ؟\r\nعمرو گفت خبر بيعت مردم عراق از سوى بهترين مردم براى تو رسيده است و اكنون معتقد نيستم كه مردم شام را به خلافت خود دعوت كنى زيرا كارى بسيار خطرناك است مگر آنكه قبلا بزرگان شام را براى اين كار آماده سازى و دلهاى آنان را با خود موافق سازى و يقين پيدا كنند كه على ( ع ) در كشتن عثمان دست داشته است و بدان كه بزرگ مردم شام شرحبيل بن سمط\r\n\r\n","description":"","footnote":"\r\n221 - ظاهرا مقصود معاويه اين بوده است كه اگر در همين خانه ترا غافلگير كنم و بكشم چه مىشود ؟ ! . ( م )\r\n","page_name":" 197 ","page_number":197},
  {"content":"\r\nكندى است كسى را پيش او بفرست تا نزد تو آيد و گروهى از اشخاص مورد اعتماد او را بر سر راهش بنشان كه همگان يك زبان به او بگويند على ( ع ) عثمان را كشته است و اين سخنى است كه تمام مردم شام را براى تو جمع مىكند و اگر اين موضوع در دل شرحبيل جاىگير شود هرگز از دل او بيرون نخواهد شد .\r\nمعاويه ، يزيد بن اسد و بسر بن ابى ارطاة و سفيان بن عمرو و مخارق بن حارث و حمزة بن مالك و حابس بن سعد و گروه ديگرى را كه مورد قبول و توجه شرحبيل بودند خواست و آنان را بر راه او نشاند و سپس براى شرحبيل نامه نوشت و دستور داد پيش او آيد ، و چون او حركت كرد هر يك از ايشان يكى پس از ديگرى او را در راه ملاقات مىكرد و به او مىگفت كه على ( ع ) عثمان را كشته است و اين موضوع را در دل او پرورش دادند .\r\nهنگامى كه شرحبيل نزديك دمشق رسيد معاويه به بزرگان شام دستور داد از او استقبال كردند ، آنان او را تعظيم كردند و او به هر يك از ايشان كه مىرسيد همين سخن را به او مىگفت و در خلوت هم همين سخن را براى او تكرار مىكردند او خشمگين پيش معاويه آمد و گفت مردم همگان مىگويند پسر ابو طالب عثمان را كشته است به خدا سوگند اگر با او بيعت كنى ترا از شام بيرون خواهيم كرد ، معاويه گفت من هرگز از دستور شما سرپيچى نمىكنم و مخالفت نخواهم كرد و بهر حال من يك نفر از شما هستم ، شرحبيل به معاويه گفت اين مرد يعنى جرير را پيش صاحبش برگردان ، در اين هنگام معاويه دانست كه مردم شام با شرحبيل همراه هستند و به شرحبيل گفت اين كارى كه قصد انجام آن را دارى بدون رضايت عموم مردم امكانپذير نيست ، اكنون حركت كن و در شهرهاى شام برو و مردم را آگاه كن كه ما در طلب خون خليفه خود عثمان هستيم و با آنان به شرط آنكه ما را نصرت و يارى دهند بيعت كن .\r\nشرحبيل به همه شهرهاى شام يكى پس از ديگرى رفت و به مردم مىگفت اى مردم همانا على ( ع ) عثمان را كشته است و گروهى را كه در اين مورد بر او خشم گرفته‌اند كشته است و بر سرزمينهاى ايشان پيروز شده است و فقط همين سرزمين شما باقى مانده است و على ( ع ) شمشير بر دوش نهاده و گردابهاى مرگ را مىپيمايد و مىخواهد سوى شما آيد و كسى نيرومندتر از\r\n","description":"","footnote":"","page_name":" 198 ","page_number":198},
  {"content":"\r\nمعاويه براى جنگ با على ( ع ) نيست ، اكنون به خونخواهى خليفه مظلوم خود قيام كنيد ، همه مردم دعوت شرحبيل را پذيرفتند جز گروهى از پارسايان شهر حمص كه گفتند ما در خانه ها و مسجدهاى خود خواهيم بود و شما در كار خود داناتريد .\r\nچون معاويه مزه دهان مردم شام را دانست و فهميد كه آنان بيعت خواهند كرد به جرير گفت پيش صاحب خود برگرد و به او بگو كه من و مردم شام تقاضاى بيعت با او را نمىپذيرم و اشعارى را كه كعب بن جعيل سروده است براى على ( ع ) نوشت . [ 222 
  ] « شاميان را مىبينم كه حكومت عراقيان را مكروه مىدارند و مردم عراق هم آنان را ناخوش مىدارند .\r\nهر يك از ايشان دشمن و كينه توز ديگرى است و اين را هم براى خود دين و آيين مىداند .\r\nآنان گويند على ( ع ) امام ماست و ما مىگوييم به پيشوايى پسر هند خوشنوديم . و گفتند چنين مصلحت مىدانيم كه از ما پيروى كنيد و بانان گفتيم مصلحت نمىبينيم كه پيروى كنيم .\r\nهر كس بانچه در دست دارد شاد است و لاغر خود را فربه و پرارزش مىداند .\r\nخرده گيران براى على ( ع ) عيبى نمىتوانند بگويند جز آنكه بدعتگزاران را با خود همراه ساخته است .\r\nاو نه از كشتن عثمان خوشنود بود و نه از آن خشمگين نه به اين كار امر كرد و نه از آن نهى .\r\nنه از اين كار شاد شد و نه اندوهگين ولى از اين پس ناچار چنين خواهد شد » .\r\nچون على ( ع ) اين اشعار را خواند به نجاشى حارثى [ 223 
  ] فرمود پاسخ اين\r\n\r\n","description":"","footnote":"\r\n222 - براى اطلاع بيشتر از شرح حال و نمونه هاى شعرى اين شاعر كه مداح و تملقگوى معاويه است ر . ك ، مرزبانى ، معجم الشعراء ، چاپ كرنكو ، قاهره ص 344 و ابن قتيبه ، الشعر و الشعراء ص 543 چاپ بيروت 1969 . ( م )\r\n223 - قيس بن عمرو بن مالك ، معروف به نجاشى از قبيله بنى حارث بن كعب و مقيم كوفه بوده و او را در جنگهاى دوره خلافت حضرت امير المؤمنين على اشعارى است ر . ك ، ابن قتيبه ، الشعر و الشعراء ص 246 ، بيروت 1969 . ( م )\r\n","page_name":" 199 ","page_number":199},
  {"content":"\r\nاشعار را بگو و او اين چنين سرود .\r\n« اى معاويه كارى را كه هرگز صورت نخواهد گرفت رها كن و خداوند آنچه را كه از آن مىترسيديد محقق فرمود .\r\nعلى ( ع ) همراه مردم عراق و مردم حجاز به سوى شما مىآيد و چه خواهيد كرد ؟ آنان نيزه زدن ميان فرومايگان و شمشير زدن ميان گرد و خاك را آيين خود مىدانند .\r\nآنان لشكر زبير و طلحه و گروه پيمانشكن را به گريز واداشتند .\r\nاگر ايشان از حكومت عراقيان كراهت دارند ما از دير باز آنچه را شما ناخوش مىداريد مىپسنديم و بان خشنوديم .\r\nبه كعب وائلى بگوييد ، به همان كسى كه لاغر خود را فربه و بىارزش خود را ارزشمند مىشمرد .\r\nآيا شما على ( ع ) و پيروان او را نظير پسر هند مىدانيد ، شرم نمىكنيد ؟ » .\r\nو چون جرير نزد على ( ع ) برگشت سخن مردم درباره او و متهم ساختن او بسيار شد ، او و اشتر نزد على ( ع ) بودند و اشتر گفت اى امير مؤمنان به خدا سوگند اگر مرا در كارى كه اين را فرستادى فرستاده بودى دست از گريبان معاويه برنمىداشتم و هر درى را كه اميد داشت بگشايد بر او مىبستم و فرصت انديشيدن را از او مىگرفتم ، جرير گفت حالا چه چيزى مانع تو است كه پيش ايشان به روى ؟ اشتر گفت اكنون تو ايشان را تباه كرده اى و به خدا سوگند خيال نمىكنم جز براى جلب دوستى ايشان آنجا رفته باشى و دليل اين هم آنست كه فراوان از يارى كردنهاى آنان ياد مىكنى و ما را از بسيارى لشكرهاى ايشان مىترسانى و اگر امير مؤمنان پيشنهاد مرا قبول مىفرمود لازم بود تو و اشخاصى مانند ترا كه مورد سوء ظن هستيد زندانى فرمايد تا اين كار استوار گردد و پايان پذيرد ، جرير از آنچه اشتر گفت خشمگين شد و شبانه با گروهى از خويشاوندان و افراد خانواده خود از كوفه بيرون شد و خود را به قرقيسيا كه از نواحى جزيره است رساند و مقيم آنجا شد .\r\n","description":"","footnote":"","page_name":" 200 ","page_number":200},
  {"content":"\r\nعلى ( ع ) از بيرون شدن جرير خشمگين شد و سوار شد و به خانه جرير آمد و دستور داد در محل نشستن او در آن خانه آتش افروختند ، ابو زرعه پسر عموى جرير آمد و گفت بر فرض كه كسى مرتكب جرمى شده باشد در اين خانه كسان بسيار ديگرى هم هستند كه جرمى ندارند و براى تو خطايى نكرده‌اند و حال آنكه اين كار تو موجب ترس ايشان شده است ، على ( ع ) استغفار فرمود و از آنجا به خانه يكى از پسر عموهاى جرير رفت كه نامش نوير بن عامر بود و همراه جرير رفته بود و آنجا را اندكى بر هم زد و برگشت .\r\nگويند و چون على ( ع ) از داستان جنگ جمل آسوده شد ، عبيد الله پسر عمر بن خطاب ترسيد كه آن حضرت او را در قبال خون هرمزان قصاص [ 224 
  ] و اعدام كند و بيرون آمد و به معاويه پيوست ، معاويه به عمرو عاص گفت خداوند با آمدن عبيد الله پسر عمر پيش ما ياد او را براى ما زنده فرمود . معاويه از عبيد الله بن عمر خواست كه ميان مردم برخيزد و خون عثمان را بر عهده على ( ع ) بگذارد و او از اين كار خوددارى كرد معاويه نخست او را خوار و زبون كرد ولى بعد او را به خود نزديك ساخت .\r\nگويند و چون مردم شام تصميم به يارى كردن معاويه گرفتند و خواستند همراه او قيام كنند ابو مسلم خولانى كه از عابدان مردم شام بود پيش معاويه آمد و همراه گروهى از پارسايان با او ديدار كرد و گفت اى معاويه به ما خبر رسيده است كه تو تصميم به جنگ با على بن ابى طالب ( ع ) گرفته اى تو كه سابقه اى چون سابقه او ندارى چگونه مىخواهى با او درافتى ؟ معاويه به آنان گفت من مدعى نيستم كه در فضل چون على ( ع ) هستم ولى آيا مىدانيد كه عثمان مظلوم كشته شده است ؟ گفتند آرى گفت پس او قاتلان عثمان را به ما تسليم كند تا حكومت را به او واگذاريم ، ابو مسلم گفت همين موضوع را براى او بنويس تا من نامه ات را پيش او ببرم ، معاويه چنين نوشت .\r\n« بنام خداوند بخشنده مهربان ، از معاويه بن ابى سفيان به على بن ابى طالب ، درود بر تو ، من خداوند بىهمتا را كه كسى چون او نيست\r\n\r\n","description":"","footnote":"\r\n224 - براى اطلاع بيشتر از جرم عبيد الله بن عمرو كسانى را كه او پس از كشته شدن عمر به بهانه شركت در توطئه كشته است ، ر . ك ، ابن سعد ، طبقات ، ج 3 ص 355 چاپ بيروت و ترجمه آن به قلم اين بنده . ( م )\r\n","page_name":" 201 ","page_number":201},
  {"content":"\r\nمىستايم و بعد همانا كه خليفه عثمان در محل تو كشته شد و تو از خانه او هياهو را مىشنيدى و با سخن و عمل خود از او دفاع نكردى و به خدا سوگند كه اگر در مورد عثمان صادقانه اقدام كرده بودى و گرفتارى را از او دفع مىكردى هيچكس از مردمى كه اين جا و پيش ما هستند از تو روىگردان نبودند ، تهمت ديگرى كه به تو وارد است پناه دادن تو به قاتلان اوست و ايشان هم اكنون دست و بازو و اطرافيان تو هستند و ياران و نزديكان تو شمرده مىشوند ، شنيده‌ايم خود را از شركت در كشتن عثمان تبرئه مىكنى ، اگر در اين موضوع راستگويى ، قاتلان او را به ما تسليم كن تا به قصاص او بكشيم و در آن صورت ما از همه مردم زودتر به تو مىگرويم و در غير اين صورت براى تو و يارانت نزد ما چيزى جز شمشير نخواهد بود و سوگند به خداوندى كه جز او خدايى نيست ما در خشكى و دريا قاتلان عثمان را مىجوييم تا آنان را بكشيم يا در اين راه جانهاى خود را به خداوند ملحق سازيم و السلام » .\r\nابو مسلم با نامه معاويه حركت كرد و خود به كوفه و به حضور على ( ع ) در آمد و نامه را به او داد و چون على ( ع ) آن نامه را خواند ابو مسلم چنين گفت .\r\n« اى ابا الحسن تو به كارى قيام كردى و آن را بر عهده گرفتى كه به خدا سوگند دوست نداريم كسى غير از تو عهده دار آن باشد به شرطى كه درباره خودت هم به حق رفتار كنى ، همانا عثمان كه خداوند از او خشنود بادا مظلوم كشته شد و اكنون قاتلان او را به ما تسليم كن و تو امير مايى و اگر كسى از مردم با تو مخالفت كند دستهاى ما يار و زبانهاى ما گواه تو خواهد بود و ترا حجت و عذر خواهد بود . » على ( ع ) به او فرمود فردا صبح زود در نماز صبح پيش من آى ، و دستور فرمود او را در خانه يى فرود آوردند و گراميش داشتند .\r\nفردا صبح ابو مسلم خولانى در حالى كه على ( ع ) در مسجد بود نزد ايشان آمد و حدود ده هزار تن مرد مسلح را ديد كه همگان جامه جنگ پوشيده و فرياد مىكشند كه ما همگى قاتلان عثمانيم ، ابو مسلم به على ( ع ) گفت قومى را مىبينم كه ترا با وجود ايشان قدرتى نيست و خيال مىكنم بايشان خبر رسيده است كه من براى چه منظورى آمده‌ام و اين كار را از بيم آنكه آنان را تسليم من\r\n","description":"","footnote":"","page_name":" 202 ","page_number":202},
  {"content":"\r\nنكنى انجام داده‌اند .\r\nعلى ( ع ) فرمود من همه جوانب اين كار را سنجيده‌ام و خيال نمىكنم تسليم كردن ايشان به تو و غير تو ممكن باشد اكنون بنشين تا پاسخ نامه ات را بنويسم ، و چنين نوشت :\r\n« بنام خداوند بخشنده مهربان از بنده خدا على امير مؤمنان به معاوية پسر ابو سفيان ، اما بعد اين مرد خولانى نامه اى از تو براى من آورد ، كه در آن نوشته بودى من نسبت به عثمان قطع رحم كرده و مردم را بر ضد او شورانده‌ام ، من اين كار را نكردم چيزى كه هست ، خدايش بيامرزد مردم خود بر او خشم گرفتند برخى در كشتن او دست داشتند و برخى از يارى دادن او خوددارى كردند ، من در گوشه خانه خود نشستم و از كار او كناره گرفتم تا نتيجه كار آشكار شود و چنان كه ديدى شد اكنون هم هر چه مىخواهى بگو ، اما اينكه خواسته اى كه قاتلان او را به تو تسليم كنم من اين كار را معتقد نيستم زيرا مىدانم تو آن را بهانه اى براى رسيدن به آرزوهايت قرار داده اى و مىخواهى وسيله ترقى خود كنى و مقصود تو خونخواهى عثمان نيست و بجان خودم اگر از گمراهى و ستيزه جويى خود دست برندارى آنچه به هر سركش ستيزه جو مىرسد به تو خواهد رسيد . [ 225 
  ] على ( ع ) براى عمرو عاص همچنين نوشت :\r\n« بنام خداوند بخشنده مهربان ، از بنده خدا على امير مؤمنان به عمرو عاص ، اما بعد دنيا آدمى را از كارهاى ديگر بازمىدارد و دل بسته به دنيا با حرص گرفتار آن است ، هر چيزى كه از آن بدست مىآيد موجب حرص بيشتر مىشود و از آنچه بدست نياورده با آنچه بدست آورده است بىنياز نمىشود و از آن پس هم از آنچه بدست آورده است جدا بايد شود و سعادتمند كسى است كه از غير خود پند و عبرت گيرد اعمال خود را با همراهى و همكارى با معاويه باطل مگردان كه او حق را به فراموشى سپرده و باطل را برگزيده است و السلام » . [ 226 
  ] عمرو عاص در پاسخ براى على ( ع ) چنين نوشت :\r\n\r\n","description":"","footnote":"\r\n225 - 226 - اين نامه ها به اين صورت در نهج البلاغه نيامده است بعضى از كلمات آن در نامه هاى ديگر نقل شده است ، و اين موضوع با در نظر گرفتن قدمت اخبار الطوال در خور اهميت است و ممكن است از نظر سيد رضى رضوان الله عليه پوشيده مانده باشد . ( م )\r\n","page_name":" 203 ","page_number":203},
  {"content":"\r\n« از عمرو عاص به على بن ابى طالب ، اما بعد ، آنچه در آن اصلاح ما و موجب الفت و دوستى ميان ماست اين است كه اين دعوت ما را بپذيرى و كار را به شورايى واگذاريم كه ما و ترا به حق و رعايت آن وادارد و مردم هم براستى در قبال راى شورى ما را معذور دارند ، و السلام » .\r\nگويند و چون على ( ع ) تصميم به حركت بسوى مردم شام گرفت چون جمعه فرارسيد به منبر رفت خداى را حمد و نيايش كرد و بر رسول خدا درود فرستاد و گفت اى مردم حركت كنيد بسوى دشمنان سنت و قرآن ، حركت كنيد بسوى قاتلان مهاجران و انصار ، حركت كنيد بسوى جفاكاران فرومايه كه اسلام آوردن ايشان از بيم و به زور بود ، حركت كنيد بسوى كسانى كه براى بدست آوردن دلهاى ايشان به ايشان مال داده مىشد ، تا آزار خود را از مسلمانان بازدارند .\r\nدر اين هنگام مردى از قبيله فزاره [ 227 
  ] كه نامش اربد بود برخاست و گفت آيا مىخواهى ما را به جنگ برادران شامى ما ببرى كه ايشان را بكشيم همانگونه كه ما را به جنگ برادران اهل بصره بردى و ايشان را كشتيم ؟ هرگز به خدا سوگند كه چنين كارى نخواهيم كرد .\r\nاشتر برخاست و گفت اى مردم اين چه كسى بود ؟ مرد فزارى گريخت و گروهى از مردم او را تعقيب كردند و در كناسه به او رسيدند و او را با كفشهاى خود چندان زدند كه در افتاد و سپس او را چندان لگدمال كردند كه مرد و چون اين خبر را به على ( ع ) دادند فرمود ، كشته شده تعصب و گمراهى كه قاتل او هم معلوم نيست و خونبهاى او را از بيت المال به خانواده اش پرداخت فرمود و يكى از شاعران بنى تميم در اين مورد چنين سروده است .\r\n« به خداى خود پناه مىبرم كه مرگ من همچون مرگ اربد در بازار ماديانفروشان باشد ، قبيله همدان او را با كفشهاى خود احاطه كردند و هر دستى كه از او برداشته مىشد دست ديگرى فرود مىآمد » .\r\nاشتر بپاخاست و گفت اى امير مؤمنان آنچه از اين خائن شنيدى ترا از يارى و نصرت ما نااميد نكند كه همه اين مردم كه مىبينى شيعيان تو هستند و از\r\n\r\n","description":"","footnote":"\r\n227 - براى اطلاع از قبيله فزاره و نامآوران آن ، ر . ك ، ابن حزم - جمهرة انساب العرب ص 255 چاپ عبد السلام محمد هارون . ( م )\r\n","page_name":" 204 ","page_number":204},
  {"content":"\r\nجان خود مضايقه ندارند و پس از تو زندگى را دوست نمىدارند ، با ما بسوى دشمنان خود حركت كن و به خدا سوگند هر كس از مرگ بترسد از آن نجات نمىيابد و هر كس بقاء و ماندن را دوست داشته باشد به او عطا نمىشود و جز فريفته و مغرور كس ديگرى به آرزو شيفته نمىشود .\r\nعموم مردم حركت با على ( ع ) را پذيرفتند بجز ياران عبد الله بن مسعود و عبيدة سلمانى و ربيع بن خثيم كه همراه چهار صد تن از قاريان به حضور ايشان آمدند و گفتند .\r\n« اى امير مؤمنان با آنكه معترف به فضل شما هستيم ولى درباره اين جنگ گرفتار شك و ترديديم و شما و مسلمانان از گروهى كه با مشركان جنگ كنند بىنياز نيستيد ما را براى نگهدارى يكى از مرزها گسيل فرماى تا آنجا جهاد كنيم .\r\nعلى ( ع ) آنان را براى مرزبانى رى و قزوين فرستاد و ربيع بن خثيم [ 228 
  ] را بر ايشان فرماندهى داد و براى او پرچمى بست كه نخستين پرچمى بود كه در كوفه بسته شد .\r\nگويند به على ( ع ) خبر رسيد كه حجر بن عدى و عمرو بن حمق آشكارا معاويه را لعن مىكنند و مردم شام را هم دشنام مىدهند بايشان پيام فرستاد كه از اين كار خوددارى كنيد ، آن دو به حضور على ( ع ) آمدند و گفتند اى امير مؤمنان مگر ما بر حق نيستيم و ايشان بر باطل ؟ فرمود آرى سوگند به پروردگار كعبه گفتند پس چرا ما را از لعن كردن و دشنام دادن ايشان نهى مىكنى ؟\r\nفرمود دوست ندارم كه شما دشنام دهنده و لعنتكننده باشيد ولى بگوييد پروردگارا خونهاى ما و ايشان را حفظ فرماى و ميان ما را اصلاح و آنان را از گمراهى هدايت فرماى تا هر كه حق را نشناخته است بشناسد و هر كه به باطل اصرار مىكند دست از آن بردارد .\r\nو چون على ( ع ) تصميم به حركت گرفت دستور داد منادى ندا دهد كه مردم در اردوگاه نخيلة جمع شوند و مردم آماده بيرون آمدند .\r\n\r\n","description":"","footnote":"\r\n228 - براى اطلاع بيشتر از احوال ربيع بن خثيم ، ر . ك ، اردبيلى ، جامع الرواة ، ص 316 ج 1 چاپ گروهى از فضلاى قم و شرح مفصل مرحوم مامقانى در تنقيح المقال ذيل شماره 4004 . ( م )\r\n","page_name":" 205 ","page_number":205},
  {"content":"\r\nعلى ( ع ) ابو مسعود انصارى را كه از هفتاد تن بيعت كنندگان در شب عقبة با پيامبر بود به كوفه گماشت و خود به نخيله [ 229 
  ] حركت فرمود ، عمار بن ياسر هم پيشاپيش ايشان بود ، على ( ع ) در نخيله اردو زد و براى كارگزاران خود نامه نوشت كه نزد او بيايند .\r\nچون نامه آن حضرت به ابن عباس رسيد مردم را فراخواند و براى ايشان سخنرانى كرد و نخستين كس از مردم كه سخن گفت احنف بن قيس و پس از او خالد بن معمر سدوسى و پس از او عمرو بن مرحوم عبدى بود و تمام مردم بصره آمادگى خود را اعلان كردند .\r\nابن عباس ابو الاسود دوئلى را در بصره گماشت و خود همراه مردم حركت كرد و در نخيله به على ( ع ) پيوست .\r\nچون مردم از دور و نزديك جمع شدند ، على ( ع ) آماده حركت از نخيله شد زياد بن نضر و شريح بن هانى را خواست و هر يك را به فرماندهى شش هزار سوار گماشت و فرمود هر يك از شما جدا از ديگرى حركت كنيد و اگر جنگ پيش آمد زياد بن نضر فرمانده جنگ خواهد بود و بدانيد كه مقدمه لشكر همچون چشم لشكر است و پيشاهنگان همچون چشم و جاسوسان مقدمه‌اند و بر شما باد كه از اعزام پيشاهنگان خسته نشويد و از هنگام حركت خود تا هنگام فرود آمدن از هيچ قبيله و گروهى بدون آرايش نظامى و مواظبت مگذريد و چون كنار دشمن فرود آمديد يا دشمن به شما رسيد كوشش كنيد كه قرارگاه شما در جاى بلندى باشد تا براى شما همچون حصارى استوار شمرده شود و چون شب فرارسد اردوگاه خود را با نيزه داران و سپرداران نگهبانى كنيد و تيراندازان پشت سر ايشان قرار گيرند و در تمام مدت اقامت خود شبها به همين حال باشيد كه گرفتار شبيخون نشويد و خودتان از اردوگاه خود نگهبانى كنيد و از خوابيدن جز به مقدار اندك و گاهگاه خوددارى كنيد ، و مرتب خبر شما به من برسد و من به خواست خداوند متعال شتابان از پى شما مىرسم و شما جنگ را شروع مكنيد مگر آنكه دشمن جنگ را شروع كند يا دستور من برسد .\r\n\r\n","description":"","footnote":"\r\n229 - نخيلة : مصغر نخله است و نام جايى نزديك كوفه در راه شام همچنين نام آبى هم هست ، ر . ك ، ياقوت ، معجم البلدان ص 277 ج 8 چاپ مصر . ( م )\r\n","page_name":" 206 ","page_number":206},
  {"content":"\r\nسه روز پس از حركت آن دو ، على ( ع ) ميان ياران خود برپاخاست و چنين گفت ، اى مردم ما فردا از پى پيشاهنگان خود حركت مىكنيم و مبادا كه از حركت تخلف كنيد ، من مالك بن حبيب يربوعى را در اردوگاه باقى مىگذارم و فرمانده ساقه لشكر است و به او دستور داده‌ام هيچكس را اين جا نگذارد و همه را به ما ملحق سازد .\r\nفرداى آن روز صبح دستور حركت صادر كرد و خود حركت فرمود و چون به خرابه هاى شهر بابل رسيد به يارانى كه كنار حضرتش حركت مىكردند فرمود ، اين شهرى است كه بارها درهم كوفته شده و به زمين فروشده است ، اسبهاى خود را به حركت درآوريد و لگامهاى آنها را سست بگيريد تا از محل شهر بگذريد و شايد براى نماز عصر خارج از آن باشيم .\r\nامام ( ع ) حركت فرمود لشكر هم حركت كردند و هنگامى از حدود آن شهر بيرون شدند وقت نماز فرارسيد كه پياده شد و با مردم نماز گزارد و دوباره سوار شد تا به دير كعب رسيد و از آن گذشت و به ساباط مداين رسيد و آنجا با مردم فرود آمد و براى آن حضرت وسايل پذيرايى آماده شده بود . صبح روز بعد همراه مردم سوار شد و شمار ايشان هشتاد هزار تن يا بيشتر بودند و اين علاوه بر پيروان و خدمتگزاران بود .\r\nعلى ( ع ) حركت كرد و به شهر انبار رسيد [ 230 
  ] و چون به مداين رسيد براى معقل بن قيس پرچمى به فرماندهى سه هزار مرد بست و دستور داد از راه موصل و نصيبين حركت كند و در رقه [ 231 
  ] به ايشان ملحق شود ، معقل حركت كرد و به حديثه موصل كه آن زمان شهر آن منطقه بود و موصل را بعدها مروان بن محمد ساخته است رسيد .\r\nچون معقل آنجا رسيد دو قوچ را ديد كه به يك ديگر شاخ مىزنند ، مردى از قبيله خثعم همراه معقل بود كه فال مىزد و چون آن دو قوچ را ديد شروع به هى هى زدن كرد ، در اين هنگام دو مرد آمدند و هر يك از ايشان يكى از قوچها\r\n\r\n","description":"","footnote":"\r\n230 - شهرى بر كناره چپ رودخانه فرات در شمال شرقى عراق و از شهرهاى بسيار قديمى ، ر . ك ، مقاله استرك ، دائرة المعارف الاسلاميه ص 1 ج 3 . ( م )\r\n231 - رقه : مهمترين شهر منطقه و قبيله مضر در جزيرة العرب آن هم بر ساحل چپ رودخانه فرات است ، ر . ك مقاله هونيگمان در دائرة المعارف اسلام ص 163 ج 10 . ( م )\r\n","page_name":" 207 ","page_number":207},
  {"content":"\r\nرا گرفتند و با خود بردند ، مرد خثعمى به معقل گفت در اين جنگ نه غالب مىشويد و نه مغلوب ، معقل گفت به خواست خداوند متعال خير خواهد بود و سپس به راه خود ادامه داد تا در بليخ [ 232 
  ] به حضور على ( ع ) رسيد .\r\nعلى ( ع ) سه روز آنجا بود و دستور فرمود پلى بر فرات بستند و مردم از آن گذشتند ، و چون على ( ع ) از فرات گذشت به زياد بن نضر و شريح بن هانى دستور فرمود همچنان پيشاپيش حركت كنند و آن دو حركت كردند و چون به جايى كه نامش « سور الروم » بود رسيدند با ابو اعور سلمى كه همراه سواران بسيارى از مردم شام بود برخورد كردند و به على ( ع ) پيام دادند و اين خبر را به اطلاع ايشان رساندند .\r\nعلى ( ع ) اشتر را دستور فرمود پيش آن دو برود و او را فرمانده هر دو كرد اشتر خود را بايشان رساند و جنگ در گرفت و هر دو گروه پايدارى كردند ولى چون شب فرارسيد ابو اعور سلمى در دل شب از صحنه جنگ گريخت و خود را به معاويه رساند .\r\nمعاويه هم با سواران بسوى صفين حركت كرد ، سفيان بن عمرو پيشاپيش بود و بر ساقه لشكر او بسر بن ابى ارطاة عامرى بود ، سفيان در حالى كه ابو اعور همراهش بود به صفين رسيد ، صفين دهكده ويرانه اى بود كه روميان آن را ساخته بودند و تا رودخانه فرات يك تيررس فاصله داشت و بر كناره فرات هم بيشه و نيزارى و باتلاقهايى در طول دو فرسنگ وجود داشت كه فقط يك راه سنگ فرش به كناره فرات داشت و راهى ديگر نبود و تمام بيشه پوشيده از نى و گل و لاى بود و جز از همان راه به كنار فرات دسترس نبود .\r\nسفيان بن عمرو و ابو الاعور آمدند و خود را بان دهكده و راهى كه كنار فرات مىرسيد رساندند ، معاويه هم با تمام سپاه رسيد و بانان پيوست و همراه آنان در دهكده اردو زد ، معاويه به ابو اعور سلمى دستور داد همراه ده هزار تن از شاميان به راه فرات قرار گيرد و هر كس از مردم عراق را كه قصد رفتن كنار فرات و برداشتن آب دارد منع كند . على ( ع ) آمد و چون آنجا رسيد با شاميان برخورد كه دهكده و راه آب را تصرف كرده‌اند به مردم دستور فرمود و نزديك اردوگاه معاويه\r\n\r\n","description":"","footnote":"\r\n232 - بليخ : نام رودخانه يى نزديك رقه است . ( م )\r\n","page_name":" 208 ","page_number":208},
  {"content":"\r\nاردو زدند ، سقاها و غلامان براى برداشتن آب رفتند ابو اعور مانع ايشان شد .\r\nچون اين خبر را به على ( ع ) دادند به صعصعة بن صوحان [ 233 
  ] گفت ، پيش معاويه برو و به او بگو ما بسوى شما آمده‌ايم تا پيش از آنكه جنگ در گيرد اتمام حجت كنيم ، اگر بپذيريد صلح را بيشتر دوست داريم و اكنون مىبينيم كه ميان ما و آب مانع شده اى و اگر خوشتر مىدارى كه صلح را رها كنيم مردم را به حال خود وامىگذاريم تا براى آب جنگ كنند و هر كس پيروز شد آب بياشامد . [ 234 
  ] وليد گفت ، اى معاويه آنان را از آب مانع شو همچنان كه آب را از امير مؤمنان عثمان منع كردند و ايشان را با تشنگى بكش كه خدايشان بكشد .\r\nمعاويه به عمرو عاص گفت عقيده تو چيست گفت معتقدم كه از آب كناره گيرى كنى كه ايشان هرگز تشنه نمىمانند در حالى كه تو سيراب باشى .\r\nعبد الله بن ابى سرح كه برادر مادرى عثمان بود گفت تا هنگام شب ايشان را از آب منع كن شايد مجبور شدند تا آن سوى بيشه بروند و اين موضوع را به حساب هزيمت ايشا تصور كنند .\r\nصعصعه به معاويه گفت عقيده تو چيست ؟ گفت برگرد و به زودى عقيده و راى من به شما خواهد رسيد ، صعصعه به حضور على ( ع ) بازآمد و او را آگاه ساخت .\r\nعراقىها آن روز و شب را بدون آب ماندند و فقط برخى از غلامان دو فرسنگ راه را پيمودند و خود را بان سوى بيشه رساندند و آب آشاميدند ، على ( ع ) از گرفتارى مردم سخت اندوهگين شد و از تشنگى ايشان افسرده و طاقتش تمام شد ، اشعث بن قيس به حضورش آمد و گفت اى امير مؤمنان آيا بايد در حالى كه شما همراه مايى و شمشيرهايمان در دست ماست اين قوم ما را از آب منع كنند ؟\r\nمرا مامور حمله كن و به خدا سوگند بازنخواهم گشت مگر آنكه بميرم ، به اشتر\r\n\r\n","description":"","footnote":"\r\n233 - جناب صعصعه بن صوحان برادر زيد بن صوحان است ، بروزگار حضرت ختمى مرتبت مسلمان بود ولى سعادت ديدار نداشت از ياران گرانقدر امير المؤمنين على عليه السلام ، ر . ك ، ابو العباس نجاشى ، رجال ص 143 چاپ قم 1397 و ابن اثير ، اسد الغابه ص 20 ج 3 . ( م )\r\n234 - به نظر مىرسد كه يكى دو سطر افتادگى دارد ، زيرا پس از رفتن صعصعه پيش معاويه و گزاردن پيام على ( ع ) گفتگوهاى بعدى صورت گرفته است . ( م )\r\n","page_name":" 209 ","page_number":209},
  {"content":"\r\nهم دستور فرماى كه با سواران خود مرا همراهى كند ، فرمود در اين باره آنچه صلاح مىدانى انجام بده ، اشعث بامدادان به ابو اعور حمله كرد و جنگ كردند و اشتر و اشعث هر دو پايدارى كردند و توانستند ابو اعور و يارانش را از كنار فرات بيرون برانند و آب در دست ايشان قرار گرفت ، عمرو به معاويه گفت چه خواهى كرد اگر امروز ايشان آب را از تو بازگيرند همانطور كه ديروز تو آب را به روى ايشان بستى ؟ معاويه گفت از گذشته سخن مگوى ، تو درباره على ( ع ) چگونه فكر مىكنى ؟ گفت تصور من اين است كه او آنچه را تو روا داشتى روا نخواهد داشت كه براى كار ديگرى غير از آب پيش تو آمده است .\r\nمردم از جنگ با يك ديگر دست كشيدند و على ( ع ) دستور داد آب را از مردم شام بازنگيرند و همگان آب برمىداشتند و با يك ديگر رفت و آمد مىكردند و در اردوگاه يك ديگر آمد و شد مىكردند و كسى متعرض ديگرى نمىشد و اميدوار بودند كه صلح شود .\r\nعبيد الله پسر عمر بن خطاب به اردوگاه على ( ع ) آمد و اجازه خواست تا با ايشان ملاقات كند ، اجازه داده شد و چون به حضور على ( ع ) آمد ، حضرت به او فرمود تو هرمزان را كه بدست عمويم عباس مسلمان شده بود و پدرت هم براى او دو هزار درهم مقررى تعيين كرده بود كشتى و اكنون اميدوارى كه از من به سلامت مانى ؟ عبيد الله گفت خدا را سپاس كه اگر تو خون هرمزان را از من مطالبه مىكنى من هم خون امير مؤمنان عثمان را از تو مطالبه مىكنم ، على ( ع ) فرمود به زودى در ميدان جنگ روياروى مىشويم و خواهى دانست .\r\nگويند در تمام ماه ربيع الثانى و جمادى الاولى نمايندگان آمد و شد مىكردند و پيام به يك ديگر مىدادند ، در همان حال گاهى به گروه ديگر حمله مىكردند ولى قاريان قرآن و نيكوكاران از درگيرى جلوگيرى مىكردند و دو گروه بدون درگيرى و كشتار از يك ديگر جدا مىشدند و در اين مدت هشتاد و پنج بار به يك ديگر حمله كردند و قاريان قرآن از درگير شدن آنان جلوگيرى كردند .\r\nچون ماه جمادى الاولى تمام شد على ( ع ) به آرايش جنگى سپاه خود پرداخت و لشكرهاى خود را آماده ساخت و به معاويه پيام داد براى جنگ آماده باشد و او هم ياران خود را آرايش جنگى داد و لشكرها را آماده ساخت .\r\n","description":"","footnote":"","page_name":" 210 ","page_number":210},
  {"content":"\r\nبامدادان دو سپاه صفآرايى كردند و زير پرچمهاى خود ايستادند و آماده حمله شدند ولى جنگ در نگرفت و از بيم آنكه مبادا جمله همگانى منجر به نابودى هر دو گروه شود از آن كار خوددارى مىكردند ولى گاه گاهى گروهى از اين سوى با گروهى از آن سوى ميان ميدان درگير مىشدند و تا آغاز ماه رجب همچنين بودند و چون ماه رجب فرارسيد دو گروه از جنگ دست كشيدند .\r\nگويند ابو درداء [ 235 
  ] و ابو امامه باهلى پيش معاويه رفتند و به او گفتند چرا بايد با على ( ع ) جنگ كنيم و حال آنكه او براى خلافت از تو سزاواتر است ؟\r\nگفت من با او براى خون عثمان جنگ مىكنم ، گفتند آيا على ( ع ) او را كشته است ؟ گفت او قاتلان عثمان را پناه داده است اكنون از او بخواهيد آنها را به ما تسليم كند و من نخستين كس از مردم شام خواهم بود كه با او بيعت مىكنم .\r\nآن دو به حضور على ( ع ) آمدند و اين موضوع را گفتند ناگاه حدود بيست هزار مرد از اردوگاه على ( ع ) خود را كنار كشيدند و بانگ برداشتند كه ما همگان كشندگان عثمانيم .\r\nابو درداء و ابو امامه بيرون آمدند و به يكى از سواحل رفتند و در هيچيك از اين جنگها شركت نكردند .\r\nآنگاه معاويه شرحبيل بن سمط كندى و حبيب بن مسلمة و معن بن يزيد بن اخنس را خواست و گفت پيش على ( ع ) برويد و از او بخواهيد تا كشندگان عثمان را به ما تسليم كند و از كار خلافت كنار رود تا آن را ميان مسلمانان به شورى بگذاريم و هر كه را دوست داشته باشند و بخواهند براى خود به خلافت برگزينند .\r\nآنان آمدند و به حضور على ( ع ) رسيدند ، حبيب بن مسلمة شروع به سخن گفتن كرد و آنچه را معاويه به او گفته بود بازگفت ، على ( ع ) به او فرمود اى بىمادر ترا با اين موضوع چه كار كه شايسته آن نيستى ، حبيب خشمگين برخاست و گفت به خدا سوگند مرا در جايى كه خوش نمىدارى خواهى ديد ، شرحبيل گفت آيا كشندگان عثمان را به ما تسليم نمىكنى ؟ فرمود اين كار را\r\n\r\n","description":"","footnote":"\r\n235 - ابو درداء و ابو امامه ، هر دو از اصحاب رسول خدايند ، براى اطلاع بيشتر از شرح حال آن دو ، ر . ك ، مرحوم حاج شيخ عباس قمى ، الكنى و الالقاب ، ج 1 صفحات 10 و 63 چاپ صيدا 1357 ه . ق . ( م )\r\n","page_name":" 211 ","page_number":211},
  {"content":"\r\nنمىتوانم انجام دهم كه ايشان حدود بيست هزار مردند ، هر دو برخاستند و بيرون آمدند ، گويند مردم تا آخر ماه محرم به همين حال بودند .\r\nحابس بن سعد طايى كه از همراهان معاويه و پرچمدار قبيله طيئ بود در اين باره چنين سروده است . [ 236 
  ] « ميان ما و مرگها فاصله اى غير از اين هفت هشت روز كه از محرم باقى مانده است نيست ، آيا شگفت نمىكنى كه ما و ايشان به سوى مرگ آشكارا هجوم مىبريم ، آيا آيات قرآن ما را از آنان منع مىكند اما آنان را از هجوم به ما منع نمىكند » .\r\nچون ماه محرم تمام شد على ( ع ) دستور داد منادى به هنگام غروب آفتاب كنار اردوگاه معاويه ندا دهد كه ما از جنگ خوددارى كرديم تا ماه‌هاى حرام سپرى شود و اكنون سپرى شده است و ما به شما اخطار و اعلان جنگ مىدهيم و خداوند خيانتكاران را دوست نمىدارد .\r\nآن شب را هر دو گروه به تنظيم و آرايش سپاه خود پرداختند و در هر دو اردوگاه آتشها برافروختند و چون صبح شد صفآرايى كردند .\r\nعلى ( ع ) عمار بن ياسر را بر سواران و عبد الله بن بديل بن ورقاء خزاعى را بر پيادگان فرماندهى داد ، پرچم بزرگ را به هاشم بن عتبة مرقال سپرد ، اشعث بن قيس را بر سمت راست و عبد الله بن عباس را بر سمت چپ گماشت ، بر پيادگان پهلوى راست سليمان بن صرد و بر پيادگان سمت چپ حارث بن مره عبدى را گماشت ، افراد قبيله مضر را بر قلب سپاه جاى داد و قبيله ربيعه را در سمت راست و اهل يمن را در سمت چپ ، افراد قبيله هاى قريش و اسد و كنانه را به عبد الله بن عباس سپرد قبيله كنده را به اشعث واگذاشت و قبيله بكر بصره را به حضين بن منذر و تميم بصره را به احنف بن قيس واگذاشت ، عمرو بن حمق را به فرماندهى خزاعه و نعيم بن هبيرة را به فرماندهى قبيله بكر كوفه و خارجة بن قدامة را به فرماندهى سعد رباب بصره ، و رفاعة بن شداد را به فرماندهى قبيله بجيله و رويم شيبانى را به فرماندهى ذهل كوفه و اعين بن ضبيعه را بر حنظله\r\n\r\n","description":"","footnote":"\r\n236 - حابس از اصحاب رسول خداست ، عمر او را به قضاوت حمص گماشت ، در جنگ صفين همراه معاويه بود و كشته شد ، ر . ك ، ابن حزم ، جمهرة انساب العرب ص 403 . ( م )\r\n","page_name":" 212 ","page_number":212},
  {"content":"\r\nبصره و عدى بن حاتم را بر تمام قبيله قضاعه فرماندهى داد ، عبد الله بن بديل را بر لهازم كوفه و عمير بن عطارد را بر تميم كوفه و جندب بن زهير را بر ازد و خالد بن معمر را بر ذهل بصره و شبث بن ربعى را بر حنظله كوفه و سعد بن قيس را بر همدان و خزيمة بن خازم را بر لهازم بصره و ابو صرمة را بر سعد رباب كوفه برگماشت نام ابو صرمة طفيل است ، بر قبيله مذحج اشتر و بر قبيله عبد قيس كوفه عبد الله بن طفيل و بر قبيله عبد قيس بصره عمرو بن حنظله و بر قيس بصره شداد هلالى و بر گروههاى پراكنده كه از راه هاى دور آمده بودند قاسم بن حنظله جهنى را گماشت :\r\nمعاويه بر سواران عبد الله پسر عمرو عاص و بر پيادگان مسلم بن عقبه را كه خدايش لعنت كناد و بر پهلوى راست عبيد الله پسر عمر بن خطاب و بر پهلوى چپ حبيب بن مسلمة را گماشت و پرچم بزرگ را به عبد الرحمن پسر خالد سپرد ، ضحاك بن قيس را بر مردم دمشق و ذو الكلاع را بر مردم حمص و زفر بن حارث را بر مردم قنسرين و سفيان بن عمرو را بر مردم اردن و مسلمة بن خالد را بر مردم فلسطين و بسر بن ابى ارطاة را بر پيادگان دمشق و حوشب ذو ظليم را بر پيادگان حمص و طريف بن حابس را بر پيادگان قنسرين و عبد الرحمن قينى را بر پيادگان اردن و حارث بن خالد ازدى را بر پيادگان فلسطين و همام بن قبيصه را بر افراد قبيله قيس دمشق و هلال بن ابى هبيرة را بر قيس حمص و حابس بن ربيعه را بر پيادگان پهلوى راست و حسان بن بجدل را بر قضاعه دمشق و عباد بن زيد را بر قضاعه حمص و عبد الله بن جون سكسكى را بر كندة دمشق و يزيد بن هبيره را بر كنده حمص و يزيد بن اسد عجلى را بر قبيله نمر بن قاسط و هانى بن عمير را بر حمير و مخارق بن حارث را بر قضاعه اردن و نابل بن قيس را بر افراد قبيله لخم فلسطين و حمزة بن مالك را بر همدان اردن و زيد بن حارث را بر قبيله غسان اردن و بر كسانى كه از راه دور آمده بودند قعقاع بن ابرهه را گماشت .\r\nو عمرو عاص را به فرماندهى كل سواران و ضحاك بن قيس را به فرماندهى كل پيادگان گماشت . [ 237 
  ]\r\n\r\n","description":"","footnote":"\r\n237 - خوانندگان ارجمند توجه خواهند فرمود كه در كمتر مأخذى به قدمت اخبار الطوال فرماندهان جنگ صفين به اين شرح و بسط آمده است . ( م )\r\n","page_name":" 213 ","page_number":213},
  {"content":"\r\nهر دو گروه صفهاى خود را هفت صف قرار دادند دو صف در پهلوى راست دو صف در پهلوى چپ و سه صف در قلب .\r\nو هر دو گروه جمعا چهارده صف بودند و زير پرچمهاى خود ايستادند و هيچيك سخنى نمىگفت .\r\nمردى از مردم عراق بنام جحل بن اثال كه از شجاعان عرب بود بيرون آمد و ميان دو صف ايستاد و در حالى كه سراپا پوشيده از آهن بود هماورد خواست ، پدرش اثال كه از شجاعان مردم شام بود در حالى كه چهره اش را با روبند آهنى بسته بود به جنگ او بيرون آمد هيچيك از اين دو هماورد يك ديگر را نشناختند ، آنان به نبرد سرگرم شدند و مردم هم از دو سوى چشم بان دو دوخته بودند ، هر كدام به ديگرى نيزه مىزد ولى چون سراپا پوشيده از آهن بودند اثرى نمىكرد ، سر انجام پدر به پسر حمله كرد و او را از روى زين برداشت و هر دو به زمين افتادند و پدر روى او قرار گرفت و چهره هايشان گشوده شد و يك ديگر را شناختند و هر كدام به لشكرگاه خود برگشتند و آن روز مردم متفرق شدند و اتفاق ديگرى رخ نداد .\r\nروز بعد بامداد همچون روز گذشته صفآرايى كردند ، عتبه پسر ابو سفيان بيرون آمد و در حالى كه سوار بر اسب خود بود ميان دو لشكر ايستاد و جعده پسر هبيرة بن ابى وهب قرشى را براى مبارزه فراخواند [ 238 
  ] جعده آمد و نزديك عتبه ايستاد نخست شروع به گفتگو و بگو و مگو كردند جعده عتبه را خشمگين ساخت و عتبه شروع به دشنام دادن و ناسزا كرد ، و هر دو خشمگين برگشتند و هر كدام گروهى را آماده ساختند و در ميدان به جنگ پرداختند و چشم مردم همچنان بايشان دوخته بود ، جعده عهده دار جنگ شد و عتبه گريخت . دو سپاه هم برگشتند و در آن روز واقعه ديگرى ميان ايشان رخ نداد ، نجاشى درباره برخورد آن دو نفر چنين سروده است .\r\n« اى عتبه دشنام دادن به مرد بزرگوار خطاست و آن را از خطاهاى ناپسند\r\n\r\n","description":"","footnote":"\r\n238 - عتبه برادر معاويه است ، جعده خواهرزاده حضرت امير المؤمنين و پسر ام هانى است او همسر ام الحسن دختر على ( ع ) است و از سوى آن حضرت استاندار خراسان هم شده است ، ر . ك ، ابن حزم ، جمهرة انساب العرب ص 141 چاپ استاد عبد السلام محمد هارون مصر 1971 . ( م )\r\n","page_name":" 214 ","page_number":214},
  {"content":"\r\nبشمار ، مادر او ام هانى و پدرش از اشخاص محترم خاندان لوى بن غالب است آرى او هبيرة بن ابى وهب است كه تمام قبيله مخزوم اقرار به فضل و برترى او دارند » . همچنين اين ابيات را سروده است .\r\n« همواره با ناز و تكبر به دو سوى خود مىنگرى و خودپسندى و لاف زدن چشم از تو برنمىدارد .\r\nچون ايشان را بامدادان ديدى پنداشتى كه شيران ژيانند كه از شيربچه ها در نيزار حمايت مىكنند .\r\nهنگامى كه شمشيرها به كار افتاده بود سواران خود را فراخواندى و گفتى پيش من آييد كه نيامدند و درنگ نكردند .\r\nچرا به كشتگانى از قبيله هاى سكون و از دو صدف كه بر روى زمين افتاده‌اند توجه ندارى ، اى عتبه اگر نابخردى و تن آسانى تو نبود دور از اين بدنامى و رسوايى قرار مىگرفتى » .\r\nگويند ، در يكى از روزها اشعث همراه گروهى از سواران شجاع عراق بيرون آمد ، حبيب بن مسلمة هم همراه همين مقدار از اهل شام آمد و در ميدان و ميان دو سپاه مدتى جنگ كردند چنان كه بيشتر روز سپرى شد و برگشتند در حالى كه هر يك از ديگرى داد خود را گرفته بودند .\r\nروز ديگرى هاشم بن عتبة بن ابى وقاص كه معروف به مرقال است براى جنگ بيرون آمد و گروهى از سواران همراهش بودند ، از لشكر شام هم ابو اعور سلمى با گروهى از سواران بيرون آمد [ 239 
  ] و تمام روز را ميان دو سپاه جنگ كردند و هيچيك از ديگرى نگريختند . روز ديگرى عمار بن ياسر همراه گروهى از سواران عراق بيرون آمد ، عمرو بن عاص هم همچنان با گروهى از سواران به ميدان آمد و پرچمى سياه همراه داشت كه آن را بر نيزه اى بسته بود و مردم گفتند اين پرچمى است كه آن را رسول خدا بسته است ، على فرمود من داستان اين پرچم را براى شما مىگويم ، آرى درست است كه اين پرچم را رسول خدا ( ص ) بست\r\n\r\n","description":"","footnote":"\r\n239 - عمرو بن سفيان معروف به ابو اعور از قبيله سليم از سرداران معاويه است مادرش مسيحى و پدرش از شركتكنندگان با كافران در جنگ احد بود ، براى اطلاع بيشتر ر . ك ، دانشنامه ايران و اسلام ص 940 . ( م )\r\n","page_name":" 215 ","page_number":215},
  {"content":"\r\nو فرمود چه كسى اين پرچم را مىگيرد كه حق آن را ادا كند ؟ عمرو عاص گفت اى رسول خدا حق اين پرچم چيست ؟ فرمود اينكه از جنگ كافرى با آن فرار نكنى و با آن با هيچ مسلمانى جنگ نكنى ، و حال آنكه در زمان رسول خدا ( ص ) با اين پرچم از كافران گريخت و امروز هم با آن به جنگ مسلمانان آمده است .\r\nعمار و عمرو عاص تمام آن روز را با يك ديگر جنگ كردند و هيچيك به ديگرى پشت نكرد .\r\nروز ديگرى محمد بن حنفيه به جنگ آمد ، عبيد الله بن عمر هم همراه گروهى از شامىها به جنگ آمد ، عبيد الله به محمد بن حنفيه گفت آماده مبارزه و جنگ با من باش ، محمد گفت پياده ، عبيد الله گفت باشد و هر دو از اسب پياده شدند ، على ( ع ) به ايشان نگريست اسب خود را به حركت در آورد و خود را نزديك محمد رساند و از اسب پياده شد و به محمد فرمود اسب مرا نگاه دار و او چنان كرد و على ( ع ) بسوى عبيد الله بن عمر رفت كه عبيد الله از برابر آن حضرت گريخت و گفت مرا به مبارزه با تو نيازى نيست و قصدم جنگ با پسرت بود ، محمد بن حنفيه گفت پدر جان اگر اجازه مىفرمودى كه با او مبارزه كنم اميد داشتم كه او را بكشم فرمود آرى من هم همچنين اميدى داشتم ولى ايمن نبودم كه او ترا نكشد ، سواران آن دو تا هنگام نيمروز جنگ كردند و بدون اينكه هيچكدام بر ديگرى پيروز شوند برگشتند .\r\nروز ديگرى عبد الله بن عباس همراه گروهى از سواران عراقى به ميدان آمد ، وليد پسر عتبه هم با گروهى از سواران شام آمد ، وليد گفت اى پسر عباس قطع رحم كرديد و امام خود را كشتيد و بارزوى خود نرسيديد ، ابن عباس گفت افسانه سرايى را رها كن و به جنگ من بيا ، وليد نپذيرفت ابن عباس آن روز جنگ سختى كرد و هر دو گروه در حالى كه از يك ديگر انتقام كشيده بودند برگشتند .\r\nروز ديگر عمرو عاص همراه گروهى از سواران شام به ميدان آمد و سعد بن قيس همدانى با گروهى از مردم عراق به رويارويى او آمد عمرو چنين رجز مىخواند .\r\n« اى ابا حسن در امان مباش كه از اين پس آسيابى شما را همچون آرد\r\n","description":"","footnote":"","page_name":" 216 ","page_number":216},
  {"content":"\r\nبسايد و نرم كند و ما جنگ را همچون ريسمانى به حركت در مىآوريم » .\r\nجوانى از شامىها بنام حجر الشر بيرون آمد و هماورد خواست حجر بن عدى به مبارزه با او پرداخت هر دو به يك ديگر نيزه زدند و حجر الشر نيزه اى به حجر بن عدى زد كه او را از اسب فروافكند ولى ياران حجر بن عدى او را حمايت كردند و آن دو از يك ديگر جدا شدند در حالى كه حجر بن عدى زخمى شده بود در اين هنگام حكم بن از هر كه از اشراف كوفه بود به جنگ با حجر الشر پرداخت و به يك ديگر ضربتى زدند و حجر الشر او را كشت و فرياد برآورد آيا هماوردى هست ؟\r\nپسر عموى حكم بن ازهر بنام رفاعة بن طليق به جنگ او شتافت و حجر الشر او را هم كشت و على ( ع ) فرمود خدا را سپاس كه او را همچون عبد الله بن بديل كشت . [ 240 
  ] روز ديگرى عبد الله بن بديل خزاعى كه از بزرگان و خردمندان ياران على ( ع ) بود با گروهى از سواران عراق به ميدان آمد ، ابو اعور سلمى هم با گروهى از مردم شام به مقابله آمد ، بخشى از روز را جنگ كردند و عبد الله ياران خود را به حال خود گذاشت تا در ميدان جنگ كنند و خود بر اسب تازيانه زد و آن را به هيجان در آورد و به مردم شام حمله كرد و صفهاى ايشان را شكافت و هيچكس به او نزديك نمىشد مگر اينكه با شمشير او را مىزد و توانست خود را به تپه اى برساند كه معاويه بر فراز آن بود . همراهان معاويه براى دفاع از او برخاستند معاويه گفت مواظب باشيد كه شمشير و آهن در او كارگر نيست بر شما باد كه با سنگ او را برانيد و از پاى درآوريد و چندان بر او سنگ زدند كه كشته شد ، معاويه آمد و بر بالين او ايستاد و گفت اين پهلوان قوم بود و از كسانى است كه مصداق شعر شاعرى است كه مىگويد .\r\n« مرد جنگاور چنان است كه اگر جنگ به او دندان نشان دهد او هم به جنگ دندان نشان مىدهد و اگر جنگ دامن به كمر زند او هم دامن به كمر مىزند ، همچون شير بيشه كه از كنام خود حمايت مىكند مرگها او را نشانه تيرهاى خود قرار دادند و از پاى در آمد » .\r\nگويند سوار كار معاويه كه معاويه به او افتخار مىكرد آزادكرده اش\r\n\r\n","description":"","footnote":"\r\n240 - با توجه باينكه عبد الله بن بديل بعدا كشته شده است متن كتاب مخدوش به نظر ميرسد . ( م )\r\n","page_name":" 217 ","page_number":217},
  {"content":"\r\nحريث بود او لباسها و جامه هاى جنگى معاويه را مىپوشيد و بر اسب او سوار مىشد و در حالى كه شبيه به معاويه مىشد حمله مىكرد و مردم چون او را در آن حال مىديدند مىگفتند اين معاويه است ، معاويه او را از حمله به على ( ع ) منع كرده و گفته بود نيزه خود را هر جاى ديگرى كه مىخواهى به كار ببر اما از درگير شدن با على ( ع ) پرهيز كن ، عمرو عاص پنهانى او را ديد و گفت تو هماورد على ( ع ) هستى چرا با او جنگ نمىكنى ؟ گفت مولاى من مرا از مبارزه با او منع كرده است .\r\nعمرو عاص به او گفت به خدا سوگند من اميدوارم كه اگر با على ( ع ) مبارزه كنى او را خواهى كشت و اين شرف را بدست خواهى آورد ، و همواره از اين گونه سخنان مىگفت و آن كار را در نظر او بزرگ جلوه مىداد تا در دل حريث جا گرفت .\r\nبامدادان حريث بيرون آمد و ميان دو صف ايستاد و گفت اى ابا حسن به جنگ من آى كه من حريثم و على ( ع ) به جنگ او رفت و او را بزد و كشت .\r\nدر يكى از اين روزها على ( ع ) به معاويه پيام داد چرا بايد مردم را ميان خود به كشتن دهيم ؟ خودت به جنگ من بيا و هر كدام ديگرى را كشت عهده دار خلافت شود ، معاويه به عمرو عاص گفت عقيده تو چيست ؟ گفت اين مرد به تو انصاف داده است به جنگ او برو ، معاويه گفت مرا به خودم مغرور مىسازى چرا به ميدان و جنگ با او بروم و حال آنكه قبيله هاى عك و اشعرىها زير فرمان من هستند و از من حمايت مىكنند و اين بيت را خواند . « پادشاهان را با جنگ تن به تن چكار و حال آنكه بهره مبارز پاره گوشتى از شاهين و باز است » .\r\nمعاويه از اين جهت بر عمرو عاص خشم گرفت و چند روزى او را نپذيرفت تا آنكه عمرو عاص به معاويه گفت فردا بامداد من به جنگ على ( ع ) خواهم رفت .\r\nبامداد عمرو عاص به ميدان آمد و ميان دو لشكر ايستاد و اين رجز را خواند .\r\n« زره مرا بر من استوار كنيد كه گشوده نشود ، روزى براى همدان و\r\n","description":"","footnote":"","page_name":" 218 ","page_number":218},
  {"content":"\r\nروزى براى صدف است ، تميمىها هم چنان روزى دارند مگر آنكه منحرف شوند و براى ربيعه روز دشوارى است ، چون مانند شتر خشمگين به حركت درآيم آنان را با نيزه هاى استوار نيزه خواهم زد » .\r\nو بانگ برداشت كه اى ابا حسن به جنگ من بيا كه من عمرو عاصم ، و على ( ع ) به ميدان آمد ، نخست با نيزه جنگ كردند و كارى از پيش نبردند ، على ( ع ) شمشير خود را بيرون كشيد و بر عمرو عاص حمله كرد و چون خواست بر او فرود آورد عمرو خود را از اسب فروافكند و يكى از پاهاى خود را بلند كرد و عورتش آشكار شد و على ( ع ) روى خود را از او برگرداند و رهايش كرد و چون عمرو عاص پيش معاويه برگشت ، معاويه به او گفت خدا را شكر كن و از سياهى نشيمنگاه خود سپاسگزار باش .\r\nگويند يكى از روزها عبيد الله پسر عمر بن خطاب كه از پهلوانان و سواركاران عرب بود همراه گروهى از سواران شام به ميدان آمد و اشتر هم با گروهى به مقابله او شتافت و جنگ ميان آن دو شدت يافت و عبيد الله و اشتر روياروى شدند ، عبيد الله بر اشتر حمله كرد اشتر هم پيشى گرفت و بر او نيزه زد كه خطا كرد و پس از آن اشتر به ياران عبيد الله حمله كرد و هر دو گروه برگشتند و غلبه با اشتر بود .\r\nروز ديگرى عبد الرحمن پسر خالد بن وليد كه از مردان نامآور سپاه معاويه بود به ميدان آمد و عدى بن حاتم به مقابله او بيرون شد و تمام روز را به جنگ گذراندند و بدون اينكه هيچكدام بر ديگرى غلبه داشته باشد بازگشتند . روز ديگرى ذو الكلاع همراه چهار هزار سوار كه بيعت بر مرگ كرده بودند بيرون آمد و بر قبيله ربيعه كه در پهلوى چپ سپاه على ( ع ) بودند حمله كرد ، فرمانده ربيعه عبد الله بن عباس بود ، صفهاى ربيعه نخست در هم ريخت ولى خالد بن معمر بانگ برداشت كه اى گروه ربيعه خدا را بخشم آورديد و ايشان بازگشتند و جنگ سخت شد و شمار كشتگان فزونى يافت و عبيد الله بن عمر فرياد مىكشيد كه من پاك پسر پاكم ، عمار اين سخن را شنيد و گفت تو ناپاك پسر پاكى عبيد الله بن عمر حمله كرد و اين رجز را مىخواند .\r\n« من عبيد الله پرورده عمرم پدرم بهترين گذشتگان قريش بود غير از\r\n","description":"","footnote":"","page_name":" 219 ","page_number":219},
  {"content":"\r\nرسول خدا و ابو بكر قبيله مضر از يارى عثمان خوددارى كرد ، ربيعه هم چنان كرد باشد كه از آب باران سيراب نشويد » .\r\nاو شمر بن ريان عجلى را زد و كشت و شمر از پهلوانان ربيعه بود :\r\n\r\nكشته شدن عبيد الله پسر عمر بن خطاب :\r\nفرداى آن روز باز عبيد الله بن عمر همراه كسانى كه روز گذشته با او بودند به ميدان آمد و قبيله ربيعه به رويارويى با او بيرون آمدند و ميان دو لشكر به جنگ پرداختند ، عبيد الله پيشاپيش شامىها جنگ مىكرد و شمشير مىزد حريث بن جابر حنفى به او حمله كرد و نيزه اى به گلويش زد و عبيد الله را كشت .\r\nدرباره كسى كه عبيد الله بن عمر را كشته است اختلاف نظر وجود دارد ، همدانيها مىگويند هانى پسر خطاب او را كشته است ، قبيله حضرموت مىگويند او را مالك بن عمرو حضرمى كشته است و قبيله ربيعه مىگويند حريث بن جابر حنفى او را كشته است و اين مورد اتفاق بيشترى است .\r\nكعب بن جعيل اين ابيات را در مرثيه او سروده است .\r\n« همانا ديده ها بايد بر سوارى بگريد كه در صفين سوارانش پشت به جنگ دادند و او پايدار بود .\r\nعبيد الله بر روى خاك در افتاد و خون از رگهاى او فروريخت و خشك مىشد .\r\nاو سنگين مىشد و لخته هاى خون او را مىپوشاند همچنان كه از گريبان پيراهن طراز آن آشكار مىشود .\r\nبر گرد پسر عموى پيامبر ما گروهى كه دوش آنان از زره و آهن مىدرخشيد ضربت مىزدند و گروه مرگ بودند . لشكر موج مىزد و پرچمهاى سرخ را هنگامى كه براى نيزه زدن مىرفتند همچون مرغان شكارى مىديدى .\r\nخداوند كشتگان ما را در صفين جزاى خير دهاد جزاى بندگانى كه بر آنان روزهاى دشوار گذشت » .\r\n","description":"","footnote":"","page_name":" 220 ","page_number":220},
  {"content":"\r\n\r\nكشته شدن ذو الكلاع :\r\nگويند ، در يكى از اين روزها ذو الكلاع همراه گروهى از شامىها از قبايل عك و لخم بيرون آمد ، عبد الله بن عباس همراه قبيله ربيعه به مقابله او بيرون آمد و روياروى شدند ، مردى از قبيله مذحج عراق بانگ برداشت كه « اى خاندان مذحج بشتابيد و تند حركت كنيد » و آنان به قبيله عك حمله كردند و چنان شمشير بر شتران مىزدند كه از پا در مىآمدند و مىافتادند ، ذو الكلاع فرياد برآورد كه اى قبيله عك همچون شتران به زانو بنشينيد .\r\nمردى از خاندان بكر بن وائل بنام خندف به ذو الكلاع حمله كرد و با شمشير چنان بر شانه اش زد كه زره را دريد و شانه اش را جدا كرد و ذو الكلاع در افتاد و مرد و چون ذو الكلاع كشته شد افراد قبيله عك پايدارى و در برابر شمشيرها ايستادگى كردند و تا هنگام شب همچنان پايدار ماندند .\r\nعراقىها و شامىها در جنگ صفين چون از جنگ برمىگشتند هر يك به اردوگاه ديگرى مىرفت و كسى متعرض كسى نمىشد و كشتگان خود را از ميدان بيرون مىبردند و دفن مىكردند .\r\nگويند ، على ( ع ) اعلام فرمود كه با همه لشكر خود و تمام مردم به جنگ شامىها خواهد رفت و جنگ خواهد كرد تا خداوند ميان او و آنان حكم فرمايد . و مردم از اين جهت سخت ترسيدند و گفتند تا امروز كه گروهى از اين سو به جنگ گروهى از آن سو مىرفتند چنين بود اگر قرار باشد هر دو سپاه درگير و روياروى شوند عرب نيست و نابود خواهد شد .\r\nعلى ( ع ) از جاى برخاست و خطاب به مردم چنين گفت « همانا كه شما فردا همگى با اين قوم روياروى خواهيد شد ، امشب بسيار نماز بگزاريد و فراوان قرآن تلاوت كنيد و از خداوند پايدارى و عفو بخواهيد و با آنان بطور جدى روبرو شويد . كعب بن جعيل چنين سرود .\r\n« امت به كار شگفتى در افتاده است و فردا پادشاهى از كسى است كه پيروز شود . من سخنى راست و خالى از دروغ مىگويم كه فردا سرشناسان عرب نابود مىشوند » .\r\n","description":"","footnote":"","page_name":" 221 ","page_number":221},
  {"content":"\r\nشامىها هم پيش معاويه جمع شدند كه آنان را سان ديد و گفت لشكر پيشاهنگ كجاست ؟ مردم حمص زير رايات و پرچمهاى خود جمع شدند و ابو اعور سلمى فرمانده ايشان بود .\r\nمعاويه گفت مردم اردن كجايند ؟ آنان هم زير پرچمهاى خود جمع شدند و زفر بن حارث كلابى فرمانده ايشان بود .\r\nسپس معاويه گفت لشكر فرمانده كجاست ؟ كه مردم دمشق زير پرچمهاى خود جمع و حاضر شدند و ضحاك بن قيس فرمانده ايشان بود ، و همگى اطراف معاويه را گرفتند ، و او پرچم فرماندهى كل را به عمرو عاص داد و حركت كردند و برابر مردم عراق ايستادند .\r\nمعاويه بر منبرى كه در جاى بلندى نهاده بودند نشست كه چون جنگ شروع شود هر دو گروه را بنگرد .\r\nمردم عك شام پيش رفتند و با عمامه ها خود را پوشانده بودند و برابر خود سنگى بزرگ انداختند و گفتند پشت به جنگ نخواهيم كرد مگر اين سنگ هم با ما پشت به جنگ كند ، عمرو عاص آنها را به پنج صف مرتب ساخت و خود پيشاپيش آنان ايستاد و چنين رجز مىخواند .\r\n« اى سپاهى كه داراى ايمان استواريد ، براستى قيام كنيد و از خداوند رحمان يارى بجوييد ، به من خبرى رسيده است كه از آن مىگريم و آن اين است كه على ( ع ) پسر عفان را كشته است ، و شما شيخ ما را چنان كه بود به ما بازگردانيد » .\r\nمردى شامى هم شروع به خواندن اين رجز كرد .\r\n« اين لشكر در روز جنگ هنگامى كه شمشير مىكشد بر عثمان گريه و زارى خواهد كرد ، آنان حق خدا را مىخواهند و از آن تجاوز نمىكنند و حال آنكه شما براى على خواهان سلطنت هستيد ، دليلى براى آنچه مىخواهيد بياوريد ، اين سخن است دليل آن را بياوريد » .\r\nعلى ( ع ) نماز صبح را اول وقت گزارد و سپس به ياران خود دستور داد زير پرچمهاى خود قرار گيرند و سپس خود گرداگرد سپاه شام حركت فرمود و پرسيد اين گروه كيستند ؟ و آنها را براى او نام مىبردند و چون هر يك از قبيله ها\r\n","description":"","footnote":"","page_name":" 222 ","page_number":222},
  {"content":"\r\nو مركز ايشان را شناخت به مردم قبيله ازد كوفه فرمود شما ازدىها شام را كفايت كنيد ، و به خثعم گفت خثعمىها را كفايت كنيد و به هر يك از قبيله هاى عراق دستور داد كه با همان قبيله شام جنگ كنند و فرمان داد همگان از هر سوى يكباره حمله كنند و چنان كردند و على ( ع ) خود بر گروهى حمله كرد كه معاويه در آن گروه بود ، همراهان على ( ع ) در اين حمله حدود دوازده هزار سوار از مردم حجاز و قريش و انصار بودند و على ( ع ) جلودار بود ، آنان تكبير گفتند و مردم هم همراه ايشان چنان تكبير گفتند كه زمين به لرزه در آمد ، صفهاى مردم شام از هم پاشيده شد و پرچمهاى ايشان به اين سو و آن سو مىرفت و تا جايى كه معاويه بر منبر نشسته و عمرو عاص همراهش بود عقبنشينى كردند و معاويه اسبى خواست كه سوار شود .\r\nشاميان پس از فرار دوباره گرد آمدند و براى جنگ با عراقىها برگشتند و هر دو گروه در مقابل يك ديگر پايدارى كردند تا شب فرارسيد و در آن روز گروه بسيارى از سرشناسان و بزرگان عرب كشته شدند و فرداى آن روز هر گروه به اردوگاه گروه ديگر رفتند و كشتگان خود را جمع كردند و تمام آن روز را به دفن كشتگان گذراندند .\r\nشامگاه آن روز على ( ع ) ميان ياران خود برخاست و چنين فرمود .\r\n« اى مردم فردا به جنگ برگرديد و به سوى دشمن پيش برويد ، چشمها را فروبنديد ، صدايتان كوتاه و سخن گفتن شما اندك باشد و پايدارى كنيد و خدا را فراوان ياد كنيد و با يك ديگر ستيزه مكنيد كه سست شويد و حرمت شما برود و صبر كنيد كه خداوند با صبركنندگان است » .\r\nمعاويه هم ميان مردم شام برخاست و چنين گفت .\r\n« اى مردم شكيبا و در برابر دشمن پايدار باشيد ، سستى مكنيد و زبونى به خود راه مدهيد كه شما بر حقيد و دليل و حجت از شماست و همانا با كسى جنگ مىكنيد كه خونى را به حرام ريخته است و در آسمان كسى عذرخواه او نيست » .\r\nعمرو عاص هم برخاست و گفت « اى مردم زره پوشان را جلو بفرستيد و پيادگان و كسانى را كه زره ندارند پشت سر بگذاريد و جمجمه هاى خود را\r\n","description":"","footnote":"","page_name":" 223 ","page_number":223},
  {"content":"\r\nامروز به ما عاريه دهيد و حق به مقطع خود رسيده است و همانا ظالم يا مظلوم است » . هر دو گروه آن شب را در حالى كه آماده جنگ مىشدند گذراندند و بامداد در آوردگاه خود حاضر شدند و به يك ديگر حمله ور گرديدند ، حبيب بن مسلمة كه فرمانده پهلوى چپ لشكر معاويه بود بر پهلوى راست لشكر على ( ع ) حمله كرد ، پهلوى راست لشكر على ( ع ) اندكى عقبنشينى كردند كه چون على ( ع ) آن را ديد به سهل بن حنيف فرمود همراه مردم حجاز كه با تو هستند به يارى مردم سمت راست لشكر برو ، و سهل همراه حجازىها بان سوى رفت و لشكرهاى شام به استقبال و رويارويى ايشان آمدند و سهل و همراهانش را مجبور به عقبنشينى كردند آنچنان كه پيش على ( ع ) كه در قلب لشكر ايستاده بود رسيدند ، قلب لشكر هم با آنكه على ( ع ) ميان آنان بود عقب نشست و با على ( ع ) كسى جز نگهبانان دليرش باقى نماند ، على ( ع ) اسب خود را به سوى چپ سپاه خود كه مردم ربيعه بودند و پايدارى مىكردند راند .\r\nزيد بن وهب مىگويد خودم نگريستم و على ( ع ) را ديدم كه پسرانش حسن و حسين و محمد همراه اويند و سوى ربيعه حركت مىكند و تيرها از روى دوش و كنار گوش او پياپى مىگذشت و فرزندانش او را با جان خود حمايت مىكردند و چون نزديك پهلوى چپ رسيد كه در برابر بزرگان شام ايستاده بودند و پيكار مىكردند ، اشتر را كه ميان ايشان بود صدا كرد . و فرمود خود را به اين گريختگان برسان و بگو چرا از مرگى كه ياراى دفع آن را نداريد به سوى زندگانىاى كه براى شما پايدار نيست مىگريزيد .\r\nاشتر اسب خود را به تاخت در آورد و گريختگان را ندا داد كه اى مردم پيش من پيش من بياييد كه من مالك پسر حارثم ، و مردم توجهى به او نكردند ، اشتر دانست كه او را با اين نام نشناخته‌اند ، گفت اى مردم من اشترم و مردم نزد او برگشتند و او همراه ايشان به سوى پهلوى چپ مردم شام حمله كرد و با آنان به سختى جنگ كرد و شاميان گريختند و به پايگاههاى نخستين خود برگشتند .\r\nاشتر پهلوى راست سپاه على ( ع ) را مرتب كرد و قلب سپاه هم همانگونه\r\n","description":"","footnote":"","page_name":" 224 ","page_number":224},
  {"content":"\r\nكه پيش از هزيمت بود مرتب شد ، و چون سپاهيان در جاى خود مرتب ايستادند در فاصله ميان نماز مغرب و عشا على ( ع ) ميان صفها حركت فرمود و آنان را به سبب عقبنشينى ايشان سرزنش كرد .\r\nآنگاه شامىها به مردم تميم كه در پهلوى راست سپاه على ( ع ) بودند حمله آوردند و آنان را عقب راندند ، زحر بن نهشل فرياد برآورد كه اى فرزندان تميم كجا مىگريزيد ؟\r\nگفتند نمىبينى چه بر سر ما آمده است ؟ گفت اى واى بر شما هم مىگريزيد و هم براى آن بهانه مىآوريد ؟ اگر براى دين جنگ نمىكنيد براى حفظ نسب و شرف خود جنگ كنيد و همراه من حمله كنيد ، زحر حمله كرد آنان هم همراه او حمله كردند و زحر چندان جنگ كرد كه كشته شد و او پيشاپيش آنان حمله مىكرد ، هر دو گروه به يك ديگر حمله كردند و چندان به جنگ ادامه دادند تا آنجا كه نيزه ها شكست و شمشيرها از كار افتاد ، آنگاه با چنگ و دندان به پيكار ادامه دادند و بر روى هم سنگريزه و خاك مىپاشيدند و آنگاه از هر سو بانگ برداشتند كه اى عربها چه كسى مىخواهد براى زنها و فرزندان باقى بماند خدا را خدا را رعايت حال زنان را بكنيد .\r\nدر اين هنگام على ( ع ) در انبوه شاميان فرومىشد و چندان شمشير مىزد كه شمشيرش خميده مىشد و خونآلود از معركه بيرون مىآمد و شمشيرش را تند و راست مىكردند و باز به ميدان برمىگشت و قبيله ربيعه در جنگ و پايدارى با آن حضرت از هيچ كوششى فروگذار نبودند .\r\nخورشيد غروب كرد و آنان نزديك معاويه رسيدند و معاويه به عمرو عاص گفت چه صلاح مىبينى ؟ گفت سراپرده ات را تخليه و رها كن .\r\nمعاويه از منبرى كه بر آن بود فرود آمد و سراپرده را رها كرد و افراد قبيله ربيعه فرارسيدند و على ( ع ) پيشاپيش آنان بود ، سراپرده ها را فروگرفتند و آنها را از جاى كندند و برگشتند و على ( ع ) آن شب را ميان قبيله ربيعه گذراند .\r\n\r\nكشته شدن هاشم بن عتبة بن ابى وقاص مرقال :\r\nچون صبح شد على ( ع ) پيكار با شاميان را آغاز كرد و پرچم بزرگ را به\r\n","description":"","footnote":"","page_name":" 225 ","page_number":225},
  {"content":"\r\nهاشم بن عتبه معروف به مرقال داد و او تمام روز را با آن پرچم جنگ كرد و چون شب فرارسيد ياران او گريختند هاشم با گروهى از دليران و نگهبانان پايدارى كرد حارث بن منذر تنوخى به ايشان حمله كرد و ضربه نيزه كشنده يى به هاشم زد و او همچنان از جنگ دست برنداشت ، فرستاده اى از سوى على ( ع ) پيش او آمد و پيام آورد پرچمش را جلوتر ببرد ، هاشم به فرستاده گفت ببين چه بر سرم آمده است و چون به شكم هاشم نگريست آن را شكافته ديد و پيش على ( ع ) آمد و خبر آورد چيزى نگذشت كه هاشم به زمين افتاد و يارانش گريختند و او را ميان كشتگان رها كردند و شب فرارسيده بود و جنگ متوقف شد . چون صبح شد على ( ع ) در سپيده دم نماز گزارد و با لشكرهاى خود با همان آرايش جنگى نخست به شامىها حمله كرد ، پرچم بزرگ را به پسر هاشم سپرد ، و هر دو گروه حمله آوردند و جنگ را شروع كردند ، از قعقاع ظفرى روايت است كه مىگفته است در آن روز از برخورد شمشيرها چنان صدايى مىشنيدم كه صداى غرش رعد از آن كمتر بود و على ( ع ) بر جنگ نظارت مىكرد و مىفرمود « هيچ نيرو و قوتى جز به خداوند نيست و از خداوند يارى بايد خواست خدايا خودت ميان ما و قوم ما به حق كار را بگشاى كه تو بهترين گشايندگانى » .\r\nآنگاه على ( ع ) خود بر شامىها حمله كرد و ميان ايشان پنهان شد و خونآلوده برگشت و تمام آن روز و يك سوم از شب را بان حال گذراندند و على ( ع ) پنج زخم برداشت ، سه زخم در سر خود و دو زخم در چهره ، آنگاه از جنگ دست برداشتند و فرداى آن به جنگ آمدند ، عمرو عاص پيشاپيش مردم شام بود ، عبد الله بن جعفر طيار [ 241 
  ] همراه قريش و انصار به عمرو عاص حمله كرد و جنگ كردند و دو نوجوان از انصار چنان در لشكر معاويه پيش رفتند كه به سراپرده او رسيدند و كنار سراپرده كشته شدند و آسياى جنگ تا يك سوم از شب گذشته در گردش بود آنگاه از يك ديگر جدا شدند و چون صبح شد مردم به\r\n\r\n","description":"","footnote":"\r\n241 - عبد الله ، پسر جناب جعفر طيار ، افتخار مصاحبت پيامبر ( ص ) را داشته است ، در هجرت جعفر و اسماء دختر عميس به حبشه متولد شد و نخستين مولود مسلمانان در آنجاست ، افتخار همسرى حضرت زينب را داشته است ، از بخشندگان معروف عرب است و در سال هشتاد هجرى درگذشته است ، ر . ك ، ابن اثير ، اسد الغابه ج 3 ص 135 . ( م )\r\n","page_name":" 226 ","page_number":226},
  {"content":"\r\nاردوگاههاى يك ديگر مىرفتند و كشتگان خود را بيرون مىآوردند . و دفن مىكردند .\r\nمعاويه براى على ( ع ) چنين نوشت « اما بعد ، من با تو درباره خون عثمان جنگ مىكنم و درباره كار او و صرف نظر كردن از حق او سستى نمىكنم اگر خونخواهى كردم كه به مقصود رسيده‌ام و گر نه مردن در راه حق نيكوتر از زندگى با ننگ است همانا مثل من و عثمان چنان است كه مخارق [ 242 
  ] گفته است .\r\n« هر گاه در مورد يارى دادن من از سرورم بپرسى به هنگام جنگ خانه سرورم را نزد من نكوهيده نخواهى يافت » .\r\nعلى ( ع ) در پاسخ او نوشت .\r\nاما بعد من همان چيزى را به تو مىگويم كه مخارق به بنى فالج گفته است . « اى سوار اگر به محل استقرار بنى فالج گذر كردى بانان بگو ، بسوى ما بشتابيد و بياييد و چنان نباشيد كه چون صحراهاى خشكى باشيد كه گرد و خاك آن هم از ميان رفته است ، قبيله سليم بن منصور مردمى عزيز و گرامى هستند و سرزمين ايشان پردرخت است » .\r\nمعاويه نوشت ما همواره فرماندهان جنگ بوده‌ايم و مثل من و تو چنان است كه اوس بن حجر [ 243 
  ] گفته است .\r\n« چون جنگ پيرامون قبيله را فراگيرد عيبهاى مردمى كه در حال آرامش ترا شيفته كرده بودند آشكار مىشود ، جنگ را مردمى شايسته آن لازم است كه از آن حمايت كنند و چه بسا اشخاص ظاهرا آراسته را مىبينى كه فايده و سودى ندارند » .\r\nفرداى آن روز صبح زود به جنگ پرداختند ، پرچم بزرگ شامىها بدست عبد الرحمن بن خالد بن وليد بود ، عبد الرحمن از شجاعان عرب بود و پرچم را پيش\r\n\r\n","description":"","footnote":"\r\n242 - منظور مخارق يشكرى است و براى اطلاع بيشتر درباره او ، ر . ك ، امالى قالى ص 50 ج 3 . ( م )\r\n243 - اوس بن حجر : از شاعران بزرگ دوره جاهلى متولد 530 ميلادى و درگذشته 620 ميلادى از مسيحيان و مقيم درگاه پادشاه حيره بوده است ، ر . ك ، مقاله هافنز ، دائرة المعارف الاسلاميه ص 152 ج 3 . ( م )\r\n","page_name":" 227 ","page_number":227},
  {"content":"\r\nمىبرد و به هر چيز برمىخورد آن را نابود مىكرد ، عراقىها به سختى عقبنشينى كردند و به اشتر گفتند مگر نمىبينى پرچم به كجا رسيده است ؟ اشتر پرچم عراقىها را گرفت و پيش رفت و رجز مىخواند كه :\r\n« من اشترى هستم كه به دراندن معروف است و من همان افعى نر عراقم » اشتر با مردم شام چنان جنگ كرد كه پرچم و خودشان را وادار به عقبنشينى كرد ، نجاشى شاعر در اين باره چنين گفته است .\r\n« پرچم را همچون سايه عقاب ديدم كه آن را مرد شامى ريزچشمى به شدت جلو مىبرد ، ما براى مقابله با او قوچ عراق را فراخوانديم و لشكر به لشكر آميخته بود ، اشتر درفش را عقب راند و به خواسته و هدف خود رسيد » .\r\n\r\nكشته شدن حوشب ذو ظليم :\r\nگويند ، جندب بن زهير پرچم را گرفت ، حوشب ذو ظليم كه از بزرگان شام بود پرچم شامىها را بدست گرفت و شروع به پيشروى كرد و گروهى از عراقىها را كشت و زخمى كرد ، سليمان بن صرد كه از شجاعان ياران على ( ع ) بود به مقابله او پرداخت كه حوشب كشته شد ، در عين حال عراقىها عقبنشينى كردند آنچنان كه صفهاى ايشان درهم ريخت و دليران ايشان بسوى على ( ع ) كه در بخش ديگرى به جنگ مشغول بود رفتند و به او پيوستند و به جنگ ادامه دادند ، عدى بن حاتم در جستجوى على ( ع ) به جايى كه از ايشان جدا شده بود آمد و چون ايشان را نديد پرسيد و او را راهنمايى كردند و چون به حضور على ( ع ) آمد گفت اى امير مؤمنان اكنون كه ترا زنده مىبينم ديگر كارها آسان است ولى بدان كه من از روى جسد كشتگان عبور كردم تا به حضور تو آمدم و امروز نامآورى براى ما و ايشان باقى نگذاشت .\r\nبيشتر كسانى كه در آن هنگام با على ( ع ) پايدارى كردند و به جنگ ادامه دادند افراد قبيله ربيعه بودند و على ( ع ) فرمود اى مردم قبيله ربيعه شما شمشير و زره منيد ، آنگاه بر اسبى از رسول خدا كه نامش ريح بود سوار شد و استر پيامبر ( ص ) را كه معروف به شهباء بود يدك كشيد و عمامه سياه آن حضرت را بر\r\n","description":"","footnote":"","page_name":" 228 ","page_number":228},
  {"content":"\r\nسر بست و به منادى خود دستور فرمود ندا دهد اى مردم چه كسى جان خود را به خدا مىفروشد و مردم آماده شدند و به على ( ع ) پيوستند و همراه ايشان به شامىها حمله فرمود آنچنان كه پرچمهاى شاميان را عقب راند و شامىها با رسوايى چنان عقبنشينى كردند كه معاويه براى گريز اسب خود را خواست و منادى معاويه به شامىها گفت اى مردم كجا مىگريزيد ؟ پايدارى كنيد كه فتح و شكست در جنگ نوبت به نوبت است و شامىها دوباره دور معاويه جمع شدند و بر عراقىها حمله آوردند .\r\nمعاويه به عمرو عاص گفت افراد قبيله هاى عك و اشعرىها را پيش بفرست زيرا آنان نخستين گروههايى بودند كه در اين بار گريختند ، عمرو عاص پيش ايشان آمد و پيام معاويه را بايشان داد ، مسروق عكى فرمانده ايشان گفت منتظر باشيد تا من پيش معاويه بروم و برگردم و نزد معاويه آمد و گفت براى قوم من دو ميليون درهم عطا مقرر كن به اين شرط كه هر كس از ايشان كشته شود پسر عمويش جاى او را بگيرد ، معاويه پذيرفت و او پيش قوم خود برگشت ، و اين خبر را بايشان داد و آنان پيش افتادند ، قبيله عك با قبيله همدان به سختى درگير شدند و شمشير درهم نهادند ، عكىها سوگند خوردند كه پشت به جنگ نخواهند كرد تا همدانيها بگريزند و همدانيها هم چنان سوگندى خوردند ، عمرو عاص به معاويه گفت شيران با شيران روياروى شده‌اند و من هرگز چون امروز نديده‌ام .\r\nمعاويه گفت اگر همراه تو قبيله ديگرى چون عك و همراه على ( ع ) قبيله ديگرى چون همدان بودند هر آينه نيستى و نابودى بود . و معاويه براى على ( ع ) چنين نوشت ، « بسم الله الرحمن الرحيم ، از معاوية بن ابو سفيان به على بن ابى طالب ، اما بعد خيال مىكنم كه اگر تو و من مىدانستيم كه جنگ به اين جا مىكشد بر خود چنين ستمى روا نمىداشتيم ، هر چند ديگران بر عقل ما پيروز شدند ولى هنوز چيزى از آن باقى مانده است و شايسته است كه بر گذشته پشيمان شويم و نسبت به آينده اصلاح كنيم زيرا تو هم از زندگى همان اميد را دارى كه من و من هم از كشته شدن همان اندازه مىترسم كه تو ، به خدا سوگند لشكريان ناتوان و سست شده‌اند و مردان نابود شده‌اند و\r\n","description":"","footnote":"","page_name":" 229 ","page_number":229},
  {"content":"\r\nبراى ما فرزندان عبد مناف فضيلت و برترى بر يك ديگر نيست جز به چيزى كه عزيزى بان وسيله خوار شود و آزاده يى بان وسيله برده گردد و السلام » على ( ع ) براى او در پاسخ چنين نوشت .\r\nبسم الله الرحمن الرحيم ، نامه ات به من رسيد ، گفته بودى كه اگر مىدانستى و مىدانستيم كار جنگ به اين جا مىكشد بر خود چنين ستمى روا نمىداشتيم ، بدان كه تو و ما را در اين جنگ هدفى است كه هنوز بان نرسيده‌ايم و اينكه گفته اى در بيم و اميد برابريم بدان كه تو در شك و ترديد خود پايدارتر از من در يقين من نيستى و شامىها هم بر دنيا حريصتر از عراقىها بر آخرت نيستند ، اما اينكه گفته اى ما همگان فرزندان عبد منافيم و هيچيك از ما را بر ديگرى برترى نيست . چنان نيست كه اميه همچون هاشم نيست و حرب همچون عبد المطلب نيست و ابو سفيان چون ابو طالب نيست ، مهاجران با بردگان آزاد شده يكسان نيستند ، فضل نبوت در دست ماست كه در پناه آن عزيز را كشتيم و شخص زبون مطيع ما شد » .\r\nآنگاه على ( ع ) در سپيده دم نماز صبح گزارد و با لشكريان خود بسوى شاميان حمله كرد و هر دو گروه زير پرچمهايشان ايستادند ، اشتر در حالى كه سراپا پوشيده در آهن بود بر اسب سرخى كه داراى دم بلند بود سوار شد و نيزه در دست گرفت و بر مردم شام حمله كرد و مردم از او پيروى كردند و او سه نيزه را ميان شاميان شكست و مردم با شمشير و گرزهاى آهنى به يك ديگر حمله كردند ، و مردى از شامىها كه چهره خود را هم پوشانده و سراپا غرق در آهن بود به ميدان آمد و گفت اى ابو الحسن پيش من آى تا با تو سخنى گويم ، على ( ع ) چنان نزديك او رفت كه گردن اسبهاى آن دو در ميدان كنار هم قرار گرفت ، و آن مرد به على ( ع ) چنين گفت .\r\n« براى تو در اسلام چنان سابقه اى هست كه براى هيچكس فراهم نيست و همراه پيامبر ( ص ) هجرت كرده اى و بسيار جهاد فرموده اى آيا مىتوانى و موافقى كه از ريختن اين خونها جلوگيرى كنى و با بازگشت خود به عراق اين جنگ را به تاخير اندازى تا ما هم به شام برگرديم و تو در كار خود و ما در كار خويش بينديشيم ؟ » .\r\n","description":"","footnote":"","page_name":" 230 ","page_number":230},
  {"content":"\r\nعلى ( ع ) فرمود اى فلان من اين كار را آزموده‌ام و همه جوانب آن را ديده‌ام جز دو كار براى من باقى نيست يا جنگ يا كافر شدن بانچه خداوند بر محمد ( ص ) نازل فرموده است ، خداوند از بندگان خود راضى نمىشود كه در زمين گناه شود و آنان فقط سكوت كنند و امر به معروف و نهى از منكر نكنند و من جنگ را سبكتر از به زنجير كشيده شدن در جهنم مىبينم .\r\nآن مرد شامى در حالى كه انا لله و انا اليه راجعون مىگفت برگشت و دو گروه چندان جنگ كردند كه نيزه ها شكسته شد و شمشيرها از كار افتاد ، و زمين و هوا از گرد و غبار تيره شد و نفسها به تنگى افتاد و برخى همچنان به برخى ديگر مىنگريستند و شب فرارسيد كه همان شب هرير است ، فرداى آن شب دو گروه به اردوگاههاى يك ديگر رفتند و كشتگان خود را جمع و دفن كردند .\r\nعلى ( ع ) بامداد آن روز ميان مردم برخاست ، نخست خداوند را ستايش و نيايش كرد و گفت اى مردم كار شما و دشمن آن جا كشيده است كه مىبينيد و از اين قوم فقط نفسى باقى مانده است ، خدايتان رحمت كناد فردا براى جنگ با دشمن آماده شويد تا خداوند ميان ما و ايشان حكم فرمايد كه او بهترين حاكمان است .\r\nو چون اين خبر به معاويه رسيد به عمرو عاص گفت چه مىبينى كه فقط همين امروز و اين شب براى ما باقى مانده است ؟ عمرو گفت چاره يى انديشيده و به كار بردن آن را براى امروز اندوخته‌ام كه اگر آن را بپذيرند ميان ايشان اختلاف خواهد افتاد و اگر نپذيرند پراكنده خواهند شد ، معاويه گفت آن چيست ؟ عمرو گفت آنان را دعوت كن كه قرآن ميان تو و ايشان حكم باشد كه به خواسته خود خواهى رسيد ، معاويه دانست كار همانگونه است كه او مىگويد .\r\nگويند ، اشعث بن قيس هم به قوم خود كه پيش او جمع شده بودند گفته بود ، روز گذشته جنگ نابودكننده را ديديد كه چگونه بود و به خدا سوگند اگر فردا هم روياروى شويم همانا نابودى عرب و درمانده شدن نواميس است . جاسوسان اين سخن او را به اطلاع معاويه رساندند كه گفت اشعث راست مىگويد اگر فردا روياروى شويم و جنگ كنيم روميان به زن و فرزند شامىها حمله خواهند كرد و دهقانان ايرانى به زن و فرزند عراقىها حمله خواهند كرد و اين موضوع را فقط خردمندان درك مىكنند اكنون قرآنها را بر سر نيزه ها كنيد .\r\n","description":"","footnote":"","page_name":" 231 ","page_number":231},
  {"content":"\r\nگويند قرآنها را چنان كردند و نخستين قرآنى كه برافراشتند قرآن بزرگ دمشق بود كه آن را به پنج نيزه بلند كردند و آن را پنج مرد مىبردند و سپس تمام قرآنهايى را كه همراه آنان بود برافراشتند و در سپيده دم بسوى عراقىها حركت كردند عراقىها ديدند كه شامىها مىآيند و پيشاپيش آنان چيزى شبيه به پرچم و رايت است و نمىدانستند چيست و چون هوا روشن شد نگاه كردند و متوجه شدند كه قرآنهاست .\r\nدر اين هنگام فضل بن ادهم مقابل قلب لشكر و شريح جذامى مقابل پهلوى راست و ورقاء بن معمر مقابل پهلوى چپ ايستادند و فرياد برآوردند كه اى گروه عرب خدا را خدا را در مورد زنان و فرزندانتان كه فردا از سوى روميان و ايرانيان مورد حمله قرار مىگيرند ، شما خودتان نابود شديد و اين كتاب خدا ميان ما و شما حكم باشد ، [ 244 
  ] على ( ع ) فرمود شما كتاب خدا را نمىخواهيد بلكه مكر و حيله مىكنيد .\r\nسپس ابو اعور سلمى در حالى كه بر ماديانى سرخ سوار بود و قرآنى بر سر نهاده بود پيش آمد و فرياد مىكشيد « اى مردم عراق اين كتاب خدا ميان ما و شما حكم باشد » چون عراقىها اين سخن را شنيدند كردوس بن هانى بكرى برخاست و گفت اى مردم عراق برافراشتن اين قرآنها كه مىبينيد شما را آرام نسازد كه خدعه و فريب است ، سپس سفيان بن ثور نكرى [ 245 
  ] سخن گفت و چنين اظهار داشت كه اى مردم ما نخست مردم شام را به كتاب خدا فراخوانديم كه نپذيرفتند و جنگ با آنان را روا داشتيم اكنون اگر ما دعوت آنان را نپذيريم جنگ كردن با ما براى آنان روا خواهد بود و در آن صورت از ستم و عذاب خدا و رسولش نترسيده‌ايم .\r\nآنگاه خالد بن معمر برخاست و به على ( ع ) گفت اى امير مؤمنان اگر صلاح بدانى راهى براى ما جز همين كه آنان مىگويند باقى نمانده است در عين حال اگر مصلحت ندانى راى تو برتر است .\r\nسپس حضين بن منذر چنين گفت ، اى مردم ما را پيشوا و رهبرى است\r\n\r\n","description":"","footnote":"\r\n244 - اين سه نفر از همراهان معاويه بوده‌اند در طبرى و مروج الذهب نامشان نيامده است . ( م )\r\n245 - در اصل « بكرى » بوده و مصحح چنين تصحيح كرده‌اند .\r\n","page_name":" 232 ","page_number":232},
  {"content":"\r\nكه تمام كارهاى او را پسنديده‌ايم و بر هر كارى امين و مورد اعتماد است اگر بگويد نه خواهيم گفت نه و اگر بگويد آرى ما هم خواهيم گفت آرى . [ 246 
  ] سپس على ( ع ) سخن گفت و فرمود اى بندگان خدا من از هر كسى شايسته ترم كه دعوت به كتاب خدا را بپذيريم ، همچنين شما از ديگران براى اين كار شايسته تريد اما اين قوم از اين كار قصدى جز مكر و فريب ندارند ، جنگ آنان را سخت درمانده كرده است و به خدا سوگند فقط قرآنها را برافراشته‌اند و قصد آنان عمل به قرآن نيست و البته كه براى من سزاوار نيست كه مرا به كتاب خدا دعوت كنند و نپذيرم چگونه ممكن است و حال آنكه ما با آنان براى همين جنگ مىكنيم كه تسليم حكم قرآن شوند .\r\nاشعث گفت اى امير مؤمنان ما امروز هم مانند ديروز تسليم نظر تو خواهيم بود و راى درست اين است كه دعوت آنان را براى اينكه كتاب خدا حكم باشد بپذيريم ، عدى بن حاتم و عمرو بن حمق تمايلى از خود به اين سخنان نشان ندادند و رايى اظهار نكردند .\r\nو چون على ( ع ) موضوع را پذيرفت گفتند كسى پيش اشتر بفرست و پيام بده كه پيش تو برگردد ، اشتر در پهلوى راست مشغول جنگ بود ، على ( ع ) به يزيد بن هانى فرمود پيش اشتر برو و دستور ده تا جنگ را رها كند و پيش من بيايد ، او رفت و پيام را به او داد ، اشتر گفت برگرد و به امير مؤمنان بگو كار جنگ ميان من و مردم اين سوى بالا گرفته و روا نيست كه بازگردم .\r\nيزيد بن هانى به حضور على ( ع ) آمد و خبر آورد و در اين هنگام هياهو و گرد و غبار از محل اشتر برخاست و كوفيان به على ( ع ) گفتند به خدا سوگند خيال نمىكنيم شما او را به جنگ فرمان داده باشى ، فرمود چگونه ممكن است فرمان جنگ داده باشم و حال آنكه با او سخن پنهانى نگفته‌ام و سپس به يزيد فرمود پيش اشتر برو و بگو بازگرد كه فتنه رخ داده است ، يزيد پيش اشتر آمد و به او خبر داد ، اشتر گفت آيا براى برافراشتن قرآنها چنين شده است ؟ گفت آرى ، اشتر گفت\r\n\r\n","description":"","footnote":"\r\n246 - با آنكه در متن اخبار الطوال و هم در ترجمه مرحوم صادق نشات حضين ضبط است ولى ظاهرا حصين ( با صاد بدون نقطه ) صحيح است ، ر . ك ، ابن سعد ، طبقات بخش يكم ج 7 ص 154 ولى فيروزآبادى در قاموس آن را با ضاد آورده و سخن او حجت است . ( م )\r\n","page_name":" 233 ","page_number":233},
  {"content":"\r\nبه خدا سوگند هنگامى كه قرآنها برافراشته شد پنداشتم كه مايه بروز اختلاف و پراكندگى خواهد شد .\r\nاشتر آمد و چون پيش آنان رسيد گفت اى مردم پست و زبون در اين هنگام كه بر دشمن پيروز مىشويد براى برافراشتن اين قرآنها سستى مىكنيد ؟ به من اندكى مهلت دهيد ، گفتند ما در گناه و خطاى تو شركت نمىكنيم ، گفت اى واى بر شما شما را چه شده است ، نيكان و برگزيدگانتان كشته شده‌اند و اشخاص زبون شما باقى مانده‌اند شما چه وقت بر حق بوده‌ايد ؟ هنگامى كه با آنان جنگ و كشتار مىكرديد يا اكنون كه از جنگ خوددارى مىكنيد ؟ حال كشته شدگان شما كه منكر فضل و برترى ايشان نيستيد چگونه است آيا در بهشت هستند يا دوزخ ؟ گفتند با آنان در راه خدا پيكار كرديم و اكنون هم در راه خدا از پيكار خوددارى مىكنيم ، اشتر گفت اى صاحبان پيشانيهاى سياه مىپنداشتيم نمازهاى شما عبادت و شوق به بهشت است و اكنون مىبينيم كه به دنيا پناه مىبريد ، زشتى و بدنامى براى شما بادا ، آنان اشتر را دشنام دادند او هم ايشان را دشنام داد و با تازيانه هاى خود به صورت اسب اشتر زدند او هم به صورت مركوبهاى ايشان تازيانه زد ، مسعر بن فدكى و ابن كواء و كسان ديگرى از قاريان قرآن كه همگان بعد از خوارج شدند از پذيرفتن داورى قرآن به شدت طرفدارى مىكردند . [ 247 
  ] معاويه هم ميان مردم شام برخاست و چنين گفت ، اى مردم جنگ ميان ما و اين قوم بدرازا كشيد و هر يك از دو طرف مىپندارد كه او بر حق است و طرف ديگر بر باطل ، اكنون ما آنان را دعوت كرده‌ايم كه قرآن و فرمان آن ميان ما حكم باشد اگر پذيرفتند چه بهتر و گر نه ما بر ايشان حجت تمام كرده‌ايم .\r\nسپس معاويه براى على ( ع ) چنين نوشت .\r\n« نخستين كس كه مسئول اين جنگ است و بايد حساب آن را پس بدهد من و توئيم ، و من ترا به جلوگيرى از ريختن اين خونها و الفت و دوستى در راه دين و دور ريختن كينه ها فرامىخوانم و اينكه دو حكم ميان من و تو حكم كنند يكى\r\n\r\n","description":"","footnote":"\r\n247 - مسعر فدكى : از سران خوارج بصره و از قبيله بنى تميم است ، ر . ك ، مبحث خوارج ، نويرى ، نهاية الارب ج 20 ص 169 و ترجمه آن بقلم اين بنده ، ابن بنده ، ابن كواء : نامش عبد الله و در آغاز از اصحاب على ( ع ) بود و سپس خارجى شد ، ر . ك ، مرحوم حاج شيخ عباس قمى ، الكنى و الالقاب ص 383 ج ( ابن - ابو ) . ( م )\r\n","page_name":" 234 ","page_number":234},
  {"content":"\r\nاز سوى من و يكى از سوى تو ، آنان در اين مورد آنچه را در قرآن نوشته و آشكار يافتند حكم كنند و تو اگر اهل قرآنى به حكم قرآن راضى شو » .\r\nعلى ( ع ) براى او چنين پاسخ نوشت :\r\n« به حكم قرآن دعوت كردى و من مىدانم كه تو حكم قرآن را نمىخواهى ما حكم قرآن را براى قرآن پذيرفتيم نه براى تو و هر كس به حكم قرآن راضى نباشد همانا سخت گمراه شده است » [ 248 
  ] على ( ع ) براى عمرو عاص چنين نوشت :\r\n« اما بعد ، همانا كه دنيا شخص را از كارهاى ديگر بازمىدارد و به صاحب دنيا از آن چيزى جز حرص و آز نمىرسد كه موجب افزونى رغبت او به دنيا مىشود ، و مرد دنيا از آنچه از آن بدست آورد از آنچه بدست نياورده است بىنياز نمىشود و پس از آن هم بايد از آنچه جمع كرده است جدا شود ، عمل خود را در همراهى با كارهاى معاويه باطل مكن و اگر بازنايستى به كسى جز خودت زيان نمىرسانى و السلام » [ 249 
  ] عمرو پاسخ داد : « اما بعد آنچه به صلاح ما و موجب الفت ميان ماست بازگشت به حق است و ما قرآن را ميان خود و تو حكم قرار داديم كه به حكم آن راضى گرديم و مردم هم به هنگام بحث عذر ما را بپذيرند و السلام » . على ( ع ) براى او نوشت :\r\n« اما بعد ، آنچه ترا شيفته كرده است و به دنياخواهى واداشته است از تو روىگردان خواهد شد ، بان اعتماد مكن كه بسيار فريبنده است و اگر از آنچه گذشته است پندگيرى نسبت بانچه باقى مانده است بهره مند خواهى شد و السلام » .\r\nعمرو در پاسخ نوشت :\r\n« اما بعد آن كس كه قرآن را حكم قرار داده است به انصاف رفتار كرده است ، اى ابا الحسن صبر كن كه ما چيزى را جز آنچه قرآن درباره تو حكم كند نمىخواهيم و انجام نمىدهيم و السلام » .\r\n\r\n","description":"","footnote":"\r\n248 - برخى از عبارات اين نامه در ص 971 نهج البلاغه چاپ آقاى فيض الاسلام آمده است . ( م )\r\n249 - برخى از عبارات اين نامه با عنوان نامه آن حضرت براى معاويه در نهج البلاغه ، شرح ابن ابى الحديد ص 4 ج 17 چاپ محمد ابو الفضل ابراهيم 1963 آمده است . ( م )\r\n","page_name":" 235 ","page_number":235},
  {"content":"\r\nدر اين حال قرآنخوانان عراقى و شامى ميان دو لشكر نشستند و همراه خود قرآن آوردند و به مذاكره و بررسى پرداختند ، و تصميم گرفتند دو حكم تعيين كنند و برگشتند ، شامىها گفتند ما به عمرو عاص راضى هستيم .\r\nاشعث و قرآنخوانان عراقى كه با او بودند گفتند ما به ابو موسى اشعرى راضى هستيم .\r\nعلى ( ع ) بايشان فرمود من به انديشه و دورانديشى او اطمينان ندارم و اين كار را بر عهده ابن عباس مىگذارم ، گفتند به خدا سوگند ما ميان تو و ابن عباس فرقى نمىگذاريم و گويى مىخواهى خودت حكم كنى ، اين كار را بر عهده كسى بگذار كه تو و معاويه در نظرش يكسان باشد و به يكى از شما نزديكتر نباشد ، على ( ع ) فرمود چگونه براى شامىها به عمرو عاص رضايت داديد مگر او چنين نيست ؟ گفتند آنان به كار خود داناترند ما به كار خود داناتريم .\r\nعلى ( ع ) فرمود اين كار را به اشتر وامىگذارم ، اشعث گفت مگر كسى جز اشتر آتش اين جنگ را برافروخته است ؟ و مگر ما به فرمان كسى جز اشتر هستيم ؟ على ( ع ) پرسيد فرمان اشتر چيست ؟ اشعث گفت پيوسته مردم را بر ضد يك ديگر تحريك مىكند تا آنچه خدا خواهد انجام پذيرد . على ( ع ) فرمود : گويا قصد داريد كه فقط ابو موسى را بر اين كار بگماريد و ديگرى را نپذيريد ، گفتند آرى ، فرمود هر چه مىخواهيد بكنيد .\r\nگويند ، آنان فرستاده اى پيش ابو موسى كه از شركت در جنگ خوددارى كرده و در ناحيه اى از شام كناره گيرى كرده بود فرستادند . يكى از غلامان پيش او رفت و گفت : مردم صلح كردند . گفت سپاس خداوند جهانيان را . گفت مردم ترا حكم قرار داده‌اند ، ابو موسى انا لله و انا اليه راجعون گفت .\r\nابو موسى حركت كرد و به اردوگاه على ( ع ) آمد و بيشتر مردم به او راضى شدند و او را حكم قرار دادند و پذيرفت .\r\nاحنف بن قيس به على ( ع ) گفت همانا گرفتار مردى كه چون سنگ استوار و زيرك اعراب است شده اى و من ابو موسى را آزموده‌ام كه تيغش بران نيست و كم مايه است و شايسته اين كار نيست ، مردى شايسته اين كار است كه گاه به رقيب خود چنان نزديك شود كه گويى در كف دست او قرار دارد و گاه از\r\n","description":"","footnote":"","page_name":" 236 ","page_number":236},
  {"content":"\r\nاو چنان دور شود كه در جايگاه ستارگان قرار گيرد ، اگر بخواهى مىتوانى من را حكم قرار دهى و گر نه يكى ديگر را و اگر مىگويى كه من از اصحاب رسول خدا ( ص ) نيستم مردى از صحابه پيامبر ( ص ) را برگزين و مرا وزير و مشير او قرار ده ، على ( ع ) فرمود اين مردم به حكميت كسى جز ابو موسى راضى نشده‌اند و خداوند خواسته خود را محقق خواهد فرمود .\r\nگويند ايمن بن خريم اسدى كه از مردم شام بود و در جنگ شركت نكرده بود در اين باره چنين سروده است :\r\n« اگر اين قوم را انديشه اى بود كه بان هدايت مىشدند پس از رضايت به داورى ابن عباس را پيش شما گسيل مىداشتند ( او را داور مىكردند ) . اما پير مردى از يمنىها را پيش شما فرستاده‌اند كه نمىداند پنجها ضرب در ششها چه مىشود » [ 250 
  ] ، گويند معاويه به ايمن بن خريم پيشنهاد كرده بود به شرطى كه با او بيعت كند بخشى از فلسطين را در اختيار او خواهد گذاشت ، ايمن نپذيرفت و اين ابيات را سرود :\r\n« من كسى نيستم كه به خاطر پادشاهى كس ديگرى از قريش مردى را كه نماز مىگزارد بكشم ، براى او پادشاهى و براى من گناه باشد ، به خدا پناه مىبرم از نادانى و بىخردى ، آيا مسلمانى را به ناحق بكشم و در آن صورت تا زنده باشم زندگى من براى من سودى نخواهد داشت » .\r\n\r\nپيمان نامه حكميت :\r\nگويند ، مردم عراق و شام جمع شدند و نويسنده اى را آوردند و گفتند چنين بنويس « بسم الله الرحمن الرحيم ، اين چيزى است كه امير مؤمنان بر آن حكم و موافقت فرموده است » معاويه گفت اگر من اقرار داشته باشم كه او امير مؤمنان است و با او جنگ كنم مرد بدى خواهم بود ، عمرو عاص به نويسنده گفت نام على ( ع ) و نام پدرش را بنويس ، احنف بن قيس گفت اى امير مؤمنان با\r\n\r\n","description":"","footnote":"\r\n250 - ايمن بن خريم روز فتح مكه مسلمان شد ، پدر و عمويش از مسلمانان شركتكننده در جنگ بدرند و او از آنان رواياتى نقل كرده است ، ضمنا ضرب كردن پنج در شش را نمىداند ضرب المثل عربى است ، ر . ك ، ابن اثير - اسد الغابه ص 161 ج 1 ، يعنى آدم بىدست و پايى است . ( م )\r\n","page_name":" 237 ","page_number":237},
  {"content":"\r\nحذف اين عنوان موافقت مفرماى كه بيم دارم اگر آن را نابود و محو فرمايى ديگر هرگز به تو برنگردد و اين تقاضاى آنان را مپذير .\r\nعلى ( ع ) تكبير گفت و فرمود به خدا سوگند چنين موضوعى در زمان پيامبر ( ص ) براى من پيش آمد و منظور آن حضرت موضوع صلحنامه حديبيه بود كه قريش حاضر نشدند براى پيامبر ( ص ) عنوان رسول الله نوشته شود و پيامبر به نويسنده فرمود « محمد بن عبد الله » بنويس .\r\nصلح نامه و پيمان حكميت را چنين نوشتند :\r\n« اين پيمان نامه اى است كه على بن ابى طالب و معاوية بن ابى سفيان و شيعيان ايشان موافقت كردند كه به موجب آن به حكم قرآن و سنت پيامبر ( ص ) راضى باشند ، حكومت على ( ع ) بر مردم عراق از حاضر و غايب آنان مسلم است و حكومت معاويه بر حاضر و غايب اهل شام مسلم است .\r\nما موافقت كرديم كه بانچه قرآن از آغاز تا انجام بان حكم مىكند تسليم باشيم آنچه را قرآن زنده كرده است زنده بداريم و آنچه را كه قرآن از ميان برداشته است از ميان برداريم ، على ( ع ) و معاويه به اين كار متفق و راضى شدند ، على ( ع ) و شيعيان او به عبد الله بن قيس ( ابو موسى اشعرى ) راضى شدند كه داور و ناظر باشد و معاويه و پيروان او به عمرو بن عاص راضى شدند كه داور و ناظر باشد . على ( ع ) و معاويه از عبد الله بن قيس و عمرو عاص عهد و پيمان گرفتند و به خدا و رسول خدا سوگندشان دادند كه قرآن را ملاك حكم خود قرار دهند و از احكام آن و آنچه در آن نوشته مىيابند تجاوز نكنند و آنچه را در كتاب خدا نوشته نيافتند به سنت جامع پيامبر ( ص ) مراجعه كنند و از روى عمد به خلاف آن برنيايند و در جستجوى شبهه نباشند .\r\nابو موسى و عمرو عاص هم از على ( ع ) و معاويه پيمان گرفتند كه بر آنچه آنان بر طبق قرآن و سنت رسول خدا حكم كنند راضى باشند و حق نقض و مخالفت نخواهند داشت ، و ابو موسى و عمرو عاص پس از صدور حكم خود بر جان و مال و فرزندان و زنان و آنچه متعلق بايشان است تا از حق و راستى عدول نكنند در امان خواهند بود ، چه كسى از حكم آنان راضى باشد يا ناراضى ، و امت بر آنچه آنان به حق و طبق حكم قرآن حكم كنند پشتيبان و ياور خواهند بود .\r\n","description":"","footnote":"","page_name":" 238 ","page_number":238},
  {"content":"\r\nاگر يكى از دو داور پيش از صدور حكم بميرد بر ياران و پيروان اوست كه يكى ديگر از مردم عادل و مصلح را با همان شرايط و عهد و پيمان برگزينند ، و اگر يكى از دو امير پيش از صدور حكم درگذشت پيروان او حق دارند و مىتوانند شخصى را بجاى او برگزينند ، در اين باره ميان دو طرف گفتگو و رضايت صورت گرفت ، و به كار بردن سلاح ممنوع شد و آنچه در اين عهدنامه نوشته شد بر هر دو امير و هر دو داور و هر دو گروه واجب شد و خداوند نزديكتر گواه است و او بسنده است براى گواهى ، و اگر مخالفت و سركشى كنند امت از حكم و عهد و پيمان ايشان بيزار خواهد بود ، و مردم نسبت به جان و مال و كسان و فرزندان خود تا پايان مدت در امان خواهند بود و بايد اسلحه را بر زمين بگذارند و راهها ايمن باشد و كسانى از دو گروه كه اكنون غائبند در حكم حاضر محسوب مىشوند .\r\nدو داور بايد جايى كه فاصله آن با مردم عراق و شام يكسان باشد منزل كنند و كسى حق حضور ندارد مگر كسانى كه هر دو داور به حضور آنان رضايت دهند و مدت داورى تا آخر ماه رمضان است و اگر داوران مصلحت ديدند كه در صدور حكم شتاب كنند حق خواهند داشت و اگر بخواهند مىتوانند صدور حكم را تا آخر مدت به تاخير اندازند و اگر تا پايان مدت بانچه در كتاب خدا و سنت پيامبر است حكم نكردند هر دو گروه مىتوانند به حال نخستين و جنگ برگردند و عهد و پيمان خداوند در اين امر بر عهده امت است و آنان همگان بر ضد كسى خواهند بود كه در اين كار مخالفت و ستم كند و انكار ورزد .\r\nاز سوى مردم عراق حسن و حسين ( ع ) دو پسر على ( ع ) و عبد الله بن عباس و عبد الله بن جعفر بن ابى طالب ، و اشعث بن قيس ، و اشتر بن حارث ( مالك اشتر ) و سعيد بن قيس و حصين و طفيل پسران حارث پسر عبد المطلب ، و ابو سعيد بن ربيعه انصارى و عبد الله بن خباب بن ارت و سهل بن حنيف و ابو بشر بن عمر انصارى و عوف بن حارث بن عبد المطلب و يزيد بن عبد الله اسلمى و عقبة بن عامر جهنى و رافع بن خديج انصارى و عمرو بن حمق خزاعى و نعمان بن عجلان انصارى و حجر بن عدى كندى و يزيد بن حجية نكرى و مالك بن كعب همدانى و ربيعة بن شرحبيل و حارث بن مالك و حجر بن يزيد و علبة بن\r\n","description":"","footnote":"","page_name":" 239 ","page_number":239},
  {"content":"\r\nحجيه ، گواه اين عهدنامه‌اند و از سوى مردم شام حبيب بن مسلمه فهرى ، ابو الاعور سلمى ، بسر بن ارطاة قرشى ، معاوية بن خديج كندى ، مخارق بن حارث ، مسلم بن عمرو سكسكى ، عبد الرحمن بن خالد بن وليد ، حمزة بن مالك ، سبيع بن يزيد حضرمى ، عبد الله بن عمرو بن عاص ، علقمة بن يزيد كلبى ، خالد بن حصين سكسكى ، علقمة بن يزيد حضرمى ، يزيد بن ابجر عبسى ، مسروق بن جبله عكى ، بسر بن يزيد حميرى ، عبد الله بن عامر قرشى ، عتبة بن ابى سفيان ، محمد بن ابى سفيان ، محمد بن عمرو بن عاص ، عمار بن احوص كلبى ، مسعدة بن عمرو عتبى ، صباح بن جلهمه حميرى ، عبد الرحمن بن ذو الكلاع ، ثمامة بن حوشب و علقمه بن حكم .\r\nاين عهدنامه روز چهارشنبه سيزده شب باقى مانده از صفر سال سى و هفتم نوشته شد » . [ 251 
  ]\r\n\r\nاختلاف پس از تعيين داوران :\r\nاشعث نامه را گرفت و براى هر دو لشكر خواند و كنار هر پرچمى مىرفت براى مردم هر قبيله آن را مىخواند و چون كنار پرچم قبيله عنزة رسيد كه چهار هزار مرد از ايشان همراه على ( ع ) بودند و نامه را براى ايشان خواند دو برادر كه نامشان جعد و معدان بود گفتند ( لا حكم الا لله ) حكم تنها از آن خداست و سپس بر شامىها حمله كردند و چندان به جنگ ادامه دادند كه هر دو كشته شدند ، و آن دو نخستين كسانى هستند كه اين شعار را دادند ، اشعث پس از آن كنار پرچمهاى قبيله مراد رفت و پيمان را براى ايشان خواند ، صالح بن شقيق كه از برگزيدگان و فضلاى ايشان بود گفت « حكمى جز براى خدا نيست هر چند مشركان را ناخوش آيد .\r\nاشعث كنار پرچمهاى بنى راسب رسيد كه بانگ برداشتند مردان را حق حكميت در دين خدا نيست ، و چون اشعث كنار پرچمهاى بنى تميم رسيد همين سخن را گفتند و عروة بن اديه گفت « آيا در دين خدا مردان را حكم و داور قرار\r\n\r\n","description":"","footnote":"\r\n251 - با توجه باينكه ماه‌هاى قمرى گاه بيست و نه روز و گاه سى روز است تعيين تاريخ روز باينگونه نمىتواند كاملا دقيق باشد . ( م )\r\n","page_name":" 240 ","page_number":240},
  {"content":"\r\nمىدهيد ، پس كشتگان ما كجايند ؟ » و با شمشير خود به اشعث حمله كرد كه ضربه اش خطا كرد و به كفل اسب او برخورد ، اشعث پيش قوم خود برگشت و بزرگان بنى تميم پيش او رفتند و عذرخواهى كردند و او پذيرفت و گذشت كرد .\r\nسليمان بن صرد در حالى كه ضربه شمشيرى بر چهره اش اصابت كرده بود آمد و گفت اى امير مؤمنان كاش ياورانى مىداشتى و اين نامه را نمىنوشتى ، محرز بن خنيس بن ضليع هم برخاست و مقابل على ( ع ) ايستاد و گفت آيا براى بازگشت از اين نامه راهى نيست ؟ به خدا سوگند مىترسم موجب خوارى و زبونى شما شود ، على ( ع ) فرمود آيا پس از اينكه آن را نوشته‌ايم نقض كنيم ؟ نه اين جايز نيست .\r\nسپس على ( ع ) و معاويه اتفاق كردند كه محل حكم كردن داوران در دومة الجندل باشد [ 252 
  ] كه نيمه راه عراق و شام است و على ( ع ) شريح بن هانى را [ 253 
  ] همراه چهار هزار مرد از خواص خود با ابو موسى گسيل فرمود و عبد الله بن عباس را براى پيش نمازى همراهشان كرد .\r\nمعاويه هم ابو اعور سلمى را همراه چهار هزار تن با عمرو عاص روانه كرد .\r\nداوران و همراهانشان از صفين به دومة الجندل رفتند ، على ( ع ) با ياران خود به كوفه برگشت و معاويه به دمشق و منتظر نتيجه ماندند .\r\nهر گاه على ( ع ) براى ابن عباس در موردى چيزى مىنوشت ، ياران ابن عباس جمع مىشدند و مىگفتند امير مؤمنان براى تو چه نوشته است ؟ و او از ايشان پوشيده مىداشت و آنان مىگفتند چرا از ما پوشيده مىدارى و حال آنكه براى تو چنين و چنان نوشته است و آن قدر جستجو مىكردند تا به مضمون نامه آگاه مىشدند و حال آنكه نامه هاى معاويه كه براى عمرو عاص مىرسيد هيچيك از ياران او به سراغش نمىآمد و از او چيزى نمىپرسيد .\r\n\r\n","description":"","footnote":"\r\n252 - دومة الجندل : ناحيه اى در شمال نجد كه در قديم از نواحى شام بوده و امروز در حيطه حكومت عربستان است و نام ديگر آن جوف السرحان است ، ر . ك ، مقاله شيلفر ، دائرة المعارف اسلام ، ص 169 ج 7 ترجمه عربى آن . ( م )\r\n253 - شريح بن هانى : درك محضر مقدس پيامبر نموده و آن حضرت برايش دعا فرموده‌اند از بزرگان اصحاب امير المؤمنين على ( ع ) است در سال 78 هجرى در جهاد با كافران سيستان در يكصد و بيست سالگى كشته شد ، ر . ك ، ابن اثير - اسد الغابه ص 396 ج 2 . ( م )\r\n","page_name":" 241 ","page_number":241},
  {"content":"\r\nگويند ، معاويه به عبد الله بن عمر بن خطاب و به عبد الله بن زبير و به ابو جهم بن حذيفه و به عبد الرحمن عبد يغوث چنين نوشت :\r\nاما بعد جنگ تمام شد و اين دو مرد به دومة الجندل رفتند شما كه از اين جنگ بر كنار بوده‌ايد و در آنچه مردم وارد شده‌اند وارد نشده‌ايد اكنون بياييد پيش آن دو برويد تا خود شاهد باشيد كه آن دو چه مىكنند و السلام .\r\nو چون نامه معاويه بانان رسيد همگى به دومه آمدند و همانجا منتظر ماندند تا داورى آن دو تمام شود ، سعد بن ابى وقاص هم حاضر شد ، مغيرة بن شعبه هم كه مقيم طائف [ 254 
  ] بود و در هيچيك از اين جنگها شركت نداشت حركت كرد و آنجا آمد و منتظر ماند و چون صدور راى طول كشيد از آنجا به دمشق رفت و با معاويه ديدار كرد ، معاويه گفت آنچه را مصلحت مىبينى به من بگو مغيره گفت اگر مىخواستم براى تو رايزنى كنم همراه تو در جنگ شركت مىكردم در عين حال خبر اين دو مرد را به تو مىدهم ، معاويه گفت چيست ؟ .\r\nمغيره گفت من با ابو موسى خلوت كردم كه بدانم نظرش چيست و از او پرسيدم درباره كسانى كه از اين جنگ كناره گرفته و از ترس خونريزى در خانه خود نشسته بودند و چه مىگويى ؟ گفت آنان بهترين مردمند كه پشت ايشان از بار سنگين خون برادرانشان سبك و شكم ايشان از اموال آنان خالى است .\r\nاز پيش ابو موسى بيرون آمدم و نزد عمرو عاص رفتم و به او گفتم اى ابا عبد الله درباره كسانى كه از اين جنگها كناره گرفته‌اند چه مىگويى ؟\r\nگفت آنها بدترين مردمند كه حق را نشناختند و باطل را انكار نكردند .\r\nتصور من اين است كه ابو موسى دوست خود را ( على عليه السلام ) از خلافت خلع مىكند و آن را به كسى كه در جنگ شركت نكرده است واگذار خواهد كرد و خيال مىكنم ميل او به عبد الله بن عمر بن خطاب است ، اما عمرو بن عاص دوست خودت را بهتر مىشناسى و خيال مىكنم در جستجوى خلافت براى خودش يا پسرش عبد الله است ، و چنين خيال مىكنم كه او ترا از\r\n\r\n","description":"","footnote":"\r\n254 - طائف : شهرى در هفتاد و پنج كيلومترى جنوب شرقى مكه واقع در كوههاى سرات بارتفاع / 5000 پا از سطح دريا و خوش آب و هوا و ييلاق مكه است ، ر . ك ، مقاله مفصل لامنس - دائرة المعارف الاسلاميه ص 54 ج 15 ترجمه عربى آن . ( م )\r\n","page_name":" 242 ","page_number":242},
  {"content":"\r\nخودش سزاوارتر براى خلافت نمىداند .\r\nو اين سخنان معاويه را پريشان كرد .\r\n\r\nگفتگوهاى حكمين :\r\nگويند ، عمرو بن عاص در ظاهر نسبت به بزرگداشت و تكريم ابو موسى و مقدم داشتن او در سخن گفتن رعايت مىكرد و به او مىگفت « تو پيش از من بافتخار مصاحبت رسول خدا رسيده اى و سن تو از من بيشتر است » آنگاه براى تبادل نظر جمع شدند ، ابو موسى گفت اى عمرو آيا با آنچه در آن صلاح امت و رضايت خدا باشد موافقى ؟ عمرو گفت آن چيست ؟ ابو موسى گفت عبد الله پسر عمر بن خطاب را حكومت دهيم و او در هيچيك از اين جنگها دخالت نداشته است .\r\nعمرو عاص گفت چرا از معاويه غافلى ؟ ابو موسى گفت معاويه لايق آن نيست و به هيچ وجه شايستگى آن را ندارد .\r\nعمرو عاص گفت آيا نمىدانى و قبول ندارى كه عثمان مظلوم كشته شده است ؟ ابو موسى گفت آرى اين را مىدانم ، عمرو عاص گفت معاويه ولى خون عثمان است خاندان او هم در قريش چنانند كه مىدانى و اگر مردم بگويند چرا معاويه با آنكه سابقه اى در اسلام ندارد به خلافت رسيده است براى تو در اين باره پاسخ و عذر خواهد بود و جواب مىدهى كه من او را ولى عثمان يافتم و خداوند متعال هم در اين باره مىفرمايد .\r\n« هر كس مظلوم كشته شود به تحقيق براى خونخواه او حجتى قرار داديم » [ 255 
  ] در عين حال برادر ام حبيبه همسر رسول خدا ( ص ) هم هست و يكى از اصحاب آن حضرت هم مىباشد . [ 256 
  ] ابو موسى گفت اى عمرو از خدا بترس ، آنچه درباره شرف معاويه مىگويى اگر كسى به شرف خانوادگى سزاوار و شايسته براى خلافت باشد ،\r\n\r\n","description":"","footnote":"\r\n255 - بخشى از آيه 36 سوره هفدهم ( بنى اسرائيل ) .\r\n256 - ام حبيبه دختر ابو سفيان نخست همسر عبيد الله بن جحش پسر عمه حضرت پيامبر بود و با او به حبشه هجرت كرد ، عبيد الله در حبشه مسيحى شد و درگذشت و پيامبر ( ص ) در سال هفتم هجرت با او ازدواج فرمود ، ر . ك ، ابن سعد ، طبقات ، ص 139 بخش اول جلد اول چاپ ادوارد زاخا و بريل 1917 و ترجمه آن به قلم اين بنده . ( م )\r\n","page_name":" 243 ","page_number":243},
  {"content":"\r\nسزاوارترين مردم به خلافت ابرهه پسر صباح است كه از شاهزادگان يمن و پادشاهان تبع است كه بر خاور و باختر زمين پادشاهى كرده‌اند ، وانگهى با بودن على بن ابى طالب ( ع ) چه شرفى براى معاويه باقى مىماند ، و اينكه مىگويى معاويه صاحب خون عثمان است ، عمرو پسر عثمان از او سزاوارتر است ، و اگر پيشنهاد مرا بپذيرى ما ياد و روش عمر بن خطاب را زنده مىكنيم و پسرش عبد الله را كه مردى دانشمند است به خلافت مىرسانيم . عمرو عاص گفت چه چيز مانع تو است كه پسرم عبد الله را با توجه به فضل و صلاح و سابقه او در هجرت و مصاحبتى كه با رسول خدا داشته است به خلافت بگماريم ؟\r\nابو موسى گفت پسرت مرد راستى و درستى است اما تو او را در اين جنگها كشانده اى ، بيا خلافت را براى پاكيزه پسر پاكيزه عبد الله بن عمر قرار دهيم .\r\nعمرو عاص گفت اى ابو موسى براى اين كار فقط مردى شايسته است كه داراى دو دندان باشد با يك دندان بخورد و با ديگرى به ديگران بخوراند .\r\nابو موسى گفت اى عمرو واى بر تو مسلمانان پس از اينكه بر روى يك ديگر شمشيرها كشيده و نيزه ها زده‌اند كارى را به ما واگذارده‌اند نبايد آنان را به فتنه اندازيم .\r\nعمرو عاص گفت راى تو چيست و چه صلاح مىبينى ؟\r\nابو موسى گفت معتقدم كه اين هر دو مرد ، على ( ع ) و معاويه را از خلافت خلع كنيم و آنگاه كار را ميان مسلمانان به شورى واگذاريم تا براى خود هر كه را دوست دارند بگزينند .\r\nعمرو گفت من به اين كار راضى هستم و كارى است كه صلاح مردم در آن است .\r\nگويد ، چون آن دو از يك ديگر جدا شدند ابن عباس پيش ابو موسى آمد و با او خلوت كرد و گفت ، اى ابو موسى واى بر تو كه به خدا سوگند گمان مىكنم عمرو عاص ترا فريب داده است و اگر بر چيزى اتفاق كرده‌ايد قبلا عمرو عاص را وادار كن و مقدم بدار تا راى خود را اعلان كند و سخن بگويد و تو بعد از او سخن\r\n","description":"","footnote":"","page_name":" 244 ","page_number":244},
  {"content":"\r\nبگو كه عمرو مردى فريب كار است و من در امان نيستم كه در موضوعى ظاهرا با تو موافقت كرده باشد و چون تو ميان مردم برخيزى و راى خود را اعلان كنى او مخالف با تو سخن گويد .\r\nابو موسى گفت ما بر كارى موافقت كرده‌ايم كه به خواست خداوند هيچيك از ما با ديگرى مخالفت نخواهد كرد .\r\n\r\nاعلان راى :\r\nفرداى آن روز پيش مردم كه در مسجد بزرگ جمع شده بودند آمدند و ابو موسى به عمرو گفت به منبر برو و سخن بگو . عمرو گفت من پيش از تو كه از من برتر و مسنترى و زودتر از من هجرت كرده اى پيشى نخواهم جست ، ابو موسى نخست به منبر رفت و پس از حمد و ستايش خداوند گفت .\r\n« اى مردم ما به كارى توجه كرديم كه خداوند بان وسيله ميان اين امت الفت ايجاد فرمايد و كارش را اصلاح كند و هيچ چيزى را بهتر از آن نديديم كه اين هر دو مرد را از حكومت خلع كنيم و كار را به شورايى واگذاريم كه مردم براى خود هر كس را شايسته بدانند انتخاب كنند و من على ( ع ) و معاويه را از خلافت خلع كردم ، شما به كار خود روى آوريد و هر كه را دوست داريد بر خود خليفه كنيد » و از منبر فرود آمد آنگاه عمرو عاص به منبر رفت و خداوند را ستايش و نيايش كرد و گفت :\r\n« اين شخص آنچه گفت شنيديد و سالار خود را از خلافت خلع كرد ، همانا من هم سالار او را همانگونه كه او خلع كرد خلع مىكنم و سالار خودم معاويه را بر خلافت مستقر و پايدار مىدارم كه او صاحب خون امير مؤمنان عثمان و خونخواه اوست و سزاوارترين كس به مقام اوست » .\r\nابو موسى به عمرو گفت ترا چه شده است خدايت موفق ندارد كه مكر و بزهكارى كردى و مثل تو « همچون مثل سگ است كه اگر بر او حمله كنى زبانش را بيرون مىآورد و اگر او را به حال خود بگذارى باز هم زبانش را بيرون\r\n","description":"","footnote":"","page_name":" 245 ","page_number":245},
  {"content":"\r\nمىآورد » . [ 257 
  ] عمرو به ابو موسى گفت مثل تو هم چون خرى است كه كتابى چند بر پشت خود حمل كند . [ 258 
  ] در اين هنگام شريح بن هانى به عمرو عاص حمله كرد و بر روى او تازيانه كشيد و مردم آن دو را از يك ديگر جدا كردند ، شريح مىگفته است هرگز از چيزى چندان پشيمان نشدم كه چرا آن روز بجاى تازيانه با شمشير عمرو عاص را نزدم و روزگار آنچه مىخواست كرد .\r\nابو موسى خود را كنار كشيد و بر مركب خود سوار شد و به مكه گريخت ، ابن عباس همواره مىگفت خدا ابو موسى را از رحمت خود دور بداراد كه او را متنبه كردم و متنبه نشد و او را برحذر داشتم و توجه نكرد ، ابو موسى هم مىگفته است ابن عباس مرا از مكر و فريب عمرو عاص برحذر داشت ولى من به عمرو اطمينان كردم و هرگز گمان نمىكردم كه او چيزى را بر خير مسلمانان ترجيح دهد .\r\n\r\nبيعت شامىها با معاوية :\r\nپس از اعلان راى عمرو عاص و مردم شام كه همراهش بودند پيش معاويه برگشتند و بر او سلام و درود خلافت گفتند .\r\nابن عباس و شريح بن هانى و كسانى كه همراه آن دو بودند به حضور على ( ع ) آمدند و اين خبر را به اطلاع ايشان رساندند ، سعيد بن قيس همدانى برخاست و گفت به خدا سوگند اگر در راه هدايت متحد و هماهنگ مىشديم بر بصيرت ما چيزى بيشتر از آنچه هم اكنون در آن هستيم نمىافزود ، و ديگر مردم هم سخنانى اين چنين گفتند :\r\n\r\nفتنه خوارج :\r\nگويند ، چون خبر راى حكمين به اطلاع مردم عراق رسيد خوارج به ديدار يك ديگر رفتند و وعده نهادند كه پيش عبد الله بن وهب راسبى جمع شوند ، بزرگان و\r\n\r\n","description":"","footnote":"\r\n257 - بخشى از آيه 175 سوره هفتم ، اعراف .\r\n258 - بخشى از آيه 6 سوره شصت و دوم ، جمعه\r\n","page_name":" 246 ","page_number":246},
  {"content":"\r\nپارسايان خوارج پيش او جمع شدند و نخستين كس كه سخن گفت عبد الله بن وهب بود كه پس از ستايش و نيايش خداوند چنين گفت .\r\n« اى برادرانم ، همانا متاع دنيا اندك و بىارزش است و جدايى آن نزديك است همراه يك ديگر خروج كنيم و با اين داورى و حكميت مخالفت ورزيم كه هيچكس را جز خداوند حق حكميت نيست و بدرستى كه خداوند همراه كسانى است كه تقوى پيشه سازند و نيكو كار باشند » .\r\nپس از او حمزة بن سيار [ 259 
  ] سخن گفت و چنين اظهار داشت « راى درست همين است كه تصميم گرفته‌ايد و طريق حق در همين است كه گفتيد ولى بايد فرماندهى خود را به مردى واگذاريد كه از فرمانده و پيشوا و داشتن پرچمى كه زير آن جمع شويد و به سوى آن بازگرديد چاره نيست » .\r\nفرماندهى را به يزيد بن حصين كه از پارسايان ايشان بود پيشنهاد كردند ولى او آن را نپذيرفت ، به ابن ابى [ 260 
  ] اوفى عبسى پيشنهاد كردند او هم نپذيرفت ، سپس فرماندهى را به عبد الله بن وهب راسبى پيشنهاد كردند او گفت ، بياوريد و به خدا سوگند آن را براى رغبت به دنيا يا فرار از مرگ نمىپذيرم بلكه فقط براى اميد زيادى كه به ثواب فراوان آن دارم مىپذيرم .\r\nعبد الله دست دراز كرد و خوارج برخاستند و با او بيعت كردند .\r\nآنگاه برخاست و ضمن ستايش خدا و درود بر پيامبر ( ص ) چنين گفت :\r\nهمانا خداوند از ما عهد و پيمان گرفته است كه امر به معروف و نهى از منكر كنيم و معتقد به حق باشيم و آن را بگوييم و در راه حق جهاد كنيم و « كسانى كه از راه خدا گمراه شوند براى آنان عذابى شديد است » [ 261 
  ] و خداوند متعال فرموده است « و هر آن كس بانچه خدا فروفرستاده است حكم نكند ، آنان تبهكارانند » [ 262 
  ] و گواهى مىدهم كه صاحبان دعوت ما و فرماندهان ما با اينكه هم\r\n\r\n","description":"","footnote":"\r\n259 - نام پدر اين مرد در طبرى ( ص 2596 ترجمه آقاى پاينده ) و در نهاية الارب نويرى ص 166 ج 20 سنان آمده است . ( م )\r\n260 - نام اين شخص در صفحه بعد به صورت شريح آمده است . ( م )\r\n261 - آيه بيست و ششم سوره 36 ، ص . ( م )\r\n262 - بخشى از آيه 47 سوره پنجم -\r\n","page_name":" 247 ","page_number":247},
  {"content":"\r\nكيش و از مردم دين ما بودند از هواى نفس پيروى كردند و فرمان قرآن را كنار انداختند و در حكم خود ستم كردند و پيكار با ايشان حق است و سوگند به كسى كه همگان روى به او مىآورند و چشمها در برابر او فروتنى و خشوع مىكنند كه اگر براى جنگ با ايشان ياورى پيدا نكنم تنهايى با آنان جنگ خواهم كرد تا خداى خود را در حالى كه شهيد باشم ديدار كنم .\r\nو چون عبد الله بن سخبر [ 263 
  ] كه از پارسايان و دراعه پوشان ايشان بود اين سخنان را شنيد گريست و چنين گفت « خداوند لعنت كند مردى را كه پاره و جدا كردن استخوان و گوشت و رگ و پى او آسانتر از معصيت خداوند نباشد به هنگامى كه مىخواهد مورد خشم و غضب خداوند قرار گيرد و شما اى برادران با اين كار رضاى خداوند را مىخواهيد ، با دشمنى نسبت به كسانى كه از فرمان خداوند سركشى كرده‌اند به خداوند نزديك شويد و براى جنگ با ايشان خروج كنيد و چهره هاى ايشان را با شمشير بزنيد تا خدا را اطاعت كنند و خداوند به شما پاداش اشخاص مطيعى را كه براى جلب رضايت او عمل مىكنند و حقوق الهى را حفظ مىكنند بدهد اگر پيروز شويد پيروزى و غنيمت است و اگر مغلوب شويد چه چيزى برتر از رفتن بسوى رضوان و بهشت خداوند است » . و در آن روز پس از اين سخنان پراكنده شدند .\r\nفرداى آن روز عبد الله بن وهب همراه تنى چند از ياران خود به خانه شريح بن ابى اوفى عبسى كه از بزرگان خوارج بود رفت و ضمن ستايش و نيايش خداوند گفت اين دو داور بانچه خداوند فروفرستاده است حكم نكردند و برادران ما هم چون به حكم آن دو راضى شدند كافر شدند و حكميت مردم را در دين پذيرفتند و ما در حال بيرون رفتن از ميان ايشانيم و سپاس خدا را كه ما از ميان اين مردم بر حق هستيم .\r\nشريح گفت ياران خود را از خروج خود آگاه كن و در پناه بركت خداوند ما را همراه خود ببر تا در مداين فرود آييم و براى برادران بصره خود پيام دهيم كه پيش ما آيند و با ما متحد و همدست باشند . يزيد بن حصين طايى گفت اگر شما همگان با هم بيرون رويد به\r\n\r\n","description":"","footnote":"\r\n263 - اين نام به صورت شخير هم ضبط شده است . ( م )\r\n","page_name":" 248 ","page_number":248},
  {"content":"\r\nتعقيب شما مىپردازند بلكه بايد يك يك و پوشيده بيرون رويد ، در مداين هم كسانى هستند كه از آن شهر دفاع خواهند كرد ، قرار بگذاريد كه كنار پل نهروان جمع شويد و همانجا بمانيد و به برادران اهل بصره خود هم بنويسيد كه كنار همان پل جمع شوند . گفتند راى درست همين است و بر آن اتفاق كردند و همه ياران خود را خبر كردند و آماده شدند كه هر يك تنها بيرون روند و براى خوارج بصره همچنين نوشتند .\r\n« بسم الله الرحمن الرحيم ، از عبد الله بن وهب و يزيد بن حصين و حرقوص بن زهير و شريح بن ابى اوفى به هر كس از مؤمنان و مسلمانان بصره كه اين نامه ما بدست ايشان برسد ، درود بر شما ما خداوندى را كه خدايى جز او نيست ستايش مىكنيم خداوندى كه محبوبترين بندگان خود را براى خود كسانى را قرار داده است كه به كتاب او بيشتر عمل كنند و در راه حق و اطاعت از آن پايدارتر باشد و از همه براى رضايت او بيشتر جهاد كند . همانا اصحاب ما كسانى را در فرمان خدا داور ساختند كه به غير آنچه كتاب خدا و سنت پيامبر بود حكم كردند و به اين جهت كافر شدند و از راه راست منحرف گشتند ما و ايشان از يك ديگر جدا شديم و عهد و پيمان بر يكسو نهاديم كه خداوند خيانتكاران را دوست نمىدارد و ما كنار پل نهروان جمع شده‌ايم شما هم به ما ملحق شويد كه خدايتان رحمت كناد و بتوانيد بهره خود را از ثواب و پاداش الهى بگيريد و امر به معروف و نهى از منكر كنيد و اين نامه ما بسوى شما همراه يكى از برادران متدين و امين شماست از هر چه مىخواهيد از او بپرسيد و راى و نظر خود را براى ما بنويسيد و السلام » .\r\nو نامه خود را همراه عبد الله بن سعد عبسى فرستادند و او خود را به بصره رساند و نامه را به ياران خود داد ، آنان جمع شدند و آن نامه را خواندند و در پاسخ براى ايشان نوشتند كه به زودى بانان خواهند پيوست .\r\nآنگاه خوارج كوفه به صورت يك تنه يا دو تن و سه تن با يك ديگر بيرون شدند ، يزيد بن حصين طايى هم سوار بر استرى بيرون شد و اسبى هم يدك مىكشيد و اين آيه را تلاوت مىكرد « از آن شهر ترسان و در حالى كه مراقبت مىكرد بيرون آمد و گفت پروردگارا مرا از گروه ستمكاران نجات بده و چون به\r\n","description":"","footnote":"","page_name":" 249 ","page_number":249},
  {"content":"\r\nجانب مداين روى كرد گفت شايد پروردگارم مرا به راه راست هدايت فرمايد » . [ 264 
  ] او به راه خود ادامه داد تا به موضع « سيب » [ 265 
  ] رسيد . آنجا گروه زيادى از يارانش بر او گرد آمدند كه از جمله ايشان زيد بن عدى بن حاتم بود ، عدى در جستجو و تعقيب پسرش بيرون آمد تا به مداين رسيد و به پسر خود دسترسى نيافت ، عدى پيش سعد بن مسعود ثقفى كه فرماندار على ( ع ) در مداين بود آمد ، سعد مواظب خود بود و خوارج هم از او دورى كردند . عبد الله بن وهب راسبى هم در دل شب از كوفه بيرون رفت و همه يارانش به او پيوستند و گروه بسيارى شدند و راه انبار را [ 266 
  ] پيش گرفتند و از كنار فرات عبور مىكردند تا آنكه در منطقه دير عاقول [ 267 
  ] از فرات گذشتند و با عدى بن حاتم كه به كوفه برمىگشت روياروى شدند ، عبد الله مىخواست او را بگيرد عمرو بن مالك نبهانى و بشير بن يزيد بولانى كه از سران خوارج بودند او را از اين كار منع كردند .\r\nسعد بن مسعود ثقفى برادرزاده خود مختار بن ابى عبيد را بر مداين به جانشينى خود گماشت و در تعقيب عبد الله بن وهب بيرون آمد و هنگام غروب آفتاب با او و يارانش در منطقه كرخ بغداد برخورد كرد ، سعد همراه پانصد سوار بود و خوارج سى تن بودند ، ساعتى به يك ديگر تيراندازى كردند ، ياران سعد به او گفتند اى امير از جنگ با اين گروه چه مىخواهى و حال آنكه در اين باره دستورى براى تو نرسيده است ؟ رهايشان كن و براى امير مؤمنان بنويس و او را از كار ايشان آگاه كن ، سعد برگشت و آنان را رها كرد .\r\nعبد الله بن وهب خود را به بغداد رساند و از دهقانان آن خواست تا وسايل عبور ايشان را فراهم كنند و اين پيش از آن بود كه بغداد ساخته شده باشد ، آنان وسايل را براى خوارج فراهم آوردند و عبد الله بن وهب از آنجا گذشت و به سرزمين\r\n\r\n","description":"","footnote":"\r\n264 - آيه 20 از سوره بيست و هشتم ، قصص .\r\n265 - سيب ، اصلا به معنى مجراى آب و جوى است و نام چند جاست ، در كوفه و بصره و خوارزم ، ر . ك ، ياقوت ، معجم البلدان - ص 190 ج 5 چاپ مصر . ( م )\r\n266 - انبار : شهرى بر ساحل چپ فرات در شمال شرقى عراق و دوازده فرسنگى بغداد ، ر . ك ، مقاله سترك در دائرة المعارف الاسلاميه ص 3 ج 3 . ( م )\r\n267 - دير عاقول : در ساحل دجله فاصله آن تا بغداد پانزده فرسنگ است ، ر . كياقوت ، معجم البلدان ص 154 ج 4 چاپ مصر . ( م )\r\n","page_name":" 250 ","page_number":250},
  {"content":"\r\nجوخى رفت و از آنجا هم به ياران خود كه در نهروان [ 268 
  ] بودند پيوست ، كسانى از مردم بصره هم كه با آنان هم عقيده بودند بايشان پيوستند ، بصريها پانصد مرد بودند .\r\n\r\nجنگ خوارج :\r\nدر آن هنگام عبد الله بن عباس حاكم بصره بود و چون خبر خروج خوارج بصره را شنيد ابو الاسود ديلى را [ 269 
  ] همراه هزار سوار به تعقيب ايشان فرستاد و او در محل پل شوشتر بانان رسيد ، شب فرارسيد و خوارج از چنگ او گريختند ، خوارج بصره در طول راه هر كس را كه مىديدند به او مىگفتند درباره حكمين چه مىگويى ؟ اگر از آن دو تبرى مىجست رهايش مىكردند و گر نه او را مىكشتند ، و همچنان به راه خود ادامه دادند و چون كنار دجله رسيدند در ناحيه صريفين [ 270 
  ] از دجله گذشتند و خود را به نهروان رساندند .\r\nعلى ( ع ) براى ايشان چنين نوشت .\r\n« بسم الله الرحمن الرحيم ، از بنده خدا على امير مؤمنان به عبد الله بن وهب راسبى و يزيد بن حصين و كسانى كه نزد ايشانند ، سلام بر شما ، همانا دو مردى كه به داورى آنان رضايت داده بوديم با كتاب خدا مخالفت كردند و بدون راهنمايى از سوى خداوند از هواى نفس خود پيروى كردند و چون به سنت پيامبر ( ص ) و به حكم قرآن عمل نكردند ما از حكم آنان تبرى جستيم و ما همچنان بر حال اول خود هستيم ، خدايتان رحمت كناد پيش من آييد كه ما براى جنگ با دشمن خود و دشمن شما حركت مىكنيم تا آن كه خداوند ميان ما و ايشان حكم فرمايد كه او بهترين حكمكنندگان است » .\r\nچون نامه على ( ع ) بايشان رسيد براى آن حضرت چنين نوشتند .\r\n« اما بعد تو براى خداوند خشمگين نشدى بلكه براى خودت خشمگين شدى اكنون اگر خودت گواهى دهى كه در ارجاع كار به داوران كافر شده اى و\r\n\r\n","description":"","footnote":"\r\n268 - شهرى در چهار فرسنگى بغداد و دجله است ، ر . ك ، ص 345 ترجمه تقويم البلدان ( م ) .\r\n269 - ظالم بن عمرو دئلى و به تلفظ برخى از اعراب ديلى كه بيشتر به كنيه اش ( ابو الاسود ) معروف است ، در سال 69 هجرى در طاعون بصره درگذشت ، ر . ك ، مقاله فوك در دانشنامه ايران و اسلام ص 940 . ( م )\r\n270 - نام دو دهكده از دهكده هاى بزرگ عراق است ر . ك ، معجم البلدان ص 352 ج 5 چاپ مصر . ( م )\r\n","page_name":" 251 ","page_number":251},
  {"content":"\r\nبار ديگر به ايمان و توبه گراييده اى ما درباره خواسته تو كه بازگشت به سوى تو است بررسى خواهيم كرد و اگر نه به تو هم اعلان جنگ مىدهيم و خداوند كيد خائنان را راهنمايى نمىفرمايد » .\r\nچون على ( ع ) نامه آنان را خواند از ايشان نااميد شد و چنين مصلحت دانست كه آنها را به حال خودشان واگذارد و براى از سر گرفتن جنگ با معاويه به شام برود . و با مردم حركت كرد و در نخيلة اردو زد و به ياران خود فرمود آماده براى حركت به شام باشيد و من براى همه برادران شما نوشته‌ام كه پيش شما بيايند و چون برسند به خواست خداوند حركت خواهيم كرد .\r\nعلى ( ع ) به تمام فرمانداران خود نوشت كه جانشينان خود را بر ولايت خود بگمارند و پيش او بيايند براى عبد الله بن عباس هم كه فرماندار بصره بود نوشت « اما بعد ما در نخيله اردو زده‌ايم و تصميم گرفته‌ايم به جنگ دشمن خود سوى مردم شام برويم چون اين نامه بدست تو رسيد همراه كسانى كه پيش تو هستند نزد ما بيا و السلام » .\r\nعبد الله بن عباس همراه شجاعان و سواركاران بصره كه حدود هفت هزار مرد بودند به حضور على ( ع ) آمد و چون آماده حركت شد اخبار دردآورى از خوارج رسيد كه عبد الله بن خباب و همسرش را در راه ديده و از آن دو پرسيده‌اند آيا شما به حكمين راضى هستيد و چون گفته‌اند آرى هر دو را كشته‌اند ، همچنين زن ديگرى بنام ام سنان صيداوى را كشته‌اند و در راهها جلو مردم را مىگيرند و آنان را مىكشند ، چون اين اخبار به على ( ع ) رسيد حارث بن مره فقعسى [ 271 
  ] را فرستاد كه خبر ايشان را بياورد ، خوارج او را گرفتند و كشتند .\r\nو چون اين خبر به مردم رسيد پيش على ( ع ) آمدند و گفتند اى امير مؤمنان آيا اينان را به گمراهى خودشان وامىگذارى و مىروى ؟ و آنان همچنان بر روى زمين تباهى بارآورند و راه مردم را با شمشير ببندند ؟ با مردم به سوى ايشان برو و آنان را به بازگشت به اطاعت و پيروى از جماعت دعوت كن اگر توبه كردند و پذيرفتند كه خداوند توبه كنندگان را دوست مىدارد و اگر نپذيرفتند بانان اعلان جنگ كن و چون امت را از ايشان آسوده ساختى به شام برو .\r\n\r\n","description":"","footnote":"\r\n271 - منسوب به فقعس كه نام پدر يكى از قبايل عرب است ، ر . ك ، ابن دريد ، جمهرة ، ص 343 ج 3 . ( م )\r\n","page_name":" 252 ","page_number":252},
  {"content":"\r\nعلى ( ع ) ميان مردم فرمان كوچ داد و حركت كرد و به نهروان آمد و در يك فرسنگى ايشان اردو زد و قيس بن سعد بن عباده و ابو ايوب انصارى را پيش آنان فرستاد ، آن دو نزد ايشان آمدند و گفتند اى بندگان خدا همانا شما مرتكب گناه بزرگى شده‌ايد كه متعرض مردم شده‌ايد و آنان را كشته‌ايد و ديگر آنكه در مورد ما گواهى به شرك مىدهيد و حال آنكه شرك گناهى بزرگ است ، عبد الله بن سخبر بان دو گفت از ما دور شويد كه حق براى ما چون صبح روشن شده است و ما از شما پيروى نمىكنيم و بسوى شما برنمىگرديم مگر اينكه كسى همچون عمر بن خطاب براى ما بياوريد ، قيس بن سعد گفت ما در ميان خود كسى را كه آنچنان باشد جز على بن ابى طالب ( ع ) نمىشناسيم آيا شما ميان خود كسى را آنچنان مىشناسيد ؟ گفتند نه ، قيس گفت پس شما را به خداوند سوگند مىدهم كه جانهاى خود را هلاك مسازيد كه من مىبينم فتنه در دلهاى شما راه يافته است . [ 272 
  ] .\r\nسپس ابو ايوب هم همچنان سخن گفت كه گفتند اى ابو ايوب بر فرض كه امروز با شما بيعت كنيم فردا كس ديگرى را داور و حاكم مىسازيد ، ابو ايوب گفت شما را به خداوند سوگند مىدهيم كه از ترس آينده اكنون فتنه را جلو نيندازيد .\r\nگفتند از ما دور شويد كه ما به شما اعلان جنگ داده‌ايم و پيمان شما را بريده‌ايم ، آن دو پيش على ( ع ) برگشتند و او را آگاه كردند ، امير المؤمنين هماندم حركت كرد و چنان به خوارج نزديك شد كه سخن او را مىشنيدند و با صداى بلند چنين فرمود .\r\n« اى گروهى كه آنان را لجاجت برانگيخته و هواى نفس آنان را از حق بازداشته است و در نتيجه در اشتباه و خطا افتاده‌اند ، من به شما اندرز و بيم مىدهم كه در گمراهى خود پافشارى مكنيد و بدون هيچ دليل و برهانى از سوى خداوند كشته مشويد ، مگر نمىدانيد كه من به اين دو داور شرط كردم كه بايد طبق قرآن حكم كنند ؟ و قبلا به شما نگفتم كه طرح موضوع حكميت از سوى\r\n\r\n","description":"","footnote":"\r\n272 - با توجه به سوابقى كه ميان عمر و سعد بن عباده و قيس و عبد الله بن عمر بوده است بعيد است كه اين سخن خوارج از روى اعتقاد به عمر باشد بلكه براى خشمگين ساختن قيس چنين گفته‌اند و او جواب مناسب داده است . ( م )\r\n","page_name":" 253 ","page_number":253},
  {"content":"\r\nشاميان مكر و حيله است و چون شما چيزى جز حكميت را نپذيرفتيد با آنان شرط كردم كه بايد آنچه را قرآن زنده كرده است زنده كنند و آنچه را قرآن از ميان برداشته است از ميان بردارند ، آنان با كتاب خدا مخالفت كردند و سنت پيامبر را ناديده گرفتند و به هواى دل خود عمل كردند و ما حكم آنان را دور انداختيم و ما بر همان حال نخستين خود هستيم ، در اين سرگردانى به كجا مىرويد و از كجا آمده‌ايد ؟ » .\r\nگفتند ما هنگامى كه به برگزيدن داوران رضايت داديم كافر شديم و اكنون از آن گناه بسوى خدا توبه كرديم ، اگر تو هم همانگونه كه ما توبه كرديم توبه كنى ما همراه تو خواهيم بود و گر نه ما به شما اعلان جنگ مىدهيم .\r\nعلى ( ع ) فرمود مىگوييد خودم گواهى كفر خودم را بدهم ؟ در آن صورت گمراهم و از هدايتشدگان نيستم .\r\nآنگاه فرمود مردى از شما كه مورد رضا و اعتمادتان باشد پيش من آيد و او و من گفتگو كنيم و اگر حجت بر من تمام شد براى شما اقرار به گناه و در پيشگاه خداوند توبه مىكنم و اگر حجت بر شما تمام شد از كسى كه بازگشت شما بسوى اوست بترسيد .\r\nخوارج به عبد الله بن كواء كه از بزرگان ايشان بود گفتند پيش او برو و محاجه كن ابن كواء نزد آن حضرت آمد و على ( ع ) خطاب به خوارج فرمود آيا به اين راضى هستيد ؟ گفتند آرى ، فرمود خدايا گواه باش و تو بسنده تر گواهى .\r\nعلى ( ع ) فرمود اى پسر كواء پس از اينكه به حكومت من بر خود راضى شديد و همراه من جنگ كرديد و فرمانبردار بوديد چه چيز شما را بر من خشمگين ساخته است ؟ چرا روز جنگ جمل از من بيزارى نجستيد ؟\r\nابن كواء گفت در آنجا موضوع حكميت مطرح نبود ، على ( ع ) فرمود اى پسر كواء آيا من هدايت شده ترم يا رسول خدا ( ص ) ؟ ابن كواء گفت حتما رسول خدا ، على فرمود اين گفتار خداوند عز و جل را نشنيده اى كه مىفرمايد .\r\n« پس بگو بياييد پسران ما و پسران شما و زنان ما و زنان شما و خود ما و خود شما را فراخوانيم و مباهله كنيم » [ 273 
  ] آيا خداوند ترديدى داشت كه مسيحيان\r\n\r\n","description":"","footnote":"\r\n273 - بخشى از آيه 54 سوره سوم آل عمران . ( م )\r\n","page_name":" 254 ","page_number":254},
  {"content":"\r\nدروغ مىگويند ؟ ابن كواء گفت اين احتجاجى بر ضد آنان بود و حال آنكه تو درباره خودت هنگامى كه به داورى داوران راضى شدى شك و ترديد كردى و در اين صورت ما سزاوارتر به شك كردن درباره تو خواهيم بود .\r\nعلى ( ع ) فرمود همچنين خداوند متعال مىفرمايد « كتابى از پيشگاه خداوند آوريد كه رهنمونتر از آن دو باشد تا از آن پيروى كنم » [ 274 
  ] ابن كواء گفت اين هم احتجاجى از خداوند عليه ايشان است .\r\nعلى ( ع ) همچنان با ابن كواء با سخنانى نظير همين آيات احتجاج مىفرمود تا آنكه ابن كواء گفت در آنچه مىگويى راستگويى ولى هنگامى كه حكميت آن دو داور را پذيرفتى كافر شدى .\r\nعلى ( ع ) گفت اى ابن كواء واى بر تو من فقط ابو موسى را به حكميت گماشتم و عمرو را معاويه بر آن كار گماشت ، ابن كواء گفت ابو موسى كافر بوده است ، على ( ع ) فرمود واى بر تو چه وقتى او كافر بود آيا هنگامى كه من او را فرستادم يا پس از اينكه راى داد ؟ گفت وقتى راى داد .\r\nعلى ( ع ) فرمود بنا بر اين اعتقاد دارى كه من او را مسلمان فرستادم و به قول تو پس از اينكه او را فرستادم كافر شد ، اگر رسول خدا ( ص ) مردى از مسلمانان را پيش گروهى از كفار مىفرستاد كه آنان را به خداوند دعوت كند و او آنان را به غير خداوند فرامىخواند آيا بر رسول خدا ( ص ) گناهى متوجه بود ؟\r\nگفت نه ، فرمود پس واى بر تو بر فرض كه ابو موسى گمراه شده باشد بر من چه گناهى است ؟ و آيا براى شما رواست كه به بهانه گمراهى ابو موسى شمشير بر دوش نهيد و متعرض مردم شويد ؟\r\nچون بزرگان خوارج اين گفتگو را شنيدند به ابن كواء گفتند برگرد و گفتگو با اين مرد را رها كن .\r\nعلى ( ع ) پيش ياران خود برگشت و آن گروه همچنان بر گمراهى خود پافشارى كردند . على ( ع ) دستور داد ميان مردم ندا دهند كه آماده شوند و ساز و برگ\r\n\r\n","description":"","footnote":"\r\n274 - بخشى از آيه 50 سوره بيست و هشتم ، قصص . ( م )\r\n","page_name":" 255 ","page_number":255},
  {"content":"\r\nجنگ بگيرند ، و لشكرهاى خود را آرايش داد ، حجر بن عدى را بر پهلوى راست و شبث بن ربعى را بر پهلوى چپ و ابو ايوب انصارى را به فرماندهى سواران و ابو قتاده را به فرماندهى پيادگان گماشت .\r\nخوارج هم آماده جنگ شدند يزيد بن حصين را بر پهلوى راست و شريح بن ابى اوفى را كه از پارسايان ايشان بود بر پهلوى چپ و حرقوص بن زهير را بر پيادگان و عبد الله بن وهب را بر تمام سواران گماشتند .\r\nعلى ( ع ) درفشى برافراشت و دو هزار مرد را زير آن جاى داد و به صداى بلند فرمود هر كس به اين درفش پناه ببرد در امان است .\r\nآنگاه دو سپاه روياروى ايستادند ، در اين هنگام فروة بن نوفل اشجعى كه از سران خوارج بود به ياران خود گفت ، اى قوم به خدا سوگند نمىدانيم چرا با على ( ع ) جنگ مىكنيم و ما را در جنگ با او دليل و حجتى نيست ، اى قوم بياييد برگرديم تا آنكه براى ما روشن شود كه بايد با او جنگ يا از او پيروى كرد .\r\nفروة ياران خود را رها كرد و همراه پانصد مرد از صحنه جنگ بيرون رفت و خود را به بند نيجين [ 275 
  ] رساند ، گروهى از خوارج هم خود را به كوفه رساندند و هزار مرد هم به زير پرچم پناه بردند و امان خواستند و با اين گونه فقط كمتر از چهار هزار نفر با عبد الله بن وهب باقى ماندند .\r\nعلى ( ع ) به ياران خود فرمود شما جنگ را با آنان شروع مكنيد تا آنان جنگ را آغاز كنند ، خوارج فرياد برآوردند كه « حكم فقط از آن خداست هر چند مشركان را ناخوش آيد » و همگان يكباره بر ياران على ( ع ) حمله كردند از شدت حمله ايشان سواران لشكر على ( ع ) پايدارى نكردند و خوارج به دو گروه تقسيم شدند گروهى آهنگ پهلوى راست و گروه ديگر آهنگ پهلوى چپ كردند .\r\nدر اين هنگام ياران على ( ع ) بانان حمله كردند ، قيس بن معاويه برجمى كه از ياران على ( ع ) بود به شريح بن ابى اوفى حمله كرد و با شمشير ساق پاى او زد و آن را قطع كرد ، شريح با يك پا شروع به جنگ كرد و مىگفت شتر نر با پاى بسته از ماده شتر خود حمايت مىكند ، قيس بن سعد به او حمله كرد و او را كشت و تمام خوارج يك جا كشته شدند .\r\n\r\n","description":"","footnote":"\r\n275 - شهرى كنار نهروان در ناحيه كوهستانى و از اعمال بغداد است .\r\n","page_name":" 256 ","page_number":256},
  {"content":"\r\nعلى ( ع ) فرمان داد هر يك از ايشان را كه رمقى در بدن داشت به افراد قبيله اش بسپارند و دستور داد آنچه ابزار جنگ و مركوبى كه در جنگ از آن استفاده كرده‌اند در اردوگاه است تصرف كنند و آنها را ميان ياران خود تقسيم كرد و ديگر اموال خوارج را به وارثان ايشان مسترد فرمود .\r\nو چون على ( ع ) مىخواست از نهروان برگردد ميان ياران خود بپاخاست و چنين فرمود .\r\n« اى مردم خداوند شما را بر خوارج ( مارقان ) پيروزى داد و هم اكنون بدون درنگ آماده براى جنگ با قاسطان ( اهل شام ) شويد » .\r\nگروهى از ياران آن حضرت كه اشعث بن قيس هم ميان ايشان بود برخاستند و گفتند اى امير مؤمنان تيرهاى ما تمام شده است و شمشيرهاى ما كند شده است و سر نيزه هاى ما كند و خراب شده است ما را به شهر خودمان برگردان كه با بهترين ساز و برگ و ابزار جنگ آماده شويم .\r\nامير المؤمنين همراه مردم از نهروان حركت كرد و به نخيلة آمد و همانجا را اردوگاه كرد و چند روزى آنجا ماندند و در اين مدت بيشتر مردم به كوفه برگشتند و همراه آن حضرت در اردوگاه بيش از حدود هزار مرد از سران و سرشناسان باقى نماند .\r\nچون على ( ع ) چنين ديد وارد كوفه شد و همانجا ماند ، فروة بن نوفل خارجى با همراهان خود به منطقه حلوان رفت و شروع به گرفتن خراج و تقسيم آن ميان ياران خود كرد .\r\n\r\nسرانجام كار على بن ابى طالب ( ع ) :\r\nگويند ، چون على ( ع ) سستى و سنگينى مردم كوفه را در حركت براى جنگ با شامىها ملاحظه فرمود و از ورود سواران معاويه به انبار و كشتن افراد پادگان مستقر در آنجا و غارت كردن ايشان انبار را آگاه شد نامه اى نوشت و آن را به مردى سپرد و دستور داد روز جمعه هنگامى كه مردم از نماز جمعه فارغ شوند\r\n","description":"","footnote":"","page_name":" 257 ","page_number":257},
  {"content":"\r\nآن را براى ايشان بخواند و متن آن نامه چنين است . [ 276 
  ] « بسم الله الرحمن الرحيم ، از بنده خدا على امير مؤمنان به شيعيان او از اهل كوفه ، سلام بر شما باد ، اما بعد ، همانا كه جهاد درى از درهاى بهشت است ، هر كس آن را ترك كند خداوند لباس خوارى و زبونى بر او مىپوشاند و او را كوچك و گرفتار خوارى مىسازد ، من شب و روز و آشكارا و نهان شما را به جهاد با اين گروه فراخواندم و به شما گفتم پيش از آنكه آنان به شما حمله آوردند شما با آنان پيكار كنيد و هر قومى كه ميان خانه خود گرفتار هجوم دشمن شود خوار و زبون مىگردد و دشمن نسبت به او جرأت و جسارت پيدا مىكند ، اينك اين مرد عامرى وارد انبار شده است و پسر حسان بكرى را كشته است و پادگانها و سربازان شما را از جاى خود رانده است و گروهى از مردان نيكوكارتان را كشته است ، به من خبر رسيده است كه آنان به خانه زنى مسلمان و زن ديگر غير مسلمانى كه در پناه مسلمانان بوده است رفته‌اند و خلخال از پا و گردنبند از گردنش ربوده‌اند و آنان با غنيمت بسيار برگشته‌اند و هيچ مردى از شما هيچ سخنى نگفته است و حال آنكه اگر كسى از اندوه اين حادثه بميرد نه تنها در نظر من قابل سرزنش نيست بلكه سزاوار است ، شگفتا از كارى كه دلها را مىميراند و غم و اندوه را فراوان و شعله ور مىسازد و آن قوم با آنكه بر باطلند اتفاق و هماهنگى دارند و شما از حق خود پراكنده‌ايد ، از رحمت خدا بدور مانيد ، هدف تير دشمن قرار گرفتيد و به شما تير زده مىشود و شما تير نمىاندازيد و از شما غارت مىبرند و شما غارت و حمله نمىكنيد ، خداوند را عاصى شدند و شما راضى شديد . چون در زمستان به شما گفتم حركت كنيد گفتيد در اين سرماى سخت چگونه حركت كنيم و چون در تابستان گفتم گفتيد باشد تا گرماى سوزان سپرى شود و همه بهانه گريز از مرگ است ، شما كه از سرما و گرما گريزانيد به خدا سوگند از شمشير گريزانتريد و سوگند به او كه جان من در دست اوست شما از\r\n\r\n","description":"","footnote":"\r\n276 - اين خطبه كه در نهج البلاغه خطبه بيست و هفتم است ( ص 74 ج 2 شرح نهج البلاغه ابن ابى الحديد چاپ محمد ابو الفضل ابراهيم ، مصر 1959 ) در منابع ديگر معاصر ابو حنيفه ، مثلا در البيان التبيين جاحظ ص 53 ج 2 چاپ عبد السلام محمد هارون مصر 1968 نيز به صورت خطبه نه نامه نقل شده است كه حضرت امير ( ع ) شخصا ايراد فرمودند ، براى اطلاع بيشتر از ديگر ماخذ اين خطبه ، ر . ك ، دانشمند معظم سيد عبد الزهرا حسينى خطيب ، مصادر نهج البلاغه ص 397 ج 1 بيروت 1975 . ( م )\r\n","page_name":" 258 ","page_number":258},
  {"content":"\r\nگرما و سرما بيمى نداريد ولى از شمشير مىگريزيد ، اى كسانى كه شبيه مردانيد و مرد نيستيد و آرزوهاى كودكانه و خرد حجله نشينان را داريد ، به خدا سوگند دوست مىدارم كه خداوند مرا از ميان شما به جوار رحمت خود فرابرد و دوست مىدارم كه كاش شما را نديده بودم و نمىشناختم كه به خدا سوگند سينه‌ام را از خشم آكنده‌ايد ، و تلخى را به كام من فروريختيد و فكر و انديشه‌ام را با سركشى و زبونى خود تباه كرديد ، تا آنجا كه قريش مىگويند على مرد دليرى است ولى از فنون جنگ آگاه نيست ، جاى بسى شگفتى است آيا ميان آنان مردى پايدارتر و ورزيده تر در جنگ از من هست ؟ هنوز به بيست سالگى نرسيده بودم كه بر جنگ كمر بستم و اينك شصت سالگى را پشت سر گذارده‌ام ، نه چنين نيست ولى آن كس كه فرمانش اطاعت نشود راى و تدبيرى ندارد » .\r\nمردم از هر سو برخاستند و گفتند ما را با خود ببر كه به خدا سوگند جز مردم بدگمان كسى از همراهى با تو خوددارى نمىكند ، على ( ع ) به حارث همدانى فرمان داد كه ميان مردم ندا دهد كه فردا بامداد در رحبة [ 277 
  ] باشند و فقط كسانى بيايند كه صدق نيت دارند ، فرداى آن روز چون آن حضرت نماز صبح گزارد به رحبه آمد و چون فقط حدود سيصد مرد ديد فرمود اگر شمار ايشان به چند هزار مىرسيد درباره شان فكرى مىكردم . و تا دو روز حزن و اندوه آن حضرت آشكارا بود ، حجر بن عدى و سعيد بن قيس همدانى برخاستند و گفتند مردم را مجبور و وادار به حركت فرماى و متخلفان را كيفر كن ، دستور فرمود منادى ميان مردم ندا دهد كه هيچكس نبايد از حركت تخلف كند ، و به معقل بن قيس فرمان داد ميان روستاها برود و همه سپاهيها را فراهم آورد و معقل بن قيس پس از كشته شدن على ( ع ) براى اين كار رفت :\r\n\r\nشهادت على بن ابى طالب ( ع ) :\r\nگويند در سالى كه على ( ع ) شهيد شد عبد الرحمن بن ملجم مرادى و\r\n\r\n","description":"","footnote":"\r\n277 - رحبة : شهرى قديمى بر كناره راست فرات ميان عراق و شام داراى نام « ميادين » و « فرضة » هم بوده است ، ر . ك ، مقاله مفصل هونيگمان ، دائرة المعارف الاسلاميه ص 79 - 74 ج دهم ترجمه عربى ، و نام بخشى در حومه كوفه كه اين جا مقصود همان است . ( م )\r\n","page_name":" 259 ","page_number":259},
  {"content":"\r\nنزال بن عامر و عبد الله بن صيداوى چند ماه پس از واقعه نهروان در موسم حج پيش يك ديگر جمع شدند و از گرفتارىهاى مردم درباره آن جنگها سخن گفتند . [ 278 
  ] يكى از ايشان به ديگرى گفت راحت و آسودگى جز با كشتن اين سه تن ، على ( ع ) و معاويه و عمرو عاص فراهم نخواهد شد .\r\nابن ملجم گفت كشتن على بر عهده من .\r\nنزال گفت كشتن معاويه بر عهده من .\r\nعبد الله گفت كشتن عمرو عاص بر عهده من .\r\nو قرار گذاشتند كه در يك شب آنها را بكشند ، عبد الرحمن به كوفه آمد و چون بان شهر رسيد رباب دختر قطام را از او خواستگارى كرد ، قطام زنى از خوارج بود كه پدر و برادرش و عمويش در جنگ نهروان بدست على ( ع ) كشته شده بودند ، او به ابن ملجم گفت او را به ازدواج تو در نمىآورم مگر با پرداختن سه هزار درهم و برده اى و كنيزى و كشتن على بن ابى طالب ( ع ) ، آنچه خواسته بود داد و تعهد كرد و رباب را گرفت ، ابن ملجم معمولا در انجمن قبيله تيم الرباب از هنگام نماز صبح تا نزديك ظهر مىنشست آنان گفتگو مىكردند اما او ساكت و خاموش بود و يك كلمه هم سخن نمىگفت و اين به سبب تصميمى بود كه بر قتل على ( ع ) داشت .\r\nروزى در حالى كه شمشير خود را بر دوش نهاده بود به بازار رفت و به جنازه يى برخورد كه اشراف عرب آن را تشييع مىكردند و كشيشهاى مسيحى هم در پى جنازه روان بودند و انجيل مىخواندند ، ابن ملجم گفت واى بر شما اين ديگر چيست ؟\r\nگفتند ابجر بن جابر عجلى است كه مسيحى مرده است و پسرش\r\n\r\n","description":"","footnote":"\r\n278 - درباره نام اين سه نفر ، ابن ملجم مورد اتفاق عموم مورخان است و نام دو نفر ديگر باختلاف نقل شده است ، يعقوبى در تاريخ ( ص 212 ج 2 چاپ بيروت 1960 ) از دو نفر ديگر نام نبرده است ، مسعودى در مروج الذهب ( ص 427 ج 4 چاپ باربيه دومينار ، پاريس ) نام دو نفر ديگر را حجاج بن عبد الله صريمى ملقب به برك و زادويه گفته است ، مقدسى در البدء و التاريخ ( ص 231 ج 5 چاپ كلمان هوار پاريس 1916 ) برك و داود نوشته است ، طبرى در تاريخ ( ص 2681 ترجمه آقاى پاينده برك بن عبد الله و عمرو بن بكر تميمى نوشته است . شيخ مفيد در ارشاد ( ص 8 چاپ تهران 1377 ق ) مانند طبرى نقل كرده است . ( م )\r\n","page_name":" 260 ","page_number":260},
  {"content":"\r\nحجار بن أبجر مسلمان و سالار قبيله بكر بن وائل است ، اشراف مردم به احترام پسرش و كشيشها براى آيين او او را تشييع مىكنند ، گفت به خدا سوگند اگر نه اين است كه براى انجام مقصودى بزرگتر مىخواهم زنده بمانم همه شان را با شمشير مىزدم . و چون آن شب فرارسيد [ 279 
  ] شمشيرش را كه زهرآلود كرده بود برداشت و پيش از سپيده دم در گوشه مسجد نشست و منتظر ماند كه على ( ع ) چون براى نماز صبح به مسجد مىآيد از كنار او بگذرد .\r\nدر همان حال على ( ع ) آمد و مىفرمود « اى مردم نماز » ابن ملجم برخاست و با شمشير بر سر آن حضرت ضربه زد ، قسمتى از شمشير به ديوار اصابت كرد و در آن رخنه ايجاد كرد ، ابن ملجم از وحشت به روى در افتاد و شمشير از دست او جدا شد و مردم جمع شدند و او را گرفتند .\r\nشاعر در اين باره گفته است : [ 280 
  ] « نديده‌ام بخشنده اى از عرب و عجم كابينى چون كابين قطام بپردازد ، سه هزار و برده اى و كنيز و زدن على ( ع ) با شمشير تيز و برنده ، هر كابين و مهريه هر چه بزرگ باشد از على ( ع ) گرانبهاتر نيست و هيچ قتل و غافلگيرى مهمتر از اين عمل ابن ملجم نيست » .\r\nعلى ( ع ) را به خانه اش بردند و ابن ملجم را به حضورش آوردند ، ام كلثوم دختر على ( ع ) به ابن ملجم گفت اى دشمن خدا امير مؤمنان را كشتى ؟ گفت امير مؤمنان را نكشتم پدر ترا كشتم ، ام كلثوم گفت به خدا سوگند اميدوارم خطرى متوجه او نباشد گفت در اين صورت بر چه كسى گريه مىكنى ؟ همانا به خدا سوگند آن شمشير را يك ماه زهر دادم و اگر كارگر نيفتد خدايش نابود كناد .\r\nعلى ( ع ) آن روز را به شب نرساند و رحلت فرمود ، خدايش رحمت كناد و از او خشنود بادا :\r\n\r\n","description":"","footnote":"\r\n279 - جاى تعجب است كه چرا ابو حنيفه دينورى از آوردن تاريخ خوددارى كرده است ، در طول جنگ صفين و خوارج ملاحظه كرديد كه حتى سال را نمىنويسد ، در حالى كه در اين مساله كه شهادت امير المؤمنين على ( ع ) در ماه رمضان سال چهلم هجرت بوده است هيچ اختلافى ميان مورخان بزرگ معاصر و مقدم او نيست ، البته درباره روز اين واقعه اختلاف نظر است و بهر حال اين موضوع از ارزش دقيق علمى اين كتاب كاسته است . ( م )\r\n280 - درباره سراينده اين ابيات اختلاف است ، برخى آن را از خود ابن ملجم دانسته‌اند ، در ص 133 الصواعق و ص 284 مناقب اخطب خوارزم آن را از فرزدق دانسته‌اند ، در حواشى نهاية الارب ص 208 ج 20 آن را از ابن مياس مرادى دانسته است كلمان هوار در حواشى البدء و التاريخ ص 233 ج 5 اين اشعار را از ابو الاسود دوئلى مىداند . ( م )\r\n","page_name":" 261 ","page_number":261},
  {"content":"\r\n\r\nقصاص و كيفر قاتل :\r\nعبد الله بن جعفر ، ابن ملجم را گرفت دو دست و دو پايش را قطع كرد و به چشمانش ميل كشيد ، ابن ملجم گفت اى پسر جعفر تو با ميل سوزانى به چشمان من سرمه مىكشى ، آنگاه عبد الله بن جعفر دستور داد زبانش را بيرون بياورند و او شروع به بىتابى كرد ، عبد الله به او گفت دستها و پاهايت را بريديم بىتابى نكردى چشمهايت را ميل كشيديم بىتابى نكردى چرا از بريدن زبانت بىتابى مىكنى ؟ گفت از ترس مرگ بىتابى نمىكنم ولى از اين ناراحت شدم كه ساعتى در دنيا زنده باشم و نتوانم خدا را ياد كنم ، زبانش را بريدند و مرد . [ 281 
  ]\r\n\r\nكوشش براى كشتن معاويه :\r\nدر آن شب نزال بن عامر هم براى كشتن معاويه آمد و پشت سر او كه با مردم نماز صبح مىگزارد ايستاد و خنجرى با خود داشت كه در كفل معاويه زد ، معاويه داراى كفلهاى بزرگى بود ، او را گرفتند و نزد معاويه آوردند و گفت اى دشمن خدا آيا توانستم ترا بكشم ؟ معاويه گفت اى برادرزاده هرگز و دستور داد دستها و پاهاى او را بريدند و زبانش را بيرون كشيدند كه مرد .\r\nمعاويه پزشكى خواست و دستور داد از ترس آنكه مبادا خنجر مسموم بوده باشد گوشتهاى اطراف زخم را ببرند .\r\nاز آن روز ساختن مقصوره ها ( محرابهاى با نرده و محفوظ ) در مسجدها رسم شد و كسى جز پاسداران و اشخاص مورد اعتماد معاويه در آن مقصوره حق ورود نداشتند و از آن هنگام عده اى به پاسدارى شب گماشته شدند و هر گاه معاويه سر بر سجده مىنهاد ده تن از نگهبانان مورد اعتمادش با شمشير و گرز پشت سرش مىايستادند .\r\n\r\nكوشش براى كشتن عمرو عاص :\r\nعبد الله بن مالك صيداوى به مصر رفت و چون آن شب فرارسيد در حالى\r\n\r\n","description":"","footnote":"\r\n281 - بنا به روايات شيعه ، امام حسن ( ع ) با يك ضربه شمشير سر ابن ملجم را قطع كرد ، ر . ك ، مجلسى ، جلاء العيون و بحار الانوار فصل زندگانى آن حضرت . ( م ) .\r\n","page_name":" 262 ","page_number":262},
  {"content":"\r\nكه شمشير كوتاهى همراه داشت و آن را زير لباس خود پنهان كرده بود كنار محراب ايستاد ، قضا را عمرو عاص را در آن شب دل درد سختى عارض شد و به مردى از خاندان عامر بن لوى دستور داد برود و با مردم نماز بگزارد آن مرد [ 282 
  ] در تاريك و روشن سپيده دم آمد و عبد الله بن مالك ترديد نداشت كه او عمرو عاص است و چون به سجده رفت از پشت سر او را زد و كشت . به او گفتند تو امير را نكشتى گفت گناه من چيست من كس ديگرى غير او را اراده نكرده بودم ، عمرو عاص فرمان داد او را كشتند .\r\n\r\nبيعت با حسن بن على ( ع ) :\r\nگويد ، امام حسن ( ع ) بر جنازه پدر نماز گزارد و پنج تكبير گفت و پيكر على ( ع ) به خاك سپرده شد و هيچكس ندانست كه كجا دفن شد . [ 283 
  ] گويند ، چون على ( ع ) رحلت فرمود حسن بن على ( ع ) به مسجد بزرگ كوفه آمد و مردم جمع شدند و با او بيعت كردند ، سپس براى مردم خطبه خواند و چنين فرمود : « آخر آن كار را كرديد و امير مؤمنان را كشتيد ؟ همانا به خدا سوگند در شبى كشته شد كه در آن شب قرآن نازل گرديد و رفع كتاب و خشك شدن قلم تعيين مقدرات و سرنوشت بشر ) در آن شب صورت مىگيرد ، و در همان شبى رحلت كرد كه موسى بن عمران ( ع ) هم در آن شب قبض روح شد و عيسى ( ع ) هم در آن شب به آسمان برده شد . »\r\n\r\nهجوم سپاهيان معاويه :\r\nگويند ، چون خبر كشته شدن على ( ع ) به معاويه رسيد آماده شد و پيشاپيش عبد الله بن عامر بن كريز را روانه كرد او راه عين التمر [ 284 
  ] را پيش گرفت و سپس در انبار فرود آمد و آهنگ مداين داشت و اين خبر به امام حسن كه\r\n\r\n","description":"","footnote":"\r\n282 - در طبرى ص 2690 ترجمه آقاى پاينده نام اين شخص خارجة بن حذافه و شغل او سالار نگهبانان عمرو عاص نوشته شده است . ( م )\r\n283 - براى اطلاع از نظر اهل بيت در مورد محل دفن حضرت امير ( ع ) ، ر . ك ، شيخ مفيد ، ارشاد ، ص 11 چاپ تهران 1377 ق و طبرسى ، اعلام الورى ، ص 292 ترجمه آن به قلم دانشمند محترم آقاى عطاردى . ( م )\r\n284 - نام جايى نزديك كربلاست .\r\n","page_name":" 263 ","page_number":263},
  {"content":"\r\nدر كوفه بود رسيد و براى جنگ با عبد الله بن عامر بن كريز عازم مداين شد و بان سو حركت كرد و چون به ساباط رسيد از ياران خود سستى و بىرغبتى به جنگ مشاهده فرمود ، همانجا اردو زد و ميان آنان بپاخاست و گفت :\r\n« اى مردم چنان شده‌ام كه بر هيچ مسلمانى كينه روا نمىدارم و همانطور كه خويشتن را مىنگرم شما را هم به همان نظر مىنگرم ، اينك رايى دارم و آن را رد نكنيد و بدانيد همدستى و اتحاد كه مورد توجه شما نيست بهتر از پراكندگى است كه مورد علاقه شماست ، اكنون مىبينم بيشتر شما از جنگ خوددارى و در پيكار سستى مىكنيد و معتقد نيستم كارى را كه دوست نمىداريد بر شما تحميل كنم .\r\nچون يارانش اين سخن را شنيدند به يك ديگر نگريستند و كسانى از ايشان كه عقيده خوارج را داشتند گفتند « حسن هم كافر شد همانگونه كه پدرش هم پيش از او كافر شده بود » و تنى چند از ايشان بر آن حضرت هجوم آوردند و سجاده از زير پايش كشيدند و جامه هاى او را غارت كردند حتى رداى ايشان را از دوش برداشتند ، امام حسن ( ع ) اسب خود را خواست و سوار شد و فرمود افراد قبيله هاى ربيعه و همدان كجايند ؟ آنان با شتاب آمدند و مردم را از او دور كردند .\r\nامام حسن ( ع ) از آنجا آهنگ مداين كرد مردى از خوارج بنام جراح بن قبيصه كه از بنى اسد بود در جاى تاريكى در ساباط كمين كرد و چون امام مقابل او رسيد از كمين برجست و دشنه يى در ران امام فروبرد عبد الله بن خطل و عبد الله بن ظبيان بر آن مرد اسدى حمله كردند و او را كشتند .\r\nحسن ( ع ) با زخم سنگين به مداين رفت و در خانه يى كه معروف به قصر سپيد بود فرود آمد و به درمان پرداخت و بهبود يافت و آماده براى مقابله با ابن عامر شد .\r\nمعاويه هم پيش آمد و چون به انبار رسيد كه قيس بن سعد بن عباده آنجا بود شهر را محاصره كرد ، امام حسن هم بيرون آمد و روياروى عبد الله بن عامر ايستاد ، عبد الله بن عامر ندا داد كه اى مردم عراق من جنگ را به مصلحت نمىبينم كه من مقدمه سپاه معاويه‌ام ، و او خود با سپاهيان شام ، به انبار رسيده است به ابو محمد يعنى ( امام حسن ) از سوى من سلام برسانيد و به او بگوييد ترا به\r\n","description":"","footnote":"","page_name":" 264 ","page_number":264},
  {"content":"\r\nخدا سوگند مىدهم كه جان خود و اين جماعتى را كه همراه تو هستند حفظ فرماى .\r\nچون مردم اين سخن را شنيدند از يارى خوددارى كردند و جنگ را ناخوش داشتند ، ناچار امام حسن ( ع ) جنگ را رها كرد و به مداين برگشت و عبد الله بن عامر ايشان را در مداين محاصره كرد .\r\n\r\n[ خلافت بنى اميه 
  ]\r\n\r\nبيعت با معاويه به خلافت :\r\nچون امام حسن ( ع ) از ياران خود سستى را مشاهده كرد كسى پيش عبد الله بن عامر فرستاد و شرايطى براى صلح پيشنهاد كرد كه به شرط رعايت آنها خلافت را به معاويه واگذار كند و شرايط چنين بود كه معاويه هيچيك از مردم عراق را براى خطايى بازخواست نكند و همگان را امان دهد و لغزشهاى آنان را تحمل كند و خراج اهواز را همه ساله براى او مسلم بدارد و همه ساله به برادرش حسين بن على ( ع ) دو ميليون درهم بپردازد و بنى هاشم را در مستمريها و عطايا بر بنى عبد شمس مقدم بدارد .\r\nعبد الله بن عامر ابن شرطها را براى معاويه نوشت و معاويه آن را به خط خود نوشت و مهر كرد و پيمانهاى استوار و سوگندان سخت ياد كرد و عموم سران شام را بر آن گواه گرفت و آن را براى عبد الله بن عامر فرستاد و او آن را به امام حسن رساند و آن حضرت بان رضايت داد و براى قيس بن سعد نوشت كه صلح كند و كار را به معاويه واگذارد ، چون اين نامه به قيس بن سعد رسيد ميان مردم برخاست و گفت اى مردم يكى از اين دو كار را انتخاب كنيد جنگ بدون داشتن امام يا در آمدن به اطاعت معاويه و مردم اطاعت و بيعت معاويه را برگزيدند .\r\nقيس بن سعد حركت كرد و به مداين آمد ، امام حسن ( ع ) هم با مردم از مداين حركت كرد و به كوفه آمد ، معاويه هم در كوفه بايشان پيوست و با يك ديگر ملاقات كردند ، امام حسن ( ع ) آن شرطها را و سوگندهايى را كه معاويه ياد كرده بود موكد فرمود و با خاندان خود به مدينه پيامبر ( ص ) مراجعت كرد .\r\nمعاويه از مردم كوفه بيعت گرفت كه با او بيعت كردند و مغيرة بن شعبه را به حكومت بر ايشان گماشت و با لشكرهاى خود به شام برگشت مغيرة بن شعبه\r\n","description":"","footnote":"","page_name":" 265 ","page_number":265},
  {"content":"\r\nاز سوى معاويه نه سال حاكم كوفه بود و همانجا درگذشت :\r\n\r\nزياد بن ابيه :\r\nزياد بن ابيه معروف به زياد بن عبيد بود ، عبيد برده مردى از قبيله ثقيف بود و با سميه كه كنيز حارث بن كلده بود ازدواج كرد ، حارث بن كلده سميه را آزاد كرد و او براى عبيد زياد را زاييد و زياد از بندگى آزاد شد و جوانى زبانآور و تيزهوش و خردمند و اديب بار آمد ، مغيرة بن شعبه هنگامى كه از سوى عمر بن خطاب فرماندار بصره شد او را با خود برد و دبير خويش كرد .\r\nو چون على ( ع ) به خلافت رسيد زياد را به حكومت فارس گماشت و هنگامى كه على ( ع ) عازم صفين شد معاويه براى زياد نامه اى نوشت و به او وعده و وعيد داد ، زياد ميان مردم بپاخاست و چنين گفت « پسر زن جگرخواره و سرآمد نفاق و دورويى براى من نامه نوشته و مرا بيم داده است و حال آنكه ميان من و او پسر عموى رسول خدا ( ص ) با نود هزار مرد كامل سلاح قرار دارد كه همه از شيعيان اويند و به خدا سوگند اگر معاويه آهنگ من كند مرا مردى بسيار شمشير زننده خواهد يافت » .\r\nو چون على ( ع ) كشته شد و كارها براى معاويه رو به راه شد زياد در دژ شهر اصطخر متحصن شد ، معاويه براى او امان نامه نوشت تا پيش او بيايد و اگر از آنچه معاويه به او خواهد داد راضى شد با او همكارى كند و گر نه او را به پناهگاهش در همان دژ برخواهد گرداند .\r\nزياد پيش معاويه آمد و كارش بالا گرفت و معاويه ادعا كرد كه او پسر ابو سفيان است ، در اين باره ابو مريم سلولى كه در دوره جاهلى در طائف مىفروش بود گواهى داد كه پس از آنكه حارث ثقفى سميه را آزاد كرد ابو سفيان با او نزديكى كرده است و مردى هم از بنى مصطلق كه نامش يزيد بود گواهى داد كه از ابو سفيان شنيده كه مىگفته است زياد از نطفه اى است كه او در رحم سميه قرار داده است و باينگونه ادعاى معاويه در اين باره به كرسى نشانده شد [ 285 
  ] و\r\n\r\n","description":"","footnote":"\r\n285 - براى اطلاع بيشتر از اين داستان ننگين در منابع اهل سنت ، ر . ك ، نويرى ، نهاية الارب ، صفحات 309 - 302 ج 20 و ترجمه آن . ( م )\r\n","page_name":" 266 ","page_number":266},
  {"content":"\r\nشد آن چه شد .\r\nمعاويه به زياد دستور داد به كوفه برود و منتظر فرمان او باشد و زياد به كوفه رفت و فرماندار كوفه در آن هنگام مغيرة بن شعبه بود ، زياد در خانه سليمان بن ربيعه باهلى فرود آمد و نامه معاويه براى حكومت بصره بدست او رسيد و به بصره رفت .\r\nزياد چون به بصره رسيد به مسجد جامع به منبر رفت پس از حمد و ثناى خداوند گفت همانا ميان من و گروهى كينه هايى وجود داشت كه همه را زير پا نهادم و هيچكس را به حساب اينكه با من دشمنى داشته است مؤاخذه نخواهم كرد و پرده كسى را نخواهم دريد تا آنكه خود براى من باطن خود را آشكار كند و اگر چنان كرد مهلتى به او نخواهم داد ، هر كس از شما نيكوكار است بر نيكوكارى خود بيفزايد و هر كس تبهكار است از تبهكارى خود دست بردارد و خدايتان رحمت كناد با سخنشنوى و فرمانبردارى ما را يارى دهيد و از منبر پايين آمد .\r\nزياد دو سال در بصره ماند تا آنكه مغيره درگذشت و معاويه براى او فرمان حكومت بصره و كوفه را با هم صادر كرد و زياد به كوفه رفت .\r\nگويند نخستين كس كه به ديدار امام حسن آمد و بر آنچه پيش آمده بود اعتراض كرد و حضرت را به بازگشت به جنگ فراخواند حجر بن عدى بود كه گفت « اى پسر رسول خدا دوست داشتم پيش از آنكه اين اتفاق را ببينم مرده بودم ، شما ما را از عدل و دادگرى به جور در آوردى و ما حقى را كه در آن بوديم رها كرديم و به باطل در آمديم كه همواره از آن مىگريختيم و خود را خوار و زبون ساختيم و پستى را كه شايسته ما نيست پذيرفتيم » .\r\nسخن حجر بر امام حسن ( ع ) دشوار آمد و به او فرمود « من ديدم ميل و رغبت بيشتر مردم بر صلح است و جنگ را خوش نمىدارند و دوست نمىدارم آنان را به كارى كه ناخوش دارند مجبور كنم و براى اين صلح كردم كه شيعيان مخصوص ما از كشته شدن محفوظ بمانند و مصلحت ديدم اين جنگها را به هنگام ديگرى موكول كنم و خداوند متعال را هر روز شانى است » .\r\nگويد ، حجر از حضور امام حسن بيرون آمد و با عبيدة بن عمرو نزد امام حسين رفتند و گفتند « اى ابا عبد الله ، خوارى را در برابر عزت خريديد و چيز\r\n","description":"","footnote":"","page_name":" 267 ","page_number":267},
  {"content":"\r\nاندك را پذيرفتيد و چيز فراوان را رها كرديد ، فقط امروز پيشنهاد ما را بپذير و سپس تمام روزگار با ما مخالفت كن ، حسن ( ع ) و عقيده اش را درباره صلح رها كن ، شيعيان خود را از مردم كوفه و ديگر نواحى جمع كن و من و اين دوستم را به سرپرستى مقدمه لشكر بگمار تا بدون اينكه پسر هند متوجه باشد ناگاه او را با شمشيرها فروكوبيم » امام حسين فرمود « ما بيعت كرده و پيمان بسته‌ايم و راهى براى شكستن بيعت ما نيست » .\r\nاز على بن محمد بن بشير همدانى روايت شده كه مىگفته است من و سفيان بن ليلى به مدينه رفتيم و آنجا بر امام حسن ( ع ) وارد شديم ، مسيب بن نجبة و عبد الله بن وداك تميمى و سراج بن مالك خثعمى هم آنجا بودند ، من گفتم سلام بر تو باد اى خواركننده مؤمنان ، فرمود سلام بر تو باد بنشين من خواركننده مؤمنان نيستم بلكه عزيزكننده ايشانم ، من از صلح خود با معاويه نيتى جز دور كردن كشتار از شما نداشتم كه ديدم ياران من براى جنگ و پيكار سستى نشان مىدهند و به خدا سوگند اگر با كوهها و درختها هم به جنگ او مىرفتيم باز چاره يى از واگذارى اين كار به او نبود .\r\nگويد از پيش او بيرون آمديم و نزد امام حسين رفتيم و پاسخى را كه امام حسن داده بود به او گفتيم فرمود ابو محمد راست و درست مىفرمايد تا هنگامى كه معاويه زنده است بايد هر يك از شما خانه نشينى را انتخاب كنيد .\r\n\r\nرحلت حسن بن على ( ع ) :\r\nسپس امام حسن ( ع ) در مدينه بيمار و بيمارى آن حضرت سنگين شد ، برادرش محمد بن حنفيه در مزرعه اش بود كس پيش او فرستاد و آمد و بر سمت چپ بالين آن حضرت نشست و امام حسين ( ع ) بر سمت راست نشسته بود ، حسن ( ع ) چشم گشود و آن دو را ديد و به حسين ( ع ) فرمود اى برادر ترا در مورد برادرت محمد سفارش به خير و نيكى مىكنم كه او همچون پوست و پرده ميان دو\r\n","description":"","footnote":"","page_name":" 268 ","page_number":268},
  {"content":"\r\nچشم است و سپس فرمود اى محمد ترا هم سفارش مىكنم [ 286 
  ] به ملازمت حسين ( ع ) سفارش مىكنم همواره همراه او و ياور او باش .\r\nسپس فرمود مرا كنار مرقد جدم دفن كنيد و اگر جلوگيرى كردند در بقيع به خاك بسپاريد ، و چون رحلت فرمود مروان از دفن آن حضرت كنار مرقد رسول خدا ( ص ) جلوگيرى كرد و در بقيع دفن شد .\r\nو چون خبر رحلت امام حسن ( ع ) به كوفه رسيد بزرگان ايشان جمع شدند و نامه تسليت براى امام حسين ( ع ) نوشتند .\r\nجعدة بن هبيرة بن ابى وهب كه از همگان در دوستى و محبت صميمىتر بود چنين نوشت « اما بعد شيعيان شما كه اين جايند مشتاق شمايند و جانهايشان هواى تو دارد و هيچكس را با تو برابر و همسنگ نمىدانند و همگى به صحت و صوابديد راى برادرت در تاخير جنگ پى بردند و مىدانند كه شما نسبت به دوستان مهربان و ملايم و نسبت به دشمنان خشن و سختگيرى اگر دوست دارى كه خلافت را در دست گيرى پيش ما بيا كه ما جان خود را براى فداكارى تا حد مرگ آماده كرده‌ايم » . امام حسين ( ع ) براى آنان چنين نوشت :\r\n« اميدوارم كه برادرم در آنچه كرد خداوندش موفق و استوار مىداشت اما من امروز چنين انديشه اى ندارم ، خدايتان رحمت فرمايد بر زمين بچسبيد و در خانه ها كمين كنيد و تا هنگامى كه معاويه زنده است از اينكه مورد بدگمانى قرار بگيريد پرهيز كنيد اگر خداوند براى او چيزى پيش آورد و من زنده بودم انديشه خود را براى شما خواهم نوشت و السلام » .\r\nخبر رحلت امام حسن ( ع ) به معاويه رسيد مروان فرماندار او بر مدينه برايش نوشته بود ، او ابن عباس را كه در شام بود احضار كرد و چون پيش معاويه رسيد نخست به او تسليت گفت و در عين حال از رحلت آن حضرت اظهار خرسندى كرد ، ابن عباس گفت از مرگ او خشنودى و خرسندى مكن كه به خدا سوگند\r\n\r\n","description":"","footnote":"\r\n286 - سكوت دينورى در مورد مسموم كردن معاويه امام حسن ( ع ) را موجب تعجب و شگفتى است ، زيرا مورخان بزرگ قرن سوم و چهارم هجرى كه برخى معاصر او بوده‌اند در اين باره تصريح كرده‌اند ، براى نمونه ، ر . ك ، يعقوبى ، تاريخ ص 225 ج 2 چاپ بيروت ، و مقدسى ، البدء و التاريخ ص 5 ج 6 چاپ كلمان هوار پاريس 1919 ، و سعودى ، مروج الذهب چاپ باربيه دومينار پاريس ج 5 ص 2 . ( م )\r\n","page_name":" 269 ","page_number":269},
  {"content":"\r\nتو هم پس از او جز اندكى زنده نمىمانى .\r\n\r\nمعاويه و عمرو عاص :\r\nگويند ، در آن هنگام كه عمرو عاص طبق شرطى كه با معاويه كرده بود حاكم مصر بود معاويه براى او چنين نوشت ، « اما بعد گدايان حجازى و زائران عراقى بر من جمع شده‌اند و پيش من چيزى بيش از پرداخت حقوق و مستمرى سپاهيان نيست امسال با خراج مصر مرا يارى كن » عمرو براى او اين اشعار را نوشت .\r\n« اى معاويه برحذر باش كه بخل و امساك بر تو غالب نشود و مصر از پدر و مادر به من ارث نرسيده است ، اين را به طريق بخشش هم بدست نياورده‌ام بلكه شرط كرده‌ام و آسياى جنگهاى سختى بر گرد قطب آن چرخيده است .\r\nاگر من در برابر ابو موسى و يارانش دفاع و ايستادگى نمىكردم هر آينه فرياد آن را چون فرياد كره شتر نر هنگامى كه از مادر متولد مىشود مىشنيدى » .\r\nچون اين پاسخ به معاويه رسيد از او ننگ و عار پيدا كرد و ديگر به او در هيچ موردى مراجعه نكرد . گويند و معاويه هنگامى كه از كوفه مىرفت مغيرة بن شعبه را در آن شهر گماشت ، مغيره روز جمعه به منبر رفت كه خطبه بخواند ، حجر بن عدى كه از شيعيان على ( ع ) بود همراه تنى چند از ياران خود به مغيره سنگريزه و ريگ پرتاب كردند ، مغيره شتابان از منبر فرود آمد و به دار الاماره برگشت و پنج هزار درهم براى حجر بن عدى فرستاد كه رضايت او را جلب كند ، به مغيره گفتند چرا چنين كردى و حال آنكه مايه خوارى و سبكى تو است ، گفت من او را با اين كار به كشتن دادم .\r\nو چون مغيره مرد و معاويه كوفه و بصره را در اختيار زياد گذاشت زياد شش ماه در بصره و شش ماه در كوفه بسرمىبرد ، زياد در يكى از سفرهاى خود به بصره عمرو بن حريث عدوى را در كوفه گماشت ، روز جمعه يى عمرو بن حريث به منبر رفت كه خطبه بخواند ، حجر بن عدى و يارانش آماده نشسته بودند و به او ريگ زدند ، عمرو از منبر فرود آمد و به درون قصر رفت و در را بست ، و براى\r\n","description":"","footnote":"","page_name":" 270 ","page_number":270},
  {"content":"\r\nزياد نامه نوشت و كار حجر و يارانش را به اطلاع او رساند .\r\nزياد با مركبهاى پيك و بريد خود را به كوفه رساند و وارد مسجد شد و تخت او را از كاخ آوردند و در مسجد نهادند و بر آن نشست ، نخستين كس از بزرگان كوفه كه پيش او آمد محمد بن اشعث بن قيس بود كه به زياد بامارت سلام داد ، زياد گفت خدايت سلام ندهد برو و هم اكنون پسر عمويت ( حجر بن عدى ) را پيش من بياور ، محمد گفت مرا با حجر چكار است تو خودت مىدانى كه ما از يك ديگر دورى مىكنيم .\r\nجرير بن عبد الله گفت اى امير من حجر را پيش تو مىآورم به شرطى كه براى او امان دهى و متعرض او نشوى تا پيش معاويه برود و او درباره اش تصميم بگيرد ، زياد گفت پذيرفتم و چنين مىكنم .\r\nجرير ، حجر را پيش زياد آورد ، دستور داد او را زندانى كردند و در جستجوى ياران او برآمد و همه را آوردند و او همه را همراه صد سپاهى نزد معاويه فرستاد .\r\nمادر حجر اين ابيات را سرود . [ 287 
  ]\r\n« اى ماه تابان به بالا برو و بنگر آيا حجر را مىبينى كه مىرود ؟ .\r\nاى حجر ، اى حجر خاندان عدى مژده و سلامت بر تو باد .\r\nو اگر هلاك شوى بدانكه سالار هر قوم از اين جهان به نابودى مىرسد » .\r\nزياد سه تن گواه هم فرستاد كه پيش معاويه گواهى دهند كه حجر و يارانش چه كرده‌اند و آنان ابو بردة پسر ابو موسى اشعرى و شريح بن هانى حارثى و ابو هنيدة بودند كه پيش معاويه گواهى دادند حجر و يارانش به عمرو بن حريث ريگ زده‌اند و معاويه دستور داد حجر و يارانش را كشتند . [ 288 
  ] مالك بن\r\n\r\n","description":"","footnote":"\r\n287 - سراينده اين ابيات كه شمار آن هم بيشتر است در طبقات ابن سعد ، ص 153 ج 6 چاپ بريل و طبرى ص 2847 ترجمه آقاى پاينده و نهاية الارب نويرى ص 340 ج 20 كه لابد اين دو نفر از طبقات گرفته‌اند ، هند دختر زيد انصارى است . ( م )\r\n288 - براى اطلاع بيشتر از بزرگى و بزرگوارى حجر بن عدى و اهميت حماسه او در تاريخ اسلام ، ر . ك ، ابن سعد ، طبقات ج 6 صفحات 4 - 151 چاپ بريل ، مسعودى مروج الذهب چاپ باربيه دومينار صفحات 18 - 15 ج 5 و طبرى ، تاريخ صفحات 2847 - 2813 ج 7 ترجمه آقاى پاينده ذيل وقايع سال پنجاه و يكم هجرت ، حجر از اصحاب رسول خدا ( ص ) نيز بوده است ، ابن اثير در اسد الغابه مىنويسد كه حجر مستجاب الدعوه بوده است رحمة الله عليه رحمة واسعة . ( م )\r\n","page_name":" 271 ","page_number":271},
  {"content":"\r\nهبيرة پيش معاويه رفت و گفت اى امير مؤمنان در كشتن اين گروه كار ناپسندى كردى كه گناهى نكرده بودند تا سزاوار كشته شدن باشند ، معاويه گفت تصميم داشتم ايشان را عفو كنم ولى نامه زياد رسيد كه نوشته بود ايشان سران فتنه و آشوبند و اگر اينها را بكشى فتنه را ريشه كن خواهى ساخت .\r\nو چون حجر بن عدى و ياران او كشته شدند مردم كوفه سخت اندوهگين و هراسان شدند ، حجر از بزرگان اصحاب على ( ع ) بود و آن حضرت خواسته بود او را به سالارى قبيله كنده بگمارد و اشعث بن قيس را از آن منصب عزل كند آن هر دو از فرزندزادگان حارث بن عمرو معروف به « آكل المرار » [ 289 
  ] بودند ، حجر بن عدى از اينكه تا اشعث زنده است سرپرستى كنده را قبول كند خوددارى كرد .\r\nتنى چند از اشراف كوفه به حضور امام حسين ( ع ) رفتند و خبر كشته شدن حجر را به اطلاع ايشان رساندند ، سخت بر آن حضرت گران آمد و انا لله و انا اليه راجعون فرمود .\r\nآن چند تن در مدينه ماندند و پيش امام حسين ( ع ) آمد و شد مىكردند در آن هنگام مروان حاكم مدينه بود كه چون اين خبر به او رسيد براى معاويه نامه نوشت و اطلاع داد كه مردانى از اهل عراق پيش حسين ( ع ) آمده‌اند و اكنون اين جا مانده‌اند و با او آمد و شد دارند هر چه مصلحت مىبينى براى من بنويس .\r\nمعاويه براى او نوشت در هيچ كارى متعرض حسين ( ع ) مشو كه او با ما بيعت كرده است و بيعت ما را نخواهد شكست و از پيمان تخلف نخواهد ورزيد .\r\nو براى امام حسين ( ع ) نوشت اما بعد خبرهايى از ناحيه تو به من رسيده است كه شايسته تو نيست چه آن كس كه با دست راست خود بيعت مىكند شايسته است وفادار بماند و خدايت رحمت كناد بدان كه اگر من حق ترا انكار كردم تو هم حق مرا انكار كن و اگر با من مكر كنى من هم چنان خواهم كرد ، فرومايگانى كه دوستدار فتنه و آشوبند ترا نفريبند و السلام .\r\nامام حسين ( ع ) براى او نوشت « من نمىخواهم با تو جنگ و بر خلاف تو قيام كنم » گويند ، در مدت زندگى معاويه هيچگونه بدى يا كار ناپسندى از او\r\n\r\n","description":"","footnote":"\r\n289 - مرار درخت و گياه تلخى است و چون اين شخص در سفرى گرفتار گرسنگى شد و توانست با برگ آن گياه تغذيه كند و بيشتر همراهانش مردند او به اين لقب معروف شد .\r\n","page_name":" 272 ","page_number":272},
  {"content":"\r\nنسبت به امام حسن و امام حسين سر نزد [ 290 
  ] و او هيچ چيز از امورى را كه شرط كرده بود از آنان دريغ نداشت و در نيكى كردن نسبت بانها تغيير روش نداد .\r\nگويند زياد مدت چهار سال بر بصره و كوفه حكومت كرد و در سال سيزدهم حكومت معاويه كه سال پنجاه و سوم هجرت بود مرگش فرارسيد .\r\nزياد براى معاويه چنين نوشت . « اكنون كه اين نامه را براى تو مىنويسم در آخرين روز از دنيا و نخستين روز آخرتم ، من عبد الله بن خالد بن اسيد را بر كوفه و سمرة بن جندب فزارى را بر بصره حاكم كردم و السلام » .\r\nبه او گفتند چرا پسرت عبيد الله را بر يكى از اين دو شهر نگماشتى و حال آنكه كمتر از اين دو نفر نيست ، گفت اگر اميد خيرى در او باشد عمويش معاويه بر اين كار اقدام خواهد كرد .\r\nو زياد درگذشت و پسرش عبيد الله بر او نماز گزارد و او را در گورستان قريش به خاك سپردند .\r\nعبد الله بن خالد بن اسيد هشت ماه بر كوفه حكومت كرد و معاويه فرمان حكومت بصره را براى عبيد الله بن زياد نوشت و بعد عبد الله بن خالد را از كوفه عزل كرد و نعمان بن بشير انصارى را به حكومت كوفه گماشت .\r\n\r\nمرگ معاويه :\r\nگويند چون سال شصتم هجرت فرارسيد معاويه بيمار شد . بيماريى كه در آن مرد ، كس به دنبال پسرش يزيد كه در دمشق نبود فرستاد ، و چون آمدن يزيد به تاخير افتاد ، ضحاك بن قيس فهرى را كه سالار پاسبانان و مسلم بن عقبه را كه سالار نگهبانانش بودند خواست و بان دو گفت وصيت مرا به يزيد ابلاغ كنيد و فرمان مرا درباره مردم حجاز به او ابلاغ كنيد كه هر كس از ايشان را كه پيش او مىآيد گرامى بدارد و آنان را كه غايب هستند مورد تفقد قرار دهد كه آنان اصل و ريشه اويند ، درباره مردم عراق به او فرمان مىدهم كه با آنان دوستى\r\n\r\n","description":"","footnote":"\r\n290 - براستى عجيب است چه آزارى مهمتر از اينكه حضرت مجتبى سلام الله عليه را با دسيسه مسموم كرد و حاكم او از دفن جسد مطهر او در كنار مرقد جد بزرگوارش جلوگيرى كرد و مواد صلحنامه را رفتار نكرد و بزرگ مردى چون حجر بن عدى را كشت و در مسجد كوفه رسما اعلان كرد كه مواد صلحنامه و شرايط آن را زير پا مىنهم . ( م )\r\n","page_name":" 273 ","page_number":273},
  {"content":"\r\nو مهربانى كند و از لغزشهاى آنان درگذرد ، درباره مردم شام فرمان مىدهم كه آنان را همچون دو چشم خود و از خواص خويش قرار دهد و ايشان را براى مدتى طولانى بيرون از شام نبرد كه مبادا به عادتهاى ديگران خو بگيرند .\r\nو به اطلاع او برسانيد كه من بر او جز از چهار مرد بيم ندارم و آنان حسين بن على ( ع ) و عبد الله بن عمر و عبد الرحمن بن ابو بكر و عبد الله بن زبيرند .\r\nاما حسين بن على ( ع ) خيال مىكنم مردم عراق او را رها نكنند و وادار به خروج كنند اگر چنين كرد و بر او پيروز شدى از او درگذر ، اما عبد الله بن عمر مردى است كه عبادت او را به خود مشغول داشته و خواهان حكومت نيست مگر آنكه بدون هيچ زحمتى براى او پيش آيد ، عبد الرحمن بن ابو بكر را نه چنان شخصيتى است و نه در نظر مردم آن مقام را دارد كه به فكر حكومت باشد و براى آن چاره جويى كند مگر اينكه بدون هيچ زحمتى براى او فراهم شود ، اما آن كس كه چون شير در كمين تو است و چون روباه ترا فريب مىدهد و چون فرصتى پيدا كند به تو حمله خواهد كرد همانا عبد الله بن زبير است اگر چنان كرد و بر او پيروز شدى او را پاره پاره كن مگر اينكه پيشنهاد صلح دهد كه در آن صورت از او بپذير ، خون قوم خود را با كوشش خود حفظ كن و ستيزه جويى ايشان را با بخششهاى خود بر طرف ساز و با حلم و بردبارى خود ايشان را بپوشان .\r\nدر اين هنگام يزيد آمد و معاويه اين وصيت را بار ديگر خودش به او گفت و درگذشت .\r\nضحاك بن قيس در حالى كه كفن معاويه را همراه داشت به مسجد بزرگ دمشق آمد و به منبر رفت و چنين گفت .\r\nاى مردم معاوية بن ابو سفيان بنده اى از بندگان خدا بود كه خداوند او را بر بندگان خود پادشاهى داد و به اندازه زندگى كرد و به اجل از دنيا رفت ، اين همانگونه كه مىبينيد كفن اوست كه ما او را در آن خواهيم پوشاند و او را وارد گورش مىكنيم و او را با خدايش وامىگذاريم و هر كس از شما دوست دارد در تشييع جنازه اش شركت كند پس از نماز ظهر حاضر شود .\r\nمردم پراكنده شدند و چون نماز ظهر گزاردند . جمع شدند و جنازه معاويه را تجهيز كردند و بردند و به خاكش كردند .\r\n","description":"","footnote":"","page_name":" 274 ","page_number":274},
  {"content":"\r\n\r\nبيعت با يزيد :\r\nيزيد از دفن پدر برگشت و به مسجد بزرگ شهر درآمد ، مردم را به بيعت كردن با خود فراخواند و بيعت كردند و به خانه خود برگشت .\r\nهنگامى كه معاويه مرد ، حاكم مدينه وليد پسر عتبه پسر ابو سفيان بود و حاكم مكه يحيى پسر حكيم پسر صفوان پسر اميه بود و بر كوفه نعمان بن بشير انصارى حكومت داشت و بر بصره عبيد الله بن زياد .\r\nيزيد را همتى جز بيعت گرفتن از آن چهار تن نبود و به وليد نامه نوشت تا درباره بيعت بر آن چهار تن سخت بگيرد و بانان هيچگونه اجازه سرپيچى از بيعت ندهد .\r\nچون اين نامه به وليد رسيد از بروز آشوب بيمناك شد و نخست نامه را پوشيده داشت و با آنكه ميان او و مروان اختلاف بود كس فرستاد و او را خواست ، مروان پيش او آمد وليد نامه يزيد را براى او خواند و با او مشورت كرد .\r\nمروان گفت از ناحيه عبد الله بن عمر و عبد الرحمن بن ابو بكر مترس كه آن دو خواستار خلافت نيستند [ 291 
  ] ولى سخت مواظب حسين ( ع ) و عبد الله بن زبير باش و هم اكنون كس فرست اگر بيعت كردند ، كه چه بهتر و گر نه پيش از آنكه خبر آشكار شود و هر يك از ايشان جايى بگريزد و مخالفت خود را ظاهر سازد ، گردن هر دو را بزن .\r\nوليد به عبد الله بن عمرو بن عثمان كه نوجوانى در سن بلوغ بود و آنجا حضور داشت گفت ، پسرجان برو حسين بن على ( ع ) و عبد الله بن زبير را فراخوان .\r\nپسرك به مسجد رفت و آن دو را آنجا نشسته ديد و گفت دعوت امير را بپذيريد و پيش او آييد ، گفتند برو ما از پى تو مىآييم و چون پسرك برگشت ابن زبير به حسين ( ع ) گفت خيال مىكنى براى چه منظورى در اين ساعت كسى پيش ما فرستاده است ؟ فرمود گمان مىكنم معاويه مرده است و براى بيعت پيش\r\n\r\n","description":"","footnote":"\r\n291 - بايد توجه داشت كه گروهى از مورخان و دانشمندان علم رجال مرگ عبد الرحمن پسر ابو بكر را باختلاف در سالهاى 53 تا 56 هجرى و پيش از مرگ معاويه ثبت كرده‌اند ، براى اطلاع بيشتر ، ر . ك ، ابن حجر ، اصابه ذيل شماره 5143 و ابن اثير ، اسد الغابه ص 306 ج 3 . ( م )\r\n","page_name":" 275 ","page_number":275},
  {"content":"\r\nما فرستاده است ، ابن زبير گفت من هم جز اين گمانى ندارم ، و هر دو به خانه هاى خود برگشتند .\r\nامام حسين ( ع ) تنى چند از دوستان و غلامان خويش را جمع كرد و بسوى دار الاماره رفت و بانان دستور فرمود بر در نشينند و اگر صداى او را شنيدند بدرون خانه هجوم آورند . حسين ( ع ) پيش وليد رفت و كنار او نشست ، مروان هم آنجا بود ، وليد نامه را براى حسين ( ع ) خواند در پاسخ فرمود كسى چون من پنهانى بيعت نمىكند و من در دسترس تو هستم و هر گاه مردم را براى اين كار جمع كردى من هم خواهم آمد و يكى از ايشان هستم .\r\nوليد مردى دوستدار عافيت بود و به امام حسين ( ع ) گفت برو و با مردم پيش ما خواهى آمد ، و امام برگشت .\r\nمروان به وليد گفت با راى من مخالفت كردى و به خدا قسم ديگر هرگز چنين فرصتى به تو نخواهد داد ، وليد گفت اى واى بر تو به من راهنمايى مىكنى كه حسين پسر فاطمه دختر رسول خدا ( ص ) را بكشم ؟ به خدا سوگند كسى كه روز قيامت براى خون حسين مورد مؤاخذه قرار گيرد ترازوى عملش در پيشگاه الهى سبك خواهد بود .\r\nعبد الله بن زبير در خانه خود پناهنده شد و وليد را غافل كرد و چون شب فرارسيد به سوى مكه گريخت و از شاهراه نرفت و راه بيراهه را پيش گرفت .\r\nفردا صبح اين خبر به وليد رسيد و حبيب بن كدين را همراه سى سوار به تعقيب او فرستاد كه نتوانستند اثرى از او بدست آورند و تمام آن روز را در جستجوى ابن زبير گذراندند .\r\nچون شب فرارسيد و هوا تاريك شد امام حسين ( ع ) هم به سوى مكه بيرون شد ، دو خواهرش زينب و ام كلثوم و برادرزادگانش و برادرانش ابو بكر جعفر و عباس و عموم افراد خانواده اش كه در مدينه بودند همراه ايشان رفتند غير از محمد بن حنفيه كه او در مدينه ماند ، ابن عباس هم چند روز پيش از آن به مكه رفته بود .\r\nهمانطور كه امام حسين ( ع ) منازل ميان مدينه و مكه را مىپيمود با\r\n","description":"","footnote":"","page_name":" 276 ","page_number":276},
  {"content":"\r\nعبد الله بن مطيع كه از مكه به مدينه آمد روبرو شد ، عبد الله پرسيد قصد كجا دارى ؟ فرمود حالا به مكه مىروم ، عبد الله گفت خداوند براى تو خير پيش آورد ولى دوست دارم راى خود را به تو بگويم .\r\nفرمود عقيده و راى تو چيست ؟ گفت چون به مكه رسيدى اگر خواستى از آن شهر به شهر ديگرى به روى از كوفه برحذر باش كه شهرى شوم و نافرخنده است ، پدرت آنجا كشته شد و برادرت را يارى ندادند و او را غافلگير كردند و ضربتى به او زدند كه نزديك بود از پاى در آيد . در حرم مكه بمان كه مردم حجاز هيچكس را با تو برابر نمىدارند ، سپس شيعيان خود را از همه جا آنجا دعوت كن كه همگان پيش تو خواهند آمد .\r\nامام حسين به او فرمود « خداوند آنچه را دوست بدارد مقدر خواهد فرمود » .\r\nو لگام مركب خود را رها فرمود و حركت كرد تا به مكه رسيد و در محله شعب على [ 292 
  ] فرود آمد و مردم نزد ايشان رفت و آمد مىكردند و گروه گروه به حضورش مىآمدند و ابن زبير را رها كردند و حال آنكه پيش از آمدن امام حسين ( ع ) پيش او آمد و شد داشتند ، اين موضوع بر عبد الله بن زبير ناخوش آمد و دانست كه تا امام حسين در مكه باشد مردم پيش او نخواهند آمد و ناچار صبح و عصر نزد امام حسين ( ع ) مىآمد ، و در اين هنگام يزيد ، يحيى بن حكم را از فرماندارى مكه عزل كرد .\r\n\r\n[ واقعه كربلا 
  ]\r\n\r\nمردم كوفه و حسين ( ع )\r\nگويند ، چون خبر مرگ معاويه و بيرون رفتن امام حسين ( ع ) از مدينه به مكه به اطلاع مردم كوفه رسيد گروهى از شيعيان در خانه سليمان بن صرد [ 293 
  ] جمع شدند و اتفاق كردند كه براى امام حسين ( ع ) نامه بنويسند و بخواهند پيش ايشان آيد تا حكومت را بايشان تسليم كنند و نعمان بن بشير را از كوفه بيرون رانند . چنين\r\n\r\n","description":"","footnote":"\r\n292 - از محله هاى معروف مكه ، ابو الوليد ازرقى درگذشته قرن سوم در اخبار مكه مكرر از آن نام برده است ، ر . ك ، صفحات 186 - 175 ج 2 چاپ مكه 1978 ميلادى . ( م )\r\n293 - از اصحاب رسول خدا ، و ياران امير المؤمنين على ، در جاهليت نامش يسار بود و پيامبر آن را به سليمان تغيير داد ، در نود و سه سالگى به سال 65 هجرت در جنگ با عبيد الله زياد كشته شد ، ر . ك ، ابن اثير ، اسد الغابه ص 351 ج 2 . ( م )\r\n","page_name":" 277 ","page_number":277},
  {"content":"\r\nنامه اى نوشتند و آن را همراه عبيد الله بن سبيع همدانى و عبد الله بن وداك سلمى فرستادند و آنان در دهم رمضان در مكه به حضور امام ( ع ) رسيدند و نامه را بايشان دادند .\r\nآن روز شب نشده بود كه بشر بن مسهر صيداوى و عبد الرحمن بن عبيد ارحبى همراه پنجاه نامه ديگر از بزرگان و سران كوفه رسيدند و هر نامه را دو يا سه يا چهار مرد نوشته بودند .\r\nفرداى آن روز هانى بن هانى سبيعى [ 294 
  ] و سعيد بن عبد الله خثعمى هم رسيدند و همراه آن دو نيز حدود پنجاه نامه بود ، و چون آن روز شب شد سعيد بن عبد الله ثقفى رسيد كه نامه اى بامضاى شبث بن ربعى و حجار بن ابجر و يزيد بن حارث و عروة بن قيس و عمرو بن حجاج و محمد بن عسير بن عطارد كه همگان سران مردم كوفه بودند آورد و تا چند روز پياپى فرستادگان مردم كوفه با نامه هاى ايشان مىرسيدند آنچنان كه دو جوال بزرگ از نامه هاى ايشان آكنده شد . امام حسين ( ع ) براى همگان يك پاسخ مرقوم داشت و آن را به هانى بن هانى و سعيد بن عبد الله داد و مضمون آن نامه چنين بود .\r\n« بسم الله الرحمن الرحيم ، از حسين بن على به هر كس از دوستان و شيعيان او كه در كوفه‌اند و اين نامه به او برسد ، سلام بر شما باد ، و بعد نامه هاى شما به من رسيد و دانستم كه دوست داريد پيش شما بيايم ، اكنون برادر و پسر عمويم و شخص مورد اعتماد خود از خاندانم مسلم بن عقيل را سوى شما فرستادم تا حقيقت كار شما را بداند و آنچه را از اجتماع شما بر او روشن مىشود براى من بنويسد ، اگر همانگونه باشد كه نامه هاى شما و گفتار فرستادگان شما حاكى از آن است به خواست خداوند متعال زود پيش شما خواهم آمد ، و السلام » .\r\nمسلم بن عقيل همراه امام حسين از مدينه به مكه آمده بود ، امام به او فرمود ، اى پسر عمو چنين به صلاح دانستم كه به كوفه روى و بنگرى راى مردم آن بر چه قرار گرفته است ، اگر همانگونه بودند كه نامه هايشان حاكى از آن است با شتاب\r\n\r\n","description":"","footnote":"\r\n294 - سبيع : از شاخه هاى قبيله بزرگ خزاعه است ، ر . ك ، ابن حزم ، جمهرة انساب العرب ص 455 چاپ عبد السلام محمد هارون ، مصر 1971 . ( م )\r\n","page_name":" 278 ","page_number":278},
  {"content":"\r\nبراى من بنويس كه زود پيش تو آيم و اگر به گونه ديگرى بود شتابان برگرد .\r\nمسلم از راه مدينه رفت كه از خاندان خود ديدار كند و سپس دو راهنما از قبيله قيس برداشت و حركت كرد ، شبى راه را گم كردند و چون صبح شد در بيابان سرگردان ماندند ، تشنگى و گرما بر ايشان سخت شد آن دو راهنما در افتادند و ياراى راه رفتن نداشتند و به مسلم گفتند از اين سوى برو و راه خود را تغيير مده شايد تو نجات پيدا كنى ، مسلم و همراهانش آن دو را رها كردند و در حالى كه هنوز رمقى داشتند خود را براهى رساندند و كنار آبى رسيدند و مسلم كنار همان آب ماند و همراه فرستاده اى از ساكنان آن محل كه او را اجير كرد نامه اى براى امام حسين ( ع ) نوشت و خبر خود و دو راهنما و سختيهايى را كه ديده بود به اطلاع رساند و گفت از اين راه فال بد زده است و استدعا كرد او را معاف فرمايد و كس ديگرى را روانه كند و نوشت كه او در همان صحراى حربث مقيم خواهد بود . [ 295 
  ] فرستاده به مكه رفت و نامه را به امام حسين ( ع ) رساند كه آن را خواند و براى مسلم در پاسخ نوشت « خيال مىكنم ترس مانع تو از انجام كارى شده است كه ترا براى آن فرستادم ، اكنون هم براى اجراى دستورى كه به تو داده‌ام حركت كن و من ترا معاف نمىدارم ، و السلام » .\r\n\r\nمسلم در كوفه .\r\nمسلم حركت كرد تا به كوفه رسيد و در خانه يى كه خانه مختار بن ابو عبيدة بود و امروز معروف به خانه مسيب است وارد شد .\r\nشيعيان پيش او آمد و شد مىكردند و او نامه امام حسين ( ع ) را براى ايشان مىخواند و خبر آمدن او به كوفه شايع شد و نعمان بن بشير حاكم كوفه از آن آگاه شد و گفت من جز با كسى كه با من پيكار كند جنگ نخواهم كرد و جز بر كسى كه به من حمله كند حمله نخواهم كرد و كسى را به تهمت و سوء ظن نمىگيرم ولى هر كس بيعت خود را بشكند و آشكارا روياروى من قرار گيرد تا هنگامى كه دسته شمشيرم در دستم باشد با او جنگ خواهم كرد هر چند تنها\r\n\r\n","description":"","footnote":"\r\n295 - حربث : گياهى كه سبز پررنگ است و گل سپيدى دارد و از بهترين نوع علوفه دامهاست .\r\n","page_name":" 279 ","page_number":279},
  {"content":"\r\nباشم ، نعمان بن بشير دوستدار عافيت بود و سلامت خود را مغتنم مىشمرد .\r\nمسلم بن سعيد حضرمى و عمارة بن عقبة كه هر دو جاسوس يزيد در كوفه بودند براى او نامه نوشتند و او را از آمدن مسلم بن عقيل به كوفه آگاه كردند و نوشتند كه او براى دعوت مردم به بيعت با امام حسين ( ع ) به كوفه آمده است و دلهاى مردم را بر تو تباه كرده است و اگر نيازى به حكومت دارى كسى را بفرست كه به اجراى فرمان تو قيام كند و با دشمن تو رفتارى كند كه خودت خواهى كرد ، كه نعمان بشير ناتوان است يا تظاهر به ناتوانى مىكند .\r\nچون اين نامه به يزيد رسيد دستور داد فرمان حكومت كوفه را براى عبيد الله بن زياد نوشتند و به او دستور داد به كوفه رود و مسلم بن عقيل را با دقت و مراقبت تعقيب كند تا بر او پيروز شود و او را بكشد يا از كوفه و بصره تبعيد كند ، يزيد نامه را به مسلم بن عمرو باهلى پدر قتيبة بن مسلم [ 296 
  ] داد و گفت شتابان حركت كند ، مسلم خود را به بصره رساند و نامه را به عبيد الله بن زياد تسليم كرد .\r\nامام حسين ( ع ) هم براى شيعيان خود در بصره نامه اى نوشت و آن را همراه يكى از غلامان خود بنام سلمان به بصره فرستاد و متن آن چنين بود .\r\n« بسم الله الرحمن الرحيم ، از حسين بن على به مالك بن مسمع و احنف بن قيس و منذر بن جارود و مسعود بن عمرو و قيس بن هيثم ، سلام بر شما ، همانا من شما را به زنده كردن آثار و نشانه هاى حق و نابود كردن بدعتها فرامىخوانم و اگر بپذيريد به راههاى هدايت رهنمون خواهيد شد ، و السلام » .\r\nچون اين نامه بايشان رسيد همگى آن را پوشيده داشتند غير از منذر بن جارود كه دخترش هند همسر عبيد الله بن زياد بود ، او پيش عبيد الله رفت و از نامه و آنچه در آن نوشته شده بود او را آگاه ساخت ، عبيد الله بن زياد دستور داد فرستاده امام حسين ( ع ) را پيدا كنند كه او را گرفتند و آوردند و گردن زدند .\r\nعبيد الله بن زياد پس از آن به مسجد بزرگ بصره آمد و مردم براى شنيدن سخنان او جمع شدند او برخاست و گفت ، قبيله قاره با رقيب خود كه بر آن\r\n\r\n","description":"","footnote":"\r\n296 - قتيبه متولد 49 درگذشته 96 هجرى از امراى بزرگ امويان ( مروانيان ) حاكم رى و خراسان : براى اطلاع بيشتر از شرح حال او ، ر . ك ، طبرى ، كامل ، نهاية الارب ذيل حكومت مروان و عبد الملك و سليمان و در همين كتاب در فصلهاى آينده . ( م )\r\n","page_name":" 280 ","page_number":280},
  {"content":"\r\nتير انداخته بود به انصاف رفتار كرد ، [ 297 
  ] اى مردم بصره امير مؤمنان مرا به حكومت بصره و كوفه گماشته است و من اكنون به كوفه مىروم و برادرم عثمان بن زياد را به جانشينى خود بر شما مىگمارم ، زنهار كه از ستيزه جويى و ياوه گويى و شايعه پرانى پرهيز كنيد و سوگند به خدايى كه خدايى جز او نيست اگر به من خبر برسد كه كسى مخالفت و ستيزه جويى كرده يا شايعه پراكنى و ياوه گويى كرده است خودش و بستگانش را خواهم كشت ، نزديك را به گناه كسى كه دور است و بىگناه را به جرم گناهكار مؤاخذه خواهم كرد تا به راه راست بياييد و آن كس كه قبلا مىگويد و بيم مىدهد بهانه اى باقى نمىگذارد .\r\nعبيد الله بن زياد از منبر پايين آمد و حركت كرد ، از بزرگان بصره شريك بن اعور و منذر بن جارود با او رفتند ، عبيد الله در حالى كه چهره خود را پوشانده بود وارد كوفه شد . مردم كه در كوفه چشم به راه آمدن امام حسين ( ع ) بودند چون عبيد الله را مىديدند پيش پايش برمىخاستند و دعا مىكردند و مىگفتند درود بر پسر رسول خدا ، خوش آمدى ، ابن زياد از ديدن شادى و مژده دادن مردم به آمدن امام حسين ( ع ) ناراحت شد و خود را به مسجد بزرگ كوفه رساند و مردم را فراخواندند و به مسجد آمدند عبيد الله به منبر رفت و پس از ستايش و نيايش الهى اين چنين گفت .\r\n« اى مردم كوفه همانا امير مؤمنان مرا به حكومت شهر شما گماشته است و غنايم شما را ميان خودتان تقسيم كرده است و به من دستور داده است داد مظلوم شما را بستانم و نسبت به اشخاص شنوا و فرمانبردار شما نيكى كنم و بر سركشان و اشخاص دو دل سختگيرى كنم و من فرمان او را اجرا خواهم كرد نسبت به افراد فرمانبردار همچون پدرى مهربانم و براى مخالفان زهر كشنده و هر كس از شما بايد فقط براى حفظ جان خويش بينديشد » .\r\nآنگاه از منبر فرود آمد و به كاخ حكومتى رفت و آنجا وارد شد و نعمان بن بشير به وطن خود شام حركت كرد .\r\nو چون به مسلم بن عقيل خبر آمدن ابن زياد و تهديدهاى او و رفتن نعمان\r\n\r\n","description":"","footnote":"\r\n297 - براى اطلاع بيشتر از اين ضرب المثل ، ر . ك ، حواشى دكتر عبد المنعم عامر به اخبار الطوال ص 232 ، و شايد بتوان آن را معادل با « كلوخانداز را پاداش سنگ است « دانست يا » اين گوى و اين ميدان » .\r\n","page_name":" 281 ","page_number":281},
  {"content":"\r\nرسيد بر جان خود ترسيد و آخر شب از خانه يى كه در آن بود بيرون آمد و خود را به خانه هانى بن عروة مذحجى كه از بزرگان كوفه بود رساند و وارد خانه بيرونى او شد و به هانى كه در اندرون و پيش زنان خود بود پيام داد پيش او بيايد ، هانى آمد ، مسلم برخاست و به او سلام داد و گفت پيش تو آمده‌ام كه مرا پناه دهى و ميزبانى كنى ، هانى گفت با اين كار مرا به دشوارى انداختى و اگر وارد خانه‌ام نشده بودى دوست مىداشتم كه از من منصرف شوى ولى اكنون بايد از عهده اين كار برآيم ، هانى مسلم را به خانه اندرونى خود برد و گوشه يى از آن را به او اختصاص داد ، و شيعيان در خانه هانى پيش مسلم آمد و شد داشتند .\r\nهانى بن عروه با شريك بن اعور بصرى هم كه از بصره با ابن زياد آمده بود دوستى داشت ، شريك در بصره داراى شرف و منزلت بود ، هانى پيش او رفت و او را به خانه خود آورد و او را در همان حجره يى كه مسلم بن عقيل را جا داده بود مسكن داد ، شريك از بزرگان شيعيان بصره بود [ 298 
  ] و هانى را بر يارى مسلم تشويق مىكرد و مسلم هم از مردم كوفه كه پيش او مىآمدند بيعت و عهد و پيمان به وفادارى مىگرفت . شريك بن اعور در خانه هانى به سختى بيمار شد و چون اين خبر به ابن زياد رسيد به او پيام فرستاد كه فردا بديدنش خواهد آمد .\r\nشريك به مسلم گفت هدف اصلى تو و شيعيان تو نابودى اين ستمگر است و خداوند اين كار را براى تو آسان و فراهم ساخته است كه او فردا براى عيادت من مىآيد تو در پستوى اين حجره باش و چون او پيش من آرام گرفت ناگاه بيرون بيا و او را بكش و به قصر حكومتى برو و آن را تصرف كن و همانجا باش و هيچيك از مردم در اين باره با تو ستيزى نخواهد كرد و اگر خداوند به من سلامتى عنايت فرمايد به بصره خواهم رفت و آنجا را براى تو كفايت مىكنم و مردم آن را به بيعت با تو در مىآورم .\r\nهانى گفت من دوست ندارم كه ابن زياد در خانه من كشته شود .\r\nشريك به او گفت چرا ؟ به خدا سوگند كشتن او موجب تقرب به خداوند\r\n\r\n","description":"","footnote":"\r\n298 - اين تعبير قابل تامل است ، اگر او از بزرگان و شناخته شدگان شيعه بود چگونه با ابن زياد به كوفه مىآمد و آيا ابن زياد به او اعتماد مىكرد ؟ . ( م )\r\n","page_name":" 282 ","page_number":282},
  {"content":"\r\nمتعال است . شريك خطاب به مسلم گفت در اين كار كوتاهى مكن ، در همين حال گفتند امير بر در خانه رسيد ، مسلم وارد پستوى حجره شد و عبيد الله بن زياد نزد شريك آمد و بر او سلام داد و پرسيد حالت چگونه است و چه دردى دارى ؟ و چون پرسشهاى زياد از شريك به درازا كشيد و شريك متوجه شد كه مسلم در حمله خود تاخير كرده است آنچنان كه مسلم بشنود شروع به خواندن اين بيت كرد .\r\n« اينك كه فرصت بدست آمده است چرا به سلمى مهلت مىدهيد او به پيمان خويش وفا كرده و هنگام فرارسيده است » .\r\nشريك پياپى اين بيت را مىخواند ، ابن زياد به هانى گفت آيا هذيان مىگويد ؟ هانى گفت آرى خداوند كار امير را قرين به صلاح دارد از صبح تا كنون پيوسته همين شعر را مىخواند .\r\nعبيد الله برخاست و بيرون رفت و در اين هنگام مسلم از پستو بيرون آمد و شريك به او گفت فقط ترس و سستى ترا از انجام كار بازداشت ، مسلم گفت نه كه دو چيز مانع من شد ، نخست اينكه هانى خوش نمىداشت مسلم در خانه او كشته شود ديگر اين سخن رسول خدا كه فرموده است ايمان موجب خوددارى از غافلگير كشتن است و مؤمن كسى را غافلگير نمىكند و ناگهان نمىكشد .\r\nشريك گفت به خدا سوگند اگر او را كشته بودى كار تو رو به راه و قدرت تو استوار مىشد ، پس از اين شريك چند روزى زنده بود و درگذشت و ابن زياد جنازه او را تشيع كرد و خود بر او نماز گزارد ، مسلم بن عقيل هم همچنان پوشيده و با مدارا از مردم كوفه بيعت مىستاند آنچنان كه هيجده هزار تن پوشيده با او بيعت كردند .\r\nپناهگاه مسلم بن عقيل بر ابن زياد پوشيده بود به يكى از بردگان شامى خود كه نامش معقل بود كيسه يى محتوى سه هزار درهم داد و گفت اين پول را بگير و در جستجوى مسلم باش و با كمال مدارا راهى بسوى او پيدا كن .\r\nآن مرد وارد مسجد بزرگ كوفه شد و نمىدانست كار را چگونه شروع كند ، در همان حال متوجه مردى شد كه در يكى از گوشه هاى مسجد پيوسته نماز مىگزارد و با خود گفت شيعيان بسيار نماز مىگزارند و خيال مىكنم اين از\r\n","description":"","footnote":"","page_name":" 283 ","page_number":283},
  {"content":"\r\nآنان است ، همانجا نشست و چون آن مرد نمازش را تمام كرد پيش او رفت و نشست و چنين گفت :\r\n« فدايت گردم من مردى شامى و از وابستگان ذو الكلاع هستم و خداوند متعال به من نعمت دوستى خاندان رسول خدا ( ص ) و دوستى دوستان ايشان را ارزانى داشته و اين سه هزار درهم همراه من است و دوست دارم آن را به مردى از ايشان برسانم كه وارد اين شهر شده است و مردم را به دعوت براى حسين ( ع ) فرا مىخواند آيا مىتوانى مرا پيش او راهنمايى كنى كه اين مال را به او بپردازم ؟ تا آن را براى كارهاى خود مصرف كند و به هر يك از شيعيان كه مىخواهد پرداخت كند » .\r\nآن مرد به او گفت چگونه از ميان اين همه مردم كه در مسجدند از من اين سؤال را مىكنى ؟ گفت براى اين كه چهره تو را نيكو يافتم و اميدوار شدم كه تو از كسانى باشى كه دوستدار خاندان پيامبرند ، آن مرد گفت درست پنداشته اى و من مردى از برادران تو هستم و نام من مسلم بن عوسجه است و از ديدار تو خشنود شدم ، در عين حال از اينكه توانستى مرا بشناسى ناراحت شدم كه من مردى از شيعيانم و از ابن زياد ستمگر بيمناكم بنا بر اين عهد و پيمان خدا را بر عهده بگير كه اين موضوع را از همه مردم پوشيده دارى . او سوگند خورد و مسلم بن عوسجه به او گفت امروز برگرد و فردا صبح به خانه‌ام بيا تا همراه تو نزد مسلم بن عقيل برويم و ترا پيش او برسانم .\r\nمرد شامى رفت و آن شب را به روز آورد و صبح زود به خانه مسلم بن عوسجه رفت و او مرد شامى را به خانه مسلم بن عقيل برد و موضوع را به اطلاع او رساند و مرد شامى آن مال را به او پرداخت و با مسلم بن عقيل بيعت كرد .\r\nمرد شامى صبح زود به خانه مسلم مىرفت و كسى هم مانع او نمىشد و تمام روز را در خانه مسلم و پيش او مىگذراند و تمام اخبار را بدست مىآورد و چون شب فرامىرسيد در تاريكى به خانه ابن زياد مىرفت و تمام اخبار و كارها و گفته هاى ايشان را به اطلاع او مىرساند و به ابن زياد اطلاع داد كه مسلم در خانه هانى بن عروه منزل كرده است .\r\nپس از آن محمد بن اشعث و اسماء بن خارجه پيش ابن زياد آمدند كه بر\r\n","description":"","footnote":"","page_name":" 284 ","page_number":284},
  {"content":"\r\nاو سلام دهند ، ابن زياد بان دو گفت هانى بن عروة در چه حال است ؟ گفتند اى امير مدتى است بيمار است ، ابن زياد گفت چگونه ؟ و حال آنكه به من خبر رسيده است كه او تمام روز بر در سراى خود مىنشيند چه چيز مانع از آمدن او پيش من شده است كه بيايد و شرط فرمانبردارى خود را ادا كند ؟ گفتند ما اين موضوع را باطلاعش مىرسانيم و مىگوييم كه مدتهاست منتظر آمدن اويى ، آن دو از پيش ابن زياد به خانه هانى آمدند و سخنان او را به اطلاع هانى رساندند و پاسخ خود را به ابن زياد براى هانى گفتند و او را سوگند دادند كه همان دم با ايشان به خانه ابن زياد برود تا كينه را از قلب او بيرون آورد .\r\nهانى استر خود را خواست و سوار شد و همراه آن دو حركت كرد ولى همين كه نزديك قصر حكومتى رسيدند ، هانى بددل شد و بان دو گفت دل من از اين مرد بيمناك است ، گفتند با آنكه ساحت تو پاك و مبرى است چرا سخن از ترس مىگويى ، او همراه ايشان پيش ابن زياد رفت و ابن زياد اين بيت را مثل آورد و خواند :\r\n« من زنده ماندن او را مىخواهم و او آهنگ كشتن من دارد ، پوزش خواه دوست مرادى تو كجاست » .\r\nهانى گفت چه كارى انجام داده‌ام و منظور چيست ؟ ابن زياد گفت چه گناهى بزرگتر از اينكه مسلم بن عقيل را آورده و در خانه خود پناه داده اى و مردان را براى بيعت با او جمع مىكنى ؟ هانى گفت من چنين نكرده‌ام و چيزى از اين سخنان را نمىدانم ، ابن زياد يكى از غلامان شامى خود را فراخواند و گفت معقل را پيش من بياور و چون معقل وارد شد ابن زياد به هانى گفت آيا اين مرد را مىشناسى ؟ و هانى چون او را ديد دانست كه او جاسوس ابن زياد بوده است ، هانى به ابن زياد گفت به خدا سوگند به تو راست مىگويم كه من مسلم بن عقيل را دعوت نكردم و درباره او نينديشيده بودم و سپس موضوع را آنچنان كه بود به اطلاع او رساند . هانى افزود كه هم اكنون او را از خانه خودم بيرون مىكنم تا هر كجا مىخواهد برود و عهد و پيمانى استوار به تو مىدهم كه پيش تو برگردم . ابن زياد گفت به خدا سوگند از اين جا بيرون و از من جدا نخواهى شد\r\n","description":"","footnote":"","page_name":" 285 ","page_number":285},
  {"content":"\r\nتا او را پيش من بياورى ، هانى گفت آيا براى من شايسته است كه ميهمان و پناهنده خود را براى كشته شدن تسليم كنم ؟ نه به خدا سوگند اين كار را هرگز نخواهم كرد .\r\nابن زياد با چوبدستى خيزران خود به چهره هانى زد و بينى او را شكست و ابرويش را زخمى كرد و دستور داد او را در خانه يى زندانى كردند .\r\nبه قبيله مذحج خبر رسيد كه ابن زياد هانى را كشته است و بر در سراى حكومتى جمع شدند و فرياد برآوردند ، ابن زياد به شريح قاضى كه پيش او بود گفت برو و ببين كه هانى زنده است و پيش ايشان برگرد و بانان بگو كه او زنده است ، شريح چنان كرد .\r\nسرور قبيله مذحج ، عمرو بن حجاج گفت اگر هانى زنده است براى فتنه انگيزى و خونريزى شتاب مكنيد و برگرديد و ايشان برگشتند .\r\nابن زياد همين كه دانست كه آنان برگشته‌اند دستور داد هانى را به بازار بردند و گردن زدند .\r\nچون خبر كشته شدن هانى به مسلم رسيد بيعت كنندگان با خود را فراخواند كه همگان آمدند ، مسلم براى عبد الرحمن بن كريز كندى پرچمى بست و او را به فرماندهى قبيله هاى كنده و ربيعه گماشت و مسلم بن عوسجه را به فرماندهى قبيله هاى مذحج و اسد گماشت و ابو ثمامة صيداوى را بر تميم و همدان فرماندهى داد و عباس بن جعدة بن هبيره را بر قريش و انصار گماشت و همگان حركت و قصر حكومتى را محاصره كردند ، مسلم بن عقيل هم با ديگر مردم كه همراهش بودند از پى ايشان حركت كرد .\r\nعبيد الله بن زياد همراه كسانى كه در آن روز پيش او بودند و برخى از سران و بزرگان كوفه و نگهبانان و ياران خود كه حدود دويست تن بودند در كاخ خود متحصن شد ، گروهى از ايشان بر بام قصر برآمدند و قيامكنندگان را با پرتاب تير و نيزه از نزديك شدن به قصر بازمىداشتند و تا هنگام عصر به همين حال بودند ، عبيد الله بن زياد به بزرگان و سران مردم كوفه كه پيش او بودند گفت بايد هر يك از شما از گوشه يى از پشت بام قوم خود را بيم دهد .\r\n","description":"","footnote":"","page_name":" 286 ","page_number":286},
  {"content":"\r\nكثير بن شهاب و محمد بن اشعث و قعقاع بن شور و شبث بن ربعى [ 299 
  ] و حجار بن ابجر و شمر بن ذى الجوشن بر فراز بام آمدند و بانگ برداشتند كه اى مردم كوفه از خدا بترسيد و بر فتنه انگيزى شتاب مكنيد و هماهنگى و اتحاد اين امت را از ميان مبريد و سواران شام را باينجا نكشانيد كه پيش از اين مزه آن را چشيده‌ايد و شوكت ايشان را آزموده‌ايد .\r\nچون ياران مسلم سخنان ايشان را شنيدند سست شدند ، برخى از مردان كوفه هم نزد پسر و برادر و پسر عموى خود كه در لشكر مسلم بودند مىآمدند و مىگفتند برگرديد كه ديگر مردم اين كار را كفايت مىكنند ، زنها هم مىآمدند و دامن پسر و شوهر و برادر خود را مىگرفتند و مىگفتند برگرديد و آنها را بر مىگرداندند آنچنان كه چون مسلم نماز شب را در مسجد گزارد فقط حدود سى تن با او باقى ماندند ، مسلم كه چنين ديد پياده راه افتاد و راه قبيله كنده را پيش گرفت آن سى تن هم همراه او رفتند و چون اندكى از راه پيموده شد ، مسلم به پشت سر خود نگريست و هيچيك از ايشان را نديد ، حتى هيچ كس كه راه را به او نشان بدهد باقى نمانده بود ، مسلم سرگردان در تاريكى شب به راه خود ادامه داد و وارد محله قبيله كنده شد ، در اين هنگام زنى كه بر در سراى خود منتظر بازگشت پسرش بود و با مسلم همراهى كرده بود او را در خانه خود پناه داد و چون پسرش آمد پرسيد در خانه كيست ؟ مادر موضوع را به او گفت و دستور داد آن را پوشيده دارد .\r\nو چون ابن زياد هياهوى مردم را نشنيد نخست پنداشت كه ايشان وارد مسجد شده‌اند گفت بنگريد آيا كسى را در مسجد مىبينيد ؟ و مسجد پيوسته به قصر بود ، نگاه كردند و هيچكس را نديدند ، دسته هاى نى را آتش مىزدند و در حياط مسجد مىانداختند تا روشن شود و كسى را نديدند . ابن زياد گفت اين گروه پراكنده شدند و مسلم را رها كرده و برگشتند ، ابن زياد با همراهان خود بيرون آمد و در مسجد نشست و قنديلها و شمعها را برافروختند و دستور داد ندا دهند هر يك از سرشناسان و نگهبانان و پاسبانان كه هم اكنون در مسجد حاضر\r\n\r\n","description":"","footnote":"\r\n299 - در چند صفحه پيش ملاحظه كرديد كه شبث و حجار نامه جداگانه يى براى حضرت امام حسين ( ع ) نوشته بودند . ( م )\r\n","page_name":" 287 ","page_number":287},
  {"content":"\r\nنشود در امان نخواهد بود ، مردم جمع شدند ، ابن زياد به حصين بن نمير كه سالار شرطه بود گفت مادرت به عزايت بنشيند اگر كوچه يى از كوچه هاى كوفه را ناديده بگذارى و چون صبح شود بايد همه خانه هاى كوفه را بگردى و او را دستگير كنى .\r\nابن زياد نماز عشا را در مسجد گزارد و به قصر برگشت .\r\nچون صبح شد براى پذيرفتن مردم نشست و مردم پيش او آمدند و از نخستين كسان محمد بن اشعث بود كه پيش او آمد و ابن زياد او را با خود روى تخت نشاند .\r\nپسر آن زنى كه مسلم در خانه اش بود [ 300 
  ] پيش عبد الرحمن پسر محمد بن اشعث كه نوجوانى در حد بلوغ بود آمد و به او خبر داد كه مسلم در خانه اوست .\r\nعبد الرحمن پيش پدرش كه همراه ابن زياد نشسته بود آمد و اين خبر را در گوش او گفت ابن زياد گفت پسرت در گوش تو چه گفت ؟ گفت خبر داد كه مسلم بن عقيل در يكى از خانه هاى محله ماست ، گفت برو و هم اكنون او را پيش من بياور .\r\nبه عبيد بن حريث هم گفت صد تن از قريش را گسيل دار و خوش نداشت كس ديگرى غير از قريشيان گسيل دارد و از بروز عصبيت بيم داشت ، آنان آمدند و خانه يى را كه مسلم بن عقيل در آن بود محاصره كردند و آن را گشودند ، مسلم با ايشان به جنگ پرداخت و آنان به او سنگ زدند و دهانش شكست و او را دستگير و بر استرى سوار كردند و پيش ابن زياد آوردند .\r\n\r\nشهادت مسلم بن عقيل :\r\nچون پاسبانان مسلم بن عقيل را پيش ابن زياد آوردند به او گفتند ، به امير سلام كن ، گفت اگر قصد كشتن مرا دارد سلام من بر او سودى ندارد و اگر چنان قصدى نداشته باشد به زودى سلام دادن من بر او بسيار خواهد شد . ابن زياد به مسلم گفت گويا اميدوارى كه زنده بمانى ، مسلم فرمود اگر\r\n\r\n","description":"","footnote":"\r\n300 - نام اين زن در منابع نسبتا كهن شيعه طوعة ثبت شده است ، ر . ك ، شيخ مفيد ، ارشاد ، ص 194 چاپ تهران 1377 قمرى ( م )\r\n","page_name":" 288 ","page_number":288},
  {"content":"\r\nتصميم به كشتن من دارى بگذار به يكى از خويشاوندانم كه اين جا هستند وصيت كنم ، ابن زياد گفت به هر چه مىخواهى وصيت كن ، مسلم بن عمر بن سعد بن ابى وقاص نگريست و گفت با من به گوشه يى بيا تا وصيت كنم كه در اين قوم كسى از تو نزديكتر و سزاوارتر به من نيست ، عمر بن سعد با مسلم به گوشه يى رفت و مسلم به او گفت آيا وصيت مرا مىپذيرى ؟ گفت آرى ، مسلم گفت من در اين شهر هزار درهم وام دارم آن را پرداخت كن و چون كشته شدم پيكر مرا از ابن زياد بگير كه آن را پاره پاره و مثله نكند و قاصدى از سوى خود نزد حسين ( ع ) بفرست و چگونگى سرانجام مرا به اطلاع ايشان برسان كه اين گروه كه تصور مىكردند شيعيان اويند چگونه به من مكر كردند و پس از آنكه هيجده هزار تن از ايشان با من بيعت كردند پيمانشكنى كردند و براى امام حسين ( ع ) پيام بفرست كه به مكه برگردد و همانجا بماند و فريب مردم كوفه را نخورد .\r\nمسلم پيش از آن براى امام حسين ( ع ) نامه نوشته بود كه بدون درنگ به كوفه آيد . عمر بن سعد گفت تمام اين كارها را براى تو انجام مىدهم و ضامن اجراى آن خواهم بود .\r\nعمر بن سعد پيش ابن زياد برگشت و تمام وصيت مسلم را براى او فاش كرد ، ابن زياد گفت چه بد كردى كه وصيت او را افشاء كردى و گفته‌اند كسى جز امين به تو خيانت نمىكند و چه بسا كه خائن راز ترا فاش نسازد .\r\nابن زياد دستور داد مسلم را بالاى بام كاخ بردند نخست او را به مردم كه بر در كاخ جمع شده بودند نشان دادند و سپس همانجا گردنش را زدند كه سرش در ميدان افتاد و پس از آن پيكرش را از بام پايين افكندند ، احمر بن بكير گردن مسلم ( ع ) را زد . عبد الرحمن بن زبير اسدى در اين باره چنين گفته است :\r\n« اگر نمىدانى مرگ چيست به هانى و پسر عقيل در بازار بنگر . به دلاورى كه شمشير بينى او را درهم شكسته است و به دلاورى ديگر كه از بلندى در حالى كه كشته شده به خاك افتاده است ، پيشامد روزگار آن دو را فروگرفت و افسانه زبان رهگذران شدند ، جنازه يى مىبينى كه مرگ رنگ آن را دگرگون ساخته است و خونى كه در هر سوى روان است » . [ 301 
  ]\r\n\r\n","description":"","footnote":"\r\n301 - شرح حال شاعر كه نام او عبد الله است نه عبد الرحمن و شيخ مفيد در ارشاد آن را درست ضبط فرموده است در كتابهاى تذكره كه در دسترس اين بنده بود نيامده است در المؤتلف و المختلف آمدى ص 244 دو بيت از او آمده است ، زركلى در الاعلام مرگ او را به سال 75 هجرت دانسته است ( م ) .\r\n","page_name":" 289 ","page_number":289},
  {"content":"\r\nعبيد الله زياد سرهاى آن دو را پيش يزيد فرستاد و خبر را براى او نوشت .\r\nيزيد در پاسخ او چنين نوشت ، گمان ما به تو جز اين نبود كار شخص چابك و دورانديش را انجام دادى ، من موضوع را از دو فرستاده ات پرسيدم و براى من آن را مشروح گفتند و همچنان كه نوشته اى اين دو فرستاده خير خواهند و خردمند و سفارش مرا درباره آنان بپذير ، و به من خبر رسيده است كه حسين بن على ( ع ) از مكه حركت كرده و به سرزمينهاى تو روى آورده است . جاسوسان بر او بگمار و بر راهها نگهبانانى در كمين او بگذار و به بهترين وجه در اين مورد قيام كن ولى با كسانى جنگ كن كه با تو جنگ كنند و همه روز اخبار را براى من بنويس .\r\nعبيد الله بن زياد سرهاى هانى و مسلم را همراه هانى بن ابى حبه همدانى و زبير بن اروح تميمى فرستاده بود .\r\nكشته شدن مسلم بن عقيل روز سه شنبه سوم ذى حجه سال شصت هجرت كه همان سال مرگ معاويه است اتفاق افتاده است . [ 302 
  ]\r\n\r\nبيرون آمدن امام حسين ( ع ) بسوى كوفه :\r\nحسين بن على عليه السلام [ 303 
  ] همان روز كه مسلم شهيد شد از مكه بيرون آمد . ابن زياد حصين بن نمير را كه فرمانده شرطه او بود با چهار هزار سوار از مردم كوفه فرستاد تا ميان قادسيه [ 304 
  ] و قطقطانه [ 305 
  ] توقف كند و از رفتن اشخاص از كوفه بسوى حجاز غير از حاجيان و عمره گزاران و كسانى كه متهم به هوادارى امام حسين ( ع ) نيستند جلوگيرى كند .\r\n\r\n","description":"","footnote":"\r\n302 - شيخ مفيد شهادت مسلم ( ع ) را روز چهارشنبه نهم ذى حجه ثبت فرموده است ، ( ارشاد ، ص 200 ) و چون دينورى عاشورا را جمعه مىداند و در صفحات آينده خواهيد ديد بنا بر اين سه شنبه نمىتواند سوم ذى حجه باشد بلكه هشتم آن است ، زيرا ماه محرم سال 61 از چهارشنبه شروع شده است ( م ) .\r\n303 - عنوان عليه السلام در متن كتاب آمده است و از اين جا تا پايان داستان عاشورا مكرر اين عنوان در متن كتاب آمده است . ( م )\r\n304 - قادسيه : دهكده اى ميان كوفه و عذيب در استان ديوانيه است .\r\n305 - نام جايى نزديك كوفه است .\r\n","page_name":" 290 ","page_number":290},
  {"content":"\r\nگويند نامه مسلم بن عقيل كه به امام حسين ( ع ) رسيد چنين بود :\r\n« پيشرو كاروان به اهل خود دروغ نمىگويد همانا هيجده هزار تن از مردم كوفه با من بيعت كرده‌اند ، بيا كه همه مردم همراه تو هستند و اعتقاد و علاقه اى به خاندان ابو سفيان ندارند » .\r\nو چون حسين ( ع ) تصميم به بيرون آمدن از مكه گرفت و شروع به آماده شدن فرمود خبر به عبد الله بن عباس رسيد به ديدار آن حضرت آمد و گفت اى پسر عمو شنيده‌ام قصد رفتن به عراق دارى ، فرمود آرى چنين تصميمى دارم ، عبد الله گفت اى پسر عمو ترا به خدا سوگند از اين كار منصرف شو ، فرمود تصميم گرفته‌ام و از حركت چاره يى نيست .\r\nابن عباس گفت آيا به جايى ميروى كه امير خود را بيرون كرده و سرزمينهاى خود را به تصرف خويش در آورده‌اند ؟ اگر چنين كرده‌اند برو ولى اگر ترا بسوى خود دعوت كرده‌اند ولى اميرشان همانجاست و كارگزاران او از ايشان خراج مىگيرند همانا ترا براى جنگ كردن فراخوانده‌اند و در امان نيستم كه ترا رها نكنند و از يارى تو دست برندارند همچنان كه آن كار را نسبت به پدر و برادرت كردند .\r\nحسين ( ع ) فرمود درباره آنچه گفتى خواهم انديشيد . تصميم و قصد امام حسين ( ع ) به اطلاع عبد الله بن زبير رسيد او هم به ديدار ايشان آمد و گفت اگر در همين حرم الهى بمانى و نمايندگان و داعيان خود را به شهرها بفرستى و براى شيعيان خود در عراق بنويسى كه پيش تو آيند و چون كارت استوار شد كارگزاران يزيد را از اين شهر بيرون كنى من هم در اين كار با تو همراهى و همفكرى خواهم كرد و اگر به مشورت من عمل كنى بهتر است اين كار را در همين حرم الهى انجام دهى كه مجمع مردم روى زمين و محل آمد و شد از هر سوى است و به اذن خداوند آنچه مىخواهى بدست خواهى آورد و اميدوارم بان برسى .\r\nگويند چون روز سوم رسيد عبد الله بن عباس باز به حضور امام حسين ( ع ) آمد و گفت اى پسر عمو به مردم كوفه نزديك مشو كه قومى حيله گرند و در همين شهر بمان كه سرور و سالار مردمانى و اگر نمىپذيرى به يمن برو كه در آن\r\n","description":"","footnote":"","page_name":" 291 ","page_number":291},
  {"content":"\r\nحصارها و دره هاى استوارى است و سرزمين گسترده و وسيعى است و گروهى از شيعيان پدرت آنجايند ، در عين حال كه از مردم دور خواهى بود داعيان خود را به سرزمينها مىفرستى و اميدوارم اگر چنين كنى آنچه مىخواهى در سلامت بدست آرى . [ 306 
  ] امام حسين ( ع ) فرمود اى پسر عمو به خدا سوگند مىدانم كه تو خيرخواه مهربانى ولى من تصميم به رفتن گرفته‌ام ، ابن عباس گفت اگر ناچار مىروى پس زنان و كودكان را با خود مبر كه من در امان نيستم كه كشته شوى همچنان كه عثمان بن عفان كشته شد و كودكان او به كشته شدن او نگاه مىكردند .\r\nحسين ( ع ) فرمود مصلحت را در اين مىبينم كه با زنان و فرزندان بيرون روم .\r\nابن عباس از پيش امام حسين ( ع ) بيرون رفت و از كنار ابن زبير كه نشسته بود گذشت و به او گفت اى پسر زبير چشم تو به رفت حسين ( ع ) روشن باد و بعنوان تمثل اين بيت را خواند » محيط براى تو خالى شد تخم بگذار و چهچهه بزن و هر چه مىخواهى دانه برچين » .\r\nگويند و چون امام حسين ( ع ) از مكه بيرون آمد سالار شرطه عمرو بن سعيد بن عاص حاكم مكه با گروهى نظامى جلو آن حضرت را گرفت و گفت امير عمرو بن سعيد به تو دستور مىدهد برگردى و برگرد و گر نه من از حركت تو جلوگيرى مىكنم .\r\nامام حسين ( ع ) سخن او را نپذيرفت دو طرف با تازيانه به يك ديگر حمله كردند و چون اين خبر به عمرو بن سعيد رسيد ترسيد كار دشوار شود و به سالار شرطه خود پيام داد بازگردد . گويند و چون امام حسين ( ع ) از مكه بيرون آمد و به تنعيم رسيد [ 307 
  ] به كاروانى برخورد كه روناس و حنا براى يزيد بن معاويه مىبرد كاروان و كالاى آن را گرفت و به شترداران فرمود هر كس از شما كه دوست داشته باشد با ما به\r\n\r\n","description":"","footnote":"\r\n306 - خوانندگان ارجمند توجه دارند كه اين خيرخواهىها فقط از لحاظ پيروزى و حكومت ظاهرى است و گويا توجهى به هدف مقدس حضرت نداشته‌اند . ( م )\r\n307 - تنعيم : جايى نزديك مكه در راه مدينه كه امروز كنار شهر مكه قرار دارد و محل احرام براى عمره است . ( م )\r\n","page_name":" 292 ","page_number":292},
  {"content":"\r\nعراق بيايد كرايه او را كامل پرداخت مىكنيم و با او نيكرفتارى خواهيم كرد و هر كس مىخواهد برگردد كرايه او را تا همين جا مىپردازيم گروهى از ايشان پذيرفتند و همراه شدند و گروهى برگشتند .\r\nامام ( ع ) حركت فرمود و چون به منطقه صفاح [ 308 
  ] رسيد فرزدق شاعر [ 309 
  ] كه از عراق به كوفه مىآمد با ايشان برخورد و سلام داد ، امام حسين فرمود مردم عراق را چگونه ديدى ؟ گفت آنان را پشت سر گذاشتم در حالى كه دلهايشان با تو و شمشيرهايشان بر ضد تو بود و سپس توديع كرد ، امام حسين ( ع ) به راه خود ادامه داد و چون به منطقه بطن الرمه [ 310 
  ] رسيد براى كوفيان چنين مرقوم فرمود :\r\n« بنام خداوند بخشاينده مهربان ، از حسين بن على به برادران مؤمن كوفه ، درود بر شما و سپس نامه مسلم بن عقيل به من رسيد كه شما براى من اجتماع كرده‌ايد و مشتاق آمدن من هستيد و تصميم به نصرت و يارى دادن ما و گرفتن حق ما داريد خداوند براى ما و شما نيكى پيش آورد و در مقابل اين كار بهترين پاداش را به شما بدهد و من اين نامه را از بطن الرمه براى شما نوشتم و شتابان پيش شما مىآيم و السلام » . اين نامه را با قيس بن مسهر فرستاد و چون قيس به قادسيه رسيد حصين بن نمير او را گرفت و پيش عبيد الله بن زياد فرستاد و چون او را پيش ابن زياد بردند تندى كرد و ابن زياد دستور داد او را از بالاى بام قصر به ميدان افكندند و شهيد شد .\r\nامام حسين ( ع ) چون از بطن الرمه حركت كرد عبد الله بن مطيع كه از عراق برمىگشت بر آن حضرت سلام كرد و گفت اى پسر رسول خدا پدر و مادرم فداى تو باد چه چيز موجب شد كه از حرم خدا و حرم جد خود بيرون آيى ؟ فرمود مردم كوفه براى من نامه نوشتند و از من خواستند پيش ايشان بيايم و اميدوارند كه حق را زنده كنند و بدعتها را از ميان بردارند ، ابن مطيع گفت ترا به خدا سوگند مىدهم كه به كوفه نيايى كه به خدا سوگند اگر به كوفه به روى كشته خواهى شد .\r\n\r\n","description":"","footnote":"\r\n308 - صفاح : نام جايى ميان حنين و منطقه حرم است و نام كوههايى ميان مكه و طائف .\r\n309 - همام بن غالب معروف به فرزدق از شاعران بزرگ قرن اول هجرت ، ديوان او مكرر چاپ شده است ، ر . ك ، ابن قتيبه ، الشعر و الشعراء ص 381 چاپ بيروت 1969 ميلادى . ( م )\r\n310 - صحراى بزرگى در نجد كه آب چند مسيل در آن مىريزد .\r\n","page_name":" 293 ","page_number":293},
  {"content":"\r\nامام حسين ( ع ) اين آيه را تلاوت فرمود « هرگز چيزى جز آنچه خداوند براى ما نوشته است بر ما نخواهد رسيد » [ 311 
  ] و سپس از او توديع و حركت فرمود .\r\nو چون به منطقه زرود [ 312 
  ] رسيدند خيمه برافراشته اى ديدند ، امام حسين ( ع ) پرسيد خيمه از كيست ؟ گفتند از زهير بن قين است ، زهير براى حج به مكه رفته بود و در آن هنگام از مكه به كوفه برمىگشت ، امام حسين ( ع ) به او پيام داد پيش من بيا تا با تو گفتگو كنم ، زهير نپذيرفت و از ملاقات خوددارى كرد ، همسر زهير كه همراهش بود گفت سبحان الله پسر پيامبر خدا كسى پيش تو مىفرستد و تو نمىپذيرى ، زهير برخاست و به حضور امام رفت و چيزى نگذشت كه برگشت و چهره اش مىدرخشيد و دستور داد خيمه اش را كندند و كنار خيمه امام نصب كردند و به همسر خود گفت تو مطلقه اى همراه برادرت به خانه خود برگرد كه من تصميم گرفته‌ام همراه حسين ( ع ) كشته شوم ، آنگاه به همراهان خود گفت هر كس از شما شهادت را دوست مىدارد همراه من باشد و هر كس خوش ندارد برود هيچيك از ايشان با او نماند و همگان همراه همسر زهير و برادرش به كوفه رفتند .\r\nگويند ، چون حسين ( ع ) از زرود حركت فرمود مردى از بنى اسد را ديد و از او درباره اخبار كوفه پرسيد ، گفت هنوز از كوفه بيرون نيامده بودم كه مسلم بن عقيل و هانى بن عروة كشته شدند و خود ديدم كودكان پاهاى آن دو را گرفته و بر زمين مىكشيدند ، امام حسين ( ع ) انا لله فرمود و گفت جانهاى خود را در پيشگاه الهى حساب مىكنيم .\r\nآن مرد به امام حسين گفت اى پسر رسول خدا ترا به خدا سوگند مىدهم كه جان خود را حفظ كنى و جانهاى افراد خاندانت را كه همراه تو مىبينم ، به جاى خود برگرد و رفتن به كوفه را رها كن كه به خدا سوگند در آن شهر براى تو ياورى نيست .\r\nفرزندان عقيل كه همراه آن حضرت بودند گفتند ما را پس از مرگ\r\n\r\n","description":"","footnote":"\r\n311 - بخشى از آيه 51 سوره نهم ( توبه ) . ( م )\r\n312 - زرود : نام منطقه اى ريگزار ميان كوفه و مكه و در راه حاجيان و براى اطلاع بيشتر ، ر . ك ، ياقوت حموى ، معجم البلدان ص 387 ج 4 چاپ 1906 مصر . ( م )\r\n","page_name":" 294 ","page_number":294},
  {"content":"\r\nبرادرمان مسلم نيازى به زندگى نيست و هرگز برنمىگرديم تا كشته شويم ، امام ( ع ) هم فرمود پس از ايشان خيرى در زندگى نيست و حركت فرمود .\r\nچون به منزل زباله [ 313 
  ] رسيدند فرستاده محمد بن اشعث و عمر بن سعد كه به خواهش مسلم او را با نامه اى حاكى از بىوفايى و پيمانشكنى مردم كوفه گسيل داشته بودند رسيد و چون امام حسين ( ع ) آن نامه را خواند به درستى خبر كشته شدن مسلم و هانى يقين پيدا كرد و سخت اندوهگين شد ، آن مرد خبر كشته شدن قيس بن مسهر را هم داد .\r\nگروهى از ساكنان منازل ميان را به امام ( ع ) پيوسته بودند و مىپنداشتند آن حضرت پيش ياران خود خواهد رفت چون اين خبر را شنيدند پراكنده شدند و كسى جز خواص امام ( ع ) با ايشان باقى نماندند .\r\nامام حسين ( ع ) همچنان پيش مىرفت و چون به وادى عقيق [ 314 
  ] رسيد مردى از قبيله بنى عكرمه به حضور ايشان آمد و سلام كرد و به اطلاع رساند كه ابن زياد ميان قادسيه و عذيب [ 315 
  ] سواران را بر كمين گماشته است و افزود كه فداى تو گردم بازگرد به خدا سوگند بسوى نيزه ها و شمشيرها مىروى و بر كسانى كه براى تو نامه نوشته‌اند اعتماد مكن كه آنان نخستين كسانى هستند كه به جنگ با تو پيشدستى خواهند كرد ، امام حسين ( ع ) به او فرمود خيرخواهى و در حد كمال نصيحت كردى خدايت پاداش نيكو دهاد ، و حركت فرمود و به منزل شراة [ 316 
  ] رسيد شب را آنجا گذراند و فردا حركت فرمود و چون روز به نيمه رسيد و گرما شدت يافت كه تابستان بود از دور سواران ديده شدند ، امام حسين ( ع ) به زهير بن قين فرمود آيا اين جا پناهگاهى يا جاى بلندى پيدا مىشود كه آن را پشت سر خود قرار دهيم و فقط از يك سوى با اين گروه به جنگ پردازيم ؟ زهير به او گفت آرى كوه ذو جشم اين جا سمت چپ تو قرار دارد ما را آنجا ببر كه اگر پيش از ايشان آنجا برسى همانگونه است كه دوست دارى ، امام حسين ( ع ) حركت كرد و پيش از ايشان به آن كوه رسيد و آن را پشت سر خود قرار داد .\r\n\r\n","description":"","footnote":"\r\n313 - زباله : از منازل آباد و معروف ميان كوفه و مكه كه داراى بازارهاى متعدد است . ( م )\r\n314 - جايى نزديك ذات عرق است و عراقىها براى حج از آنجا محرم مىشوند .\r\n315 - نام آبى نزديك كوفه و محل سكونت قبيله بنى تميم است .\r\n316 - نام منطقه اى مرتفع نزديك عسفان .\r\n","page_name":" 295 ","page_number":295},
  {"content":"\r\nسواران كه هزار تن بودند به فرماندهى حر بن يزيد تميمى يربوعى رسيدند ، امام ( ع ) همين كه نزديك شدند به جوانان خود دستور فرمود با مشكهاى آب باستقبال آنان بروند و ايشان همگى آب آشاميدند و اسبهاى خود را هم سيراب كردند و همگى در سايه اسبهاى خود نشستند و لگامهاى آنان در دست ايشان بود ، چون ظهر فرارسيد امام حسين ( ع ) به حر فرمود آيا همراه ما نماز مىگزارى يا تو با ياران خودت و من با ياران خودم نماز بگزاريم ؟ حر گفت همگان با تو نماز مىگزاريم ، و امام حسين ( ع ) پيش رفت و با همگان نماز گزارد ، و چون نماز تمام شد روى خود را بسوى سواران كرد و فرمود :\r\n« اى مردم من در پيشگاه خداوند و حضور شما معذورم ، من پيش شما نيامدم تا آنكه نامه ها و فرستادگان شما را دريافت كردم و ديدم اكنون اگر عهد و پيمان با من مىبنديد كه مايه اطمينان من باشد با شما به شهر شما مىآيم و اگر چيز ديگرى است به همانجا كه آمده‌ام برمىگردم » .\r\nقوم سكوت كردند و پاسخى ندادند ، و چون هنگام نماز عصر فرارسيد مؤذن اذان گفت و پس از آنكه اقامه گفت و امام ( ع ) همچنان با هر دو گروه نماز گزارد و پس از نماز همان سخن را تكرار فرمود ، حر بن يزيد گفت به خدا سوگند ما نمىدانيم نامه هايى كه مىگويى چيست .\r\nامام حسين عليه السلام فرمود خرجينى را كه نامه هاى ايشان در آن است بياوريد و آوردند و نامه ها را برابر حر و يارانش فروريختند .\r\nحر گفت ما از كسانى نيستيم كه چيزى از اين نامه ها را براى تو نوشته باشيم و ماموريم هنگامى كه به تو رسيديم از تو جدا نشويم تا ترا به كوفه پيش امير عبيد الله بن زياد ببريم ، امام ( ع ) فرمود مرگ از اين كار آسانتر است و دستور فرمود بارها را بستند و يارانش سوار شدند و آهنگ بازگشت سوى حجاز فرمود ، ولى سواران حر مانع از حركت ايشان شدند .\r\nامام حسين به حر فرمود چه قصدى دارى ؟ گفت به خدا سوگند مىخواهم ترا پيش امير عبيد الله بن زياد ببرم ، فرمود در اين صورت به خدا سوگند با تو جنگ خواهم كرد و چون گفتگو ميان ايشان بسيار شد حر گفت من مامور به جنگ با تو نيستم و فقط به من دستور داده‌اند از تو جدا نشوم ، اكنون چيزى\r\n","description":"","footnote":"","page_name":" 296 ","page_number":296},
  {"content":"\r\nانديشيده‌ام كه بان وسيله از جنگ با تو در سلامت بمانم و آن اين است كه ميان خود و من راهى را برگزينى كه نه به كوفه به روى و نه به حجاز و همينگونه رفتار مىكنيم تا راى عبيد الله بن زياد برسد .\r\nامام حسين ( ع ) فرمود اين راه را پيش گير و من از سمت چپ بسوى عذيب پيش مىروم از آنجا تا عذيب سى و هشت ميل بود و هر دو گروه حركت كردند و به عذيب حمامات رسيدند و فرود آمدند و فاصله ميان آن دو به اندازه يك تيررس بود .\r\nسپس امام حسين ( ع ) از آنجا بسوى راست حركت فرمود تا به قصر بنى مقاتل [ 317 
  ] رسيدند و هر دو گروه آنجا فرود آمدند ، امام حسين ( ع ) خيمه يى ديد پرسيد از كيست ؟ گفتند از عبيد الله بن حر جعفى و او از بزرگان و دليران كوفه بود ، امام ( ع ) يكى از غلامان خود را پيش او فرستاد و از او خواست به ديدار ايشان بيايد ، غلام رفت و اين پيام را به او رساند ، عبيد الله گفت به خدا سوگند من از كوفه بيرون نيامدم مگر اينكه ديدم گروه زيادى آماده براى رفتن به جنگ او شده‌اند و بىوفايى شيعيان او را ديدم دانستم كه او كشته مىشود و من قادر به يارى دادن او نيستم و دوست ندارم كه او مرا ببيند و يا من او را ببينم .\r\nامام حسين ( ع ) پياده شد و كفش پوشيد و به خيمه او رفت و او را براى يارى كردن فراخواند عبيد الله گفت به خدا سوگند مىدانم هر كس با تو همراهى كند در رستاخيز سعادتمند خواهد بود ولى اميد ندارم كه بتوانم براى تو كارى كنم در كوفه هم يار و ياورى براى تو نمىشناسم ترا به خدا سوگند مىدهم مرا به اين كار وادار مكن كه هنوز تن به مرگ درنداده‌ام ، اما اين اسب من كه نامش ملحقه است از تو باشد و اين اسب را بپذير و به خدا سوگند بر اين اسب چيزى را دنبال نكردم مگر آنكه بان رسيدم و هيچكس مرا تعقيب نكرده است مگر اينكه بر او پيشى گرفته‌ام .\r\nامام ( ع ) فرمود اكنون كه خودت از يارى دادن ما خوددارى مىكنى به اسب تو هم نيازى نداريم .\r\n\r\n","description":"","footnote":"\r\n317 - در معجم البلدان به صورت قصر مقاتل ضبط است و صحيح همان است . ( م )\r\n","page_name":" 297 ","page_number":297},
  {"content":"\r\n\r\nسرانجام امام حسين ( ع ) :\r\nامام حسين عليه السلام از قصر بنى مقاتل همراه حر بن يزيد حركت فرمود و هر گاه آهنگ صحرا مىكرد حر او را از آن كار بازمىداشت تا آنكه به جايى بنام كربلا [ 318 
  ] رسيدند ، از آنجا اندكى بسوى راست حركت كردند و به نينوى [ 319 
  ] رسيدند و در اين هنگام مردى كه بر مركبى راهوار سوار بود از مقابل شتابان آمد و همگان منتظر او ايستادند ، چون آن مرد رسيد به حر سلام داد و به امام حسين ( ع ) سلام نداد و نامه اى از ابن زياد براى حر آورد كه در آن چنين نوشته بود .\r\n« اما بعد ، همانجا كه اين نامه‌ام بدست تو ميرسد بر حسين ( ع ) و ياران او سخت بگير و او را در بيابانى بدون آب و سبزه فرود آور و حامل اين نامه را مامور كرده‌ام تا مرا از آنچه انجام مىدهى آگاه سازد و السلام » . حر نامه را خواند و سپس به امام حسين ( ع ) داد و گفت مرا چاره يى از اجراى فرمان امير عبيد الله بن زياد نيست همين جا فرود آى و براى امير بهانه اى بر من قرار مده .\r\nامام حسين عليه السلام فرمود كمى ما را پيشتر ببر تا به اين دهكده غاضريه [ 320 
  ] كه با ما يك تيررس فاصله دارد برسيم يا بان دهكده ديگر كه نامش سقبه است و در يكى از اين دو دهكده فرود آييم ، حر گفت امير براى من نوشته است ترا در سرزمين خشك و بىآب فرود آورم و چاره يى از اجراى فرمان او نيست .\r\nزهير بن قين به امام حسين ( ع ) گفت اى پسر رسول خدا پدر و مادرم فداى تو باد به خدا سوگند اگر نيروى ديگرى غير از همين گروه براى جنگ با ما نيايند همينها هم براى زد و خورد با ما كفايت مىكنند و چگونه خواهد بود اگر نيروهاى ديگر هم برسند ، اجازه فرماى تا هم اكنون با اين عده جنگ كنيم كه جنگ با اينان براى ما آسانتر است از جنگ با كسان ديگرى هم كه خواهند\r\n\r\n","description":"","footnote":"\r\n318 - براى اطلاع بيشتر از وجه تسميه اين سرزمين ر . ك ، ياقوت ، معجم البلدان ، ص 229 ج 7 چاپ مصر 1906 - م .\r\n319 - دهكده اى كهن و قديمى كه آثار باستانى در آن بسيار است برخى از مورخان آن را محل يونس پيامبر ( ع ) مىدانند .\r\n320 - قريه يى از نواحى كوفه و نزديك كربلا .\r\n","page_name":" 298 ","page_number":298},
  {"content":"\r\nآمد ، امام حسين عليه السلام فرمود من دوست ندارم با ايشان آغاز به جنگ كنم مگر اينكه آنان جنگ را شروع كنند .\r\nزهير گفت اين جا نزديك ما دهكده اى در زمين پرپيچ و خمى قرار دارد كه فرات از سه سو آن را در بر گرفته است ، فرمود نام آن چيست ؟ گفت عقر ، فرمود از عقر به خدا پناه مىبرم . [ 321 
  ] امام حسين به حر فرمود كمى پيش برويم آنگاه پياده شويم و حركت كردند و چون به كربلا رسيدند حر و يارانش مقابل امام حسين ايستادند و آنان را از حركت بازداشتند و گفتند همين جا فرود آييد كه رود فرات به شما نزديك است ، امام ( ع ) پرسيد نام اين سرزمين چيست ؟ گفتند كربلا فرمود آرى سرزمين سختى و بلاست ، پدرم هنگام جنگ صفين از اين منطقه گذشت و من همراهش بودم ، ايستاد و از نام آن پرسيد و چون نامش را گفتند فرمود اين جا محل فرود آمدن ايشان است و محل ريخته شدن خونهاى ايشان ، و چون معنى اين سخن را پرسيدند فرمود گروهى از خاندان محمد ( ص ) اين جا فرود مىآيند . [ 322 
  ] آنگاه امام حسين ( ع ) دستور داد بارها را همانجا فرود آوردند و آن روز چهارشنبه اول محرم سال شصت و يكم هجرت بود و آن حضرت روز دهم كه عاشورا بود شهيد شد [ 323 
  ] روز دوم ورود آن حضرت به كربلا عمر بن سعد با چهار هزار نفر فرارسيد ، داستان آمدن عمر بن سعد به كربلا چنين است كه عبيد الله بن زياد او را به حكومت رى و مرزدستبى [ 324 
  ] و ديلم منصوب كرد و براى او فرمانى نوشت ، عمر بن سعد براى رفتن به رى آماده مىشد و بيرون كوفه اردو زده بود كه موضوع امام حسين ( ع ) پيش آمد و ابن زياد به او دستور داد نخست به جنگ امام حسين برود و چون از آن فارغ شد به محل حكومت خود حركت كند ، عمر بن سعد جنگ با امام حسين ( ع ) را خوش نمىداشت و مردد ماند و پاسخ روشنى به ابن زياد نداد ، ابن زياد به او گفت فرمانى را كه براى تو نوشته‌ايم برگردان ، گفت در\r\n\r\n","description":"","footnote":"\r\n321 - عقر نام دهكده اى نزديك كربلاست و در لغت به معنى نازايى و سرگشتگى است . م\r\n322 - ابن ابى الحديد در ص 169 ج 3 شرح خود بر نهج البلاغه چاپ محمد ابو الفضل ابراهيم ذيل خطبه شماره چهل و ششم اين موضوع را به تفصيل آورده است و براى اطلاع بيشتر بانجا مراجعه فرماييد . ( م )\r\n323 - ماه محرم سال 61 هجرت مطابق با اكتبر 685 ميلادى و مهر است . م\r\n324 - سرزمين گسترده يى ميان رى و همدان كه دو بخش داشته و مشتمل بر حدود نود دهكده بوده است .\r\n","page_name":" 299 ","page_number":299},
  {"content":"\r\nاين صورت مىروم و با همان ياران و كسانى كه قرار بود با او به رى و دستبى بروند حركت كرد و به امام حسين ( ع ) رسيد و حر بن يزيد هم با همراهان خود به او پيوست .\r\nعمر بن سعد به قرة بن سفيان حنظلى گفت پيش امام حسين برو و از او بپرس چه چيزى موجب شده است اين جا بيايى ، او آمد و اين پيام را گزارد ، امام حسين فرمود از سوى من به او بگو كه مردم اين شهر براى من نامه نوشتند و متذكر شدند كه پيشوايى ندارند و از من خواستند پيش آنان بيايم و بايشان اعتماد كردم ولى به من مكر كردند با آنكه هيجده هزار مرد از ايشان با من بيعت كردند و چون نزديك رسيدم و از فريب آنان آگاه شدم خواستم به همانجا برگردم كه آمده‌ام ولى حر بن يزيد مرا از آن كار بازداشت و مرا در اين سرزمين فرود آورد و مرا با تو خويشاوندى نزديك است مرا آزاد بگذار تا برگردم .\r\nقرة با پاسخ امام حسين ( ع ) پيش عمر بن سعد برگشت و عمر گفت سپاس خداى را سوگند به خدا اميدوارم كه از جنگ با امام حسين ( ع ) معاف باشم و سپس به ابن زياد نامه اى نوشت و اين خبر را به اطلاع او رساند چون نامه او به ابن زياد رسيد در پاسخ نوشت :\r\n« مضمون نامه ات را فهميدم اكنون بيعت با يزيد را به حسين ( ع ) پيشنهاد كن هر گاه او و همه همراهانش بيعت كردند مرا آگاه كن تا نظر خودم را بنويسم » .\r\nچون اين نامه به عمر بن سعد رسيد گفت خيال نمىكنم ابن زياد صلح و مسالمت را بخواهد ، عمر بن سعد نامه ابن زياد را براى امام حسين ( ع ) فرستاد و امام به فرستاده او فرمود هرگز تقاضاى ابن زياد را نخواهم پذيرفت ، مگر چيزى جز مرگ است ، مرگ خوش باد .\r\nعمر بن سعد اين پاسخ را براى ابن زياد نوشت كه سخت خشمگين شد و با ياران خود به نخيله رفت و اردو زد .\r\nآنگاه حصين بن نمير و حجار بن أبجر و شبث بن ربعى و شمر بن ذى الجوشن را فرمان داد به لشكر ابن سعد بروند و او را بر آن كار يارى دهند شمر هماندم فرمان او را اجرا كرد ولى شبث بن ربعى تظاهر به بيمارى كرد و\r\n","description":"","footnote":"","page_name":" 300 ","page_number":300},
  {"content":"\r\nناخوشى را بهانه آورد ، ابن زياد به او گفت تمارض مىكنى ؟ اگر مطيع مايى به جنگ دشمن ما برو و شبث چون اين سخن را شنيد حركت كرد ، همچنين حارث ابن يزيد بن رويم را گسيل داشت .\r\nگويند ابن زياد هر گاه كسى را با گروه زيادى به جنگ و پيكار با امام حسين ( ع ) روانه مىكرد آن شخص فقط با عده كمى به كربلا مىرسيد كه مردم جنگ با امام حسين را خوش نداشتند و آن را ناپسند مىدانستند و از آن سر باز مىزدند .\r\nابن زياد سويد بن عبد الرحمن منقرى را همراه سوارانى به كوفه فرستاد و دستور داد در كوفه جستجو كند و هر كس را كه از رفتن خوددارى كرده است پيش او بياورد ، همچنان كه سويد در كوفه مشغول گشت و جستجو بود مردى از شاميان را كه براى مطالبه ميراث خود به كوفه آمده بود ديد او را گرفت و پيش ابن زياد فرستاد و ابن زياد دستور داد گردنش را زدند ، مردم كه چنين ديدند حركت كردند و رفتند .\r\nگويند ، ابن زياد به عمر بن سعد نوشت كه از حسين ( ع ) و ياران او آب را بازگير و نبايد يك جرعه آب بنوشند همچنان كه اين كار را نسبت به عثمان بن عفان پرهيزگار انجام دادند .\r\nو چون اين نامه رسيد عمر بن سعد به عمرو بن حجاج فرمان داد كه با پانصد سوار به كنار شريعه فرات برود و مانع از آن شود كه امام حسين و يارانش آب بردارند و اين سه روز پيش از شهادت آن حضرت بود و ياران امام حسين لب تشنه ماندند .\r\nگويند چون تشنگى بر حسين ( ع ) و يارانش سخت شد به برادر خود عباس بن على ( ع ) كه مادرش از قبيله بنى عامر بن صعصعه بود فرمان داد همراه سى سوار و بيست پياده هر يك مشكى بردارند و بروند آب بياورند و با هر كس كه مانع ايشان شود جنگ كنند .\r\nعباس ( ع ) به سوى آب رفت و پيشاپيش آنان نافع بن هلال حركت مىكرد تا نزديك شريعه رسيدند ، عمرو بن حجاج از ايشان جلوگيرى كرد ولى عباس ( ع ) با همراهان خود با آنان جنگ كرد و آنها را كنار زد و پيادگان ياران\r\n","description":"","footnote":"","page_name":" 301 ","page_number":301},
  {"content":"\r\nامام حسين ( ع ) مشكها را از آب پر كردند و عباس با ياران خود به حمايت از ايشان پرداخت و آنان آب را به لشكر امام حسين ( ع ) رساندند .\r\nپس از آن ابن زياد به ابن سعد چنين نوشت :\r\nمن ترا پيش حسين ( ع ) نفرستاده‌ام كه امروز و فردا كنى و براى او آرزوى سلامت و زنده ماندن داشته باشى و براى اين هم نفرستاده‌ام كه شفيع او پيش من باشى بر او و يارانش پيشنهاد كن كه تسليم فرمان من شوند اگر پذيرفتند او و يارانش را پيش من بفرست و اگر سرپيچى كردند بر او حمله كن كه او نافرمان و گردنكش و تفرقه انداز است و اگر اين كار را انجام نمىدهى از لشكر ما كناره بگير و لشكر را به شمر بن ذى الجوشن واگذار و ما فرمان خود را به تو ابلاغ كرديم . عمر بن سعد به ياران خود دستور حمله داد ، آنان شامگاه روز پنجشنبه نهم محرم يعنى شب جمعه حمله كردند و امام حسين ( ع ) از آنان خواست كه جنگ را به فردا موكول كنند و پذيرفتند .\r\nگويند امام حسين ( ع ) به ياران خود دستور فرمود خيمه هاى خود را متصل به يك ديگر كنند و خودشان در برابر خيمه ها باشند و پشت خيمه ها خندقى حفر و آن را از نى و هيزم انباشته كنند و آتش بزنند تا دشمن نتواند از پشت خيمه ها حمله كند و وارد شود .\r\nگويند چون عمر بن سعد نماز صبح گزارد همراه ياران خود حمله را شروع كرد عمرو بن حجاج را بر پهلوى راست سپاه و شمر بن ذى الجوشن را كه نام اصلى او شرحبيل بن عمرو بن معاويه و از خانواده وحيد قبيله بنى عامر بن صعصعه است بر پهلوى چپ و عروة بن قيس را بر سواران و شبث بن ربعى را بر پيادگان گماشت و پرچم را به زيد غلام خود سپرد .\r\nامام حسين عليه السلام هم ياران خود را كه سى و دو سوار و چهل پياده بودند آرايش جنگى داد زهير بن قين را بر سمت راست و حبيب بن مظاهر را بر سمت چپ گماشت و پرچم را به برادرش عباس سپرد و خود و همراهانش برابر خيمه ها ايستادند .\r\nحر بن يزيد كه راه را بر امام حسين بسته بود پيش آن حضرت آمد و\r\n","description":"","footnote":"","page_name":" 302 ","page_number":302},
  {"content":"\r\nگفت همانا از من كارى سر زد و اكنون آمده‌ام تا جان خود را فداى تو كنم آيا معتقدى كه اين جان بازى موجب پذيرفته شدن توبه من خواهد بود ؟ امام حسين فرمود آرى همين توبه تو است بر تو مژده باد كه تو به خواست خداوند متعال در دنيا و آخرت آزادى .\r\nگويند ، عمر بن سعد به غلام خود زيد گفت پرچم را جلو ببر و او پرچم را جلو برد و جنگ در گرفت ، ياران امام حسين ( ع ) پيكار مىكردند و شهيد مىشدند تا آنكه هيچكس جز افراد خانواده آن حضرت با او باقى نماند .\r\nنخستين كس از ايشان كه به ميدان رفت و جنگ كرد على بن حسين كه همان على اكبر است بود و همواره پيكار كرد تا شهيد شد مرة بن منقذ عبدى بر او نيزه زد و او را بر زمين انداخت و سپس شمشيرها او را فروگرفت و شهيد شد . سپس عبد الله پسر مسلم بن عقيل شهيد شد عمرو بن صبح صيداوى بر او تيرى زد و كشته شد . پس از او عدى پسر عبد الله بن جعفر طيار بدست عمرو بن نهشل تميمى شهيد شد و سپس عبد الرحمن پسر عقيل با تير عروة خثعمى شهيد شد ، پس از او برادرش محمد پسر عقيل با تير لقيط بن ناشر جهنى شهيد شد و پس از او قاسم پسر امام حسن ( ع ) با شمشير عمرو بن سعد بن مقبل اسدى شهيد شد ، و پس از او برادرش ابو بكر پسر امام حسن ( ع ) با تير عبد الله بن عقبه غنوى شهيد شد .\r\nگويند چون عباس ( ع ) چنين ديد به برادران خود عبد الله و جعفر و عثمان فرزندان على كه بر همه ايشان درود باد گفت جان من فدايتان قدم پيش نهيد و از سرور خود دفاع كنيد و در راه او كشته شويد ، مادر اين چهار بزرگوار ام البنين عامرى از خاندان وحيد است ، آنان همگى پيش رفتند و روياروى دشمن سر و گردن خويش را سپر بلا قرار دادند . هانى بن ثويب حضرمى بر عبد الله بن على حمله كرد و او را كشت و سپس بر برادرش جعفر بن على ( ع ) هم حمله كرد و او را هم شهيد كرد .\r\nيزيد اصبحى تيرى به عثمان بن على زد و او را شهيد كرد و سپس سر او را جدا كرد و پيش عمر بن سعد آورد و گفت به من پاداش بده عمر گفت پاداش خود را از اميرت عبيد الله بن زياد مطالبه كن .\r\nعباس ( ع ) همچنان پيشاپيش امام حسين ( ع ) ايستاده بود و جنگ مىكرد\r\n","description":"","footnote":"","page_name":" 303 ","page_number":303},
  {"content":"\r\nو امام حسين ( ع ) به هر سو مىرفت او هم به همان سو مىرفت تا شهيد شد رحمت خدا بر او باد . امام حسين ( ع ) تنها ماند مالك بن بشر كندى بر آن حضرت حمله كرد و شمشيرى بر سرش زد ، شب كلاهى از خز بر سر امام ( ع ) بود كه شمشير آن را دريد و سر را زخمى كرد ، حسين ( ع ) آن را از سر افكند و شب كلاه ديگر خواست و بر سر نهاد و بر آن عمامه بست و بر زمين نشست و كودك كوچك خود را خواست و او را در دامن نشاند مردى از بنى اسد او را هدف تيرى بلند قرار داد و در دامن پدر شهيد كرد .\r\nامام حسين ( ع ) همچنان مدتى نشسته بود و اگر مىخواستند او را بكشند مىتوانستند ولى هر قبيله اقدام بر آن كار را به قبيله ديگر واگذار مىكرد و كشتن امام حسين ( ع ) را خوش نمىداشت .\r\nامام حسين ( ع ) سخت تشنه بود قدح آبى خواست و چون آن را به دهان خود نزديك ساخت حصين بن نمير تيرى بر آن حضرت زد كه به دهانش خورد و مانع از آشاميدن شد و امام ( ع ) قدح را رها فرمود . [ 325 
  ] حسين ( ع ) چون ديد قوم از نزديك شدن به او خوددارى مىكنند برخاست و پياده بسوى فرات حركت فرمود كه ميان او و آب مانع شدند و به جاى نخست خود برگشت .\r\nدر اين هنگام مردى از قوم تيرى بر آن حضرت زد كه بر دوش او فروشد و حسين عليه السلام [ 326 
  ] آن را از شانه خود بيرون كشيد ، زرعة بن شريك تميمى شمشيرى بر آن حضرت فرود آورد كه امام دست خود را سپر قرار داد و شمشير بر دستش فرود آمد ، سنان بن اوس نخعى با نيزه حمله كرد و نيزه زد و حضرت در افتاد .\r\nخولى بن يزيد اصبحى از اسب پياده شد كه سر آن حضرت را جدا كند دستش لرزيد و نتوانست برادرش شبل بن يزيد پياده شد و سر امام حسين ( ع ) را\r\n\r\n","description":"","footnote":"\r\n325 - اين مقتل كه دينورى نوشته است در موارد متعدد با ديگر مقاتل اهل سنت و مقاتل شيعيان تفاوت دارد براى اطلاع بيشتر بايد به ارشاد شيخ مفيد درگذشته 413 هجرى مراجعه كرد - م .\r\n326 - همه مواردى كه به صورت عليه السلام نوشته‌ام در متن چاپى كتاب آمده است . م\r\n","page_name":" 304 ","page_number":304},
  {"content":"\r\nبريد و به برادرش خولى داد ، آنگاه مردم آن روناس و خضابها را به غارت بردند و آنچه در خيمه ها بود نيز غارت شد . از همه ياران امام حسين عليه السلام و فرزندانش و برادرزادگانش فقط دو پسر او على اصغر كه در سنين بلوغ بود [ 327 
  ] و عمر كه چهار ساله بود زنده ماندند و جان سالم بردند ، و از ياران او هم دو نفر زنده ماندند يكى مرقع بن ثمامة اسدى كه عمر بن سعد او را پيش ابن زياد فرستاد و ابن زياد هم او را به ربذه [ 328 
  ] تبعيد كرد ، مرقع تا هنگام مرگ يزيد و گريز ابن زياد به شام در ربذه بود و پس از آن به كوفه برگشت ، ديگرى برده اى از بردگان رباب مادر سكينه بود كه پس از شهادت امام حسين ( ع ) او را گرفتند و خواستند گردنش را بزنند بانان گفت من برده زر خريدم و رهايش كردند .\r\nعمر بن سعد هماندم سر امام حسين را همراه خولى بن يزيد اصبحى پيش ابن زياد گسيل داشت و خودش پس از كشته شدن امام حسين دو روز ديگر در كربلا بماند و سپس فرمان حركت داد و سرهاى شهدا را كه هفتاد و دو سر بود بر نيزه ها نصب كردند ، قبيله هوازن بيست و دو سر و قبيله تميم هفده سر را همراه حصين بن نمير حمل مىكردند و قبيله كنده سيزده سر همراه قيس بن اشعث بردند و بنى اسد شش سر را همراه هلال اعور مىآوردند و قبيله ازد پنج سر همراه عيهمة بن زهير و قبيله ثقيف دوازده سر همراه وليد بن عمرو آوردند . عمر بن سعد دستور داد زنان و خواهران و دختران و كنيزان امام حسين ( ع ) را در كجاوه هاى پوشيده بر شتران سوار كردند فاصله ميان رحلت پيامبر ( ص ) و شهادت امام حسين ( ع ) پنجاه سال بود .\r\nگويند ، چون سر حسين عليه السلام را پيش ابن زياد آوردند و برابر او نهادند با چوب خيزران شروع به زدن به دندانهاى پيشين آن حضرت كرد ، زيد بن ارقم كه از اصحاب پيامبر ( ص ) است حضور داشت [ 329 
  ] به ابن زياد گفت هان\r\n\r\n","description":"","footnote":"\r\n327 - مقصود از على اصغر حضرت امام زين العابدين است و بنابر مشهور تولد ايشان در سال 38 هجرت است و در محرم 61 بيست و دو ساله بوده‌اند ، ر . ك ، كلينى ، اصول كافى ج 2 ص 368 چاپ علميه . م\r\n328 - دهكده اى در سه ميلى مدينه و نزديك ذات عرق كه محل تبعيد ابو ذر هم بوده است .\r\n329 - زيد بن ارقم از قبيله خزرج و از انصار است ، در هفده جنگ شركت كرده است در جنگ بدر و أحد به سبب خردسالى برگردانده شد وفات او را در سال 68 هجرت نوشته‌اند ، براى اطلاع بيشتر ر . ك ، ابن اثير ، اسد الغابه ج 2 ص 219 - م .\r\n","page_name":" 305 ","page_number":305},
  {"content":"\r\nچوبدست خود را از اين دندانها بردار كه خود ديدم رسول خدا ( ص ) آنها را مىبوسيد ، آنگاه عقده گلوى او را فشرد و گريست ابن زياد به او گفت براى چه مىگريى ؟ خدا چشمت را گريان دارد به خدا سوگند اگر نه اين بود كه پيرى خرف شده اى گردنت را مىزدم .\r\nگويند سرها را شمر بن ذى الجوشن پيشاپيش عمر بن سعد مىبرد ، و گويند مردم دهكده غاضريه جمع شدند و اجساد را دفن كردند .\r\nاز حميد بن مسلم نقل شده كه گفته است عمر بن سعد دوست من بود پس از آنكه از كربلا برگشت پيش او رفتم و از حال او پرسيدم گفت از حال من مپرس كه هيچ مسافرى بدتر از من به خانه خود برنگشته است رحم و خويشاوندى نزديك را قطع كردم و مرتكب گناهى بزرگ شدم .\r\nگويند ، آنگاه ابن زياد على بن حسين ( ع ) و زنانى را كه همراهش بودند با زحر بن قيس و محقن بن ثعلبة و شمر بن ذى الجوشن پيش يزيد بن معاويه به شام فرستاد و آنان به شام و دمشق رفتند و سر امام حسين ( ع ) را پيش او انداختند و شمر بن ذى الجوشن چنين گفت :\r\n« اى امير مؤمنان ، اين مرد همراه هيجده تن از خويشاوندان و شصت تن از شيعيان خود پيش ما آمد ، به سوى آنان رفتيم و خواستيم كه تسليم فرمان امير ما عبيد الله بن زياد يا آماده براى جنگ شوند ، صبح زود هنگام برآمدن آفتاب بانان حمله برديم و ايشان را از هر سو محاصره كرديم و چون شمشيرهاى ما آنان را فروگرفت به اين سو و آن سو گريختند و پناهگاهى نيافتند گويى كبوترانى بودند كه از شاهين بگريزند و به اندازه كشتن يك پروارى يا خواب نيمروزى وقت گرفت كه همه را از پاى در آورديم . و هم اكنون بدنهاى ايشان برهنه و جامه هايشان و چهره هايشان خاكآلوده است ، بادها بر آنها مىوزد كركسها و پرندگان لاشخوار بديدارشان مىآيند . » چون يزيد اين را شنيد چشمانش اشكآلود شد و گفت « اى واى بر شما من به اطاعت و فرمانبردارى شما بدون كشتن حسين هم راضى بودم خداوند ابن مرجانه را لعنت كند به خدا سوگند اگر من با او طرف مىشدم او را مىبخشيدم خداوند ابا عبد الله را رحمت كناد » .\r\n","description":"","footnote":"","page_name":" 306 ","page_number":306},
  {"content":"\r\nسپس به اين بيت تمثل جست :\r\n« سرهاى مردانى را كه بر ما عزيز بودند شكافتيم و آنان نافرمان بردارتر و ستمكارتر بودند » .\r\nسپس فرمان داد زنان و فرزندان را به حرمسراى او ببرند و هر گاه يزيد غذا مىخورد على بن حسين ( ع ) و برادرش عمر را [ 330 
  ] فرامىخواند و همراه او غذا مىخوردند روزى به عمر گفت آيا حاضرى با اين پسرم خالد كشتى بگيرى ؟ و خالد هم سن و سال او بود ، عمر گفت بهتر است شمشيرى به من بدهى و شمشيرى به او تا با او جنگ كنم و تو بنگرى كه كداميك از ما پايدارتريم ، يزيد او را در آغوش گرفت و اين مثل را گفت :\r\n« خوى و عادتى است كه از اخزم آن را مىشناسم و مگر مار چيزى جز مار مىزايد » [ 331 
  ] آنگاه دستور داد آنان را به بهترين وجهى مجهز كنند و به على بن حسين ( ع ) گفت همراه اين بانوان و كسان خود حركت كن و ايشان را به مدينه ببر .\r\nمردى را هم همراه سى سوار با آنان روانه كرد و دستور داد پيشاپيش ايشان حركت كند و دور تر از ايشان فرود آيد تا آنان را به مدينه برساند . گويند ، عبيد الله بن حر از اينكه دعوت امام حسين ( ع ) را در محل قصر مقاتل براى همراهى و يارى دادن نپذيرفته بود سخت پشيمان شد و چند شعر به اين مضمون سرود :\r\n« چه اندوهى كه تا زنده باشم در گلو و سينه‌ام جاىگزين است .\r\nهنگامى كه حسين ( ع ) از من بر دشمنان و ستمگران يارى مىطلبيد .\r\nفراموش نمىكنم بامدادى را با اندوه مىگفت آيا مرا رها مىكنى و تصميم دارى به روى ؟\r\nاگر آه و اندوه دل شخص زنده اى را مىشكافت هر آينه دل من تا كنون شكافته شده بود . »\r\n\r\n","description":"","footnote":"\r\n330 - بزرگان علماى شيعى چون شيخ مفيد و شيخ طبرسى و مجلسى ، ميان پسران حضرت امام حسين ( ع ) از عمر نام نبرده‌اند ، چنين به نظر ميرسد كه اين داستان ساخته و پرداخته طرفداران بنى اميه است . ( م )\r\n331 - أخزم نام مردى است كه نسبت به پدرش بدرفتار بود مرد و پسرانى باقى گذاشت كه پدر بزرگ خود را مىزدند و او چنين مىگفت براى اطلاع بيشتر ، ر . ك ، ميدانى ، مجمع الامثال شماره 1933 . ( م )\r\n","page_name":" 307 ","page_number":307},
  {"content":"\r\nسپس با حالت اعتراض بر ابن زياد از كوفه بيرون آمد و آهنگ سرزمين جبال كرد و گروهى از مستمندان و درويشان كوفه هم از او پيروى كردند . [ 332 
  ]\r\n\r\nعبد الله بن زبير :\r\nگويند ابن زبير پس از آنكه به مكه رفت و امام حسين ( ع ) از مكه به قصد كوفه بيرون شد همواره مىگفت « من در اطاعت هستم ولى با هيچكس بيعت نمىكنم و پناهنده به اين بيت الحرام هستم » .\r\nيزيد بن معاويه مردى را همراه ده تن از نگهبانان خود فرستاد و به او گفت برو و بنگر كه ابن زبير در چه حال است اگر مطيع بود از او بيعت بستان و اگر نپذيرفت زنجير بر گردن و دستهاى او بگذار و او را پيش من بياور .\r\nچون آن مرد نگهبان نزد ابن زبير آمد و گفت براى چه منظورى آمده است ابن زبير به اين شعر مثل زد :\r\n« در مقابل كارى كه بر حق نباشد ملايم نمىشوم مگر وقتى كه ريگ زير دندان نرم شود » و به نگهبان گفت پيش سالار خود برگرد و به او بگو كه خواسته او را نخواهم پذيرفت ، نگهبان گفت مگر در اطاعت نيستى ؟ گفت چرا ولى خود را در اختيار تو نمىگذارم و هرگز اين كار را نخواهم كرد .\r\nنگهبان پيش يزيد برگشت و آنچه را گفته بود به او خبر داد . يزيد ده تن از بزرگان شام را كه نعمان بن بشير انصارى و عبد الله بن عضاة اشعرى كه مردى نيكوكار بود و مسلم بن عقبه كه خدايش لعنت كناد از ايشان بودند فرستاد و بانان گفت برويد و بار ديگر او را به اطاعت و هماهنگى با جماعت دعوت كنيد و به او بگوييد كه پسنديده تر كارى در نظر من آن است كه قرين سلامت و آشتى باشد .\r\nآنان حركت كردند و به مكه رسيدند و در مسجد الحرام پيش ابن زبير رفتند و او را به اطاعت و بيعت با يزيد دعوت كردند .\r\n\r\n","description":"","footnote":"\r\n332 - خوانندگان گرامى توجه دارند كه بروزگار دينورى مخصوصا هنگام حكومت متوكل و پس از او بنى عباس نسبت به علويان سختگيرى مىكرده‌اند و خصوصا نسبت به مرقد منور حسينى و زائران آن حضرت ، بنابر اين تا حدودى بايد عذر دينورى را در تلخيص نسبى فاجعه كربلا موجه دانست و همانطور كه قبلا هم متذكر شدم براى اطلاع دقيق و بيشتر بايد به كتابهاى ديگر مراجعه كرد . ( م )\r\n","page_name":" 308 ","page_number":308},
  {"content":"\r\nابن زبير به عبد الله عضاة گفت آيا جنگ كردن با من در اين حرم رواست ؟ گفت اگر بيعت با امير مؤمنان را نپذيرى آرى ، ابن زبير اشاره به يكى از كبوتران مسجد كرد و گفت آيا كشتن اين كبوتر حلال است ؟\r\nابن عضاة كمان خود را برداشت و تيرى در آن نهاد و همان كبوتر را نشانه گرفت و خطاب به كبوتر گفت اى كبوتر آيا تو از اطاعت امير مؤمنان سرپيچى مىكنى ؟ و به ابن زبير نگريست و گفت اگر اين كبوتر مىگفت آرى همانا آن را مىكشتم .\r\nابن زبير با نعمان بن بشير خلوت كرد و به او گفت ترا به خدا سوگند مىدهم كه بگويى من در نظرت بهترم يا يزيد ؟ گفت حتما تو بهترى ، پرسيد پدر من بهتر است يا پدر او ؟ گفت بدون ترديد پدر تو ، پرسيد مادر من بهتر است يا مادر او ؟ گفت البته مادر تو ، پرسيد خاله من بهتر است يا خاله او ؟ گفت البته خاله تو ، پرسيد عمه من بهتر است يا عمه او ؟ گفت بدون ترديد عمه تو ، كه پدرت زبير است و مادرت اسماء دختر ابو بكر و خاله ات عايشه و عمه ات خديجه دختر خويلد . [ 333 
  ] ابن زبير گفت با اين حال آيا به من سفارش مىكنى كه با يزيد بيعت كنم ؟\r\nنعمان گفت اكنون كه راى مرا پرسيدى نه اين عقيده را ندارم و از اين پس هرگز پيش تو نمىآيم .\r\nآن گروه هم به شام برگشتند و به يزيد خبر دادند كه ابن زبير پيشنهادى را نخواهد پذيرفت ، مسلم بن عقبه مرى به يزيد گفت اى امير مؤمنان ابن زبير با نعمان بن بشير خلوت كرد و سخنانى به او گفت كه ما نفهميديم و اكنون فكر و نيت نعمان در بازگشت غير از فكرى است كه به هنگام حركت از پيش تو داشت ، و چون اين گروه از پيش ابن زبير رفتند او بزرگان تهامه و حجاز را جمع كرد و آنان را به بيعت با خود فراخواند و همگان با او بيعت كردند غير از عبد الله عباس و محمد بن حنفيه كه از بيعت خوددارى كردند .\r\nآنگاه ابن زبير دستور داد كارگزاران يزيد را از مكه و مدينه بيرون كردند\r\n\r\n","description":"","footnote":"\r\n333 - جناب خديجه سلام الله عليها عمه زبير است نه عمه عبد الله بن زبير ، ر . ك ، ابن سعد ، طبقات ج 3 ص 100 چاپ بيروت و ترجمه آن به قلم اين بنده ، م .\r\n","page_name":" 309 ","page_number":309},
  {"content":"\r\nو مروان با فرزندان و افراد خاندان خود به شام رفت .\r\nو چون بيعت اهل حجاز و تهامه با عبد الله بن زبير به اطلاع يزيد رسيد ، حصين بن نمير سكونى و حبيش بن دلجة قينى و روح بن زنباع جذامى را برگزيد و همراه هر يك از ايشان لشكرى روانه كرد و فرماندهى تمام لشكرها را به مسلم بن عقبة مرى داد و آنها را تا محل آبى كه نامش وبرة و نزديكترين آبهاى شام به حجاز است بدرقه كرد و چون از ايشان جدا مىشد به مسلم گفت :\r\n« اهل شام را از آنچه مىخواهند با دشمن خود انجام دهند بازمدار و از راه مدينه برو اگر آنان با تو جنگ كردند با ايشان جنگ كن و در صورتى كه پيروز شدى سه روز مدينه را غارت كن » . يزيد سپس اين شعر را خواند « هنگامى كه سپاهيان حركت كردند و انبوه سواران به وادى القرى رسيدند به ابو بكر ( يعنى ابن زبير ) بگو آيا سپاهيان مرد مست را مىبينى ؟ « و اين بدان جهت بود كه ابن زبير يزيد را همواره « مست مىناميد » .\r\nچون خبر آمدن سپاه به مردم مدينه رسيد براى جنگ آماده شدند ، قريشيان ساكن مدينه عبد الله بن مطيع عدوى را به فرماندهى خود برگزيدند [ 334 
  ] و انصار عبد الله پسر حنظله غسيل الملائكة را بر خود فرماندهى دادند و به ناحيه حره ( سنگلاخ بيرون مدينه ) رفتند و اردو زدند و شاعرشان در اين باره مىگويد :\r\n« در خندقى كه با مجد آميخته است نبردى است كه سالهاست مىجوشد ، تو از ما نيستى و دايى تو هم از ما نيست اى تباه كننده نماز براى شهوتها » .\r\nلشكر يزيد رسيد و با آنان جنگ كردند و فراوان كشته شدند .\r\nگروهى از شاميان از ناحيه بنى حارثه وارد مدينه شدند بنى حارثه همانهايى هستند كه در زمان پيامبر ( ص ) به دروغ مىگفتند « همانا خانه هاى ما بىدفاع است » [ 335 
  ]\r\n\r\n","description":"","footnote":"\r\n334 - عبد الله بن مطيع در روزگار پيامبر متولد شد و رسول خدا كام او را برداشت ، او از جنگ حره گريخت و به عبد الله بن زبير پيوست و با او كشته شد ، ر . ك ، ابن اثير ، اسد الغابه ج 3 ص 262 ( م ) .\r\n335 - بخشى از آيه 13 سوره 33 ( احزاب ) براى اطلاع بيشتر از اين گفتار منافقان و بنى حارثه . ك ، طبرسى ، مجمع البيان ج 8 - 7 ص 347 چاپ بيروت . م\r\n","page_name":" 310 ","page_number":310},
  {"content":"\r\nمردم مدينه كه مشغول جنگ بودند ناگاه و بدون آنكه متوجه باشند از پشت سر مورد هجوم شاميان قرار گرفتند عبد الله بن حنظله امير انصار و عمرو بن حزم انصارى قاضى مدينه كشته شدند و شاميان سه شبانه روز خون و اموال مسلمانان مدينه را حلال و روا دانستند .\r\nروز چهارم مسلم بن عقبه نشست و ايشان را به بيعت دعوت كرد ، نخستين كس كه پيش او آمد يزيد بن عبد الله بن ربيعة بن اسود بود كه ام سلمه همسر پيامبر مادر بزرگ او بود ، مسلم به او گفت با من بيعت كن ، گفت با تو بيعت مىكنم به كتاب خدا و سنت پيامبر ( ص ) ، مسلم گفت نه كه بايد بيعت كنى به اينكه همه شما اسيران جنگى امير مؤمنان هستيد و او نسبت به اموال و فرزندان شما هر گونه كه بخواهد عمل كند .\r\nيزيد بن عبد الله از بيعت خوددارى كرد و مسلم دستور داد گردنش را زدند ، پس از او محمد بن ابى جهم بن حذيفه عدوى آمد و مسلم به او گفت تو همانى كه پيش امير مؤمنان آمدى و او ترا گرامى داشت و پاداش داد و چون به مدينه برگشتى گواهى دادى كه او باده نوشى مىكند و از اين پس ديگر هرگز چنان گواهى نخواهى داد ، گردنش را بزنيد و گردن او را زدند ، آنگاه معقل بن سنان اشجعى كه همپيمان بنى هاشم بود آمد ، مسلم به او گفت آيا به ياد دارى روزى را كه در طبريه [ 336 
  ] از كنار من گذشتى و به تو گفتم از كجا مىآيى ؟\r\nگفتى يك ماه راه رفتيم و كوفته و خسته شديم و دست خالى بازمىگرديم و به زودى به مدينه مىرويم و اين يزيد بن معاويه تبهكار را از خلافت خلع و با مردى از فرزندان مهاجران بيعت مىكنيم ؟ و بدان كه من همان روز سوگند خوردم كه در هر جا به تو دست يابم ترا بكشم و اى ابله اكنون خداوند مرا بر تو پيروزى داد قبيله اشجع را با كار خلافت چه كار كه كسى را عزل يا نصب كند ، گردنش را بزنيد و گردنش را زدند . پس از او عمرو پسر عثمان پيش آمد ، مسلم به او گفت تو ناپاك پسر پاكى ، كه اگر شاميان پيروز شوند مىگويى من پسر عثمانم و اگر حجازىها پيروز شوند مىگويى من يكى از شمايم و با اين وضع براى امير\r\n\r\n","description":"","footnote":"\r\n336 - نام شهرى كنار درياچه يى به همين نام در شمال سوريه كه داراى آبهاى معدنى گرم هست و حمامهايى آنجا ساخته شده است .\r\n","page_name":" 311 ","page_number":311},
  {"content":"\r\nمؤمنان فتنه انگيزى مىكنى ، ريش او را از بن بكنيد ، و چنان كردند حتى يك موى در ريش او باقى نگذاشتند ، عبد الملك بن مروان برخاست و درخواست كرد او را ببخشد و مسلم او را بخشيد ، آنگاه على بن حسين ( ع ) آمد ، مسلم او را نزد خود و روى فرش خود نشاند و گفت همانا امير مؤمنان درباره تو به من سفارش كرده است ، على بن حسين ( ع ) فرمود من از كارى كه مردم مدينه انجام دادند خرسند نبودم ، گفت آرى و سپس آن حضرت را بر استرى سوار كردند و به خانه اش برگرداندند . مسلم فرستاد تا على پسر عبد الله بن عباس را براى بيعت بياورند او را از خانه اش بيرون كشيدند و آوردند ، حصين بن نمير كه از دايىهاى على بود او را ديد و از دست پاسبانان بيرون آورد مسلم به او گفت فرستاده بودم بيايد بيعت كند او را بياور ، حصين پيام داد على آمد و بيعت كرد ، دختر اشعث بن قيس كه از همسران امام حسين ( ع ) بود به مسلم بن عقبه پيام داد كه خانه اش را غارت كرده‌اند ، مسلم دستور داد هر چه از او به غارت برده‌اند پس دهند آنگاه با لشكر آهنگ مكه كرد و براى يزيد نوشت كه در مدينه چه كرده است ، يزيد به اين ابيات تمثل جست :\r\n« اى كاش نياكان من در بدر بىتابى خزرجىها را از ضربه نيزه ها مىديدند .\r\nهنگامى كه در قباء ضربه ها به بر و پهلوى آنان مىخورد و كشتار در قبيله عبد الاشهل ادامه داشت » .\r\nو چون مسلم بن عقبه به گردنه هرشى [ 337 
  ] رسيد بيمار شد و مرگ او فرارسيد گفت مرا بنشانيد او را نشاندند و تكيه دادند گفت امير مؤمنان به من دستور داده است كه اگر در اين راه مردم حصين بن نمير را فرمانده لشكر سازم و اگر اختيار با خودم بود او را فرمانده نمىكردم زيرا يمانىها رقيق هستند ولى از فرمان امير مؤمنان سرپيچى نمىكنم .\r\nآنگاه به حصين گفت چون به مكه رسيدى همان روز جنگ با ابن زبير را شروع كن و مردم شام را از هر كارى كه خواستند با دشمن خود انجام دهند منع\r\n\r\n","description":"","footnote":"\r\n337 - هرشى : نام گردنه يى در راه مكه و مدينه است .\r\n","page_name":" 312 ","page_number":312},
  {"content":"\r\nمكن و سخن قريش را گوش مده كه مبادا ترا فريب دهند ، مسلم مرد و بيمارى او درد گلو بود .\r\nحصين بن نمير فرماندهى لشكر را بر عهده گرفت و حركت كرد تا به مكه رسيد .\r\nعبد الله بن زبير با همه كسانى كه با او بودند در مسجد الحرام متحصن شد و حصين بن نمير دستور داد بر فراز كوه ابو قبيس [ 338 
  ] منجنيقهايى نصب كردند و از آنجا به مردم داخل مسجد سنگ پرتاب مىكردند .\r\nدر همين حال خبر مرگ يزيد بن معاويه به حصين بن نمير رسيد و او به ابن زبير پيام داد كسى كه ما را به جنگ تو فرستاد نابود شد آيا حاضرى صلح كنيم ؟ و درهاى مسجد را بگشايى كه ما طواف كنيم و مردم با يك ديگر آمد و شد كنند .\r\nابن زبير اين پيشنهاد را پذيرفت و دستور داد درهاى مسجد را گشودند و حصين و يارانش شروع به طواف كردند ، پس از نماز عشا كه حصين مشغول طواف بود ناگاه با ابن زبير روبرو شد ، حصين دست او را گرفت و پوشيده به او چنين گفت :\r\nآيا حاضرى با من به شام بيايى و من مردم را به بيعت با تو دعوت كنم كه كار مردم شام درهم ريخته است و امروز هيچكس را شايسته تر از تو نمىدانم و در شام كسى از دستور من سرپيچى نمىكند ؟ عبد الله بن زبير به شدت دست خود را از دست او بيرون كشيد و با صداى بلند فرياد برآورد فقط در صورتى كه در مقابل هر يك از كشته شدگان حجاز ده تن از مردم شام را بكشم .\r\nحصين گفت هر كس ترا از زيركان عرب تصور كند اشتباه كرده است من با تو پوشيده سخن مىگويم و به خلافت دعوت مىكنم و تو آشكارا مرا به جنگ دعوت مىكنى ! و با همراهان خود به شام برگشت و چون به مدينه رسيد به او خبر دادند كه مردم مدينه بار ديگر براى جنگ با او آماده شده‌اند ايشان را خواست و گفت اين خبرى كه از شما به من رسيده است چيست ؟ عذرخواهى\r\n\r\n","description":"","footnote":"\r\n338 - كوهى مشرف بر مكه و مسجد الحرام و بر سمت مغرب آن كه در دوره جاهلى به آن امين مىگفته‌اند كه حجر الاسود را در آن به امانت گذاشته بودند .\r\n","page_name":" 313 ","page_number":313},
  {"content":"\r\nكردند و گفتند چنين قصدى نداشته‌ايم .\r\nابو هارون عبدى مىگويد ابو سعيد خدرى [ 339 
  ] را با ريش سپيد ديدم كه موهاى دو طرف آن ريخته و وسط آن باقى مانده بود ، گفتم اى ابو سعيد حال ريش تو چگونه است و بر سر آن چه آمده است ؟ گفت اين كار ستمگران شامى در جنگ حره است ، به خانه‌ام در آمدند و آنچه در آن بود حتى قدحى را كه در آن آب مىآشاميدم به غارت بردند و رفتند ، پس از ايشان ده تن ديگر در آمدند و من به نماز ايستاده بودم خانه را جستجو كردند و چيزى در آن نيافتند ، خشمگين شدند و مرا از جانمازم بلند كردند و بر زمين كوفتند و هر يك از ايشان هر چه از موهاى ريش من به دستش افتاد مىكند و آنچه كه مىبينى كم پشت و پراكنده است جاهايى است كه آنان كنده‌اند و آنچه پرپشت و انبوه مىبينى جاهايى است كه بر زمين بوده است و بان دسترس پيدا نكرده‌اند و آن را همچنين كه مىبينى رها كرده‌ام تا با همين حال به محضر پروردگار خود بروم . [ 340 
  ]\r\n\r\nخوارج\r\nگويند در سال هشتاد كار ازارقه و خوارج بالا گرفت و آنان را به نام سالارشان نافع بن ازرق ، ازارقه مىگويند . [ 341 
  ] آغاز خروج ايشان به روزگار حكومت يزيد بن معاويه بود كه با چهل تن خروج كردند و از بزرگان ايشان نافع بن ازرق و عطية بن اسود و عبد الله بن صبار و عبد الله بن اياض و حنظلة بن بيهس و عبيد الله بن ماحوز در آن شركت داشتند .\r\nدر آن هنگام فرماندار بصره عبيد الله بن زياد بود كه اسلم پسر ربيعه را همراه دو هزار سوار به تعقيب ايشان فرستاد و آنان در دهكده اى بنام آسك از دهكده هاى اهواز كه نزديك خاك فارس بود با خوارج روياروى شدند و جنگ در گرفت ، خوارج پنجاه تن از ياران اسلم را كشتند و اسلم گريخت ، مردى از خوارج در اين باره چنين سروده است .\r\n\r\n","description":"","footnote":"\r\n339 - سعيد بن مالك ، مشهور به ابو سعيد خدرى از بزرگان قبيله خزرج و در جنگ خندق و يازده جنگ ديگر در التزام ركاب پيامبر ( ص ) بوده و در سال 74 هجرت در مدينه درگذشته است . ر . ك ، ابن اثير ، اسد الغابه ، ج 2 ص 289 . م .\r\n340 - براى اطلاع بيشتر از جنايات مسلم در مدينه و نام گروهى از كشته شدگان كه شمارشان به سيصد نفر رسيده است صد تن از مهاجران و دويست تن از انصار ، ر . ك ، نويرى ، نهاية الارب ج 20 صفحات 495 - 490 و ترجمه آن به قلم اين بنده . ( م )\r\n341 - براى اطلاع بيشتر از قيامهاى خوارج ر . ك ، طبرى ، ترجمه تاريخ ، به قلم پاينده ج 7 - م .\r\n","page_name":" 314 ","page_number":314},
  {"content":"\r\n« آيا دو هزار مردى كه به گمان شما مؤمن بودند سزاوار بود كه در آسك چهل تن شما را وادار به گريز كنند ؟ دروغ مىگوييد چنان نيست كه شما پنداشته‌ايد بلكه خوارج مؤمنند ، دانستيد كه آنان گروه اندكند كه بر گروه بسيار پيروز مىشوند ، شما فرمان شخص ستمگر سركشى را اطاعت كرديد و حال آنكه ستمگران شايسته طاعت نيستند » . ابن زياد از اين كار سخت خشمگين شد و در بصره هيچكس را كه متهم به خارجى بودن بود باقى نگذاشت و نهصد مرد را به گمان و اتهام كشت .\r\nاما كار خوارج همچنان بالا مىگرفت و هواداران و همفكران ايشان از بصره بانان مىپيوستند و پس از مرگ يزيد شمارشان بسيار شد و عبيد الله بن زياد هم از عراق گريخت .\r\nمردم بصره كه در آن هنگام اميرى نداشتند بر خود بيمناك شدند و گرد مسلم بن عبيس قرشى جمع شدند و پنج هزار سوار از دلاوران بصره همراه او كردند و بسوى خوارج بيرون شدند و در جايى بنام دولاب [ 342 
  ] با خوارج روياروى شد و جنگ در گرفت و هر دو گروه در برابر يك ديگر پايدارى كردند آنچنان كه نيزه ها و شمشيرها شكسته شد و به چنگ و دندان با يك ديگر مبارزه كردند و مسلم بن عبيس قرشى كشته شد و يارانش گريختند . مردى از قبيله ازد در اين مورد چنين سروده است :\r\n« چون كار بالا گرفت مرد بخشنده مسلم بن عبيس را پيش ايشان فرستاديم ، مرد ديگرى غير از مسلم را پيدا كنيد كه اگر او را مىجوييد ديگر نيست ، اگر مهلب بن ابى صفره را به جنگ خوارج بفرستيد ، خوارج براى او لقمه چربى خواهند بود » .\r\nمهلب در آن هنگام حاكم خراسان بود ، مردم بصره پس از كشته شدن مسلم به سختى از خوارج بيمناك شدند و عثمان بن معمر قرشى را برگزيدند و حدود ده هزار تن از دلاوران خود را با او همراه ساختند و او همراه ايشان در تعقيب خوارج بيرون شد و در فارس به ايشان رسيد و جنگ كردند كه عثمان كشته شد و\r\n\r\n","description":"","footnote":"\r\n342 - دولاب : نام دهكده اى در چهار فرسنگى اهواز ، ر . ك ، ياقوت ، معجم البلدان ج 4 ص 104 چاپ مصر 1906 ، ظاهرا آنچه آقاى دكتر عبد المنعم عامر در پاورقى نوشته‌اند كه از دهكده هاى رى است صحيح نيست . م .\r\n","page_name":" 315 ","page_number":315},
  {"content":"\r\nهمراهانش گريختند .\r\nمردم بصره براى عبد الله زبير نامه نوشتند و به او اطلاع دادند كه اميرى ندارند و از او خواستند كسى را بفرستد تا عهده دار حكومت شود ، او حارث بن عبد الله بن ابى ربيعه مخزومى را فرستاد كه به بصره آمد و حكومت را در دست گرفت و بزرگان بصره را دعوت و با ايشان مشورت كرد كه فرماندهى جنگ با خوارج را به چه كسى واگذارد و همگان گفتند بر تو باد به مهلب بن ابى صفره .\r\nمردى از بصريان بنام ابن عراده برخاست و اين اشعار را براى او خواند : [ 343 
  ] « مسلم بن عبيس جان بر سر اين كار نهاد ، و براى جنگ ، پير مرد حجازى عثمان قيام كرد ، او پيش از روبرو شدن رعد و برقى زد ولى برق حجازى فريبنده است .\r\nعثمان به بال پشه اى هم صدمه نزد و دشمنان دين همچنانكه بودند پايدارند . هيچكس شايسته فرماندهى اين جنگ غير از مهلب نيست كه مرد سالخورده و جنگ آزموده است ، چون گفته شود چه كسى از دو عراق حمايت مىكند قبايل معد و قحطان با دستها خود به او اشاره ميكنند .\r\nاو همان مردى است كه اگر با ايشان روياروى شود آتش آنان را خاموش مىكند و هيچكس جز مهلب شايسته اين جنگ نيست » .\r\n\r\nجنگ مهلب با خوارج :\r\nاحنف بن قيس به حارث بن عبد الله گفت اى امير براى امير مؤمنان عبد الله بن زبير نامه بنويس و از او بخواه تا براى مهلب نامه اى بنويسد كه مردى را در خراسان بگمارد و خودش به سوى خوارج رود و عهده دار جنگ با ايشان شود ، حارث آن نامه را نوشت و چون نامه به عبد الله بن زبير رسيد براى مهلب چنين نوشت :\r\n« بسم الله الرحمن الرحيم ، از عبد الله امير مؤمنان به مهلب بن ابى صفرة ، و سپس ، حارث بن عبد الله براى من نامه نوشته است كه آتش جنگ\r\n\r\n","description":"","footnote":"\r\n343 - در الشعر و الشعراء و معجم الشعراء و المؤتلف آمدى و عقد الفريد نام اين شخص را نديدم . ( م )\r\n","page_name":" 316 ","page_number":316},
  {"content":"\r\nخوارج ازارقه از دين برگشته شعله ور شده و كارشان دشوار است ، چنين مصلحت ديدم كه ترا به فرماندهى جنگ ايشان بگمارم زيرا به قيام تو در اين باره اميدوارم كه شر آنان را از مردم شهر خود كفايت كنى و بيم و هراس آنان را از ميان بردارى ، يكى از افراد خاندان خود را به جانشينى خود در خراسان بگمار و حركت كن و خود را به بصره برسان و آنجا با بهترين وسيله آماده شو و به سوى ايشان برو كه اميدوارم خدايت بر ايشان پيروز گرداند ، و السلام » .\r\nچون نامه او به مهلب رسيد كسى را در خراسان گماشت و حركت كرد و چون به بصره رسيد به منبر رفت ، او مردى كم حرف بود و مختصر مىگفت ، و چنين گفت :\r\n« اى مردم دشمنى سخت شما را فراگرفته است كه خون شما را مىريزد و اموال شما را غارت مىكند اكنون اگر چيزهايى را كه مىخواهم در اختيارم بگذاريد براى جنگ قيام مىكنم و از خداوند متعال براى جنگ با ايشان يارى مىجويم و گر نه يكى از شما خواهم بود و بر هر كس در كار خود جمع شويد همراهم » .\r\nگفتند چه مىخواهى ؟ ، گفت از ميان شما كسانى را انتخاب مىكنم كه نه بسيار توانگر باشند و نه فقير و بايد هر سرزمينى را گشودم فرماندهى آن با من باشد و نبايد با من در تدبيرهاى جنگى مخالفت شود و مرا با رايى كه مصلحت بدانم و تدبيرى كه بينديشم آزادم بگذارند .\r\nمردم از هر سوى بانگ برداشتند كه آنچه مىخواهى براى تو خواهد بود و بان راضى و خشنوديم .\r\nمهلب از منبر فروآمد و به خانه خود رفت و دستور داد ديوان سپاهيان را پيش او بياورند كه آوردند و بيست هزار تن از دليران بصره را برگزيد ، كه هشت هزار تن ايشان از قبيله ازد [ 344 
  ] و ديگران از ساير اعراب بودند و پسرش مغيره را با سه هزار مرد بر مقدمه سپاه قرار داد و بسوى خوارج كه كنار رودخانه شوشتر [ 345 
  ] بودند حركت كرد و با آنان در افتاد و ايشان را چنان به هزيمت راند كه تا اهواز\r\n\r\n","description":"","footnote":"\r\n344 - براى اطلاع از قبيله ازد كه دو شاخه مهم بوده‌اند ، ر . ك ، جمهرة انساب العرب صفحات 243 - 215 . ( م )\r\n345 - بزرگترين رودخانه خوزستان كه شاپور سد معروف شاذروان را كنار آن ساخته است .\r\n","page_name":" 317 ","page_number":317},
  {"content":"\r\nعقبنشينى كردند و زياد اعجم در اين باره چنين سروده است [ 346 
  ] :\r\n« خداوند پاداش نيكو به اين برادر ازدى ( مهلب ) بدهد كه چه نيكو دفاع و جنگ كرد و پاداش در دست خداست .\r\nچون ديديم كار دشوار شد و نزديك است خورشيد پوشيده و شب و ستاره آشكار شود . نخست ابو غسان را فراخوانديم كه گوشش سنگين بود و احنف هم سر به زير افكند و بيمناك شد .\r\nبا آنكه پسر منجوف براى هر كار بزرگى شايسته بود ولى از اين جنگ كوتاهى كرد و بهانه تراشيد .\r\nو چون همگان را ديديم كه نيرو و توان ايشان از كار افتاده و ياراى جنگ با خوارج را ندارند ناچار مهلب را فراخوانديم » . پس از اينكه خوارج گريختند مهلب چهل روز كنار پل ماند و سپس به تعقيب ايشان پرداخت ، چون اين خبر به نافع بن ازرق رسيد در اهواز باقى ماند تا مهلب آنجا رسيد و در جايى كه نامش بسلى [ 347 
  ] بود با خوارج روياروى شد و تمام روز را تا شب با آنان جنگ كرد ، ضربتى به چهره مهلب خورد كه بيهوش شد و مردم گفتند امير كشته شد و بر كوشش و انتقامگيرى خود افزودند و بسيارى از خوارج را كشتند ، سالار ايشان نافع بن ازرق هم كشته شد و خوارج بسوى فارس گريختند .\r\nچون به مردم بصره خبر رسيد كه مهلب كشته شده است تمام مردم سخت نگران شدند و فرماندار ايشان حارث بن ابى ربيعه تصميم به فرار گرفت مردى از قبيله بنى يشكر براى او اين اشعار را نوشت .\r\n« اى حارث اى پسر بزرگان دلير بر ما ببخشاى و درنگ كن و تا خبر صحيح بدست تو نرسيده است از اين جا مرو ، اگر روزگار مهلب سر آمده باشد در شهر ما ماه و خورشيد خواهد گرفت ( رستاخيز مىشود ) ، پس از مهلب براى تو چاره يى باقى نمىماند و در بصره و كوفه براى تو چشم و گوشى ( اطاعت و\r\n\r\n","description":"","footnote":"\r\n346 - شاعر وابسته به بنى اميه و ساكن اصطخر كه داراى لكنت زبان بوده است ، ر . ك ، ابن قتيبه ، الشعر و الشعراء ص 343 چاپ بيروت 1969 ميلادى . ( م )\r\n347 - بسلى : اين ضبط صحيح نيست ، درست آن » سلى « است كه ياقوت آن را جايى نزديك اهواز و مناذر مىداند ، ر . ك ، معجم البلدان ج 5 ص 118 چاپ مصر 1906 ميلادى . ( م )\r\n","page_name":" 318 ","page_number":318},
  {"content":"\r\nحرف شنوى ) نخواهد بود در آن صورت زود به حجاز برو و در شهر ما توقف مكن كه توقف در آن خطر است ، و حال آنكه اگر مهلب زنده باشد تو در اين شهر ايمن خواهى بود و زنده بودن آن مرد ميان ما موجب پيروزى است » .\r\nمردى از بنى سعد همچنين سروده است :\r\n« همانا به هنگام از دست دادن مهلب هر مصيبتى كه به ما برسد آسان و سبك است . اگر مهلب نابود شده باشد پس از همچون گوسپندان ناتوان و لاغر در برابر گرگها خواهيم بود ، به كسى پناه مىبريم او كه كوههاى ثبير و حراء و قديد و كبكب را استوار و پايدار مىدارد ( يعنى پناه به خدا خواهيم برد ) [ 348 
  ] از خبرى كه فرشتگان را عزادار مىكند و همه مردم از بصرى تا مدينه بر او اندوهگين مىشوند » . [ 249 
  ] در اين هنگام براى مردم بصره مژده سلامت مهلب رسيد و شاد شدند و آرامش يافتند و امير شهر پس از اينكه تصميم به گريز گرفته بود در شهر باقى ماند .\r\nمردى از بنى ضبه در اين باره چنين سروده است :\r\n« همانا پروردگارى كه مهلب بخشنده را نجات داد سزاوار است كه او را بسيار ستايش كنيد ، آرى مهلب بن ابى صفره تا هنگامى كه زنده باشد فرمانرواى عراق است و چون او بميرد مردان همچون زنان خواهند بود و پشيزى ارزش نخواهند داشت ، به كمك تو بر شهر خود ايمن شديم و تو منبر و تخت را وقار و زينت مىبخشى » .\r\nمردى از خوارج درباره كشته شدن نافع بن ازرق چنين سروده است :\r\n« مهلب سرزنش كرد و پيشامدها بسيار است و سرزنشكنندگان نافع بن ازرق هم بسيارند ، نافع بدون اينكه در دين خود مداهنه كند مرد و او هر گاه به آيه اى كه در آن نام آتش آمده بود مىرسيد مدهوش مىشد ، مرگ چيزى است كه به ناچار اتفاق خواهد افتاد هر كس كه مرگ روز او را فرونگيرد شب\r\n\r\n","description":"","footnote":"\r\n348 - ثبير از كوههاى مكه و قديد و كبكب از كوههاى عرفات است .\r\n349 - بصرى : شهرى در چهار منزلى دمشق و مركز ناحيه حوران و شهرى كهن است ، ر . ك ، ترجمه تقويم البلدان ابو الفداء ، به قلم آقاى عبد المحمد آيتى ، ص 277 چاپ بنياد فرهنگ . ( م )\r\n","page_name":" 319 ","page_number":319},
  {"content":"\r\nفروخواهد گرفت ، هر چند گرفتار مهلب شده‌ايم كه مرد جنگها و شير مردم خاوران است ولى در جنگها و برخوردها شايد او بر ما چيره شود و شايد ما بر او چيره شويم ، با نيزه ها جانها را مىرباييم و با شمشيرهاى برنده درخشان ، در جنگ ما او به ما ضربه مىچشاند و ما به او و هر يك به ديگرى مىگويد بچش » .\r\nو چون به عبد الله بن زبير خبر رسيد كه فرماندارش تصميم به فرار داشته است او را عزل كرد و برادر خود مصعب را به حكومت بصره گماشت و او حركت كرد و به بصره آمد و حكومت هر دو عراق و فارس و اهواز را بر عهده گرفت . و چون نافع بن ازرق كشته شد خوارج بار ديگر جمع شدند و عبد الله بن ماحوز را كه از پارسايان ايشان بود بر خود امير كردند ، اين خبر به مهلب رسيد و از اهواز به تعقيب ايشان پرداخت و در شاپور كه از شهرهاى فارس است با ايشان روياروى شد و جنگ كردند و آخر روز خوارج گريختند و تا گرگان عقبنشينى كردند ، مهلب همچنان به تعقيب ايشان پرداخت و روزى كه سخت باران مىباريد خوارج به جنگ او آمدند و جنگ در گرفت و مهلب آنان را مجبور به عقبنشينى كرد و خوارج راه كرمان را پيش گرفتند .\r\nمهلب همواره از شهرى براى تعقيب خوارج به شهر ديگرى مىرفت و پس از هر جنگ ، جنگ ديگرى مىكرد و اين كار در تمام مدت حكومت عبد الله بن زبير تا هنگامى كه او كشته شد و حكومت به عبد الملك پسر مروان رسيد ادامه داشت .\r\nچون پادشاهى عبد الملك استوار شد حجاج بن يوسف ثقفى را به فرماندهى هر دو عراق گماشت و حجاج تصور مىكرد كه مهلب در سختگيرى بر خوارج كوتاهى مىكند و پنداشت كه مهلب مىخواهد جنگ طول بكشد ، عبد الاعلى پسر عبد الله عامرى و عبد الرحمن بن سبرة را نزد مهلب فرستاد و گفت او را وادار به حمله كنيد و از مهلت دادن به دشمن بازداريد .\r\nآن دو پيش او آمدند و گفتند براى چه آمده‌اند ، مهلب بان دو گفت همين جا بمانيد تا خود ببينيد كه ما در چه گرفتارى هستيم كه حجاج اخبارى را شنيده و پذيرفته است و ديدنىها را رد كرده است و مرا بر كارى كه خلاف تدبير است فرمان داده است و پنداشته كه او اين جا شاهد است و من غايب .\r\n","description":"","footnote":"","page_name":" 320 ","page_number":320},
  {"content":"\r\nمهلب به تعقيب خوارج پرداخت و در سرزمينهاى نزديك كرمان بانان رسيد و جنگ كرد بر مقدمه سپاه مهلب پسرش مفضل حركت مىكرد ، سالار خوارج كه عبد الله بن ماحوز بود كشته شد و آنان تا سرزمينهاى ميانى كرمان عقب نشستند و يكى از پارسايان خود را كه نامش قطرى پسر فجاءة بود به فرماندهى خود برگزيدند .\r\nمهلب به شهر شاپور برگشت و روز عيد قربان به شهر رسيد و همراه مردم به مصلى رفت در همان حال كه پس از نماز براى آنان خطبه مىخواند ناگاه خوارج حمله كردند مهلب گفت سبحان الله آيا در چنين روزى به سراغ ما مىآيند ؟ جنگ كردن امروز را بسيار ناپسند مىدانم ولى خداوند فرموده است :\r\n« ماه حرام به ماه حرام و حرمتها را برابرى است هر كه ظلم كند بر شما پس بكنيد بر او مانند آنچه كرده باشد بر شما » [ 350 
  ] و هماندم از منبر فرود آمد و ياران خود را فراخواند كه سلاح پوشيدند و به مقابله خوارج شتافتند ، خوارج در حالى كه يكى از بزرگان ايشان بنام عمرو القنا پيشاپيش ايشان بود حمله آوردند ، عمرو از دليران خوارج بود و اين رجز را مىخواند :\r\n« ما بامداد عيد قربان با سواران كه همچون چوب نيزه استوارند به سراغ شما آمديم ، عمرو القنا در سپيده دم پيشاپيش آن سپاه به سوى مردمى كه زبان به كفر آلوده‌اند حركت مىكند ، امروز نذر خود را درباره دشمن وفا مىكنم » .\r\nجنگ در گرفت و دو گروه در جنگ پايدارى كردند و بسيار كشته دادند و همچنان هر دو گروه پا بر جا بودند تا شب فرارسيد و خوارج به سوى كازرون عقبنشينى كردند .\r\nمهلب آنان را تعقيب كرد و در كازرون با آنان درگير شد و سرعت عمل داشت و خوارج در اين جنگ پراكنده شدند و روى به گريز نهادند و خود را به مرزهاى اصطخر رساندند و مهلب همچنان آنان را تعقيب مىكرد و چون به يك ديگر رسيدند حمله كردند و پيشاپيش خوارج مردى چنين رجز مىخواند :\r\n\r\n","description":"","footnote":"\r\n350 - آيه 194 سوره دوم ( بقره ) ، ترجمه از تفسير ابو الفتوح است و براى اطلاع بيشتر از شان نزول و تفسير آيه به ص 95 ج 2 تفسير ابو الفتوح رازى چاپ مرحوم شعرانى مراجعه فرماييد . ( م )\r\n","page_name":" 321 ","page_number":321},
  {"content":"\r\n« مهلب تا چه هنگام ما را تعقيب مىكند گويا در زمين براى ما مفرى از او نيست و هم در آسمان ، پس به كجا بايد رفت كجا ؟ » چون قطرى اين را شنيد گريست و آماده مرگ شد و شخصا به جنگ پرداخت و اين رجز را مىخواند :\r\n« تا چه هنگام از شهادت بايد محروم ماند و حال آنكه مرگ همچون گردنبندى بر گردنهاى ما آويخته است ، فرار در جنگ عادت ما نيست بار خدايا بر پرهيزكارى و عبادت من بيفزاى و پس از آن در زندگى رغبتى نيست » .\r\nآن روز را تا شب جنگ كردند و چون شب فرارسيد قطرى با ياران خود بسوى جيرفت رفت و مىخواست به كرمان بگريزد ، مردى از ياران او اين اشعار را سرود :\r\n« اى قطرى نيك اگر آهنگ فرار دارى با فرار خود بر ما جامه ننگ خواهى پوشاند ، همين كه گفته مىشود مهلب آمد لبها و دهان تو تسليم او مىشوند و دل تو از بيم پرواز مىكند تا كى و تا چه اندازه اين فرار و ترس در تو هست در حالى كه تو مؤمنى و مهلب كافر است » .\r\nو چون خوارج ديدند قطرى در جنگ سستى مىكند و آهنگ فرار دارد او را از فرماندهى خود عزل كردند و عبد ربه را كه از پارسايان ايشان بود بر خود فرمانده ساختند و او همراه ايشان به قومس رفت و آنجا ماند . [ 351 
  ]\r\n\r\nمهلب و حجاج :\r\nحجاج به مهلب چنين نوشت :\r\n« اما بعد تو با خوارج وقتگذرانى كردى و ايشان با تو ، تا آنجا كه كار به زيان تو تمام شد و در پيكار با تو آزموده شدند و به جان خودم سوگند اگر ايشان را مهلت نمىدادى اين بيمارى چنين طولانى نمىشد و اين شاخ مىشكست كه تو با آنان برابر نيستى و پشت سر تو مردان و اموال فراوانى است و حال آنكه ايشان را نه نيروى امدادى است و نه مال كه جنبندگان ناتوان نمىتوانند پابپاى شتران و اسبان تيزرو حركت كنند و جديت و كوشش با عذر آوردن محقق نمىشود اكنون\r\n\r\n","description":"","footnote":"\r\n351 - معرب كومس ، سرزمينى بزرگ ميان رى و نيشابور ، مركز آن دامغان بوده است .\r\n","page_name":" 322 ","page_number":322},
  {"content":"\r\nعبيد الله بن موهب را پيش تو فرستادم كه ترا وادار به حمله كند و مهلت دادن به آنان را رها كنى و السلام » .\r\nچون عبيد الله بن موهب نامه حجاج را براى مهلب آورد در پاسخ آن چنين نوشت :\r\n« اما بعد ، از جانب تو دو مرد پيش من آمدند كه من براى راست گفتن پاداشى بايشان نپرداختم ، و با وجود آشكار بودن موضوع نيازى به تقدير احساس نكردم و در آنچه درباره من و دشمن به تو خبر داده‌اند دروغ نگفته‌اند و جنگ را كسى مىبرد كه با حوصله و درنگ باشد و در آن چاره از مهلتى نيست كه غالب استراحتى كند و مغلوب چاره يى بينديشد ، اما اينكه من ايشان را فراموش كرده باشم يا آنان مرا از ياد برده باشند هرگز چنين نيست ، اين قوم مختار و آزادند اگر اميدى به پيروزى پيدا كنند مىايستند و هر گاه نااميد مىشوند مىگريزند آنچه بر عهده من است اين است كه چون مىايستند با ايشان جنگ كنم و چون مىگريزند ايشان را تعقيب كنم اگر در اين كار مهلت مىدهم براى اين است كه از راى آنان آگاه شوم و حال آنكه اگر شتاب كنم ايشان از تصميم من آگاه مىشوند ، اكنون اگر مرا با راى و تدبير خودم واگذارى درد درمان و اين شاخ شكسته مىشود و اگر مرا به شتاب وادارى در حالى كه نمىخواهم از تو اطاعت كنم سر مخالفت هم ندارم و در آن صورت اختيار من و مسئوليت بر عهده تو خواهد بود و من از خشم اميران و خشونت پيشوايان به خدا پناه مىبرم و السلام » .\r\nچون حجاج اين نامه را خواند براى او چنين نوشت « من راى و تدبير را به خودت واگذاشتم هر گونه مىخواهى تدبير و عمل كن » .\r\nچون اين نامه حجاج به مهلب رسيد براى جنگ با خوارج آماده شد و براى تعقيب ايشان به قومس رفت ، خوارج از پيش او گريختند و به جيرفت رفتند و آنجا در شهرى متحصن شدند ، مهلب به تعقيب آنان رفت و آن شهر را چندان در محاصره گرفت كه خوارج ناچار اسبهاى خود را كشتند و خوردند .\r\nمهلب به پسر خود يزيد فرمان داد كه چند روز ديگر آنان را در محاصره داشته باشد و سپس راه را براى آنان بگشايد و چون بيرون آيند و به صحرا برسند آنان را تعقيب كند ، مهلب از آنجا كوچ كرد و در پنج فرسنگى اردو زد ، يزيد هم\r\n","description":"","footnote":"","page_name":" 323 ","page_number":323},
  {"content":"\r\nچند روزى همانجا ماند و سپس راه را گشود و آنان بيرون آمدند و مهلب ايشان را تعقيب كرد ، دو روز در پى ايشان بود تا بانان رسيد ، خوارج در برابرش ايستادند و تمام آن روز را جنگ كردند و فرداى آن روز صبح زود به جنگ آمدند و عبد ربه خوارج را مخاطب ساخت و گفت اى گروه مهاجران پايدارى كنيد كه امشب همگى به بهشت رويم و اين قوم هم شب را در دوزخ باشند .\r\nنخست با نيزه جنگ كردند تا آنكه همه نيزه ها شكسته شد سپس با شمشير چندان كه شمشيرها از كار بيفتاد و دست به گريبان شدند و به جنگ تن به تن پرداختند ، مهلب همراه نگهبانان خود از اسب پياده شد و بر خوارج حمله مىكرد و اين گفتار خداوند را مىخواند « و كارزار كنيد با ايشان تا نباشد فتنه كفر و باشد دين خداى را » [ 352 
  ] و همچنان تا شب جنگ كردند ، فردا بامداد به جنگ بازآمدند ، خوارج غلاف شمشيرهاى خود را شكسته و سرهاى خود را تراشيده بودند و به جنگ ادامه دادند تا عبد ربه و همه دليران سپاه او كشته شدند و كسى جز ناتوانان ايشان باقى نماند و آنان هم وارد لشكر مهلب شدند و هر يك به افراد قبيله خود پيوستند .\r\nدر اين هنگام مهلب از اسب خود پياده شد و گفت سپاس خداوندى را كه ما را به امن و امان برگرداند و زحمت جنگ و اين دشمن را كفايت فرمود .\r\nبشر بن مالك حرسى را براى مژده فتح همراه نامه پيش حجاج فرستاد و چون فتح نامه بدست حجاج رسيد آن را همراه بشر بن مالك پيش عبد الملك بن مروان فرستاد بشر برخاست و اين اشعار را خواند :\r\n« فتنه و آشوب ازارقه روزگار را نابود كرديم و همگان همچون آل ثمود نابود شدند . آنان را با ضرب نيزه در گلوهايشان و ضربه شمشيرى را كه كودك نوزاد را پير مىكرد از پاى در آورديم ، هر گاه چيزى مىخواستم قطرى را مقابل خود مىديدم كه سوار بر اسب نيرومند باريك ميان تندرو است و مرا مىترساند ، او نشان بر خود زده بود و با شمشير لشكر را ضربه مىزد و عمرو چون آتش برافروخته بود » [ 353 
  ]\r\n\r\n","description":"","footnote":"\r\n352 - آيه 189 سوره دوم ، ترجمه از تفسير ابو الفتوح است . ( م )\r\n353 - در كتب تذكره كه در دسترس بود نام بشر را به عنوان شاعر نديدم . ( م )\r\n","page_name":" 324 ","page_number":324},
  {"content":"\r\nحجاج به مهلب نامه نوشت و دستور داد پيش او آيد و مهلب حركت كرد و پيش حجاج آمد كه از او استقبال كرد و او را گرامى داشت و به او نيكى كرد و دستور داد پاداش و جايزه به او و به هفت پسرش مغيره ، حبيب ، يزيد ، مفضل ، مدرك ، محمد ، عبد الملك و عبد الله [ 354 
  ] پرداخت شد و ياران او را هم گرامى داشت .\r\n\r\nكشته شدن قطرى پسر فجاءة :\r\nقطرى به رى رفت ، حجاج ، سفيان ابرد را به تعقيب او فرستاد و او به رى آمد ، فرماندار رى اسحاق پسر محمد بن اشعث بود كه همراه صد سوار از سپاه خود سوار شد و با سفيان ابرد به تعقيب قطرى رفت كه همراه صد سوار در مرزهاى طبرستان بود ، قطرى از اسب خود پياده شده و در حالى كه دستهايش را زير سر نهاده بود خوابيده بود بيدار شد و به مردى از مردم طبرستان گفت براى من يك جرعه آب بياور و چون آب آورد پيش از آنكه آن را بياشامد آن گروه فرارسيدند او را كشتند و سرش را جدا كردند ، سفيان آن را گرفت و پيش حجاج برگشت و سر را برابر او انداخت و حجاج آن را براى عبد الملك فرستاد .\r\n\r\nحكومت خراسان :\r\nمهلب پس از بازگشت در خانه خود در بصره ماند تا آنكه فرمان حكومت او به خراسان از سوى عبد الملك رسيد و آنجا رفت پنج سال حاكم خراسان بود و درگذشت .\r\nعبد الملك حكومت خراسان را به حجاج سپرد و حجاج از سوى خود يزيد پسر مهلب را به حكومت خراسان گماشت ، يزيد خردمندتر و زيباتر و زبانآورتر و انديشمندتر پسران مهلب بود و مهلب هنگام مرگ خود او را به جانشينى خويش گماشته بود ، او چند سال در خراسان ماند تا آنكه حجاج او را از كار بر كنار كرد و قتيبة بن مسلم را بر خراسان گماشت ، قتيبه تمام سرزمينهاى ما وراء النهر را گشود و چندان در خراسان بود كه يارانش بر او شورش كردند و او را كشتند . [ 355 
  ]\r\n\r\n","description":"","footnote":"\r\n354 - ملاحظه مىفرماييد كه مىنويسد هفت پسر و حال آنكه نام هشت تن را آورده است . ( م )\r\n355 - براى اطلاع بيشتر از سرانجام قتيبه ، ر . ك ، طبرى ، ترجمه آقاى ابو القاسم پاينده صفحات 3900 - 3893 . ( م )\r\n","page_name":" 325 ","page_number":325},
  {"content":"\r\nپس از عبد الملك مروان پادشاهى به وليد بن عبد الملك و پس از او به برادرش سليمان بن عبد الملك رسيد ، سليمان خالد بن عبد الله قسرى را بر حكومت عراق گماشت و او برادرش اسد بن عبد الله را به حكومت خراسان فرستاد و او همچنان در خراسان بود تا هنگامى كه هواداران محمد بن على بن عبد الله بن عباس معروف به امام در خراسان ظاهر شدند . [ 356 
  ] .\r\n\r\nعراق پس از مرگ يزيد :\r\nگويند چون يزيد بن معاويه مرد ، عبيد الله بن زياد حاكم بصره بود ، برادرزاده اش حارث بن عباد بن زياد براى او اين اشعار را نوشت :\r\n« اى عبيد الله آگاه باش ، يزيد كه به نيروى او مالك رقاب مردم شدى مرد . آيا مىتوانى در برابر مردمى كه داغدارشان كرده اى پايدارى كنى ؟ اين از راى پسنديده بدور است ، براى تو راهى و پناهى جز قبيله ازد نيست كه پدرت را به هنگام شورش آن سرزمينها پناه دادند » .\r\nعبيد الله از اين گفتار برادرزاده خود كه خردمند بود تعجب كرد .\r\nعبيد الله زياد غلام خود مهران را كه در ادب و خرد همتاى وردان غلام عمرو عاص بود و ماديانهاى معروف به مهرانى منسوب به اوست احضار كرد و گفت اى مهران امير مؤمنان يزيد مرد ، عقيده تو چيست ؟ مهران گفت اى امير مردم اگر اختيار خود را داشته باشند هيچيك از فرزندان زياد را به حكومت بر خود برنمىگزينند كه شما نخست به كمك معاويه و پس از او به كمك يزيد بر مردم حكومت كرديد و هر دو مرده و نابود شده‌اند تو هم مردم را خونخواه خود كرده اى و در امان نيستم كه بر تو شورش نكنند ، چاره اين است كه به قبيله ازد به روى كه اگر ايشان بپذيرند و ترا امان دهند از تو دفاع و حمايت خواهند كرد تا تو به محل امنى برسى و مصلحت آن است كه پيش حارث بن قيس كه دوستدار تو و سالار قوم است و بر او حق نعمت دارى بفرستى و او را از مرگ يزيد آگاه كنى و از او بخواهى كه ترا پناه دهد ، عبيد الله بن زياد گفت راى صواب همين است كه تو گفتى و هماندم كسى پيش حارث فرستاد و چون آمد خبر مرگ يزيد را به او داد و\r\n\r\n","description":"","footnote":"\r\n356 - همچنان كه مىبينيد مطالب تاريخى از هم گسيخته ثبت شده و پيوستگى موضوعات رعايت نشده\r\n","page_name":" 326 ","page_number":326},
  {"content":"\r\nبا او مشورت كرد .\r\nحارث گفت مشاور بايد امين باشد ، اگر مىخواهى همين جا بمانى ما گروه ازدىها از تو حمايت و دفاع مىكنيم و اگر مىخواهى مخفى شوى ترا ميان خود مىگيريم و پوشيده نگه مىداريم تا از تعقيب تو دست بردارند و سپس كسانى را همراه تو مىكنيم تا ترا به جاى امن برسانند ، عبيد الله گفت همين را مىخواهم .\r\nحارث به او گفت من پيش تو مىمانم تا شب و تاريكى فرارسد و آنگاه ترا به قبيله مىبرم ، و حارث همانجا ماند و چون تاريكى شب فرارسيد عبيد الله دستور داد تمام آن شب چراغهاى خانه اش روشن باشد كه اگر كسى در جستجوى او برآيد تصور كند او در خانه اش هست ، آنگاه برخاست و جامه پوشيد و عمامه بست و بر چهره خود روىبند انداخت .\r\nحارث به او گفت روبند انداختن در روز مايه خوارى و زبونى و در شب موجب بدگمانى است چهره ات را بگشاى و پشت سر من حركت كن و آن كس كه جلو حركت مىكند مايه حفظ و سپر بلاى كسى است كه از عقب حركت مىكند ، و حركت كردند ، ابن زياد به حارث گفت پدر و مادرم به فداى تو ، مرا از راههاى مختلف و پيچ در پيچ ببر نه از يك راه مستقيم كه در امان نيستم و ممكن است مرا تعقيب كنند .\r\nحارث به او گفت به خواست خداوند بر تو چيزى نخواهد بود آرام بگير و چون اندكى رفتند ، ابن زياد به حارث گفت ما كجاييم ؟ گفت در محله بنى مسلم ، ابن زياد گفت به خواست خداوند متعال سلامت مانديم . باز پس از ساعتى ابن زياد پرسيد كجا هستيم ؟ حارث گفت در محله بنى ناجيه گفت به خواست خداوند نجات پيدا كرديم و به راه خود ادامه دادند تا آنكه به قبيله و محله ازد رسيدند ، حارث ، ابن زياد را به خانه مسعود بن عمرو كه پس از مهلب سالار و بزرگ ازد بود برد و مهلب در آن هنگام همچنان در خراسان بود ، حارث به مسعود گفت اى پسر عمو اين عبيد الله بن زياد است و من از سوى تو او را امان داده‌ام ، مسعود گفت اى پسر قيس قوم خود را نابود كردى و ما را در معرض جنگ با همه مردم بصره قرار دادى و ما قبلا پدرش را هم پناه داده بوديم ولى نزد او پاداش براى ما نبود .\r\n","description":"","footnote":"","page_name":" 327 ","page_number":327},
  {"content":"\r\nموجب پناه دادن ازد به زياد چنين بود كه على ( ع ) به روزگار خلافت خود هنگامى كه به جنگ صفين مىرفت زياد را كه معروف به زياد بن عبيد بود بر بصره گماشت ، معاويه هم عامر بن حضرمى را با لشكرى به بصره فرستاد و او بر بصره پيروز شد و زياد از او گريخت و به قبيله ازد پناه برد كه او را پناه دادند و از او حمايت كردند تا آنكه مردم دوباره بر زياد جمع شدند و او عامر بن حضرمى را از بصره بيرون راند و زياد بر سر كار خود باقى ماند .\r\nمسعود بن عمرو ، عبيد الله را به اندرونى خود برد و او را در حجره يى جا داد و دو تن از زنان خدمتگزار را براى خدمت او گماشت ، سپس قوم خود را پيش خود جمع كرد و اين خبر را به اطلاع ايشان رساند .\r\nو چون مردم شب را به روز رساندند و خبر مرگ يزيد را در يافتند به خانه ابن زياد هجوم آوردند كه بكشندش و در آن خانه هيچكس را نديدند ، به زندان رفتند و درهاى آن را شكستند و هر كه را در زندان بود بيرون آوردند و مردم بصره نه روز بدون حاكم بودند ، آنگاه خود مردم بر عبد الله بن حارث بن نوفل بن حارث بن عبد المطلب بن هاشم جمع شدند و او را به سبب صلاح و پارسايى و خويشاوندى با رسول خدا ( ص ) به سالارى برگزيدند و او آن كار را بر عهده گرفت و به تدبير امور پرداخت .\r\nچون چند روزى گذشت و عبيد الله بن زياد از اينكه مورد تعقيب باشد آسوده شد به مسعود بن عمرو و حارث بن قيس گفت مردم آرام گرفتند و از من مايوس شدند مقدمات بيرون رفتن مرا از بصره فراهم آوريد تا به شام بروم . آن دو مردى از قبيله بنى يشكر را كه امين و آشنا بر راهها بود اجير كردند و ابن زياد را بر ناقه اى مهرى ( منسوب به يكى از قبايل بنام مهرة ) سوار كردند و به مرد يشكرى گفتند از ابن زياد جدا مشو تا او را به محل امنى در شام برسانى ، و چون ابن زياد بيرون آمد ، مسعود و حارث هم همراه تنى چند از قوم سه روز او را بدرقه كردند و برگشتند . مرد يشكرى مىگويد شبى همچنان كه حركت مىكرديم كاروانى از مقابل آمد و آوازه خوانى براى شتران اين اشعار را مىخواند :\r\n« پروردگارا اى پروردگار زمين و بندگان ، زياد و پسرانش را لعنت\r\n","description":"","footnote":"","page_name":" 328 ","page_number":328},
  {"content":"\r\nفرماى كه چه بسيار از مسلمانان عابد نمازگزار فروتن را كشتند ، مسلمانانى كه شب زنده دار بودند » چون عبيد الله بن زياد اين اشعار را شنيد ترسيد و گفت من و جاى مرا شناخته‌اند ، گفتم مترس چنين نيست كه هر كس نام ترا ببرد جاى ترا هم بداند و حركت كرديم و مدتى همچنان كه بر ناقه اش سوار بود سر به زير افكنده و سكوت كرده بود پنداشتم خوابيده است ، بانگ برداشتم كه اى خفته ، گفت خواب نيستم ولى در موضوعى فكر مىكنم ، گفتم من مىدانم درباره چه چيزى فكر مىكنى ، گفت بگو ببينم .\r\nگفتم از اينكه حسين بن على ( ع ) را كشته اى پشيمان شده اى همچنين فكر مىكنى كه كاخ سپيد را در بصره ساختى و اموال فراوانى در آن خرج كردى و مقدر نبود كه از آن بهره مند شوى و بر كشتن گروهى به تهمت و گمان اينكه از خوارج هستند پشيمانى . گفت اى برادر يشكرى صحيح نگفتى و من در اين موارد نمىانديشيدم اما كشتن من حسين را چنين بود كه او بر حاكم و مردمى كه در كارى متفق بودند خروج كرد و پيشوا براى من نوشت و به من دستور قتل او را داد و اگر خطايى باشد بر عهده يزيد است ، اما در مورد كاخ سپيد هم فكرى نمىكنم براى اينكه آن را با مال و فرمان پيشوا و براى او ساختم ، اما در مورد كشتن خوارج پيش از من كسى كه بهتر از من است يعنى على بن ابى طالب ( ع ) آنان را كشت ولى من در مورد برادرانم و فرزندان ايشان مىانديشم كه چرا آنان را پيش از اين اتفاق از بصره بيرون نبردم و درباره خزينه هاى اموال در كوفه و بصره مىانديشم كه چرا پيش از اين كه خبر مرگ خليفه به من برسد ميان مردم تقسيم نكردم تا بان وسيله براى خود ميان مردم نام پسنديده به يادگار بگذارم .\r\nگفتم حالا چه تصميمى دارى و مىخواهى چه كار كنى ؟\r\nگفت اگر به دمشق برسم و ببينم مردم بر حكومت كسى اتفاق كرده‌اند من هم با آنان همراهى خواهم كرد و اگر بر كسى اتفاق نكرده باشند چون گله بدون شبان هستند و به هر گونه بخواهم كارها را زير و رو خواهم كرد .\r\n","description":"","footnote":"","page_name":" 329 ","page_number":329},
  {"content":"\r\n\r\nحكومت مروان بن حكم : [ 357 
  ]\r\nهمان مرد يشكرى مىگويد ، چون به دمشق رسيديم مردم هنوز با يك ديگر اختلاف داشتند و كسى را بر خود به حكومت انتخاب نكرده بودند ، مروان بن حكم هم تصميم داشت پيش عبد الله بن زبير برود و با او بيعت كند و همراه او باشد .\r\nعبيد الله بن زياد پيش مروان رفت و او را در اين باره سرزنش كرد و گفت تو سالار قوم خود و براى حكومت سزاوارترى دست فراز آر تا با تو بيعت كنم .\r\nمروان گفت بيعت تو يك نفر چه سودى دارد ؟ پيش مردم برو و اين كار را با آنها در ميان بگذار ، عبيد الله از پيش او بيرون آمد و گروهى از بنى اميه را ديد و ايشان را نكوهش كرد كه چرا سستى مىكنند و آنان را به بيعت با مروان واداشت و آنان جمع شدند و با مروان بيعت كردند .\r\nمروان با مادر خالد بن يزيد كه دختر هاشم بن عتبه و همسر يزيد بود ازدواج كرد و چون نه ماه از حكومت مروان گذشت همين همسرش او را كشت ، و چنين بود كه روزى مروان به خالد پسر يزيد كه كودكى هفت ساله بود نگريست و ديد طورى راه مىرود كه مروان نپسنديد و به خالد گفت اين چه راه رفتنى است و به مادرش دشنام داد [ 358 
  ] پسرك به مادر خود شكايت برد و مادرش گفت پس از اين چنان سخنى نخواهد گفت و او را مسموم كرد [ 359 
  ] ، مروان همين كه احساس كرد مسموم شده است بنى اميه و بزرگان شام را جمع كرد و براى پسرش عبد الملك بيعت گرفت .\r\n\r\nحكومت عبد الملك بن مروان :\r\nمروان در سال شصت و ششم هجرت در شصت و سه سالگى مرد و پس\r\n\r\n","description":"","footnote":"\r\n357 - چگونه ابو حنيفه دينورى از حكومت معاويه پسر يزيد غفلت كرده و آن را نياورده است ، براى اطلاع بيشتر در اين باره ، ر . ك ، يعقوبى ، تاريخ ج 2 ص 254 چاپ بيروت 1960 ميلادى و به مقدسى ، البدء و التاريخ ، ج 6 ص 17 چاپ 1919 ميلادى ، ( م )\r\n358 - 359 - براى اطلاع بيشتر از اقوال ديگرى كه در اين باره گفته شده است ، ر . ك ، طبرى ، ترجمه تاريخ به قلم آقاى ابو القاسم پاينده ص 3252 و نويرى ، نهاية الارب ج 21 ذيل خبر مرگ مروان ، و به ترجمه آن به قلم اين بنده ، اختلاف بر سر ولايت عهدى خالد يا فرزندان مروان بوده است . ( م )\r\n","page_name":" 330 ","page_number":330},
  {"content":"\r\nاز او پسرش عبد الملك به حكومت رسيد ، عمرو بن سعيد بن عاص از بيعت با عبد الملك خوددارى كرد و بر او خروج نمود ، مردم شام به دو گروه تقسيم شدند ، گروهى با عبد الملك و گروه ديگر با عمرو بن سعيد بودند ، بنى اميه و بزرگان شام ميان ايشان وساطت كردند و صلح كردند كه در حكومت شريك باشند و همراه هر يك از كارگزاران عبد الملك مردى هم از سوى عمرو بن سعيد باشد ، نام خليفه بر عبد الملك باشد و اگر او مرد پس از او عمرو به خلافت برسد ، در اين مورد نامه اى هم نوشته شد و بزرگان شام را بر آن نامه گواه گرفتند .\r\nروح بن زنباغ كه از ويژگان عبد الملك بود روزى در خلوت به او گفت اى امير مؤمنان آيا معتقدى كه بر عهد خود نسبت به عمرو بن سعيد وفا كنى ؟\r\nگفت اى پسر زنباغ واى بر تو آيا شده است كه دو جانور نر در گله اى باشند مگر اينكه يكى از ايشان ديگرى را كشته است ، عمرو بن سعيد مردى به خود شيفته بود و در كار خود سهلانگارى مىكرد و از دشمنان خود غافل بود .\r\n\r\nكشتن عمرو بن سعيد بن عاص :\r\nروزى عمرو بن سعيد نزد عبد الملك آمد و عبد الملك آماده براى غافلگير كردن او بود دستور داد او را گرفتند بر زمين زدند و سرش را بريدند و بدنش را در گليمى پيچيدند ، [ 360 
  ] ياران عمرو كه بر در كاخ بودند متوجه شدند و يك ديگر را فراخواندند ، عبد الملك پانصد كيسه را كه قبلا در هر يك دو هزار درم نهاده و آماده كرده بودند دستور داد از پشت بام كاخ ميان طرفداران عمرو ريختند و آنان مشغول جمع كردن كيسه ها شدند و سر عمرو را هم كه انداخته بودند همانجا ترك كردند و پراكنده شدند ، فرداى آن روز عبد الملك پنجاه تن از غلامان و دوستان عمرو را گرفت و آنان را گردن زد ، ديگر طرفداران او گريختند و به عبد الله بن زبير پيوستند و شاعر آنان در اين باره چنين سروده است : « اى خاندان مروان با گمراهى و بدبختى به عمرو غدر كرديد و كسانى چون شما خانه ها را بر پايه غدر و مكر مىسازند .\r\n\r\n","description":"","footnote":"\r\n360 - نويرى در نهاية الارب مىگويد ، عبد الملك بدست خويشتن عمرو را بر زمين انداخت و بر سينه اش نشست و سرش را بريد ، ج 21 ذيل عنوان كشته شدن عمرو بن سعيد ، ( م ) .\r\n","page_name":" 331 ","page_number":331},
  {"content":"\r\nما و آنانى كه از كشتن او شاد شدند شبانگاه برگشتيم در حالى كه گويى بر شانه هاى ما سنگهاى بزرگ سنگينى مىكرد .\r\nعمرو ناتوان نبود ولى مرگ ناگهان و بدون اينكه او بفهمد به سراغش آمد ، گويى خاندان مروان هنگامى كه او را كشتند چون پرندگان كوچك آزار دهنده بودند كه بر شاهين حمله آوردند » .\r\nگويند و چون عبيد الله بن زياد از بصره بيرون آمد شايع شد كه در قبيله ازد پناهنده شده است ، مردى از خوارج شبانه در كمين مسعود بن عمرو نشست و چون براى نماز صبح از خانه بيرون آمد با كارد به او حمله كرد و او را كشت .\r\nازدىها جمع شدند و گفتند به خدا سوگند كسى غير از تميمىها او را نكشته است و ما سالار بنى تميم احنف بن قيس را خواهيم كشت .\r\nاحنف به قوم خود گفت ازدىها شما را متهم كرده‌اند كه دوست ايشان را كشته‌ايد و در اين باره از حد گمان گذشته و يقين كرده‌اند و چاره يى از پرداخت خونبهاى او نيست و هزار ماده شتر فراهم آوردند و براى ازدىها فرستادند و اين مقدار خونبهاى پادشاهان بود و ازدىها خشنود شدند و از تعقيب موضوع دست برداشتند .\r\nدر اين ميان كار عبد الله بن زبير قوى شد و مردم كوفه به اطاعت او در آمدند و او عبد الله بن مطيع عدوى را به حكومت كوفه گمارد ، و برادرش مصعب پسر زبير را به فرماندارى بصره فرستاد و به عبد الله بن مطيع دستور داد براى كارهاى خود با مصعب مكاتبه كند ، آنگاه كارگزاران و فرمانداران خود را به يمن و بحرين و عمان و ديگر سرزمينهاى حجاز گسيل داشت و همه سرزمينها غير از شام و مصر كه در اختيار مروان بود تسليم زبير شد .\r\nاموال بسيارى در اختيار ابن زبير قرار گرفت و او كعبه را خراب كرد و آن را از نو ساخت و اين كار در سال شصت و پنج هجرى بود ، ابن زبير حجر الاسود را در حريرى پيچيد و در صندوقى نهاد و بر آن مهر زد و همراه طلاها و گوهرهايى كه از كعبه آويخته بود به پرده داران سپرد و چون ساختمان خانه تمام شد حجر را در خانه خدا جاى داد ( شايد هم منظور اين باشد كه حجر اسماعيل را ضميمه خانه كرد - م ) .\r\n","description":"","footnote":"","page_name":" 332 ","page_number":332},
  {"content":"\r\nو چون ابن زبير كشته شد حجاج آن را ويران كرد و دوباره كعبه را همان گونه كه بود ساخت و تا امروز ( قرن سوم هجرى - م ) بر همان اساس است .\r\n\r\nدعوت براى خلافت خاندان على عليه السلام : [ از طرف مختار 
  ]\r\nگويند ، مختار پسر ابو عبيد ثقفى در كوفه با شيعيان بنى هاشم آمد و شد داشت و ايشان هم پيش او رفت و آمد مىكردند ، مختار آنان را دعوت مىكرد كه با او براى انتقام گرفتن از خون حسين ( ع ) قيام كنند و گروه زيادى دعوت او را پذيرفتند كه بيشتر از قبيله همدان بودند و گروه بسيارى از ايرانيان كه در كوفه بودند و معاويه براى ايشان مستمرى تعيين كرده و معروف به حمراء ( سرخ جامگان ؟ - م ) بودند و شمارشان حدود بيست هزار مرد بود با او همراه شدند .\r\nدر آن هنگام عبد الله بن مطيع از سوى ابن زبير فرماندار كوفه بود و به مختار پيام داد اين گروههايى كه صبح و شام پيش تو مىآيند چيست ؟ مختار گفت اين جا بيمارى است كه مردم به عيادت او مىآيند .\r\nمختار همچنان بود تا اينكه برخى از خيرخواهان به او گفتند بر تو باد كه ابراهيم بن اشتر را استمالت و به خود نزديك كنى كه اگر او بر هر كارى با تو همراهى كند پيروز مىشوى و به خواسته خود دست مىيابى .\r\nمختار گروهى از ياران خود را فراخواند كه پيش او آمدند و در حالى كه نامه اى در دست داشت كه با سرب مهر شده بود گفت بياييد با هم پيش ابراهيم پسر اشتر برويم .\r\nشعبى مىگويد من هم از كسانى بودم كه پيش مختار رفتم و ديدم سرب آن نامه سپيد و درخشان است و چنين پنداشتم كه بايد آن نامه را شب پيش با سرب مهر كرده باشند ، شعبى مىگويد ، من و يزيد بن انس اسدى و احمر بن سليط و عبد الله بن كامل و ابو عمره كيسان آزاد كرده قبيله بجيله كه مردم مىگفتند پناهنده ايشان است و بعد هم رئيس شرطه مختار شد همراه مختار حركت كرديم ، گويد به خانه ابراهيم پسر اشتر رفتيم و او در صحن خانه خود نشسته بود و چون بر او سلام داديم دست مختار را گرفت و او را همراه خود بر مسند خويش نشاند .\r\n","description":"","footnote":"","page_name":" 333 ","page_number":333},
  {"content":"\r\nمختار كه مردى زبانآور بود لب به سخن گشود ، نخست نيايش و ستايش خداوند و درود بر پيامبر ( ص ) را بيان كرد و سپس خطاب به ابراهيم چنين گفت :\r\nخداوند متعال تو و پيش از تو پدرت را به دوستى و يارى دادن و شناخت منزلت بنى هاشم و حقوقى كه خداوند براى ايشان واجب فرموده گرامى داشته است ، و اكنون محمد بن على بن ابى طالب يعنى محمد بن حنفيه اين نامه را در حضور اين گروه كه همراه منند براى تو نوشته است ، همراهان او همگى گفتند گواهى مىدهيم كه اين نامه اوست و خود ما او را هنگامى كه اين نامه را مىنوشت ديديم .\r\nمختار نامه را به او داد كه گشود و خواند و در آن چنين نوشته بود :\r\n« بسم الله الرحمن الرحيم ، از محمد بن على به ابراهيم بن اشتر ، و بعد همانا مختار در صدد انتقام گرفتن از خون حسين ( ع ) است در اين كار او را يارى ده و با او همكارى كن تا خداوند پاداش اين جهانى و پاداش پسنديده آن جهانى به تو عنايت فرمايد » .\r\nچون ابراهيم نامه را خواند گفت براى اجراى فرمان محمد بن على سراپا گوش و فرمانبردارم ، هر چه مىخواهى بگو و بخواه .\r\nمختار گفت آيا درباره كار خود ما پيش تو بياييم يا تو پيش ما مىآيى ؟\r\nابراهيم گفت من همه روزه به خانه تو خواهم آمد .\r\nشعبى مىگويد [ 361 
  ] ابراهيم همه روز با تنى چند از دوستان و خدمتكاران خود سوار مىشد و به خانه مختار مىآمد .\r\nشعبى گويد ، از گواهى دادن آن گروه كه همراه من بودند بر اينكه خود ديده‌اند كه محمد بن حنفيه آن نامه را براى ابراهيم نوشته است به وحشت افتادم و به خانه هر يك مراجعه كردم و پرسيدم آيا تو خودت محمد بن حنفيه را به هنگام نوشتن اين نامه ديده اى ؟\r\n\r\n","description":"","footnote":"\r\n361 - عامر بن شراحيل معروف به شعبى ، منسوب به شعب كه خاندانى از قبيله همدان است متولد 19 و در گذشته 103 هجرت ، وابسته و نديم عبد الملك مروان و از سرسپردگان بنى مروان است ، ر . ك ، زركلى - الاعلام ج 4 ص 18 . ( م ) .\r\n","page_name":" 334 ","page_number":334},
  {"content":"\r\nهر يك از ايشان مىگفت آرى و چه چيز موجب شك و ترديد تو است ؟\r\nگويد با خود گفتم اگر به حقيقت اين موضوع از طرف ابو عمره كه ايرانى است پى نبرم به كس ديگرى براى كسب حقيقت اميد ندارم و به خانه او رفتم و گفتم من از سرانجام اين كار بيمناكم كه مبادا همه مردم بر ضد ما قيام كنند تو آيا خودت محمد بن حنفيه را ديدى كه اين نامه را بنويسد ؟ گفت به خدا سوگند من هنگام نوشتن اين نامه پيش او نبودم ولى مختار در نظر ما مورد اعتماد است و نشانه هايى از محمد بن حنفيه آورده است كه او را تصديق كرده‌ايم .\r\nشعبى مىگويد در اين هنگام دانستم كه مختار دروغ مىگويد و فريب مىدهد و از كوفه بيرون آمدم و به حجاز رفتم و در هيچيك از آن حوادث شركت نكردم .\r\nگويند ، سالار شرطه عبد الله بن مطيع در كوفه اياس بن نضار عجلى بود و هر گاه ابراهيم براى رفتن به خانه مختار سوار مىشد راهش از در خانه او بود ، اياس به ابراهيم پيام فرستاد كه آمد و شد تو از اين راه بسيار شده است ، دست از اين كار بردار ، ابراهيم به مختار گفت كه اياس چنين پيامى داده است ، مختار گفت از آن راه ميا و راه ديگرى را انتخاب كن و ابراهيم چنان كرد .\r\nبه اياس خبر رسيد كه ابراهيم از هر روز رفتن پيش مختار دست برنداشته است و به او پيام داد كه رفتار تو موجب شك و بدگمانى من است نبايد ببينم كه سوار مىشوى و از خانه خود بيرون مىآيى كه در آن صورت گردنت را خواهم زد .\r\nابراهيم اين موضوع را به مختار گفت و از او درباره كشتن اياس اجازه گرفت و مختار اجازه داد .\r\nابراهيم با گروهى از افراد خانواده و اطرافيان خود سوار شد و راه خود را از محل شرطه خانه قرار داد ، اياس به او گفت اى پسر اشتر مگر به تو فرمان نداده بودم كه از خانه ات بيرون نيايى ؟ ابراهيم به او گفت تا آنجا كه مىدانم تو احمق نبودى ، اياس به پاسبانان خود گفت او را از اسب پايين بكشيد ، ابراهيم شمشير كشيد و بر اياس حمله برد و او را كشت و بر پاسبانان حمله كرد كه كنار رفتند و ابراهيم راه خود را پيش گرفت .\r\n","description":"","footnote":"","page_name":" 335 ","page_number":335},
  {"content":"\r\nاين خبر به اطلاع عبد الله بن مطيع رسيد دستور داد ابراهيم را دستگير كنند و گروهى را به خانه او فرستاد ، چون اين خبر به مختار رسيد يكصد سوار به يارى ابراهيم فرستاد و چون آنان پيش ابراهيم رسيدند بر اصحاب ابن مطيع حمله كرد و آنان گريختند و ابراهيم بسوى دار الاماره حركت كرد مختار هم خود را با هفت هزار سوار به او رساند .\r\nعبد الله بن مطيع در كاخ خود متحصن شد و به نگهبانان و سپاهيان پيام داد و حدود سه هزار تن آمدند ، مختار هم ندا داد كه اى خونخواهان حسين ( ع ) و حدود ده هزار مرد از كسانى كه با او براى خونخواهى امام حسين ( ع ) بيعت كرده بودند آمدند و در اين باره عبد الله بن همام چنين سروده است .\r\n« در شب قيام مختار وقايعى اتفاق افتاد كه جوانان را سرگردان كرد و از كارهاى جوانى بازداشت ، مختار فرياد برآورد اى خونخواهان حسين و لشكرها پس از پاسى از شب از قبيله همدان آمدند ، از قبيله مذحج هم رئيس ايشان كه پسر مالك است لشكرها را از پى يك ديگر مىآورد ، يزيد هم با جوانان دلير و استوار قبيله اسد براى يارى او آمد » .\r\nعبد الله بن مطيع از قصر خود بيرون آمد و لشكرهاى او جمع شدند . مختار هم با ياران خود به او حمله كرد و بر مقدمه سپاه مختار ، ابراهيم بن اشتر بود و دو لشكر روياروى شدند و جنگ كردند و گروه بسيارى از لشكر عبد الله بن مطيع كشته و ديگران فرارى شدند . ابن مطيع ناچار به قصر پناه برد و با گروهى از خواص خود متحصن شد ، افراد قبيله همدان از محل خانه عمارة بن عقبة بن ابى معيط با ريسمان از ديوار كاخ بالا رفتند ، و چون ابن مطيع ناتوانى خود را در برابر ايشان ديد از مختار براى خود و همراهان امان خواست و مختار تقاضاى او را پذيرفت و به او امان داد .\r\nابن مطيع از كاخ بيرون آمد و مختار او را گرامى داشت و رعايت خويشاوندى و نزديكى او را با عمر بن خطاب نمود و دستور داد صد هزار هزار درم ؟ ! [ 362 
  ] از بيت المال را به او دادند و به او گفت هر كجا مىخواهى برو .\r\n\r\n","description":"","footnote":"\r\n362 - كلمه هزار بدون ترديد تكرار شده است ، مبلغ يكصد هزار درم صحيح است ، ر . ك ، نويرى ، نهاية الارب ، ج 21 ، فصل پيروزى مختار بر كوفه . ( م )\r\n","page_name":" 336 ","page_number":336},
  {"content":"\r\nمختار به اين ترتيب بر كوفه پيروز شد و عراق و سرزمينهاى ديگر غير از مصر و شام كه در تصرف و حمايت عبد الملك بود تسليم او شد و او كارگزاران خود را به هر سو گسيل داشت .\r\nعبد الرحمن بن سعيد بن قيس همدانى را بر موصل ، محمد بن عثمان تميمى را بر آذربايجان ، عبد الله بن حارث برادر اشتر را بر ماهين و همدان [ 363 
  ] ، يزيد بن معاويه بجلى را بر اصفهان و قم و نواحى آن دو شهر ، و ابن مالك بكراوى را بر حلوان و ماسبذان [ 364 
  ] ، يزيد بن ابو نجبة فزارى را بر رى و دستبى ، و زحر بن قيس را بر جوخى گماشت [ 365 
  ] و حكومت شهرهاى ديگر را هم بر خواص خود داد .\r\nابو عمره كيسان را به سرپرستى شرطه گماشت و به او دستور داد هزار كارگر با بيل و كلنگ فراهم آورد و خانه هاى كسانى را كه به جنگ امام حسين ( ع ) رفته‌اند با خاك يكسان كند ، ابو عمره به خانه هاى ايشان وارد بود و شروع به گردش در كوفه كرد و خانه هاى آنها را در يك لحظه ويران مىكرد هر كس را هم بيرون مىآمد مىكشت و خانه هاى بسيارى را ويران كرد و گروه بسيارى را كشت و به جستجو و تعقيب پرداخت و به هر كس دست مىيافت او را مىكشت و اموال و مستمرى او را به يكى از ايرانيانى كه در خدمت مختار بودند مىبخشيد .\r\nآن گاه براى يزيد بن انس اسدى پرچمى بست و او را به سالارى بيست هزار مرد گماشت و سلاح و ساز و برگ فراوان در اختيارشان گذاشت و يزيد را به فرماندارى جزيره و همه سرزمينهاى شام كه بگشايد منصوب كرد ، و يزيد حركت كرد و در نصيبين فرود آمد و اردو زد ، چون عبد الملك بن مروان از اين خبر آگاه شد با لشكر شام بيرون آمد و خود را به نصيبين رساند و با يزيد بن انس\r\n\r\n","description":"","footnote":"\r\n363 - ماهين : به صورت تثنيه بر نهاوند و دينور و گاه بر كوفه و بصره اطلاق مىشده است ، ر . ك ، ياقوت ، معجم البلدان ج 7 ص 374 ، مصر 1906 . م\r\n364 - حلوان آخرين شهر شمالى عراق ، ماسبذان از شهرهاى بلاد جبل كه مهدى عباسى آنجا مرده است ، براى هر دو مورد ، ر . ك ، عبد المحمد آيتى ، ترجمه تقويم البلدان صفحات 350 و 479 . م\r\n365 - جوخى : نام رودخانه و منطقه آبادى در ناحيه شرقى بغداد است ، ر . ك ، معجم البلدان ج 3 ص 161 همان چاپ . م\r\n","page_name":" 337 ","page_number":337},
  {"content":"\r\nجنگ كرد و او را وادار به عقبنشينى ساخت و گروه بسيارى از ياران او را كشت .\r\nچون اين خبر به مختار رسيد به ابراهيم بن اشتر گفت اى مرد كسى جز من يا تو مرد اين ميدان نيست ، بسوى ايشان برو و به خدا سوگند كه عبيد الله بن زياد فاسق يا حصين بن نمير را خواهى كشت و خداوند متعال اين لشكر را بدست تو منهزم مىسازد اين را كسى به من گفته است كه كتاب خوانده و پيشگويى راجع به فتنه ها و جنگها را مىداند .\r\nابراهيم گفت اى امير گمان نمىكنم كه تو براى جنگ با مردم شام از من حريصتر و در آن باره داراى بصيرت بيشترى باشى ، خود من مىروم .\r\nمختار بيست هزار مرد براى او انتخاب كرد كه بيشترشان ايرانيان مقيم كوفه و معروف به حمراء بودند ، ابراهيم بسوى جزيره حركت كرد و كسانى از لشكر يزيد بن انس را كه گريخته بودند با خود برگرداند و شمار لشكريانش حدود سى هزار شدند .\r\nچون اين خبر به عبد الملك رسيد براى حصين بن نمير همراه دليران لشكر شام پرچمى بست و شمارشان حدود چهل هزار مرد بودند ، عبيد الله بن زياد و گروهى ديگر از قاتلان امام حسين ( ع ) چون عمير بن حباب و فرات بن سالم و يزيد بن حضين هم همراهش بودند .\r\nفرات به عمير گفت تو بدى حكومت خاندان مروان و سوء نيت ايشان را درباره قبيله ما ديده اى و اگر اين كار براى عبد الملك استوار شود قبيله قيس را درمانده و بىچاره خواهد كرد يا آنكه ايشان را تبعيد مىكند و از دور خود كنار مىزند و ما از آن قبيله‌ايم بيا برويم و وضع ابراهيم بن اشتر را بررسى كنيم .\r\nچون شب فرارسيد آن دو بر اسبهاى خود سوار شدند و فاصله ميان ايشان و اردوگاه ابراهيم چهار فرسنگ بود و چون از كنار پادگانهاى مردم شام مىگذشتند از آنان مىپرسيدند شما كيستيد ؟ و آن دو مىگفتند از پيشاهنگان امير حصين بن نمير هستيم ، آن دو هنگامى كه به اردوگاه ابراهيم رسيدند ديدند آتش افروخته‌اند و ابراهيم بر پاى ايستاده و در حالى كه پيراهنى زرد هراتى و بالاپوش گلدارى بر تن و شمشير بر دوش دارد به سر و سامان دادن سپاه خود مشغول است\r\n","description":"","footnote":"","page_name":" 338 ","page_number":338},
  {"content":"\r\nعمير بن حباب به ابراهيم نزديك شد و پشت سر او ايستاد و ناگاه او را در بغل گرفت ، ابراهيم بدون اينكه از جاى خود تكان بخورد سر برگرداند و پرسيد كيستى ؟ گفت عميرم ، ابراهيم به او گفت بنشين تا از كار خود فارغ شوم و پيش تو آيم ، عمير از او فاصله گرفت و همراه فرات در حالى كه لگام اسبهاى خود را در دست گرفته بودند گوشه يى نشستند .\r\nعمير به دوست خود گفت آيا هرگز مردى دليرتر و استوارتر از اين ديده اى ؟ با آنكه من او را از پشت سر ناگهانى در بغل گرفتم اندك تكانى نخورد و اعتنايى به من نكرد ، فرات گفت نه همچون او نديده‌ام .\r\nو چون ابراهيم از آماده ساختن و آرايش دادن سپاه خود فارغ شد پيش آن دو آمد و نشست و به عمير گفت اى ابو مغلس [ 366 
  ] چه چيز موجب شده است كه پيش من بيايى ؟ عمير گفت از هنگامى كه وارد اردوگاه تو شده‌ام اندوهم شدت يافته است و اين بان جهت است كه تا هنگامى كه پيش تو رسيدم هيچ سخن عربى نشنيدم و همراه تو همين گروه ايرانيان هستند و حال آنكه بزرگان و سران مردم شام كه حدود چهل هزار مردند به جنگ تو آمده‌اند چگونه مىخواهى با اين كسان كه همراه تو هستند با آنان روياروى شوى ؟\r\nابراهيم گفت ، به خدا سوگند اگر ياورى جز مورچگان نمىيافتم با اينان همراه همان مورچگان جنگ مىكردم ، تا چه رسد به اين گروه كه در جنگ با شامىها داراى بصيرتند ، همانا اين مردمى كه همراه من مىبينى فرزندان سواركاران و مرزبانان ايرانيانند و من سواران را با سواران و پيادگان را با پيادگان روياروى خواهم ساخت و پيروزى و نصرت از جانب خداوند است . عمير گفت مىدانى قبيله قيس قبيله من است و ما در پهلوى چپ لشكر شام قرار داريم ، فردا كه دو گروه روياروى مىشوند به ما كارى نداشته باش كه ما از جنگ مىگريزيم تا لشكر شام شكسته شود كه ما به مناسبت بدرفتارى خاندان مروان با قبيله خودمان دوست نداريم ايشان پيروز شوند و به پيروزى تو بيشتر ميل داريم ، ابراهيم پذيرفت و آن دو به اردوگاه خود برگشتند .\r\n\r\n","description":"","footnote":"\r\n366 - هر چند مغلس از نامهاى عربى است ولى ظاهرا ابراهيم بن عمير تعريض زده است كه اى شبرو كه در روز شهامت حركت ندارى . م\r\n","page_name":" 339 ","page_number":339},
  {"content":"\r\nفردا ، دو سپاه بسوى يك ديگر پيش رفتند و در جايى بنام خازر [ 367 
  ] روياروى شدند ابراهيم بر دليران سپاه خود بانگ زد كه بر پهلوى چپ حمله كنيد و قبيله قيس آنجا بودند . عمير بن حباب به دوست خود گفت به جان پدرت سوگند اين دورانديشى است كه اين مرد به ما اعتماد نكرد و ترسيد به گفته خود عمل نكنيم .\r\nعمير بن حباب هم ميان افراد قبيله قيس بانگ برداشت كه اى خونخواهان كشته شدگان مرج راهط و ايشان پرچمهاى خود را سرنگون كردند و گريختند و مردم شام شكست خورد ، ابراهيم بر آنان حمله برد و گروه بسيارى از ايشان را كشت و شامىها گريختند ابراهيم تا هنگام شب آنها را تعقيب كرد ، حصين بن نمير فرمانده سپاه شام كه از قاتلان امام حسين ( ع ) بود و شرحبيل پسر ذى الكلاع و بزرگان سپاه شام كشته شدند .\r\nچون شدت جنگ فرونشست ، ابراهيم گفت من ضمن جنگ مردى از شاميان را كشتم كه پيشاپيش آنان جنگ مىكرد و مىگفت من جوانمرد قريشم و چون به زمين افتاد از او بوى مشك استشمام كردم او را ميان كشتگان جستجو كنيد ، جستند و او را يافتند معلوم شد عبيد الله بن زياد است ، ابراهيم دستور داد سر او را جدا كردند و پيش مختار فرستادند و مختار هم آن را براى محمد بن حنفيه فرستاد .\r\nابراهيم بر اردوگاه شاميان دست يافت و هر چه در آن بود به غنيمت گرفت . هند دختر اسماء بن خارجه فزارى همسر عبيد الله بن زياد پيش ابراهيم آمد و گفت اموال او را غارت برده‌اند ، ابراهيم گفت چه مقدار از اموال تو غارت شده است ؟ گفت پنجاه هزار درم ، دستور داد صد هزار درم به او دادند و صد سوار همراه او كرد تا او را پيش پدرش به بصره بردند .\r\nعبيد الله بن عمرو ساعدى كه شاعر بود پيش ابراهيم بن اشتر آمد و اين ابيات را براى او سرود :\r\n« خداوند به تو هيبت و پرهيزگارى عنايت فرمود و خاندان ترا در بهره و\r\n\r\n","description":"","footnote":"\r\n367 - ياقوت ، آن را رودخانه يى ميان اربل و موصل مىداند ، ج 3 ص 388 . م\r\n","page_name":" 340 ","page_number":340},
  {"content":"\r\nنصيب بيشترى وارد ساخت ، روز جنگ خازر چشمت را روشن فرمود هنگامى كه اسبها با نيزه هاى فروشكسته سرنگون مىشدند .\r\nستمكارانى كه گناهان آنان ايشان را فروگرفت و بر روى زمين و براى پرندگان شكارى و لاشخور در افتادند .\r\nآنان در ارتكاب گناه چه گستاخ بودند و خداوند بدترين كيفرها را بايشان داد .\r\nمن از سرزمين خودم كه بسيار دور است به حضور تو آمدم و ثروتمندان قوم خود را نكوهش كردم ، و دانستم كه تو مديحه سرايى مرا تباه نخواهى كرد و هر گاه با من نيكى شود سپاسگزار خواهم بود ، از دست پربركت خود به من بخششى كن كه اى پسر اشتر روزگار بر من سخت شده است » .\r\nابراهيم ده هزار درهم به او داد .\r\nابراهيم در موصل ماند و كارگزاران و فرمانداران خود را به شهرهاى جزيره فرستاد ، اسماعيل بن زفر را بر قرقيسياء [ 368 
  ] ، حاتم بن نعمان باهلى را بر حران و رها [ 369 
  ] و سميساط [ 370 
  ] ، عمير بن حباب سلمى را بر كفرتوثا [ 371 
  ] ، سفاح بن كردوس را بر سنجار [ 372 
  ] ، عبد الله بن مسلم را بر ميافارقين [ 373 
  ] و مسلم بن ربيعه عقيلى را برآمد [ 374 
  ] فرماندار كرد و خود به نصيبين رفت و در آن شهر ماند .\r\nدر اين هنگام مختار براى عبد الله بن حر جعفى كه در نواحى كوهستانى به حمله و غارت بردن سرگرم بود نوشت ، تو براى كشته شدن حسين خشمگين شده اى و ما هم براى همين حادثه خشمگين هستيم و در مقام خونخواهى او برآمده‌ايم در اين كار ما را يارى كن .\r\n\r\n","description":"","footnote":"\r\n368 - قرقيسياء : معرب كركيسيا ، شهرى كنار رودخانه خابور و بسيار قديمى است : ياقوت ، معجم البلدان ج 7 ص 60 چاپ 1906 مصر : ( م )\r\n369 - رها : از مراكز مهم مسيحيان جزيره كه سيصد دير داشته است ، حران هم مهمتر شهر قبيله مضر بوده است ، ترجمه تقويم البلدان ، عبد المحمد آيتى ص 308 و 306 : ( م )\r\n370 - سميساط : از شهرهاى ساحلى فرات و در مغرب قلعه روم : ترجمه تقويم البلدان ص 295 . ( م )\r\n371 - كفرتوثا : شهركى در سرزمينى هموار با درختان و جوىهاى بسيار : همان كتاب ص 318 : م\r\n372 - سنجار : شهرى در جنوب نصيبين كه بر دامنه كوه قرار دارد ، همان كتاب ص 318 : م\r\n373 - ميافارقين : شهر بزرگ ديار بكر : همان كتاب ص 312 : م\r\n374 - آمد : شهر قديمى از ديار بكر : همان كتاب ص 322 ، در فصلهاى گذشته هم در مورد بيشتر اين شهرها توضيح داده شده است . ( م )\r\n","page_name":" 341 ","page_number":341},
  {"content":"\r\nعبد الله به نامه مختار پاسخ نداد ، مختار سوار شد و كنار خانه او در كوفه آمد و آن را ويران كرد و هر چه در خانه او بود غارت شد و مختار دستور داد ام سلمة دختر عمر جعفى همسر عبد الله را زندانى كردند ، ويرانى و غارت خانه عبد الله بن حر بدست عمرو بن سعيد بن قيس همدانى صورت گرفت .\r\nچون اين خبر به اطلاع عبد الله بن حر جعفى رسيد به مزرعه عمرو بن سعيد كه در ماهان دينور بود حمله كرد كشاورزى او را باتش كشيد و دامهاى او را به غارت برد و چنين خواند :\r\n« آن دروغگو چيزى از اموال ما را رها نكرد و تمام مردان قبيله همدان هم متفرق و پراكنده شدند ، آيا اين حق است كه تمام اموال من از دست برود و مزرعه ابن سعيد كنار من در امان باشد ؟ » آنگاه از دليران سپاه خود صد تن را انتخاب كرد كه محشر تميمى و دلهم بن زياد مرادى ، و احمر طايى از جمله ايشان بودند و ديگر ياران خود را در ماهان گذاشت و بسوى كوفه حركت كرد و شبانه كنار پل آن شهر رسيد دستور داد شانه نگهبانان پل را بستند و مردى از ياران خود را بر ايشان گماشت و خود از آن عبور كرد ، و چون وارد كوفه شدند ابو عمره كيسان كه مشغول شبگردى بود آنان را ديد و پرسيد شما كيستيد ؟ گفتند ياران عبد الله بن كامل و براى رفتن به حضور امير مختار آمده‌ايم ، گفت در پناه حفظ خدا برويد .\r\nآنان خود را به زندان رساندند در آن را شكستند و همه زندانيان را بيرون آوردند ، عبد الله همسر خود ام سلمه را بر اسبى سوار كرد و چهل مرد را براى نگهبانى از او گماشت و آنان را پيشاپيش روانه كرد و سپس خود حركت كرد .\r\nو چون خبر به مختار رسيد راشد وابسته و آزاد كرده قبيله بجيله را همراه سه هزار مرد به تعقيب او فرستاد ، ابو عمره هم همراه هزار مرد از محله بجيله به تعقيب او پرداخت ، عبد الله بن كامل هم همراه هزار مرد از محله قبيله نخعيها آمد و همگان او را محاصره كردند از پشت بامهاى كوفه هم شروع به پرتاب سنگ به عبد الله و يارانش كردند با وجود اين عبد الله همه را كنار زد و صد مرد از ياران مختار را كشت و از پل گذشت در حالى كه فقط چهار تن از همراهان او كشته\r\n","description":"","footnote":"","page_name":" 342 ","page_number":342},
  {"content":"\r\nشدند ، عبد الله و يارانش چون به بانقيا [ 375 
  ] رسيدند فرود آمدند زخميهاى خود را معالجه كردند و اسبهاى خود را آب و علف دادند و سپس سوار شدند و بدون توقف خود را به سورا [ 376 
  ] رساندند و آنجا استراحت كردند و سپس خود را به مداين رساند و از آنجا پيش ياران خود به ماهان ( دينور ، نهاوند ) رفت .\r\nهنگامى كه مختار در جستجوى قاتلان امام حسين ( ع ) برآمد ، عمر بن سعد و محمد بن اشعث كه فرماندهان لشكر كربلا بودند گريختند ، عبد الرحمن بن ابزى خزاعى را كه در جنگ با امام حسين ( ع ) حضور داشت پيش مختار آوردند ، مختار به او گفت اى دشمن خدا آيا تو از كسانى هستى كه با حسين ( ع ) جنگ كرده اى ؟ گفت نه من آنجا حضور داشتم ولى جنگ نكردم ، گفت دروغ مىگويى گردنش را بزنيد ، عبد الرحمن گفت تو امروز نمىتوانى مرا بكشى مگر اينكه بر همه بنى اميه پيروز شوى و حكومت شام در اختيارت قرار بگيرد و سنگهاى دمشق را در هم بكوبى در آن هنگام بايد مرا بگيرى و كنار رودخانه يى بر درختى به دار بزنى و گويى هم اكنون آن روز را مىبينم .\r\nمختار به ياران خود نگريست و گفت گويى اين مرد از حوادث آينده خبر دارد و دستور داد او را زندانى كردند .\r\nچون شب فرارسيد عبد الرحمن را احضار كرد و به او گفت اى مرد خزاعى آيا به هنگام مرگ زيركى و شوخى مىكنى ؟ عبد الرحمن گفت اى امير ترا به خدا سوگند مىدهم كه خون مرا در اين جا مريز ، مختار گفت چه چيز ترا از شام به اين جا آورد ؟ گفت چهار هزار درم از مردى از اهالى كوفه طلب داشتم براى وصول آن آمدم .\r\nمختار دستور داد چهار هزار درهم به او دادند و گفت اگر فردا صبح در كوفه باشى ترا خواهم كشت و او شبانه بيرون رفت و خود را به شام رساند . [ 377 
  ] مختار همچنان در جستجوى قاتلان امام حسين ( ع ) بود ، اموال فراوانى از عراق و جبل و اصفهان و رى و آذربايجان و جزيره براى او مىرسيد و هيجده ماه\r\n\r\n","description":"","footnote":"\r\n375 - جايى نزديك كوفه بر كنار فرات .\r\n376 - شهرى پايينتر از حله است .\r\n377 - عبد الرحمن بن ابزى از دبيران قرن اول هجرت است براى شرح حال او ، ر . ك ، ابن اثير ، اسد الغابه ج 3 ص 287 و ابن عبد ربه ، عقد الفريد ج 4 ص 169 چاپ قاهره 1967 ميلادى . م\r\n","page_name":" 343 ","page_number":343},
  {"content":"\r\nبر اين منوال بود ، مختار ايرانيان را به خود نزديك ساخت و براى ايشان و فرزندانشان مستمرى تعيين كرد و آنان را در مجالس خود جاى مىداد و عربها را محروم و از خود دور ساخت و اين موضوع آنان را خشمگين كرد .\r\nبزرگان عرب جمع شدند و پيش مختار رفتند و او را نكوهش كردند ، گفت خداوند كس ديگرى غير از شما را از رحمت خود دور نگرداند ، شما را گرامى داشتم تكبر كرديد به كار خراج گماشتم آن را كم آورديد و اين ايرانيان نسبت به من از شما مطيعترند و وفادارتر و هر چه بخواهم بىدرنگ انجام مىدهند .\r\nعربها به يك ديگر نزديكتر شدند و برخى از ايشان به ديگران گفتند اين مرد دروغگوست چنين مىپندارد كه دوستدار بنى هاشم است و حال آنكه طالب دنياست .\r\nقبايل عرب براى جنگ با او در سه نقطه جمع شدند و فرماندهى خود را به رفاعة بن سوار دادند و قبايل كندة ، ازد ، بجيله ، نخع ، خثعم ، قيس ، و تيم الرباب در محله جبانة مراد جمع شدند و ربيعه و تميم هم در محله حشاشين فراهم آمدند .\r\nمختار به سراغ قبيله همدان كه خواص او بودند فرستاد و ايرانيان را هم پيش خود جمع كرد و بانان گفت مىبينيد اين قوم چه مىكنند ؟ گفتند آرى ، گفت اين كار را فقط براى اينكه شما را بر ايشان مقدم داشته‌ام انجام مىدهند شما آزاده و بزرگوار باشيد و آنان را تشويق كرد و همه را بيرون كوفه برد و شمرد و چهل هزار مرد بودند .\r\nشمر بن ذى الجوشن و عمر بن سعد و محمد بن اشعث و برادرش قيس بن اشعث كه همگى از فرماندهان جنگ كربلا بودند و در طول مدت غلبه مختار از او گريخته بودند همين كه شنيدند مردم كوفه بر ضد مختار قيام كرده‌اند به كوفه برگشتند و همراه مردم كوفه شدند و سرپرستى ايشان را بر عهده گرفتند .\r\nهر دو گروه براى جنگ آماده شدند و مردم كوفه همگى در محله حشاشين [ 378 
  ] جمع شدند مختار بانان حمله كرد و جنگ در گرفت و از هر دو سو\r\n\r\n","description":"","footnote":"\r\n378 - حشيش به معنى گياهى خشك است و حشاش صيغه مبالغه و بيانكننده شغل ، آيا مىتوان محله علوفه فروشان ، كاه فروشان ترجمه كرد ؟ م\r\n","page_name":" 344 ","page_number":344},
  {"content":"\r\nگروه بسيارى كشته شدند ، در اين هنگام مختار فرياد برآورد كه اى گروه ربيعه مگر با من بيعت نكرده‌ايد ؟ پس چرا بر من خروج كرده‌ايد ؟ افراد قبيله ربيعه گفتند مختار راست مىگويد ، ما با او بيعت كرده و پيمان بسته‌ايم ، و از جنگ كناره گرفتند و گفتند هيچ گروه را بر ضد ديگرى يارى نمىدهيم ، ولى قبايل ديگر پايدارى و جنگ كردند .\r\nمردم كوفه گريختند حدود پانصد تن از ايشان كشته و دويست تن اسير شدند ، بزرگان كوفه به بصره گريختند و به مصعب بن زبير كه در آن شهر بود پيوستند .\r\nبه مختار خبر رسيد كه شبث بن ربعى و عمرو بن حجاج و محمد بن اشعث همراه عمر بن سعد و گروهى از اشراف كوفه راه بصره را گرفته‌اند ، مردى از خواص خود را كه معروف به ابو قلوص شبامى بود با گروهى اسب سوار به تعقيب ايشان فرستاد و او در منطقه مذار بايشان رسيد ، آنان ساعتى جنگ كردند و گريختند و عمر بن سعد اسير ابو قلوص شد و ديگران گريختند .\r\nچون عمر بن سعد را پيش مختار آوردند ، گفت سپاس خدا را كه مرا بر تو مسلط فرمود و به خدا سوگند با ريختن خون تو دلهاى خاندان محمد ( ص ) را شاد خواهم كرد ، اى كيسان گردنش را بزن و او گردنش را زد ، مختار سرش را به مدينه براى محمد بن حنفيه فرستاد .\r\nاعشى همدان كه از مردم كوفه بود اين ابيات را سرود : [ 379 
  ] « روزى را كه قبيله همدان با شمشيرهاى خود بر ما هجوم آوردند فراموش نمىكنم ، هرگز از باران سيراب نشوند .\r\nبزرگان ما گروه گروه در محله هاى ايشان كشته شدند .\r\nاى بسا جوانمرد دلير كه با شمشيرهاى ايشان نابود شدند و من شكايت اين مصيبتها را به خدا مىبرم ، مختار ما را در هر سرزمين مىكشد ، اى روزگار چه شگفتيها كه براى تو است » .\r\nبه مختار خبر رسيد كه شمر بن ذى الجوشن همراه گروهى از بنى عامر بن\r\n\r\n","description":"","footnote":"\r\n379 - عبد الرحمن بن عبد الله ، معروف به اعشى همدان از شاعران نيمه دوم قرن اول هجرى و مقتول بدست حجاج بن يوسف در سال 83 هجرت ، ر . ك ، مقاله ونسنك در دائرة المعارف اسلام ترجمه عربى ج 2 ص 321 . م\r\n","page_name":" 345 ","page_number":345},
  {"content":"\r\nصعصعه در دشت ميشان مقيم است و از رفتن به بصره خوددارى مىكنند كه سرزنش آنان را دوست ندارند ، مختار زربيا وابسته قبيله بجيله را همراه صد سوار بر اسبان گزينه به تعقيب آنان فرستاد ، او شتابان حركت كرد ولى اصحاب او غير از ده تن ديگران پراكنده شدند ، ابو قلوص همراه همان ده نفر بايشان رسيد و آنان آماده بودند شمر نيزه اى به ابو قلوص زد و او را كشت و ده تن ياران او گريختند ، در اين هنگام ديگران كه پراكنده شده و عقب مانده بودند رسيدند و شمر و همراهانش را تعقيب كردند ولى بانان نرسيدند .\r\nشمر خود را به جايى نزديك بصره بنام شادماه رساند و همانجا ماند .\r\nقيس بن اشعث هم از ترس شماتت مردم بصره از رفتن بان شهر خوددارى كرد و به كوفه برگشت و به عبد الله بن كامل كه نزديكترين مردم به مختار بود پناهنده شد .\r\nعبد الله پيش مختار آمد و گفت اى امير قيس بن اشعث به من پناهنده شده است و من او را پناه داده‌ام ، پناه مرا درباره او بپذير ، مختار سر به زير انداخت و سكوت كرد و سپس با سخنان ديگر عبد الله را سرگرم كرد و به او گفت انگشترت را به من بده و آن را در انگشت خود كرد و مدتى نگهداشت ، آنگاه ابو عمره را احضار كرد و انگشتر را به او داد و پوشيده به او گفت پيش همسر عبد الله برو و بگو اين انگشتر شوهرت نشانه آن است كه مرا پيش قيس ببرى كه لازم است با او براى خلاصى او از چنگ مختار مذاكره كنم ، آن زن ابو عمره را پيش قيس برد و ابو عمره شمشير كشيد گردن او را زد و سرش را برداشت و آورد و پيش مختار انداخت .\r\nمختار گفت اين پاداش برداشتن قطيفه حسين ( ع ) و چنان بود كه قيس پس از شهادت امام حسين ( ع ) قطيفه يى از آن حضرت را به غنيمت برداشته و معروف به قيس قطيفه شده بود ، عبد الله بن كامل انا لله و انا اليه راجعون بر زبان آورد و گفت تو پناهنده و ميهمان و يار قديمى مرا مىكشى ؟ مختار گفت واى بر تو آرام باش مگر روا مىدارى كه كشندگان پسر دختر پيامبرت را پناه دهى ؟ . آنگاه مختار اسيرانى را كه از مردم كوفه اسير گرفته بود پيش آورد و\r\n","description":"","footnote":"","page_name":" 346 ","page_number":346},
  {"content":"\r\nشروع به گردن زدن آنان كرد چون نوبت كشتن سراقه بارقى [ 380 
  ] رسيد برخاست و چنين سرود :\r\n« چه كسى به مختار مىگويد كه ما جنبشى كرديم و قيام ما بزيان ما تمام شد ، راست است كه خروج كرديم ولى مشرك نشديم و قيام ما موجب مرگ و بدبختى شد » .\r\nو به مختار گفت اى امير اگر شما با ما جنگ مىكرديد هرگز طمع پيروزى بر ما نداشتيد ، مختار گفت پس چه كسى با شما جنگ كرده است ؟\r\nسراقه گفت مردانى سپيده چهره بر اسبهاى سپيد ، مختار گفت واى بر تو ايشان فرشتگان بوده‌اند ، اكنون كه تو فرشتگان را ديده اى ترا بانان بخشيدم و او را آزاد كرد و او به بصره گريخت و اين ابيات را سرود :\r\n« به مختار بگو كه من اسبهاى سپيد را برنگهاى سرخ و سياه ديدم ، چشمان من چيزى را ديد كه تو نديدى و ما هر دو به سخنان ياوه آگاهيم ، من از شما و از كشتگان شما و از آيين شما تا هنگام مرگ بيزارم » .\r\nاسماء بن خارجه فزارى كه پيرمرد و سالار مردم كوفه بود از بيم جان از مختار گريخت و همراه تنى چند از افراد خانواده و دوستان خود كنار آبى از قبيله بنى اسد بنام ذروه رفت و همانجا ماند .\r\nعمرو بن حجاج هم كه از سران قاتلان امام حسين ( ع ) بود به قصد بصره گريخت ولى از سرزنش بصريها ترسيد و كنار آبى بنام سراف [ 381 
  ] رفت ، مردم آنجا به او گفتند ما از مختار در امان نيستيم از پيش ما برو ، او حركت كرد و رفت ، آنان يك ديگر را سرزنش كردند و گفتند كار بدى كرديم و گروهى از ايشان سوار شدند و به تعقيب او رفتند كه او را برگردانند ، عمرو بن حجاج همين كه آنان را از دور ديد پنداشت لشكريان مختارند كه به تعقيب او آمده‌اند و در شدت گرماى تابستان در منطقه اى بنام بييضة كه ميان سرزمينهاى قبايل كلب و طى بود به صحراى شنزارى رفت و در گرماى نيمروزى خود و همراهانش از تشنگى مردند .\r\n\r\n","description":"","footnote":"\r\n380 - براى اطلاع بيشتر از شرح حال اين شاعر اموى كه جرير را هم هجو كرده است ، ر . ك ، آمدى ، المؤتلف و المختلف ص 134 چاپ كرنكو ، مصر 1354 ق . م\r\n381 - سراف : در معجم البلدان نام آن نيامده است ، در تقويم البلدان و برخى ديگر از كتب جغرافيا نيز نيامده است . ( م ) .\r\n","page_name":" 347 ","page_number":347},
  {"content":"\r\nاسماء بن خارجه تا هنگام كشته شدن مختار و آمدن مصعب بن زبير به كوفه همچنان مقيم ذروه بود و سپس به خانه و زندگى خود در كوفه برگشت .\r\nو چون مختار همچنان مردم كوفه را تحت تعقيب قرار داده بود بزرگان ايشان پيوسته به بصره مىگريختند آنچنان كه ده هزار تن كوفى در بصره جمع شدند ، محمد بن اشعث هم همراهشان بود ، جمع شدند و پيش مصعب بن زبير رفتند ، محمد بن اشعث شروع به سخن كرد و گفت اى امير ، چه چيز مانع تو از حركت براى جنگ با اين مختار دروغگوست كه گزيدگان ما را كشته و خانه هاى ما را ويران كرده و گروههاى ما را پراكنده ساخته و ايرانيان را بر گردن ما سوار كرده است و اموال ما را براى آنان حلال نموده است ؟ به جنگ او برو و ما همگان همراه تو خواهيم بود ، عربهايى هم كه در كوفه هستند همگى ياوران تو خواهند بود .\r\nمصعب گفت اى پسر اشعث من از تمام كارهايى كه مختار نسبت به شما انجام داده است آگاهم ، و هيچ چيز مانع من از حركت و جنگ با او نيست جز اينكه دليران و سران مردم بصره حضور ندارند و همراه پسر عمويت مهلب بن ابى صفرة در كرمان با خوارج و ازرقيان رو در رويند ، در عين حال چاره يى انديشيده‌ام ، محمد بن اشعث گفت اى امير چه فكرى كرده اى ؟ گفت انديشيده‌ام كه براى مهلب نامه اى بنويسم و دستور دهم جنگ با خوارج را رها و فعلا با آنان صلح كند و با همراهانش پيش من آيد و چون او آمد آماده براى جنگ با مختار شويم .\r\nمحمد بن اشعث گفت نيكو انديشيده اى براى او نامه اى بنويس و همراه من بفرست ، مصعب براى مهلب نامه اى نوشت و در آن وضع مردم كوفه و كشتار و جنگ آنان و چگونگى كار مختار را شرح داد ، محمد نامه را گرفت و به كرمان رفت و نامه را به او داد و گفت اى پسر عمو به تو خبر رسيده است كه مردم كوفه از مختار چه بلاها ديده‌اند و امير مصعب براى تو نوشته است و خودت بخوان .\r\nمهلب براى قطرى كه در آن هنگام سالار خوارج بود نامه اى نوشت و تقاضاى صلح و متاركه موقت جنگ را براى مدتى كرد و پيشنهاد كرد در اين مورد صلح نامه موقت ميان ايشان نوشته شود ، قطرى پذيرفت و صلح نامه اى براى مدت\r\n","description":"","footnote":"","page_name":" 348 ","page_number":348},
  {"content":"\r\nهيجده ماه نوشتند .\r\nمهلب با همراهان خود حركت كرد و به بصره آمد مصعب مستمرى مردم بصره را پرداخت كرد و آماده حركت شد .\r\nچون اين خبر به مختار رسيد براى احمر بن سليط به فرماندهى شصت هزار مرد از ياران خود پرچمى بست و دستور داد به مقابله دشمن برود و با آنان جنگ كند .\r\nاحمر با سپاه حركت كرد و چون به مذار رسيد در شبى مهتابى پنجاه سوار را براى دستگير ساختن شمر بن ذى الجوشن و همراهانش كه گريخته بودند و از بيم سرزنش مردم به بصره نرفته و آنجا متحصن بودند فرستاد ، پيشاپيش آن پنجاه سوار مردى نبطى كه [ 382 
  ] راهنمايى آنان را بر عهده داشت حركت مىكرد .\r\nشمر همين كه موضوع را احساس كرد اسب خواست و خود و همراهانش سوار شدند كه بگريزند ولى آنان به ايشان رسيدند و شمر و تمام همراهانش را كشتند و سرهاى آنان را بريدند و براى احمر آوردند ، او پيش مختار فرستاد و مختار هم سر شمر را براى محمد بن حنفيه به مدينه فرستاد .\r\nمصعب هم همراه بيشتر مردم بصره بسوى مذار حركت كرد ، منذر بن جارود از همراهى با او خوددارى كرد و با گروهى از خاندان خود به كرمان گريخت و شروع به دعوت براى عبد الملك مروان كرد . مصعب به مذار آمد و پيشاپيش سپاه او احنف بن قيس همراه بنى تميم حركت مىكرد ، و دو گروه به جنگ پرداختند و ياران مختار گريختند و گروهى بسيار از ايشان كشته شدند و بسوى كوفه عقبنشينى كردند و مصعب از همه راهها به تعقيب آنان پرداخت و بسيارى را كشت و فقط گروهى اندك از ايشان جان بدر بردند .\r\nاعشى همدان در اين باره چنين سروده است :\r\n« آيا خبر گرفتارىهاى قبيله شبام [ 383 
  ] و آنچه عرينه در مذار ديدند به\r\n\r\n","description":"","footnote":"\r\n382 - به گروهى از مردم عراق كه كنار باتلاقها زندگى مىكرده‌اند نبطى مىگفته‌اند .\r\n383 - شبام و عرينه نام دو قبيله است ، ر . ك ، ابن حزم ، جمهرة انساب العرب صفحات 373 - 475 - 478 چاپ عبد السلام محمد هارون 1971 مصر . ( م )\r\n","page_name":" 349 ","page_number":349},
  {"content":"\r\nاطلاع تو رسيده است . براى آنان آنجا ضربه هاى شمشيرها و نيزه ها آماده فراهم شده بود ، گويى ابرى بر آنان صاعقه فروافكند و آنجا دمار از روزگارشان برآورد ، آنچه از ايشان ديدم مرا نه به هنگام درويشى و نه به هنگام توانگرى ناراحت نساخت ، بلكه شاد شدم و خواب بر من گوارا و از كشته شدن ايشان چشمم روشن شد » .\r\nمصعب با لشكرهاى خود بسوى كوفه حركت كرد ، نخست از دجله گذشت و بسوى كسكره رفت و از راه حديثه فجار و نجرانيه خود را نزديك كوفه رساند .\r\n\r\nكشته شدن مختار :\r\nچون خبر كشته شدن ياران مختار به او رسيد ، باقى مانده لشكريان خود را فراخواند و ايشان را با مال و سلاح تقويت كرد و همراه ايشان از كوفه براى مقابله با مصعب بيرون آمد كنار رود بصريين دو گروه روياروى شدند و گروه بسيارى از ياران مختار كشته شدند .\r\nمحمد بن اشعث و عمر بن على بن ابى طالب عليهما السلام هم [ 384 
  ] كشته شدند ، داستان كشته شدن عمر چنين بود كه از حجاز براى ديدن مختار آمده بود ، مختار از او پرسيد آيا نامه اى از محمد بن حنفيه همراه ندارى ؟ گفت نه نامه اى از او همراه من نيست ، مختار به او گفت هر جا مىخواهى برو كه پيش من براى تو خيرى نخواهد بود .\r\nعمر از پيش مختار بيرون آمد و بسوى مصعب حركت كرد [ 385 
  ] و ميان راه به او رسيد ، مصعب صد هزار درهم به او بخشيد و او همراه مصعب بود و در جنگ بر ضد مختار حضور داشت و كشته شد . [ 386 
  ] مختار شكست خورد و به كوفه گريخت ، مصعب هم به تعقيب او\r\n\r\n","description":"","footnote":"\r\n384 - جمله دعائيه عليهما السلام در متن كتاب آمده است . ( م )\r\n385 - خوانندگان گرامى توجه دارند كه مصعب نوه عمه حضرت امير المؤمنين على ( ع ) و همسر جناب سكينه دختر امام حسين است . ( م )\r\n386 - عمر همراه خواهر خود رقيه توأم متولد شد و به او عمر اطرف مىگويند و به عمر پسر حضرت سجاد عمر اشرف . ( م )\r\n","page_name":" 350 ","page_number":350},
  {"content":"\r\nپرداخت و وارد كوفه شد ، مختار در كاخ حكومتى متحصن شد و مصعب او را چهل روز محاصره كرد .\r\nمختار از شدت محاصره سخت پريشان شد و به سائب بن مالك اشعرى كه از خواص او بود گفت اى شيخ اكنون بيا براى دفاع از شرف و نسب خود نه براى دين از حصار بيرون آييم و جنگ كنيم .\r\nسائب انا لله و انا اليه راجعون بر زبان آورد و به مختار گفت مردم چنين مىپندارند كه قيام تو براى دين است ، مختار گفت نه بجان خودم سوگند كه فقط براى طلب دنيا بود زيرا ديدم عبد الملك بن مروان بر شام ، عبد الله بن زبير بر حجاز ، مصعب بر بصره و نجدة حرورى بر عروض [ 387 
  ] و عبد الله بن خازم بر خراسان پيروز شده‌اند و من از هيچيك كمتر نبودم اما نمىتوانستم به مقصود خود دست يابم مگر با دعوت مردم به خونخواهى امام حسين .\r\nآنگاه مختار گفت اى غلام جامه جنگى و اسب مرا حاضر كن و زرهش را آوردند پوشيد و بر اسب خود سوار شد و گفت پس از آنچه ديدم ديگر زندگى زشت و ناپسند است ، اى دربان در را بگشاى و براى او در را گشودند . مختار همراه سران ياران خود بيرون آمد و جنگى سخت كرد يارانش گريختند ، مختار بسوى دار الاماره برگشت ، شش هزار تن از سپاه او وارد قصر شده بودند و با او فقط سيصد تن باقى مانده بودند ، ياران مصعب در قصر را گرفتند و مختار با همراهان خود به ديوار قصر پناه برد و به تشويق ياران خود پرداخت و همچنان جنگ مىكرد تا بيشتر همراهانش كشته شدند ، دو برادر از قبيله حنيفه كه از ياران مهلب بودند چندان به مختار شمشير زدند كه به زمين افتاد و هر دو شتابان سرش را بريدند و پيش مصعب آوردند كه سى هزار درم جايزه بان دو داد .\r\nسويد بن ابى كاهل [ 388 
  ] درباره كشته شدن مختار چنين سروده است :\r\n« اى كاش مىدانستم چه هنگامى شتران تندرو از سوى ما اين خبر را براى مردم مكه ( حاجيان ) مىبرند ، كه ما سر دروغگو را از تن جدا كرديم پس از\r\n\r\n","description":"","footnote":"\r\n387 - عروض : منظور بحرين و يمامه است ، ر . ك ، ياقوت ، معجم ، ج 6 ص 160 . ( م )\r\n388 - سويد از قبيله بنى يشكر است ، دوره جاهلى و اسلام را درك كرده و عمرى دراز داشته است ، ر . ك ، ابو الفرج اصفهانى ، اغانى ج 13 ص 102 چاپ دار الثقافة . ( م ) .\r\n","page_name":" 351 ","page_number":351},
  {"content":"\r\nضربه هاى نيزه و شمشيرى كه مغفرها را مىدريد » .\r\nمصعب سر مختار را همراه عبد الله بن عبد الرحمن پيش عبد الله بن زبير فرستاد .\r\nعبد الله بن عبد الرحمن مىگويد ، پس از نماز عشا به مكه رسيدم و به مسجد رفتم ، ابن زبير مشغول نماز بود منتظر ماندم تا سحر نماز مىخواند و چون فارغ شد نزديك رفتم فتح نامه را به او دادم خواند و به غلامى داد و گفت نگهدار ، گفتم اى امير مؤمنان اين سر هم همراه من است ، گفت چه مىخواهى ؟ گفتم جايزه‌ام ، گفت همان سر جايزه ات باشد ، رهايش كردم و برگشتم .\r\n\r\nسلطنت عبد الله بن زبير :\r\nگويند ، چون مختار كشته شد و كار براى عبد الله بن زبير استوار شد به عبد الله بن عباس و محمد بن حنفيه پيام فرستاد كه يا با من بيعت كنيد يا از همسايگى من بيرون رويد . آن دو از مكه بيرون و به طائف رفتند و همانجا ماندند ، عبد الله بن عباس در طائف درگذشت و محمد بن حنفيه بر او نماز گزارد .\r\nمحمد بن حنفيه سپس از طائف به ايلة [ 389 
  ] رفت و براى عبد الملك بن مروان نامه نوشت و اجازه گرفت كه پيش او برود ، عبد الملك براى او نوشت آنچه پشت سر تو است براى تو فراختر است و مرا به تو حاجتى نيست .\r\nمحمد بن حنفيه آن سال را در ايله ماند و همانجا درگذشت .\r\nو چون مختار كشته شد ، ابراهيم بن اشتر كه فرماندار او بر جزيره بود براى مصعب نامه نوشت و از او امان خواست ، مصعب براى او نوشت به كوفه بيايد ، او آمد و با مصعب بيعت كرد و مصعب تمام كارهاى خود را به او واگذاشت و نسبت به او كمال مهربانى و نيكى را كرد .\r\nآن شش هزار تن كه وارد قصر مختار و آنجا متحصن شده بودند دو ماه در همان حال باقى بودند تا آنكه تمام خوراكى كه مختار آنجا فراهم آورده بود تمام شد ناچار از مصعب امان خواستند كه امانشان نداد و گفت بايد تسليم فرمان من\r\n\r\n","description":"","footnote":"\r\n389 - ايلة : شهركى يهودى نشين بر كناره درياى سرخ بر سر راه مصر و حجاز ، ر . ك ، ترجمه تقويم البلدان ص 119 چاپ بنياد فرهنگ . ( م )\r\n","page_name":" 352 ","page_number":352},
  {"content":"\r\nشويد ، پيام دادند حاضريم و چون گرسنگى بر آنان سخت و دشوار شد تسليم مصعب شدند و او گردن تمام آنان را كه شش هزار تن ، دو هزار عرب و چهار هزار ايرانى بودند زد .\r\nمصعب دو همسر مختار ام ثابت دختر سمرة بن جندب و عمره دختر نعمان بن بشير انصارى را احضار كرد و گفت از مختار تبرى بجويند ، ام ثابت از مختار تبرى جست ولى عمره از آن كار خوددارى كرد ، مصعب فرمان داد او را به محله جبانه بردند و گردنش را زدند . يكى از شاعران در اين مورد چنين سروده است :\r\n« همانا از شگفتتر شگفتيها در نظر من كشتن بانوى سپيد چهره زيباى آزاده است . او را بدون گناهى نابخردانه كشتند و خدايش پاداش نيك دهاد ، كشتن و كشته شدن براى ما مردان مقرر شده است و بر پرده نشينان دامن بر زمين كشاندن است » .\r\nسعيد بن عبد الرحمن بن حسان بن ثابت هم در همين باره چنين مىگويد :\r\n« آيا مردمان از كشتن بانوى آزاده پاك دين و ستوده تعجب نمىكنند ؟ از بانوان مؤمن و بىخبر و پاك و پاكيزه از هر دروغ و بهتان و شك و ترديد ، به فرمان كتاب خدا جنگ بر ما واجب است و آنان ناتوانانى هستند كه بايد در پرده و حجاب باشند ، گفتم و ستم نكردم كه آيا عمرو بن مالك بايد بدون اينكه مخالفتى كرده و نفاقى ظاهر ساخته باشد مظلوم كشته شود ، خاندان در انتقام گرفتن بر ما پيشى گرفتند و حال آنكه ما در جنگها پشتيبان مردم بوديم ، اگر روزگار فرصت دهد از ايشان انتقام مىگيريم با كشتن و اسير گرفتن و شكستن دنده ها » .\r\nمصعب بن زبير در قصر حكومتى كوفه منزل كرد و كارگزاران خود را هر سو گسيل داشت و شروع به جمع خراج كرد و عبيد الله بن معمر تيمى را به حكومت بصره گماشت و مهلب را براى جنگ با خوارج اعزام كرد .\r\nگويند و چون كار عبد الله بن زبير استوار شد و همه سرزمينها جز شام تسليم او شدند ، عبد الملك بن مروان برادران و بزرگان خاندان خود را جمع كرد و بانان گفت مصعب بن زبير مختار را كشت و سرزمين عراق و نقاط ديگر تسليم او\r\n","description":"","footnote":"","page_name":" 353 ","page_number":353},
  {"content":"\r\nشده است در امان نيستم كه به شما در حالى كه در خانه هاى خودتان هستيد حمله نكند و هر قوم كه با آنان در خانه شان جنگ شود خوار و زبون مىشوند ، عقيده شما چيست ؟\r\nبشر بن مروان سخن گفت كه اى امير مؤمنان چنين مصلحت مىبينم كه اطراف خود را جمع و سپاهيانت را فراهم آورى و كسانى را كه از اين جا دورند فراخوانى و بسوى مصعب حركت كنى و سواران و پيادگان را پياپى روانه دارى و پيروزى از جانب خداوند است . ديگران هم گفتند اين راى صحيح است و به همين عمل كن كه نيرومنديم و قيام مىكنيم .\r\nعبد الملك فرستادگان خود را به اطراف فرستاد كه سپاهيان همگى پيش او جمع شوند . تمام سپاههاى شام پيش او آمدند و او با سپاهى گران حركت كرد و هيچ جا توقف نكرد و فرود نيامد .\r\n\r\nتسليم عراق به سپاه شام :\r\nچون خبر بيرون آمدن عبد الملك به اطلاع مصعب بن زبير رسيد لشكرهاى نزديك را جمع كرد و آنانى را كه دور بودند فراخواند و آماده شد و براى جنگ با او بيرون آمد و دو لشكر در محل دير حانات [ 390 
  ] به يك ديگر رسيدند ، عدى بن زيد بن عدى كه همراه عبد الملك بود در اين مورد چنين سروده است :\r\n« سوگند به جان خودم كه اسبهاى ما براى جنگ با مصعب به كناره هاى دجله در آمدند ، سپاهى كه همراه خود نيزه هاى بلند داراى سنان تيز و استوار حمل مىكنند همراه جوانان چهره گشاده نژاده و و الا گهر كه شمشيرهاى برنده حمل مىكنند » .\r\nهمين كه ياران مصعب بسيارى لشكر عبد الملك را ديدند سست شدند و ايشان را ترس گرفت مصعب به عروة بن مغيره كه كنار او حركت مىكرد گفت پيش بيا تا با تو سخن گويم ، عروه به او نزديك شد ، مصعب از او پرسيد براى من از رفتار حسين ( ع ) بگو كه چون خود را گرفتار ديد چه كرد ؟ عروه مىگويد شروع به گفتن كردم كه چگونه ابن زياد پيام داد امام حسين تسليم فرمان او شود و آن\r\n\r\n","description":"","footnote":"\r\n390 - دير حانات : از ديرهاى نزديك بغداد و بر كناره غربى رود دجله است . ( م ) .\r\n","page_name":" 354 ","page_number":354},
  {"content":"\r\nحضرت نپذيرفت و در برابر مرگ پايدارى و شكيبايى فرمود .\r\nمصعب با تازيانه به يال اسب خود زد و اين بيت را خواند :\r\n« آن پيشگامان بنى هاشم در كربلا پايدارى كردند و براى همه آزادگان سنت پايدارى و مقاومت را هموار كردند » .\r\nدر اين هنگام عبد الملك براى سران سپاه و بزرگان ياران مصعب نامه نوشت و آنان را استمالت كرد و پيشنهاد نمود در اطاعت او درآيند و براى آنان اموالى بخشيد . براى ابراهيم بن اشتر هم نامه نوشت و ابراهيم آن نامه را همچنان سر به مهر پيش مصعب آورد و گفت اى امير اين نامه عبد الملك فاسق است .\r\nمصعب گفت چرا آن را نخوانده اى ؟ گفت مهر اين نامه را نمىشكنم و آن را نمىخوانم مگر اينكه تو بخوانى ، مصعب آن را گشود و در آن چنين نوشته بود :\r\n« بسم الله الرحمن الرحيم ، از بنده خدا عبد الملك امير مؤمنان به ابراهيم بن اشتر ، همانا مىدانم كه در نيامدن تو به اطاعت من موجبى جز گله و دلتنگى ندارد ، اكنون بدان كه فرات و هر سرزمينى را كه سيراب مىكند از تو خواهد بود و همراه كسانى از قوم خود كه مطيع تو هستند پيش من بيا و السلام » .\r\nمصعب گفت اى ابو نعمان چه چيزى ترا از پذيرفتن اين پيشنهاد باز مىدارد ؟ ابراهيم گفت اگر آنچه را ميان خاور و باختر است براى من قرار دهد هرگز بنى اميه را بر ضد فرزندان صفيه يارى نمىدهم ، [ 391 
  ] مصعب گفت اى ابو نعمان خدايت پاداش نيك دهاد .\r\nابراهيم گفت اى امير هيچ شك ندارم كه عبد الملك براى بزرگان اصحاب تو چنين نامه اى نوشته است و آنان به او متمايل شده‌اند به من اجازه بده تا هنگام فراغت تو از جنگ ايشان را زندانى كنم اگر پيروز شدى بر عشاير ايشان با آزاد كردن ايشان منت خواهى گزارد و اگر پيروزى نبود به حزم و احتياط رفتار شده است ، مصعب گفت در اين صورت آنان پيش امير مؤمنان با من به خصومت مىپردازند ، ابراهيم گفت اى امير به خدا سوگند در آن صورت و در آن روز امير\r\n\r\n","description":"","footnote":"\r\n391 - صفيه ، دختر عبد المطلب و عمه حضرت ختمى مرتبت كه مادر زبير است ، براى اطلاع از شرح حالش ر . ك ، ابن سعد ، طبقات ، ج 8 ص 27 چاپ بريل 1321 ق . ( م )\r\n","page_name":" 355 ","page_number":355},
  {"content":"\r\nمؤمنانى براى تو وجود نخواهد داشت و چيزى جز مرگ نيست و بزرگوارانه بمير .\r\nمصعب گفت اى ابو نعمان كسى جز من و تو باقى نمانده است و بايد اقدام به مرگ كنيم ، ابراهيم گفت من كه به خدا سوگند چنين خواهم كرد .\r\nگويد چون به محل دير جاثليق [ 392 
  ] رسيدند شب را آنجا گذراندند و چون صبح شد ابراهيم بن اشتر نگاه كرد و ديد همه كسانى را كه متهم كرده بود شبانه گريخته و به عبد الملك بن مروان پيوسته‌اند و به مصعب گفت راى مرا چگونه ديدى ؟ و چون دو لشكر به يك ديگر حمله كردند و جنگ در گرفت قبيله ربيعه از جنگ خود را كنار كشيدند آنان كه بر پهلوى راست لشكر مصعب بودند به مصعب گفتند ما نه با تو خواهيم بود و نه بر ضد تو .\r\nوفاداران مصعب كه پيشاپيش آنان ابراهيم بن اشتر بود پايدارى كردند و ابراهيم كشته شد ، و چون مصعب چنين ديد تن به مرگ داد و از اسب پياده شد و خواص او هم پياده شدند و چندان جنگ كردند كه كشته شدند و بقيه سپاه هم گريختند ، عبد الله بن ظبيان از پشت سر مصعب به او حمله كرد و بدون اينكه مصعب متوجه او شود به او شمشير زد و مصعب در افتاد و عبد الله پياده شد و سرش را بريد و پيش عبد الملك آورد ، عبد الملك از ديدن سر مصعب سخت اندوهگين شد و گفت ديگر كجا قريش مىتواند كسى همچون مصعب پرورش دهد دوست مىداشتم صلح را مىپذيرفت و من اموال خود را با او قسمت مىكردم .\r\nچون مصعب كشته شد ياران بازمانده اش از عبد الملك براى خود امان خواستند و بايشان امان داد ، عبد الله بن قيس رقيات [ 393 
  ] در اين باره اين ابيات را سروده است :\r\n« كشته شدن مردى كه در دير جاثليق كشته شد خوارى و زبونى را براى دو شهر كوفه و بصره به ارمغان آورد .\r\nقبيله بكر بن وائل در جنگ پايدارى نكردند و قبيله تميم هم به هنگام رويارويى با دشمن ايستادگى نكردند .\r\n\r\n","description":"","footnote":"\r\n392 - از ديرهاى كهن نزديك بغداد بر كنار غربى دجله ، ر . ك ، ياقوت . معجم ، ج 4 ص 130 . ( م )\r\n393 - عبد الله بن قيس رقيات : چون به سه زن بنام رقيه عشق مىورزيده به اين لقب مشهور شده است ، مرگ او حدود سال هشتاد و پنج هجرت است ، شرح حال و نمونه شعر و ترانه هاى او مفصل در اغانى ج 5 صفحات 100 - 73 چاپ وزارة الثقافة مصر آمده است . ( م )\r\n","page_name":" 356 ","page_number":356},
  {"content":"\r\nعهد و پيمان را زير پا گذاشتند و هيچ عربى در اين مورد بزرگوار نبود » .\r\nكشته شدن مصعب روز پنجشنبه نيمه جمادى الاولى سال هفتاد و دوم هجرت بود ، عبد الملك حركت كرد و وارد كوفه شد و مردم را به بيعت با خود فراخواند كه با او بيعت كردند . سپس عبد الملك لشكرهايى براى جنگ با عبد الله بن زبير به تهامه گسيل داشت و قدامة بن مظعون فرمانده سپاه بود [ 394 
  ] و عبد الملك به شام برگشت .\r\n\r\nكشته شدن عبد الله بن زبير :\r\nعبد الملك پس از رسيدن به شام ، حجاج بن يوسف را به فرماندهى جنگ با عبد الله بن زبير گماشت و قدامة بن مظعون را عزل كرد ، حجاج حركت كرد و چون به طائف رسيد آنجا اردو زد و يك ماه همانجا ماند و براى عبد الملك چنين نوشت :\r\n« اى امير مؤمنان اگر عبد الله بن زبير را مهلت دهى و به حال خود بگذارى فكر خود را به كار مىاندازد و براى خود لشكر و يارانى فراهم مىآورد و پراكندگان بر گرد او جمع مىشوند و موجب نيرومندى او مىشود به من اجازه فرماى كه در جنگ با او شتاب كنم » .\r\nعبد الملك اجازه داد و هنگام حج بود ، حجاج به ياران خود گفت آماده براى حج شويد و خود را از طائف به مكه رساند و روى كوه ابو قبيس منجنيق نصب كرد .\r\nاقيشر اسدى در اين باره چنين مىگويد [ 395 
  ] :\r\n« هرگز سپاهى چون خود ما نديده‌ام كه به نام حج گول بخورند و هرگز سپاهى را به آرامش خودمان نديده‌ام ، به سوى خانه خدا پيش رفتيم و پرده هاى آن را با پرتاب سنگهاى خود همچون كودكان در عروسى ( همچون دختركان و كنيزكان ) به رقص در آورديم ، روز سه شنبه از منى با سپاهى كه چون سينه فيل\r\n\r\n","description":"","footnote":"\r\n394 - قدامة بن مظعون : اين را نبايد با صحابى معروف قدامة بن مظعون درگذشته سال 36 هجرت اشتباه كرد . ( م )\r\n395 - اقيشر : مغيرة بن اسود بن وهب كه بواسطه سرخى چهره اش به اين لقب معروف شده است ، شاعر نيمه دوم قرن اول هجرى درگذشته حدود هشتاد هجرى ، ر . كابن قتيبه ، الشعر و الشعراء ص 463 چاپ بيروت 1969 ميلادى . ( م )\r\n","page_name":" 357 ","page_number":357},
  {"content":"\r\nاستوار و بدون سر بود ( كنايه از بزرگى و فراوانى لشكر است ؟ ) آهنگ خانه خدا كرديم .\r\nاگر ما را از خاندان ثقيف و تسلط آنان آسوده نكنى در روزهاى جشن مسيحيان و روزهاى نحس نماز خواهيم گزارد . » حجاج به جستجوى اقيشر برآمد و او گريخت ، حجاج ابن زبير را محاصره كرد و او در مسجد الحرام متحصن شد ، حجاج ابن خزيمه خثعمى را بر منجنيق گماشت و او شروع به پرتاب سنگ بر كسانى كه در مسجد بودند كرد و اين بيت را مىخواند :\r\n« با منجنيقى كه همچون شتر نر بر جاى آرميده است پناهندگان به اين مسجد را سنگسار مىكنيم » . و چون محاصره بر ابن زبير و ياران او سخت شد افراد قبيله بنى سهم از آن در مسجد كه بنام خودشان بود بيرون رفتند و ابن زبير اين بيت را خواند .\r\n« افراد قبيله هاى سلامان و نمر گريختند تو كه با آنان همراهى فرار مكن » .\r\nشامىها به مسجد نفوذ كردند ، ابن زبير بر آنان حمله كرد و از مسجد بيرونشان راند ولى سنگى بر پيشانى او اصابت كرد و بر زمين افتاد آنگاه به سختى برخاست و اين بيت را مىخواند :\r\n« ما از آنان نيستيم كه خون زخمهايشان بر پاشنه هاى پايشان بريزد بلكه بر روى پاهايمان خون مىچكد » ( يعنى هيچگاه پشت به دشمن نمىكنيم و همواره رو در روى او هستيم ) .\r\nسپس به ياران خود گفت بانان كه بر در مسجدند حمله كنيد و در جستجوى من نباشيد و از من مپرسيد كه من در صف مقدم خواهم بود .\r\nعبد الله بن زبير بيرون آمد و يارانش هم بيرون آمدند و جنگى سخت كردند و همه كسانى كه با او بودند كشته شدند ، شامىها از هر سوى ابن زبير را محاصره كردند و آن قدر شمشير به او زدند كه كشته شد .\r\nحجاج دستور داد پيكر او را بر دار كشيدند ، عبد الله بن عمر از كنار دار او گذشت و گفت « اى ابا بكر خدايت رحمت كناد كه بسيار روزه گرفتى و بسيار\r\n","description":"","footnote":"","page_name":" 358 ","page_number":358},
  {"content":"\r\nنماز گزاردى ولى قدر و منزلت دنيا را بيش از آنچه بود بالا بردى و دنيا شايسته اين نيست ، و همانا امتى كه بدترين فرد آن تو باشى امتى بر حق و راستى هستند » .\r\nكشته شدن ابن زبير روز سه شنبه هفده شب گذشته از ماه جمادى الآخره سال هفتاد و سوم هجرت بود . [ 396 
  ] چون عبد الله بن زبير كشته شد برادرش عروة از دست حجاج گريخت و به شام رفت و به عبد الملك پناهنده شد كه او را پناه داد و گرامى داشت و عروه پيش او ماند . حجاج به عبد الملك نوشت اموال عبد الله بن زبير نزد برادرش عروه است او را پيش من بفرست تا اموال را از او بازستانم .\r\nعبد الملك به يكى از نگهبانان خود گفت عروه را پيش حجاج ببر ، عروه گفت اى پسران مروان آن كس كه بدست شما كشته شد خوار و زبون نشد بلكه بدبخت كسى است كه شما بر او دست يابيد و پادشاهى كنيد . عبد الملك افسرده شد و عروه را رها كرد و براى حجاج هم نوشت دست از عروه بدار كه ترا بر او مسلط نكرده‌ام .\r\nحجاج در مكه ماند تا در موسم حج با مردم حج گزارد ، و دستور داد كعبه را ويران كردند و دوباره آن را ساختند و آن بنايى است كه تا امروز ( قرن سوم هجرى ، م ) باقى مانده است .\r\nدر اين سال عبد الله بن عمر در هفتاد و چهار سالگى درگذشت و او را در ذى طوى [ 397 
  ] در گورستان مهاجران دفن كردند ، كنيه عبد الله بن عمر « ابو عبد الرحمن » بود و هم در اين سال ابو سعيد خدرى كه نامش سعد بن مالك است درگذشت ، همچنين رافع بن خديج [ 398 
  ] در هشتاد و شش سالگى در همين سال درگذشت و كنيه اش « ابو عبد الله « بود .\r\n\r\n","description":"","footnote":"\r\n396 - براى اطلاع از گفتگوى ابن زبير با مادرش اسماء دختر ابو بكر و پاسخ مادر ، ر . ك ، به ابن عبد ربه ، عقد الفريد ج 4 ص 415 چاپ مصر ، و ابو الفضل بيهقى ، تاريخ بيهقى ص 238 چاپ مرحوم دكتر فياض . ( م )\r\n397 - ذى طوى : حركت طاء به هر سه صورت نقل شده و جايى نزديك مكه است .\r\n398 - رافع بن خديج : از انصار كه در جنگ بدر بواسطه كوچكى از شركت در جنگ محروم شد و در جنگ احد شركت كرد ، براى شرح حالش ، ر . ك ، ابن اثير ، اسد الغابه ج 2 ص 151 . ( م )\r\n","page_name":" 359 ","page_number":359},
  {"content":"\r\n\r\nضرب سكه عربى :\r\nگويند ، در سال هفتاد و ششم هجرت عبد الملك نخست دستور داد سكه هاى درهم را ضرب كردند و سپس سكه هاى دينار را هم ضرب كردند و او نخستين كسى است كه در اسلام سكه زده است و پيش از آن درهم و دينارهاى ضرب شده در ايران رايج بود .\r\nدر اين سال جابر بن عبد الله هم در نود و هفت سالگى درگذشت . [ 399 
  ]\r\n\r\nفتنه ابن اشعث :\r\nآنگاه عبد الرحمن بن محمد بن اشعث بن قيس بر حجاج خروج كرد و سببش آن بود كه روزى پيش حجاج آمد و حجاج به او گفت تو فقط مردى ظاهر بين هستى ، عبد الرحمن گفت به خدا سوگند باطنى هستم و باطن اشخاص را هم خوب مىدانم و برخاست و بيرون رفت ، حجاج به كسانى كه پيش او بودند گفت هر گاه به اين مرد نظر مىافكنم ميل مىكنم گردنش را بزنم .\r\nعامر شعبى هم در آن مجلس حضور داشت ، عبد الرحمن پس از بيرون آمدن از مجلس حجاج بر در نشست تا شعبى بيرون آمد ، پيش او رفت و گفت آيا پس از آنكه من بيرون آمدم امير درباره من چيزى گفت ؟\r\nشعبى گفت به من قول استوار بده كه آن را هيچكس از تو نشنود و عبد الرحمن قول داد و شعبى آنچه را حجاج درباره او گفته بود ، گفت ، عبد الرحمن گفت به خدا سوگند درباره قطع كردن رگ گردنش كوتاهى نخواهم كرد .\r\nعبد الرحمن به ديدار پارسايان و قاريان مردم كوفه رفت و بانان گفت اى مردم مگر اين ستمگر يعنى حجاج و آنچه را با مردم انجام مىدهد نمىبينيد ؟ آيا حاضر نيستيد در راه خدا به خشم آييد ، مگر نمىبينيد كه سنت پيامبر از ميان رفته و احكام خدا معطل مانده و منكر علنى شده و كشتار همه را فروگرفته است ؟\r\nبراى خدا به خشم آييد و همراه من خروج كنيد كه سكوت براى شما روا نيست .\r\n\r\n","description":"","footnote":"\r\n399 - جابر : از بزرگان انصار و شركتكنندگان در عقبه دوم و از ياران ارادتمند حضرت امير المؤمنين على ( ع ) ، ر . كهمان كتاب ج 1 ص 257 . ( م )\r\n","page_name":" 360 ","page_number":360},
  {"content":"\r\nعبد الرحمن پيوسته با آنان ملاقات مىكرد و چنين سخنانى مىگفت تا آنكه پارسايان و قاريان دعوتش را پذيرفتند و قرار گذاشتند همگى در يك روز قيام كنند و صبح زودى بيرون آمدند و مردم هم از آنان پيروى كردند و خود را به اهواز رساندند و آنجا اردو زدند و براى حجاج اين شعر را نوشتند :\r\n« پادشاهان را از پادشاهى خلع كرد و نيزه ها و نيزه داران و بزرگان زير پرچمش جمع شدند » .\r\nحجاج نامه را براى عبد الملك فرستاد و او در پاسخ اين دو بيت را نوشت .\r\n« مثل من و ايشان همچون كسى است كه مرغ قطا را از خواب بيدار كرد و اگر بيدار نمىشد پرندگان پرواز شبانه نداشتند ، گمان مىكنم گردش روزگار مرگ را براى ايشان مقدر كرده است و به زودى از طرف من آنان را بر مركبى سخت ( دار ) حمل خواهد كرد » . گويند در آن روز از سوى موسى بن نصير فرماندار عبد الملك كنيزكى مغربى كه از زيباتر زنان روزگار خود بود به او هديه شده بود و آن شب را پيش عبد الملك گذراند و عبد الملك از او كام نگرفت و فقط با كف دست او بازى كرد ولى به او گفت كه سخت خواهان اوست ، كنيزك گفت چه چيزى مانع كامجويى تو است ؟ گفت يك بيت شعر كه ما را بان ستوده‌اند و چنين است :\r\n« قومى كه چون جنگ داشته باشند جامه هاى زيرين خود را استوار مىبندند و به زنان هر چند پاك و پاكيزه باشند توجه نمىكنند » .\r\nگويند عبد الملك مدت هفت ماه با هيچ زنى نزديكى نكرد تا آنكه خبر كشته شدن عبد الرحمن به او رسيد .\r\nحجاج ايوب بن قريه را [ 400 
  ] نزد عبد الرحمن فرستاد و به او گفت پيش او برو و او را به اطاعت وادار و نسبت به گناه گذشته خود در امان خواهد بود .\r\nابن قريه نزد عبد الرحمن رفت و او را به اطاعت فراخواند و در آن باره اصرار و مبالغه كرد ، عبد الرحمن به او گفت واى بر تو آيا اطاعت از او با آنكه\r\n\r\n","description":"","footnote":"\r\n400 - از نغزگويان و اديبان قرن اول كه در عقد الفريد ( ج 1 ص 154 و ج 6 ص 107 ) و نهاية الارب نويرى ( ج 10 ص 20 ) از او ياد شده است . ( م ) .\r\n","page_name":" 361 ","page_number":361},
  {"content":"\r\nمرتكب گناهان بزرگ شده و انجام كارهاى حرام را روا مىداند براى تو حلال است ؟ از خدا بترس و نسبت به بندگان خدا دوستى و محبت كن .\r\nعبد الرحمن همواره در صدد فريب دادن ابن قريه بود تا آنكه ماموريت خود را رها كرد و با عبد الرحمن ماند .\r\nعبد الرحمن به او گفت مىخواهم نامه اى مسجع به حجاج بنويسم و كارهاى ناپسند و بدانديشى او را بازگو كنم متن نامه را براى من املاء كن ، ايوب گفت حجاج كلمات و الفاظ مرا مىشناسد ، گفت چه اهميتى دارد كه اميدوارم به زودى او را بكشيم و ايوب بن قريه براى او املاء كرد و او چنين نوشت :\r\n« بسم الله الرحمن الرحيم ، از عبد الرحمن بن محمد به حجاج بن يوسف ، سلام بر كسانى كه اهل اطاعت از خدايند و بانچه خداوند نازل فرموده است حكم مىكنند و خون ناروا نمىريزند و احكام خدا را معطل نمىگذارند ، و من خدايى را ستايش مىكنم كه مرا براى جنگ با تو برانگيخته و براى ستيزه با تو نيرومند فرموده است ، به هنگامى كه پرده هاى تو دريده شده است و كارهايت پيچيده و تو خود سرگردان و اندوهگين شده اى آنچنان كه حق را نمىشناسى و صدق و راستى را نمىپذيرى و نه بسته اى را توانى گشود و نه گشوده يى را توانى بست ، در كارهاى خود گشاده دستى كردى و در گمراهى سرگشته شدى و خويشتن با شرارت درآميختى اكنون كار خود چاره ساز و اندازه نگهدار كه آب و نان در اختيار دارى و همراه تو گروهى تبهكاران هستند كه ترا سرمشق خود قرار داده‌اند و پا به پاى تو رفتار مىكنند اكنون براى رويارويى با دليران و شمشيرها و نيزه ها آماده شو كه به زودى بدبختىهاى كارهايت را خواهى چشيد و گمراهى تو دامنگيرت خواهد شد و السلام » .\r\nچون حجاج اين نامه را خواند الفاظ و كلمات ابن قريه را شناخت و دانست كه آن نامه بانشاى اوست ، در پاسخ چنين نوشت :\r\n« بسم الله الرحمن و الرحيم ، از حجاج بن يوسف به عبد الرحمن بن اشعث [ 401 
  ] سلام بر پارسايان باد نه بر بدعتگذاران ، من خداوندى را مىستايم\r\n\r\n","description":"","footnote":"\r\n401 - بايد عبد الرحمن بن محمد بن اشعث باشد ، ولى ظاهرا گاهى اين گونه اختصارها معمول و متداول بوده است . ( م )\r\n","page_name":" 362 ","page_number":362},
  {"content":"\r\nكه ترا پس از بينايى سرگردان ساخت و از اطاعت سرتافتى و از جماعت كناره گرفتى و بر كفر و ناسپاسى فروشدى و از سپاس روىگردان شدى ، در شادى و خوشى خدا را سپاس نكردى و در سختى بر فرمانش شكيبايى نورزيدى ، نامه ات با كلمات و الفاظ مردى مكار و پيمانشكن تبهكار رسيد و خداوند او را به زودى خوار و در اختيار من مىگذارد و پرده هايش دريده مىشود ، اكنون براى پيكار و رويارويى با دليران و شمشيرهاى رخشان و نيزه هاى بلند آماده شو كه اين براى تو از گفت و گو سزاوارتر است و سلام بر هر كس كه هدايت را پيروى كند و از خداى بترسد و پرهيزگار باشد » .\r\nعبد الملك ده هزار مرد از دليران شام را براى جنگ با عبد الرحمن بن محمد پيش حجاج فرستاد كه چون رسيدند آماده شد و بسوى عبد الرحمن حركت كرد و در اهواز روياروى شدند و جنگ در گرفت و عبد الرحمن گريخت و همچنان كه مىگريخت به مردى از ياران خود برخورد كه بدون لباس و پاى برهنه افتان و خيزان حركت مىكرد ، عبد الرحمن اين ابيات را خواند : « با كفشهاى پاره پاره از پا برهنگى شكايت مىكرد و لبه هاى تيز سنگهاى آتشزنه او را زخمى كرده بود ، بدبختى او را از سرزمين خود بيرون آورده بود ، اين است سرانجام كسى كه از گرمى پايدارى و شجاعت كراهت دارد ، براى او در مرگ راحتى است و مرگ بر گردن بندگان نوشته شده و امرى حتمى است » .\r\nآن مرد گفت چرا خودت پايدارى نكردى تا ما همراه تو جنگ كنيم ؟\r\nعبد الرحمن گفت آيا با كسانى مثل تو مىتوان مرزها را نگهداشت ؟\r\nعبد الرحمن رفت و به پادشاه تركان پناهنده شد و پيش او ماند ، عبد الملك به شاه تركان نامه نوشت و او را از سركشى و نافرمانى و قيام عبد الرحمن بر ضد خود آگاه كرد و از او خواست تا عبد الرحمن را برگرداند .\r\nپادشاه تركان به سرداران خود گفت اين مردى است كه با پادشاهان مخالفت و ستيزه كرده است و شايسته نيست او را پناه دهم بايد او را پيش پادشاهش برگردانم تا آنچه مىخواهد انجام دهد .\r\nو او را همراه صد تن از اشخاص مورد اعتماد خود باز پس فرستاد ، ميان\r\n","description":"","footnote":"","page_name":" 363 ","page_number":363},
  {"content":"\r\nراه در دهكده اى او را در عمارت بلندى جا دادند ، عبد الرحمن بر فراز بام آن عمارت رفت و خود را به زير انداخت و مرد .\r\nايوب بن قريه همراه گروهى ديگر از ياران عبد الرحمن اسير شد و او را پيش حجاج آوردند ، چون بر حجاج وارد شد ، حجاج به او گفت اى دشمن خدا ترا به نمايندگى و سفارت پيش عبد الرحمن فرستادم وظيفه خود را رها كردى و وزير و مشير او شدى و براى او نامه مسجع نوشتى و به تدبير كارهاى او مشغول شدى . ابن قريه گفت خداوند كار امير را قرين صلاح بداراد ، او شيطانى در جلد انسان بود و مرا با جادوى سخن خود فريب داد آنچنان كه زبان من به غير از آنچه در دل بود سخن مىگفت ، حجاج گفت اى پسر زن گنديده و بوناك دروغ مىگويى دل تو منافق بود و زبانت آن را پنهان مىداشت و چيزى را كه خداوند ظاهر فرمود پوشيده مىداشتى و از تبهكارى پيروى كردى كه خدايش رسوا ساخت ديگر از صفت تو چه باقى مانده است ؟\r\nابن قريه گفت انديشه‌ام نو و تازه و سخنم استوار است ، حجاج گفت اطلاع تو از سرزمينها چگونه است ؟ گفت امير از هر چه دوست دارد بپرسد .\r\nگفت از هند به من خبر بده ، گفت دريايش همه مرواريد و كوهسارش همه ياقوت و درختانش همه عطر است .\r\nگفت از مكران ( بلوچستان - م ) برايم بگو ، گفت آب آن اندك و خرماى آن بد و دشت آن كوهستان و دزدش قهرمان است ، اگر لشكر در آن سرزمين زياد باشد گرسنه مىمانند و اگر كم و اندك باشند تباه مىشوند .\r\nگفت درباره خراسان چه مىگويى ؟ گفت آب آن منجمد و دشمن آن كوشا و نيروى آنان بسيار و شهرشان استوار و خيرشان دور است .\r\nگفت يمن ، گفت سرزمين عرب و كان زر است ، گفت عمان ، گفت گرمايش شديد و صيد ماهى آن موجود و مردمانش بردگانند ، گفت بحرين ، گفت زنى زيبا ميان دو شهر و بهشتى ميان دو درياست .\r\nگفت مكه چگونه است ؟ گفت مردمش با آنكه درشتخوى هستند ولى باوفايند .\r\nپرسيد درباره مدينه چه مىدانى ؟ گفت مردمى با لطف و احسان و نيك\r\n","description":"","footnote":"","page_name":" 364 ","page_number":364},
  {"content":"\r\nو بدند ، پرسيد بصره ، گفت گرمايش توانفرسا آبش شور و سيل همواره در آن جارى است .\r\nپرسيد كوفه ؟ گفت باغى است ميان فارس و شام عراق از آن حمايت مىكند و شام نعمت بر آن فرومىريزد از شام گرمتر و از حجاز سردتر است .\r\nپرسيد شام چگونه است ؟ گفت آن همچون عروس است كه ميان زنان نشسته باشد اموال بسوى آن كشيده مىشود و در آن شيران دلير سكونت دارند .\r\nحجاج گفت مادرت بر تو بگريد تو نامه هاى ابن اشعث را انشاء مىكردى مگر نمىدانى كه من با نفاق و دورويى مصاحبت نمىكنم و همراه نيستم ؟ ابن قريه گفت اى امير مرا زنده نگهدار ، گفت براى چه ؟ گفت براى جبران اشتباه ، حجاج گفت نه براى پيمانشكنى و جفاپيشگى دوباره .\r\nآنگاه حجاج گفت اى غلام زوبين را به من بده ، ابن قريه را چهار مرد گرفته بودند و او قادر به هيچگونه حركت نبود ، حجاج زوبين را سه بار به حركت در آورد ، ابن قريه گفت از من سه سخن بشنو كه پس از من ضرب المثل خواهد شد ، گفت بگو ، گفت هر اسبى را لغزشى و هر خردمند بردبارى را اشتباهى و هر دليرى را لرزشى است ، حجاج زوبين را بر قفسه سينه ابن قريه نهاد و آن را فروبرد و چند تكان داد و بيرون كشيد كه از محل زخم خون سياه بيرون زد و حجاج گفت از رگهاى شتران اين چنين خون مىجوشد ، ابن قريه فرو افتاد و دست و پا ميزد و نگاهش يك جا دوخته شد و حجاج همچنان به او نگريست تا مرد و آنگاه گفت آفرين بر تو اى پسر قريه ، با فقدان تو چه ادبى را از دست داديم و چه بسيار سخنان استوار كه از تو شنيديم .\r\nپس از آن انس بن مالك وارد شد ، حجاج به او گفت هان اى انس يك روز همراه مختارى و روزى ديگر همراه پسر اشعث ، در فتنه ها و شورشها جولان مىدهى ، به خدا سوگند تصميم دارم ترا زير سنگهاى سنگين آسيا خرد كنم و نشانه تيرها قرار دهم ، انس گفت منظور امير كيست ، خدايش قرين صلاح بداراد ؟ گفت منظورم تويى مگر خداوند گوشهايت را كر كرده است .\r\nانس به خانه اش برگشت و هماندم براى عبد الملك بن مروان چنين نوشت :\r\n","description":"","footnote":"","page_name":" 365 ","page_number":365},
  {"content":"\r\n« بسم الله الرحمن الرحيم ، براى بنده خدا عبد الملك امير مؤمنان از انس بن مالك ، اما بعد حجاج سخنانى زشت و ناروا و دشنام به من داد كه سزاوار آن نبودم ، دست او را از اين كار كوتاه كن و حرمت مرا برگردان و السلام » .\r\nچون عبد الملك نامه انس را خواند خشمگين شد و براى حجاج چنين نوشت :\r\n« هان اى پسر يوسف ، گويا خواسته اى راى امير مؤمنان را درباره انس بدانى و بيازمايى ، كه اگر به تو اجازه دهد پيشتازى كنى و اگر اجازه ندهد عقبنشينى كنى ، اى پسر زنى كه فلان خود را با دانه مويز و انگور تنگ مىكرد ، گويا شغل پدرانت را كه چاه كنى و لاىروبى قناتها بود و در طائف سنگ بر پشت مىكشيدند فراموش كردى ، گستاخى تو چنان شده كه به امير مؤمنان خبر رسيده است بر انس بن مالك كه شش سال خدمتگزار رسول خدا ( ص ) بوده است دشنام و ناسزا گفته اى و حال آنكه رسول خدا او را بر اسرار خود آگاه فرموده است و اخبارى را كه از خداوند مىرسيد براى او انشاء مىفرمود ، چون اين نامه من بدست تو رسيد پاى پياده به خانه انس برو و بايد رضايت نامه اى از او خطاب به من بگيرى و السلام » .\r\nچون اين نامه بدست حجاج رسيد به ياران خود كه اطرافش بودند گفت برخيزيد به خانه ابو حمزه ( انس ) برويم و خود پياده حركت كرد ، و با ياران خود به خانه او رفت و نامه عبد الملك را براى او خواند ، انس گفت خدايش جزاى خير دهاد همچنين از او اميد داشتم .\r\nحجاج به او گفت تو حق سرزنش كردن مرا دارى ، من هم در صدد كسب رضايت تو خواهم بود رضايت نامه اى براى امير مؤمنان بنويس ، انس نوشت و آن را به حجاج داد و حجاج آن را با پيك براى عبد الملك فرستاد .\r\n\r\nپايان كار عبد الملك بن مروان :\r\nگويند چون در سال هشتاد و ششم هجرت مرگ عبد الملك بن مروان فرارسيد براى پسرش وليد بيعت گرفت ، پسران عبد الملك عبارتند از وليد ، سليمان ، يزيد ، هشام ، مسلمة و محمد .\r\n","description":"","footnote":"","page_name":" 366 ","page_number":366},
  {"content":"\r\nعبد الملك به وليد گفت ترا چنين نبينم كه چون مرا در گورم نهادى مانند كنيزان نادان شروع به گريستن كنى ، بلكه آماده شو و دامن به كمر بزن و پوست پلنگ بر تن كن ، و مردم را بار دوم با بيعت خود فراخوان و هر كس سر خود را تكان داد تو شمشير را به جنبش درآور .\r\nدر اين هنگام عبد الملك به شدت تب كرد ، فردا صبح وليد آمد و بر در خوابگاه پدرش كه انباشته از زنان بود ايستاد و گفت امير مؤمنان چگونه شب را به صبح آورده است ؟ گفته شد اميد به بهبود او مىرود ، عبد الملك كه اين را شنيد اين شعر را خواند .\r\n« چه بسيار كسانى كه حال ما را مىپرسند و خواهان مرگ مايند و چه بسيار زنان كه حال ما را مىپرسند در حالى كه اشكهاى آنان فرومىريزد » .\r\nآنگاه دستور داد زنان را بيرون كردند و براى بنى اميه بار دادند كه پيش او آمدند ، خالد و عبد الله پسران يزيد بن معاويه هم همراه آنان بودند ، عبد الملك بان دو گفت اى پسران يزيد آيا دوست داريد كه بيعت وليد را از گردن شما بردارم ؟ گفتند هرگز پناه بر خدا اى امير مؤمنان ، گفت اگر سخنى غير از اين مىگفتيد در همين حالى كه هستم فرمان به كشتن شما مىدادم .\r\nو چون بنى اميه از پيش او بيرون رفتند بيمارى او سخت شد و اين بيت امية بن ابى الصلت را [ 402 
  ] خواند .\r\n« اى كاش پيش از آنكه به اين وضع گرفتار شدم بر فراز كوهها بزچرانى مىكردم » .\r\nعبد الملك آن روز را به شب نرساند و درگذشت .\r\nمدت پادشاهى او بيست و يك سال و شش ماه بود ، هفت سال از اين مدت را با عبد الله بن زبير در حال جنگ بود و پس از كشتن ابن زبير سيزده سال و نيم بدون معارض حكومت كرد و به هنگام مرگ پنجاه و هشت ساله بود :\r\n\r\n","description":"","footnote":"\r\n402 - امية بن ابى الصلت : از شاعران بزرگ و دانشمندان حجاز كه تا سال پنجم هجرت زنده بوده و مسلمان نشده است ، براى اطلاع بيشتر ، ر . ك ، ابن قتيبه ، الشعر و الشعراء ، ص 369 چاپ بيروت 1969 ميلادى ، و زركلى ، الاعلام ، ص 364 ج 1 . ( م )\r\n","page_name":" 367 ","page_number":367},
  {"content":"\r\n\r\nحكومت وليد بن عبد الملك .\r\nچون وليد از نزد پدر بيرون آمد به مسجد بزرگ دمشق رفت و مردم پيش او آمدند و با او بيعت كردند .\r\nاو فرمان حكومت مكه و مدينه را براى عمر بن عبد العزيز بن مروان صادر كرد و عمر در مدينه اقامت كرد و ده تن از بزرگان فضلاى مدينه را ، از جمله عروة بن زبير ، عبيد الله بن عتبه ، ابو بكر بن عبد الرحمن بن حارث بن هشام ، ابو بكر بن سليمان بن ابى حثمة ، سليمان بن يسار ، قاسم بن محمد و سالم بن عبد الله را فراخواند كه همگى جمع شدند و پيش او رفتند و عمر بن عبد العزيز بانان گفت بدانيد كه هيچ كارى را بدون راى شما و مشورت با شما انجام نخواهم داد و شما عقيده خود را در امور بر من عرضه داريد .\r\nگفتند چنين خواهيم كرد و خداوند ترا بر اين نيت كه دارى به بهترين وجهى پاداش دهاد پاداشى كه براى كسانى كه رضاى خداوند را در نظر دارند ، و از پيش او بيرون آمدند .\r\n\r\nاصلاح و عمارت مسجد پيامبر ( ص )\r\nآنگاه وليد براى عمر بن عبد العزيز نوشت خانه هاى اطراف مسجد پيامبر ( ص ) را بخرد و داخل مسجد كند و آن را از نو بسازد .\r\nوليد براى پادشاه روم نامه نوشت و او را از تصميم خود در اين باره آگاه كرد و از او خواست آنچه مىتواند كاشى بفرستد ، پادشاه روم چهل صندوق كاشى براى وليد فرستاد و وليد آنها را نزد عمر بن عبد العزيز فرستاد .\r\nعمر بن عبد العزيز مسجد نبوى را خراب كرد و آن را بازساخت و گسترش داد و با كاشىها آن را زينت داد .\r\n\r\nفتح بخارا و سمرقند .\r\nقتيبة بن مسلم باهلى از سوى حجاج فرماندار خراسان بود ، حجاج براى او نوشت كه از نهر بلخ بگذرد و سرزمينهاى آن سو را بگشايد .\r\n","description":"","footnote":"","page_name":" 368 ","page_number":368},
  {"content":"\r\nقتيبه آماده شد و در بيابان ميان مرو و آمويه [ 403 
  ] كه ريگزار و داراى بوته هاى گز بود شروع به پيشروى كرد و چون به آمويه رسيد از رودخانه عبور كرد و بسوى بخارا رفت .\r\nشهريار آن سرزمينها « چول » [ 404 
  ] نام داشت و بر تمام سرزمينهاى ما وراء النهر حاكم بود ، او براى جنگ باستقبال قتيبه آمد و چون جنگ در گرفت قتيبه او را شكست داد و او به سوى چغانيان [ 405 
  ] گريخت .\r\nقتيبه بر بخارا دست يافت و آن را در اختيار خود گرفت و مردى را بر آن گماشت و خود آهنگ ناحيه سغد [ 406 
  ] كرد و شهر بزرگ آن سمرقند را چند ماه محاصره كرد .\r\nدهقان سمرقند كسى پيش قتيبه فرستاد و پيام داد كه تو اگر تمام عمر خود را به محاصره اين شهر من بگذرانى نخواهى توانست بان دست يا بى كه ما در كتابهاى پدران خود خوانده‌ايم كه اين شهر را فقط مردى بنام « بالان » خواهد گشود كه تو او نيستى ، پى كار خود برو .\r\nگفته‌اند كه چون قتيبه از جنگ با او نااميد شد چاره انديشى كرد ، صندوقهاى بزرگى كه از زير هم درى داشت و از داخل صندوق باز و بسته مىشد فراهم كرد ، و در هر يك مرد مسلحى را همراه شمشيرش جا داد و درهاى بالاى صندوقها را بست .\r\nآنگاه به دهقان پيام داد ، اكنون كه اين چنين است من از پيش تو به سرزمين چغانيان مىروم ولى مقدارى اموال و اسلحه زيادى همراه من است ، آنها را به عنوان امانت پيش خود بگير و نگهدار تا هنگامى كه اگر سالم ماندم پيش تو برگردم .\r\n\r\n","description":"","footnote":"\r\n403 - آمويه : همان شهر آمل ما وراء النهر است ، ر . ك ، به مقاله بار تولد ، دائرة المعارف اسلام ذيل كلمه جيحون ، ترجمه عربى ج 7 ص 210 . ( م )\r\n404 - به معنى بيابان و شخص خميده قامت ، ر . ك ، برهان قاطع و فرهنگ جهانگيرى ج 2 ص 1968 چاپ دكتر رحيم عفيفى . ( م )\r\n405 - منطقه اى در ما وراء النهر كه فاصله شهر بزرگ آن تا ترمذ بيست و چهار فرسنگ است ، ر . ك ، مقاله بار تولد ، دائرة المعارف اسلام ج 14 ص 213 . ( م )\r\n406 - منطقه اى بزرگ كه شهر مهم آن سمرقند است و آن را يكى از بهشتهاى چهارگانه دنيا دانسته‌اند ، ر . ك ، ياقوت ، معجم ، ج 5 ص 362 چاپ مصر . ( م )\r\n","page_name":" 369 ","page_number":369},
  {"content":"\r\nدهقان اين پيشنهاد را پذيرفت ، قتيبه به مردانى كه در صندوقها بودند گفت نيم شب درها را بگشاييد و بيرون آييد و خود را به دروازه برسانيد و آن را بگشاييد ، بدستور دهقان [ 407 
  ] صندوقها را وارد شهر كردند . چون شب فرارسيد و مردم آرميدند ، مردان مسلح و زره پوشيده با شمشيرهاى خود بيرون آمدند و هر كس را با آنان روياروى شد كشتند و خود را به دروازه رساندند نگهبانان را كشتند و دروازه را گشودند .\r\nقتيبه همراه سپاهيان به شهر در آمد و چون بانگ برخاست دهقان از راهى زير زمينى گريخت و به پادشاه پيوست و سمرقند به تصرف قتيبه در آمد و مردى را بر آن گماشت و خود بسوى چغانيان حركت كرد و پادشاه چغانيان گريخت و به سرزمين تركان پناه برد و كشور را براى قتيبه رها كرد .\r\nقتيبه وارد چغانيان شد و كارگزاران خود را به كش و نسف [ 408 
  ] فرستاد و تمام ما وراء النهر و تخارستان را گشود و هيچ نقطه اى از خراسان باقى نماند مگر اينكه آن را تصرف كرد .\r\nقتيبه چند سال حاكم خراسان بود تا آنكه سپاهيانش بر او شورش كردند و كشتندش ، و وليد بن عبد الملك جراح بن عبد الله حكمى را بر خراسان گماشت .\r\nوليد در سال نود و يكم هجرت حج گزارد و در آن هنگام عمر بن عبد العزيز از تجديد ساختمان مسجد پيامبر ( ص ) فارغ شده بود ، وليد به مسجد در آمد و در آن به گردش پرداخت و همه جاى مسجد را بررسى و بازديد كرد .\r\nبروزگار وليد جز تنى چند از اصحاب رسول خدا ( ص ) باقى نمانده بودند كه از جمله ايشان سهل بن سعد ساعدى است كه كنيه ابو العباس داشت و مقيم مدينه بود و اواخر حكومت وليد درگذشت [ 409 
  ] و به هنگام مرگ صد ساله بود و\r\n\r\n","description":"","footnote":"\r\n407 - خوانندگان ارجمند توجه دارند كه دهقان به معنى سالار و صاحب و مورخ هم به كار رفته است ، ر . ك ، فرهنگ معين و برهان قاطع . ( م )\r\n408 - براى اطلاع از جغرافياى نسف كه همان نخشب است ، ر . ك ، بر مقدمه استاد محترم آقاى دكتر احمد مهدوى دامغانى بر كشف الحقايق نسفى ، صفحه 26 - چاپ بنگاه ترجمه و نشر كتاب . ( م )\r\n409 - در طبقات ابن سعد مكرر از او نام برده شده است و براى اطلاع از شرح حال او و اينكه حجاج بن يوسف بر گردن او مهر بندگى زد ، ر . ك ، ابن اثير اسد الغابه ج 2 ص 366 . ( م )\r\n","page_name":" 370 ","page_number":370},
  {"content":"\r\nديگر جابر بن عبد الله انصارى است . [ 410 
  ] در بصره انس بن مالك و در كوفه عبد الله بن ابى اوفى و در شام ابو امامه باهلى بودند . [ 411 
  ]\r\n\r\nمرگ حجاج :\r\nدر سال پنجم حكومت وليد حجاج در واسط بسن پنجاه و چهار سالگى مرد ، مدت حكومت او بر عراق بيست سال بود پانزده سال بروزگار عبد الملك و پنج سال بروزگار وليد .\r\nحجاج چهل روز پيش از مرگ خود سعيد بن جبير را كشته بود [ 412 
  ] ، گويند حجاج در طول بيمارى خود چون هذيان مىگفت بانگ برمىداشت كه اى پسر جبير مرا با تو چه كار است .\r\nسعيد بن جبير در چهل و نه سالگى كشته شد و كنيه اش ابو عبد الله و از آزادشدگان بنى اميه بود :\r\n\r\nسليمان بن عبد الملك :\r\nچون از حكومت وليد نه سال و شش ماه گذشت مرگش فرارسيد و پادشاهى را به برادرش سليمان بن عبد الملك سپرد .\r\nدر ماه جمادى الآخره سال نود و ششم هجرت با سليمان كه در آن هنگام سى و هفت ساله بود بيعت شد .\r\nمدت پادشاهى سليمان دو سال و هشت ماه بود و سپس گرفتار بيماريى شد كه در اثر آن درگذشت ، و چون بيمارى او سنگين شد نامه اى نوشت و آن را مهر كرد و بست و هيچكس نمىدانست در آن نامه چه نوشته شده است و به سالار شحنگان خود گفت برادران و عموزادگان و همه افراد خانواده من و بزرگان لشكرهاى شام را پيش خود جمع كن و آنان را وادار كن با كسى كه\r\n\r\n","description":"","footnote":"\r\n410 - در چند صفحه پيش ضمن بيان سال هفتاد و شش مرگ جناب جابر را نوشت و همان صحيح است . ( م )\r\n411 - براى اطلاع از شرح حال اين دو صحابى ، ر . ك ، ابن اثير ، اسد الغابه ص 121 ج 3 و ص 138 ج 5 . ( م )\r\n412 - براى اطلاع از شرح حال سعيد بن جبير كه از شاگردان مخصوص ابن عباس است ، ر . ك ، ابن سعد ، طبقات ص 186 - 178 ، ج 6 ، در كتابهاى ديگر از جمله الاعلام ( ج 3 ص 145 ) تولد او را به سال 45 هجرت و كشته شدنش را در 95 هجرت نوشته‌اند . ( م )\r\n","page_name":" 371 ","page_number":371},
  {"content":"\r\nنامش را در اين نامه نوشته‌ام بيعت كنند و هر كس از بيعت خوددارى كرد گردنش را بزن . [ 412 
  ] او چنان كرد و چون ايشان در مسجد جمع شدند فرمان سليمان را بايشان ابلاغ كرد ، گفتند به ما بگو آن شخص كيست ؟ تا با آگهى و بصيرت با او بيعت كنيم ، گفت به خدا سوگند نمىدانم كيست و به من دستور داده است هر كس خوددارى كند او را بكشم .\r\nرجاء بن حيوه گويد ، پيش سليمان رفتم و اصرار كردم و گفتم اى امير مؤمنان اين فرمان را بنام چه كسى نوشته اى و ما را به بيعت با چه كسى دستور داده اى ؟ گفت دو برادرم يزيد و هشام هنوز بان پايه نرسيده‌اند كه بر كار مردم گماشته شوند ، خلافت را براى مرد نيكوكار عمر بن عبد العزيز قرار دادم و چون او درگذشت حكومت به ايشان خواهد رسيد . رجاء بن حيوه بيرون آمد و اين موضوع را به اطلاع يزيد و هشام رساند كه راضى و تسليم شدند و بيعت كردند و پس از ايشان همگان بيعت كردند .\r\nدر آن هنگام بزرگتر پسر سليمان محمد بود كه دوازده سال داشت و سليمان در حالى كه جان مىداد چنين مىگفت .\r\n« همانا پسران من كودكانى هستند كه در تابستان متولد شده‌اند رستگار كسى است كه فرزندان متولد بهار داشته باشد » . [ 414 
  ] از كلبى نقل شده كه مىگفته است [ 415 
  ] ، سليمان بن عبد الملك مرا احضار كرد ، سخت ترسيدم و نفسم بند آمد و چون پيش او رفتم به خلافت بر او سلام دادم ، پاسخ داد و اشاره كرد بنشينم ، نشستم نخست سكوت كرد تا ترس من فروريخت و سپس گفت .\r\n\r\n","description":"","footnote":"\r\n413 - طبرى و ابن عبد ربه مىگويند ، سليمان با مشورت و رايزنى رجاء بن حيوه ، عمر بن عبد العزيز را به حكومت پس از خود گماشت ، ر . كبه ، ترجمه طبرى بقلم آقاى ابو القاسم پاينده صفحه 3947 و عقد الفريد ، ج 4 ص 431 چاپ مصر 1967 . ( م )\r\n414 - مقدسى در البدء و التاريخ ج 6 ص 45 چاپ 1919 پاريس بيت ديگرى را هم آورده است « پسرانم كودكان خردسالند كسى رستگار است كه پسران بزرگ داشته باشد » . ( م )\r\n415 - ظاهرا نمىتواند « هشام بن محمد بن سائب » كلبى درگذشته 204 هجرى باشد كه از بزرگان شيعه و داراى تاليفات ارزنده است ، ر . ك ، زركلى ، الاعلام ج 9 ص 87 . ( م )\r\n","page_name":" 372 ","page_number":372},
  {"content":"\r\nاى كلبى همانا پسرم محمد نور چشم و ميوه دل من است و آرزو دارم كه خداوند او را به بالاترين مقام از افراد خانواده اش برساند ، ترا بر تاديب و آموزش و پرورش او گماشتم ، نخست به او قرآن بياموز و سپس او را به حفظ اشعار عرب وادار كن كه شعر ديوان و نمودار فرهنگ عرب است . تاريخ و سرگذشت مردم را به او بياموز و فقه و سنن و احكام ميراث را به او تعليم ده و شب و روز از او غافل مباش و هر گاه اشتباهى در بيان سخنى و كلمه يى و حرفى از او سر زد او را ميان مردم و همنشينانش سرزنش مكن كه از تو رنجيده خاطر نشود آنچه مىگويى در خلوت بگو ، و چون مردم براى سلام دادن پيش او آيند وادارش كن كه با مهر و نيكى با ايشان برخورد كند و چون به او درودى مىگويند نيكوتر پاسخ دهد و سفره خود را براى حاضران با خوراكهاى نيكو آماده كنيد و نسبت بانان خوشرو باشيد و او را به خوشرويى و گشاده رويى و فروبردن خشم و متانت گفتار و وفاى به عهد و پيمان و پرهيز از دروغ و پرگويى وادار ، هرگز بر اسب دم بريده و چموش كه به هنگام حركت پهلوهاى خود را تكان مىدهد و بر زين كوچك كه كفلهاى او آشكار شود سوار نشود . كلبى مىگويد ، سليمان اندكى پس از اين گفتگو درگذشت . [ 416 
  ]\r\n\r\nعمر بن عبد العزيز :\r\nحكومت به عمر بن عبد العزيز رسيد ، گويند چون به حكومت رسيد براى ديدار با مردم بر زمين نشست ، گفتند مناسب است دستور دهى براى تو فرشى گسترده شود تا خودت و مردم بر آن بنشينيد كه موجب افزونى مهابت تو در دلهاى مردمان باشد ، عمر بن عبد العزيز در پاسخ ايشان به اين دو بيت تمثل جست .\r\n« گذشت آنچه در گذشته ها گذشت و از اين پس براى او سرمستى هيچيك از شبهاى گذشته را نخواهى ديد .\r\nاگر بيم از مرگ و نابودى نبود همانا در محبت به كارهاى جوانى و عشق با اندرز هر اندرزگو مخالفت مىكردم » .\r\nو هر گاه براى بارعام مىنشست چنين مىگفت .\r\n\r\n","description":"","footnote":"\r\n416 - شايد منظور محمد بن سائب درگذشته 146 هجرى ( پدر هشام ) باشد . ( م )\r\n","page_name":" 373 ","page_number":373},
  {"content":"\r\n« بنام خدا و در راه خدا و درود خدا بر پيامبرش . ( آيا پس ديدى اگر بهره داديم آنها را سالها ، پس آمدشان آنچه وعده داده شده بودند ، بىنياز نكرد آنها را آنچه بان بهره ور مىشدند ) . » [ 417 
  ] و به اين ابيات مثل مىزد .\r\n« بانچه از ميان مىرود شاد مىشويم و سرگرم آروزييم همچنان كه شخص خوابيده با خوابها شاد مىشود ، اى مغرور روز تو آميخته با سهو و بىخبرى است و شب تو همراه خواب و مرگ ملازم تو است ، كوشش تو براى چيزهايى است كه پايان يافتن آن را دوست ندارى ، جانوران در اين جهان اين چنين زندگى مىكنند . » آن گاه خود را آماده رسيدگى به مظالم و برگرداندن اموال غصبى كرد و نخست از بنى اميه آغاز كرد و اموال غصبى را كه در دست ايشان بود گرفت و به صاحبان آنها پرداخت ، گروهى از خواص او پيش او آمدند و گفتند اى امير مؤمنان آيا از فتنه انگيزيهاى خويشاوندان خود بيم ندارى ؟ گفت آيا مرا به روزى غير از روز قيامت مىترسانيد اگر از چيزى بيش از روز قيامت بترسم از گزند آن محفوظ نخواهم ماند .\r\nو چون دو سال و پنج ماه از حكومت او سپرى شد ، درگذشت . [ 418 
  ]\r\n\r\nيزيد بن عبد الملك :\r\nدر آغاز سال يكصد و يكم حكومت به يزيد پسر عبد الملك رسيد ، او برادرش مسلمه را به فرماندارى كوفه و بصره گماشت ، مسلمه مردى خردمند و با فرهنگ بود و از سوى خود سعيد بن عبد العزيز بن حكم بن ابى العاص را به حكومت خراسان گماشت .\r\n\r\n","description":"","footnote":"\r\n417 - آنچه ميان پرانتز است آيات 205 - 207 سوره بيست و ششم ( شعراء ) است در ترجمه آيات از تفسير ابو الفتوح استفاده شد . ( م )\r\n418 - اين ايجاز و اختصار قابل توجه است ، آيا مطالبى يا بخشهايى از اخبار الطوال از بين نرفته است ؟ براى اطلاع بيشتر از احوال عمر بن عبد العزيز ، ر . ك ، نويرى ، نهاية الارب ج 21 فصل حكومت او و ترجمه آن كتاب به قلم اين بنده : ( م ) :\r\n","page_name":" 374 ","page_number":374},
  {"content":"\r\n\r\nآغاز و ظهور دعوت براى بنى عباس :\r\nگويند در اين سال [ 419 
  ] گروهى از شيعيان پيش امام محمد بن على بن عبد الله بن عباس بن عبد المطلب بن هاشم آمدند [ 420 
  ] ، محل اقامت او در شام و منطقه اى بنام « حميمه » [ 421 
  ] بود و از جمله شيعيانى كه پيش او آمدند ميسرة عبدى ، ابو عكرمه سراج ، محمد بن خنيس و حيان عطار بودند ، اين گروه پيش او آمدند و از او خواستند بيعت ايشان را بپذيرد و به او چنين گفتند .\r\n« دست فراز آر تا با تو براى بدست آوردن حكومت بيعت كنيم ، شايد خداوند با تو عدل را زنده كند و جور و ستم را بميراند كه اكنون زمان و هنگام آن فرارسيده است و ما آن را در گفتارهاى نقل شده از عالمان خانواده شما ديده‌ايم » .\r\nمحمد بن على گفت ، « آرى اين همان هنگامى است كه ما اميد و آرزوى آن را داريم زيرا صد سال از تاريخ گذشته است ! [ 422 
  ] و بر هر امت صد سال كه بگذرد خداوند حق حقداران را آشكار و باطل مبطلان را نابود مىسازد كه خداوند خود فرموده است .\r\n» يا مانند كسى كه گذشت بر دهى كه افتاده بود سقفهاى آن ، گفت خداوند چگونه و از كجا زنده گرداند اهل اين ده را پس از مردن ، و خداوند او را صد سال بميرانيد و سپس او را برانگيخت « [ 423 
  ] اكنون برويد و مردم را پوشيده و با مهربانى دعوت كنيد كه آرزومندم خداوند اين كار شما را سر و سامان بخشد و دعوت شما را ظاهر فرمايد و هيچ نيرويى جز بر خداوند نيست » . محمد بن على ، ميسرة عبدى و محمد بن خنيس را به سرزمين عراق و ابو عكرمه و حيان عطار را به خراسان فرستاد و در آن هنگام حاكم خراسان سعيد بن\r\n\r\n","description":"","footnote":"\r\n419 - اين سال مطابق 720 ميلادى است .\r\n420 - شايد استعمال كلمه امام بعنوان لقب براى رهبران سياسى براى نخستين بار به اين مرد اطلاق شده باشد . ( م )\r\n421 - حميمه : از سرزمينهاى سراة و اطراف عمان پاى تخت كنونى اردن است ، ر . ك ، ياقوت ، معجم البلدان ج 3 ص 347 . ( م )\r\n422 - ملاحظه مىكنيد ، كه اين سخن چقدر نامربوط است ، كدام شخص مىتواند با رسول خدا مقايسه شود ، آن حضرت تا سال دهم هجرت شخصا امور را اداره مىفرمودند ، پس اگر حساب صد سال درست هم باشد بايد سال يكصد و ده باشد . ( م )\r\n423 - آيه 259 سوره دوم بقره . ( م )\r\n","page_name":" 375 ","page_number":375},
  {"content":"\r\nعبد العزيز بن حكم بن ابى العاص بود ، آن دو در خراسان از هر ناحيه به ناحيه ديگر مىرفتند و مردم را به بيعت با محمد بن على فرامىخواندند و آنان را با طرح ستمگرى و روش ناپسند بنى اميه بر ضد ايشان تحريك مىكردند و در خراسان مردم بسيارى دعوت آن دو را پذيرفتند و كار آنان آشكار شد و از پرده بيرون افتاد .\r\nخبر آن دو به سعيد رسيد و فرستاد ايشان را آوردند پرسيد شما كيستيد ؟\r\nگفتند بازرگانيم ، گفت اين سخنان كه از قول شما مىگويند چيست ؟ گفتند چه مىگويند ؟ گفت به ما خبر داده‌اند كه شما آمده‌ايد مردم را براى بنى عباس دعوت كنيد .\r\nگفتند اى امير ما به خود و بازرگانى خويش سرگرم هستيم و به اين كارها توجهى نداريم .\r\nسعيد آن دو را آزاد كرد ، آن دو بيرون آمدند و همچنان در شهرها و روستاهاى خراسان به صورت بازرگانان آمد و شد مىكردند و مردم را به بيعت با محمد بن على فرامىخواندند و دو سال اين چنين بودند .\r\nآنگاه پيش امام محمد بن على به شام برگشتند و به او خبر دادند كه در خراسان درختى كاشته‌اند كه اميدوارند به زودى ميوه دهد ، و چون پيش او آمدند پسرش ابو العباس متولد شده بود .\r\nمحمد بن على دستور داد آن كودك را پيش ايشان آوردند و گفت اين امام و سرور شما خواهد بود و آنان دستها و پاهاى كودك را بوسيدند .\r\nدر آن هنگام همراه جنيد بن عبد الرحمن كه حاكم سند بود مردى شيعه بنام بكير بن ماهان زندگى مىكرد كه اموال بسيارى از سرزمين سند بدست آورده بود ، او به وطن خود كوفه آمده بود ، ميسرة عبدى و ابن خنيس با او ديدار و او را از مقصد خود آگاه كردند و از او خواستند با ايشان همكارى كند او پذيرفت و همراه آن دو قيام كرد و تمام اموالى را كه در سند بدست آورده بود در آن راه بخشيد . ميسره در عراق مرد و محمد بن على براى بكير بن ماهان نوشت كه عهده دار مقام او شود كنيه بكير ابو هاشم بود و ميان مردم با همان كنيه معروف بود .\r\n","description":"","footnote":"","page_name":" 376 ","page_number":376},
  {"content":"\r\nبكير مردى سخنور بود به دعوت براى بنى عباس قيام كرد و هر دو عراق را زير نظر داشت نامه هاى امام كه براى او مىرسيد آن را در آب مىشست و با آن آب آرد را خمير مىكرد و گرده هاى نان مىپخت و به تمام فرزندان و افراد خانواده خود از آن نان مىخوراند .\r\nابو هاشم بيمار شد و گرفتار مرگ بود و به ابو سلمه خلال وصيت كرد و او هم از بزرگان شيعه بود ، ابو سلمه خلال موضوع را براى محمد بن على نوشت و امام او را عهده دار دعوت كرد و ابو سلمه مانند ابو هاشم بان كار پرداخت .\r\nامام براى عكرمه و حيان كه عهده دار دعوت در خراسان بودند نوشت كه با ابو سلمه مكاتبه كنند ، و از آن دو دعوت كرد كه زير نظر او با او همكارى كنند كه پذيرفتند و ابو سلمه را يارى دادند و با او همراه شدند .\r\nدر اين هنگام يزيد بن عبد الملك برادرش مسلمة را از حكومت عراق و خراسان عزل كرد و خالد بن عبد الله قسرى را بجاى او به حكومت گماشت و خالد ، اسد بن عبد الله را به حكومت خراسان گماشت و چون خبر كارهاى ابو عكرمه و حيان به اطلاع اسد بن عبد الله رسيد دستور داد آن دو را تعقيب كردند و گرفتند و پيش او آوردند كه گردن هر دو را زد و پيكرشان را بر دار كشيد .\r\nو چون اين خبر به اطلاع محمد بن على رسيد گفت سپاس خداوند را كه اين نشانه را به صحت رساند و ميان شيعيان من مردانى باقى مانده‌اند كه به زودى به درجه شهادت فائز خواهند شد .\r\nو چون از پادشاهى يزيد بن عبد الملك چهار سال و چند ماه گذشت در بلقاء كه از نواحى دمشق است [ 424 
  ] درگذشت .\r\nمرگ او در سال يكصد و پنج هجرى اتفاق افتاد و به هنگام مرگ سى و هشت سال داشت .\r\n\r\nهشام بن عبد الملك :\r\nپس از مرگ يزيد ، هشام به حكومت رسيد و سى و چهار ساله بود .\r\n\r\n","description":"","footnote":"\r\n424 - بلقاء : از نواحى وسيع شام كه عمان پاى تخت كنونى اردن از آن ناحيه بوده است ، ر . ك ، ترجمه تقويم البلدان صفحات 245 و 267 . ( م )\r\n","page_name":" 377 ","page_number":377},
  {"content":"\r\nهشام اسد بن عبد الله را از خراسان عزل كرد و جنيد بن عبد الرحمن را كه مردى خردمند و بخشنده و از مردم يمن بود به حكومت خراسان گماشت ، جنيد همان كسى است كه شاعرى درباره اش چنين سروده است .\r\n« جنيد و بخشش هر دو با يك ديگر رفتند ، بر جنيد و بر بخشش درود باد » .\r\nو چون ابو عكرمه و حيان كشته شدند ، امام محمد بن على پنج تن از شيعيان خود را به خراسان فرستاد و ايشان سليمان بن كثير و مالك بن هيثم و موسى بن كعب و خالد بن هيثم و طلحة بن زريق بودند و بانان دستور داد كار خود را پوشيده دارند و آن را براى هيچكس فاش نسازند مگر پس از آنكه پيمانهاى استوار از او براى رازدارى بگيرند .\r\nآنان حركت كردند و به خراسان رفتند و از منطقه اى به منطقه ديگر مىرفتند و پوشيده مردم را به بيعت با افراد خاندان پيامبر ( ص ) دعوت مىكردند و چون ستم و سركشى بنى اميه و كارهاى زشت ايشان آشكار شده بود مردم را به دشمنى با ايشان برانگيختند و چنان شد كه گروه بسيارى در تمام نواحى خراسان دعوت ايشان را پذيرفتند .\r\nچون خبر ايشان به جنيد رسيد دستور داد آنان را تعقيب كردند و گرفتند و پيش او آوردند بايشان گفت اى تبهكاران شما به اين سرزمينها آمديد و دلهاى مردم را بر بنى اميه تباه كرديد و براى بنى عباس دعوت مىكنيد .\r\nسليمان بن كثير گفت اى امير آيا اجازه مىدهى سخن بگويم ؟ گفت بگو ، گفت داستان ما و تو چنان است كه شاعر گفته است :\r\n« اگر چيزى جز آب گلوگير من شود باب پناه مىبرم ، امروز اگر باب هم پناه برم گلوگير من است » .\r\nاى امير به تو بگويم كه ما مردمى يمنى و از قوم تو هستيم و اين مضرىها نسبت به ما تعصب مىورزند و دروغ و بهتان بر ما مىبندند و اين بدان جهت است كه ما نسبت به قتيبه بسيار سخت گير بوديم و امروز آنان به هر بهانه اى در طلب خون اويند . جنيد به ياران خود كه حاضر بودند گفت عقيده شما چيست ؟\r\n","description":"","footnote":"","page_name":" 378 ","page_number":378},
  {"content":"\r\nعبد الرحمن بن نعيم كه سالار ربيعه بود و از خواص جنيد چنين گفت ، معتقديم با آزاد كردن ايشان بر قوم خود منت گزارى كه شايد همچنان باشد كه مىگويند .\r\nجنيد دستور داد آنان را آزاد كردند و آنان از زندان بيرون آمدند و داستان خود را براى امام نوشتند .\r\nاو در پاسخ ايشان نوشت « اين ساده تر پيشامدى بوده كه براى شما رخ داده است كار خود را پوشيده بداريد و در دعوت خود مدارا كنيد » .\r\nآنان از مرو به بخارا و از بخارا به سمرقند و از سمرقند به كش و نسف و از آنجا به ناحيه چغانيان رفتند و سپس به ختلان و مرورود و طالقان رفتند و از آنجا به هرات و پوشنگ و سيستان رفتند و در همه آن سرزمينها زمينه بسيار فراهم آوردند و كار ايشان در تمام سرزمينهاى خراسان آشكار شد و چون اين خبر به جنيد رسيد از آزاد كردن ايشان اندوهگين و پشيمان شد و كسانى را به جستجوى ايشان گسيل داشت و بر آنان دست نيافت .\r\nجنيد براى خالد بن عبد الله كه حاكم عراق بود نامه نوشت و موضوع انتشار دعوت در خراسان و كارهاى داعيان محمد بن على را شرح داد .\r\nخالد هم براى هشام نوشت ، هشام در پاسخ خالد نوشت كه براى جنيد نامه بنويسد كه اقدام به كشتن و خونريزى نكند و از هر كس كه از او دست باز مىدارد دست بازدارد و مردم را با تلاش و كوشش آرام كند و كسانى را كه مردم را به بنى عباس دعوت مىكنند پيدا و آنان را از خراسان تبعيد كند . چون اين فرمان به جنيد رسيد فرستادگان خود را به تمام نواحى خراسان گسيل داشت و براى كارگزاران خود نوشت كه آن قوم را جستجو كنند و اثرى از ايشان بدست نيامد .\r\n\r\nابو مسلم خراسانى :\r\nگويند ، ابو مسلم در آغاز برده عيسى و معقل پسران ادريس عجلى بود [ 425 
  ] و در ماه بصره در بخشى كه جانب اصفهان بود زندگى مىكردند ، ابو مسلم در\r\n\r\n","description":"","footnote":"\r\n425 - نام دو قبيله بزرگ عجل است يكى اعقاب عجل بن عمرو ، ديگرى اعقاب عجل بن لجيم ، ر . ك ، ابن حزم ، جمهرة انساب العرب ، صفحات 297 و 312 چاپ عبد السلام محمد هارون - مصر 1391 . ( م )\r\n","page_name":" 379 ","page_number":379},
  {"content":"\r\nخانه آنان متولد شد و جوانى تيزهوش و اديب و زيرك گرديد و آن دو برادر او را چندان دوست مىداشتند كه براى ايشان همچون فرزند بود .\r\nآن دو برادر از دوستداران بنى هاشم بودند و با امام محمد بن على مكاتبه داشتند و مدتى اين چنين گذشت ، تا آنكه هشام خالد بن عبد الله قسرى را از عراق عزل كرد و بجاى او يوسف بن عمر ثقفى را گماشت و يوسف هيچكس را كه به دوستى بنى هاشم و خاندان پيامبر ( ص ) معروف بود رها نمىكرد مگر اينكه او را احضار و در واسط [ 426 
  ] پيش خود زندانى مىكرد ، و چون خبر عيسى و معقل دو پسر ادريس به او رسيد آنها را احضار كرد و همراه ديگر شيعيان در واسط زندانى كرد ، آن دو ابو مسلم را با خود برده بودند و او در زندان عهده دار خدمت ايشان بود .\r\nدر اين هنگام سليمان بن كثير و مالك بن هيثم و لاهز بن قرط كه داعيان بنى عباس در خراسان بودند براى حج آمدند ، قحطبة بن شبيب هم همراه ايشان بود و او از شيعيان و پيروان آنان بود ، آنها از راه واسط رفتند و آنجا در زندان بديدار شيعيان زندانى شتافتند و ابو مسلم را ديدند كه از هيات ظاهر و فهم و دانش و استبصار او در محبت بنى هاشم بسيار خوشحال شدند .\r\nاين گروه در يكى از مسافرخانه هاى واسط منزل كردند و ابو مسلم در تمام مدت اقامت ايشان در آن شهر پيش آنان آمد و شد داشت چنان كه به يك ديگر انس گرفتند و آنان از چگونگى كار ابو مسلم پرسيدند ، گفت مادرم كنيز عمير بن بطين عجلى بود كه عمير با او درآميخت و به من حامله شد و عمير مادرم را كه باردار بود فروخت ، عيسى و معقل پسران ادريس او را خريدند و من در خانه آن دو متولد شده‌ام و در واقع همچون برده و مملوك ايشانم .\r\nآن گروه از واسط حركت كردند و از راه بصره به مكه رفتند و به مكه رسيدند و امام محمد بن على هم براى انجام حج آمده بود ، اينان به امام گزارش دادند كه در همه خراسان زمينه فراهم كرده و درخت دوستى او را نشانده‌اند و سپس او را از رفتن خود به واسط و ديدار با برادران زندانى آگاه ساختند و\r\n\r\n","description":"","footnote":"\r\n426 - شهرى كنار دجله ، ميان كوفه و بصره كه با هر كدام پنجاه فرسنگ فاصله دارد و به همين سبب آن را واسط ناميده‌اند ، اين شهر را حجاج بن يوسف ساخته است ، ر . ك ، ترجمه تقويم البلدان ، بقلم آقاى عبد المحمد آيتى ص 349 چاپ بنياد فرهنگ . ( م )\r\n","page_name":" 380 ","page_number":380},
  {"content":"\r\nصفات ابو مسلم و هوش و خرد و فهم او را نقل كردند و گفتند داراى بينش روشن و ذهن پسنديده و گفتار نيكوست ، امام پرسيد آيا آزاد است يا برده ؟ گفتند خودش مىپندارد كه پسر عمير بن بطين عجلى است و داستان او چنين و چنان بوده است و كارهاى او را مفصل براى امام نقل كردند ، محمد بن على گفت فرزند تابع مادر است و چون بازگشتيد همچنان از راه واسط برگرديد و او را بخريد و به حمبمه بفرستيد تا من او را ميان خود و شما فرستاده و قاصد قرار دهم ، هر چند تصور مىكنم پس از امسال ديگر مرا نخواهيد ديد و اگر براى من حادثه پيش آمد پيشواى شما اين پسرم ابراهيم خواهد بود نسبت به او خيرانديش باشيد و من به زودى به او هم درباره شما سفارش و وصيت خواهم كرد .\r\nآن قوم بسوى خراسان برگشتند و از واسط عبور كردند و عيسى و معقل پسران ادريس را ديدند و اطلاع دادند كه امام به ابو مسلم احتياج دارد و خواسته است كه آن دو او را بفروشند ، گفته‌اند كه آن دو ابو مسلم را براى امام بخشيدند .\r\nآن قوم ابو مسلم را پيش امام فرستادند و چون امام او را ديد از سيماى او نشانه هاى نيكى ديد و اميدوار شد كه با نشانه هايى كه در او ديد همو عهده دار كار دعوت بشود .\r\nامام او را فرستاده و قاصد ميان خود و ايشان قرار داد و ابو مسلم بارها از سوى امام پيش ايشان رفت .\r\n\r\nمرگ امام :\r\nچون امام محمد بن على درگذشت ، پس از او پسرش ابراهيم بن محمد كه بزرگتر پسرانش بود عهده دار كار شد و به ابو مسلم دستور داد كه پيش داعيان در عراق و خراسان برود و خبر درگذشت محمد بن على و جانشينى او را به اطلاع ايشان برساند .\r\nابو مسلم حركت كرد و چون به عراق رسيد ابو سلمه و شيعيانى را كه همراه او بودند ملاقات كرد و دستور ابراهيم را به اطلاع آنان رساند .\r\nسپس به خراسان رفت و داعيان آن سرزمين را ديد و خبر را به اطلاع ايشان رساند و آنان به نشانه اندوه مرگ امام جامه هاى سياه پوشيدند .\r\n","description":"","footnote":"","page_name":" 381 ","page_number":381},
  {"content":"\r\nنخستين كس كه جامه سياه پوشيد حريش وابسته خزاعه بود كه مرد سرشناس و بزرگ نسا [ 347 
  ] بود و پس از او قحطبة بن شبيب و سپس همه پيروان ايشان جامه سياه پوشيدند و در تمام خراسان شمار شيعيان بسيار شد و كار آنان آشكار گرديد .\r\nيوسف بن عمر كه فرمانرواى هر دو عراق بود موضوع را براى هشام نوشت ، و خبر را به اطلاع او رساند ، هشام براى يوسف نوشت مردى را كه در امور خراسان و فرماندهان و نظاميان آن منطقه بصيرت كامل داشته باشد پيش او بفرستد .\r\nيوسف بن عمر ، جنيد بن عبد الرحمن را از خراسان بر كنار كرده و جعفر بن حنظله بهرانى را به حكومت گماشته بود .\r\nدر اين هنگام جعفر براى يوسف نامه اى همراه عبد الكريم بن سليط بن عطيه حنفى فرستاد و براى او نوشت كه كار سياه جامگان در خراسان بالا گرفته است و گروه بسيارى دعوت داعيان را پذيرفته‌اند .\r\nو چون نامه هشام براى يوسف رسيد كه مردى آگاه به امور خراسان را پيش او بفرستد ، عبد الكريم بن سليط را با مركبهاى پيك پيش هشام گسيل داشت . عبد الكريم مىگويد حركت كردم و چون به دمشق رسيدم پيش هشام رفتم و بر او به خلافت درود گفتم ، پرسيد تو كيستى ؟ گفتم عبد الكريم بن سليط بن عطيه حنفى ، گفت اطلاع تو نسبت به خراسان و مردم آن چگونه است ؟ گفتم كاملا اطلاع دارم و به او گفتم امير خراسان جعفر بن حنظله بهرانى مرا همراه نامه پيش يوسف بن عمر فرستاده است و گزارش پيشامدهاى خراسان را براى او نوشته است .\r\nگفت مىخواهم حكومت خراسان را به يكى از سرداران مقيم در آن سرزمين بسپارم تو عقيده ات بر كداميك از ايشان است و به نظر تو چه كسى شايسته تر براى آن است ؟\r\nعبد الكريم مىگويد من طرفدار يمانىها بودم و به همين سبب گفتم اى\r\n\r\n","description":"","footnote":"\r\n427 - نساء : شهرى بزرگ و پرنعمت در شصت و هفت فرسنگى شمال سرخس ، ر . ك ، ترجمه تقويم البلدان ص 521 چاپ بنياد فرهنگ . ( م )\r\n","page_name":" 382 ","page_number":382},
  {"content":"\r\nامير مؤمنان چرا از سردارى زيرك و شجاع و نيرومند و حيله گر كه از پشتيبانى قوم خود نيز بهره مند است غافلى ؟ گفت او كيست ؟ گفتم جديع بن على ازدى معروف به كرمانى ، گفت چرا به كرمانى معروف است ؟ گفتم پدرش از همراهان مهلب در جنگ با خوارج بوده و او در كرمان متولد شده و به اين سبب به كرمانى معروف است .\r\nگفت به يمانىها نيازى ندارم ، و هشام و ديگر پادشاهان بنى اميه يمانىها را دوست نداشتند .\r\nگفتم اى امير مؤمنان از پهلوان كار آزموده و سخنور غافلى ؟ گفت او كيست ؟ گفتم يحيى بن نعيم كه به ابو الميلاء معروف است و برادرزاده مصقلة بن هبيرة است ، گفت مرا نيازى به او نيست زيرا با افراد قبيله ربيعه نمىتوان رخنه ها را گرفت . گفتم اى امير مؤمنان مرد بزرگوار خردمند زيرك و الا نژاد عقيل بن معقل ليثى را انتخاب كن ، مثل اينكه هشام او را پسنديد ، من گفتم به شرطى كه يك عيب او را ناديده بگيرى ، گفت چه عيبى ؟ گفتم از لحاظ شكم و شهوت بىعفت است ، گفت مرا به او نيازى نيست .\r\nگفتم در اين صورت سردار كامل كاردان و پهلوان ورزيده محسن بن مزاحم سلمى را بر اين كار بگمار ، و هشام از اين جهت كه محسن از مضرىها بود او را پسنديد ، گفتم به شرطى كه از يك عيب او گذشت كنى ، گفت چه عيبى ؟ گفتم او دروغگوتر مردم است و گفتار او داراى لهجه است ، گفت به او هم نيازى ندارم .\r\nگفتم بنابر اين مردى را كه فرمانبردار شما و پاى بست عهد و پيمان شما و در پيروى از شما معروف است يحيى بن حضين بن منذر بن حارث بن وعلة را انتخاب كن ، گفت مگر به تو نگفتم كه با افراد ربيعه نمىتوان رخنه يى را مسدود كرد ؟\r\nگفتم سردار كامل و پهلوان دلاور قطن پسر قتيبة بن مسلم را انتخاب كن ، و چون از مضرىها بود هشام او را پسنديد ، گفتم به شرط آنكه يك عيب او را ناديده بگيرى ، گفت چه عيبى ؟ گفتم مىترسم كه چون حكومت بدست او افتد از\r\n","description":"","footnote":"","page_name":" 383 ","page_number":383},
  {"content":"\r\nلشكريان خراسان به خونخواهى پدرش انتقام بگيرد كه همه سپاهيان بر ضد پدرش شورش كرده بودند .\r\nگفت نيازى به او ندارم .\r\nگفتم چرا از مرد شجاع پاكدامن و آزموده و مدبر نصر بن سيار ليثى غافلى ؟ گويد هشام هم بنام و فال نيك زد و چون از مضرىها بود به او تمايل پيدا كرد ، گفتم به شرط آنكه يك چيز را ناديده بگيرى ، گفت چيست ؟ گفتم او در خراسان لشكريانى از عشيره و خويشاوندان خود ندارد و كسى در حكومت خراسان نيرومند خواهد بود كه برخى از سپاهيان از قبيله و خويشاوندانش باشند .\r\nگفت اى فرومايه كدام قبيله و عشيره بيشتر از خود من ارزش دارد ؟ هشام به يكى از غلامان گفت اى غلام پيش دبيران برو و بگو فرمان حكومت او را بنويسند و بياور ، هماندم فرمان نوشته شد و پيش هشام آوردند ، آن را به من داد و گفت بدون توقف حركت كن و اين فرمان را به نصر بن سيار برسان ، و دستور داد مرا با مركبهاى پيك و چاپار به خراسان برسانند .\r\nعبد الكريم مىگويد حركت كردم تا به خراسان رسيدم و در خانه نصر بن سيار حضور يافتم و فرمان را به او سپردم ، دستور داد ده هزار درهم پاداش به من بدهند .\r\nآنگاه فرمان را برداشت و پيش جعفر بن حنظله كه امير خراسان بود رفت و فرمان را به او كه بر تخت نشسته بود داد ، جعفر چون فرمان را خواند دست نصر بن سيار را گرفت و او را كنار خود روى تخت نشاند و گفت در برابر فرمان امير مؤمنان سراپا گوش و فرمانبردارم .\r\nنصر به او گفت اى ابو خلف بدان كه بهر حال حكومت از آن تو است و به هر چه مىخواهى فرمان بده . [ 428 
  ] جعفر براى او دعا كرد و حكومت را به او سپرد .\r\nدر اين هنگام سليمان بن كثير ، لاهز بن قرط ، مالك بن هيثم و قحطبة بن شبيب آهنگ حج كردند و بطور ناشناس همراه حاجيان حركت كردند و به مكه رفتند ، در آن سال ابراهيم پسر امام محمد هم به مكه آمده بود و به او خبر دادند كه\r\n\r\n","description":"","footnote":"\r\n428 - خوانندگان ارجمند توجه دارند كه به كار بردن كنيه در خطاب دليل بر احترام است . ( م )\r\n","page_name":" 384 ","page_number":384},
  {"content":"\r\nمردم در خراسان براى بيعت كردن با او اتفاق دارند و اموالى را كه شيعيان براى ابراهيم فرستاده بودند با خود برده بودند و به ابراهيم گفتند مالى براى تو آورده‌ايم ، گفت چه مقدار است ؟ گفتند ده هزار دينار و دويست هزار درهم ، گفت به غلام من عروه بدهيد و به او دادند .\r\nابراهيم بايشان گفت چنين مصلحت مىبينم كه كار خراسان را به ابو مسلم واگذارم كه عقل و امانت او را آزموده‌ام و پدرم كه رحمت خداوند بر او باد صفات پسنديده او را براى ما بيان كرده است و آرزومندم او كسى باشد كه حكومت را به ما منتقل كند ، بنابر اين او را همراه شما مىفرستم سخن او را بشنويد و فرمان او را بپذيريد و او را يارى دهيد و با او همكارى كنيد و راى و فرمان او را كار بنديد .\r\nگفتند ، اى امام در برابر فرمان تو گوش به فرمان و فرمانبرداريم .\r\nآنان در حالى كه ابو مسلم همراه ايشان بود به خراسان آمدند ، ابو مسلم همت بر دعوت مردم بست و از خراسانىها بيعت مىگرفت و هر يك از ياران خود را به يكى از نواحى خراسان فرستاد و آنان در لباس بازرگانان به هر ناحيه و شهر خراسان آمد و شد مىكردند .\r\nيك جهان مردم انبوه با او بيعت كردند و ابو مسلم آنان را وعده مىداد كه روز معينى خروج و قيام خواهد كرد و بر كسانى كه با او بيعت مىكردند در هر ناحيه مردى از ياران خود را گماشت و دستور داد براى آن روز معين آماده براى خروج شوند و چنان شد كه تمام سرزمين خراسان و دور و نزديك و كوه و دشت آن با او بيعت كردند .\r\nابو مسلم در موضوع دعوت مردم به جايى رسيد كه هيچيك از ياران او پيش از او نرسيده بودند و كارش همراه با دوستى و محبت او استوار و از بلند منزلتتر مردم در نظر شيعه شد آنچنان كه به او سوگند مىخوردند و سوگند خود را نمىشكستند و همواره بدون اينكه خسته شوند درباره او سخن مىگفتند :\r\nخالد بن عبد الله قسرى ده سال بر هر دو عراق حكومت كرد چهار سال در خلافت يزيد بن عبد الملك و شش سال در خلافت هشام ، و چون هشام او را بر كنار ساخت و بجاى او يوسف بن عمر را گماشت ، يوسف خالد را به محاسبه و\r\n","description":"","footnote":"","page_name":" 385 ","page_number":385},
  {"content":"\r\nبازخواست كشيد و براى ده هزار درهم كه به مردم بخشيده و تبذير كرده بود او را نزد خود در عراق زندانى كرد و خالد از بخشندگان و سخاوتمندان عرب بود . يوسف براى هشام نوشت كه خالد را به سبب آن مال بازداشت كرده است ، و خالد از پرداخت آن خوددارى مىكند ، هشام نوشت بر خالد سخت بگيرد ، يوسف خالد را احضار كرد و گفت اى پسر كاهن چرا در پرداخت اين مال پادشاه خوددارى مىكنى ؟ و مقصود او از كاهن شق بن صعب يكى از نياكان خالد بود كه به كهانت شهرت داشت .\r\nخالد به او گفت اى پسر مىفروش مرا به شرف من سرزنش مىكنى ؟ و حال آنكه پدر و پدر بزرگت در طائف ميخانه داشتند .\r\nو چون به هشام خبر رسيد كه خالد آن مال را براى مردم بخشيده است به يوسف بن عمر نوشت تا او را آزاد كند و دست از او بردارد .\r\nخالد همچنان در كوفه مقيم بود تا هنگامى كه زيد بن على بن حسين بن على بن ابى طالب عليهم السلام [ 429 
  ] در آن شهر قيام كرد ، خروج و قيام زيد در ماه صفر سال يكصد و هيجده بود و يوسف به مقابله او رفت و در كناسه [ 430 
  ] روياروى شدند ياران زيد از يارى او دست كشيدند و گريختند و يوسف زيد را گرفت گردنش را زد و سرش را براى هشام فرستاد و بدنش را در كناسه بدار كشيد .\r\nخالد براى هشام نامه نوشت و از او اجازه خواست كه به طرسوس [ 431 
  ] برود و داوطلبانه به جنگ با كافران بپردازد ، هشام موافقت كرد و خالد به آنجا رفت و همانجا در حال آماده باش مقيم بود :\r\n\r\nاتفاقى ميان خالد و هشام :\r\nدر اين هنگام مردى عراقى معروف به ابو المعرس كه دزدى و راهزنى\r\n\r\n","description":"","footnote":"\r\n429 - جمله دعائيه عليهم السلام در متن آمده است . ( م )\r\n430 - كناسه : در لغت بمعنى خاكروبه ريز است و نام يكى از محلات كوفه است ، ر . ك ، ياقوت ، معجم البلدان ص 282 ج 7 چاپ مصر . ( م )\r\n431 - طرسوس : از شهرهاى بزرگ و پرنعمت كناره شمال شرقى درياى مديترانه كه گور مامون هم در آن است ، ر . ك ، ترجمه ترجمه البلدان ص 269 . ( م )\r\n","page_name":" 386 ","page_number":386},
  {"content":"\r\nمىكرد از كوفه به شام آمد و گروهى از دزدان كوفه همراهش بودند ، آنان خود را به دمشق رساندند و چون شب فرامىرسيد نخست گوشه يى از بازار را آتش مىزدند و چون مردم با هياهو به خاموش كردن آتش مىپرداختند او با ياران خود به گوشه ديگر بازار مىرفت و قفلها را مىشكست و آنچه مىتوانست برمىداشت و مىگريخت .\r\nكلثوم بن عياض قسرى با آنكه پسر عموى خالد بن عبد الله بود با او دشمنى مىورزيد ، پيش هشام آمد و گفت اى امير مؤمنان اين آتشسوزيها در دمشق سابقه نداشته و تازه پديد آمده و فقط كار محمد بن خالد بن عبد الله قسرى و غلامان اوست .\r\nهشام دستور داد محمد بن خالد را گرفتند و با غلامانش پيش او آوردند و دستور داد او و غلامهايش را زندانى كردند .\r\nچون اين خبر به خالد كه در طرسوس بود رسيد خود را به دمشق رساند و در خانه خود فرود آمد و فرداى آن روز از صبح زود مردم به ديدن او مىرفتند كه سلام دهند و چون جمعيتى در خانه اش جمع شدند گفت اى مردم من با اجازه و فرمان هشام به جهاد رفتم و او پسر و غلامان مرا زندانى كرده است اى مردم مرا با هشام چه كار ؟ به خدا سوگند اگر هشام دست از من برندارد به كسى دعوت مىكنم كه اصل او از حجاز و خانه اش در شام است و هواى عراق بر سر دارد و مقصود او ابراهيم بن محمد بن على بود ، همانا به شما اجازه مىدهم كه از قول من اين مطالب را به هشام بگوييد ، و هر بار فقط نام هشام را بر زبان مىآورد بدون آنكه بگويد امير مؤمنان .\r\nو چون اين خبر به هشام رسيد گفت ابو الهيثم خرف شده است و من بايد بپاس حرمت قديم و حق عظيم او ، او را تحمل كنم .\r\nخالد بن عبد الله همچنان در دمشق ماند و هشام را سرزنش مىكرد و بر او خشمگين بود و پيش او نمىرفت و اعتنايى نمىكرد و هشام همه را تحمل مىكرد و چشم مىپوشيد . مردى بنام عبد الرحمن بن ثويب كلبى به خانه خالد آمد و سلام داد و در حالى كه تنى چند از اشراف در خانه خالد بودند چنين گفت :\r\n« اى ابا هيثم من ترا دوست مىدارم كه ده خصلت در تو است كه خداوند\r\n","description":"","footnote":"","page_name":" 387 ","page_number":387},
  {"content":"\r\nمتعال آن ده خصلت را از تو دوست مىدارد ، كرم و عفو و ديندارى و دادگرى و مهربانى و وقار تو در مجلس خودت و بزرگوارى و رعايت پيوند خويشاوندى و ادب » .\r\nخالد هم بر او درود فرستاد و سخن نيكو گفت ، چون اين خبر به هشام رسيد گفت كار اين عبد الرحمن بن ثويب تبهكار بانجا كشيده است كه براى خالد صفاتى بيان كند كه در هيچيك از خلفا كه امين خداوند بر مردم و سرزمينهاى اويند جمع نشده است ، هشام دستور داد او را ادب كردند و از دمشق تبعيد ساختند .\r\nچون اين خبر به خالد بن عبد الله رسيد در حالى كه گروهى از سران و بزرگان شام پيش او بودند چنين گفت .\r\n« آيا از اين رفتار هشام با مردى كه چند خصلت مرا گفته است و اظهار داشته كه براى آن صفات مرا دوست مىدارد تعجب نمىكنيد كه او را زده و بيرون رانده است و حال آنكه سخنى به مراتب مهمتر از آنچه عبد الرحمن براى من گفته است عبد الله بن صيفى براى او گفته است ، و آن هنگامى بود كه به هشام گفت اى امير مؤمنان آيا جانشين تو ميان افراد خانواده ات در نظرت بهتر و محبوبتر است يا فرستاده تو ؟ و هشام گفت البته خليفه و جانشينان من . و او به هشام گفت تو خليفه خداوند بر زمين و مردم هستى و حال آن كه محمد ( ص ) رسول خدا براى ايشان است بنابر اين تو در نظر خداوند گرامىترى از او ، هشام اين سخن عبد الله بن صيفى را كه همپايه كفر است رد نكرد و اكنون بر عبد الرحمن خشم مىگيرد و خصالى را كه خداوند دوست مىدارد و او گفته است بواسطه همين نكته كه خداوند آنها را دوست مىدارد مرا هم دوست مىدارد ، انكار مىكند .\r\nچون اين سخن هم به اطلاع هشام رسيد اعتنايى نكرد و او را بر اين گفتارش نگرفت ، و چون نوزده سال و هفت ماه [ 432 
  ] از حكومت هشام گذشت گرفتار\r\n\r\n","description":"","footnote":"\r\n432 - جاى سؤال و تعجب است كه چرا ابو حنيفه دينورى نوزده سال و هفت ماه حكومت هشام را به اين اختصار و آن هم نقل قضيه خالد و او گذرانده است و حال آنكه در ترجمه طبرى بيش از 200 صفحه است و اين مساله از اهميت اخبار الطوال كاسته است . ( م )\r\n","page_name":" 388 ","page_number":388},
  {"content":"\r\nبيمارى مرگ شد و حكومت را به برادرزاده خود وليد بن يزيد بن عبد الملك سپرد .\r\n\r\nوليد بن يزيد :\r\n[ 433 
  ] چون وليد بن يزيد به خلافت رسيد به سالار شرطه خود سعيد بن غيلان دستور داد خالد را براى اموالى كه از بازمانده خراج دو عراق بر عهده اش بود بگيرد و با او سخت رفتار كند و به او گفت او را چنان شكنجه كن كه فريادش به گوش من برسد .\r\nسعيد بن غيلان به خانه خالد آمد و او را بيرون كشيد و به زندان برد و يك روز او را بانواع مختلف شكنجه داد و خالد يك كلمه هم بر زبان نياورد .\r\nاشعث بن قينى درباره شكنجه و آزار خالد اين ابيات را سروده است .\r\n« همانا بهترين مردم چه از لحاظ خود و چه از لحاظ پدرش پيش قريش اسير است و در زنجيرها . بجان خودم سوگند كه شما مدتى طولانى خالد را در زندان انداختيد و او را به سختى پايمال كرديد ، اگر خالد بن عبد الله قسرى را زندانى كرديد نيكى و بخشش او در قبايل و نام نيك او را زندانى نكرده‌ايد » .\r\nيوسف بن عمر ثقفى اموال دو عراق را براى وليد آورد و وليد بارعام داد و نشست ، در اين هنگام زياد بن عبد الرحمن ضمرى كه با خالد دشمن بود گفت اى امير مؤمنان بر من باد كه پنج ميليون درهم بپردازم به شرط آنكه خالد را به من بسپارى .\r\nوليد به خالد كه در زندان بود پيام داد عبد الرحمن پنج ميليون درهم مىدهد كه ترا به او بسپريم آيا مىپردازى يا آنكه ترا به او بسپاريم .\r\nخالد به وليد پيام فرستاد تا آنجا كه مىدانم اعراب را نمىفروشند ( برده نيستند ) و اگر از من بخواهى كه براى تو ضمانت پرداخت خراشه يى بكنم نخواهم كرد .\r\nوليد چون خوددارى خالد را از پرداخت آن مال ديد او را به يوسف بن\r\n\r\n","description":"","footnote":"\r\n433 - براى اطلاع از رذايل اخلاقى و سخنان كفرآميز اين مرد ، ر . كبه ، مسعودى ، مروج الذهب ج 6 ص 12 - 8 چاپ پاريس و ابن عبد ربه - عقد الفريد ، ج 4 صفحات 460 / 452 چاپ مصر . ( م )\r\n","page_name":" 389 ","page_number":389},
  {"content":"\r\nعمر تسليم كرد و گفت او را با خود به عراق ببر و تمام چيزهايى را كه بر عهده اوست از او مطالبه و او را مجبور به پرداخت كن ، يوسف بن عمر او را با خود به واسط برد و همه روز او را از زندان بيرون مىآورد و شكنجه مىكرد و باز او را به زندان برمىگرداند ، روزى او را از زندان بيرون آورد و گفت اى پسر زن احمق چرا از پرداخت اين مال خوددارى مىكنى ، خالد گفت خدايت لعنت كناد ترا با نام مادران چكار ؟ به خدا سوگند هرگز با تو يك كلمه هم سخن نخواهم گفت ، يوسف بن عمر خشمگين شد و بر سينه خالد سنگ دندانه دار نهاد و شروع به شكنجه او كرد تا آنكه خالد را كشت ، يوسف خالد را شبانه با همان عبايى كه بر تن داشت دفن كرد .\r\nوليد بن يزيد اين ابيات را سرود .\r\n« آيا به هيجان نمىآيى و روزگار وصال را به ياد نمىآورى ، روزگارى كه رشته دوستى پيوسته بود و گسيخته شد .\r\nآرى ، اكنون اشكهاى تو براى آن ريزان است و چون دهانه مشك از چشم تو اشك مىريزد از اين پس از خاندان سعدى ياد مكن كه ما از لحاظ مال و شمار از آنان بيشتريم .\r\nما به زور مالك مردم هستيم و آنان را با خوارى و سختى شكنجه مىدهيم .\r\nآنان را به گردابهاى بدبختى فرومىبريم و براى آنان جز نابودى و بدبختى بهره ديگرى نداريم .\r\nما اشعرىها را در هر سرزمين پايمال كرديم و چنان نبود كه فرصت پوزشخواهى داشته باشند .\r\nقبايل كنده و سكون را هم چون به بدبختى و خوارى انداختيم بهر سو پناه مىبرند .\r\nپادشاهى خود را با بنى نزار تقويت كرديم و آنچه را كژ شده بود وسيله آنان راست كرديم .\r\nاين خالد است كه ميان ما كشته شده است اگر اين قبايل مرد بودند از او دفاع مىكردند .\r\n","description":"","footnote":"","page_name":" 390 ","page_number":390},
  {"content":"\r\nاگر بنى قحطان براستى عرب بودند نيكيها و خوبىهاى خالد چنين ضايع نمىشد و او را اين گونه برهنه و اسير رها نمىكردند كه ما زنجيرهاى سنگين خود را بر او تحميل كنيم .\r\nاما بدبختى و زبونى آنان را پايمال كرده است و براى پاسخ به زبونى و خوارى خود هيچ سخنى نيافتند » :\r\nچون يمانىها كه در اطراف شام ساكن بودند اين ابيات را شنيدند سخت رنجيده خاطر شدند و همگان از شهرهاى مختلف شام جمع شدند و براى جنگ با وليد حركت كردند . چون حركت ايشان به اطلاع وليد رسيد فرمان داد محمد بن خالد را در دمشق زندانى كردند ، يمانىها پيش آمدند وليد هم با افراد قبيله مضر در حالى كه آماده جنگ بودند به مقابله ايشان شتافت جنگ در گرفت و يمانىها گروه بسيارى از مضريان را كشتند و مضرىها شكست خوردند و گريختند و بسوى دمشق عقبنشينى كردند ، وليد هم وارد قصر خود شد و همانجا متحصن گرديد .\r\nيمانىها وارد دمشق شدند ، محمد بن خالد را از زندان بيرون آوردند و او را به سالارى خود برگزيدند ، محمد بن خالد كسى فرستاد تا يزيد بن وليد بن عبد الملك پسر عموى وليد را آوردند و همگان با او بيعت كردند و به بزرگان مضرىها هم پيام فرستاد كه خواه و ناخواه با او بيعت كردند و وليد را از حكومت خلع كردند وليد روزگارى همچنان مخلوع بود و او تنها پادشاه بنى اميه است كه از خلافت خلع شده است :\r\n\r\nيزيد بن وليد :\r\nيزيد بن وليد به حكومت پرداخت و براى مردم مستمرى تعيين كرد و ميان يمانىها جوائز و بخشش فراوان تقسيم كرد .\r\nمحمد بن خالد به قصر وليد حمله كرد و دستور داد با ريسمانها و بندها از كنگره هاى آن بالا رفتند و فرياد برآوردند اى وليد باده گسار اى لواطكننده و سپس از بام به زير رفتند و او را كشتند .\r\nو پايه هاى حكومت يزيد بن وليد استوار شد .\r\n","description":"","footnote":"","page_name":" 391 ","page_number":391},
  {"content":"\r\nمحمد بن خالد منصور بن جمهور را با سواران به عراق فرستاد و دستور داد به شهر واسط برود و از مردم براى يزيد بن وليد بيعت بستاند و چون بيعت كردند يوسف بن عمر را بخواهد و گردنش را بزند . منصور بن جمهور حركت كرد و چون به عراق رسيد از كوفه شروع كرد و از آنان براى يزيد بن وليد بيعت گرفت و چون آنان بيعت كردند از آنجا به واسط رفت مردم پيش او جمع شدند و براى يزيد بيعت كردند ، و چون از اين كار آسوده شد يوسف بن عمر را خواست و به او گفت تو سرور عرب خالد بن عبد الله را كشتى ؟\r\nيوسف گفت مامور بودم و در آن مورد گناهى بر من نيست آيا ممكن است مرا از كشته شدند معاف كنى و ديه خودم را كه ده هزار درهم است به تو پرداخت كنم ؟\r\nمنصور بن جمهور خنديد و او را با خود پيش محمد بن خالد در شام آورد ، محمد به او گفت اينكه تصور مىكنى مامور بوده اى درست است من قاتل اصلى پدرم را كشتم و ترا در قبال خون غلام او غزوان مىكشم و او را پيش بردند و گردنش را زدند . يزيد بن وليد شش ماه حكومت كرد و مرد :\r\n\r\nابراهيم بن وليد :\r\nپس از مرگ يزيد برادرش ابراهيم به حكومت رسيد مردم در شام و همه سرزمينها بيعت كردند ، او عبد العزيز بن حجاج بن عبد الملك بن مروان را ولىعهد خود قرار داد و يزيد بن عمر بن هبيرة را به حكومت عراق گماشت .\r\nابن هبيره حركت كرد و در عراق همانجا كه تا امروز هم معروف به قصر ابن هبيره است فرود آمد [ 434 
  ] و آنجا براى خود كاخى ساخت و محل اقامت خود و لشكريانش قرار داد .\r\nگويند ، مضرىها از اينكه يمانىها بر آنان پيروز شده و خليفه را كشته‌اند يك ديگر را سرزنش كردند و متفق شدند و از هر گوشه جمع گرديدند و حركت كردند و خود را به حمص [ 435 
  ] رساندند .\r\n\r\n","description":"","footnote":"\r\n434 - براى اطلاع بيشتر درباره اين قصر و اينكه نام آن را به هاشميه تغيير داد و مردم نپذيرفتند ، ر . ك ، ياقوت ، معجم البلدان ج 7 ص 112 چاپ مصر . ( م )\r\n435 - از استانهاى معروف شمالى شام و نام شهر بزرگ آن استان ، ر . ك ، يعقوبى - البلدان ترجمه مرحوم دكتر ابراهيم آيتى ص 103 چاپ بنگاه ترجمه و نشر كتاب . ( م )\r\n","page_name":" 392 ","page_number":392},
  {"content":"\r\nمروان بن محمد بن مروان حكم كه در آن هنگام سالار و بزرگ بنى اميه و مردى خردمند و با فرهنگ بود در آن شهر اقامت داشت ، او را از خانه اش بيرون آوردند و با او بيعت كردند و گفتند تو بزرگ و سالار قوم خود هستى اكنون به خونخواهى پسر عمويت وليد بن يزيد قيام كن .\r\nمروان با لشكريان خود كه مركب از افراد قبايل تميم و قيس و كنانه و ديگر قبايل مضر بودند آماده شد و بسوى دمشق حركت كرد .\r\nچون اين خبر به ابراهيم بن وليد رسيد در كاخ خود متحصن شد ، مروان وارد دمشق شد ابراهيم و ولىعهدش عبد العزيز را گرفت و هر دو را كشت ، محمد بن خالد بن عبد الله قسرى به عراق گريخت و خود را به كوفه رساند و در خانه عمرو بن عامر بجلى پنهان شد ، در آن هنگام فرمانرواى كوفه زياد بن صالح حارثى بود كه از سوى يزيد بن عمر بن هبيره گماشته شده بود . [ 436 
  ]\r\n\r\nمروان بن محمد :\r\nپادشاهى بر مروان بن محمد استقرار يافت و مردم شهرستانها مطيع او شدند ، سپس در خراسان ميان مضرىها و يمانىها اختلاف و تعصب پيش آمد و سبب آن چنين بود كه جديع بن على معروف به كرمانى سالار يمانىهاى مقيم خراسان بود .\r\nنصر بن سيار حاكم خراسان بر يمانىها خشمگين بود و از هيچيك از ايشان در كارها كمك نمىگرفت و آنان را به كارى نمىگماشت ، همچنين نسبت به افراد قبيله ربيعه به مناسبت تمايل آنان به يمانىها دشمنى مىورزيد ، كرمانى در اين باره از نصر بن سيار بازخواست كرد .\r\nنصر به او گفت ترا با اين امور چه كار است ؟ كرمانى گفت من اصلاح كار تو را خواهانم كه مىترسم حكومت خود را تباه كنى و اين دشمن پوشيده يعنى سياه جامگان بر تو چيره شوند .\r\nنصر گفت تو پيرى خرف شده اى ، كرمانى هم پاسخ درشت داد و نصر\r\n\r\n","description":"","footnote":"\r\n436 - براى اطلاع بيشتر از وقايع روزگار حكومت ابراهيم ، ر . ك ، ترجمه تاريخ طبرى ، به انشاى بلعمى ص 452 / 451 ، انتشارات بنياد فرهنگ . ( م )\r\n","page_name":" 393 ","page_number":393},
  {"content":"\r\nخشمگين شد و دستور داد كرمانى را به زندان افكندند و او را در كهن دژ كه قلعه قديمى بود بازداشتند . قبايل عرب براى كرمانى به خشم آمدند و از نصر بن سيار كناره گرفتند ولى مضرىها همچنان پيرو و مطيع او بودند .\r\nكرمانى خدمتگزارى ايرانى داشت كه با هوش و آزموده بود و در زندان عهده دار خدمت او بود ، كرمانى مردى تنومند و چهار شانه بود ، خدمتكارش به او گفت آيا آماده هستى خود را به سختى و خطر اندازى تا من ترا از زندان بيرون ببرم ؟ كرمانى گفت چگونه اين كار را انجام مىدهى ؟\r\nگفت سوراخ تنگى را ديده‌ام كه براى بيرون رفتن آب باران به خارج ساخته‌اند فقط آماده باش كه ممكن است به سبب تنگى آن پوست بدنت خراش بردارد يا كنده شود .\r\nكرمانى گفت چاره جز صبر نيست هر چه مىخواهى بكن .\r\nخدمتكار نخست پيش يمانىها رفت و با آنان قرار گذاشت و ايشان را در آن راه گماشت و چون شب شد و نگهبانان خوابيدند ، خدمتكار بر در آن سوراخ بيرون دژ آمد و ايستاد كرمانى از داخل دژ سر خود را داخل سوراخ كرد و دستهاى خود را هم بيرون آورد و بدستهاى خدمتكار رساند ، خدمتكار چنان با شدت او را كشيد كه بعضى از قسمتهاى پوست او خراش برداشت و كنده شد ، دوباره او را كشيد و نيمى از بدنش بيرون آمد ، كرمانى ناگاه متوجه مارى شد كه در سوراخ بود و خدمتكار را گفت « بدبخت مار مار » و او گفت « بگز بگز » [ 437 
  ] غلام براى بار سوم او را كشيد و از سوراخ بيرون آورد ، كرمانى به او گفت ساعتى مهلتم ده تا به خود آيم و درد پوست بدنم آرام گيرد .\r\nچون كرمانى به خود آمد و آرام گرفت از تپه به زير آمد و برايش مركوبى آوردند سوار شد و به خانه خود رفت و قبيله ازد و ديگر يمانىها كه در خراسان بودند پيش او جمع شدند و قبيله ربيعه هم بانان پيوستند .\r\nچون اين خبر به نصر بن سيار رسيد سرپرست زندان را احضار كرد و گردنش را زد كه گمان مىكرد اين كار با همدستى او صورت گرفته است .\r\n\r\n","description":"","footnote":"\r\n437 - همين كلمات فارسى عينا در متن عربى آمده است . ( م )\r\n","page_name":" 394 ","page_number":394},
  {"content":"\r\nآنگاه نصر بن سيار به سلم بن احوز مازنى كه سالار نگهبانانش بود گفت پيش كرمانى برو و به او بگو كه من قصد بدى نسبت به او ندارم و فقط چون پاسخ درشت داده بود خواستم او را ادب كرده باشم و به او بگو در كمال ايمنى پيش من آيد تا درباره كارهايى با او تبادل نظر كنم .\r\nسلم بسوى خانه كرمانى رفت ناگاه متوجه شد كه محمد بن مثنى ربيعى همراه هفتصد مرد از ربيعه بر در خانه‌اند ، او پيش كرمانى رفت و پيام نصر را به او گفت ، كرمانى پاسخ داد هرگز او را در نظر من احترامى نيست و ميان من و او چيزى جز شمشير نخواهد بود .\r\nسلم برگشت و به نصر خبر داد ، نصر عصمت پسر عبد الله ازدى را كه از خواص او بود فرستاد و به او گفت پيش پسر عمويت برو و او را امان بده و بگو در كمال ايمنى پيش من آيد كه مىخواهم با او در مورد اين دشمن و كارهاى او كه روزگار ما را سياه كرده است مشورت كنم .\r\nچون عصمت اين پيام را گزارد ، كرمانى به او گفت اى پسر زن ناپاك ترا با آن مرد چكار است ؟ عموى تو به من گفته بود كه تو از پدرى كه خود را به او نسبت مىدهى نيستى و همانا مىخواهى به اين وسيله به اين بىپدر يعنى نصر تقربجويى و اگر داراى نسب صحيح بودى از قوم خود دورى نمىجستى و به كسى كه ميان تو و او خويشاوندى نيست نمىپيوستى .\r\nعصمت بازگشت و گفتار او را به نصر بن سيار گفت .\r\nآنگاه كرمانى براى عمر بن ابراهيم كه از فرزندزادگان ابرهه بن صباح [ 438 
  ] آخرين پادشاه حميريان و مقيم كوفه بود نامه نوشت و درخواست كرد نسخه پيمان نامه ميان مردم ربيعه و يمن را كه در دوره جاهلى نوشته شده است بفرستد تا آن را زنده و تجديد كند و مقصودش اين بود كه بدان وسيله ربيعه را به همكارى با خود دعوت كند .\r\nاو آن را فرستاد ، كرمانى بزرگان و اشراف قبايل يمن و ربيعه را جمع كرد و آن پيمان نامه را كه چنين بود ، براى آنان خواند .\r\n\r\n","description":"","footnote":"\r\n438 - براى اطلاع بيشتر در مورد ابرهه كه در قرن ششم ميلادى در يمن حكومت مىكرده است ، ر . ك ، مقاله بول در دائرة المعارف اسلام ، ترجمه عربى ص 61 ج 1 و به مقاله فريد وجدى ، دائرة المعارف ج 1 ص 18 . ( م )\r\n","page_name":" 395 ","page_number":395},
  {"content":"\r\n« بنام خداوند بلند مرتبه بزرگ ، بزرگوار بخشنده ، اين پيمان نامه اى است كه آل قحطان و خاندان ربيعه كه برادرانند به يگانگى و برابرى و برادرى ميان خود بسته‌اند ، كه تا آدميان پاى در كفش كنند و تا هر گاه كه سواران شبانگاه و پگاه بيايند و بروند ، كودكان از بزرگان آن را فراگيرند و بدان از نيكان بياموزند ، پيمانى پايدار تا آخر روزگار و هر گاه كه زمان منقضى شود و سپرى شدن پدران و پسران بجاى ماند ، پيمانى كه تا ستاره طلوع و غروب مىكند جاودانه خواهد بود ، آنان در پيشگاه شهريارى كه دلها از او خشنود است خون خود را در هم آميختند و شهريار آن را با باده درآميخت و بانان آشاماند ، از موهاى سر و ناخنهاى ايشان چيزى برچيد و آن را در صره اى نهاد و در ژرفاى آبى در دريا نهاد كه تا پايان روزگار پاينده بماند ، پيمانى كه در آن سهو و فراموشى راه ندارد و هيچ مكر و نيرنگى در آن نيست ، پيمانى بسيار استوار كه تا ابد پايدار بماند تا روزگارى كه كودكان پدر خود را فرامىخوانند و تا هر گاه كه بردگان در ظرف شير مىدوشند و زنان باردار شوند و تا هر گاه كه سالها از پى يك ديگر مىآيند ، و بايد بر اين پيمان زندگى كنند و بر آن بميرند تا آنگاه كه رود فرات خشك شود ، اين پيمان در ماه رجب در حضور پادشاهى محترم تبع بن ملكيكرب كه معدن فضل و نسب است نوشته شد و پادشاه اجراى آن را براى همگان بر عهده گرفت و خداوند بزرگوار كه بانجام هر كارى قادر و تواناست گواه بر اين پيمان است ، هر كس خواهد آن را دريابد و بفهمد و هر كس خواهد به بوته فراموشى سپرد » .\r\nچون اين پيمان براى آنان خوانده شد موافقت كردند كه يك ديگر را يارى دهند و همگان متحد باشند .\r\nدر اين هنگام كرمانى به نصر بن سيار پيام فرستاد كه اگر آهنگ جنگ دارى بيرون شهر بيا ، نصر بن سيار لشكريان خود را كه از مضر بودند فراخواند ، و بيرون آمد و بر يك سوى صحرا اردو زد ، كرمانى همچنين كرد و هر يك از ايشان گرد لشكر خود خندقى كندند و آنجا تا امروز ( قرن سوم هجرى ) به دو خندق مشهور است .\r\nكرمانى محمد بن مثنى و ابو الميلاء را كه هر دو از قبيله ربيعه بودند همراه هزار سوار از آن قبيله انتخاب كرد و دستور داد بسوى اردوگاه نصر بن سيار پيش\r\n","description":"","footnote":"","page_name":" 396 ","page_number":396},
  {"content":"\r\nبروند .\r\nآن دو پيش رفتند و چون نزديك اردوگاه نصر رسيدند ، نصر به پسرش تميم گفت همراه هزار سوار از قبيله هاى قيس و تميم به مقابله ايشان برود ، تميم هزار سوار برگزيد و با آنان روياروى شد و جنگ در گرفت ، محمد بن مثنى بر تميم پسر نصر حمله كرد و هر دو با شمشير به مبارزه پرداختند و چون زره هر دو بسيار خوب بود ضربه هاى شمشير هر يك به ديگرى كارگر نيفتاد ، محمد كه چنين ديد با تميم گلاويز شد و هر دو به زمين افتادند محمد روى سينه تميم قرار گرفت و شمشير كشيد و گلوى او را بريد و سرش را جدا كرد .\r\nنصر بن سيار در مرثيه پسرش تميم چنين سروده است :\r\n« با آنكه بامدادى كه سواران از تميم كناره گرفتند چابك و دلير بودم ولى صبر و شكيب را از من درربود .\r\nدستهاى پسرم در برابر دشمنان كوتاهى نكرد و فرومايه و پست نشد ، براى وفادارى به خليفه و دفاع از حرمت خويش جان خود را فدا كرد .\r\nهر كس از من مىپرسد من همان شير مرد زخمى و خسته‌ام ، بانوان ارجمند و بلند بالا از قبيله خزيمه مرا با صميميت پرورش داده‌اند » [ 439 
  ] .\r\nگويند آن دو گروه بيست ماه مقابل يك ديگر بودند و همه روز به يك ديگر حمله مىبردند و بازمىگشتند و هر يك از ديگرى انتقام مىگرفتند .\r\nاين كار آنان را از تعقيب ابو مسلم بازداشت و كار او قوى و استوار شد و در تمام نواحى خراسان شوكت او آشكار گرديد .\r\nعقيل بن معقل ليثى به نصر بن سيار گفت اين تعصب و درگيرى كه ميان ما و اين قوم ادامه دارد ترا از هر كار ديگرى بازداشته است و نمىتوانى بامور رسيدگى كنى و اين دشمن هم چون سگ ترا تعقيب مىكند ، ترا به خدا سوگند مىدهم كه خود و قبيله ات را گرفتار شومى مكن ، با اين پير مرد كرمانى نزديك شو كه كار امام مروان بن محمد رو به شكست و تباهى است . [ 440 
  ]\r\n\r\n","description":"","footnote":"\r\n439 - در صفحات بعد اشعار ديگرى هم از نصر بن سيار خواهيد خواند ، جاحظ او را در شمار خطبا و شعرا مىداند ، ر . ك ، البيان و التبيين ج 1 ص 47 چاپ عبد السلام محمد هارون 1968 ميلادى . ( م )\r\n440 - براى نخستين بار است كه براى خليفه اموى لقب امام ! به كار برده مىشود ، ظاهرا عكس العمل حكومت در مقابله هواداران بنى عباس است كه آن لقب را به محمد و ابراهيم داده بودند . ( م )\r\n","page_name":" 397 ","page_number":397},
  {"content":"\r\nنصر بن سيار به او گفت اى پسر عمو آنچه مىگويى مىفهمم ولى اين مرد ملاح ( جاشو ) را قبيله اش يارى دادند مردم ربيعه هم با آنان همكارى كردند و به اين جهت پاى خود را از اندازه بيشتر نهاده و آهنگ صلح ندارد و قصد آشتى نمىكند ، با وجود اين اگر مىخواهى پيش او برو و از او تقاضاى صلح كن و هر چه از من مىخواهد برايش تعهد كن .\r\nعقيل بن معقل رفت و از كرمانى اجازه خواست و پيش او رفت و سلام داد و به او گفت تو در اين سرزمين بزرگ و سالار عرب هستى در حفظ اعراب كوشش كن و اين درگيرى ميان ما و شما همچنين ادامه دارد و گروهى بىشمار از ما و شما كشته شده‌اند ، اكنون نصر مرا پيش تو فرستاده است و حاضر شده است ناز ترا همچون ناز فرزند براى پدر و مادر بكشد به شرط آنكه به اطاعت او برگردى و براى خاموش كردن اين آتش كه سراسر خراسان را در برگرفته است همكارى كنى پيش از آنكه سياه جامگان قيام كنند و آشكار شوند .\r\nكرمانى گفت آنچه را گفتى فهميدم و از آغاز هم اين كار را خوش نداشتم ولى عموزاده تو يعنى نصر بن سيار چيزى جز سركشى و دستدرازى نمىخواهد ، مرا در زندان خود زندانى كرد و بر ضد خود و قومش واداشت .\r\nعقيل گفت اكنون براى خاموش كردن آتش كينه و حفظ خونها چه تدبيرى مىكنى ؟ كرمانى گفت عقيده من اين است كه من و او هر دو از فرماندهى كنار رويم و هر دو گروه مردى از ربيعه را بر خود فرماندهى دهيم و او قيام كند و ما او را يارى دهيم و كمر همت به تعقيب اين سياه جامگان بنديم پيش از آنكه جمع شوند و اگر تمام اعراب هم ما را يارى دهند از عهده ايشان برنياييم .\r\nعقيل گفت اين پيشنهاد مورد قبول امام مروان بن محمد قرار نخواهد گرفت ولى امير نصر كار را به تو واگذار مىكند كه هر كه را بخواهى حكومت دهى هر كه را بخواهى عزل كنى و درباره سياه جامگان هم بهر گونه صلاح بدانى تدبير كنى ، امير نصر با يكى از دختران تو ازدواج كند و تو با يكى از دختران او .\r\nكرمانى گفت چگونه مىخواهد از من دختر بستاند و حال آن كه هم شان من نيست ، عقيل گفت اين سخن را درباره مردى مىگويى كه از خاندان كنانه است ؟\r\n","description":"","footnote":"","page_name":" 398 ","page_number":398},
  {"content":"\r\nكرمانى گفت اگر از و الا گهرتر افراد كنانه بود اين كار را نمىكردم تا چه رسد باينكه او وابسته ايشان است ، و اينكه مىگويى كار را به من واگذار مىكند كه من هر كه را مىخواهم عزل و نصب كنم ، هرگز كه من پيرو او باشم و حكومت او را بپذيرم .\r\nعقيل پيش نصر برگشت و گفت تو به اين مرد ملاح ( نمكفروش - جاشو ) از من بيناتر بودى سپس تمام گفتگوى خود با او را به اطلاع نصر رساند .\r\nنصر بن سيار براى امام مروان بن محمد نامه اى نوشت و خبر داد كه كرمانى بر ضد او قيام كرده و به جنگ پرداخته است و گرفتارى بان موضوع او را از تعقيب ابو مسلم و ياران او بازداشته و كار ايشان بزرگ شده است و كسى كه شمار ياران او را اندك گزارش داده معتقد است دويست هزار تن از اطراف خراسان با ابو مسلم بيعت كرده‌اند ، اكنون اى امير مؤمنان كار خويش را درياب و از سوى خود لشكرهايى پيش من بفرست كه قوى شوم و از آنان براى جنگ با كسانى كه با من مخالفت مىكنند يارى بخواهم .\r\nسپس زير نامه اين ابيات را نوشت :\r\n« زير خاكستر شراره آتش مىبينم و ممكن است به زودى شعله ور شود ، آتش با دو چوب آتشزنه برافروخته مىشود و آغاز جنگ و بدى هم با سخن است .\r\nاز شگفتى با خود مىگويم آيا بنى اميه بيدارند يا خفتگان ؟\r\nاگر بيدار شوند مايه پايدارى پادشاهى است و اگر بخوابند بر من سرزنشى نيست .\r\nو اگر روزگار خود را به خواب مىگذرانند بگو برخيزيد كه هنگام قيام فرارسيده است » . [ 441 
  ] چون نامه نصر به مروان رسيد براى معاوية بن وليد بن عبد الملك كه فرماندار او بر دمشق بود نوشت براى فرماندار بلقاء بنويسد به حميمه برود و ابراهيم بن محمد بن على را بگيرد و در بند كند و پيش او بفرستد و مروان در اين هنگام مقيم حمص بود .\r\n\r\n","description":"","footnote":"\r\n441 - مسعودى ، بجاى پنج بيت شش بيت با اختلاف لفظى اندك آورده است ، ر . ك ، مروج الذهب ، ج 6 ص 62 چاپ باربيه دومينار پاريس . ( م )\r\n","page_name":" 399 ","page_number":399},
  {"content":"\r\nمامور معاوية بن وليد ، ابراهيم را كه در مسجد خود نشسته بود گرفت و سرش را پوشاند و او را پيش مروان بردند ، از خاندان ابراهيم ، عبد الله بن على و عيسى بن موسى بن على و نيز تنى چند از وابستگانش با او رفتند .\r\nچون ابراهيم پيش مروان رسيد ، مروان به او گفت اين گروهها كه در خراسان خروج كرده و طالب خلافت تو هستند چيست ؟\r\nابراهيم گفت هيچ اطلاعى از آن ندارم ولى اگر مىخواهى با تهمت بر ما ستم كنى هر چه مىخواهى انجام بده و سپس زبان گشود و گستاخانه با مروان سخن گفت ، مروان دستور داد او را به زندان انداختند .\r\nهيثم مىگويد ، ابو عبيده براى من نقل كرد كه من در زندان ابراهيم پيش او مىرفتم ، عبد الله پسر عمر بن عبد العزيز هم با او زندانى بود ، من به او سلام مىدادم و تمام روز را در زندان مىماندم گاهى هم شبها همانجا مىخوابيدم ، شبى كه پيش او بودم و در يكى از ايوانهاى سر پوشيده زندان خوابيده بودم از پشت در زندان گفته شد يكى از غلامان مروان مىخواهد وارد شود و خواست در را بگشايند ، گشودند همراه حدود بيست تن از غلامان مروان وارد شدند ، ساعتى آنجا بودند و برگشتند و صدايى از هيچكس نشنيدم .\r\nچون صبح شد به حجره آن دو رفتم كه سلام دهم هر دو را كشته يافتم و گمان مىكنم آن دو را خفه كرده بودند .\r\nچون ابراهيم كشته شد برادرانش ابو جعفر و ابو العباس بر جان خود ترسيدند از حميمه به عراق گريختند ، عبد الله و اسماعيل و عيسى و داود پسران على بن عبد الله بن عباس هم همراه آن دو بودند و خود را به كوفه رساندند و در خانه ابو سلمه خلال ( سركه فروش ، يگارگر ، كنده كار ) كه از داعيان حكومت براى پدرشان محمد بن على در عراق بود منزل كردند .\r\nابو سلمه سپس همه را در خانه وليد بن سعد كه در محله بنى اود [ 442 
  ] بود منزل داد ، مساور قصاب و يقطين ابزارى را كه هر دو از بزرگان شيعه بودند و قبلا با محمد بن على ملاقات كرده بودند و بانان دستور داده بود ابو سلمه را يارى كنند\r\n\r\n","description":"","footnote":"\r\n442 - براى اطلاع بيشتر درباره اين قبيله كه ساكن كوفه بوده‌اند ، ر . ك ، ابن حزم ، جمهرة انساب العرب ، ص 411 چاپ عبد السلام محمد هارون ، مصر 1971 ميلادى . ( م )\r\n","page_name":" 400 ","page_number":400},
  {"content":"\r\nبه خدمت ايشان گمارد . چون شب فرامىرسيد مساور يك شقه گوشت و ابو سلمه مقدارى سركه و يقطين ديگر لوازم خوراك را فراهم مىآوردند و غذايى مىپختند و مىخوردند ، ابو جعفر در اين باره چنين سروده است :\r\n« گوشت مساور و سركه ابو سلمه و لوازم يقطين خوراك پسنديده اى فراهم مىآورد » .\r\nگويند ، چون خبر كشته شدن امام ابراهيم بن محمد و گريختن ابو العباس ( سفاح ) و ابو جعفر ( منصور ) از شام و مخفى شدن آنان در كوفه و پيش ابو سلمه به اطلاع ابو مسلم رسيد ، از خراسان حركت كرد و به كوفه آمد و پيش ايشان رفت و نخست مرگ برادرشان ابراهيم را بان دو تسليت گفت ، سپس به ابو العباس گفت دست دراز كن كه با تو بيعت كنم ، و او دست پيش آورد و ابو مسلم با او بيعت كرد و سپس به مكه رفت و باز پيش آنان برگشت ، ابو العباس به ابو مسلم فرمان داد در خراسان هر عربى را كه از بيعت خوددارى كرد گردن بزند .\r\nآنگاه ابو مسلم به خراسان برگشت و به تمام شهرها و روستاهاى خراسان سركشى كرد و با مردم روزى را براى خروج و قيام قرار گذاشت و بانان دستور داد هر كس مىتواند سلاح و مركوب براى خود تهيه كند :\r\nگويند چون نصر بن سيار نتوانست در مورد كرمانى چاره يى بينديشد و از قيام ابو مسلم هم بيمناك بود براى مروان اين ابيات را نوشت . « اى پادشاهى كه در يارى دادن خود سستى مىكنى ، همانا وقتى رسيده است كه از نزديك به رويارويى تو بيايند .\r\nخراسان چنان شده است كه شاهينهاى آن تخم گذاشته و همه جا بدون بيم جوجه بازكرده‌اند .\r\nاگر به پرواز درآيند و براى آن چاره جويى نشود ، آتش جنگ را خواهند افروخت و چه آتشى » .\r\nچون اين ابيات به مروان رسيد براى يزيد بن عمر بن هبيره فرماندار خود بر هر دو عراق نوشت [ 443 
  ] از ميان لشكريان خود دوازده هزار تن انتخاب كند و\r\n\r\n","description":"","footnote":"\r\n443 - گاهى منظور از دو عراق كوفه و بصره است ، ظاهرا اين جا هم منظور همان است . ( م )\r\n","page_name":" 401 ","page_number":401},
  {"content":"\r\nگروهى از اعراب كوفه و بصره را نيز همراهشان كند و مردى دورانديش را كه از عقل و اقدام او راضى باشد بر ايشان فرماندهى دهد و پيش نصر بن سيار گسيل دارد .\r\nيزيد بن عمر در پاسخ براى مروان نوشت ، لشكريان او به دوازده هزار تن نمىرسند وانگهى لشكريان شام بهتر از عراق هستند كه عربهاى عراق خيرخواه خلفاى اموى نيستند و در دلهاى ايشان كينه است .\r\nو چون يارى و مدد براى نصر نرسيد ، بار ديگر براى مروان اين اشعار را نوشت .\r\n« چه كسى از من اين پيام را به پيشوايى كه بر كارى روشن قيام كرده است مىرساند كه من بر تو از دولتى بيم دارم كه شخص قطعكننده رحم بر آن قيام كرده است . جامه اگر بسيار كهنه و فرسوده شود خياط هنرمند هم از اصلاح آن عاجز و ناتوان مىشود .\r\nبا آن پيوسته مدارا مىكرديم ولى اكنون چنان شكاف برداشته كه پينه دوز را در خود فرومىبرد » .\r\nبا وجود اين خبر سودمندى از مروان دريافت نكرد :\r\n\r\nآشكار شدن دعوت ابو مسلم :\r\nچون هنگامى كه ابو مسلم براى خروج و قيام يارانش تعيين كرد فرارسيد همگان در يك روز از تمام نقاط خراسان بيرون آمدند و خود را پيش او رساندند .\r\nآنان براى سوگوارى بر ابراهيم كه مروان او را كشته بود جامه سياه پوشيده بودند و نخستين فرماندهانى كه پيش ابو مسلم رسيدند اسيد بن عبد الله و مقاتل بن حكيم و محقن بن غزوان و حريش وابسته قبيله خزاعه بودند كه همگان جامه سياه پوشيده بودند و فرياد برداشتند « محمد ، يا منصور » و منظورشان محمد بن على بن عبد الله بن عباس بود كه نخستين قيامكننده بود و داعيان خود را همه جا فرستاده بود .\r\nمردم از هرات و پوشنگ و مرو الرود و طالقان و مرو و نسا و ابيورد و طوس و نيشابور و سرخس و بلخ و چغانيان و طخارستان و ختلان و كش و نسف [ 444 
  ] به\r\n\r\n","description":"","footnote":"\r\n444 - اين شهرها همه در خراسان بزرگ آن روزگار بوده است ، و از منابع بسيار خوبى كه اطلاعات سودمندى در اختيار خواننده مىگذارد ترجمه تقويم البلدان ابو الفداء به قلم ، استاد عبد المحمد آيتى ، چاپ بنياد فرهنگ است . ( م )\r\n","page_name":" 402 ","page_number":402},
  {"content":"\r\nسوى ابو مسلم حركت كردند و همگان جامه سياه پوشيده و نيمى از چوبدستىهاى خود را هم سياه كرده و به چوبدستى خود « كافركوب » نام گذاشته بودند [ 445 
  ] آنان در حالى كه گروهى بر اسب و گروهى بر خر سوار بودند و گروهى پياده از هر سوى آمدند و در حالى كه خرهاى خود را پيش مىراندند خطاب بانها بانگ مىزدند » خر مروان » و اين كار را براى تحقير مروان مىكردند ، و شمار ايشان حدود صد هزار تن بود . [ 446 
  ] چون خبر قيام ابو مسلم به نصر بن سيار رسيد ، در كار خود فروماند و بر جان خود ترسيد و بيم آن داشت كه مبادا كرمانى همراه يمانىها و مردم ربيعه به ايشان ملحق شود كه در اين صورت تباهى او حتمى بود ، تصميم گرفت محبت بنى ربيعه را كه با كرمانى و مقيم مرو بودند جلب كند و اين اشعار را براى آنان نوشت .\r\n« به قبيله ربيعه و افراد آن كه در مرو هستند ابلاغ كن به خشم آيند پيش از آنكه خشم سودى نداشته باشد .\r\nدرد شما چيست كه ميان خود به جنگ پرداخته‌ايد ، گويى خردمندان از ميان شما ناپديد شده‌اند .\r\nو دشمن بىسر و پا و انبوه و بىدين فرومايه را كه بر شما سايه انداخته است رها كرده‌ايد .\r\nاين دشمنان عرب نيستند كه آنان را بشناسيم و اگر نسب خويش را بگويند از ايرانيان و الا گهر هم نيستند .\r\nمردمى كه متدين به دينى هستند كه آن را از پيامبر نشنيده‌ام و نه در كتابهاى آسمانى آمده است . اگر كسى از آيين ايشان از من بپرسد همانا دين و آيين ايشان كشتن عرب است » .\r\nافراد قبيله ربيعه به اين اشعار اعتنا نكردند .\r\nبه امام ابو العباس كه در كوفه پنهان بود خبر رسيده بود كه ابو مسلم اگر\r\n\r\n","description":"","footnote":"\r\n445 - در متن عربى به صورت جمع « كافركوبات » آمده است . ( م )\r\n446 - آيا همين موضوع سبب مشهور شدن مروان به مروان حمار نبوده است ؟ . ( م )\r\n","page_name":" 403 ","page_number":403},
  {"content":"\r\nبخواهد مىتواند هر دو لشكر كرمانى و نصر بن سيار را از ميان بردارد و ابو مسلم جنگ را تاخير مىكرد ، ابو العباس نامه اى نوشت و ابو مسلم را سرزنش كرد .\r\nابو مسلم دوست داشت يكى از آن دو مرد را به خود متمايل سازد تا شوكت ديگرى را در هم شكند ، به كرمانى پيام داد كه به او بپيوندد تا از نصر بن سيار براى او انتقام بگيرد ، كرمانى تصميم گرفت به ابو مسلم ملحق شود ، ابو مسلم با لشكرهاى خود به سوى مرو آمد و در شش فرسنگى مرو اردو زد .\r\nكرمانى شبانه با تنى چند از قوم خويش پيش ابو مسلم آمد و از او براى همه ياران خود امان گرفت و ابو مسلم همه را امان داد و كرمانى را گرامى داشت و كرمانى با او ماند و اين كار بر نصر گران آمد و يقين به نابودى خود كرد .\r\nنصر براى كرمانى نامه نوشت و از او خواست پيش او برگردد ، و هر دو از فرماندهى كنار روند و فرماندهى را به مردى از ربيعه واگذارند كه هر دو در مورد او موافقت كنند ، و اين كارى بود كه قبلا كرمانى پيشنهاد كرده و از نصر خواسته بود .\r\nكرمانى اين پيشنهاد را پذيرفت و شبانه از اردوگاه ابو مسلم بيرون آمد و به لشكرگاه خود برگشت و با نصر آمد و شد مىكرد و نصر از غفلت او استفاده و دسيسه كرد و مردى را گماشت كه كرمانى را كشت .\r\nبرخى هم گفته‌اند نصر يكى از سرداران خود را همراه سيصد سوار مامور كرد تا شبى در راه كرمانى كمين كردند و هنگامى كه كرمانى از اردوگاه نصر برمىگشت همين كه در آن محل رسيد آنان او را غافلگير كردند و كشتند .\r\nچون اين خبر به ابو مسلم رسيد گفت خدايش نيامرزد اگر با ما پايدارى مىكرد همراه او قيام مىكرديم و او را بر دشمنش يارى مىداديم . نصر درباره پيروزى خود بر كرمانى چنين سروده است .\r\n« بجان خودم سوگند ربيعه هنگامى كه از آرزوهاى خود نااميد شدند از روى مكر با دشمن من همدستى كردند .\r\nآنان بر من بداشتن نيزه استوارى كه شكستن چوب آن براى دشمن دشوار بود عيب گرفتند . و حال آنكه من براى قبيله ربيعه حصار و پناهگاه و سپر بودم و مردان كامل و كودكان ايشان به من پناه مىآوردند .\r\n","description":"","footnote":"","page_name":" 404 ","page_number":404},
  {"content":"\r\nآهنگ بديها كردند و بهانه آوردند و آيا بديها را جز كسى كه قصد آن را دارد انجام مىدهد ؟\r\nناچار با زور كرمانى را در كام مرگ فروبردم ، آرى مرگهاى مردم چنين است كه دور آن نزديك مىشود » .\r\nگويند چون كرمانى كشته شد ، پسرش على از خندق خود عبور كرد و به ابو مسلم پيوست و از او خواست انتقام خون پدرش را براى او بگيرد .\r\nابو مسلم به قحطبة بن شبيب دستور داد آماده شود و حركت كند و كنار خندق نصر فرود آيد و با او جنگ كند يا او را وادار به تسليم نمايد .\r\nقحطبه حركت كرد و نخست به شهر مرو در آمد و بر آن چيره شد ، آنگاه به نصر اعلان جنگ داد ، نصر براى ابو مسلم نامه نوشت و پيشنهاد كرد كه زير دست او همراهى خواهد كرد مشروط بر اينكه ابو مسلم به او امان دهد ، ابو مسلم پيشنهاد او را پذيرفت و به قحطبه دستور داد دست از او بردارد .\r\nنصر در پى فرصت بود و از غفلت قحطبه استفاده كرد و شبانه خود و فرزندان و خدمتكارانش بدون آنكه يارانش متوجه شوند از اردوگاه حركت كرد و سوى عراق رفت .\r\nنصر از راه گرگان رفت و چند روزى در آن شهر بود كه همانجا بيمار شد و از گرگان به ساوه [ 447 
  ] رفت چند روزى آنجا بود و همانجا درگذشت .\r\nتمام ياران او و ياران كرمانى از ابو مسلم امان خواستند فقط گروهى از ايشان كه كار ابو مسلم را خوش نداشتند از شهر مرو گريختند و خود را به طوس رساندند و آنجا ماندند . به اين گونه ابو مسلم بر خراسان چيره شد و كارگزاران خود را بر آن گماشت .\r\nنخستين كس كه پرچم فرماندهى براى او بسته شد زنباغ بن نعمان بود كه به فرماندارى سمرقند گماشته شد ، خالد بن ابراهيم را بر طخارستان و محمد بن اشعث را بر دو طبس گماشت [ 448 
  ] و سپس ديگر ياران خود را به شهرستانهاى ديگر\r\n\r\n","description":"","footnote":"\r\n447 - ساوه : در دوازده فرسنگى قم و ميان رى و همدان است ، ر . ك ، ترجمه تقويم البلدان ص 485 ، ضمنا سال مرگ نصر بن سيار 131 هجرى است . ( م )\r\n448 - طبسين : به صورت تثنيه ، در بيابان ميان نيشابور و اصفهان و كرمان قرار دارد و شهر بر دو بخش است طبس مسينان و طبس گيلكى ، ر . كهمان ماخذ ، ص 521 . ( م )\r\n","page_name":" 405 ","page_number":405},
  {"content":"\r\nگسيل داشت .\r\nهمراه قحطبة بن شبيب ، ابو عون مقاتل بن حكيم عكى و خالد بن برمك و حارثة بن خزيمه و عبد الجبار بن نهيك و جهور بن مراد عجلى و فضل بن سليمان و عبد الله بن نعمان طائى را به فرماندهى نظاميان گماشت و در اختيار هر يك از ايشان گروهى از دليران و پهلوانان را گذاشت .\r\nابو مسلم به قحطبه دستور داد به طوس برود و با بازماندگان لشكرهاى كرمانى و نصر بن سيار جنگ كند و آنان را از طوس بيرون كند و سپس گام به گام تا عراق پيش برود .\r\nقحطبه حركت كرد و چون نزديك طوس رسيدند كسانى كه در آن جمع شده بودند گريختند و پراكنده شدند و قحطبه به گرگان رفت و آن شهر را گشود .\r\nسپس آهنگ رى و با فرماندار مروان كه در آن شهر بود جنگ كرد و او را شكست داد و از رى بسوى اصفهان حركت كرد و چون به شهر نزديك شد عامر بن ضبارة كه از سوى يزيد بن عمر فرماندار اصفهان بود گريخت و قحطبه وارد شهر و بر آن چيره شد .\r\nسپس سوى نهاوند حركت كرد ، مالك بن ادهم باهلى كه فرماندار نهاوند بود چند روزى در شهر متحصن شد و سپس از قحطبه زينهار خواست كه موافقت كرد و او پيش قحطبه رفت ، از آنجا به حلوان رفت و همانجا اردو زد و توقف كرد .\r\nقحطبه براى ابو مسلم نامه نوشت و ضمن گزارش كار خود به او خبر داد كه مروان بن محمد از شام حركت كرده و خود را به « زابين » [ 449 
  ] رسانده و با سى هزار سپاه مقيم آنجاست و يزيد بن عمر بن هبيره هم در واسط آماده است . نامه ابو مسلم به او رسيد كه دستور داده بود ابو عون عكى را همراه سى هزار سوار دلير براى جنگ با مروان بن محمد به زابين بفرستد و خودش با بقيه لشكر به واسط برود و با يزيد بن عمر جنگ كند و مانع از آن شود كه بتواند نيروى امدادى براى مروان اعزام دارد و قحطبه چنان كرد .\r\nچون به مروان خبر رسيد كه ابو عون با لشكر از حلوان بيرون آمده است به\r\n\r\n","description":"","footnote":"\r\n449 - زابين : به صورت تثنيه نام دو رود بزرگ است ، سرچشمه هر دو نزديك كوههاى آذربايجان است : ر . ك ، ترجمه تقويم البلدان ص 305 . ( م )\r\n","page_name":" 406 ","page_number":406},
  {"content":"\r\nمقابله او رفت و در شهر زور [ 450 
  ] روياروى شدند و جنگ كردند شامىها چنان گريختند كه تا شهر حران عقبنشينى كردند .\r\nهيثم [ 1 
  ] / 451 مىگويد ، اسماعيل بن عبد الله قسرى برادر خالد بن عبد الله براى من نقل كرد كه چون مروان به حران رسيد مرا كه از خواص او بودم احضار كرد و گفت اى ابو هاشم ، و پيش از آن مرا با كنيه صدا نمىكرد ، گفتم گوش به فرمانم ، گفت مىبينى كار به كجا رسيده است و راى تو مورد اعتماد است عقيده ات چيست ؟ گفتم امير مؤمنان بر چه كارى تصميم گرفته است ؟ گفت تصميم گرفته‌ام با افراد خانواده و فرزندان و خواص خود و هر يك از يارانم كه از من پيروى كنند حركت كنم و از مرز بگذرم و از پادشاه روم براى خود امان بگيرم و همانجا بمانم تا خويشاوندان و سپاهيان من برسند و كارم رو به راه شود و براى جنگ با دشمن خود نيرومند شوم .\r\nاسماعيل مىگويد با آنكه به خدا سوگند من هم همان عقيده را داشتم ولى بدرفتارى و دشمنى او را با قوم خود و ستيزه او را با ايشان به ياد آوردم و عقيده اش را تغيير دادم و به او گفتم اى امير مؤمنان مبادا كه مشركان را بر خود و خانواده ات چيره سازى كه روميان بىوفايند .\r\nگفت عقيده تو چيست ؟ گفتم معتقدم از رودخانه فرات بگذرى و از يك يك شهرهاى شام عبور كنى كه در هر شهر گروهى بركشيدگان و خيرخواهان تو هستند و همه آنان را پيش خود جمع كن و خود را به سرزمين مصر برسان كه از همه جا ثروتمندتر و داراى نيروهاى پياده و سواره بسيار است ، شام را روبروى خود و افريقيه را [ 2 
  ] / 451 پشت سرت قرار بده اگر آنچه دوست داشتى پيش آمد به شام برگرد و اگر گونه ديگرى شد گريزگاه تو به افريقيه گسترده است كه آن سرزمينى وسيع و خالى و دور افتاده است .\r\n\r\n","description":"","footnote":"\r\n450 - شهر زور : ميان موصل و همدان و در بيست و دو فرسنگى حلوان قرار دارد ، ر . ك ، همان كتاب ص 477 . ( م )\r\n1 / 451 - هيثم بن عدى ، از مورخان قرن دوم و سوم هجرى درگذشته 207 هجرت ، ر . ك ، ابن نديم ( نديم ) ، الفهرست ص 112 چاپ رضا تجدد تهران 1350 خورشيد . ( م )\r\n2 / 451 - از نظر جغرافىنويسان قرنهاى اول هجرى ، معمولا افريقيه به مناطق شمالى مصر و ليبى امروز اطلاق مىشده است . ( م )\r\n","page_name":" 407 ","page_number":407},
  {"content":"\r\nگفت راست گفتى بجان خودم سوگند كه اين راى درست است . و از حران حركت كرد و از فرات گذشت و در تمام دهكده ها و شهرهاى شام از مردم استمداد كرد و آنان را براى قيام فراخواند ولى مردم از جنگ بيمناك بودند و از يارى مروان كنار مىگرفتند و فقط گروهى بسيار اندك با او همراهى كردند .\r\nابو عون از پى مروان خود را به شام رساند و آهنگ دمشق كرد و گروه بسيارى از مردم دمشق را كشت كه ميان آنان هشتاد تن از فرزندزادگان مروان بن حكم بودند :\r\n\r\nپايان حكومت بنى أميه\r\nمروان از شام به مصر رهسپار شد . ابو عون هم از شام گذشت و خود را به مصر رساند ، مروان با سپاهيانى كه به او وفادار مانده و حدود بيست هزار تن بودند آماده شد و به مقابله ابو عون آمد و چون روياروى شدند و جنگ در گرفت ياران مروان پايدارى نكردند گروهى از ايشان كشته و ديگران بهزيمت شدند و به اطراف پراكنده شدند ، و مروان به سوى افريقيه گريخت و سواران به تعقيب او پرداختند ولى تاريكى شب مانع آن شد كه به مروان برسند و او در كشتى نشست و از نيل عبور كرد و به كرانه غربى آن رفت ، مروان كه از علم نجوم اطلاع داشت به غلام خود گفت ، اگر امشب را سالم بمانم سواران خراسان را چنان عقب خواهم راند كه به خراسان برسند .\r\nمروان همانجا فرود آمد و مركوب خود را به غلامش سپرد زره خود را از تن در آورد زير سر نهاد و از شدت خستگى خوابيد ، مروان راهنمايى نداشت كه راه را به او نشان دهد و بيم داشت در بيابانها گم شود . يكى از همراهان ابو عون بنام عامر بن اسماعيل همچنان به تعقيب مروان پرداخت و به جايى رسيد كه مروان از نيل عبور كرده بود ، زورقى خواست و در آن نشست و از رود نيل گذشت و به جايى رسيد كه مروان خوابيده و به خواب سنگين فرورفته بود با شمشير او را زد و كشت . [ 452 
  ]\r\n\r\n","description":"","footnote":"\r\n452 - طبرى و ابن عبد ربه نوشته‌اند مروان در بوصير مصر در جنگ كشته شد ، ر . ك ، عقد الفريد ، ج 4 ص 470 چاپ مصر و ترجمه تاريخ طبرى به قلم آقاى پاينده ص 4643 . ( م )\r\n","page_name":" 408 ","page_number":408},
  {"content":"\r\nگويند چون به محمد بن خالد بن عبد الله قسرى كه در كوفه مخفى بود خبر رسيد قحطبة بن شبيب به حلوان رسيده است و سپاههاى خراسان با اويند ، تنى چند از بزرگان قوم خود را جمع كرد و بيرون آمد و شروع به دعوت براى ابو العباس سفاح كرد ، زياد بن صالح فرماندار يزيد بن عمر بر كوفه به تعقيب او برآمد ، اما قوم محمد بپاخاستند و از او دفاع كردند .\r\nچون اين خبر به يزيد بن عمر رسيد گروهى را براى يارى زياد بن صالح فرستاد ، تمام يمانىها و ربيعه هم به يارى محمد برخاستند و زياد بن صالح ناچار گريخت و در واسط به يزيد بن عمر پيوست .\r\nمحمد بن خالد براى قحطبه كه در حلوان بود نامه نوشت و از او تقاضا كرد او را به حكومت كوفه بگمارد و فرمان حكومتش را بفرستد و قحطبه چنان كرد .\r\nمحمد روز عاشوراى محرم سال يكصد و سى و دو با گروهى بسيار از يمانىها به مسجد بزرگ كوفه آمد و همگان جامه سياه پوشيده بودند . [ 453 
  ] محمد بن خالد درباره كشتن وليد بن يزيد بن عبد الملك اين ابيات را سروده است .\r\n« ما آن تبهكار متكبر را كشتيم كه حق را تباه كرد و گمراهى را پيروى نمود او براى خالد گفته بود كه اگر بنى قحطان مردمى بودند از او حمايت مىكردند ، چگونه ديد بامدادى را كه دسته هاى سواران همچون كوه او را محاصره كردند . همانا از من به زادگان مروان بگوييد پادشاهى تباه شد و از ميان رفت » .\r\nيزيد بن عمر به كوفه آمد تا با محمد بن خالد جنگ كند ، محمد پيش ابو سلمه رفت و به او خبر داد كه يزيد براى جنگ بسوى او حركت كرده است و بيم دارد كه با بسيارى لشكر او كارى نتواند انجام دهد .\r\nابو سلمه به او گفت ، تو شروع به دعوت براى امام ابو العباس كردى و او اين خدمت ترا فراموش نمىكند و اكنون اين كار را با كشته شدن خود و همراهانت تباه مكن ، كوفه را بگذار كه در هر حال در دست تو خواهد بود و اكنون با همراهان خود به قحطبه ملحق شو .\r\nمحمد گفت ، از كوفه بيرون نخواهم رفت مگر آنكه با يزيد بن عمر جنگ كنم و با\r\n\r\n","description":"","footnote":"\r\n453 - خروج آنان در روز عاشورا قابل توجه و نشاندهنده اهميت آن روز مقدس است ، سلام و رحمت فراوان الهى بر حضرت سيد الشهداء روحى لتراب مقدمه الفداء باد . ( م )\r\n","page_name":" 409 ","page_number":409},
  {"content":"\r\nياران خود كه از ربيعه و يمنىها بودند آماده شد و از كوفه بيرون آمد و به مقابله يزيد شتافت و روياروى شدند .\r\nمحمد بن خالد افرادى از قوم خود را كه با يزيد بن عمر بودند مورد خطاب قرار داد و گفت « مرگ بر شما ، آيا كشته شدن پدرم خالد و ستم بنى اميه و قطع مقررى خود را از سوى ايشان از ياد برده‌ايد ؟ اى عموزادگان ، خداوند پادشاهى بنى اميه را نابود ساخت و آن را از ايشان به ديگران برگرداند ، اكنون به پسر عموى خود بپيونديد ، اين قحطبه با لشكرهاى خراسان در حلوان است و مروان كشته شده است چرا خود را به كشتن مىدهيد ، امير قحطبه مرا به كوفه حكومت داده و اين فرمان من است ، بايد از شما اثرى در اين حكومت باشد » آنان همين كه اين سخنان را شنيدند همگان پيش او رفتند و فقط افراد قبيله هاى قيس و تميم با يزيد بن عمر باقى ماندند و چون كار را اين گونه ديد با همراهان خود گريخت و خود را به واسط رساند و شروع به فرستادن خوار و بار بان شهر كرد و آماده براى تحصن شد .\r\nمحمد بن خالد به كوفه برگشت و براى مردم خطبه خواند و آنان را براى بيعت با ابو العباس سفاح فراخواند و از آنان بيعت گرفت .\r\nقحطبه هم از حلوان خود را به عراق رساند و در دمم [ 454 
  ] كه در فاصله ميان انبار و بغداد قرار دارد اردو زد و در آن هنگام هنوز بغداد ساخته نشده بود و آن دهكده اى بود كه هر ماه يك بار در آن بازارى برپا مىشد . على بن سليمان ازدى محمد بن خالد و پيشگامى او را در دعوت براى بنى هاشم در ابياتى چنين ياد كرده است .\r\n« اى ساربانان و آوازه خوانان براى شتران در اين راه با شتران نيرومند و تندرو آماده شويد تا از كرانه هاى بيابان پيش گرامىتر مردم كريم برسند .\r\nمحمد كه بپاخاست و آشكارا در كوفه شورش كرد ، همراه گروهى كه در جستجوى كارى دشوار برآمدند و سر انجام در حالى كه عمامه بر سر بسته بود از منبر مسجد كوفه بالا رفت ، او به كارى گرامى و بزرگ دست يافت در آن هنگام كه\r\n\r\n","description":"","footnote":"\r\n454 - دمم : - دمما : دهكده اى بزرگ بر ساحل فرات و كنار فلوجه ، نزديك بغداد و نسبت بان دممى است ، ر . ك ، ياقوت معجم البلدان ج 4 ص 83 چاپ مصر . ( م )\r\n","page_name":" 410 ","page_number":410},
  {"content":"\r\nمردم از آن غافل و در خواب بودند » .\r\nقحطبه به هنگام حركت به عراق يوسف بن عقيل طائى را به جانشينى خود در سرزمين جبال گماشت .\r\nيزيد بن عمر ( ابن هبيره ) هم با حدود سى هزار تن بسوى قحطبه حركت كرد و بر كرانه باخترى فرات رسيد ، قحطبه هم بر كرانه خاورى رسيد سه روز توقف كرد و سپس به لشكريان خود بانگ زد كه با اسبان خود از فرات بگذريد و در حالى كه خود پيشاپيش آنان حركت مىكرد همگى باب زدند .\r\nچون آنان از فرات عبور كردند ابن هبيره با ايشان به جنگ پرداخت و نتوانست در برابرشان پايدارى كند و گريخت و خود را به واسط رساند و در آن شهر متحصن شد .\r\nقحطبة بن شبيب هم گم شد و هيچكس ندانست چه بر سر او آمد ، برخى از مردم چنين تصور مىكنند كه با اسب خود غرق شده است ، پسرش حسن بن قحطبه فرماندهى را بر عهده گرفت . [ 455 
  ] پس از اينكه ابن هبيره در واسط متحصن شد ، حسن بن قحطبه يكى از سرداران خود را با بيست هزار مرد بر او گماشت و خود به كوفه حركت كرد كه آن را محمد بن خالد تصرف كرده بود و امام ابو العباس هم در آن شهر بود :\r\n\r\n[ خلافت بنى عباس 
  ]\r\n\r\nبيعت با ابو العباس سفاح\r\nحسن بن قحطبه ، ابو العباس را از پناهگاهش بيرون و به مسجد بزرگ كوفه آورد و مردم جمع شدند ، ابو العباس به منبر رفت حمد و ثناى الهى و درود و ستايش بر پيامبر ( ص ) را گفت و سپس بىپروايى بنى اميه را در ارتكاب كارهاى حرام و ويران كردن ايشان كعبه و نصب كردن منجنيقها و كردارهاى ناپسندى را كه بدعت كرده بودند گوشزد كرد و از منبر فرود آمد .\r\nمردم براى او فراوان دعا كردند و او به دار الاماره رفت و آنجا مستقر شد .\r\nابو العباس به حسن بن قحطبه دستور داد به واسط برگردد و يزيد بن عمر بن هبيره را محاصره كند ، حسن رفت و ماهها او را در حصار گرفت .\r\n\r\n","description":"","footnote":"\r\n455 - براى اطلاع بيشتر از اقوال ديگر ، ر . ك ، ابن خلدون ، تاريخ ج 3 ص 127 چاپ بيروت 1971 ميلادى . ( م )\r\n","page_name":" 411 ","page_number":411},
  {"content":"\r\nهيثم بن عدى گويد ، مردم در رجب سال يكصد و سى و دوم با ابو العباس به خلافت و با ابو جعفر منصور به ولايت عهدى بيعت كردند .\r\nچون حكومت ابو العباس استوار شد همه امور بيرون از خانه خود را در اختيار ابو سلمه خلال گذاشت و او را وزير خود قرار داد و در همه كارها بر او اعتماد كرد و او را وزير آل محمد مىگفتند ، ابو سلمه بدون مشورت تمام كارها را انجام مىداد .\r\nچون اين خبر به ابو مسلم كه در خراسان بود رسيد ، يكى از سرداران خود بنام مروان ضبى را فراخواند و به او گفت به كوفه برو ابو سلمه را از منزل امام ابو العباس بيرون بياور و گردنش را بزن و هماندم بازگرد ، و ضبى همانگونه رفتار كرد .\r\nشاعرى در مرثيه ابو سلمه مىگويد .\r\n« همانا وزير يعنى وزير آل محمد نابود شد و هر كس با تو دشمنى كند وزير است » [ 456 
  ] آنگاه امام ابو العباس چنان مصلحت ديد كه برادرش ابو جعفر منصور را به واسط بفرستد تا جنگ با ابن هبيره را سرپرستى كند . ابو العباس براى حسن بن قحطبه نوشت كه لشكر همچنان در اختيار و لشكر اوست ولى دوست دارد برادرش ابو جعفر سرپرستى آن را بر عهده بگيرد .\r\nو چون منصور به واسط رسيد حسن بن قحطبه سراپرده هاى خود را براى او خالى كرد و منصور با زنان و همراهان خود در آنها فرود آمد .\r\nآنگاه منصور براى سرداران ابن هبيره و اشراف عرب كه همراه او بودند نامه نوشت و استمالت كرد و بانان وعده و نويد داد و نابود شدن دولت بنى اميه را گوشزدشان كرد و بيشتر آنان دعوتش را پذيرفتند .\r\nنخستين كس كه دعوت او را پذيرفت و به منصور مايل شد زياد بن صالح حارثى فرماندار ابن هبيره بر كوفه بود او نزديكترين اشخاص به ابن هبيره بود كه پاسدارى شبانه شهر و كليد دروازه ها را داشت .\r\nهيثم مىگويد ، پدرم برايم نقل كرد كه زياد بن صالح وصى پدرم بود و\r\n\r\n","description":"","footnote":"\r\n456 - شايد كلمه « وزير » در مصراع دوم به معنى تبهكار و گناهكار مناسبتر با مقام باشد . ( م )\r\n","page_name":" 412 ","page_number":412},
  {"content":"\r\nمن به او پدر و عمو مىگفتم و چون تصميم گرفت به منصور ملحق شود شامگاه فرستاده اش پيش من آمد و پيام آورد نزد او بروم ، رفتم با من خلوت كرد و گفت اى برادرزاده تو كسى نيستى كه چيزى را از تو پوشيده دارم ، نامه اى از ابو جعفر منصور براى من رسيده و دعوت كرده است به او ملحق شوم و مقام و مرتبه بلندى به من خواهد داد و در نامه خود نوشته است كه حقوق دايىگرى را براى من رعايت خواهد كرد ، و مادر ابو العباس از قبيله حارث بود .\r\nپدرم گويد ، به او گفتم عمو جان ابن هبيره را بر تو حق نعمتهاى پسنديده بسيار است و براى تو مكر و فريب را خوش نمىدارم .\r\nگفت اى برادرزاده من كه از سپاسگزارترين مردم نسبت باويم ولى صلاح نمىدانم در دولتى كه نيرويش تمام و پايه هايش سست شده است باقى بمانم و من براى ابن هبيره در دستگاه منصور سودمندترم تا آنكه اين جا باشم و آرزومندم كه خداوند كار او را بدست من اصلاح كند همين جا بمان تا هنگام رفتن كليدها را به تو بسپرم .\r\nگويد همانجا ماندم و چون يك سوم شب گذشت به غلامانش دستور داد بارهاى او را بستند و اسبهايش را زين كردند ، سوار شد و از خانه اش بيرون آمد و من پياده همراهش حركت كردم چون به دروازه واسط كه كنار دجله بود رسيد كليدها همراه او بود به نگهبانان دستور داد درها را گشودند و گفت مىخواهم براى سركشى و اطلاع از كارهايى بروم و پس از ساعتى برمىگردم .\r\nآنگاه بيرون رفت و به من دستور داد دروازه را ببندم و كليدها را بردارم او قبلا به من گفته بود چون صبح شد كليدها را ببر و بدست ابن هبيره بسپار و به او بگو بودن من اين جا بهتر از حضور من آنجاست .\r\nزياد بن صالح با من بدرود كرد و رفت و من هم به خانه خود برگشتم .\r\nچون صبح شد ، كنار در كاخ آمدم و اجازه خواستم پيش ابن هبيره بروم .\r\nحاجب گفت او هنوز در مصلاى خود نشسته است و از جاى خود برنخاسته است ، گفتم به او بگو كه براى كار مهمى آمده‌ام ، ابن هبيره اجازه داد پيش او رفتم كه هنوز در محراب خود نشسته بود و عبايى سياه و نشاندار بر تن داشت ، بر او به امارت سلام دادم ، پاسخ داد و گفت كار مهمى است ؟ موضوع\r\n","description":"","footnote":"","page_name":" 413 ","page_number":413},
  {"content":"\r\nزياد بن صالح را به او گفتم چشمانش پر از اشك شد و گفت پس از زياد ديگر امروز به چه كسى مىتوان اعتماد كرد با آن همه نيكى من به او و فرماندار كردن او بر كوفه ؟\r\nگفتم اى امير چه بسا كه خداوند در كار مكروه خير قرار داده باشد و اميدوارم خداوند او را آنجا براى تو سودمند قرار دهد .\r\nابن هبيره لا حول و لا قوة الا بالله بر زبان آورد و گفت اى غلام ، طارق بن قدامه قسرى را پيش من حاضر كن ، من همانجا نشسته بودم كه طارق آمد ابن هبيره كليدها را به او داد و گفت من ترا از ميان همه يارانت كه خواص من هستيد براى نگهبانى اين شهر برگزيدم ، چنان باش كه سزاوار و شايسته اعتماد من باشى .\r\nو چون مدت محاصره ابن هبيره طولانى شد كسى پيش منصور فرستاد و از او امان خواست ، منصور گفت ترا امان مىدهم به شرط آنكه هر فرمانى ابو العباس در مورد تو بدهد همان را رفتار كنم .\r\nابن هبيره با ياران خود و خيرخواهان مشورت كرد كه گفتند بپذيرد ، عمر بن يزيد ( ابن هبيره ) به ابو جعفر منصور خبر داد كه بان حكم خشنود است و منصور هم به خط خويش نوشت و سرداران سپاه را گواه گرفت .\r\nابن هبيره همراه تنى چند از نزديكان خويش پيش منصور آمد و بر او وارد شد ، منصور در سراپرده خود بود و دوره خيمه گاه او ده هزار مرد خراسانى زره پوشيده و مسلح ايستاده بودند ، ابو جعفر دستور داد بالشى براى ابن هبيره نهادند او اندكى نشست و برخاست ، اسبش را خواستند سوار شد و به خانه خود برگشت و دروازه هاى شهر گشوده شد و مردم به رفت و آمد با يك ديگر پرداختند .\r\nگويند آنچه از گنجينه ها و اموال و اسلحه در واسط بود شمرده شد همچنين باقى مانده خواربار و علوفه اى كه ابن هبيره اندوخته بود سنجيده شد ، سه ميليون درهم و مقدار بسيارى سلاح و آذوقه سى هزار مرد و علوفه بيست هزار مركوب به ميزان مصرف ساليانه آنان فراهم بود .\r\nابو جعفر منصور براى ابو العباس نوشت كه ابن هبيره تسليم فرمان او شده است و راى و تصميم خود را درباره او بنويسد .\r\nابو العباس نوشت تصميم من براى ابن هبيره جز شمشير نيست ، چون اين\r\n","description":"","footnote":"","page_name":" 414 ","page_number":414},
  {"content":"\r\nنامه به منصور رسيد آن را از همگان پوشيده داشت و به حاجب خود گفت به ابن هبيره بگو هر گاه به درگاه ما مىآيد فقط همراه يك غلام باشد و اين گروههاى انبوه را با خود نياورد .\r\nفرداى آن روز ابن هبيره با گروه بسيارى به درگاه منصور آمد ، سلام حاجب به او گفت اى ابو خالد گويا تو براى مباهات و فخرفروشى به حضور ولىعهد مىآيى نه براى عرض سلام .\r\nابن هبيره گفت اگر شما اين كار را ناخوش داريد من فقط با يك غلام پيش شما خواهم آمد . گفت چه خوب است كه فقط با يك غلام بيايى و من اين سخن را براى تحقير تو نمىگويم ولى خراسانيان بر كثرت همراهان تو اعتراض مىكنند .\r\nپس از آن ابن هبيره فقط همراه يك غلام مىآمد و بر منصور وارد مىشد سلام مىداد و برمىگشت .\r\nاندكى پس از آن منصور به حسن بن قحطبه گفت ، ابو بكر عقيلى و حوثرة بن سهل و محمد بن بناته ، و عبد الله بن بشر و طارق بن قدامه و سويد بن حارث مزنى را احضار كن و گردنشان را بزن و انگشترهاى ( مهرهاى ) ايشان را پيش من بياور و آنان همگى سرداران ابن هبيره بودند ، و گفت گروهى از پاسبانان را هم بفرست ابن هبيره را زير نظر بگيرند تا فرمان امام ابو العباس را درباره او اجرا كنم .\r\nگويد ، هيچيك از آن سرداران به هنگام قتل سخنى بر زبان نياوردند و بيتابى نكردند و تسليم حكم شدند .\r\nروز دوم منصور ، خازم بن خزيمه و ابراهيم بن عقيل را احضار كرد و بان دو گفت همراه ده تن از پاسبانان به خانه ابن هبيره برويد و او را بكشيد .\r\nآنان هنگام طلوع خورشيد به خانه ابن هبيره آمدند ، او در مسجد كاخ خود نشسته و به محراب تكيه داده و رويش بسوى حياط قصر بود .\r\nهمين كه آنان را ديد به حاجب خود گفت اى ابو عثمان به خدا سوگند در چهره ايشان نشانه شر و بدى مىبينم ، ابو عثمان بسوى آنان رفت و گفت چه مىخواهيد ؟\r\n","description":"","footnote":"","page_name":" 415 ","page_number":415},
  {"content":"\r\nابراهيم بن عقيل با شمشير به او حمله كرد و او را كشت ، ابراهيم پسر ابن هبيره براى مقابله با آنان جلو آمد كه كشته شد ، پسر ديگرش داود هم جلو آمد كه كشته شد و سپس دبير او عمرو بپاخاست كه او را هم كشتند . آنگاه بسوى ابن هبيره آمدند و چون نزديك شدند او روى خود را سوى قبله برگرداند و سر به سجده نهاد و آنان با شمشيرهاى خود چندان او را زدند كه بر جاى سرد شد . سپس پيش منصور آمدند و آن خبر را به او دادند ، منصور دستور داد منادى او ندا دهد كه اى مردم شما همگان بجز حكم بن عبد الملك بن بشر و محمد بن ذر و خالد بن سلمه مخزومى در امان هستيد .\r\nهيثم از قول پدرش نقل مىكرد كه محمد بن ذر مىگفته است زمين با همه فراخى بر من تنگ شد و شبانه پاى پياده از شهر واسط بيرون آمدم و آية الكرسى مىخواندم و هيچيك از مردم متعرض من نشد و من گريختم و همواره ترسان بودم تا آنكه زياد بن عبد الله از امام ابو العباس براى من درخواست امان كرد و او به من امان داد .\r\nحكم بن عبد الملك به كسكر گريخت و همانجا پنهان شد ، و چون كار بر خالد بن سلمه دشوار شد ، شبانه بر در كاخ منصور آمد و از او امان خواست كه به او امان داد .\r\nسپس از سوى منصور ندا داده شد كه اى مردم همگان در امانيد ، اى مردم شام به شام خود برويد و اى مردم حجاز به حجاز خود برويد و مردم آرام و امان و اطمينان يافتند .\r\nمنصور ، هيثم بن زياد خزاعى را همراه پنج هزار تن از خراسانيان به واسط گماشت و با ديگر مردم پيش امام ابو العباس كه در حيره بود بازگشت . [ 457 
  ] امام ابو العباس از حيره همراه لشكرهاى خود حركت كرد و چون به ناحيه انبار رسيد آب و هواى آن را پسنديد و همانجا براى خود و لشكريانش شهرى بزرگ بالاى شهر انبار ساخت و قطعات زمين به ياران خراسانى خود داد و وسط آن شهر براى خود كاخى برافراشته و استوار ساخت و در آن ساكن شد و تمام طول\r\n\r\n","description":"","footnote":"\r\n457 - حيره : شهرى از دوره جاهلى در يك فرسنگى كوفه و داراى رودخانه هاى بسيار است و همان محلى است كه آن را نجف هم مىگويند ، گفته‌اند خورنق هم همانجا بوده است ، ر . ك ، ترجمه تقويم البلدان ص 339 . ( م )\r\n","page_name":" 416 ","page_number":416},
  {"content":"\r\nحكومت خود را همانجا ساكن بود و آن شهر تا امروز به شهر ابو العباس معروف است .\r\nآنگاه ابو العباس برادرش ابو جعفر منصور را به خراسان گسيل داشت تا با ابو مسلم ملاقات و در برخى كارها با او تبادل نظر و مشورت كند ، سى تن از سرداران بزرگ را همراه او كرد كه از جمله ايشان حجاج بن ارطاة فقيه و اسحاق بن فضل هاشمى بودند .\r\nچون ابو جعفر منصور پيش ابو مسلم رسيد ابو مسلم چنان كه شايد و بايد در نيكى كردن و احترام او عمل نكرد و از آمدن او چندان اظهار شادمانى نكرد .\r\nمنصور پيش ابو العباس برگشت و به او گفت تا هنگامى كه ابو مسلم زنده باشد تو خليفه نيستى پيش از آنكه كار را بر تو تباه كند درباره كشتن او بينديش و چاره سازى كن ، او را چنان ديدم كه هيچكس را برتر از خود نمىداند و از پيمانشكنى و حيله گرى شخصى چون او نمىتوان در امان بود .\r\nابو العباس گفت اين كار چگونه ممكن است و حال آنكه مردم خراسان با او همراهند و دلهاى ايشان آكنده از محبت نسبت به او و فرمانبردارى از اوست و اطاعت او را بر هر چيز ديگر ترجيح مىدهند .\r\nمنصور گفت همين موضوع موجب آن است كه بر او اعتماد نكنى و از او در امان نباشى كارش را بساز ، ابو العباس گفت اى برادر از اين سخن درگذر و عقيده خود را در اين باره به هيچكس مگو .\r\nابو العباس سفاح روزى در خلوت به حجاج بن ارطاة گفت درباره ابو مسلم چه مىگويى ؟ [ 458 
  ] گفت اى امير مؤمنان خداوند متعال در كتاب خود مىفرمايد « اگر در آسمان و زمين خدايان بودى جز از خداى تعالى هم كار آسمان تباه گشتى هم كار زمين » [ 459 
  ] ابو العباس گفت بس كن دانستم چه مىخواهى .\r\n\r\n","description":"","footnote":"\r\n458 - حجاج بن ارطاة : نخعى از محدثان و قضات نيمه اول قرن دوم هجرى كه در سال 145 درگذشته است ، براى اطلاع بيشتر از اقوال بزرگان درباره او ، ر . ك ، ذهبى - ميزان الاعتدال ج 1 زير شماره 1726 چاپ على محمد بجاوى مصر 1963 ميلادى . ( م )\r\n459 - آيه بيست و يكم از سوره بيت و يكم انبياء : ترجمه از كشف الاسرار گرفته شده است . ( م )\r\n","page_name":" 417 ","page_number":417},
  {"content":"\r\nآنگاه ابو مسلم محمد بن اشعث بن عبد الرحمن را به اميرى فارس گماشت و او را فرستاد ، و ابو العباس مصلحت ديد كه عموى خود عيسى بن على را به امارت فارس بگمارد ، پرچم فرماندهى او را بستند و دستور داد به فارس حركت كند ، ولى هنگامى كه عيسى پيش محمد بن اشعث رسيد او از تسليم حكومت به او خوددارى كرد .\r\nعيسى به او گفت اى پسر اشعث مگر تو در اطاعت امام ابو العباس نيستى ؟ گفت چرا ولى ابو مسلم به من دستور داده است كار خود را به هيچكس تسليم نكنم . عيسى گفت ، ابو مسلم بنده امام است و امام راضى نخواهد بود كه دستورش اجرا نشود ، محمد بن اشعث گفت اين سخن را رها كن من اين كار را جز با نامه اى از ابو مسلم تسليم نخواهم كرد .\r\nعيسى پيش ابو العباس سفاح برگشت و موضوع را به او خبر داد ، ابو العباس خشم خود را فروبرد به عمويش دستور داد پيش خودش بماند و او همانجا ماند .\r\nابو مسلم مغلس بن سرى را به حكومت طخارستان فرستاد و چون او آنجا رسيد منصور [ 460 
  ] براى جنگ با او بيرون آمد و چون جنگ درگرفت مغلس پيروز شد و منصور با تنى چند از ياران خود گريخت و در ريگزارها افتادند و از تشنگى هلاك شدند .\r\nابو مسلم نامه اى به امام ابو العباس نوشت و اجازه خواست پيش او آيد و تا هنگام حج مقيم درگاه باشد و سپس حج گزارد و ابو العباس اجازه داد ، ابو مسلم حركت كرد و چون نزديك مقر امام رسيد ، ابو العباس دستور داد همه سرداران و بزرگان كه حضور داشتند به استقبال او رفتند و او را باحترام استقبال كردند و همه سرداران و بزرگان براى او از اسب پياده شدند .\r\nابو مسلم چون به شهر ابو العباس رسيد ، امام او را در قصر خود جاى داد و در بزرگداشت و نيكى نسبت به او كوتاهى نكرد و چون وقت حج فرارسيد ابو مسلم از او اجازه حج گزاردن خواست ، ابو العباس گفت اگر نه اين بو كه برادرم ابو جعفر منصور تصميم به حج گرفته است ترا امير الحاج قرار مىدادم اكنون هم هر\r\n\r\n","description":"","footnote":"\r\n460 - بديهى است كه با ابو جعفر منصور خليفه دوم عباسى نبايد اشتباه شود . ( م )\r\n","page_name":" 418 ","page_number":418},
  {"content":"\r\nدو با هم باشيد .\r\nابو مسلم گفت اين را بيشتر دوست مىدارم و هر دو با هم بيرون رفتند ، از هر منزل كه ابو جعفر منصور حركت مىكرد و مىرفت ابو مسلم در آن منزل فرود مىآمد تا آنكه به مكه رسيدند و حج گزاردند و برگشتند . [ 461 
  ]\r\n\r\nابو جعفر منصور :\r\nچون ابو جعفر منصور به « ذات عرق » [ 462 
  ] رسيد خبر مرگ امام ابو العباس را شنيد و همانجا توقف كرد تا ابو مسلم هم رسيد و خبر مرگ امام را به ابو مسلم داد ، اشك در چشمان ابو مسلم حلقه زد و گفت خداى امير مؤمنان را رحمت كناد و انا لله و انا اليه راجعون گفت .\r\nمنصور گفت چنين مصلحت مىبينم كه بارها و سپاهيانى را كه همراه تو هستند همين جا پيش من بگذارى و با من باشند و خودت همراه ده تن از اسبهاى پيك استفاده كنى و خود را به انبار برسانى و سرپرستى لشكر را عهده دار شوى و مردم را آرام كنى ، ابو مسلم گفت چنين خواهم كرد و با ده تن از خواص خود سوار شد و با شتاب بسيار خود را به عراق و شهر ابو العباس در انبار رساند و ديد كه عيسى بن على بن عبد الله بن عباس مردم را به حكومت خود دعوت كرده است و ابو جعفر منصور را از ولايت عهدى خلع كرده است ، مردم همين كه ابو مسلم را ديدند عيسى را رها كردند و به او پيوستند ، و چون ابو جعفر منصور رسيد عيسى از او پوزش خواست و به او گفت آن كار را براى نگهدارى لشكر و حفظ خزانه ها و بيت المال كرده است و منصور پذيرفت و از او بازجستى نكرد .\r\nپس از آن خبر پيمانشكنى مردم شام به اطلاع منصور رسيد و چنان بود كه ابو العباس عموى خود عبد الله بن على را بر حكومت شام گمارده بود و چون خبر مرگ ابو العباس به او رسيد مردم را به خود دعوت كرد و خراسانيان را استمالت كرد و همگان مايل به او شدند .\r\n\r\n","description":"","footnote":"\r\n461 - اين موضوع يكى از عوامل بروز كينه ميان منصور و ابو مسلم بوده است ، طبرى در اين باره مفصل سخن گفته است ، ر . ك ، ترجمه طبرى آقاى پاينده ص 4691 ج 11 . ( م )\r\n462 - ذات عرق : از منازل معروف ميان مكه و كوفه است . ( م )\r\n","page_name":" 419 ","page_number":419},
  {"content":"\r\nو چون اين خبر به منصور رسيد به ابو مسلم گفت اى مرد براى اين كار يا تو بايد به روى و كار شام را اصلاح كنى يا خودم . ابو مسلم گفت من خود مىروم و آماده شد و با دوازده هزار تن از دليران سپاه خراسان راه افتاد و چون به شام رسيد سپاهيان خراسانى كه در شام بودند همگان به او پيوستند و عبد الله بن على تنها ماند ، ابو مسلم او را بخشيد و از او بازخواستى نكرد . و مدت حكومت ابو العباس چهار سال و شش ماه بود . [ 463 
  ] چون ابو مسلم به شام رفت ، منصور ، يقطين بن موسى را از پى او فرستاد و گفت اگر غنايمى در شام بدست آمد تو عهده دار جمع و نگهدارى آن باش .\r\nو چون اين خبر به ابو مسلم رسيد بر او سخت گران آمد و گفت امير مؤمنان بر من اعتماد نكرد و مرا امين نشمرد و ديگرى را بر اين كار گماشت و سخت بيمناك شد .\r\nو چون خبر اصلاح امور شام به منصور رسيد ماندن در شهر ابو العباس را در انبار خوش نداشت و به اردوگاه خود در مداين برگشت و در شهرى كه نامش روميه بود و در يك فرسنگى مداين قرار داشت منزل كرد ، آن شهر را انوشروان براى اسيران رومى ساخته بود و اسيران رومى را در آن اسكان داده بود .\r\nابو مسلم از شام برگشت و از حاشيه فرات خود را به عراق و انبار رساند از آنجا به كرخ [ 464 
  ] بغداد كه در آن روزگار دهكده اى بود رفت و از دجله گذشت و راه خراسان را پيش گرفت و راه مداين را پشت سر گذاشت .\r\nاين خبر به منصور رسيد ، نامه اى براى ابو مسلم نوشت بايد در كارهايى كه نمىتوان در نامه نوشت با تو مشورت كنم ، هر جا كه اين نامه بدست تو رسيد سپاهت را همانجا بگذار و حضور من بيا ، ابو مسلم به نامه منصور اعتنا نكرد و آن را مهم ندانست .\r\nهمراه منصور مردى از فرزندزادگان جرير بن عبد الله بجلى بنام جرير بن يزيد بن عبد الله بود و داراى زيركى فراوان و كار آمد و چاره ساز بود .\r\n\r\n","description":"","footnote":"\r\n463 - بايد ابن جمله در پايان بيان حكومت ابو العباس مىآمد ، شايد اشتباه نويسندگان نسخه ها باشد كه اين جا نوشته‌اند . ( م )\r\n464 - كرخ : بازار بغداد كه بيرون از شهر بود و ياقوت در معجم توضيح كافى در اين باره داده است ، ر . ك ، ج 7 ص 223 چاپ مصر . ( م )\r\n","page_name":" 420 ","page_number":420},
  {"content":"\r\nمنصور به او گفت بر اسبهاى پيك سوار شو و خود را به ابو مسلم برسان و چاره سازى كن و او را پيش من برگردان كه خشمگين رفته است و از كارهاى تبهكارانه اش بر ضد خودم ايمن نيستم و به بهترين صورت او را برگردان .\r\nآن مرد راه افتاد و ميان راه به ابو مسلم كه با لشكريان خود در يكى از منازل اردو زده بود رسيد و وارد خيمه ابو مسلم شد و گفت اى امير خود را سخت به زحمت انداختى شبها بيدار ماندى و روزها رنج كشيدى تا پيشوايان خود از خاندان پيامبرت را يارى دادى و كار ايشان استوار و پادشاهى آنان پايدار شد و به آرزوى خود رسيدى ، اكنون چرا اين چنين برمىگردى ، مردم چه خواهند گفت ؟\r\nمگر نمىدانى كه اين كار دستاويز سرزنش كردن و دشنام دادن به تو در زندگى و پس از مرگ خواهد بود ؟ و همواره با ابو مسلم از اين سخنان گفت تا آنكه تصميم گرفت با او پيش منصور برگردد و سپاه خود را همانجا گذاشت ، و فقط با هزار تن از سواران گزيده و دلير خراسانى و بعضى سرداران خود بسوى منصور بازگشت ، ابو مسلم همواره مىگفت منجمان به من خبر داده‌اند كه كشته نخواهم شد مگر در روم .\r\n\r\nكشتن منصور ابو مسلم خراسانى را :\r\nچون ابو مسلم به روميه رسيد پيش منصور رفت ، منصور براى او برخاست و او را در آغوش كشيد و از بازگشت او اظهار شادى كرد و به او گفت نزديك بود به روى پيش از آنكه ترا ببينم و آنچه مىخواهم به تو بگويم اكنون برخيز و رخت سفر از تن درآر و فرود آى تا خستگى سفر از تن تو بيرون رود ، و ابو مسلم به قصرى كه براى او آماده كرده بودند رفت و يارانش هم اطراف آن قصر منزل كردند ، سه روز چنين گذشت كه ابو مسلم هر روز صبح با مركوب خود وارد قصر منصور مىشد و همچنان سواره تا كنار تالارى كه منصور در آن مىنشست ميرفت آنگاه پياده مىشد و مدتى پيش او مىنشست و در امور با يك ديگر مشورت مىكردند .\r\nروز چهارم منصور ، عثمان بن نهيك فرمانده پاسداران خود و شبث بن روح سالار شرطه و ابو فلان بن عبد الله فرمانده سواران را احضار كرد و دستور داد در حجره يى كنار تالار كمين كنند و گفت هر گاه سه بار دست برهم زدم بيرون آييد\r\n","description":"","footnote":"","page_name":" 421 ","page_number":421},
  {"content":"\r\nو ابو مسلم را قطعه قطعه كنيد .\r\nبه پرده دار هم دستور داد چون ابو مسلم وارد شد شمشيرش را بگيرد ، همين كه ابو مسلم آمد پرده دار شمشيرش را گرفت ، ابو مسلم خشمناك پيش منصور در آمد و گفت اى امير مؤمنان امروز با من كارى شد كه هرگز چنان نسبت به من نشده بود ، شمشير از دوشم برداشتند ، منصور گفت چه كسى شمشير را گرفت خدايش لعنت كناد ، بنشين باكى بر تو نيست .\r\nابو مسلم در حالى كه قباى سياه خز بر تن داشت نشست و منصور براى او بالشى گذاشت و در تالار غير از آن دو كسى نبود .\r\nابو جعفر گفت ، به چه منظورى پيش از ديدن من مىخواستى به خراسان به روى ؟ ابو مسلم گفت زيرا تو از پى من كسى را كه مورد اعتمادت بود براى جمع غنايم به شام فرستادى آيا به من در آن باره اعتماد نداشتى ؟\r\nمنصور با او به تندى و درشتى سخن گفت .\r\nابو مسلم گفت اى امير مؤمنان آيا رنج بسيار و قيام من و شب و روز زحمت كشيدن مرا فراموش كرده اى تا توانستم اين پادشاهى را براى شما رو به راه كنم .\r\nمنصور گفت اى پسر زن ناپاك به خدا سوگند اگر كنيزكى سياه بجاى تو قيام مىكرد مىتوانست همين كار را انجام بدهد كه خداوند دوست مىداشت و اراده فرمود دعوت ما خاندان پيامبر را آشكار فرمايد و حق ما را به ما برگرداند اگر اين كار به نيرو و چاره سازى تو بود نمىتوانستى فتيله اى را ببرى ، اى پسر زن بوناك مگر تو همان نيستى كه عمه‌ام آمنه دختر على بن عبد الله را خواستگارى كردى و در نامه خود مدعى شدى كه پسر سليط بن عبد الله بن عباس هستى ؟ به جايگاهى بلند و دشوار برآمدى . ابو مسلم گفت اى امير مؤمنان بسبب من خود را گرفتار خشم و اندوه مساز كه من كوچكتر از آنم كه سبب خشم و اندوه تو گردم .\r\nدر اين هنگام منصور سه بار دست بر هم زد و آنان كه در كمين بودند با شمشير بيرون آمدند و چون ابو مسلم آنان را ديد يقين به هلاك خود كرد و برخاست و پاى ابو جعفر منصور را بدست گرفت كه ببوسد ، منصور با لگد به سينه اش زد و بگوشه اى افتاد و شمشيرها فروگرفتندش ، ابو مسلم مىگفت اى\r\n","description":"","footnote":"","page_name":" 422 ","page_number":422},
  {"content":"\r\nكاش سلاحى در دست بود كه از جان خود دفاع مىكردم .\r\nو چندان او را زدند كه بر جاى سرد شد ، منصور دستور داد او را در گليمى پيچيدند و گوشه تالار نهادند . [ 465 
  ] ابو مسلم پيش از رفتن نزد منصور به عيسى بن على گفته بود همراه من پيش امير مؤمنان بيا ، كه مىخواهم درباره برخى از كارها او را سرزنش كنم ، عيسى به او گفت تو برو من از پى تو خواهم آمد .\r\nچون عيسى پيش منصور در آمد گفت اى امير مؤمنان ابو مسلم كجاست ؟\r\nمنصور گفت در اين گليم پيچيده است ، عيسى گفت او را كشتى ؟ انا لله بر زبان آورد و گفت با سپاهيان او چه كنيم كه آنان او را براى خود خدايى ساخته بودند .\r\nمنصور دستور داد هزار كيسه چرمى كه در هر يك سه هزار درهم نهاده بودند فراهم شد . ياران ابو مسلم احساس كردند و شمشيرها را كشيدند و بانگ برداشتند ، منصور فرمان داد كيسه اى چرمى را همراه سر ابو مسلم ميان ايشان انداختند .\r\nعيسى بن على هم بر فراز قصر رفت و گفت اى خراسانيان همانا ابو مسلم بنده اى از بندگان امير مؤمنان بود كه امير مؤمنان بر او خشم گرفت و او را كشت ، آسوده خاطر باشيد كه امير مؤمنان آرزوها و خواسته هاى شما را برخواهد آورد ، سواران پياده شدند و هر يك كيسه يى را برداشتند و سر ابو مسلم را همانجا انداختند .\r\nسپس منصور براى ياران ابو مسلم مقررى تعيين كرد و اموالى به اردوگاه او فرستاد و پاداش نيكو بايشان داد و نامه اى نوشت كه براى آنان خوانده شد و در آن آنان را نويد و اميد داده بود براى سرداران و بزرگان ايشان هم پاداش بسيار معين كرد و بدين گونه آنان را خشنود ساخت .\r\nخلافت منصور در سال 138 استوار شد و كارگزاران خود را به همه جا گسيل داشت .\r\n\r\n","description":"","footnote":"\r\n465 - كشته شدن ابو مسلم در شعبان سال 136 هجرت بوده است ، ر . ك ، مسعودى مروج الذهب ، ج 6 ص 183 چاپ باربيه دومينار پاريس . ( م )\r\n","page_name":" 423 ","page_number":423},
  {"content":"\r\n\r\nساختن شهر بغداد\r\nابو جعفر منصور دوست مىداشت براى خود و سپاهيانش شهرى بسازد و آن را پاى تخت كشور خويش كند ، شخصا به حركت و جستجو بپرداخت و چون به محل بغداد كه در آن هنگام دهكده اى بود كه ماهى يك بار در آن بازار برپا مىشد رسيد آنجا را پسنديد و براى خود و حشم و بردگان و فرزندان و خاندان خود قطعات زمينى را مشخص كرد و آن شهر را « مدينة السلام » نامگذارى كرد و كاخ خود را نزديك مسجد بزرگ وسط شهر ساخت .\r\nآنگاه براى سپاهيان خود در اطراف زمينهايى را مشخص كرد و مردم هر يك از شهرهاى خراسان را در شهرك مخصوصى جا داد و دستور داد مردم هم شروع به ساختمان كنند و براى آن منظور بايشان كمكهاى مالى فراوان كرد ، منصور دستور داد از رود فرات كه در هشت فرسنگى بغداد بود از ناحيه دمما نهرى حفر كنند تا مواد مختلف از نواحى شام و جزيره به بغداد برسد همانگونه كه مواد مختلف از موصل و نواحى آن از راه دجله به بغداد مىرسيد ، شروع ساختمان بغداد در سال يكصد و سى و نهم هجرت بود . [ 466 
  ] منصور در سال يكصد و چهل هجرت همراه مردم حج گزارد و بازگشت خود را از راه مدينه قرار داد و براى مردم مدينه مقررى معين كرد و عطاى فراوان بانان بخشيد .\r\nآنگاه به قصد بيت المقدس آهنگ شام كرد و يك ماه آنجا بود و پس از آن به رقه رفت و بقيه آن سال را آنجا ماند و از رقه به بغداد برگشت و يك سال كامل مقيم بود .\r\n\r\nراونديه\r\nمنصور در سال يكصد و چهل و دو از بغداد به بصره رفت و چون بان شهر رسيد آگاه شد كه راونديه جمع شده و به خونخواهى ابو مسلم قيام كرده‌اند و بيعت منصور را شكسته‌اند ، منصور خازم بن خزيمه را فرستاد كه گروهى از ايشان را كشت و ديگران تار و مار شدند ، سپس در بصره براى معن بن زائده فرمان حكومت يمن را صادر كرد و تمام آن سال را در بصره ماند .\r\n\r\n","description":"","footnote":"\r\n466 - براى اطلاع بيشتر از چگونگى ساختن بغداد ، ر . ك ، مقاله سترك در دائرة المعارف اسلام و پى نوشته هاى سيد عبد الرزاق حسينى بر آن مقاله ، ترجمه عربى ج 4 صفحات 21 - 1 . ( م )\r\n","page_name":" 424 ","page_number":424},
  {"content":"\r\nو نقل كرده‌اند كه عمرو بن عبيد پيش منصور آمد ، چون منصور او را ديد با او دست داد و او را كنار خود نشاند ، عمرو چنين گفت : [ 467 
  ] اى امير مؤمنان خداوند تمام دنيا را به تو داده است با اندكى از آن خود را از خداوند خريدارى كن و بدان كه خداوند از تو خشنود و راضى نمىشود مگر به همان چيزى كه تو از او راضى مىشوى ، تو هنگامى از خداوند راضى خواهى بود كه به عدل خويش با تو رفتار فرمايد و خداوند از تو هرگز راضى نمىشود مگر اينكه در رعيت خود با عدل و دادگرى رفتار كنى ، اى امير مؤمنان پشت در خانه تو شعله هاى ستم شعله ور است و پشت در خانه ات نه به كتاب خدا عمل مىشود و نه به سنت پيامبر خدا ( ص ) اى امير مؤمنان .\r\n« آيا نديدى كه پروردگارت با قوم عاد چه كرد ، ارم خداوند قامتهاى بزرگ » [ 468 
  ] و تا آخر سوره خواند و گفت به خدا سوگند اين آيات درباره هر كسى هم كه مانند آنان عمل كند خواهد بود .\r\nگويند ابو جعفر گريست ، ابن مجالد [ 469 
  ] گفت اى عمرو خاموش باش كه امروز كار را بر امير مؤمنان دشوار ساختى .\r\nعمرو گفت اى امير مؤمنان اين كيست ؟ گفت برادر تو ابن مجالد ، عمرو گفت اى امير مؤمنان هيچكس بر تو از ابن مجالد دشمنتر نيست ، نصيحت را از تو بازمىدارد و ترا از شنيدن سخن خيرخواهان منع مىكند و حال آنكه تو برانگيخته و براى حساب متوقف مىشوى و از حساب خير و شر هر ذره پرسيده خواهى شد . گويد منصور انگشتر خويش را بيرون آورد و پيش عمرو انداخت و گفت كارهاى بيرون از درگاه را به تو سپردم ياران خود را فراخوان و ايشان را به كار بگمار . عمرو بن عبيد گفت ياران من پيش تو نخواهند آمد مگر اينكه ببينند همچنان كه سخن از عدل مىگويى در عمل هم عادل باشى ، و برخاست و برفت .\r\nمنصور سال يكصد و چهل و سه از بصره به سرزمين جبال رفت و چون به\r\n\r\n","description":"","footnote":"\r\n467 - عمرو بن عبيد : از زاهدان بنام و بزرگان معتزله است ، درگذشته 144 هجرى است ، گويند ابو جعفر منصور براى او مرثيه سروده است ، ر . ك ، زركلى - الاعلام ، ج 5 ص 252 . ( م )\r\n468 - آيات 5 و 6 سوره و الفجر ، در ترجمه از تفسير ابو الفتوح رازى استفاده شد . ( م )\r\n469 - در منابعى كه مورد دسترس اين بنده بود ديده نشد كه اين شخص كيست . ( م )\r\n","page_name":" 425 ","page_number":425},
  {"content":"\r\nشهر نهاوند رسيد و قبلا از خوبى آب و هواى آن آگاه شده بود كه يك ماه در آن شهر ماند .\r\nسپس به مداين برگشت و بقيه آن سال را آنجا ماند و همانجا فرمان حكومت خزيمة بن خازم را براى تمام طبرستان صادر كرد و چون فصل حج فرارسيد در سال يكصد و چهل و چهار براى انجام حج بيرون رفت و در ربذه كه نزديك مدينه است فروآمد [ 470 
  ] و چون حج گزارد و برگشت باز هم به مدينه نرفت .\r\nدر اين سال محمد بن عبد الله بن حسن بن حسن بن على عليه السلام كه ملقب به نفس زكيه بود و بر منصور خروج كرد ، منصور عيسى بن موسى بن على را همراه سوارانى به جنگ او فرستاد و محمد كشته شد رحمت خدا بر او باد ، پس از او برادرش ابراهيم هم خروج كرد و او هم كشته شد رضوان الله عليهم . [ 471 
  ]\r\n\r\nمرگ ابو جعفر منصور :\r\nدر سال يكصد و پنجاه و هشت منصور حج گزارد و در ابطح كنار بئر ميمون فرود آمد همانجا بيمار شد و صبح روز شنبه ششم ذى حجه همان سال درگذشت .\r\nآن سال حج را ابراهيم بن محمد بن يحيى بن محمد بن عبد الله بن عباس با مردم انجام داد . عيسى بن موسى بر جنازه منصور نماز گزارد ، مدت حكومت منصور بيست سال بود و در شصت و سه سالگى درگذشت و در بالاى مكه ( حجون ) دفن شد .\r\n\r\nحكومت محمد مهدى :\r\n[ 472 
  ] پس از آن روز شنبه هفدهم ذى حجه سال يكصد و پنجاه و هشت\r\n\r\n","description":"","footnote":"\r\n470 - ربذه : دهكده اى نزديك مدينه ، مدفن ابو ذر غفارى آنجاست در سال 319 آن دهكده را قرمطىها ويران كردند . براى اطلاع بيشتر ، ر . ك ، ياقوت ، معجم البلدان ج 4 ، ص 222 .\r\n471 - براى اطلاع بيشتر از چگونگى قيام و كشته شدن اين دو بزرگوار ، ر . ك ، ابو الفرج اصفهانى - مقاتل الطالبين صفحات 157 و 206 چاپ نجف 1385 هجرى قمرى . ( م )\r\n472 - اين گونه نام و لقب گذاشتن از سوى بنى عباس ، با توجه به روايات نقل شده درباره نام و لقب حضرت حجة بن الحسن ( ع ) قابل دقت و بررسى است . ( م )\r\n","page_name":" 426 ","page_number":426},
  {"content":"\r\n( نوزدهم اكتبر 774 ميلادى ) با مهدى پسر منصور بيعت شد ، در اين سال مهدى دستور داد در تمام مساجد بزرگ كه در آن نماز جمعه مىگزارند مقصوره ساخته شود .\r\nمهدى در سال يكصد و شصت حج گزارد و چون از مكه به مدينه آمد دستور داد خانه هاى اطراف مسجد مدينه را از مردم بخرند و مسجد پيامبر ( ص ) را توسعه دهند .\r\nدر سال يكصد و شصت و دو سرخجامگان در گرگان قيام كردند ، عمر بن علاء به جنگ با ايشان رفت و آنان را پراكنده ساخت .\r\nدر همان سال مهدى فرمان ولى عهدى پسرش موسى هادى و پس از او براى پسر ديگرش رشيد را صادر كرد .\r\nدر سال يكصد و شصت و نه موسى پسر مهدى به گرگان رفت و مهدى براى استراحت و گردش به ماسبذان رفت ، مدتى آنجا ماند و در همان شهر در چهل و سه سالگى درگذشت ، مدت حكومت او ده سال و يك ماه و نيم بود .\r\n\r\nحكومت موسى هادى :\r\nهنگامى كه موسى هادى در گرگان بود خبر خلافت به او رسيد و هشت روز باقى مانده از محرم در بغداد ( مدينة السلام ) با او بيعت شد .\r\nدر اين سال حسين بن على بن حسن در مدينه قيام و خروج كرد و بسوى مكه آمد عيسى بن موسى و عباس بن على با او روياروى شدند و او را كشتند . [ 473 
  ] امام موسى بن مهدى در نيمه ربيع الاول سال يكصد و هفتاد در عيسى آباد [ 474 
  ] به بيست و چهار سالگى درگذشت و مدت حكومتش يك سال و يك ماه و بيست چهار روز بود .\r\n\r\nخلافت هارون الرشيد :\r\nدر سال يكصد و هفتاد هارون الرشيد به خلافت رسيد ، حج گزارد و به\r\n\r\n","description":"","footnote":"\r\n473 - براى اطلاع بيشتر از چگونگى قيام و كشته شدن جناب حسين بن على بن حسن ، ر . كابن اثير ، كامل التواريخ ، ج 6 ص 90 چاپ بيروت 1385 ق ، و در منابع فارسى به منتهى الامال مرحوم محدث قمى بخش فرزندان امام حسن ( ع ) . ( م )\r\n474 - نام بخشى در مشرق بغداد كه قصر سلام هم در آن بخش بوده است .\r\n","page_name":" 427 ","page_number":427},
  {"content":"\r\nمدينه آمد و براى مردم آن شهر مقررى و پاداش تعيين كرد و پرداخت .\r\nچون به عراق برگشت و به كوفه رسيد فرمان حكومت ابو العباس طوسى را براى خراسان صادر كرد ، ابو العباس دو سال حاكم خراسان بود و هارون او را از كار بر كنار كرد ، و محمد بن اشعث را به حكومت خراسان گماشت .\r\nدر سال يكصد و هفتاد و چهار در شام ميان يمانىها و مضرىها اختلاف افتاد و جنگ كردند و از هر دو سو گروه بسيارى كشته شدند .\r\nدر اين سال هم هارون در حالى كه دو پسرش محمد امين و عبد الله مامون همراهش بودند حج گزارد و هارون براى آن دو فرمانى نوشت كه نخست محمد امين ولىعهد است و پس از او عبد الله مامون و آن نامه را داخل كعبه آويخت و به بغداد برگشت . و غطريف بن عطا را به حكومت خراسان گماشت .\r\nعلى بن حمزه كسائى [ 475 
  ] مىگويد ، هارون مرا عهده دار آموزش فرهنگ و ادب به محمد و عبد الله كرد و من بر هر دو سخت مىگرفتم و مخصوصا به محمد بيشتر سختگيرى مىكردم ، روزى خالصه كنيز زبيده پيش من آمد و گفت اى كسائى ، بانو بر تو سلام مىرساند و مىگويد خواهش من اين است كه نسبت به پسرم محمد مدارا و مهربانى كنى كه او نور چشم و ميوه دل من است و من نسبت به او سخت مهرورزى مىكنم .\r\nمن به خالصه گفتم محمد پس از پدرش نامزد خلافت است و كوتاهى در تاديب او به هيچ روى جائز نيست .\r\nخالصه گفت دلسوزى و مهربانى بانو بر محمد سببى دارد كه من آن را به تو مىگويم .\r\nشبى كه بانو او را زاييد خواب ديد كه چهار زن آمدند و محمد امين را احاطه كردند ، زنى كه روبروى محمد امين ايستاده بود گفت اين پادشاهى كوتاه عمر و تنگ حوصله و متكبر و سست كار و پرگناه و حيله گر است . زنى كه پشت سرش ايستاده بود ، گفت ، پادشاهى درهم شكننده ، و\r\n\r\n","description":"","footnote":"\r\n475 - على بن حمزه كسانى : از قاريان معروف قرآن و دانشمندان بنام نحو و معروفتر مرد مكتب كوفه ، براى اطلاع از منابعى كه درباره او و آثارش بحث كرده‌اند ر . ك ، طاش كبرى زداه ، مفتاح السعادة ج 1 ص 155 ، چاپ مصر بدون تاريخ . ( م )\r\n","page_name":" 428 ","page_number":428},
  {"content":"\r\nاسرافكار و نابودكننده و كم انصاف است ، زنى كه جانب راست او بود گفت ، پادشاهى بزرگ ولى گنهكار و قطعكننده پيوند خويشاوندى و بردبارى اندك است ، و زنى كه جانب چپ او ايستاده بود گفت پادشاهى حيله گر و پرلغزش است و به زودى نابود مىشود ، گويد آنگاه خالصه گريست و گفت اى كسايى آيا لازم نيست كه از پيشامدها بر او ترسيد ؟\r\nاز اصمعى هم نقل شده است كه مىگفته است پس از دو سال اقامت در بصره كه هارون را نديده بودم براى ديدارش پيش او رفتم اشاره كرد نزديك او بنشينم ، اندكى نشستم و برخاستم با دست اشاره كرد بنشين ، نشستم تا مردم رفتند .\r\nهارون به من گفت آيا دوست دارى كه محمد و عبد الله را ببينى ؟ گفتم آرى اى امير مؤمنان بسيار ، و من برنخاستم مگر اينكه مىخواستم پيش ايشان بروم و بر آنان سلام دهم ، گفت همين جا باش مىآيند .\r\nو گفت محمد و عبد الله را پيش من آوريد ، فرستاده رفت و بان دو گفت به حضور امير مؤمنان بياييد ، آن دو آمدند گويى چون ماه آسمان بودند ، آهسته گام برمىداشتند و چشم بر زمين دوخته بودند و چون روبروى پدر ايستادند بر او سلام خلافت دادند ، هارون به هر دو اشاره كرد به او نزديك شدند ، محمد را سمت راست و عبد الله را سمت چپ خود نشاند .\r\nهارون به من دستور داد از آن دو پرسشهايى كنم و من هر يك از فنون ادب را كه طرح مىكردم هر دو پاسخ صحيح مىدادند .\r\nهارون گفت اطلاعات ادبى آن دو را چگونه ديدى ؟ گفتم اى امير مؤمنان كسى را چون آن دو در زيركى و تيزهوشى نديده‌ام خداوند زندگانى هر دو را طولانى فرمايد و امت را از عطوفت و مهربانى آنان بهره مند گرداناد .\r\nهارون آن دو را بر سينه چسباند و چشمهايش چنان پراشك شد كه فروريخت سپس بان دو اجازه داد كه برخاستند و بيرون رفتند .\r\nآنگاه هارون به من گفت چگونه خواهيد بود آنگاه كه ميان آنان دشمنى و ستيزه آشكار شود و نيروى آن دو بر ضد يك ديگر به كار رود و خونها ريخته شود و بسيارى از زندگان آرزو كنند كه كاش مرده بودند ؟\r\n","description":"","footnote":"","page_name":" 429 ","page_number":429},
  {"content":"\r\nگفتم اى امير مؤمنان اين چيزى است كه ستاره شناسان به هنگام تولدشان گفته‌اند يا آنكه علما و دانشمندان خبر مأثورى در اين باره گفته‌اند ؟\r\nگفت چيزى است كه علما از اوصياء از پيامبران در مورد آن دو گفته‌اند .\r\nگويند ، مامون مىگفته است ، هارون الرشيد همه امورى را كه ميان ما اتفاق افتاد از موسى بن جعفر بن محمد شنيده بود [ 476 
  ] و به اين جهت چنان مىگفت .\r\nاصمعى مىگويد ، هارون تاريخ و سرگذشت و افسانه هاى ديگر را دوست مىداشت و هر گاه آماده بود پى من مىفرستاد معمولا چون از شب پاسى مىگذشت پيش او مىرفتم و برايش تاريخ و حكايات گذشتگان را مىگفتم ، شبى پيش او رفتم كه هيچ كس آنجا نبود و يكه و تنها نشسته بود ساعتى براى او افسانه گفتم ، آنگاه مدتى سر به زير انداخت و انديشيد و گفت ، اى غلام عباسى را پيش من بياور و مقصود فضل بن ربيع است . [ 477 
  ] چون فضل آمد و داخل شد اجازه نشستن به او داد و گفت اى عباسى من درباره ولى عهدى محمد و عبد الله انديشه كردم و دانستم كه اگر محمد را ولىعهد كنم با توجه به پيروى او از خواسته هاى نفسانى و سرگرم بودنش به كارهاى لهو خوشىها مردم را درمانده و كار خلافت را تباه و نابود خواهد كرد آنچنان كه سركشان از راههاى دور بر او طمع خواهند بست و اگر عبد الله را ولىعهد كنم مردم را به راه راست خواهد آورد و كشور را اصلاح خواهد كرد كه در او دورانديشى منصور همراه با شجاعت مهدى است ، عقيده تو چيست ؟\r\nفضل گفت اى امير مؤمنان اين كارى بسيار دشوار و بزرگ است و لغزش در آن غير قابل بخشش است و براى سخن گفتن در اين باره جاى ديگر لازم است .\r\nدانستم دوست دارند تنها باشند ، من برخاستم و در گوشه حياط قصر نشستم و آن دو تا صبح با يك ديگر گفتگو كردند و سر انجام به اين نتيجه اتفاق كردند كه محمد امين ولىعهد باشد و عبد الله مامون پس از او به خلافت رسد و اموال و\r\n\r\n","description":"","footnote":"\r\n476 - منظور حضرت امام موسى بن جعفر هفتمين پيشواى بزرگوار شيعيان است براى اطلاع از نمونه هاى بزرگوارى آن حضرت در منابع اهل سنت ، ر . ك ، شمس الدين محمد بن طولون ، الأئمة الاثنا عشر ، چاپ صلاح الدين منجذ ، ص 93 / 88 . ( م )\r\n477 - از دولت مردان بزرگ دوره خلافت هارون و وزير محمد امين است ، ر . ك ، خطيب ، تاريخ بغداد ج 12 ص 343 چاپ مصر 1349 ق . ( م )\r\n","page_name":" 430 ","page_number":430},
  {"content":"\r\nسپاهيان را ميان آن دو تقسيم كردند و قرار شد محمد امين در پاى تخت بماند و عبد الله مامون حاكم خراسان شود .\r\nچون صبح شد هارون دستور داد همه سرداران جمع شوند و چون آمدند آنان را به بيعت با محمد امين و پس از او با بيعت عبد الله مامون دعوت كرد و همگان چنان بيعت كردند و پذيرفتند .\r\nدر همين سال مردم خراسان بر فرماندار خود شورش كردند و او را كشتند ، هارون تمام آن سال را در شام اقامت كرد و براى حج عزيمت كرد و چون از حج برگشت به انبار آمد و در شهر ابو العباس كه در نيم فرسنگى انبار است منزل كرد ، در آن شهر گروه بزرگى از خراسانيان زندگى مىكردند و همانجا فرزندان ايشان در رسيدند و بسيار شدند و تا هم اكنون ( قرن سوم هجرى ) آنجا زندگى مىكنند ، هارون يك ماه در آن شهر ماند و سپس به رقه رفت و يك ماه هم آنجا ماند .\r\nآنگاه از رقه به قصد جهاد به سرزمينهاى روم رفت و شهرى بنام معصوف [ 478 
  ] را گشود و به رقه برگشت و بقيه سال را همانجا ماند .\r\nچون فصل حج فرارسيد هارون حج گزارد و سپس به رقه برگشت و همانجا اقامت كرد و يزيد بن مزيد را فرمانرواى ارمنستان كرد و در سال يكصد و هشتاد و چهار از رقه به بغداد برگشت و در كاخ خود در محله رصافه منزل كرد و از كارگزاران خود بقيه خراج ايشان را مطالبه كرد و در سال يكصد و هشتاد و پنج باز از بغداد به رقه رفت كه آب و هواى آن را خوش مىداشت .\r\nچون فصل حج فرارسيد حج گزارد و هنگامى كه به مدينه رفت به مردم آن شهر سه مقررى پرداخت كرد و حال آنكه به مردم مكه دو مقررى پرداخته بود و از حجاز برگشت و به انبار رفت و يك ماه آنجا بود و به بغداد برگشت و براى پسر ديگر خود قاسم پس از امين و مامون به خلافت بيعت گرفت و او را به فرمانروايى شام گماشت ، قاسم كارگزاران خود را به شهرهاى شام گسيل داشت . [ 479 
  ] هارون در سال يكصد و هشتاد و هشت نيز حج گزارد و چون برگشت\r\n\r\n","description":"","footnote":"\r\n478 - معصوف : در معجم ما استعجم بكرى و معجم البلدان ياقوت حموى و مراصد الاطلاع بغدادى ديده نشد . ( م )\r\n479 - ظاهرا مسافرتهاى پياپى هارون به مكه و مدينه دليل بر ناآرام بودن آن مناطق است و اين موضوع با قيامهاى سادات علوى بىارتباط نيست . ( م )\r\n","page_name":" 431 ","page_number":431},
  {"content":"\r\nنخست در حيره فرود آمد و چند روزى آنجا ماند و سپس به بغداد برگشت .\r\nدر سال يكصد و هشتاد و نه به رى رفت و يك ماه آنجا بود و سپس به بغداد برگشت و عيد قربان را در قصر اللصوص [ 480 
  ] بود و سپس وارد بغداد شد ولى فرود نيامد و خود را به سليحين [ 481 
  ] كه در سه فرسخى بغداد است رساند و شب را آنجا گذراند و سپس به رقه رفت و ضمن عبور از بغداد دستور داد چوبه دارى كه جسد جعفر بن يحيى بر آن آويخته بود سوزانده شود و بقيه آن سال را در رقه گذراند . [ 482 
  ] چون سال يكصد و نود فرارسيد به جهاد و پيشروى در سرزمينهاى روم رفت و تا هر قلة پيش رفت و آن شهر را گشود . [ 483 
  ] در همين سال رافع پسر نصر بن سيار در خراسان خروج كرد و سبب خروج او چنين بود كه على بن عيسى بن ماهان چون به حكومت خراسان آمد بدرفتارى كرد و بر اعرابى كه مقيم خراسان بودند ستم كرد و جور و ظلم آشكار ساخت ، رافع بر او خروج كرد و چند بار با او جنگ كرد و سرانجام هم با حدود سى هزار مرد خراسانى كه از او پيروى كرده بودند به سمرقند رفت و در آن شهر ماند .\r\nچون اين خبر به هارون رسيد على بن عيسى بن ماهان را از حكومت خراسان عزل و هرثمة بن اعين را بر آن كار گماشت .\r\nآنگاه هارون از روم برگشت و بقيه آن سال را در بغداد گذراند و پسرش محمد را بر پاى تخت گماشت خود آهنگ خراسان كرد تا شخصا جنگ با رافع پسر نصر بن سيار را سرپرستى كند . و چون سال يكصد و نود و دو فرارسيد خرميان در سرزمين جبال خروج كردند . اين نخستين قيام خرميان بود ، هارون پسرش محمد امين را همراه عبد الله بن مالك خزاعى بسوى ايشان فرستاد كه گروه بسيارى از ايشان را كشت\r\n\r\n","description":"","footnote":"\r\n480 - قصر اللصوص : ( قصر دزدان ) : محلى كه اسبها و ديگر مركوبهاى لشكر مسلمانان دزدان سرقت كرده بودند .\r\n481 - دهكده اى نزديك نهر عيسى در بغداد .\r\n482 - جاى تعجب است كه چرا دينورى داستان برمكيان را از قلم انداخته است ، از بيم حكومت ؟ ( م )\r\n483 - هر قله : از شهرهاى نزديك به صفين و در باختر آن قرار دارد ، ر . ك ، عبد المؤمن بغدادى ، مرا صدا الاطلاع ج 3 ص 1456 چاپ على محمد بجاوى مصر 1374 ق . ( م )\r\n","page_name":" 432 ","page_number":432},
  {"content":"\r\nو ديگران هم در شهرستانها پراكنده شدند .\r\nهارون حركت كرد و چون به طوس رسيد در خانه حميد بن قحطبه طوسى منزل كرد و سخت بيمار شد ، پزشكان را براى معالجه اش جمع كردند و هارون اين دو بيت را خواند .\r\n« همانا كه پزشك با پزشكى و داروهاى خود نمىتواند از سر نوشت شوم جلوگيرى كند ، پزشك را چه گناهى است چه بسا بيمار كه با دارويى كه در گذشته شفا بخش بوده است مىميرد » و چون بيمارى و درد او شدت يافت به فضل بن ربيع گفت اى عباسى مردم چه مىگويند ؟ گفت مىگويند سرزنشكننده و دشمن امير مؤمنان مرده است . ( يعنى مردم مىگويند كار هارون تمام است ) .\r\nهارون دستور داد براى او بر خرى زين نهادند و خواست سوار شود و بيرون آيد ، رانهايش تاب و توان نداشت و چون او را بردند و سوار كردند نتوانست خود را نگهدارد و گفت چنين مىبينم كه مردم راست مىگويند . اندكى بعد هارون درگذشت . [ 483 
  ] مرگ هارون روز شنبه پنجم جمادى الآخرة سال يكصد و نود و سه بود و مدت خلافت او بيست و سه سال و يك ماه و نيم بود :\r\n\r\nحكومت محمد امين\r\nخبر به خلافت رسيدن امين روز پنجشنبه نيمه ماه جمادى الآخره در بغداد به اطلاع او رسيد و فرداى همان روز يعنى جمعه خبر مرگ هارون را به اطلاع مردم رساند و ايشان را به تجديد بيعت دعوت كرد و ايشان بيعت كردند .\r\nخبر مرگ هارون روز جمعه هشتم ماه جمادى الآخره [ 484 
  ] در مرو به مامون رسيد ، سوار شد و به مسجد بزرگ شهر رفت و سپاهيان و ديگر سران و بزرگان را\r\n\r\n","description":"","footnote":"\r\n483 - ابن اثير در كامل ( ص 214 ج 6 چاپ بيروت ) ، مرگ هارون را در سوم جمادى الآخره و مدت حكومتش را بيست و سه سال و دو ماه و هيجده روز مىداند ، و براى اطلاع از بىتابى و بيم او از مرگ به همين منبع مراجعه فرمايند ، به هنگام مرگ نهصد و چند ميليون درهم اندوخته او در بيت المال بود . ( م . )\r\n484 - در صورتى كه پنجشنبه پانزدهم ماه باشد جمعه نهم ماه خواهد بود نه هشتم ، مگر آنكه هشت روز گذشته را شامل جمعه ندانيم . ( م )\r\n","page_name":" 433 ","page_number":433},
  {"content":"\r\nفراخواندند و چون همه جمع شدند مامون به منبر رفت نخست نيايش و ستايش خداوند را انجام داد و بر پيامبر ( ص ) و خاندانش درود فرستاد و سپس گفت اى مردم خداوند به ما و شما در مرگ خليفه درگذشته كه درود خدا بر او باد صبر عنايت فرمايد و خليفه تازه را بر ما و شما فرخنده گرداناد و بر عمر او بيفزاياد ، آنگاه عقده گلويش را گرفت و گريست و چشم خود را با جامه سياهش پاك كرد ، و گفت اى خراسانيان با امام خود تجديد بيعت كنيد و همه مردم با او بيعت كردند .\r\nو چون امين به خلافت رسيد و مردم با او بيعت كردند شاعران به حضورش بار يافتند و حسن بن هانى هم همراه ايشان بود [ 485 
  ] ، چون شاعران اشعار خود را خواندند ، پس از همه حسن بن هانى برخاست و اين ابيات را براى او خواند « هان ، باده را با آب درآميز تا از شدت آن بكاهى همانا باده را گرامى نمىدارى مگر آنكه آن را با آب درآميزى .\r\nباده اى كه پيش از آميختن با آب سرخفام و پس از آن زرد چهره است گويى پرتو خورشيد بر تو مىتابد .\r\nپندارى ياقوتهاى آرام اطراف آن است يا چشم گربه هاى كبود چشم در حال حركت است .\r\nخداوند كرامت امتى را كه امير مؤمنان امين شهريار آن است افزوده است .\r\nتو با شمشيرها و نيزه ها اين امت را حمايت كردى و دين و دنياى ايشان را افزايش و رونق بخشيدى .\r\nفرزندزادگان منصور ترا براى خلافت از خود شايسته تر ديدند گر چه بر خلاف آنچه در دل دارند آشكار سازند » .\r\nامين به همه شاعران صله داد و به ابو نواس بيشتر بخشيد .\r\n\r\n","description":"","footnote":"\r\n485 - حسن بن هانى مشهور به ابو نواس ، شاعر بزرگ قرن دوم هجرى سال تولد و مرگ او مورد اختلاف است ، شعر او درباره شراب و غلامبارگى معروف است و چندان پايبند به اصول اخلاقى و دينى نبوده است ، براى اطلاع بيشتر از شرح حال و كتابهاى مرجع ، ر . ك ، به ، ابن قتيبه ، الشعر و الشعراء ص 680 چاپ بيروت 1969 و دانش نامه ايران و اسلام ص 1120 . ( م )\r\n","page_name":" 434 ","page_number":434},
  {"content":"\r\nآنگاه محمد امين اسماعيل بن صبيح [ 486 
  ] دبير راز نويس را فراخواند و به او گفت اى پسر صبيح چه مىبينى ؟ گفت دولتى فرخنده و خلافتى استوار و كارى همراه با بخت و اقبال و خداوند اين را به بهترين وجه براى امير مؤمنان به كمال برساند . امين به او گفت نمىخواهم داستانسرايى كنى راى و عقيده ات را مىپرسم .\r\nاسماعيل گفت اگر امير مؤمنان صلاح بداند كار را براى من توضيح فرمايد تا من به اندازه خرد و خيرخواهى خود اشارتى كنم .\r\nامين گفت چنين مصلحت مىبينم كه برادرم عبد الله مامون را از خراسان بر كنار كنم و پسرم موسى را به امارت خراسان بگمارم .\r\nاسماعيل گفت اى امير مؤمنان ترا در پناه خدا قرار مىدهم كه مبادا آنچه را هارون بنيان نهاده و آن را استوار ساخته است درهم شكنى .\r\nامين گفت حقيقت كار مامون بر رشيد روشن نشد و به ظاهر او فريب خورد و عبد الملك بن مروان از تو دورانديشتر بود كه گفت هر گاه دو جانور نر در گله اى باشند يكى ديگرى را از ميان مىبرد .\r\nاسماعيل گفت ، اگر همچنين عقيده اى دارى آن را آشكار مساز ، بلكه نامه اى به او بنويس و به اطلاع او برسان كه به حضور او در پاى تخت نيازمندى كه ترا در كار مردم و اداره سرزمينها يارى دهد و چون پيش تو آمد و ميان او و سپاهيانش جدايى انداختى شوكت او شكسته خواهد شد و بر او پيروز مىشوى و در دست تو گرو خواهد بود و مىتوانى هر چه مىخواهى درباره اش انجام دهى .\r\nامين گفت اى پسر صبيح سخن درست گفتى و به جان خودم سوگند راى صواب همين است .\r\nامين براى مامون نامه اى نوشت و اظهار داشت آنچه خداوند از كار خلافت و سياست بر او نهاده است سنگين است و از او خواست پيش او بيايد و او را در كارها يارى دهد و درباره آنچه به صلاح است رايزنى كند و اين كار براى\r\n\r\n","description":"","footnote":"\r\n486 - براى اطلاع از نمونه ادب و فرهنگ اسماعيل بن صبيح ( ابن صبيح ) ر . ك ، ابن عبد ربه - عقد الفريد ج 2 صفحات 125 / 124 چاپ مصر . ( م )\r\n","page_name":" 435 ","page_number":435},
  {"content":"\r\nامير مؤمنان سودبخشتر از توقف او در خراسان است و براى سرزمينها و جمع غنايم و سركوبى دشمن و حفظ بيضه اسلام مفيدتر خواهد بود .\r\nامين نامه را همراه عباس بن موسى و محمد بن عيسى و صالح پيش نماز فرستاد و آنان بسوى خراسان حركت كردند ، طاهر بن حسين [ 487 
  ] كه از سوى مامون به حكومت رى مىآمد از ايشان استقبال كرد ، آنان پيش مامون كه در مرو بود رفتند و به حضورش بار يافتند و نامه را به او تسليم كردند و در آن باره سخن گفتند و يادآور شدند كه امير مؤمنان نيازمند به حضور اوست و اميدوار است با حضور او مملكت را گسترش دهد و بر دشمنان برترى يابد ، و سخن خود را بسيار بليغ بيان كردند .\r\nمامون دستور داد ايشان را با احترام فرود آرند و گرامى دارند .\r\nچون شب فرارسيد ، مامون فضل بن سهل [ 488 
  ] را كه نزديكتر وزيران او بود و انديشه و دورانديشى او را آزموده و مورد اعتمادش بود فراخواند و چون آمد با او خلوت كرد و نامه محمد امين را براى او خواند و آنچه را نمايندگان گفته بودند و تشويق و تحريض آنان را براى رفتن به حضور برادرش و يارى دادن او را در كار خلافت به اطلاع او رساند .\r\nفضل گفت او براى تو اراده خير نكرده است و من چنين مصلحت مىبينم كه اين پيشنهاد او را نپذيرى ، مامون گفت چگونه ممكن است پيشنهادش را نپذيرم و حال آنكه مردان و اموال در اختيار اوست و مردم هم همراه مال هستند .\r\nفضل گفت امشب را به من مهلت بده تا فردا عقيده قطعى خود را به تو بگويم .\r\nمامون گفت اكنون در حفظ خداوند برو ، فضل به خانه اش برگشت و او مردى منجم بود و تمام آن شب را به محاسبه نجوم پرداخت و در آن كار سخت ورزيده بود ، و چون صبح شد ، صبح زود پيش مامون آمد و به او خبر داد كه بر محمد امين پيروز خواهد شد و او را مغلوب خواهد كرد و بر كار حكومت چيره\r\n\r\n","description":"","footnote":"\r\n487 - طاهر ذو اليمينين ، متولد 159 درگذشته 207 هجرت ، والى دمشق و فرمانرواى موصل و سپس فرمانرواى تمام خراسان ، ر . ك ، زامباو ، معجم الانساب و الاسرات الحاكمه صفحات 43 / 57 / 70 چاپ مصر 1951 . ( م )\r\n488 - فضل بن سهل سرخسى ، ذو الرياستين ، 154 - 202 هجرى ، وزير مقتدر مامون ، ر . ك ، زركلى ، الاعلام ج 5 ص 354 . ( م )\r\n","page_name":" 436 ","page_number":436},
  {"content":"\r\nخواهد شد . [ 489 
  ] چون فضل با مامون چنين گفت ، نمايندگان را احضار كرد و بايشان جايزه و پاداش نيكو بخشيد و از ايشان خواست كارهاى او را پيش امين به نيكى و ستايش ياد كنند و عذر او را در نپذيرفتن پيشنهاد امين موجه بدارند و از او فراوان پوزش بخواهند .\r\nمامون همراه ايشان نامه اى به اين مضمون براى امين نوشت :\r\n« اما بعد ، امام هارون الرشيد مرا بر اين سرزمين هنگامى كه مردم آن سر به شورش برداشته بودند و راه نگهدارى آن بسته و سپاهيانش ناتوان شده بودند به حكومت گماشت ، اگر در اين كار قصور كنم يا از آن بيرون روم از آشفتگى كارها در امان نخواهم بود و بيم دارم دشمنان بر آن غلبه كنند كه زيان آن به امير مؤمنان هر جا كه باشد خواهد رسيد ، صلاح امير مؤمنان در آن است كه آنچه را هارون الرشيد مقرر داشته است درهم نريزد » .\r\nنمايندگان حركت كردند و پيش امين رسيدند و نامه را به او رساندند . امين چون نامه را خواند فرماندهان سپاه خويش را جمع كرد و بانان گفت چنين مصلحت ديده‌ام كه برادرم عبد الله مامون را از خراسان برگردانم و پيش خود آورم كه در كارها مرا يارى دهد و من از او بىنياز نيستم عقيده شما چيست ؟ آنان نخست سكوت كردند و سپس خازم بن خزيمه گفت اى امير مؤمنان سرداران و سپاهيان خود را وادار به حيله و غدر مكن كه ناچار با خودت حيله كنند و نبايد از تو پيمانشكنى ببينند و در نتيجه پيمان ترا بشكنند .\r\nامين گفت ولى پير مرد و شيخ اين دولت يعنى على بن عيسى بن ماهان [ 490 
  ] عقيده ترا ندارد و معتقد است كه بايد عبد الله مامون همراه من باشد و مرا يارى دهد و مقدارى از بار حكومت را از دوش من بردارد .\r\nامين آنگاه به على بن عيسى گفت چنين مصلحت ديده‌ام كه با سپاهيان به خراسان به روى و از طرف وزير نظر پسرم موسى عهده دار حكومت آنجا شوى و\r\n\r\n","description":"","footnote":"\r\n489 - قبلا ملاحظه كرديد كه مامون مىگفته است پدرش تمام پيشامدها را از حضرت امام موسى بن جعفر ( ع ) شنيده است . ( م )\r\n490 - از سرداران معروف دوره حكومت هارون و امين كه در سال 195 هجرت در جنگ با طاهر كشته شد ، ر . ك ، به ، ابن تغرى بردى ، النجوم الزاهره ج 2 ص 149 چاپ مصر وزارة الثقافة بدون تاريخ . ( م )\r\n","page_name":" 437 ","page_number":437},
  {"content":"\r\nهر كس از سپاهيان را كه مىخواهى با نظر خويش برگزين و دستور داد ديوان سپاهيان را در اختيار او گذاشتند و او شصت هزار تن از سواران دلير را برگزيد و براى آنان مقررى وضع كرد و اسلحه داد و امين به او فرمان حركت داد .\r\nعلى بن عيسى همراه سپاه خود حركت كرد امين هم سوار شد و به سفارش كردن به او پرداخت گفت تمام سران و فرماندهانى را كه در خراسانند گرامى دار و نيمى از خراج مردم خراسان را ببخش و بر هيچ كس كه شمشير به روى تو كشد يا به لشكر تو تيرى اندازد رحم مكن و او را باقى مگذار و از روزى كه پيش مامون رسيدى بيش از سه روز او را مهلت مده و پيش من روانه اش ساز .\r\nهنگامى كه على بن عيسى براى خدا حافظى به حضور زبيده آمد زبيده به او گفت ، هر چند محمد امين پسر من و ميوه دل من است ولى نسبت به عبد الله مامون هم محبت بسيار در دل من است و اين من بودم كه او را پرورش دادم و نسبت به او مهر مىورزم برحذر باش كه مبادا ناخوشايندى از تو نسبت به او سرزند يا آنكه پيشاپيش او حركت كنى بلكه هر گاه با هم راه مىرويد بايد پشت سرش حركت كنى و اگر ترا فراخواند بگو گوش به فرمانم و هرگز پيش از او سوار مشو و چون خواست سوار شود ركابش را بگير و بزرگداشت و احترام نسبت به او را آشكار كن .\r\nزبيده آنگاه زنجيرى سيمين به او داد و گفت اگر عبد الله مامون از آمدن خوددارى كرد او را با اين زنجير ببند .\r\nمحمد امين پس از اينكه سفارشهاى خود را در همه موارد به على بن عيسى انجام داد برگشت . على بن عيسى بن ماهان حركت كرد و چون به حلوان رسيد با كاروانى كه از رى بازمىگشت برخورد و از ايشان درباره طاهر پرسيد ، آنان به او گفتند طاهر براى جنگ آماده مىشود ، على بن عيسى گفت طاهر چيست و كيست ؟\r\nهمين كه به او خبر برسد كه من از دروازه همدان گذشته‌ام رى را خالى و ترك خواهد كرد .\r\nعلى حركت كرد و چون همدان را پشت سر گذاشت به كاروان ديگرى برخورد و از ايشان هم پرسيد گفتند طاهر مقررى سپاهيان خود را پرداخته و بانان\r\n","description":"","footnote":"","page_name":" 438 ","page_number":438},
  {"content":"\r\nاسلحه داده و آماده جنگ شده است .\r\nگفت سپاهيان او چندند ؟ گفتند حدود ده هزار مرد يا بيشتر .\r\nدر اين هنگام حسن پسر على بن عيسى به پدرش گفت پدر جان اگر طاهر مىخواست بگريزد يك روز هم در رى نمىماند .\r\nعلى گفت ، پسرجان ، مردان براى روبرو شدن با اقران خود آماده مىشوند و طاهر در نظر من مردى نيست كه براى جنگ با من آماده شود يا من براى جنگ با او آماده شوم .\r\nاز قول پير مردان بغداد نقل شده است كه مىگفته‌اند ما هيچ سپاهى را از لحاظ اسلحه و ساز و برگ و اسب و مردان دلير و گزينه چون سپاه على بن عيسى به هنگام خروج از بغداد نديده‌ايم كه همه شان برگزيده بودند .\r\nطاهر بن حسين هم سران سپاه و ياران خود را جمع و با ايشان رايزنى كرد كه چگونه رفتار كند آنان گفتند در شهر رى متحصن شود و از فراز باروى شهر با آنان جنگ كند تا نيروى امدادى از سوى مامون براى او اعزام شود .\r\nطاهر بانان پاسخ داد كه واى بر شما من به كار جنگ از شما بيناترم ، در صورتى كه متحصن شوم خود را ناتوان پنداشته‌ام و مردم شهر هم به سبب قوت دشمن به او متمايل مىشوند و براى من مشكلى بزرگتر از دشمن خواهند شد كه از على بن عيسى بيم دارند شايد هم او گروهى از همراهان مرا با طمع فريب دهد ، راى درست آن است كه سواران را با سواران و پيادگان را با پيادگان روياروى سازم و نصرت و پيروزى از جانب خداست .\r\nطاهر دستور داد لشكريانش از شهر بيرون روند و در محلى بنام قلوصه [ 491 
  ] اردو بزنند .\r\nهمين كه لشكريان طاهر بيرون رفتند مردم رى دروازه هاى شهر را بر روى ايشان بستند . طاهر به ياران خود گفت اى قوم به پيش روى خود مشغول باشيد و به كسانى كه پشت سر شمايند توجه مكنيد و بدانيد كه شما را ياور و تكيه گاهى جز\r\n\r\n","description":"","footnote":"\r\n491 - قلوصه : ياقوت در معجم البلدان ص 153 ج 7 چاپ مصر اين كلمه را به صورت « قلوس » ضبط كرده است و مىگويد دهكده اى در ده فرسنگى رى است . ( م )\r\n","page_name":" 439 ","page_number":439},
  {"content":"\r\nشمشيرها و نيزه هايتان نيست همان را پناهگاه خود قرار دهيد . على بن عيسى روى به قلوصه آورد و دو لشكر براى جنگ صف كشيدند و درگير شدند ، ياران طاهر مردانه پايدارى كردند آنچنان كه آرايش جنگى سپاه على بن عيسى درهم ريخت و سپاهيان او شروع به عقبنشينى كردند ، على بن عيسى بر آنان بانگ زد و گفت اى مردم بازگرديد و همراه من حمله كنيد .\r\nيكى از ياران طاهر نخست تيرى بر على بن عيسى زد و او را در جاى خود نگهداشت و پس از اينكه به او نزديك شد زوبينى به او زد كه به سينه اش برخورد و زره و سينه بند او را دريد و به سينه اش نفوذ كرد و على مرده از پاى در افتاد .\r\nيارانش گريختند و ياران طاهر در ايشان شمشير نهادند و آنان را كه گريزان بودند مىكشتند تا شب فرارسيد و تمام اموال و سلاحى را كه در اردوگاه على بن عيسى بود به غنيمت گرفتند .\r\nچون اين خبر به محمد امين رسيد ، عبد الرحمن انبارى را به سرپرستى سى هزار تن از ايرانيان گماشت و خطاب بانان گفت كه چون على بن عيسى فريب نخورند و همچون او سستى نكنند .\r\nعبد الرحمن حركت كرد و به همدان رسيد .\r\nچون طاهر آگاه شد بسوى او حركت كرد و روياروى شدند و چون اندكى جنگ كردند ياران عبد الرحمن پايدارى نكردند و خودش گريخت و يارانش هم از پى او گريختند و خود را به همدان رساندند و در آن متحصن شدند و يك ماه حصارى بودند تا آنكه خوار و بارشان تمام شد .\r\nعبد الرحمن براى خود و همه يارانش از طاهر امان خواست و طاهر امان داد و عبد الرحمن دروازه ها را گشود و افراد دو سپاه با يك ديگر آمد و شد مىكردند .\r\nطاهر حركت كرد و از گردنه پايين آمد و در ناحيه اسد آباد [ 492 
  ] اردو زد ، در اين هنگام عبد الرحمن انديشه كرد و گفت چگونه ممكن است از امير مؤمنان معذرت بخواهم ، ياران خود را آرايش جنگى داد و همين كه سپيده دميد به لشكر\r\n\r\n","description":"","footnote":"\r\n492 - شهرى در هفت فرسنگى غرب همدان و بسيار قديمى است ، براى اطلاع بيشتر ر . كبه مقاله شترك ، دائرة المعارف اسلام ، ترجمه عربى ، ج 2 ص 104 . ( م )\r\n","page_name":" 440 ","page_number":440},
  {"content":"\r\nطاهر كه آسوده خاطر بودند حمله كرد و بر ايشان شمشير نهاد ، گروهى از پيادگان لشكر طاهر ايستادگى كردند و به دفاع از ياران خود پرداختند تا سواران آماده و سوار شدند و بر عبد الرحمن و يارانش حمله بردند و گروه بسيارى را كشتند .\r\nعبد الرحمن كه چنين ديد با بازماندگان از اسبها پياده شدند و چندان جنگ كردند كه همگان كشته شدند .\r\nچون اين خبر به امين رسيد در كار خود فروماند و پشيمان شد ، باز سپاهيان خود را آماده جنگ ساخت و براى عبد الله حرشى فرمان فرماندهى بر پنج هزار مرد را صادر كرد و يحيى پسر على بن عيسى را هم به فرماندهى پنج هزار مرد ديگر گماشت و آن دو حركت كردند و خود را به كرمانشاه رساندند .\r\nچون اين خبر به طاهر رسيد سوى آن دو حركت كرد و آنان بدون آنكه جنگ كنند گريختند و به حلوان برگشتند و همانجا ماندند .\r\nطاهر آهنگ حلوان كرد و آن دو گريختند و خود را به بغداد رساندند .\r\nطاهر در حلوان ماند تا آنكه هرثمة بن اعين [ 493 
  ] با سى هزار تن از سپاهيان خراسان از سوى مامون رسيد و طاهر از حلوان به طرف اهواز و بصره رفت .\r\nهرثمه به طرف بغداد پيشروى كرد و ديگر محمد امين تا هنگامى كه كشته شد كارى از پيش نبرد و نتوانست لشكرى فراهم سازد و سر انجام او چنان شد كه مشهور است .\r\nطاهر از بصره و هرثمه از سوى ديگر به جانب بغداد حركت كردند و هر دو محمد امين را محاصره كردند و خانه اش را با منجنيق سنگسار كردند و امين درمانده شد .\r\nهرثمة بن اعين دوست مىداشت كه جان امين محفوظ بماند و كارش رو به راه شود . امين هم به او پيام فرستاد و خواست براى اصلاح ميان او و برادرش مامون اقدام كند و قول داد كه خود را از خلافت خلع خواهد كرد و حكومت را به برادرش مامون خواهد سپرد .\r\nهرثمة براى او نوشت شايسته بود پيش از آنكه كار چنين دشوار شود اين\r\n\r\n","description":"","footnote":"\r\n493 - از سرداران بزرگ دوره حكومت هارون و امين مامون كه مورد خشم مامون قرار گرفت و در سال 200 هجرت در زندان كشته شد ، ر . ك ، زركلى ، الاعلام ، ج 9 ص 75 . ( م )\r\n","page_name":" 441 ","page_number":441},
  {"content":"\r\nپيشنهاد را مىدادى اكنون كار از اندازه گذشته و از كسى كارى ساخته نيست ، با وجود اين من در اصلاح كار تو كوشا خواهم بود ، شبانه پيش من بيا تا من صورت حال ترا براى امير مؤمنان بنويسم و براى تو عهدى استوار بگيرم و بهر حال از هيچ كوششى كه كار ترا اصلاح و ترا به امير مؤمنان نزديك كند فروگذارى نخواهم كرد .\r\nمحمد امين چون اين پاسخ را دريافت با وزيران و خيرخواهان خود رايزنى كرد و همگان باميد زنده ماندن او گفتند صلاح در همين است و بپذيرد .\r\nچون شب فرارسيد محمد امين با گروهى از خواص و اشخاص مورد اعتماد و بستگان خويش بر زورق نشست تا از دجله عبور كند و به اردوگاه هرثمه برود .\r\nطاهر از اين پيام كه ميان آن دو رد و بدل شده و موافقتى كه كرده بودند آگاه شد و همين كه امين با همراهان خود خواست سوار زورق شود طاهر حمله كرد و او و همراهانش را گرفت و به اردوگاه خود برد و هماندم سر امين را بريد و پيش مامون فرستاد .\r\nمامون حركت كرد و وارد بغداد شد پادشاهى براى او استوار و كارها رو به راه گرديد .\r\nمحمد امين شب يكشنبه پنجم محرم سال يكصد و نود و نه در بيست و هشت سالگى كشته شد و مدت پادشاهى او چهار سال و هشت ماه بود . [ 494 
  ]\r\n\r\nخلافت عبد الله مامون :\r\nروز دوشنبه پنج روز باقى مانده از محرم سال يكصد و نود و هشت با عبد الله پسر هارون الرشيد كه معروف به مامون است بيعت شد . مامون با شهامت و بلند همت و بزرگ منش بود و از لحاظ علم و حكمت ستاره درخشان بنى عباس بود كه از همه فنون و دانشها بهره اى بسزا داشت ، مامون كتاب اقليدس را از روميان بدست آورد و دستور به شرح و ترجمه آن داد .\r\n\r\n","description":"","footnote":"\r\n494 - براى اطلاع بيشتر از چگونگى كشته شدن امين و روايات مختلف ر . كبه ، مسعودى ، مروج الذهب ج 6 ص 475 - 485 چاپ باربيه دومينار ، پاريس - و طبرى و كامل . ( م )\r\n","page_name":" 442 ","page_number":442},
  {"content":"\r\nدر مدت خلافت خود مجالسى براى مناظر ميان اديان و مذاهب تشكيل مىداد و استاد او در اين مسائل ابو هذيل محمد بن هذيل علاف بود . [ 495 
  ] مامون وارد سرزمينهاى جزيره و شام شد و مدتى طولانى آنجا ماند و سپس به جنگ با روميان پرداخت و كوشش فراوان و فتوح بسيار انجام داد .\r\nو سپس كنار رودخانه بذندون درگذشت [ 496 
  ] و روز چهارشنبه هشتم رجب سال دويست و هيجدهم هجرى در طرسوس [ 497 
  ] دفن شد .\r\nمدت حكومتش بيست سال و پنج ماه و سيزده روز بود و به هنگام مرگ سى و نه ساله بود .\r\nمامون قبلا براى پسرش عباس بيعت گرفته بود كه ولىعهد باشد و پس از او به خلافت رسد و او را در عراق جانشين خود ساخته بود . [ 498 
  ]\r\n\r\nحكومت محمد معتصم\r\nچون مامون كنار رودخانه بذندون درگذشت ، برادرش ابو اسحاق محمد پسر هارون كه معروف به معتصم بالله است سران و بزرگان سپاه را جمع كرد و ايشان را به بيعت با خود فراخواند و همگان با او بيعت كردند .\r\nمعتصم از طرسوس به بغداد آمد و چون وارد آن شهر شد عباس پسر مامون را از حكومت بغداد خلع كرد و خود بر آن شهر چيره شد و مردم در بغداد با او دوباره بيعت كردند .\r\nمعتصم از اول ماه رمضان سال دويست و هيجده وارد بغداد شد و دو سال همانجا ماند و سپس با تركان كه همراهش بودند به ناحيه سامرا [ 499 
  ] رفت و آن\r\n\r\n","description":"","footnote":"\r\n495 - محمد بن هذيل كه بيشتر به ابو هديل علاف مشهور است ، متكلم بزرگ معتزلى قرن دوم و سوم هجرى كه سال تولد و مرگش مورد اختلاف است ، براى اطلاع از برخى آراء او و كتابهايى كه شرح حالش در آنها آمده است ر . كبه مقاله نيبرگ در دائرة المعارف اسلام و ترجمه فارسى آن در دانشنامه ايران و اسلام ص 1126 . ( م )\r\n496 - نام دهكده و رودخانه يى كه فاصله اش تا طرسوس يك روز راه است . ( م )\r\n497 - از شهرهاى ساحلى شام ، ر . ك ، ترجمه تقويم البلدان ابو الفداء ، بقلم آقاى عبد المحمد آيتى ص 268 . ( م )\r\n498 - اين اختصار در شرح حال و وقايع روزگار مامون كه از موضوع حضرت رضا سلام الله عليه هم هيچ سخنى نگفته است نشانه بارزى از اختناق شديد حكومت عباسى در دهه هاى سوم تا پنجم قرن سوم هجرى است ، شايد تسلط غلامان ترك يكى از عوامل آن باشد . ( م )\r\n499 - سامرا - سر من راى - سامراء : شهرى بر كناره شرقى دجله و حدود يكصد كيلومترى شمال بغداد كه چهل و چند سال پاى تخت عباسيان بود ، و چون مرقد مطهر امام دهم و يازدهم ما شيعيان در آن شهر است مورد توجه شيعيان بوده است ، براى اطلاع بيشتر ر . ك ، ياقوت ، معجم البلدان . ( م )\r\n","page_name":" 443 ","page_number":443},
  {"content":"\r\nشهر را بنا كرد و آن را پاى تخت و اردوگاه خويش قرار داد . در مدت خلافت معتصم فتوحاتى صورت گرفت كه در دوره هيچ يك از خلفاى پيش اتفاق نيفتاد .\r\nاز جمله شكست دادن بابك و اسير كردن و كشتن و به دار كشيدن اوست ، همچنين مازيار [ 500 
  ] سالار قلعه طبرستان كه در كوهها و دژها متحصن بود و معتصم او را چندان تعقيب كرد تا گرفت و كشت و كنار بابك بدار كشيد ، همچنين جعفر كردى را [ 501 
  ] كه شهرها را ويران و زنان و كودكان را به اسيرى گرفته بود با اعزام سواران دستگير كرد و كشت و كنار بابك و مازيار بدار كشيد .\r\nو از جمله فتوحات او فتح عموريه است كه همان قسطنطنيه كوچك است [ 506 
  ] و فتوحات ديگرى كه خداوند بدست او فراهم فرمود .\r\nآغاز كار بابك چنين بود كه در آخر روزگار مامون قيام كرد ، مردم در نسب و مذهب او اختلاف كرده‌اند و آنچه در نظر ما صحيح و ثابت است اين است كه از فرزندان مطهر پسر فاطمه دختر ابو مسلم است و اين فاطمه همان است كه فاطميان خرمىها به او منسوبند و نسبتى با فاطمه ( ع ) دختر رسول خدا ندارند .\r\nبابك به هنگامى كه رشته امور از هم گسيخته و آشوب برپا بود رشد و نمو كرد و قيام خود را با كشتن مردمى كه در ناحيه بذ [ 503 
  ] ساكن بودند شروع كرد و دهكده ها و شهرهاى اطراف خود را ويران كرد كه بر آن نواحى دست يابد و نتوانند به آسانى او را تعقيب كنند و دسترسى به او دشوار باشد ، كار بابك بالا گرفت و شوكت او فزونى يافت .\r\nچون اين اخبار به اطلاع مامون رسيد عبد الله بن طاهر بن حسين را با لشكرى بزرگ به سوى او روانه كرد ، عبد الله حركت كرد و ميان راه در بيرون شهر دينور در جايى كه تا امروز به قصر عبد الله بن طاهر معروف و تاكستان مشهورى است اردو زد ، سپس از آنجا حركت كرد و خود را به بذ رساند و در آن هنگام كار بابك\r\n\r\n","description":"","footnote":"\r\n500 - مازيار : پسر و نداد ، از 208 هجرى حاكم طبرستان بود و قتل او در 225 در بغداد اتفاق افتاد . ( م )\r\n501 - براى اطلاع بيشتر ر . ك ، ترجمه طبرى آقاى پاينده صفحات 5835 - 5834 . ( م )\r\n502 - عموريه : از شهرهاى آباد و بزرگ كه در تركيه امروز واقع بوده است ، ر . ك ، ترجمه تقويم البلدان ص 434 . ( م )\r\n503 - بذ : ناحيه اى ميان آذربايجان و اران ، ر . ك ، ياقوت ، معجم ، ج 2 ص 93 . ( م )\r\n","page_name":" 444 ","page_number":444},
  {"content":"\r\nبالا گرفته بود و مردم از او بيم داشتند ، عبد الله بن طاهر و سپاهيانش با او پيكار كردند ولى كارى از پيش نبردند و بابك جمع ايشان را پراكنده ساخت و سران سپاه عبد الله بن طاهر را كشت . از جمله سردارانى كه در اين جنگ كشته شدند محمد بن حميد طوسى بود و او همان كسى است كه ابو تمام [ 504 
  ] او را مرثيه گفته و ضمن آن چنين گفته است :\r\n« گويى در روز مرگ او ، بنى نبهان ستارگان آسمان بودند كه ماه از ميان ايشان فروافتاده باشد » .\r\nو بيت زير هم در همان قصيده است :\r\n« پاى خود را در گرداب مرگ استوار ساخت و بگفت زير پاى تو رستاخيز است » .\r\nچون حكومت به ابو اسحاق معتصم رسيد انديشه اى جز كار بابك نداشت ، براى جنگ با او مردان و اموال فراوان فراهم ساخت و غلام خود حيدر بن كاوس را كه معروف به افشين بود [ 505 
  ] به فرماندهى سپاه گماشت و او را روانه كرد ، افشين با سپاه بيرون آمد و در برزند [ 506 
  ] اردو زد و صبر كرد تا شدت زمستان بگذرد و برف از راهها آب شود و سپس معاون خود يوباره و جعفر بن دينار را كه معروف به جعفر خياط بود با گروهى بسيار از سواران دلير به محل اردوگاه بابك فرستاد و دستور داد گرد خود خندق استوارى حفر كنند آن دو رفتند و اردو زدند و خندق كندند .\r\nچون آن دو از كندن خندق آسوده شدند افشين ، مرزبان غلام معتصم را با گروهى از فرماندهان در برزند باقى گذاشت و خود حركت كرد و به كنار خندق آمد ، و يوباره و جعفر خياط را همراه گروه بسيارى به سرچشمه رودخانه بزرگى\r\n\r\n","description":"","footnote":"\r\n504 - حبيب بن اوس ، معروف به ابو تمام شاعر قرن سوم و گردآورنده حماسه متولد 188 و درگذشته 231 ( اقوال ديگر هم نقل كرده‌اند ) ، براى اطلاع از شرح حال او در كتب عربى ، ر . كاخبار ابى تمام ، بقلم محمد بن يحيى صولى چاپ قاهره 1937 ميلادى و در كتب فارسى به مقاله ريتر در دائرة المعارف ايران و اسلام ص 1015 . ( م )\r\n505 - افشين : لقب گروهى از اميران ناحيه اسروشنه ، حيدر بن كاوس سردار معتصم است كه در سال 226 عزل و متهم به كفر شد و در زندان از گرسنگى مرد ، ر . ك ، مقاله بار تولد در دائرة المعارف اسلام ، ترجمه عربى ج 2 ص 343 . ( م )\r\n506 - برزند : شهرى در بيست فرسنگى اردبيل است ، ر . ك ، ترجمه تقويم البلدان ص 465 . ( م )\r\n","page_name":" 445 ","page_number":445},
  {"content":"\r\nكه آنجا بود فرستاد و دستور داد آنجا هم خندق ديگرى حفر كنند و آنان چنان كردند و چون از آن كار آسوده شدند ، افشين محمد پسر خالد كدخداى بخارا را [ 507 
  ] در آن نقطه گذاشت و خود همراه پنج هزار سوار و دو هزار پياده و هزار كارگر به درود آمد [ 508 
  ] و آنجا خندقى بزرگ كند و بارويى بلند ساخت ، بابك و ياران او بر فراز كوههاى بلند مىايستادند و مشرف بر اردوگاه افشين بودند و بانان مىنگريستند و هياهو مىكردند .\r\nآنگاه افشين روز سه شنبه سه روز باقى مانده از شعبان با آرايش جنگى حركت كرد و منجنيقهايى با خود برد ، بابك به يكى از سرداران خود بنام آذين دستور داد همراه سه هزار مرد و در تپه اى كه مشرف بر شهر بود متحصن شود و او بر گرد خود چاله هايى كند تا مانع عبور سواران شود .\r\nافشين كنار خندق خود برگشت و صبح زود روز جمعه اول ماه رمضان بازگشت و منجنيق و عراده نصب كرد و سران سپاه شهر را از هر سو محاصره كردند .\r\nبابك هم با گزيدگان لشكر خود آمد و آنان را آرايش جنگى داد و تا هنگام عصر جنگ سختى كردند و بازگشتند و به ياران بابك آسيب رساندند .\r\nافشين شش روز ديگر ماند و روز پنجشنبه هفتم رمضان حمله كرد بابك هم آماده جنگ شد و بر دهانه بذ گردونه بزرگى نهاد كه در صورت لزوم روى ياران افشين رها كند .\r\nدر اين هنگام بابك مردى بنام موسى اقطع را پيش افشين فرستاد و از او خواست بيايد تا با او مذاكره شفاهى كند اگر به نتيجه رسيدند چه بهتر و گر نه جنگ كنند ، افشين پذيرفت بابك پيش او رفت و نزديك دره يى كه ميان آن دو بود آمد و همين كه افشين را ديد با نهادن دست بر سينه اداى احترام كرد ، افشين هم با خوشرويى به او برخورد كرد و به او تذكر داد كه اطاعت و فرمانبردارى موجب سلامت دنيا و آخرت است ولى بابك نپذيرفت .\r\nبابك به اردوگاه خود برگشت و به يارانش دستور جنگ داد و آنان\r\n\r\n","description":"","footnote":"\r\n507 - در متن كلمه « بخارا خداه » آمده است . ( م )\r\n508 - نام شهرى در مرز آذربايجان است .\r\n","page_name":" 446 ","page_number":446},
  {"content":"\r\nشتابان براى جنگ آماده شدند و عراده را بسوى لشكريان افشين روانه كردند كه درهم شكست و ياران افشين حمله آوردند و آنان را به سر كوه راندند .\r\nيوباره و جعفر خياط برابر عبد الله برادر بابك ايستادگى كردند و به يك ديگر حمله كردند و سران سپاه افشين گروه بسيارى از ياران بابك را كشتند ، و آنان گريختند و به شهر در آمدند ، سپاه افشين هم از پى ايشان وارد شهر شدند و جنگ در وسط ميدان شهر در گرفت جنگى سخت كه بان سختى هرگز ديده نشده بود و در خانه ها و باغها ادامه يافت و عبد الله برادر بابك ناچار گريخت .\r\nبابك همين كه ديد لشكريان از هر سو او را در برگرفته‌اند و همه راهها بر او بسته است و يارانش كشته و سست شده‌اند آهنگ ارمنستان كرد و از رودخانه ارس گذشت و قصد روم كرد .\r\nچون بابك از رود ارس گذشت سهل بن سنباط فرماندار آن ناحيه براى دستگيرى بابك بسوى او حركت كرد و افشين به فرمانداران آن نواحى و سرهنگان و گردان دستور داده بود همه راهها را بر بابك بگيرند .\r\nسهل بن سنباط در حالى به بابك برخورد كه تغيير لباس داده بود و بر پاهاى خود پارچه كهنه يى بسته و سوار بر استرى كه بر آن پالان خرى نهاده بودند شده بود ، سهل او را دستگير كرد و پيش افشين فرستاد ، افشين بابك را گرفت و فتح نامه براى معتصم نوشت و اجازه خواست به دربار برود ، معتصم اجازه داد ، افشين در حالى كه بابك و برادرش عبد الله همراه او بودند پيش معتصم آمد ، داستان كشتن معتصم بابك را و بريدن دستها و پاهاى او و به دار كشيدنش مشهور است .\r\nگويند چون افشين همراه بابك در آمد ، معتصم او را برابر خود بر تختى نشاند و بر سر او تاج نهاد ، اسحاق بن خلف شاعر در اين مورد در قصيده يى در مدح معتصم چنين سروده است . [ 509 
  ] « از جنگى كه آتش آن در بذ شعله مىكشيد غايب نبودى ، هر چند كه اين جا حاضر بودى ولى آنجا هم حضور داشتى .\r\n\r\n","description":"","footnote":"\r\n509 - اسحاق مشهور به ابن طبيب است ، پس از آنكه به زندان افتاد شعر سرود ، مرگ او حدود سال 230 هجرى است ، ر . ك ، ابن شاكر كتبى ، فوات الوفيات ، ج 1 ص 16 چاپ مصر . ( م )\r\n","page_name":" 447 ","page_number":447},
  {"content":"\r\nامت با افشين كه شمشير تو است عزت و آيين پايدارى و استقامت يافت .\r\nچون افشين بدرگاه تو رسيد تاج بر سرش نهادى و او سزاوارتر كسى است كه تاج تو بر سرش بدرخشد » .\r\nپس از آن احمد بن ابى داود [ 510 
  ] براى سخنى كه از افشين شنيده بود كينه او را در دل گرفت و به معتصم پيشنهاد كرد سپاه را به دو بخش كند نيمى را در اختيار افشين و نيم ديگر را در اختيار اشناس [ 511 
  ] بگذارد و معتصم هم چنان كرد .\r\nافشين از او خشمگين و سخت اندوهگين شد و كينه اش شدت يافت .\r\nاحمد بن ابى دواد به معتصم گفت اى امير مؤمنان ابو جعفر منصور با خيرخواه تر خواص خود درباره ابو مسلم مشورت كرد و او گفت « اى امير مؤمنان خداوند متعال مىفرمايد اگر در آسمان و زمين الهه اى جز خداوند مىبود هر آينه كار آن دو به تباهى مىكشيد » و منصور به او گفت بس است و ابو مسلم را كشت . معتصم به احمد گفت ترا هم بس است و سپس كس فرستاد تا افشين را كشت .\r\nآورده‌اند كه جامه از تن او بيرون آوردند و او را ختنه نشده يافتند .\r\nمعتصم روز پنجشنبه يازده شب باقى مانده از ربيع الاول سال دويست و بيست و هفت درگذشت و بنا به وصيت او احمد بن ابى دواد بر او نماز گزارد ، مدت زمامدارى معتصم هشت سال و هشت ماه و هفده روز و سن او هنگام مرگ سى و نه سال بود :\r\nو اين آخر كتاب اخبار الطوال است به ترتيبى كه ابو حنيفه احمد بن داود دينورى كه رحمت خدا بر او و از او خشنود بادا جمع كرده است .\r\nپايان\r\n\r\n\r\n","description":"","footnote":"\r\n510 - صحيح آن احمد بن ابى دؤاد است ، قاضى معروف كه به سال 160 متولد و در سال 240 درگذشت ، ر . ك ، زركلى ، الاعلام ج 1 ص 120 ، و تاريخ بيهقى ص 214 چاپ دكتر فياض . ( م )\r\n511 - اشناس : از سرداران ترك معتصم است ، ر . ك ، ابن عبد ربه - عقد الفريد ج 4 ص 50 چاپ مصر . ( م )\r\n","page_name":" 448 ","page_number":448}
  ]